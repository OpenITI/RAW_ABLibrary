[
  {"content":"\r\n\r\nبسم الله الرحمن الرحيم\r\nفروغ حكمت\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 73 ( فلسفه وعرفان : 148 )\r\nگروه مخاطب :\r\n- تخصصى ( طلاب ودانشجويان )\r\nشماره انتشار كتاب ( چاپ اول ) : 1569\r\nمسلسل انتشار ( چاپ اول وباز چاپ ) : 4225\r\nكتاب هاى علامه طباطبائى / 32\r\nدهقانى ، محسن ، 1337 - شارح .\r\nفروغ حكمت : ترجمه و شرح نهاية الحكمه علامه سيدمحمد حسين طباطبائى / محسن دهفانى . - قم : مؤسسه بوستان كتاب ( مركز\r\nچاپ و نشر دفتر تبليغات اسلامى حوزه علميه قم ) ، 1388 .\r\nج . - ( مؤسسه بوستان كتاب ؛ 1569 . كتاب هاى علامه طباطبائى ؛ 32 ) ( فلسفه و عرفان ؛ 148 . فلسفه اسلامى ؛ 73 )\r\n15000 تومان . ( ج . 1 ) isbn 978 - 964 - 09 - 0408 - 4\r\n( دوره ) isbn 978 - 964 - 09 - 0409 - 1\r\nفهرست نويسى براساس اطلاعات فيپا .\r\nص . ع . به انگليسى :\r\nmohsen dehqani . the blaze of wisdom a translation of adn commentary on allameh sayyid muhammad - husayn tabatabais nihayat al - hikmah\r\n1 . طباطبائى ، محمدحسين ، 1281 - 1360 . نهاية الحكمه - نقد و تفسير . 2 . فلسفه اسلامى . الف . طباطبائى ، محمدحسين ، 1281 - 1360 . نهاية الحكمه . شرح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . عنوان : شرح نهاية الحكمه . ه‍ . عنوان . نهاية الحكمه . شرح .\r\n9 د 903 ن / 1392 bbr\r\n1 / 189\r\nد ش / ن 379 ط\r\n1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nفروغ حكمت\r\nترجمه و شرح نهاية الحكمه علامه سيد محمدحسين طباطبائى\r\nجلد اول\r\nمحسن دهقانى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nفروغ حكمت / جلد اول\r\nترجمه و شرح نهاية الحكمه علامه سيد محمدحسين طباطبائى\r\nنويسنده : محسن دهقانى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nليتوگرافى ، چاپ وصحافى : چاپخانه مؤسسه بوستان كتاب\r\nنوبت چاپ : اول / 1388 شمارگان : 1500 بها : 15000 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك مؤسسه : e - mail . info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى *\r\nاصلاحات حروف نگارى : مريم ونكى ، عباس شكيبا و حسين محمدى * صفحه آرا : احمد مؤتمنى * نمونه خوانى : محمد كاظم رضوى ، ابوالحسن مسيب نژاد . شكرالله آقا نژاد . سيدرضا هدايتى و ابوالفضل سليمانى * كنترل نمونه خوانى : محمد جواد مصطفوى *\r\nباز خوانى نهايى متن : بيژن سهرابى * كنترل فنى صفحه آرايى : سيدرضا موسوى منش * طراح جلد : حسين ميرزايى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n . \r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n . \r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n . \r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n . \r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nجلد اول\r\n\r\n[ مقدمات پژوهش 
  ]\r\n\r\nمقدمه چاپ دوم\r\nاكنون كه بحمدالله اين مجموعه براى بار دوم به زينت طبع آراسته مىگردد تذكر چند مطلب ضرورى است :\r\n1 . در چاپ اول مجموعه سه جلدى شرح با متن عربى همراه بود ، اما در چاپ دوم متن عربى از كتاب حذف شد و اين بدان جهت بود كه ناشر محترم ( مؤسسه بوستان كتاب ) براى اختصار حجم كتاب اصرار بر حذف متن عربى نهاية الحكمه داشت و مؤلف نيز براى سهولت تطبيق ترجمه فارسى با متن عربى ، بر ابقاى آن اصرار مىورزيد ، در نهايت بنابر آن شد كه از هر قطعه متن عربى اول و آخر آن قطعه كه نشان‌دهنده آن باشد كه ترجمه مربوط به كدام پاراگراف است ابقا شود ، از اين رو براى هر ترجمه اول و آخر متن عربى مربوط به آن آورده شد تا دانش‌پژوه بداند كه ترجمه و شرح مربوط به كدام بخش از كتاب است .\r\n2 . در فاصله‌اى كه بين چاپ اول و دوم پيش‌آمد توفيقى براى مؤلف به دست آمد تا مطالب كتاب را بار ديگر از اول تا آخر از نظر بگذراند و از اين رهگذر اصلاحات قابل توجهى هم از نظر محتوا و هم از نظر قالب و شكل در كتاب پديد آمد كه ارائهء آن را به صورت مطلوب‌تر ممكن ساخت .\r\n3 . امتياز شرح حاضر بر ديگر شروح نهاية الحكمه ، روان بودن ترجمه و شرح آن\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاست ؛ به گونه‌اى كه هر خواننده‌اى در داورى خود ، اين خصوصيت را تصديق مىنمايد . و در آخر اين‌كه هر بخش از كتاب قرين يك عنوان مناسب و يك ترجمه روان و توضيحى مناسب و به اندازه دارد ، كه اميد است اين مجموعه براى پيشبرد تفكر فلسفى علاقه‌مندان فلسفه ، راه‌گشاى خوبى باشد .\r\nو من الله التوفيق - محسن دهقانى\r\nتابستان 88 قم\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nپيش‌گفتارى از استاد محترم آقاى عابدى شاهرودى\r\nآنچه در ذيل مىآيد تقريظ بر كتاب نيست بلكه در مرحلهء نخست گزارشى است به اجمال از موقعيت نوشتارى كه خود در ترسيم خطوط كلى آن و حلّ برخى مسائل و معضلات آن مشاركت داشته‌ام .\r\nدر مرحله‌ى دوم قدردانى از رنج‌هاى يك نويسنده و محقّق است در جهت تدوين شرحى رسا بر يكى از متون جامع فلسفهء متعالى صدرائى . و در مرحلهء سوم سخنى است موجز در رابطهء عقل و شرع .\r\nنوشتهء حاضر به دو دليل تقريظ نبوده و اين جانب هيچ گاه در صدد نگارشى به سبك تفريظ نمىباشم ؛ زيرا اولًا مُعرّف هر كتابى روش و مضمون و استدلال و مَدرك آن است و ثانياً شايستگى نوشتن تقريظ را ندارم .\r\nدر مورد اين كتاب كه برادر عزيزم ، دانشمند محترم و يكى از مدرّسان فلسفه در حوزهء علميهء قم « استاد محسن دهقانى » نگاشته است بايد بگويم از آن رو كه از آغاز تا به انجام ، بر تحقيق آن ناظر بوده‌ام و در ايضاح برخى مباحث و حلّ برخى مشكلات آن مشاركت داشته‌ام مىتوانم به اختصار بيان كنم كه اين كتاب ، محصول پژوهش و سنجش درازمدّت و نتيجهء رنج هشت سالهء مولّف محترم در تدوين همراه با تدريس آن مىباشد .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمُؤلّف كتاب در بسيارى از بحوث نهاية الحكمة به طور خاص و بحوث فلسفهء اسلامى به طور عام تلاش بسيار مبذول داشته و بحث‌هاى بسيار با اين جانب در ارتباط با شرح و نقد مطالب داشته است . كوشش وى بر اين بوده كه نه فقط كتاب نهاية الحكمة تاليف علامهء طباطبائى را كه از بزرگان علم و فلسفهء الهى بوده است شرح نمايد بلكه هم مُعضل‌هاى فلسفى را در راستاى متن بكاود و شرح دهد و بگشايد و هم دريافت مباحث عميق كتاب را براى پژوهندگان فلسفه در حوزهء علميه و دانشگاه آسان سازد و هم از اين طريق به پيشبرد تفكر فلسفى در جامعهء بشريت خدمت كند .\r\n* * * از ديدگاه قاصر من نظام هستى و نظام عقلى و نظام شرعى و اخلاقى ، داراى يك پيوست ژرف و فرازنده و گسترده است كه شگفتىهاى آن و رازهايش پايان ندارد . بر اين اساس است كه طبيعتِ عقل ، كه خرد همگانى است از سوى نصوص دينى مَدرك و حجّت درونى ناميده شده است كه پيوست موجود خردمند و اخلاقيت‌پذير را با حجّت برون ذهنى و جهانى - كه پيغمبران و امامان معصومند - امكان پذير مىسازد .\r\nعقل اكتسابى و خاص كه غير ضرورى و غير همگانى است و در اكتساب نظريات به كار مىرود ، گرچه مُمّد است و براى ما موجودات خطاپذير سرمايه است ، اما مَدرك درونى نيست . مَدرك درونى تنها عقل همگانى مىباشد كه معيار استدلال و سنجش و ادراك است . البته عقل همگانى براى كُنش‌هاى خود مرحلهء عقل خاص را به كار مىبرد اما تا جايى كه محدود به شرايط و حدود عقل خاص است ديگر رتبهء عقل همگانى را ندارد .\r\nاينك بشريت با نگرش به خرد همگانى بىآن‌كه نياز به ورود در مرحلهء خرد اكتسابى را داشته باشد ، به حقيقت دين به طور بساطت و اجمال انتقال مىيابد .\r\nدر اين انتقال به طور عام از دو جنبهء عقل عام نظرى و عقل عام اخلاقى به اين شناخت مىرسد . سنخ دين ، سنخ حقيقتى در هستى است كه بالذات و به طور\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nنامحدود و غير معلّل ، سزاوار احترام و پيروى و جانفشانى است و چون در نظام امكانى چنين حيث بالذاتى محال است ، پس بدون خدا براى دين معنايى نيست .\r\nذات خدا مقوّم چيستى دين مىباشد و چون عقل همگانى با اين‌كه به چيستى اجمالى دين راه مىبرد و هستى اجمالى آن را تصديق مىكند اما به تفصيلات آن آگاهى ندارد و ممكن هم نيست به خودى خود آگاه شود و باز چون عقل اكتسابى طريق تضمين شده نيست ، بدين جهت مىبايد در نظام هستىِ امكانى ، راهنمايان معصوم از سوى خدا تقرير شده باشند تا سنخ دين را با تفصيلات آن به بندگان خدا ابلاغ كنند .\r\nعقل بدين شيوهء تضمين شده به شناخت دين و شناخت پيغمبران و امامان معصوم راه مىيابد . سپس از قانونِ اقتضاىِ نظام الهىِ عالم - كه وجود دليل‌هاى لازم و كافى را براى شناخت آن راهنمايان ايجاب مىكند - به شناخت پيغمبران خدا و رسالت ختميّهء رسول خدا و شناخت امامت ختميّهء دوازده امامِ تعيين شده از سوى خدا به طور تضمين شده نايل مىشود . بدين گونه در اين تراز عالى بين عقل و شرع رابطهء دو سويه برقرار است . در ترازهاىِ اشتقاقىِ بر آمده از اين تراز تا آن‌جا كه عقل همگانى كفايت مىكند ملازمه برقرار مىباشد .\r\nاما در قضاياى اكتسابى كه همگانى و ضرورى نيستند نمىتوان به طور قانونمند تقرير كرد كه هر امرِ عقلى با يك امر شرعى ملازمه دارد ؛ زيرا عقل در مرحلهء قضاياى اكتسابى و استدلالى ، عقل همگانى نيست و بدين جهت انظار آن در معرض باطل بودن و باطل شدن قرار دارد . پس نمىتواند طرف ملازمه با شرع قرار گيرد ؛ زيرا ملازمه مقتضى تقارن است و در اين‌جا شرع ، كه يك طرف ملازمه است ، به واسطهء وجود معصومين ( ع ) تضمين شده است ، اما عقل در مرحلهء نظر تضمين شده نيست .\r\nبا اين وصف از آن رو كه در مراتب وجودى تعطيل راه ندارد و هيچ قوّه‌اى ، به خصوص قوهء عقليّه نبايد تعطيل شود . قوّهء عقليّه به جاى تلاش براى اين‌كه يك طرف\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nقانونِ ملازمه واقع شود ، مىبايد براى شناخت امكانات خود و كشف اقتضائات هستى و نقّادى نظريات خويش و شيوه‌هاى راهبردى به مرحلهء همگانى عقل ، تلاش ورزد . و از اين رهگذر و با اين ديدگاه ، كوشش‌هاى مُجدّانهء عقل بشر در ما بعد الطبيعة و ديگر امور پيشينِ عقل نظرى و عقل اخلاقى به بار نشسته و دستگاه شناخت را گسترش داده و وجود عقلى بشر را در درجات عقل بالفعل به پيش برده است .\r\nدر ديگر دانش‌ها كه براى عقل از راه تجربه فراهم مىآيد نيز چنين روالى هست و مشخص ساختن آن به عنوان راهنما مطلوب است . و اين شيوه‌اى است كه در نظام كُلّ ، منبعث از نظام مشيّت الهى براى ما انسان‌هاى محدود و تدريجى و ممكن‌الخطا مقرّر شده است و هيچ فرايندى براى اكتساب علم در هيچ زمينه‌اى براى ما جز اين فرايندى كه قانون محدوديت و تدريجى بودن و امكان خطاپذيرى ، آن را تنظيم و تحديد مىكند وجود ندارد .\r\nاز خدا مسئَلت دارم كه ما را در شمول هدايت خود و هدايت راهنمايان معصوم از سوى خود قرار دهد .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nمقدمه\r\n\r\nرسالت فلسفه و جايگاه آن در حوزه‌هاى علميّه\r\nفلسفه از آن جهت كه رابطه وثيقى با اعتقادات بشر دارد و سرنوشت دينى انسان و جوامع بشرى به دست آن رقم مىخورد و مىتواند به بيان استدلالى و برهانى انسان را به وجود خدا و يگانگى و ساير صفات او و رسالت انبياء و هدفمندى خلقت و عدالت و حكمت الهى و قيامت و حساب و كتاب و بالأخره به جهان ماوراء الطّبيعه دلالت نمايد ، همانطور كه مىتواند بشر و جوامع انسانى را به كفر و زندقه و بىهدفى و پوچى و دروغ بودن رسالت انبيا ، نادرست بودن باورهاى دينى و اعتقاد به روح و برزخ و قيامت و بهشت و جهنم راهنمايى كند . از اين رو ، اهتمام و پرداختن به آن و سرمايه گذارى براى رشد آن از مهم‌ترين وظايف مجامع دينى به شمار مىرود .\r\nهر روز كه مىگذرد ده‌ها بلكه صدها ايراد و انتقاد بر پيكرهء اعتقادات الهيّون از سوى دانشمندان الحادى و فلاسفهء مادى وارد مىگردد كه پاسخگويى به اين همه ايراد و شبهه بدون دستيابى به فلسفه‌اى متقن و در مرتبه‌اى عالى كه در بستر حوزه‌هاى دينى و الهى رشد نموده باشد امكان پذير نيست .\r\nاكنون سؤال اين است كه آيا ما بهاى لازم را به فلسفه داده‌ايم و براى رشد آن در\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nحوزه‌ها زمينه‌هاى تعليم و تربيت در اين علم را فراهم نموده‌ايم ، و به اين علم به عنوان يكى از برترين علوم حوزوى كه حراست از اعتقادات بشر به دست اوست ، نگاه كرده‌ايم و براى آينده در اين زمينه سرمايه‌گذارى نموده‌ايم ؟\r\nپاسخ آن است كه خير . حقيقت آن است كه فلسفه از دير باز ، علمى مهجور و مغلوب بوده‌است ، تا آن‌جا كه امام راحل رحمه الله فرمود :\r\nدر مدرسهء فيضيّه فرزند خردسالم مرحوم مصطفى از كوزه‌اى آب نوشيد ، كوزه را آب كشيدند ، چرا كه من فلسفه مىگفتم . « 1 »\r\nاين خاطرهء كوتاه بيان مصيبتى بزرگ است كه از دير باز تا كنون بر اين علم رفته است . اما امروز كه افقهاى جديدى در حوزه‌ها باز شده و بار ديگر اسلام به عنوان دين برتر در جهان ظهور كرده‌است . بر خردمندان و عالمان و مديران متعهّد حوزه فرض و لازم است كه براى دفع ايرادات فلاسفهء مادى و دانشمندان الحادى بيش از پيش در زمينهء تعليم و تربيت در اين علم استدلالى برنامه ريزى كنند و خلأهاى موجود را شناسايى و براى دفع آن اقدام نمايند .\r\nامتياز اين علم نسبت به ساير علوم يكى در اين است كه از هر علم ديگر برهانىتر و يقينىتر است . ديگر اين‌كه بر همهء علوم ديگر رياست و حكومت دارد و در واقع ملكهء علوم است ؛ زيرا علوم ديگر در اثبات موضوع خود به او نياز دارند و او نياز به آنها ندارد . سوم اين‌كه از ديگر علوم كلّىتر و عام‌تر است .\r\nنكتهء چهارم مطلبى است كه قبلًا بدان اشاره شده و آن اين‌كه فلسفه سازندهء اعتقادات بشر است و نفياً و اثباتاً نقش مهمى در ايمان و باورهاى دينى و جوامع بشرى ايفا مىكند . و اين مهم‌ترين عاملى است كه مىتواند اين علم را مورد توجه و عنايت حوزه‌هاى دينى قرار دهد .\r\n\r\n\r\n","description":"","footnote":"\r\n( 1 ) . امام خمينى قدس سره ، صحيفهء نور ، ج 21 ، ص 91\r\n","page_name":" 34 ","page_number":34},
  {"content":"\r\n\r\nبرخى از خلأهاى موجود در حوزه‌ها در زمينهء فلسفه عبارتند از :\r\n1 . فقدان متن درسى مناسب پس از كتاب بدايه و نهايه : بديهى است با گذشت زمان كُتُب درسى هم به دلايل متعدّد مشمول تحوّل و نوآورى مىشوند . برخى كتب درسى فلسفى موجود كه از تاريخ نگارش آن حدود هزار سال مىگذرد و برخى ديگر كه به عنوان دائرة المعارف فلسفى بايد تلقّى شوند و خالى از حشو و زوايد نيستند ، مناسب كتاب درسى امروز نيستند . بر عالمان اين علم لازم است حلقهء مفقوده پس از نهايه را دريافته ، جايگزين مناسبى براى آن تدارك ببينند .\r\n2 . مشكل ديگر تخصصى نشدن اين علم و رهروان اين دانش است . با توجه به ضرورت‌هاى فوق لازم است در زمينهء تخصصى شدن اين علم و تربيت عالمانى سترگ و محققانى بزرگ سرمايه‌گذارى بيشتر شود ، تا آيندهء حوزه و جهان اسلام در اين علم با خلأ روبه‌رو نباشد .\r\n3 . لزوم ورود فلسفهء غرب و تدريس و تفسير مبانى آنان جهت آشنايى دانش پژوهان فلسفهء اسلامى به مواضعِ الحادى فلاسفهء غربى از جمله چيزهايى است كه در اين زمينه به چشم مىخورد بديهى است پاسخگويى به اشكالات فلاسفهء مادى بدون وقوف و اطلاع به مواضع فكرى آنان امرى ناممكن است .\r\n\r\nمعرفى كتاب نهاية الحكمه\r\nدر خلال قرون متمادى كه كتاب‌هاى فلسفى مختلفى به عنوان كتاب درسى به حوزه‌هاى علميّه تقديم شده است . بدون ترديد در ميان آنها كتاب نهاية الحكمه از بهترين كتاب‌هايى است كه به سبك نوين و كلاسيك نگارش يافته و به جهان فلسفه عموماً و حوزه‌هاى علميّه خصوصاً تقديم شده‌است . سه ويژگى ممتاز در اين كتاب به چشم مىخورد :\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nاول : نظم و پيوستگى\r\nشيوهء طرح مباحث به گونه‌اى است كه نتايج يكى پس از ديگرى از اصل مطلب ، استنتاج مىگردد ؛ به طورى كه مسايلى كه در ساير كتب فلسفى حتى بداية الحكمه تحت عنوان فصل مستقلى بيان شده‌است در اين كتاب به عنوان فروع از اصل مورد بحث استنتاج گرديده‌است .\r\nاين نوع طرح بحث ، ايجاب مىكند كه مسايل فلسفى همچون مسايل رياضى به يك‌ديگر پيوند خورده و از قرابت و خويشى نزديكى برخوردار گردند .\r\nمؤلف در پايان هر فصل ، مجموع بحث را در چند سطر خلاصه كرده نتايج بحث را به آسانى در اختيار خواننده قرار مىدهد . نظم زيباى مباحث و نحوهء ورود و خروج از آنها مجموعه‌اى را پديد آورده‌است كه آن را شايستهء كتاب درسى نموده‌است .\r\n\r\nدوم : عمق\r\nعلّامهء حكيم رحمه الله ، كتاب نهاية الحكمه را در اواخر عمر شريف خود نوشته‌اند ؛ يعنى زمانى كه قريب به پنجاه سال ، تحقيق و تدريس فلسفه را پشت سر گذاشته با اندوخته‌هاى عظيم فلسفى دست به سوى قلم برده‌اند .\r\nهمان گونه كه سيرهء علّامهء حكيم چنين بوده‌است كه به هنگام ورود در يك بحث موضوع آن را همه جانبه و عميق مورد توجه قرار مىداده آن‌گاه به موشكافى عالمانه اطراف آن مىپرداختند در مورد اين كتاب نيز همان دقت و موشكافى و عمق نگرى را اعمال فرموده‌اند .\r\nمؤلف عظيم الشأن در عين اشراف و عنايت جامع نسبت به مشرب فلسفى مشّاء و اشراق و بصيرت تمام نسبت به نقاط قوّت يا ضعف آنان با تكيه بر مبانى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nحكمت متعاليّه اقدام به نگارش اين كتاب نموده‌اند . حتّى در پاره‌اى از موارد كه خود با صدرالمتألّهين اختلاف نظر « 1 » دارند تقرير مباحث را به شكلى كه حكمت متعاليّه ايجاب كند انجام مىدهند . البته شيوهء استدلال مؤلف بسان شيوهء مشّاء سخت ، برهانى است به طورى كه عبارات اين كتاب از اين جهت با اشارات بوعلى مشابهت فراوان دارد ، اما مبانى پذيرفته شدهء وى همان حكمت متعاليّهء صدرايى است .\r\nمؤلف حكيم رحمه الله در هيچ جاى اين كتاب از وجوه استحسانى يا قياسات شعرى و خطابى براى اثبات مطلب استفاده نمىكنند . همهء استدلال‌ها بر اساس براهين عقلى و ضوابط مسلّم منطقى است . مؤلف رحمه الله نام كتاب را نهاية الحكمه گذارده‌اند ، اما اين نه بدان جهت است كه مُحصِّل فلسفه در تحصيل فلسفه به پايان راه رسيده‌است ، بلكه به اين معناست كه اين كتاب حاوى آخرين حرفى است كه در دنياى حكمت گفته شده‌است . علاوه بر مبانى بديع و متين ، پختگى و اتقان دلايل ، جلوهء خاصى به اين كتاب بخشيده‌است ، به گونه‌اى كه مىتوان اين كتاب را به عنوان عصارهء تلاش حكماى اسلام از ابتدا تاكنون به جهان دانش و خرد عرضه داشت .\r\n\r\nسوم : خالى بودن كتاب از حشو و زوايد\r\nمؤلف رحمه الله در اين كتاب از طرح مسايلى كه در دنياى امروز مطرح كردن آن ضرورت ندارد ، خصوصاً مسايلى كه به علم فيزيك پيوند خورده يا تكيه بر ديگر علوم طبيعى دارد مانند بخش عمده‌اى از مباحث فلكيّات كه با پيشرفت علوم طبيعى اركان آن متحوّل شده ، اجتناب نموده‌اند . هم‌چنين از طرح مناقشاتى كه متكلّمين آن را مطرح\r\n\r\n\r\n","description":"","footnote":"\r\n( 1 ) . مانند عدمى بودن الَم ، كه مؤلف در پاورقىهاى اسفار ، ج 6 ، ص 160 آن را قبول ندارند ، ولى در نهايه آن رامىپذيرند . ر . ك : مرحله ششم فصل پانزدهم و مرحلهء دوازدهم فصل هيجدهم\r\n","page_name":" 37 ","page_number":37},
  {"content":"\r\n\r\nنموده‌اند ، و به تدريج آنها جاى خود را در ميان مباحث فلسفى باز نموده است و از نقض و ابرام دربارهء آنها خوددارى كرده‌اند .\r\nايشان پس از طرح بحث به شكل كلى به بيان ادلّهء مورد بحث اكتفا كرده به طور اجمال به اقوال مخالف اشاره مىنمايند ، بدون آن كه ادلّهء آنها را مورد بحث قرار دهند كه در حقيقت ، بسط سخن و تحقيق از صحت و سُقم ساير اقوال به كتب مبسوطتر چون اسفار و شفاء احاله شده‌است . همهء سعى و تلاش مؤلف در اين كتاب ترسيم اركان پولادين حكمت اسلامى بر اساس استدلال و برهان مىباشد .\r\nمؤلف ارجمند در خلال بررسى برخى مسايل مطروحه - مانند بحث جوهر و عرض و ترديد در عرضيت پاره‌اى از اعراض « 1 » و تحقيق « 2 » دربارهء اتصال واقعى جسم يا حصر « 3 » عدد مقولات در عدد ده - فراورده‌هاى نو علمى را كه گاهى با برخى مسايل ناخالص فلسفى بىارتباط نيستند مدّ نظر قرارداده در تحقيق مسايل فلسفى خاطر علاقه‌مندان به فلسفه را به آنها متوجه مىسازد .\r\n\r\nدو ديدگاه مختلف\r\nدر مورد نگارش شرح بر متون درسى همواره دو ديدگاه وجود داشته‌است كه يكى جانب افراط و ديگرى جانب تفريط را پيموده‌است .\r\nيكى از اين دو چنين معتقد بوده‌است كه وجود شرح‌ها نافع به حال مجامع علمى نيستند ، زيرا از ميزان سعى و تلاش محصّلين براى وصول به عُمق مفاهيم مىكاهند ، و بسا كه محصل به اعتماد وجود شرح ، از حضور بر سر كلاس درس خوددارى نموده راه عافيت طلبى و راحت جويى را پيشهء خود مىسازد .\r\n\r\n\r\n","description":"","footnote":"\r\n( 1 ) . فصل پانزدهم از مرحله ششم\r\n( 2 ) . فصل چهارم از مرحله ششم\r\n( 3 ) . فصل سوم از مرحلهء ششم\r\n","page_name":" 38 ","page_number":38},
  {"content":"\r\n\r\nاز اين رو بر كتاب‌هاى علمى اعم از حوزوى و دانشگاهى نبايد شرح نگاشته شود ، بلكه بايستى به سبك سابق ، دشوار و صعب الوصول باقى بمانند ، گرچه براى فهم يك عبارتِ كوتاه ساعت‌ها وقت صرف گردد و شايد پس از آن مطلب هم‌چنان مبهم باقى بماند .\r\nديدگاه دوم مىگويد : در نظام آموزش جهان ، تحوّلى رخ داده و اساس تعليم و آموزش بر اساس آسان نمودن و ساده كردن مفاهيم پيچيده استوار گشته است . امروز ديگر لازم نيست كه محصِّل براى فهم يك عبارت كوتاه چندين ساعت وقت خود را صرف نمايد و در نهايت به فهم مطلب نايل نگردد ، بلكه ما مىتوانيم با ساده نمودن مفاهيم دشوار و شيوهء شرح نگارى بر متون علمى نه تنها سهل و سريع به عمق مفاهيم و اصل گرديم ، بلكه حتى مىتوانيم از مدرسه و استاد نيز بىنياز گرديم و با استمداد از شرح ، جايگزينى براى مدرسه و استاد پيدا نماييم .\r\nدر پاسخ بايد گفت اين دو ديدگاه هر دو غلط است ، نه اين مطلب صحيح است كه بايد مطالب علمى را در قالب عبارات كوتاه و پيچيده بيان نمود و آنها را از هر گونه توضيح و شرحى دور داشت تا محصل به سادگى نتواند به عمق آنها پى ببرد و به سرعت به كشف معانى نايل آيد ، و نه چنين ذهنيتى صحيح است كه با وجود شرح مىتوان از استاد و مدرسه بىنياز شد و آن را مستمسكى براى راحت‌طلبى و عاقبت جويى قرارداد و از تحقيق و تفحص شانه خالى كرد .\r\nبلكه راه اعتدال ، راه صحيح است نه شيوهء غامض‌نويسى شيوه‌اى است كه مطلوب آموزش دنياى امروز باشد و نه وجود شرح چنين تصورى را بايد براى كسى به وجود آورد كه از شرح مىتوان به جاى استاد استفاده كرد و آن را مستمسكى براى گريز از حضور در كلاس درس و از تحقيق و تدقيق قرارداد .\r\nبلكه شرح مىتواند در كنار مدرسه و استاد ، بازويى براى معلم و كمكى براى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمحصل در جهت فهم مطالب مشكل قرار گيرد و قطعاً توضيح و تفسير مفاهيم و ساده كردن آن مىتواند خدمتى به مجامع علمى باشد .\r\nاستاد مطهرى در زمينه لزوم نگارش شرح و ساده كردن مفاهيم علمى مىنويسد :\r\nيكى از موضوعاتى كه نظر دانشمندان جهان را جلب كرده ، اين است كه حتىالامكان سعى كنند حقايق علمى را آسان و ساده تحويل دهند . و البتّه دانشمندان غربى پيش قدم اين راه هستند .\r\nدر دنياى غرب اهتمام به آسان كردن معضلات علمى كمتر از اهتمام به كشف مسئله تازه نيست . و الحق اين سنّت ، بسيار سنّت پسنديده‌اى است كه بايد همهء دانشمندان در همهء رشته‌ها اين روش را تعقيب كنند . و اين خود ، خدمتى بزرگ به جامعهء علم و دانش است و متأسفانه بايد اذعان كرد كه غالب كتب قديمه ما ( در همه رشته‌ها ) فاقد اين خصيصهء عالى است . « 1 »\r\n\r\nهدف و روش شرح\r\nاين شرح حاصل چندين دوره تدريس كتاب شريف نهاية الحكمه در حوزهء علميهء قم مىباشد . مبناى اين شرح بر آسان نمودن مطالب سنگين كتاب نهاية الحكمه و يارى رساندن براى فهم صحيح متن آن مىباشد . شرح مطالب نه آن قدر گسترده‌است كه موجب خستگى و ملالت شود ، و نه آن قدر مختصر است كه مطالب متن مبهم باقى بماند . در اين شرح سعى شده‌است كه فراز و نشيب عبارات متن همچون جاده‌اى هموار صاف گردد تا خواننده بتواند به سهولت به عمق مفاهيم آن واقف گردد بدون آن‌كه به كتاب‌هاى ديگر كه گاهى اين امر موجب ازدياد تحيّر و سرگردانى مىشود ، ارجاع داده‌شود ؛ در پى تحقق\r\n\r\n\r\n","description":"","footnote":"\r\n( 1 ) . مقدمهء اصول فلسفه ، ج 3\r\n","page_name":" 40 ","page_number":40},
  {"content":"\r\n\r\nاين هدف از رساترين عبارت و كوتاه‌ترين مسافت جهت وصول به مقصد استفاده شده است .\r\nهمهء سعى و تلاش در اين شرح بر اين است كه دانش پژوه كه كتاب نهاية الحكمه را مىخواند و چه بسا به مطالب عميق و دشوار آن كه در قالب عبارات كوتاه بيان مىشود برمىخورد ، از عهدهء فهم عبارات موجز يا سخت برآيد . حال اگر مايل بود كه به اطلاعات عميق‌تر يا نقل اقوال بيشتر و نقض وابرام پيرامون آنها دست يابد مىتواند به كتاب‌هاى اصول فلسفه از مؤلف يا شرحهاى منظومه از فيلسوف شهيد يا تعليقه‌هاى بر نهايه و غير اينها مراجعه نمايد .\r\nشيوهء شرح بدين شكل است كه فقره‌اى از كتاب كه متكفّل يك مطلب منسجم است ابتدا ترجمه و سپس به مقدار لازم شرح گرديده‌است . ترجمهء هر عبارت ، قرين يك عنوان مناسب كه بيانگر موضوع مورد بحث است مىباشد .\r\n\r\nبيانى مختصر در وصف مردى بزرگ\r\nزندگى مؤلف حكيم علّامه طباطبائى رحمه الله ، مملو از نكته‌هاى معنوى و آموزنده است . در شرح حال وى كتاب‌ها و مقالات زيادى نوشته شده‌است كه بدون ترديد براى دانش پژوهان و علاقه‌مندان به علم و معنويت ، مراجعه به آنها و بهره‌گيرى از سيره و روش اين عالم بزرگ بسيار سودمند مىباشد .\r\nبيان نويسنده قاصر است از اين‌كه بتواند تعريف جامعى از اين مرد بزرگ به دست دهد ، لكن براى خالى نبودن كتاب از جلوه‌هاى نورانى اين عالم بزرگ به نقل خاطراتى از زبان شاگردان و اطرافيان ايشان و بيان شرح مختصرى درباره ايشان اكتفا مىگردد .\r\nعلّامهء طباطبائى رحمه الله در سال 1281 شمسى ( 1321 قمرى ) در شهر تبريز متولد شد و\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nدر سال 1360 شمسى ( 1402 قمرى ) در سن هشتاد سالگى در شهر قم دار فانى را وداع گفت .\r\nايشان تحصيلات خود را از سن نه سالگى شروع كرد و تا پايان عمر خود كه حدوداً هفتاد سال طول كشيد ، لحظه‌اى از تلاش علمى و مجاهدت‌هاى معنوى باز نايستاد .\r\nابتدا علوم متعارف زمان خود را به مدّت هفت سال فراگرفت و سپس هيجده سال به تحصيل علوم حوزوى پرداخت . فقه را نزد اساتيد بزرگى چون آيات عظام ميرزاى نائينى و سيد ابوالحسن اصفهانى و محمد حسين كمپانى و فلسفه را به مدت شش سال نزد استاد وحيد خود در فلسفه مرحوم سيد حسين بادكوبه‌اى و معارف الهيّه و اسرار عرفانى را نزد مرحوم ميرزا على قاضى طباطبائى آموخت .\r\nدر سال 1314 شمسى به عللى كه خود در زندگى نامهء خود آورده‌اند ، پس از يازده سال اقامت در نجف اشرف به تبريز بازگشت و در آن‌جا حدود ده سال سكونت كرده از تدريس و تفكّر علمى همچون گَنجى در كُنج ويرانه باز ماند .\r\nپس از اين براى مسافرت به قم و ادامهء تلاش علمى به قرآن تفأّل زد و اين آيه كريمه آمد  « هُنالِكَ الْوَلايَةُ لِلَّهِ الْحَقِّ هُوَ خَيْرٌ ثَواباً وَ خَيْرٌ عُقْباً »  « 1 » . لذا در فروردين 1325 شمسى عازم قم گشت و اشتغالات علمى خود را مجدداً از سر گرفت و تا پايان زندگى خود بىوقفه به جهان دانش و معنويت نور افشانى كرد . از اين عالم عظيم‌الشّأن چهل اثر علمى ارزشمند به جاى مانده‌است كه از آن جمله است ؛ تفسير بىبديل الميزان در بيست جلد ، روش رئاليسم ، بداية الحكمه و نهاية الحكمه .\r\nحيات علمى علامهء طباطبائى پر از الهامات غيبى است كه در اين‌جا به ذكر سه نمونه از آن اكتفا مىكنيم :\r\n\r\n\r\n","description":"","footnote":"\r\n( 1 ) . كهف ، آيه 44\r\n","page_name":" 42 ","page_number":42},
  {"content":"\r\n\r\n\r\n1 . امداد غيبى در طريق تحصيل\r\nعلّامه آن طور كه در شرح زندگى خود نوشته‌است ، اوايل طلبگى علاقهء زيادى به ادامهء تحصيل نداشته‌است . از اين رو هر چه مىخوانده ، نمىفهميده‌است و چهار سال به همين نحو روزگار را گذرانيده ، تا عنايات الهى شامل حالش گشته ، روحيهء ايشان عوض مىشود به طورى كه تا پايان تحصيل هرگز از آموختن ، خسته و دلسرد نمىشود ، و زشت و زيباى جهان را فراموش كرده ، بساط معاشرت با غير اهل علم را به طور كلى بر مىچينند و در خور و خواب و لوازم زندگى به حدّاقل ضرورت قناعت نموده ، باقى را به مطالعه مىگذرانند .\r\nيكى از شاگردان ايشان استاد محترم آقاى حائرى شيرازى است . ايشان نقل مىكنند :\r\nشبى بعد از اتمام نماز مغرب و عشا خدمتشان عرض كردم : عرضى دارم ، نمىدانم جواب مىدهيد يا نه ؟ فرمود : چنان‌چه بدانم مىگويم . عرض كردم : مربوط به شخص شماست ، مىخواهم در جواب دريغ نكنيد . فرمود : آنچه بدانم دريغ ندارم . عرض كردم : شنيده‌ام كه حضرت عالى در سنين گذشته عملى داشته‌ايد كه بعد از اين عمل ، خداوند لطفى فرموده و تفضّلى كرده و از آن به بعد مجهولى براى شما باقى نمانده است . وقتى اين را گفتم مقدارى چهره‌اش برافروخته شد .\r\nو فرمود : چون وعده كردم كه جريان را بگويم مىگويم . و فرمود : در ابتداى تحصيلم در تبريز به خواندن سيوطى مشغول بودم . روزى استاد ، مرا امتحان كرد . من در امتحان رفوزه شدم و از عهدهء امتحان برنيامدم . استاد به من فرمود : وقت خود و وقت مرا تضييع كردى .\r\nاين تعبير براى من بسيار سنگين بود . ديگر نتوانستم در شهر بمانم . از شهر خارج شدم و به كنارى رفتم ؛ جايى كه از اغيار خالى بود . به عملى مشغول شدم ( نفرمود چه عملى ) بعد از اتمام آن عمل خداوند عنايتى فرمود . اين را كه گفت ، ديگر ساكت شد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nعرض كردم : شنيده‌ام كه بعد از اين عمل با هر مطلب مشكلى كه مواجه شده‌ايد حل شده‌است . فرمودند : به حمد اللَّه تا حال خداوند متعال چنين عنايت فرموده‌است .\r\nآرى ، كسى كه در طريقِ تحصيلِ علم براى خدا قدم بر مىدارد و انگيزه‌اى جز خدمت به دين خدا و خلق او ندارد از آغاز اين چنين مورد عنايات قرار مىگيرد و تا پايان پيوسته مورد افاضات الهى و مددهاى غيبى است . نيت خالص اوست كه او را مستعدّ نزول علوم قرآنى و انفاس رحمانى مىسازد ؛ زيرا خداوند متعال فرموده :\r\n « وَ اتَّقُوا اللَّهَ وَ يُعَلِّمُكُمُ اللَّهُ »  « 1 » . بديهى است كه علم حقيقى جز با دلى پاك و قلبى مملو از عشق خداوند حاصل نمىآيد .\r\n\r\n2 . پيك و پيام از سوى امير مؤمنان على عليه السلام\r\nفرزند علامه آقا سيد عبدالباقى طباطبائى نقل كردند :\r\nتقريباً دو يا سه سال قبل از پايان عمر پدرم از ايشان سؤال كردم چه عاملى باعث مراجعت شما به ايران شد ؟\r\nفرمودند :\r\nدر سال 1314 كه رضاخان به اوضاع ايران تسلّط كامل پيدا كرده‌بود مانع ارسال پولى كه از ايران ( از محل در آمد ملك موروثى ) برايمان مىرسيد ، شد . و ما هم كه از بيت المال دريافتى نمىكرديم ، طبعاً دچار مضيقهء مالى شديم و خواه ناخواه مدتى صبر كرديم و به تدريج از آشنايان قرض مىكرديم و روز به روز مشكلات زياد مىشد ، تا اين‌كه ديگر محلى براى قرض و غيره باقى نماند و قهراً ما هم به شدت به تنگ آمده‌بوديم و به هيچ وجه قادر به خريد مواد غذايى نبوديم .\r\nموقع عصر بود كه صبرم تمام شده ، به حرم حضرت امير عليه السلام مشرف شدم و از وضع\r\n\r\n\r\n","description":"","footnote":"\r\n( 1 ) . بقره ، آيه 282\r\n","page_name":" 44 ","page_number":44},
  {"content":"\r\n\r\nموجود گله كردم اما بلافاصله پشيمان شدم ، ولى ديگر اشتباهى شده بود كه انجام شده بود . در آن حال ملول و ناراحت به منزل برگشتم ، ولى كسى در منزل نبود . پشت ميز كوچكم به مطالعه نشسته بودم و مطلب دقيقى را مطالعه مىكردم . هنوز لحظاتى نگذشته بود كه صداى در را شنيدم . برخاستم درب منزل را باز كردم . شخص بلندقدى با محاسن حنايى و لباس بلند و عمامه در مقابل در ايستاده بود و به محض باز كردن دَر ، سلام كرد . جواب گفتم . گفت : « من شاه حسين ولى » هستم ؛ امام سلام فرستادند ، فرمودند در اين هفده سال چه وقت خداوند شما را تنها گذاشته كه اكنون از شما بىخبر باشد . اين را گفت و برگشت .\r\nبعد كه من به خود آمدم با خود گفتم اين مرد كه بود . پس از بررسى معلوم شد وى از عرفايى بوده كه چند قرن قبل فوت نموده و در قبرستان سيد حمزهء تبريز مدفون است . لكن عدد هفده را در اين پيام نفهميدم به چه چيز مربوط مىشود كه بالأخره متوجه شدم تاريخ معمّم شدن من است .\r\nآن روز گذشت ، شب شد و خوابيديم . نزديك اذان صبح درب منزل زده شد و خانواده برخواست و رفت تا ببيند در اين موقع شب چه كسى است و چه كار دارد .\r\nوقتى برگشت گفت : مردى بود و اين بسته را داد و رفت . بسته را گرفتم و باز كردم و با تعجب ديدم مقدار سىصد دينار پول است . گفتم چرا گرفتى ما كه از كسى پول نمىگيريم . با عجله پا شدم و زود رفتم تا وجه را به صاحبش برگردانم ولى در كوچه اثرى از كسى نديدم و قهراً فهميدم كه مطلب به موضوع ديروز بر مىگردد . صبح كه شد تصميم گرفتم فوراً قروض خود را پرداخته به ايران مراجعت كنم و همين كار را كرديم .\r\nآرى آنان كه در راه تحصيل علم و دانش چشم از اسباب مادى برمىدارند و دل به خدا مىسپارند خداوند آنها را در سختىها مدد مىرساند و به آنها اطمينان مىبخشد ، نبى گرامى اسلام صلى الله عليه و آله فرمودند :\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n( مَن طَلَبَ العلمَ تَكَفَّل اللَّهُ برزقهِ ) ؛ هر كس خود را در مسير تحصيل علم و دانش قرار دهد خداوند متعال متكفّل روزى اوست و گره‌هاى زندگىاش را او مىگشايد .\r\nاميد است كه اين خاطره پيامى باشد براى تمام دانش پژوهان خاصه طلّاب حوزه‌هاى علميّه تا با خاطرى آسوده در مسير كسب دانش قدم برداشته با دلى مطمئن به كسب معارف بپردازند . « 1 »\r\n\r\n3 . وجدان آگاه و بيدار\r\nعلّامهء طباطبائى رحمه الله پس از بازگشت از تبريز به قم با روح حساس و كنجكاو در صدد شناسايى نيازمندىهاى موجود در بطن حوزه و رفع آنها برآمد . در پى اين هدف چه بسا مورد بىمهرى بزرگان حوزه قرار گرفته از راهى كه در پيش گرفته منع مىشود ، لكن با عزم جزم اهداف خود را تا آخرين لحظات عمر شريف ادامه داد خود ايشان در اين باره چنين مىگويند :\r\nهنگامى كه به قم آمدم مطالعه‌اى در برنامه حوزه كردم و آن را با نيازهاى جامعهء اسلامى سنجيدم و كمبودهايى در آن يافتم و وظيفهء خود را تلاش براى رفع آنها دانستم .\r\nمهم‌ترين كمبودهايى كه در برنامهء حوزه وجود داشت در زمينهء تفسير قرآن و بحث‌هاى عقلى بود . از اين رو درس تفسير و فلسفه را شروع كردم .\r\nو با اين‌كه در جوّ آن زمان تفسير قرآن ، علمى كه نيازمند به تحقيق و تدقيق باشد تلقّى نمىشد ، و پرداختن به آن شايسته كسانى كه قدرت تحقيق در زمينه‌هاى فقه و اصول را داشته‌باشند به حساب نمىآمد ، بلكه تدريس تفسير نشانهء كمى معلومات به حساب مىآمد ، در عين حال اينها را براى خودم عذر مقبولى در برابر خداى متعال ندانستم و آن را ادامه دادم ؛ تا به نوشتن تفسير الميزان انجاميد .\r\n\r\n\r\n","description":"","footnote":"\r\n( 1 ) . داستان فوق از زبان علامه به نقل از شاگردان وى نيز نقل گرديده‌است\r\n","page_name":" 46 ","page_number":46},
  {"content":"\r\n\r\nيكى از شاگردان ايشان مىنويسد : « 1 »\r\nدرس فلسفه نيز در آن عصر چندان خوشنام نبود و تلاش‌هاى زيادى براى تعطيل درس استاد انجام مىگرفت و حتى يك مرتبه مرحوم آية اللَّه بروجردى در اثر اصرار زياد عناصر ناآگاه از ايشان خواستند كه درس فلسفه خود را محدود نمايند .\r\nاستاد پاسخ متينى براى آن مرجع بزرگ نوشتند و تأكيد كردند كه اين درس را به عنوان وظيفهء شرعى تعيين كردم و براى تأمين نيازمندى ضرورى جامعه اسلامى مىگويم ، ولى مخالفت شما را هم به عنوان زعيم حوزه و رهبر جامعهء شيعه جايز نمىدانم . از اين رو اگر حكم به تعطيل بفرماييد اطاعت مىكنم و حكم شما براى ترك وظيفه‌اى كه تشخيص داده‌ام عذرى در پيشگاه الهى خواهد بود ، ولى اگر حكم نمىفرماييد به وظيفهء خودم ادامه مىدهم .\r\nحضرت آية اللَّه العظمى بروجردى توسط خدمت كار خود پيغام دادند كه هرطور وظيفهء خودتان مىدانيد عمل كنيد . رفتار مؤدّبانه و حكيمانهء علامه ، جلوى سوء تفاهم و تأثير سوء سعايت‌هاى حسودان و ناآگاهان را گرفت و موقعيت معظم له بيش از پيش تثبيت شد .\r\nاستاد تنها به درس عمومى فلسفه اكتفا نكرد و با تشكيل جلسات خصوصى به بررسى مكاتب فلسفى غرب مخصوصاً ماترياليسمِ ديالكتيك پرداختند . اين جلسات به تأليف كتاب اصول فلسفه و روش رئاليسم انجاميد .\r\nملاحظه مىشود كه احساس مسئوليت در علامه وى را به سرنوشتى كه خود از آن بىخبر است هدايت مىكند و در پى انجام وظيفه تفسير عظيمى چون الميزان و كتاب‌هايى چون اصول فلسفه و بداية الحكمه و نهاية الحكمه بهترين كتاب‌هاى فلسفى به جهان اسلام و به حوزه‌هاى علميّه تقديم مىشود .\r\n\r\n\r\n","description":"","footnote":"\r\n( 1 ) . مقالهء « نقش استاد علامهء طباطبائى در نهضت فكرى حوزهء علميه قم » ، استاد محمد تقى مصباح\r\n","page_name":" 47 ","page_number":47},
  {"content":"\r\n\r\nبه راستى سيره و روش علامه مىتواند براى همهء عالمان و محققان اسلامى درس باشد ، تا سعى و تلاش علمى خود را در جهت تأمين نيازهاى حوزه‌ها و جامعهء اسلامى تنظيم كنند . چنين نباشد كه در يك رشته از علوم اسلامى هزار متخصص وجود داشته‌باشد و در ساير رشته‌هاى ديگر كمتر از عدد انگشتان يك دست . و اين وظيفه علاوه بر آن‌كه بر عهدهء تك تك دانش پژوهان علوم و محققان است بر عهدهء مديران جوامع علمى نيز است تا بر اساس نيازهاى موجود و برآورد استعدادها با دورنگرى نسبت به آينده از همين امروز در فكر تأمين نيروهاى لازم باشند و علوم حوزه‌ها را در تمام عرصه‌ها رشد داده ، از يكسونگرى اجتناب نمايند .\r\nكوتاه سخن اين‌كه علامه رحمه الله ، عالمى بود متعهّد با وجدانى بيدار و در برابر نيازهاى جهان اسلام حسّاس .\r\nوى مردى بود متواضع ، باوقار و متين ، وارسته ، مهذّب ، عفيف ، بىهوا و هوس ، صبور ، كم سخن ، پر فكر ، سخت كوش ، خليق و با حيا ، بىآلايش و ساده ، مؤدّب و در بذل دانش حريص و در نهايت او در سير استكمالى خود به حد تجرد برزخى رسيده بود و مىتوانست صور غيبى را كه ديد افراد عادى از مشاهدهء آنها ناتوان است ، مشاهده كنند . « 1 »\r\nدر پايان وظيفه دارم سپاس و شكر خويش را تقديم فاضل فرزانه فيلسوف وارسته جناب آقاى على عابدى شاهرودى كه مؤلف را در معضلات و فراز و نشيب‌هاى كتاب يارى دادند نمايم و براى ايشان از خداوند عافيت و طول عمر با بركت مسئلت دارم .\r\nحوزهء علميّه قم - محسن دهقانى\r\n5 / 10 / 1377\r\n\r\n\r\n","description":"","footnote":"\r\n( 1 ) خاطراتى كه از علامه طباطبايى بيان كرديم با اندك تغييرات و اصلاحات از مجله نور علم شماره نهم دوره سوم نقل شده است\r\n","page_name":" 48 ","page_number":48},
  {"content":"\r\n\r\nبسم اللَّه الرّحمن الرّحيم\r\n\r\nكلامٌ بمنزلة المدخل لهذه الصناعة\r\n\r\nاعتقاد به وجود واقعيت‌ها\r\nمتن\r\nالحمدللَّه ربّ العالمين والصّلاة والسّلام على سيّدنا محمّد و آله الطّاهرين . إنّا ، معاشرَ النّاس ، أشياءُ موجودةٌ جدّاً . . . بما أنَّ له نصيباً من الواقعيّة .\r\nترجمه\r\nما انسان‌ها موجوداتى هستيم واقعى و همراه ما موجودات ديگرى هستند كه بسا در ما تأثير مىگذارند يا از ما تأثير مىپذيرند ، همان‌طور كه ما در آنها اثر مىگذاريم يا از آنها تأثير مىپذيريم .\r\nدر خارج از وجود ما هوايى وجود دارد كه استنشاق مىكنيم ، غذايى وجود دارد كه از آن تغذيه مىكنيم ، منزل‌هايى وجود دارد كه در آن سكنى مىگزينيم ، زمينى كه بر روى آن راه مىرويم ، خورشيدى كه از پرتو او روشنايى مىگيريم ، ستارگانى كه به وسيلهء آنها راه مىيابيم و حيوانات و گياهان و غير اينها ( كه همه به عنوان واقعيت‌هاى خارجى تحقق محسوس دارند ) . و نيز چيزهاى ديگرى وجود دارند كه آنها را مىبينيم يا مىشنويم يا استشمام مىكنيم يا مىچشيم و يا . . . . و نيز امورى كه آنها را طلب مىكنيم يا از آنها مىگريزيم ، و يا موجوداتى كه آنها را دوست داريم يا از آنها بيزاريم و يا موجوداتى كه به آنها اميد بسته‌ايم يا از آنها مىترسيم ، و چيزهاى ديگرى كه طبع ما بدان‌ها ميل دارد يا از آنها متنفّر است . و نيز چيزهاى ديگرى وجود دارند كه ما آنها را براى استقرار در\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمكانى ، يا انتقال از مكانى ، يا به سوى مكانى ، يا براى وصول به لذتى يا پرهيز از رنجى يا رهايى از ناملايمى يا انگيزه‌هاى ديگر طلب مىكنيم .\r\nتمام اين حقايقى كه ما آنها را درك مىكنيم و بسا حقايق ديگرى همراه اينها هستند كه ما از آنها غافليم ، باطل و پوچ نيستند ؛ زيرا آنها حقيقتاً موجودند و واقعاً ثابت هستند . پس هيچ موجودى آهنگ موجود ديگر نمىكند ، مگر آن‌كه آن چيز عينيتى خارجى و موجوديتى واقعى يا منتهى به موجود واقعى دارد و تحقق او وَهْمى سراب گونه نيست . « 1 » پس ما را روا نيست كه ترديد كنيم در اين‌كه در خارج ، وجودى هست . و نيز نمىتوانيم به طور كلى واقعيت را انكار كنيم ، مگر آن‌كه از راه مكابره درآييم و حق را انكار كرده يا دربارهء آن اظهار شك بنماييم ، گرچه اين انكار حق و اظهار شك فقط لفظى خواهد بود .\r\nپيوسته هر يك از ما و هر موجود با علم و معرفتى ، خود را موجود با واقعيتى مىبيند كه منشأ آثار واقعى است و ارتباطى با غير خود ندارد مگر از آن جهت كه براى آن چيز بهره‌اى از واقعيت هست .\r\nشرح\r\nجملات فوق از باورهاى اوليهء هر انسانى است و ذكر آن از توضيح واضحات به شمار مىرود ؛ زيرا هر كسى مىداند كه خود به عنوان يك انسان واقعيت دارد و در اطراف او آسمان و زمين ، كوه و دشت ، حيوان و گياه و غيره وجود دارند .\r\nو مىداند كه در هر انسانى نيازهايى وجود دارد كه او را به سوى آنها سوق مىدهد يا انگيزه‌هايى كه او را به سوى مقاصدى جذب يا دفع مىكند . پس ذكر همهء اينها براى چيست ؟\r\nشايد تعجب انگيز باشد كه كسانى باشند كه اين امور بديهى را انكار كنند و در\r\n\r\n\r\n","description":"","footnote":"\r\n( 1 ) . چيزهايى كه موجود به حساب مىآيند سه دسته‌اند : الف . حقايق و واقعيات مانند وجودات خارجى ، ب . اعتباريات ، و آنها چيزهايى هستند كه واقعيت ندارند لكن عقلا آنها را اعتبار مىكنند تا آثار واقعى بر آنها مترتب كنند ؛ مانند ملكيت و زوجيّت اعتبارى ؛ ج . وهميات و آنها چيزهايى هستند كه نه خود واقعيت دارند و نه عقلا آنها را اعتبار مىكنند ؛ مانند بخت و اتفاق و غير آن دو\r\n","page_name":" 50 ","page_number":50},
  {"content":"\r\n\r\nوجود خارجى اينها شك و ترديد روا دارند . تعجب آورتر اين‌كه ، اين افراد از دانشمندان و متفكّران عصر خود باشند .\r\nگرچه امروز ما مكتبى نداريم كه پيرو اين نوع تفكر باشد ، اما در عهد قديم يونان دانشمندانى چون « پروتاگوراس » و « گُرگياس » و در دوران متأخر « بِركْلى » و « شوپنهاور » از فلاسفهء اروپا ، طرفدار چنين تفكرى بوده‌اند .\r\nطرفداران اين مسلك ، جهان را هيچ در هيچ مىدانسته ، و واقعيتى خارج از ذهن خود قائل نبوده‌اند . اينان تصورات ذهنى خود را اصيل ، و آن را مصنوع ذهن خود مىدانند و در خارج مصداقى براى اين ذهنيات قائل نيستند . « 1 » نام اين مسلك « سوفسيم » است ، كه در عهدهاى متأخر به نام « ايده‌آليسم » يا « ذهن‌گرايى » ناميده مىشوند . « 2 »\r\n\r\n\r\n","description":"","footnote":"\r\n( 1 ) . برخى از شعب اين مسلك گرچه واقعيت همه چيز را انكار مىكند ، اما به وجود واقعيت تفكّر خود كه ( وجودترديد در همه چيز است ) اذعان و اعتراف دارد . پس به يك واقعيت معتقد است ، و پس از آن مىتواند به واقعيت ديگرى ، كه هر انديشه ، انديشه‌كننده مىخواهد پس انديشهء من هم يك انديشه كنندهء واقعيت‌دار مىخواهد ، اعتراف كند . از اين رو ، پيرو مسلك فوق نمىتواند واقعيت را به طور كلّى انكار كند\r\n( 2 ) . اين كلمه معانى مختلفى دارد ، از جمله : نمونه ، شكل و امر آشكار . تا اواخر قرن هفده و اوايل قرن هيجدهم ، كلمهء ايده آليست به كسانى اطلاق مىشد كه قائل به مُثُل افلاطونيه بودند . افلاطون ، به دليل آن‌كه به وجود موجوداتى مجرد و عقلانى معتقد بود كه آنها را رب النّوع تمام انواع مادى مىدانست ، و براى هر نوع يك نمونه و مثال تجرّدى قائل بود كه تدبير نوع مادى به دست اوست ، او را ايده‌آليست مىگفتند . فلاسفه آن نمونهء تجرّدى افلاطونى را به مُثُل افلاطونيه ترجمه كردند تا آن زمان ايده آليست به كسى گفته مىشد كه تفكر افلاطون را در مورد وجود ارباب انواع و اعتقاد به وجود نمونه مجرد بپذيرد . اما پس از قرن هيجدهم ميلادى ايده‌آليست به كسانى اطلاق شد كه مطلق واقعيت را انكار كنند ، و اين كلمه مرادف با سوفسطىگرى درآمد و نقطه مقابل « رئاليسم » به معناى واقعيت‌گرا استعمال شد .\r\nپيدايش اين طرز تفكّر معلول دو چيز بود : يكى تضارب افكار فلسفى و پيدايش آراى ضد و نقيض و بالأخره سردرگمى و ابهام در تفسير جهان هستى . زيرا هر عقيدهء فلسفى كه پيدا مىشد براى آن ادلهء گوناگونى عرضه مىشد . و چون بعضى از اين عقايد بعض ديگر را نفى مىكردند ، و در همان حال طرفين دعوا بر مدعاى خود دليل مىآوردند ، اين موجب شد كه اين فكر به وجود آيد كه در جهان واقعيتى جز آنچه مىانديشيم و بر آن دليل اقامه مىكنيم وجود ندارد ؛ صحيح و راست همان است كه مىانديشم و بر آن برهان اقامه مىكنم ، گرچه شخص ديگرى نقيض آن را مىانديشد و بر مدّعاى خود دليل مىآورد . از اين رهگذر بود كه مسئله ، به انكار مطلق واقعيت خارج از ذهن منتهى شد .\r\nعامل دوم : شانه خالى كردن از تعهدات اجتماعى و اخلاقى و مقررات مسلّمهء عقلانى و دنبال كردن آزادى مطلق جهت مقاصد نفسانى و حيوانى . وقتى قرار شد هيچ واقعيتى در خارج نباشد ، و هيچ اصل ثابت و معيار اخلاقى حاكم نباشد ، و خوب و صحيح همان باشد كه انسان آن را خوب و صحيح مىداند و پس هر كس آزاد است تا در ميدان اميال خود هر چه مىخواهد انجام دهد و خوب همان است كه او انجام مىدهد .\r\nكسانى كه تحت عامل اول به اين طرز تفكر كشيده شده‌اند بايد اينها را به اندوخته‌هاى ذهنى و ناخودآگاه خود توجه داد ، و به آنها گفت كه چرا وقتى گرسنه مىشوند به سراغ سفرهء نان مىروند و وقتى تشنه مىشوند به سراغ ظرف آب مىروند ؟ چرا بالعكس نمىكنند ؟ اگر واقعيتى بيرون از تصور آنها وجود ندارد چرا هنگام تشنگى نان را و هنگام گرسنگى آب را طلب نمىكنند ؟\r\nو اما كسانى كه تحت عامل دوم به اين فكر معتقد شده و هيچ چيز را در خارج از ذهن خود به عنوان واقعيت قبول ندارند ، با آنها حرفى نيست و اقامهء دليل براى آنان بىفايده است . فقط جواب آنها آن است كه آنها را به آتشى برافروخته كه آن را بىواقعيت مىدانند ، در افكنند ، تا بدانند كه آتش در خارج هست يا نه ؟\r\n","page_name":" 51 ","page_number":51},
  {"content":"\r\n\r\nاولين گام كه فلسفه از سفسطه جدا مىشود ، باورداشتن حقيقت وجود در خارج از ذهن ماست .\r\n\r\nنياز انسان به فلسفه و فايده و روش تحقيق در آن\r\nمتن\r\nغير أنّا كما لانشكّ فى ذلك لا نرتاب . . . الواقع من بين الاعتقادات .\r\nترجمه\r\nالبته همان‌طور كه شكى در وجود موجودات خارجى نيست ، شكى در وجود خطاهايى كه از ما سر مىزند ، وجود ندارد ؛ گاهى آنچه را موجود نيست ، موجود مىپنداريم ، يا بالعكس . چنان‌كه انسان‌هاى قبل از ما حقايقى را اثبات مىكردند و نظرياتى را درست مىپنداشتند كه امروز ما آنها را باطل مىدانيم و نقيض آنها را صحيح مىدانيم ؛ البته يكى از دو نظر قطعاً غلط مىباشد . خود ما هر روز\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاشتباهاتى را مرتكب مىشويم ، فى المثل اثبات وجود براى آنچه كه وجود ندارد و يانفى وجود از چيزى كه وجود دارد مىنماييم ، ولى ناگاه بر ما آشكار مىشود كه در حكم خود به خطا رفته‌ايم .\r\nهمهء اينها ما را مىكشاند به اين‌كه بحث كنيم از حقايق موجوده و خواصى كه دارند ، تا آنها را تميز دهيم از چيزهايى كه موجود نيستند ، بحثى كه رافع شك و منتج يقين باشد ؛ زيرا اين سبك از بحث ما را به واقعيت اشياء از آن جهت كه واقعيت دارند هدايت مىكند ، و به عبارت ديگر به بحثى مىكشاند كه در آن به استعمال برهان اكتفا كنيم ، زيرا قياس برهانى در ميان قياسات تنها قياسى است كه نتيجهء يقينى مىدهد ، همان‌طورى كه يقين ، تنها باورى است كه از ميان اعتقادات ، پرده از چهرهء واقعيت برمىدارد .\r\nشرح\r\nبحث در فلسفه دربارهء موجود است ، اما نه يك قسم از موجود ، بلكه « موجود بما أنّه موجود » . يعنى نفس موجوديت هر موجود كافى است كه آن را زير پوشش موضوع فلسفه قرار دهد نمىخواهيم بحث كنيم از نوع خاصى از موجود ، مانند بدن انسان كه موضوع علم طب است ، يا كلمه و كلام كه موضوع علم نحو است ، يا عدد كه موضوع رياضيات است ، يا مقدار متّصل كه موضوع هندسه است ، بلكه موجود به ملاك آن‌كه موجود هست بدون اضافه كردن هيچ قيد و شرطى موضوع براى فلسفه هست .\r\nبىشك در مسير پيشرفت‌هاى فكرى بشر ، بسيارى از انديشه‌ها و قضاوت‌هاى پيشين انسان در مورد حقايق جهان ، غلط از آب درآمده است . بسا احكامى كه قرن‌ها به عنوان يك نظريهء علمى ، قابل احترام بشر بوده ، ولى اكنون به عنوان يك سخن ناصواب و ناصحيح از معارف بشرى حذف شده و ادّلهء علمى خط بطلان بر روى آنها كشيده است . در گذشته‌هاى دور ، بشر به وجود چيزهايى معتقد بوده است كه امروز آنها را اوهام مىداند و هيچ واقعيتى براى آنها قائل نيست ، مانند اعتقاد به ثبات كرهء زمين ، يا اعتقاد به وجود غول ، يا بسيارى از نظريات پزشكى .\r\nبراى اين‌كه باورهاى انسان از سلامت برخوردار باشند و اوهام و اباطيل در آن راه\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nپيدا نكنند و ما موجود واقعى را با احكام و خواصّى كه دارند از موجود وهمى باز شناسيم ، به علمى كه از احوال و خصوصيات « موجود بما هو موجود » سخن بگويد ، نيازمنديم . اين نيازمندى را فلسفه برآورده مىكند . « 1 »\r\nوقتى در فلسفه دانستيم كه موجود واقعى آن است كه خارجيت مطلقه و وحدت عامه و فعليت كليه ( كه شرح اينها به‌زودى در همين فصل خواهد آمد ) داشته باشد ، پس آنچه كه اين احكام را ندارد موجود نيست ؛ و اگر ما به موجوديتش اعتقاد پيدا كرده‌ايم ، اين اعتقاد يك اعتقاد وهمى بيش نيست . در حقيقت پىبردن به آثار موجود واقعى و از اين رهگذر پى بردن به آنچه موجود وهمى است و واقعيت ندارد ، مطلبى است كه در فلسفه به دنبال آن هستيم . انتقال از موجود - به وسيلهء شناخت احكام آن - به غير موجود يك فايدهء فلسفى است كه مؤلف در اين‌جا و در كتاب اصول فلسفه بدان اشاره مىكنند . گرچه از ظاهر عبارت چنين برمىآيد كه تنها فايدهء فلسفه همين است كه از شناخت موجود واقعى به شناخت موجود غير واقعى منتهى شويم ، اما مراد مولّف حكيم حصر فايده در مطلب فوق نيست . در كتاب بداية الحكمه شناخت علل عاليهء وجود و در رأس آنها ، شناخت ذات اقدس الهى را يك فايده فلسفى قلمداد كرده‌اند ، مضافاً به فوايد ديگرى كه بر فلسفه مترتب مىشود ، مانند اثبات موضوعات علوم توسط اين علم ، كه شرح آن به‌زودى خواهد آمد .\r\nتحقيق در مسائل فلسفى ، با اعمال روش عقلى محض و توسط قياسات برهانى انجام مىگيرد . درمنطق گفته شده است تنها قياسى كه يقين مىآورد ( از ميان اقسام پنج‌گانهء قياس ) فقط برهان است ؛ زيرا تنها قياس برهانى است كه از مقدمات يقينى تشكيل شده ، و نتيجه‌اش هم يقينى است ، بر خلاف اقسام ديگر قياس ( شعر ، خطابه ،\r\n\r\n\r\n","description":"","footnote":"\r\n( 1 ) . وقتى انتقال از موجود واقعى به آنچه موجود نيست و ما تصور مىكنيم موجود است ، توسط فلسفه حاصل شد ، پس بحث از احكام عدم ( كه متعاقب مباحث احكام وجود مىآيد ) يك بحث استطرادى نخواهد بود ، بلكه از طرح مباحث مربوط به وجود ، مباحث عدم ، استنتاج مىشود\r\n","page_name":" 54 ","page_number":54},
  {"content":"\r\n\r\nجدل ، مغالطه ) كه از مقدمات غير يقينى تشكيل يافته‌اند ، و طبعاً نتيجهء آنها هم غير يقينى است . « 1 »\r\nبرهان ، قياسى است كه گذشت زمان نتايج آن را كهنه نمىكند و كشفيات جديد در كليات آنها نمىتواند خدشه وارد كند . از اين جهت حكماى ما فلسفه را ، چون كاملًا تعقلى ، نظرى و متكى به برهان است ، فلسفهء حقيقى ناميده‌اند . اين فلسفه كاملًا محصول قوّهء فكرى بشر است و تجربهء حسى در حل مسائل آن دخالتى ندارد .\r\nقياس عقلى و برهانى تا قرن هفدهم تنها روش تحقيق در مسائل فلسفى به شمار مىرفت ، ولى از آن زمان به بعد دانشمندانى پديد آمدند كه ارزش برهان و قياس عقلى را به كلى انكار كردند و اسلوب تجربى را تنها اسلوب صحيح و قابل اعتماد دانستند .\r\nبه عقيدهء اين گروه ، فلسفهء نظرى و تعقلى كه مستقل از علم باشد اساس و پايه‌اى ندارد ، چون در حل مسائل آن نمىتوان از حواس سود برد و حواس فقط به ظواهر طبيعت تعلق مىگيرد . پس ، مسائل فلسفهء اولى كه صرفاً نظرى و تعقلى و مربوط به درك كُنه واقعيات و امور غير محسوس است ، بىاعتبار است . و اين گونه از مسائل براى بشر نفياً و اثباتاً درك شدنى نيستند . پس آنها را بايد از دايرهء بحث خارج كرد و امور غير قابل تحقيق ناميد .\r\nولى حقيقت آن است كه مسائل هر علم همچون موضوع آن علم ، محدود است . و فلسفه‌اى كه مبتنى بر مسائل علوم باشد از اعتبار محدود برخوردار است . به علاوه ، نفى و اثبات پيرامون يك مسئله علمى نمىتواند ملاك نفى و اثبات يك مسئله فلسفى ، كه پيرامون احكام كلى حاكم بر وجود هست ، تلقى گردد . همان‌طور كه فلسفه\r\n\r\n\r\n","description":"","footnote":"\r\n( 1 ) . يقين دو معنا دارد : يكى معناى عام ، و آن عبارت است از مطلق اعتقاد جزمى و حتمى ولو اين‌كه آن اعتقاد جزمى خطا باشد و با واقعيت خارجى مطابق نباشد . و يك معناى خاصى دارد ، و آن عبارت است از اعتقاد جزمى كه كاشف از واقع باشد . به عبارت ديگر پرده از چهرهء واقعيت بردارد و كشف حقيقت خارجى كند . اين‌جا مراد ، معناى دوم است\r\n","page_name":" 55 ","page_number":55},
  {"content":"\r\n\r\nدر مسائل علوم دخالت نمىكند جواب يك مسئله علمى را هم نبايد از فلسفه طلب كرد . هر يك از فلسفه و علم جايگاه خاص خود را دارند .\r\n\r\nدر فلسفه از امور جزئى بحث نمىشود\r\nمتن\r\nفاذا بَحَثَنا هذا النّوع . . . أحوال الموجود المطلق بما أنّه كلّىّ .\r\nترجمه\r\nپس وقتى در فلسفه بحث را به سبك و روش برهانى دنبال كرديم ( كه از كليت و يقين آورى برخوردار است ) ، براى ما چنين امكانى وجود خواهد داشت كه از مباحث كلى ، مسائل جزئى را استنتاج نموده و بگوييم چه چيز موجود است و چه چيز موجود نيست .\r\nالبته بحث از جزئيات ، خارج از توان ماست . مضافاً به اين‌كه برهان در امور جزئى به دليل اين‌كه متغير و نابود شدنى است ، جارى نمىشود . دقيقاً به همين دليل ( كه برهان در جزئى جارى نمىشود ) در مباحث فلسفى به حال موجود به نحو كلى توجه مىكنيم ، تا بدين روش ( قياس برهانى ) احوال موجود مطلق را به عنوان يك حقيقت كلى و عام به دست آوريم .\r\nشرح\r\nهمان‌طور كه اجمالًا گفته شد نحوهء سلوك در فلسفهء اولى ، قياس برهانى است .\r\nكُليت و يقين‌آورى دو خصوصيت بارز براى قياسات برهانى است . و هرگاه با اين ابزار به احكام كلى حاكم بر حوزهء وجود واقف شديم ، خواهيم توانست از باب استنتاج ، كه عبارت باشد از پى بردن از امور كلى به احوال جزئيات ، از احكام كلى موجود مطلق به احكام موجود جزئى پى ببريم و بگوييم چه چيز موجود است ، چون احكام موجود را دارد و چه چيز موجود نيست ، چون احكام موجود را ندارد .\r\nالبته مقصود بالذّات ما در فلسفه پى بردن به احوال اشياء جزئى نيست ؛ زيرا اعتبار احكام جزئى محدود است و قابل سرايت به ديگر افراد نيست . لذا با كشف حكم\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nجزئى نمىتوانيم به حكم جزئى ديگر يا به حكم كلى نائل شويم . از اين رو ، در منطق گفته‌اند « الجزئى لايكون كاسباً و لا مكتَسباً » يعنى از مطلب جزئى نمىتوان يك مطلب كلى را كسب كرد و جزئى نمىتواند كسب كننده حكم كلى باشد . همان‌گونه كه در مسير كشف حقايق به دنبال احكام جزئى نمىرويم ، بلكه در پى احكام كلى هستيم ، پس جزئى مطلوب و مكتسَب ما نيز نيست . « 1 »\r\nبنابراين اگر از شناخت احوال كلى موجود به شناخت موجودات جزئى و تميّز آنها از آنچه موجود نيست مىرسيم ، اين نه از باب آن است كه به دنبال كشف جزئيات هستيم ، بلكه از باب استنتاج احكام جزئى از احكام كلى و به عبارت ديگر انطباق حكم كلّى ، بر افراد آن هستيم .\r\n\r\nتساوى احكام فلسفه با موضوع فلسفه\r\nمتن\r\nولمّا كان من المُستحيل أن يتّصفَ . . . هذه الأبحاث ، هو الذى نسمّيه « الفلسفة » .\r\nترجمه\r\nچون محال است كه موجود به حالاتى كه آن حالات معدوم باشند متصف شود ، لذا احكام و حالات وجود منحصر خواهند شد در احكامى كه آنها مساوى « موجود من حيث هو موجود » باشند ، مانند « خارجيت مطلقه » ، « وحدت عامّه » و « فعليت كليّه » ؛ كه همهء اينها مساوى موجود مطلق هستند .\r\nيا اگر اخص از موجود مطلق هستند ، آنها و احكامى كه نقطه مقابل آنها هستند ، روى هم رفته مساوى با موجود مطلق مىباشند ، مانند آن‌كه بگوييم موجود يا خارجى است يا ذهنى ، موجود يا واحد\r\n\r\n\r\n","description":"","footnote":"\r\n( 1 ) . به منطق شرح منظومه مراجعه شود . حكيم سبزوارى ، فصلى در آن‌جا آورده با عنوان « فى لمّيّة عدم اعتبار الشخصية فى العلوم » . و چه خوش سروده :\r\n قضيةٌ شخصيةٌ لاتَعتبر * اذْ لاكمالَ فى اقتناصِ مادثِرَ\r\nبل ليس جزئىٌ بكاسبٍ ولا * مكتسبٍ بل كسرابٍ فى الفلا \r\n","page_name":" 57 ","page_number":57},
  {"content":"\r\n\r\nاست يا كثير ، موجود يا بالفعل است يا بالقوه . مجموع اين مباحث ، خارج از قلمرو موجوديت مطلقه نيستند . و ما مجموع اين سرى مباحث را فلسفه مىناميم .\r\nشرح\r\nهمان‌طور كه خود وجود موجود است صفات و احوال او هم موجود است ، لكن صفات آن گاهى مساوى با خود وجود هست ، مانند آن‌كه بگوييم « الموجود خارجىٌ واحدٌ فعلىٌ » كه خارجيت و وحدت و فعليت ، مساوى موجود مىباشند . و گاهى اخص از موضوع هست ، مانند آن‌كه مىگوييم « الموجود علةٌ » . در اين‌جا عليت ، اخص از « موجود » هست ، لكن عليت و معلوليت با هم ، مساوى « موجود » مىشوند .\r\nدر اين‌جا بايد توضيحى دربارهء لفظهاى خارجى ، واحد و فعلى داده شود .\r\nخارجيت دو معنا دارد :\r\n1 . يكى معناى خاص آن است ، كه نقطه مقابل ذهنى قرار دارد . وقتى مىگوييم زمين و آسمان و انسان و نبات ، خارجى هستند ، يعنى اينها امورى هستند كه در خارج از ذهن ما تحقق دارند و منشأ آثار ويژه‌اى مىباشند . نقطه مقابل اين امور ، مفاهيمى است كه فقط به عنوان مفهوم ، تحقق ذهنى در ظرف ذهن ما دارند و آثار خارجى بر آنها مترتب نمىشود ، بلكه آثار وجود ذهنى ، مانند كليت و نوعيت و غيره ، بر آنها مترتب مىشود .\r\n2 . ديگرى معناى عام است ، كه عبارت باشد از منشأ اثر بودن خواه آن اثر خارج از ذهن باشد يا در ذهن . و به عبارت ديگر به معناى طارد عدم و واجدِ هويت وجودى بودن و نقطه مقابل عدم قرار گرفتن .\r\nدر اين‌جا مراد از خارجيت ، معناى دوم است . و به اين معنا ذهن ، خود خارج محسوب مىشود . پس خارجيت مطلقه يعنى خارجيتى كه منشأ اثر باشد ؛ چه در ذهن ، چه بيرون از ذهن . طبيعتاً خارجيت به اين معنا كه اطلاق آن ، ذهن و خارج را شامل مىشود ، مساوى با موجوديت مىشود ؛ زيرا موجود يا در ذهن است يا در\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nخارج . ازاين‌رو ، خارجيت ، يك محمول ، يك عارض ذاتى و يك حكم فلسفى است كه برابر با موجود مطلق مىباشد .\r\nبنابراين خارجيت مطلقه آن خارجيتى است كه متصف مىشود به آن هر موجودى و براى آن مقابلى موجود نيست . از اين رو ، شامل ذهنى و خارجى هر دو مىشود .\r\nخارجيت مطلقه نسبى نيست تا اين كه مشروط به اضافهء وجود به شىء ديگر باشد ، بر خلاف خارجيت نسبى در سخن ما كه مىگوييم « الوجود إما خارجى أو ذهنى » كه اين دو اخص از وجود است و براى آن مقابل وجود دارد و اتصاف وجود به آن محتاج به نسبت آن به شىء ديگر است .\r\nهم‌چنين است وحدت عامه . وحدت عامه وحدتى است كه هم شامل مىشود واحد حقيقى را مانند زيد و عمرو ؛ و هم شامل مىشود واحد غير حقيقى را ( واحد اعتبارى ) مانند يك لشكر و يك كهكشان . هر موجود از آن جهت كه موجود است يك واحد است . زيد و عمرو از آن جهت كه موجودند ، واحدند . يك لشكر و يا يك كهكشان از آن جهت كه موجود هستند يك واحد محسوب مىشوند . گرچه آن موجود به نوبهء خود از حيث ديگر به كثرت افرادى يا اجزائى تحليل رود . پس هر موجود از حيث موجوديت ، واحد است ؛ گرچه صلاحيت تقسيم به آحاد و افراد از حيث ديگر در آن باشد . « 1 »\r\n\r\n\r\n","description":"","footnote":"\r\n( 1 ) . گفته شد وحدت عامه شامل وحدت حقيقى و غيرحقيقى مىشود .\r\nوحدت حقيقى وحدتى است كه در عروضش بر معروض خود نياز به واسطهء در عروض نداشته باشد ، مانند اين‌كه مىگوييم انسانِ واحد ، گياهِ واحد ، حيوانِ واحد ، كه در اين مثال‌ها عروض وحدت بر موضوعات خود مستقيم و بلاواسطه است .\r\nوحدت غير حقيقى وحدتى است كه در عروض خود نياز به واسطه در عروض دارد ، مثل آن‌كه مىگوييم انسان و فرس در حيوانيت واحدند . حيوانيت واسطه در عروض وحدت بر انسان و فرس شده است . عروض وحدت بر لشكر و كهكشان به واسطهء وجود است ، يعنى چون وجود دارند واحدند .\r\nوحدت عامه شامل هر دو نوع وحدت شده ، و هيچ يك از موجودات هستى خارج از اين نوع وحدت نمىباشند\r\n","page_name":" 59 ","page_number":59},
  {"content":"\r\n\r\nوحدت عامه شامل هر دو قسم از وحدت مىشود و موجودات جهان از اين دو نوع وحدت خارج نيستند . لذا وحدت عامه برابر با موجود مىشود و وحدت خاصّه فقط شامل واحد حقيقى مىشود .\r\nفعليت كليه عبارت است از فعليتى كه نه تنها امور بالفعل را شامل مىشود بلكه شامل قوّه هم مىشود ؛ زيرا قوّه هم در قوّه بودن خود بالفعل است ؛ گرچه نسبت به امرى كه استعداد آن را دارد قوّه است . و موجودات هستى از اين دو قسم بيرون نيستند : يا موجودات بالفعل هستند ، مانند انسان و نبات و جماد كه موجود بالفعل هستند . يا موجودات بالقوه هستند ، مانند انسانيت در نطفه يا درخت خرما در هستهء آن . پس فعليت به معناى اطلاقى كه شامل قوّه هم بشود ، مساوى با موجود مىشود .\r\nبنابراين ، اين سه حكم يعنى خارجيت و وحدت و فعليت به معانى عامى كه دارند و بيان شد ، احكامى هستند كه مساوى موجود هستند . به عبارت ديگر ، محمولاتى هستند كه برابر با موضوع خود مىباشند .\r\nچنان‌كه قبلًا بيان شد ، گاهى محمولات در فلسفه مساوى و برابر با موجود كه موضوع فلسفه هست ، نيستند ، بلكه اخص از آن مىباشند . لكن آن محمولات و آنچه كه نقطهء مقابل آنهاست روى هم رفته مساوى با موجود مىباشند . مثلًا وقتى مىگوييم « موجود يا خارجى است يا ذهنى » در اين‌جا موجود خارجى ( به معناى خاص خود كه فقط نقطه مقابل موجود ذهنى باشد ) اخص از موجود كه موضوع فلسفه است مىباشد ، لكن به همراه موجود ذهنى هر دو مساوى با موجود مىشوند . و هكذا در جملهء « موجود يا واحد است يا كثير » يا در جملهء « موجود يا بالفعل است يا بالقوّه » كه وحدت و فعليت به معناى خاص خود گرچه اخص از موجودند ، لكن با آنچه مقابل اين دو است يعنى كثير و بالقوّه ، مساوى با موجود مىشوند . شرح اين سه كلمه در فصل اول از مرحلهء هفتم كتاب ، نهاية الحكمه آمده‌است .\r\nآنچه از اين سلسله مباحث كه همه از عوارض ذاتى موجود هستند تشكيل\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nمىشود ، فلسفه ناميده مىشود . پس فلسفه نيز هم‌چون ساير علوم از عوارض ذاتى موضوع خود سخن مىگويد . عارض ذاتى آن چيزى است كه ذات « من حيث هى » اقتضاى ترتب آن محمول را داشته باشد . و مشهور در تعريف ذاتى آن است كه در عروضش بر موضوع ، نياز به واسطهء در عروض نداشته باشد .\r\nلكن خواجه طوسى در منطق اشارات در تعريف ذاتى مىگويد :\r\nدر ذاتى گرچه واسطهء در عروض ، در بين باشد ، ولى اگر اقتضاى ذات ، ترتب آن محمول باشد در صدق عَرَض ذاتى كفايت مىكند . يعنى بر اساس اين تعريف ، ذاتى آن نيست كه در عروضش بر موضوع ، واسطه در عروض در بين نباشد ، بلكه ذاتى آن است كه ترتب موضوع بر محمول به اقتضاى ذات موضوع باشد .\r\n\r\nنيازمندى علوم در اثبات موضوع خود به فلسفه\r\nمتن\r\nوقد تبيّن بما تقدّم : اوّلًا . . . بوجوده كذلك ، لأنّ الموجوديّة نفسه .\r\nترجمه\r\nاز آنچه گذشت آشكار مىشود : اولًا كه علم فلسفه از تمام علوم وسيع‌تر و گسترده‌تر است ؛ زيرا موضوعش اعم از تمام موضوعات است ، كه عبارت از موجود باشد ، موجودى كه شامل تمام اشياء هستى مىشود . پس تمام دانش‌ها در ثبوت موضوعات خود نيازمند فلسفه‌اند ، لكن فلسفه در ثبوت موضوع خود نيازى به هيچ يك از علوم ندارد ؛ زيرا موضوعش موجود به معناى عام است . همان موجودى كه تصورش اولىاست و تصديق به آن هم اولىاست . ( وقتى تصديق مىكنيم كه وجود موجود است تصديق آن هم اولى است ، چرا ؟ ) زيرا موجوديت ، نفس وجود است .\r\nشرح\r\nبحث در هر علمى ، اطراف موضوع معينى صورت مىگيرد . در حساب از عدد ، در هندسه از مقدار متصل ، در ادبيات از كلمه و كلام و در روان‌شناسى از روح آدمى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nسخن به ميان مىآيد . به طورى كه هر كس قبل از ورود به اين علوم ، از پيش مىتواند بداند كه در آن علم از چه مسائلى گفت‌وگو خواهد شد . لكن در تمام اين علوم هيچ گاه از بود يا نبود موضوع خود سخن نمىرود . يعنى اين علوم پس از آن‌كه موضوع خود را ثابت شده يافتند به بحث درباره احكام آن مىپردازند .\r\nحال مىخواهيم بگوييم كه اثبات موضوعات تمام علوم بر عهدهء فلسفه است .\r\nفلسفه به لحاظ گسترده بودن حوزهء آن و به لحاظ بازشناسى آنچه موجود است از آنچه موجود نيست ، مىتواند اظهارنظر كند كه موضوع كدام يك از علوم ، وجود دارد و كدام‌يك وجود ندارد . پس تمام دانش‌ها در ثبوت موضوع خود به فلسفه نيازمندند ، ولى فلسفه در ثبوت موضوع خود به هيچ يك از علوم نيازمند نيست ؛ زيرا موضوع فلسفه كه همان موجود به معناى عام باشد به لحاظ گستردگى خود زير پوشش علم كلّىتر از خود قرار نمىگيرد ، تا آن علم اثبات موضوع فلسفه را بنمايد ؛ زيرا كلّىتر از موضوع آن ، موضوعى نيست . و ثانياً ، فهم موضوع فلسفه يك فهم بديهى و اولى است و نيازى به اثبات و اقامهء دليل ندارد . هر انسانى كه از كمترين مرتبهء ادراك و شعور برخوردار باشد ، معناى بودن و نبودن را مىفهمد . حتى اطفالى كه هنوز به سخن نيامده‌اند ، بودن شير را در سينهء مادر با نبودن آن ، به فهم ساده و اولى درك مىكنند .\r\nهمان‌طور كه تصور وجود و فهم معناى وجود يك فهم اولى و بديهى است تصديق به اين‌كه وجود موجود است هم يك تصديق اولى است ؛ زيرا حكم به موجوديت ، عين نفس وجود است و اثبات آن نياز به اقامهء دليل ندارد . و هر حكمى كه به وجه عين موضوع خود باشد ، ثبوت آن براى آن موضوع بديهى و بيّن است . « 1 »\r\n\r\n\r\n","description":"","footnote":"\r\n( 1 ) . در منطق ، قضايا را به قضاياى ضرورى و اكتسابى تقسيم كرده‌اند . سپس قضاياى ضرورى را به شش قسم تقسيم نموده . يكى از اينها قضاياى اوليه يا بديهيّه است . قضاياى بديهيه يا اوليه قضايايى هستند كه نفس تصور موضوع و محمول و نسبت حكميه براى حكم كردن در آنها كافى است . و تصديق آنها ، نيازى به اثبات و استدلال ندارد . فهم وجود و تصديق به اين‌كه وجود ، موجود است از همين قبيل است . حال اين سؤال مطرح مىشود كه چرا مفهوم وجود را نمىشود تعريف كرد ، و اساساً ملاك بىنيازى از تعريف چيست ؟ جواب آن است كه تعريف ، كه همان تجزيه و تحليل عقلى يك مفهوم مركب است ، در جايى معنا دارد كه مفهوم از جنس و فصل تشكيل شده باشد ، اما وقتى مفهومى بسيط بود و جنس و فصل نداشت ، نمىتواند تعريف داشته باشد . پس مىتوانيم بگوييم هيچ مفهوم بسيطى تعريف بردار نيست به دليل آن‌كه تجزيه و تحليل برنمىدارد . در واقع بساطت مفهوم ، ملاك بىنيازى از تعريف است . و چون مفهوم وجود بسيطترين مفاهيم است و اجزاى حدّى ندارد ، لذا تعريف هم ندارد . شيخ الرئيس در كتاب نجات توجيه ديگرى دارد . او مىگويد : « وجود ، تعريف ندارد - لأنّه مَبدءُ اولٍ لكِلّ شَرحٍ - چون هرچه را مىخواهند شرح بدهند ، به وسيلهء وجود شرح مىدهند ، پس چه چيز مىتواند شرح خود وجود باشد ، چون بيرون از وجود چيزى نيست تا شرح براى وجود واقع شود . » و در منطق ، گفته شده است كه تمام ادراكات نظرى ما به ادراكات بديهى باز مىگردد ، لذا وجود كه بديهىترين بسيط است ، مبدأ شرح همهء حقايق هستى است\r\n","page_name":" 62 ","page_number":62},
  {"content":"\r\n\r\nفلسفه هيچ گاه در مسائل مربوط به علوم دخالت نمىكند و نيز روا نمىداند كه آنها در قلمرو فلسفه دخالت نمايند و همان‌طور كه هر علمى متكفّل بحث دربارهء بخش خاصى از موجودات است ، فلسفه هم متكفل بيان احكام و عوارضى است كه در اطراف « وجود بما انّه وجود » تحقق دارند . « 1 »\r\n\r\n\r\n","description":"","footnote":"\r\n( 1 ) . فلسفه در لغت متّخذ از كلمه « فيلوسوفيا » مىباشد . « فيلو » به معناى دوستدار و « سوفيا » به معناى دانش و فيلوسوفيا به معناى دوستدار دانش و فيلسوف شدن به معناى دانشمند شدن مىباشد .\r\nاما در اصطلاح : در زمان قديم ، فلسفه در اصطلاح شايع مسلمانان نام يك فن و دانش خاص نبوده است . همهء دانش‌هاى عقلى را در مقابل دانش‌هاى نقلى ، از قبيل لغت ، نحو ، صرف ، بديع ، بيان ، فقه ، اصول و تفسير ، تحت عنوان كلى فلسفه قرار مىداده‌اند .\r\nبنابراين ، اصطلاح فيلسوف شدن يعنى جامع همهء علوم غير نقلى شدن .\r\nبه علوم منطق ، طبيعيّات ، الهيّات ، علم مقادير ( كه عبارت است از حساب ، هندسه ، موسيقى و هيئت ) علوم عقلى گفته مىشد .\r\nولى در اصطلاح متأخر ، فلسفه به بخش خاصى از علوم غير نقلى كه از آن به فلسفهء اولى ، علم كلّى ، الهيّات ، مابعدالطّبيعه ( متافيزيك ) نام مىبرند ، اطلاق مىشود . حكماء ، فلسفه را از آن جهت كه كاملًا تعقلى و نظرى بود ، فلسفهء حقيقى و از آن جهت كه در اطراف كلّىترين موضوعات ( وجود ) سخن مىگفت و مشتمل بر كلى ترين موضوعات بود ، آن را علم كلى و از آن جهت كه يكى از مسائل آن بحث از علّة العلل و واجب الوجود بود ، آن را الهيّات و از آن جهت كه در طبقه بندى علوم در رأس همه معارف بشرى واقع مىشد و همهء علوم زير مجموعهء آن قرار مىگرفتند ، علم اعلى ناميده‌اند\r\n","page_name":" 63 ","page_number":63},
  {"content":"\r\n\r\n\r\nبرابرى محمولات فلسفه با موضوع آن\r\nمتن\r\nوثانياً إنّ موضوعها لمّا كان . . . إلى عقل ونفس ، وعلى هذا القياس .\r\nترجمه\r\nثانياً چون كه موضوع فلسفه ( موجود بما أنّه موجود ) فراگيرترين چيزهاست ، و براى چيزى كه خارج از آن هست ثبوت و تحققى نيست ، و چيزى كه خارج از وجود باشد ثبوتى ندارد ، لذا محمولاتى كه در فلسفه ثابت مىشوند يا نفس موضوع هستند ، مانند « هر موجود از آن جهت كه موجود است ، واحد است ، يا بالفعل است » ( واحد و بالفعل به معناى عام ) زيرا واحد گرچه از نظر مفهوم ، غير از مفهوم موجود است لكن از نظر مصداق و خارج ، مساوى با موجود مىباشد . و اگر وحدت مصداقاً غير از وجود و خارج از آن باشد ، قطعاً هيچ و باطل خواهد بود . ( وقتى هيچ و باطل باشد ) براى موجود ثابت نخواهد بود . و هم‌چنين است فعليت براى وجود .\r\nو يا آن‌كه محمول ، مساوى با موضوع نيست ، بلكه اخص از آن است ، ولى خارج از وجود هم نيست ، مانند آن‌كه بگوييم « علت موجود است » . در اين‌جا علت گرچه اخص از موجود است لكن عليت ، حيثيتى كه خارج از موجود باشد ، نيست . در اين صورت اگر چنين باشد ، هيچ خواهد بود . و امثال اين مسائل با آنچه نقطه مقابل اينهاست بر مىگردند به قضاياى مرددة المحمول . و در اين قضايا اطراف ترديد جمعاً برابر با موجود عام مىباشند ، مانند هر موجود يا بالفعل است يا بالقوه . پس اكثر مسائل در فلسفه بر اساس تقسيم فوق جارى است ، مانند تقسيم موجود به واجب و ممكن ، و تقسيم ممكن به جوهر و عَرَض ، و تقسيم جوهر به مجرّد و مادى ، و تقسيم مجرّد به عقل و نفس و مانند اينها .\r\nشرح\r\nهمان‌طور كه گفته شد موضوع فلسفه ، شامل‌ترين موضوعات است و هيچ چيز ، خارج از قلمرو وجود ، تحقق ندارد . اگر چيزى بيرون از حوزهء وجود باشد ، به اين\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nدليل كه خارج از حوزهء وجود چيزى نيست ، آن چيز معدوم خواهد بود . محمولات فلسفى همان‌گونه كه قبلًا ذكر شد همه يا برابر با موضوع فلسفه هستند ، مانند آن‌كه بگوييم « موجود از آن جهت كه موجود است واحد است » ( واحد به معناى عام كه شامل واحد اعتبارى مانند يك لشكر يا يك منظومه يا يك كهكشان هم بشود ) يا « موجود از آن جهت كه موجود است بالفعل است » باز هم فعليت به معناى عام كه شامل قوّه هم بشود ، چون قوه هم از آن جهت كه موجود است بالفعل است .\r\nيا اگر محمول برابر با موضوع فلسفه « يعنى موجود » نيست و اخص از آن است ، آن محمول و عِدْل ديگر آن ، روى هم رفته برابر با موضوع فلسفه مىباشند . مانند آن‌كه مىگوييم « موجود يا بالفعل است ( به معناى خاص ) يا بالقوّه » كه فعل و قوّه با هم ، برابر با موجود هستند . و مثل آن‌كه بگوييم « موجود يا علت است يا معلول » كه اين دو با هم ، مساوى با موجود مىباشند . اكثر مسائل فلسفه ، اين گونه تقسيم مىشوند و فلاسفه نام اين قضايا را قضاياى « مرددة المحمول » مىگذارند .\r\nقضاياى مرددة المحمول قضايايى هستند كه نسبتِ محمول به موضوع به نحو ترديد باشد ؛ محمول يا اين است يا آن . هر قضيهء مرددة المحمول به دو يا چند قضيهء موجبهء جزئيّه تحليل مىرود . مثلًا دراين مثال كه‌مىگوييم « موجود ياواجب است‌يا ممكن » در حكم آن است كه بگوييم « بعض موجود واجب است و بعض آن ممكن » يا وقتى مىگوييم « ممكن يا جوهر است يا عرض » در حكم آن است كه بگوييم « بعض ممكن جوهر است و بعض ديگر آن عرض » و هكذا . قضاياى مرددة المحمول جزء قضاياى منفصله هستند .\r\n\r\nمسائل فلسفى به طريق عكس الحمل هستند\r\nمتن\r\nوثالثاً ، انّ المسائل فيها مَسُوقةٌ . . . إلى واجب لذاته و واجب لغيره .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nترجمه\r\nسوم آن‌كه مسائل در فلسفه به طريق عكس الحمل بيان مىشوند . پس سخن ماكه مىگوييم « واجب موجود است و ممكن موجود است » در تقدير آن است كه بگوييم موجود يا واجب است يا ممكن و يا جملهء « وجوب يا بالذات است يا بالغير در حكم آن است كه بگوييم موجود واجب يابالذات است يا بالغير . »\r\nشرح\r\nعكس در منطق عبارت است از جابه جا كردن موضوع و محمول در قضاياى حمليه ، و مقدم و تالى در قضاياى شرطيه ، فى المثل جملهء « الانسان حيوانٌ » منعكس مىشود به « بعض الحيوان انسان » .\r\nاكنون مىگوييم چون موضوع در فلسفه « موجود » هست بايد در مسائل فلسفه كه حكمى را براى اين موضوع بيان مىكنيم موجود را موضوع قرار داده بگوييم « الموجود واجبٌ او ممكنٌ » يا بگوييم « الموجود واجبٌ امّا بالذّات او بالغير » يا بگوييم « الموجود امّا علّةٌ او معلولٌ » در حالى كه در تعابير متعارف برعكس مىگوييم ؛ يعنى موجود را كه موضوع هست در جانب محمول قرار داده و محمول را موضوع قرار مىدهيم و مىگوييم « الواجب او الممكن موجودٌ » يا « الوجوب سواء كان بالذّات او بالغير موجودٌ » يا « العلّة او المعلول موجودٌ » . در تمام مسائل فلسفه هر عارض و محمولى كه براى وجود بيان مىشود به طريق عكس حمل بيان مىشود .\r\n\r\nفلسفه ، مقدمهء علم ديگرى نيست\r\nمتن\r\nو رابعاً ، إنّ هذا الفنّ لمّا كان . . . نعم هناك فوائد تترتّب عليها .\r\nترجمه\r\nچهارم ، چون فلسفه شامل‌ترين موضوعات را دارد و از موضوع آن و محمولاتى كه به آن موضوع\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبرمىگردند هيچ چيزى كم و بيرون نيست ، غايتى خارج از آن تصور نمىشود ، تا فلسفه جهت وصول به آن غايت ، طلب شود .\r\nپس معرفت و شناخت فلسفى ، مقصود بالذّات هست ، بدون آن‌كه بخواهيم آن را مقدمهء علم ديگرى قرار دهيم و آن همچون علوم و فنون آلى آلت براى وصول به غير باشد . آرى فوائدى بر فلسفه مترتب مىشوند ( ولى نه آن‌كه آن فوايد غايت براى فلسفه باشند ) .\r\nشرح\r\nدر مقام طبقه‌بندى علوم ، فلسفه در رأس همهء معارف بشرى قرار مىگيرد . هيچ علمى در كليت وسِعه و شمول به پاى فلسفه نمىرسد . و چون موضوع آن ، كه « وجود » يا « موجود » هست ، اعم موضوعات است ، پس احكام آن هم اعم احكام هست . لذا بيرون از موضوع و محمولات فلسفى چيزى نيست تا فلسفه را جهت وصول به آن به كار گيريم . به خلاف برخى از علوم كه مقدمهء وصول به علم ديگر محسوب مىشوند ، مانند منطق براى فلسفه ، يا اصول براى فقه ، يا نحو براى فهم آيات و روايات و علوم ديگر .\r\nاما معناى اين سخن كه فلسفه مقصود بالذات هست و خارج از موضوع و محمولات فلسفى حقيقتى نيست تا غايت فلسفه قرار گيرد اين نيست كه فوايدى بر فلسفه مترتب نمىشود . آرى ، بر فلسفه فوايدى مترتب است ، از جمله :\r\n1 . اثبات موضوعات علوم ؛\r\n2 . شناخت علل و مبادى وجود و بالاخصّ ذات اقدس الهى ؛\r\n3 . شناخت موجودات حقيقى از موجودات اعتبارى و وهمى ؛\r\n4 . كشف اصولى كه صحت و كليت همهء قوانين علمى ، مستند به آن اصول هست ، مانند بطلان دور و تسلسل ، احتياج ممكن به علت ، احتياج حادث به مُحدِث يا احتياج متحرّك به مُحرِّك . مسائل همهء علوم با قبول اين اصول و امثال آن قابل قبول مىباشند و با نفى اين اصول از درجهء اعتبار ، ساقط مىگردند .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبرخى ديگر گفته‌اند : غايتِ فلسفه عبارت است از « صَيرورة الإنسان عالَماً عقليّاً مضاهياً للعالَمِ العينى » يعنى انسان با آموختن فلسفه ، جهانى مىشود ، علمى ، هم‌چون جهان خارجى . و اگر مؤلف حكيم رحمه الله در بداية الحكمه مىفرمايند : فلسفه ، غايت دارد ، مقصود از فلسفه علم به مسائل فلسفى است ؛ پس تناقضى در كلام ايشان نيست .\r\nلازم به ذكر است كه مؤلف در بداية الحكمه مىگويد : فلسفه غايت دارد و غايتش همان چيزهايى است كه در شرح به نام فوايد فلسفى بيان شد . از سويى ديگر ، در اين‌جا مىفرمايد : فلسفه غايت ندارد . آيا اين دو كلام ، نقيض يك‌ديگرند ؟ جواب اين‌كه : فلسفه همچون ساير علوم گاهى عنوان براى مسائلى است كه در فلسفه بيان مىشود ، و گاهى عنوان براى علم انسان به مسائل فلسفى است . اگر كلمهء فلسفه را به نفس مسائل فلسفى اطلاق كرديم ، طبيعى است كه به اين لحاظ ، چيزى خارج از موضوع و محمولات فلسفى وجود ندارد تا فلسفه غايت براى آن واقع شود . و اگر در اين كتاب ، علّامه مىفرمايد : فلسفه غايت ندارد ، به اين ملاك است .\r\nاما اگر فلسفه به علم انسان به مسائل فلسفى اطلاق شد ، در اين‌جا غايتى براى فلسفه هست و آن غايت ، عبارت است از همان فوايدى كه فوقاً بيان شد ؛ مضافاً به فايده‌اى كه حكما براى حكمت نظرى بيان كرده‌اند .\r\n\r\nدر فلسفه از برهان لمّى استفاده نمىشود\r\nمتن\r\nوخامساً ، انّ كون موضوعها أعمّ . . . المتلازمين العامّين إلى الآخر .\r\nترجمه\r\nپنجم ، چون موضوع فلسفه اعم موضوعات است ، ايجاب مىكند كه اين موضوع معلول چيزى كه خارج از آن باشد نباشد ؛ زيرا چيزى خارج از آن ، وجود ندارد تا علت براى آن باشد . پس براهينى كه در فلسفه استعمال مىشوند ، براهين لمّى نيستند . اما برهان إنّى ( كه خود دو قسم هست ؛ قسم اول\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nسلوك از معلول به علت ) در كتاب برهان از منطق گفته شده كه سلوك از معلول به علت ، مفيد يقين نيست . ( قسم دوم برهان انّى ، انتقال از يك ملازم به ملازم ديگر است ) پس براى ما در مباحث فلسفى مگر برهان انّى ، كه اعتماد مىشود در آن به ملازمات عامه و سلوك مىشود از يك ملازم به ملازم ديگر باقى نمىماند .\r\nشرح\r\nدر منطق گفته شده است كه برهان دو گونه است : برهان لِمّى و برهان انّى .\r\nبرهان لِمّى عبارت است از پى بردن از علت به معلول . فى المثل ، وقتى دانستيم اين مايع بنزين است ، خواهيم دانست كه علت احتراق و علت محرّكهء موتور ماشين نيز هست . اين برهان ، افادهء يقين مىكند . يعنى وقتى علت را شناختيم ، خواهيم توانست به نحو قطع ، معلول آن را نيز بشناسيم . در فلسفه از اين برهان استفاده نمىشود ؛ زيرا موضوع فلسفه ، كه موجود هست ، بيرون از آن حقيقتى وجود ندارد ، تا علت آن باشد و ما از طريق علت آن به معلولش منتقل شويم . بيرون از وجود ، عدم است . عدم هم كه صلاحيت علّيت وجود را ندارد . نام اين برهان را دليل مىنامند .\r\nمىماند برهان انّى . برهان انّى خود سه قسم است . يكى پى بردن از معلول به علت ، فى المثل از پريدن رنگ يك بيمار پى ببريم كه سرطان دارد . اين برهان ، مفيد يقين نيست ؛ زيرا ممكن است كه علت رنگ پريدگى سرطان نباشد ، بلكه ترس يا سرماخوردگى يا يك چيز ديگر باشد . لذا در استدلالات فلسفى از قسم اول از برهان انّى استفاده نمىشود .\r\nقسم دوم برهان انّى ، كه همان سلوك و ره‌پيمودن از يك ملازم به ملازم ديگر است . مثلًا از اين‌كه خداوند « امكان » ندارد ، منتقل شويم به اين‌كه پس او « ماهيت » هم ندارد . انتقال از امكان نداشتن به ماهيت نداشتن ، سلوك از يك ملازم به ملازم ديگر است . زيرا اين دو ، ملازم يك‌ديگرند . همان‌گونه كه انتقال از امكان نداشتن به محتاج و فقير نبودن براى واجب تعالى ، سلوك ديگرى از يك ملازم به ملازم ديگر است .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاستدلالات فلسفى عموماً به همين طريق صورت مىگيرد . و از يك حكم فلسفى به حكم فلسفى ديگر كه ميان آن دو ملازمه برقرار است ، منتقل مىشويم . اين نحو انتقال موجب حكم يقينى است . برهان انّىِ قسم دوم از اين جهت مانند برهان لمّى مىماند ؛ زيرا هر دو افاده يقين مىنمايند . لذا مؤلف فرمود : « فلا يَبقى للبحثِ الفَلسفى الّا برهان الإنِّ الّذى يُعتَمدُ فيه على الملازمات العامّة فَيُسلَكُ فيه مِن احدِ المتلازمين العامّين الى الآخر . »\r\nاما اين‌كه گفتيم : از يك ملازم عام به ملازم عام ديگر منتقل مىشويم ، قيد عام از اين جهت ذكر شده است كه اگر آن دو ملازم ، خاص باشند ، براى هر كدام علّتِ مخصوصِ به خود هست و سلوك يقينى در آنها منحصِر در برهان لِمّى است . ولى اگر ملازم ، مانند ملازمات وجود ، عام و فراگير بود و تمام اقسام و شعب وجود را شامل شد ، سلوك يقينى منحصر به برهان انّى از قسم دوم مىگردد . لذا از وحدت وجود كه يك ملازم براى وجود هست ، به فعليت منتقل مىشويم . همان‌طور كه در باب صفات حق از صفت علم به سميع و بصير بودن آن منتقل مىشويم . « 1 »\r\nقسم ديگرى هم براى برهان انّ وجود دارد كه آن هم مفيد يقين نيست و آن عبارت است از سلوك از احد المتلازمين كه آن دو معلول علت ثالثه باشند و آن را برهان انّ مطلق مىنامند ، چون حقيقت اين برهان مركب از دو سلوك است ؛ يكى سلوك از احد المعلولين به علت است و سلوك ديگر سلوك از علت به معلول ديگر مىباشد . از اين رو ، اين برهان هم سلوك از معلول به علت بود و مفيد يقين نيست .\r\nقوله : الملازمات العامة : و آنها امورى هستند كه تعددى در خارج ندارند تا اين‌كه تلازم خارجى بين آنها باشد بلكه تعدد آنها به تحليل عقل است ، چون مصداق آنها\r\n\r\n\r\n","description":"","footnote":"\r\n( 1 ) . شرح اين مطلب در مقدمهء كتاب گذشت و باز در « فصل هشتم از مرحلهء چهارم ، و مرحله يازدهم ، فصل سيزدهم و مرحله دوازدهم فصل دوازدهم خواهد آمد\r\n","page_name":" 70 ","page_number":70},
  {"content":"\r\n\r\nداراى وحدت است ، مانند وجود و صفات حقيقى آن ، چون صفات وجود عين وجود است در خارج پس تعددى در خارج ندارند تا اين كه بعضى علت بعض ديگر شوند تعدد و تكثر آنها فقط به حسب مفهوم است و چون آن مفاهيم منتزع از مصداق واحدند از اين رو با يك‌ديگر متلازم هستند ، به اين معنا كه در مصداق از يكديگر جدا نيستند مانند آن كه به اصالت وجود استدلال مىشود بر اين‌كه عليت و معلوليت فقط در وجود است نه ماهيت . از اين رو گفته مىشود عليت و معلوليت در اصيل است و اصيل همان وجود است پس عليت و معلوليت در وجود است يا استدلال مىشود به اين‌كه واجب تعالى حقيقت ثابت است بذاته بر اين‌كه او واجب است لذاته .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبه پرسش‌هاى زير پاسخ دهيد .\r\n1 . فلسفه در كدام نقطه از سفسطه جدا مىشود ؟\r\n2 . چرا ما به فلسفه احتياج داريم ؟\r\n3 . در فلسفه از چه روشى بايد استفاده شود ، و چه نوع قياسى بايد به كار گرفته‌شود ؟\r\n4 . موضوعِ فلسفه چيست ؟\r\n5 . چه سنخ از مباحث را ما مىتوانيم در قلمرو فلسفه بدانيم ؟\r\n6 . چگونه ثبوت موضوعات علوم متوقف بر فلسفه است ؟\r\n7 . موضوع خود فلسفه در كجا و چگونه ثابت مىشود ؟\r\n8 . اين‌كه مىگوييم : مسائل فلسفه به طريق عكس الحمل است ، يعنى چه ؟\r\n9 . فوايد فلسفه را بيان نماييد ؟\r\n10 . چرا در فلسفه از برهان لِمّى استفاده نمىشود ؟\r\n11 . گفتيم مسائل فلسفه همه يقينى هستند ، پس چگونه در فلسفه از برهان انّى كه مفيد يقين نيست ، استفاده مىشود ؟\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nمرحلهء اول‌احكام كلى وجود « مشتمل بر پنج فصل »\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\n\r\nالفصل الأوّل فى أنّ مفهوم الوجود مشترك معنوى\r\n\r\nوجود ، مشترك معنوى است\r\nمتن\r\nالوجود بمفهومه مشترك معنوىّ . . . قريب من الأوّليّات .\r\nترجمه\r\nمفهوم وجود ، مشترك معنوى است . و اين مفهوم بر آنچه حمل مىشود به معناى واحدى حمل مىشود . و اين نكته به هنگام مراجعهء به ذهن و حمل وجود بر اشياء يا نفى وجود از اشياء روشن است ، مانند آن‌كه مىگوييم « انسان موجود است » « گياه موجود است » « خورشيد موجود است » يا « اجتماع نقيضين موجود نيست » « اجتماع ضدين موجود نيست » . و چه خوب فرموده است صدرالمتألهين : « مشترك معنوى بودن وجود بين ماهيات ، قريب به قضاياى اوليّه است » .\r\nشرح\r\nاشتراك ، دو گونه است : لفظى و معنوى . اشتراك لفظى آن است كه يك لفظ ، ميان معانى مختلفى مشترك باشد . يعنى يك لفظ از چند معناى مختلف حكايت كند . و به عبارت ديگر يك لفظ نماينده چند معناى مختلف باشد ، مانند آن‌كه در فارسى لفظ\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n« شير » به شير نوشيدنى ، شير درنده و شير آب اطلاق مىشود . يا لفظ عين كه به خورشيد و چشمه و جاريه و چشم و غيره اطلاق مىشود .\r\nو اشتراك معنوى آن است كه لفظ ، معناى واحدى داشته باشد لكن آن معناى واحد ميان چند مصداقِ نابرابر ، مشترك باشد ، مانند « انسان » كه معناى او ميان مرد و زن ، پير و جوان مشترك است . اين‌جا لفظ انسان ، نمايندهء چند معناى مختلف ، آن طور كه در اشتراك لفظى بود ، نيست . لفظ ، يك معنا بيشتر ندارد . اما همان يك معنا سعه و شمول داشته ، مصاديق گوناگون را شامل مىشود .\r\nاكنون بحث اين است كه آيا لفظ « وجود » مشترك لفظى است ، كه معانى مختلف و متغايرى دارد يا مشترك معنوى است كه فقط يك معنا دارد يعنى « هست » ، لكن مصاديق آن ، گوناگون مىباشد ؛ يكى وجود بالفعل است ، ديگرى وجود بالقوّه ، يكى واجب است ديگرى ممكن ، يكى وجود جوهر است ديگرى عَرَض و هكذا .\r\nوجودِ جوهر گرچه يك مصداق از وجود است و آن متفاوت با وجود عَرَض است ، لكن از نظر مفهوم و از جهتى كه هر دو « وجود » اند يك‌سان مىباشند .\r\nآن گاه مؤلف به نقل از صدرالمتألهين مىگويد : اين كه مفهوم وجود مشترك معنوى بين ماهيات باشد قريب به قضاياى اوليّه است در منطق قضيه را از جهت واضح بودن يا نبودن به قضيهء بديهى و نظرى تقسيم كرده‌اند و سپس قضيهء بديهى را كه اصول يقينيات به شمار مىآيد به شش قسم تقسيم نموده‌اند . كه عبارتند از اوليّات ، مشاهدات ، « 1 » تجربيات ، متواترات ، حدسيّات و فطريات .\r\nقضاياى اوليه قضايايى هستند كه تصور طرفين با توجه به نسبت ميان آن دو براى حكم و جزم به صدق قضيه ، كفايت مىكند مانند آن كه بگوييم « الكل اعظم من الجزء »\r\n\r\n\r\n","description":"","footnote":"\r\n( 1 ) . مشاهدات همان محسوسات است\r\n","page_name":" 76 ","page_number":76},
  {"content":"\r\n\r\nدر اين‌جا تصور كل و جزء و نسبت ميان آن دو براى حكم كردن انسان به اين كه كل از جزء بزرگ‌تر است كفايت مىكند .\r\nدر محل بحث تصور معناى وجود و تصور اشتراك معنوى براى حكم به اين‌كه وجود مشترك معنوى است كفايت مىكند و اما اين كه مشترك معنوى بودن مفهوم وجود را قريب به بديهيات ذكر كرده‌اند اين بدان جهت است كه معناى اشتراك معنوى كه محمول در اين قضيه است يك معنايى است كه فهم آن نياز به اندكى تأمل دارد و اين قضيه در بداهت مانند قضيهء « الكل اعظم من الجزء » نمىباشد . زيرا نزد عقل ممتنع نيست كه مفهوم وجود متعدد باشد لكن كسى كه به ذهن و وجدان خودش رجوع مىكند مىيابد كه وجود بر هر موضوعى كه حمل مىشود به معناى واحد حمل مىشود .\r\n\r\nابطال نظريهء اشتراك لفظى وجود\r\nمتن\r\nفمن سخيف القول ما قال . . . مع الجزم بالآخر يقضى بمغايرتهما .\r\nترجمه\r\nسخن كسى كه مىگويد : « 1 » « وجود مشترك لفظى است ( و معانى مختلف و زيادى دارد ) و معناى آن ، برابر است با معناى ماهيتى كه بر آن ماهيت ، حمل مىشود سخن ناصحيحى است\r\nلزوم سقوط فايده در هليّات بسيطه ، اين ادعا را طرد مىنمايد ، مانند « واجب موجود است » « ممكن موجود است » « جوهر موجود است » « عرض موجود است » .\r\nعلاوه بر اين ، ممكن است با علم به معنا و ماهيت چيزى ، در وجود يا عدم آن ترديد كنيم ، مانند اين‌كه بپرسيم : آيا اتفاق ( كه معنا و ماهيت آن را مىدانيم ) موجود هست يا نه .\r\n\r\n\r\n","description":"","footnote":"\r\n( 1 ) . قائل به اين سخن ابوالحسن اشعرى و ابوالحسين بصرى است . ر . ك : شرح مواقف ، ص 92 و شرح مقاصد ، ج 1 ، ص 61 و كشف المراد ، ص 7\r\n","page_name":" 77 ","page_number":77},
  {"content":"\r\n\r\nيا ( بالعكس ) ترديد در ماهيت و معناى چيزى كنيم در حالى كه جزم به وجود آن چيز داريم ، مانند اين‌كه بپرسيم : آيا نفس موجود انسانى ، جوهر است يا عرض . و ترديد در يكى از اين دو ( ماهيت و وجود ) با جزم و يقين به ديگرى ، حكم به مغايرت آن دو مىكند .\r\nشرح\r\nدر عين آن‌كه وجود ، مشترك معنوى است و صدر المتألّهين اين نكته را يك امر بديهى قلمداد كرده‌اند ، لكن در ميان متكلمان كسانى بوده‌اند كه اين امر بديهى را انكار كرده و مدعى شده‌اند كه وجود ، مشترك لفظى است . مؤلف مىفرمايند : اين ادعا به دو دليل سخن درستى نيست :\r\n1 . اين‌كه اگر وجود مشترك لفظى باشد ، فايده‌اى كه در استعمال « هل بسيطه » هست ، به طور كلى ساقط خواهد شد .\r\nهمان‌طور كه در منطق گفته شده « هل » دو گونه است : هل بسيطه و هل مركّبه . ما با هل بسيطه از اصل موجوديت يك موجود سؤال مىكنيم ، كارى به خصوصيات آن نداريم . مثلًا سؤال مىكنيم كه آيا زيد وجود دارد يا نه ، زمين و آسمان وجود دارند يا نه ، مجرد و فرشته وجود دارند يا نه ، كه جواب همهء اينها يك‌سان است كه بله ، زيد وجود دارد ، زمين و آسمان وجود دارند ، مجرد و فرشته وجود دارند . و در هل مركب سؤال از اصل موجوديت يك موجود نيست ، بلكه سؤال از حالات و خصوصيات آن موجود هست . مثلًا مىپرسيم كه آيا زيد عالم است ؟ يا آسمان آفتابى است ؟\r\nاشكال اول به قائلين اشتراك لفظى اين است كه اگر لفظ وجود ، معناى واحدى ندارد بلكه به تعداد هر ماهيتى كه وجود بر آن حمل مىشود معناى وجود مختلف مىشود ، پس سؤال با هل بسيطه براى شنيدن جواب از اصل موجوديت هر موجود ، به طور كلى منتفى و بىفايده مىشود ؛ زيرا لفظ موجود داراى معنايى كه دلالت بر بودن اشياء بكند ، نخواهد بود ، بلكه يك معنايى مرادف با ماهيت اشياء خواهد داشت ، و ما نخواهيم توانست پاسخ سؤال هل بسيطه را با كلمه « موجودٌ » بشنويم . و چون اين\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nسؤال پاسخ خود را دريافت نمىكند ، پس به طوركلى اين سؤال بىفايده و غلط خواهد بود .\r\n2 . گفتيم كه ما گاهى به موجوديت يك موجود يقين داريم ، ولى شك در ماهيت آن داريم . مثل آن‌كه به وجود شبحى كه از دور مىآيد يقين داريم ، ولى نمىدانيم كه ماهيت او چيست ، حيوان است يا انسان ، يا چيز ديگر . يا بالعكس ، ماهيت يك چيز را مىدانيم ، مثلًا مىفهميم كه اتفاق و شانس يعنى چه ، ولى نمىدانيم كه آيا اين دو ، وجود دارند يا نه . هم‌چنين وقتى علم به وجود نفس داريم اما نمىدانيم كه نفس از نظر ماهيت جوهر است يا عرض در اين‌جا علم به وجود نفس و شك در ماهيت آن داريم . اينها همه گواه بر آن هستند كه امر متيقن ، غير از امر مشكوك است . ماهيت و وجود يك چيز نيستند ، بلكه دو چيز و داراى دو حكم مختلف هستند .\r\nپس اين سخن مدعى كه « وجود » در هر قضيه‌اى كه استعمال مىشود به معناى همان ماهيت و موضوعى است كه بر آن حمل مىشود ، سخن ناصحيحى است . ماهيت ، غير از وجود است .\r\nوقتى مىگوييم « الانسان موجودٌ » يا « النّبات موجود » نمىخواهيم بگوييم « الانسان انسان » يا « النبات نبات » بلكه مىخواهيم بگوييم انسان و نبات ، موجود هستند .\r\n\r\nنظريهء غلط مشترك لفظى بودن وجود ميان واجب و ممكن و ردّ آن\r\nمتن\r\nونظيره فى السّخافة ما نسب إلى . . . فحكم المغايرة إنّما هو للمصداق دون المفهوم .\r\nترجمه\r\nنظير سخن فوق « 1 » ( اشتراك لفظى بودن وجود ) در ناصوابى ، نسبتى است كه به بعضى داده شده\r\n\r\n\r\n","description":"","footnote":"\r\n( 1 ) . بر اساس آنچه در شرح مواقف ، ص 922 آمده قائل به اين نظريه كشّى و اتباع او مىباشند . شهرستانى در ملل ونحل ، ج 1 ، ص 192 آن را به اسماعيليه نسبت داده است برخى ديگر آن را به قاضى سعيد قمى نسبت داده‌اند ( هستى از نظر فلسفه و عرفان ، ص 22 - 24 )\r\n","page_name":" 79 ","page_number":79},
  {"content":"\r\n\r\nاست كه مىگويند : وجود مشترك لفظى بين واجب و ممكن است .\r\nو اين سخن مردود است ؛ زيرا ما وقتى وجود را به واجب حمل مىكنيم آيا از لفظ وجود ، چيزى را مىفهميم يا نمىفهميم ؟ اگر نمىفهميم پس فكر ما در زمينهء موجوديت واجب تعالى به بُن‌بست و تعطيل كشيده مىشود . و اگر بگوييم مىفهميم ، يا همان معنايى را مىفهميم كه بر ممكنات حمل مىكنيم يا نقيض آن را . بنابرآن‌كه نقيض آن را بفهميم ، وقتى وجود را براى خداوند اثبات مىكنيم در حقيقت ، عدم را بر او ثابت كرده‌ايم . و بنابر اول ( كه وجود در واجب و ممكن يك معنا داشته باشد ) مطلوب ، كه عبارت از مشترك معنوى بودن وجود است ، ثابت مىشود .\r\nو حق آن‌طور كه ديگر محققان گفته‌اند « 1 » آن است كه قائل شدن به اشتراك لفظى وجود از خلط ميان مفهوم و مصداق نشئت گرفته است . حكم مغايرت ( بين واجب و ممكن يا هر موجود ديگر ) براى مصداق وجود است ، نه مفهوم آن .\r\nشرح\r\nآن‌گونه كه به برخى از متكلّمان چون كَشّى و اتباع او نسبت داده شده ، ايشان قائل بوده‌اند كه : لفظ وجود هنگام استعمال درباره ممكنات ، گرچه يك معنا دارد ، اما وقتى بين واجب و ممكن استعمال مىشود دو معناى مختلف خواهد داشت . بنابراين ، مشترك لفظى بين اين دو مىباشد .\r\nاعتقاد ايشان به اشتراك لفظى بودن وجود ، از آن جهت هست كه اگر گفته شود وجود در واجب به همان معناى وجود در ممكنات است ، بين واجب و ممكن ، تشبيهى حاصل مىشود . به جهت پرهيز از شباهت بين واجب و ممكن گفته‌اند كه كلمه وجود در دو جملهء : « واجب موجود است » و « ممكن موجود است » دو معناى مختلف و متغاير دارد . به قول محقق سبزوارى « 2 » در شرح منظومه ، ايشان مفهوم را با\r\n\r\n\r\n","description":"","footnote":"\r\n( 1 ) . حكيم سبزوارى در شرح منظومه ، ص 17\r\n( 2 ) . همان\r\n","page_name":" 80 ","page_number":80},
  {"content":"\r\n\r\nمصداق خلط كرده‌اند و گمان برده‌اند كه قول به اشتراك معنوى وجود ، يعنى مصداق وجود در واجب و مصداق وجود در ممكن ، يك‌سان و برابر هستند . در حالى كه ما مىگوييم معناى وجود و هستى در اين دو ، يكى است ، گرچه چگونگى وجود اين دو ، در يكى به نحو وجوب است ، و در ديگرى به نحو امكان . و مصداقاً و خارجاً با هم در سنخ موجوديت اختلاف دارند .\r\nدليلى كه در رد اين سخن اقامه مىكنند اين است كه ما وقتى مىگوييم : خداوند موجود است ، آيا از كلمه « موجود » معنايى مىفهميم يا نمىفهميم ؟ اگر نمىفهميم ، پس فهم ما در خصوص ادراك بود يا نبود خداوند به بن‌بست و توقف رسيده است كه اصطلاحاً آن را تعطيل مىناميم .\r\nو اگر معنايى از كلمهء موجود مىفهميم و آن معنا برابر است با معناى موجود در ساير استعمالات ، پس وجود ، مشترك معنوى است و در همه جا يك معنا دارد . و اگر معناى آن ، نقيض معناى موارد استعمال ديگر است ، پس وقتى مىگوييم : « خداوند موجود است » در واقع گفته‌ايم « خداوند معدوم است » ، يعنى معنايى را فهميده‌ايم كه نقطه مقابل و نقيض معناى وجود ، در موارد ديگر است . و اين هم بالبداهه غلط است .\r\nپس راهى براى ما نمىماند مگر آن‌كه بگوييم وجود از نظر معنا در همه جا يك‌سان و برابر است و به عبارت ديگر ، مشترك معنوى است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبه پرسش‌هاى زير پاسخ دهيد .\r\n1 . معنا و دليل بر اشتراك معنوى وجود چيست ؟\r\n2 . اگر وجود ، مشترك لفظى ، و به معناى همان ماهيتى كه بر او حمل مىشود ، باشد چه تالى فاسدى به همراه دارد ؟\r\n3 . كسانى كه وجود را مشترك لفظى بين واجب و ممكن مىدانند ، منشأ اعتقاد آنها چيست ؟\r\n4 . چه عاملى موجب شده كه جمعى به اشتراك لفظى وجود ميان تمام موجودات قائل شوند ؟\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nالفصل الثّانىفى أصالة الوجود واعتباريّة الماهيّة\r\n\r\nوجود ، امر اصيل است\r\nمتن\r\nالوجود هو الأصيل دون الماهيّة ، أى إنّه هو الحقيقة . . . فيها من حيثيّة الوجود .\r\nترجمه\r\nوجود اصيل است ، نه ماهيت . يعنى وجود ، همان حقيقت عينى است كه ما او را ضرورتاً اثبات مىكنيم . ما پس از قطع كردن ريشهء شك و سفسطه ، و اثبات اصيلى كه عبارت است از واقعيت اشياء ، در اولين بازگشتى كه به اشياء داريم آنها را مختلف و جدا از يك‌ديگر مىيابيم . در حالى كه بعضى از بعض ديگر مسلوبند ، در عين آن‌كه همه در دفع اعتقادى كه سوفسطى احتمال آن را مىداد ، كه همان بطلان و انكار واقعيت است ، مشترك هستند . پس در آن حقيقتِ عينى ، مىيابيم كه انسان مثلًا موجود است ، اسب موجود است ، گياه موجود است ، عنصر موجود است ، خورشيد موجود است و هكذا .\r\nپس براى اشياء ، ماهياتى هست كه بر آن اشياء حمل مىشوند و به سبب اختلاف ماهيات با يك‌ديگر ، اشياء ، متباين مىشوند . و نيز اشياء علاوه بر ماهيت ، وجودى دارند كه حمل بر آن اشياء مىشود و معناى مشتركى در همه جا دارد . و ماهيت غير از وجود هست ، چون كه مختص ، غير از مشترك است .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n( دليل ديگر ) و نيز ماهيت به ملاحظه ذات خود اباء ندارد كه وجود بر آن حمل شود يا از آن سلب شود . و اگر ماهيت ، عين وجود بود ، هرگز جايز نبود كه از خودش سلب شود ؛ چون سلب شىء از خودش محال است . پس حيثيت ماهيت كه ما آن را از اشياء دريافت مىكنيم ، غير از حيثيت وجود آنهاست .\r\nشرح\r\nبحث ، دربارهء آن امر اصيلى است كه ملاك واقعيت داشتن اشياء است . و نيز دربارهء جدا كردن آن امر اصيل از امر اعتبارى و غير اصيل . مؤلف حكيم رحمه الله مقدمتاً در اين دو فقره به دو نكته مىپردازند :\r\nنكتهء اول : اين‌كه اولين گامى كه ما با سوفسطايىها فاصله مىگيريم و از آنها جدا مىشويم ، اعتقاد به واقعيت داشتن اشياء و وجود داشتن آنهاست . سوفيست‌ها به حقيقتى خارج از ظرف ذهن قائل نبوده و تمام جهان را پندار و اوهامى بيش نمىدانند و براى هيچ چيز در جهان ، واقعيتى قائل نيستند . ما وقتى بداهتاً حقيقت وجود را در خارج از ذهن خود يافتيم و اشياى فراوانى را در جهان موجود دانستيم ، راه خود را از راه آنان جدا كرده‌ايم و هيچ وجه اشتراكى ميان ما و آنها نخواهد بود .\r\nدر اين نگاهى كه ما به اشياى واقعيت دار مىاندازيم ، آنها را مختلف و جدا از هم مىيابيم : يكى انسان است ، ديگرى اسب ، يكى شجر است ، ديگرى شمس يا چيز ديگر ، كه بدين ملاك اشياء وجه الاختصاص پيدا كرده ، از هم متمايز مىگردند . از سوى ديگر همهء امور فوق را در موجود بودن ، يك‌سان و برابر مىيابيم . معناى « انسان موجود است » يا « شجر موجود است » يا « شمس موجود است » از آن جهت كه موجود هستند يكى مىباشند . پس اشياى موجود ، بدين ملاك يك قدر مشترك پيدا مىكنند .\r\nاز اين‌جا درمىيابيم كه ما از هر شىء موجود دو دريافت داريم . دريافتى كه به ماهيت و چيستى آن بر مىگردد و دريافت ديگرى كه به هستى و وجود آن بازگشت مىنمايد .\r\nو از آن‌جا كه امر مشترك غير از امر مختص است ، پس اين دو ، غير از يك‌ديگرند .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنكته دوم : ماهيت ذاتاً قابليت حمل وجود بر آن و سلب وجود از آن را دارد .\r\nمىتوان گفت « انسان موجود است » يا « نيست » . همين كه مىتوان وجود را از ماهيت سلب كرد ، دليل بر آن است كه ماهيت ، غير از وجود است . والّا اگر ماهيت عين وجود بود ، ممكن نبود كه آن را از خودش سلب كرد ؛ زيرا سلب شىء از نفس خود ، محال است ، مانند آن‌كه بگوييم « انسان ، انسان نيست . »\r\n\r\nتعليل بر اصالت وجود\r\nمتن\r\nوإذ ليس لكلّ واحد من هذه الأشياء إلّا . . . موجود بذاته والماهيّة موجودةٌ به .\r\nترجمه\r\nو چون براى هر يك از اشياى خارجى بيش از يك واقعيت نيست ، پس يكى از دو حيثيت ، وجود يا ماهيت ، در برابر آن واقعيت خارجى خواهد بود . و مراد از اصالت ، همين است . و حيثيت ديگر ، اعتبارى و انتزاع شده از آن امر اصيل خواهد بود و واقعيت نسبت بالعرض به او خواهد داشت .\r\nو از آن جهت كه هر شىء ، وقتى واقعيت پيدا مىكند كه وجود بر آن حمل و متصف به آن گردد ، ازاين‌جا كشف مىگردد كه وجود ، همان چيزى است كه برابر واقعيت است . ولى ماهيت چون با اتصاف به وجود ، واقعيت مىيابد و با سلب وجود ، هيچ و باطل مىگردد ، پس فى نفسه غير اصيل بوده و با عارض شدن وجود بر آن بالعرض اصيل مىگردد .\r\nمتحصل از مباحث فوق آن است كه وجود ، اصيل و ماهيت ، اعتبارى است ، چنان‌كه مشائيان گفته‌اند ، « 1 » يعنى وجود به خويشتن خويش موجود و ماهيت به سبب وجود ، موجود است .\r\nشرح\r\nبحث اصالت وجود و اعتباريت ماهيت اولين بار توسط « صدرالمتألّهين » تحت\r\n\r\n\r\n","description":"","footnote":"\r\n( 1 ) . از جمله : بهمنيار در تحصيل ، ص 284\r\n","page_name":" 85 ","page_number":85},
  {"content":"\r\n\r\nيك عنوان مستقل مطرح گرديد . گرچه قبل از آن جسته و گريخته اين بحث در كتاب‌هاى فلسفى موجود بود و جمعى طرفدار اصالت وجود و جمع ديگرى طرفدار اصالت ماهيت بودند ، لكن صدرالمتألهين ، كه خود در مقطعى از زمان اصالت ماهوى بوده ، از نظر خود عدول نموده و براهين متعددى بر اصالت وجود اقامه مىكنند .\r\nمقصود از اصالت ، اين است كه آن چيزى كه در خارج از ذهن واقعيت اشياء را پديد مىآورد و اشياء به سبب آن ، حقيقت عينى مىگردند ، چيست ؟ حال چون هر موجود يك واقعيت بيشتر ندارد ، پس امر اصيل از ميان وجود و ماهيت ، يكى بيش نمىتواند باشد ؛ يا وجود بايد اصيل بوده و ملاك عينيت و حقيقت خارجى را تشكيل دهد و يا ماهيت .\r\nو چون هر موجود وقتى واقعيت پيدا مىكند كه صلاحيت براى حمل وجود را داشته باشد و بتواند متصف به وجود گردد ، از اين‌جا كشف مىشود كه آن امر اصيل كه ملاك واقعيت هست ، وجود مىباشد . و ماهيت با انضمام وجود ، موجود مىشود . و اگر وجود را از آن كنار زدند ديگر آن ماهيت ، موجود نبوده پوچ و هيچ خواهد بود . كه از اين حالت به اعتباريت ماهيت تعبير مىآوريم . هر ماهيتى چون انسان ، اسب ، گياه ، كوه و دشت به واسطهء وجود و انضمام وجود به آن موجود مىشود . و اگر از اين مفاهيم ، وجود را منها كرديم ، اين عناوين مفاهيمى خواهند بود كه واقعيت خارجى نخواهند داشت .\r\nمقصود از اعتباريت ، اين نيست كه ماهيت پس از آن كه وجود بر آن عارض شد و به سبب وجود ، موجود شد باز هم در خارج ، يك امر پندارى و بىواقعيت باشد . خير ، هرگز چنين نيست . قطعاً ماهيت در خارج در پناه وجود و در پرتو آن موجود است ، لكن موجوديت و واقعيت اولًا و بالذّات از آنِ موجود است كه او را اصيل مىناميم و ثانياً و بالعرض از آنِ ماهيت . لذا مؤلف حكيم رحمه الله فرمودند : « و انّما تتأصّل بعرض الوجود » ماهيت به سبب عارض شدن وجود بر آن ، اصالت ثانوى مىيابد .\r\nپس اعتباريّتِ ماهيت به معناى اين است كه هر ماهيتى فى نفسه و بدون انضمام\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nوجود ، موجود نيست ، همان‌طور كه معدوم هم نيست . و هيچ موجود به ملاك ماهيت خود واقعيت نمىيابد . ولى وجود ، فى نفسه موجود است ، يعنى اصيل است . و ماهيات به سبب وجود ، واقعيت مىيابند و اصالت ثانوى مىگيرند . مشائيان وجود را اصل و ماهيت را اعتبارى مىدانند اشراقىها بر عكس وجود را مفهوم اعتبارى وماهيت را اصيل مىدانند و چنين مىانديشند كه چون هر دريافتى كه از شىء موجود دارند به ماهيت آن شىء بر مىگردد . نه به وجود او كه يك امر بسيط است از اين رو معتقد به اصالت ماهيت شده‌اند آنها مىگويند ما چون جسمى مانند كتاب را روى ميز مىبينيم سطح و حجم و رنگ و ديگر خصوصيات ماهوى او را درك مىكنيم و با قطع نظر از اين امور ما هيچ ادراك مستقيمى از وجود او نداريم وجود مفهومى است كه ما در ذهن از ماهيت‌هاى اصيل و متحقق در خارج انتزاع مىكنيم . و خود وجود با قطع نظر از ماهيت اصيل و متحقق در خارج واقعيتى ندارد .\r\nنظريهء غالب تا زمان صدرالمتألهين نظريهء اصالت ماهيت بود ولى از آن زمان به بعد نظريهء غالب عقيده به اصالت وجود شد در ميان فلاسفه ، كسى را كه قائل به اصالت وجود و هم اصالت ماهيت باشد سراغ نداريم زيرا اين مستلزم آن است كه يك موجود داراى دو واقعيت مستقل از هم باشد و او در عين وحدت كثير باشد و اين محال است .\r\n\r\nاشكال اول بر اصالت وجود و جواب آن\r\nمتن\r\nوبذلك يندفع ما اورِدَ على أصالة الوجود . . . التى حيثيّة ذاتها غير حيثيّة وجودها .\r\nترجمه\r\nو با توضيحات فوق اشكالى كه بر اصالت وجود وارد شده ، مندفع مىشود « 1 » . و آن اين است كه اگر\r\n\r\n\r\n","description":"","footnote":"\r\n( 1 ) . اشكال از سهروردى در حكمة الاشراق است ر . ك : شرح حكمة الاشراق ص 183 - 184\r\n","page_name":" 87 ","page_number":87},
  {"content":"\r\n\r\nوجود در خارج ، حصول مىداشت بايد كه موجود مىبود ؛ چون حصول ، همان وجود است . پس بايد كه براى وجود ، وجود ديگرى باشد . و ما نقل كلام مىكنيم به وجود ديگر ، و باز به وجود ديگر ، و تسلسل پيش مىآيد . پاسخ آن است كه وجود به ذات خويش موجود است نه به وجودى ديگر يعنى وجود عين موجوديت است به خلاف ماهيت كه حيثيت ذاتى آن غير از حيثيت وجود آن مىباشد .\r\nشرح\r\nاشكال نخست اين است كه اگر وجود ، اصيل است و به ملاك آن هر چيز در خارج ، واقعيت پيدا مىكند ، همان‌طوركه ماهيت براى موجود شدنش نياز دارد كه وجود بر آن عارض شود ، وجود نيز بايد براى موجود شدنش ، وجودى بر آن وجود عارض شود تا موجود شود . سپس نقل كلام مىكنيم بر آن وجود ديگر . آن هم اگر به نوبهء خود ، اصيل باشد و ملاك واقعيت گردد ، پس موجود است و براى موجود بودنش به وجود ديگرى نيازمند است . و هكذا سخن در موجوديت هر وجود به پايان نمىرسد .\r\nو تسلسل محال پيش مىآيد .\r\nجواب آن است كه درست است كه موجوديت ماهيت به وجود است ، اما موجوديت وجود به وجود ديگرى نيست ، بلكه به نفس خويش است . همان‌طور كه روشن بودن اشياء ديگر به واسطهء نور است اما نورانيت نور به خودش هست نه به نور ديگرى .\r\nاگر موجوديت ماهيت به وجود است به جهت آن است كه ماهيت در مرتبهء ذات خود ، از وجود تهى است . لذا مىتواند وجود را به عنوان عارضِ برخود بپذيرد . اما وجود در مرتبهء ذات خود تهى از وجود نيست ، بلكه عين موجوديت مىباشد . پس نياز به وجود ديگرى ندارد .\r\n\r\nاشكال دوم و جواب آن\r\nمتن\r\nوأمّا دعوى أنّ الموجود فى عُرف الّلغة إنّما يُطلق على ما له ذاتٌ . . . انتهى .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nترجمه\r\nاما ادعاى اين‌كه لفظ موجود در عرف لغت بر چيزى اطلاق مىشود كه ذاتى داشته باشد كه معروض وجود واقع شود ، و لازمهء آن استعمال ، اين است كه وجود ( چون ذاتى كه معروض وجود باشد ، ندارد ) غير موجود باشد ، سخن صحيحى نيست ؛ زيرا اين استعمال بر فرض صحّت ، يا يك استعمال لغوى است يا به غلبهء استعمال بر مىگردد . و حقايق فلسفى ( از جمله اطلاق موجود بر نفس وجود ) تابع استعمال الفاظ نيست .\r\nو همان‌طور كه پيش‌تر گذشت « 1 » وجود ، يك حقيقت خارجى دارد كه خودش براى خودش ثابت است . بهمنيار در كتاب تحصيل گفته است : « خلاصه آن‌كه حقيقت وجود ، در خارج است نه غير آن .\r\nچگونه در خارج نباشد چيزى كه حقيقت آن ، چنين است « 2 » ! ( يعنى واقعيت اشياء به او قائم است . ) »\r\nشرح\r\nبديهى است كه بحث لغوى جايگاهى دارد و بحث فلسفى جايگاهى ديگر . مرز بحث لغوى فراتر از وضع يك اصطلاح براى يك معناست . اما اين‌كه آن معنا داراى چه موقعيتى است ، آيا اصيل است يا اعتبارى ، اين ديگر مربوط به لغت نمىشود . لغت مىگويد وجود ، مرادف با « هست » مىباشد . اما اين‌كه وجود ، اصيل است يا ماهيت ، اين در علم ديگرى بايد بحث شود . و متكفّل احكام كلى وجود ، فلسفه است و در اين علم ، بحث از اصالت به ميان مىآيد . پس بحث ، يك بحث فلسفى است ، نه لغوى .\r\nدر اين اشكال مدعى مىگويد : كلمهء موجود در استعمال لغوى يا در استعمال عرفى اطلاق مىشود بر ماهيتى كه وجود بر آن عارض شده است . و چون وجود ، ماهيت ندارد كه معروض وجود واقع شود ، پس كسى نمىتواند بگويد كه وجود ، موجود است .\r\n\r\n\r\n","description":"","footnote":"\r\n( 1 ) . التحصيل ، ص 281\r\n( 2 ) . در مقدمه ذيل سخن وى ؛ وقد تبيّن بما تقدّم اولًا\r\n","page_name":" 89 ","page_number":89},
  {"content":"\r\n\r\nجواب همان است كه گفته شد ، كه اگر لغت ، موجود را در مواردى استعمال مىكند كه ماهيتى معروض وجود داشته باشد ، اين دليل نمىشود كه ما نتوانيم لفظ موجود را بر خود وجود اطلاق كنيم ؛ زيرا از ديد فلسفه ، موجود واقعى اولًا همان وجود است ، سپس ماهياتى كه به واسطهء وجود ، موجود مىشوند .\r\nبهمنيار شاگرد برجستهء بوعلى در عبارت كوتاهى به اصالت وجود اشاره كرده است ولى مىگويد حقيقت وجود را بايددر خارج جست‌وجو كرد نه آن گونه كه اصالت ماهوىها مىگويند كه آن مفهومى است كه در ذهن فقط وجود دارد و ازماهيت اصيل انتزاع مىشود زيرا وجود منشأ آثار در خارج مىباشد و چيزى كه منشأ آثار هست چگونه خود مىتواند در خارج موجود نباشد .\r\n\r\nاشكال سوم و جواب آن\r\nمتن\r\nويَنْدَفَعُ أيضاً ما أُشِكلَ عليه بأنّ كون الوجود موجوداً بذاته يستتبع كون . . . انتهى .\r\nترجمه\r\nو با بيانات فوق ( دربارهء اصيل بودن وجود ) اشكال ديگرى دفع مىشود . آن اشكال اين است كه اگر وجود به خويشتن خويش موجود است ، اين مستلزم آن است كه تمام وجودات امكانى واجب الوجود باشند ؛ زيرا وقتى وجود به ذات خود موجود شد ، سلب آن از خودش جايزنخواهد بود ؛ زيرا « سلب الشّىء عن نفسه » جايز نيست . و ما از واجب بالذّات قصد نمىكنيم مگر ( همين معنا را ، يعنى ) چيزى كه عدمش بر او ذاتاً ممتنع باشد .\r\nاين اشكال مندفع مىشود به اين‌كه ملاك در واجب بودن يك موجود اين نيست كه موجوديت عين وجودش باشد ، بلكه ملاك در وجوب ، آن است كه موجوديتش به اقتضاى ذات خود باشد ؛ بدون آن كه نيازمند به ديگرى باشد . و هر وجود ممكنى در عين آن كه موجوديت آن عين وجود اوست ، محتاج به غير خود بوده و از او افاضه مىشود . مانند معنى حرفى ، كه در عين آن‌كه معناى حرفى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاست ( و از اين جهت محتاج به غير خود نمىباشد ) ، ولى از نظر مفهومى تمام نيست مگر آن‌كه قائم به غير خود باشد ( و تماميتش به غير است ) . توضيح بيشتر در مباحث آتى خواهد آمد . « 1 »\r\nصدرالمتألهين در اسفار فرموده‌است :\r\nمعناى اين‌كه مىگوييم موجوديت واجب تعالى بنفسه هست ، اين است كه موجوديتش به اقتضاى ذات خودش است ، بدون احتياج به فاعل و قابل . و معناى تحقق وجود بنفسه آن است كه وجود ، موجود است ، حال يا به ذات خود چنين است مانند واجب تعالى ، يا قائم به فاعل است ( مانند ممكنات ) ، در هر دو صورت وجود مانند ماهيات نيست كه در حصول خود نيازمند به وجود ديگرى باشد كه به آن ، وجود بخشد . « 2 »\r\nشرح\r\nخلاصهء اشكال اين است كه مستشكل تصور مىكند ، وقتى مىگوييم موجوديت وجود به خود وجود است نه به وجود ديگر يا چيز ديگرى غير از وجود ، مفاد اين سخن اين است كه ما گفته‌ايم وجود ، واجب است . پس تمام وجودات امكانى چون موجوديت وجودهاى آنان به خود آنها هست ، همه واجبند .\r\nو خلاصهء جواب اين هست كه ملاك واجب بودن ، اين نيست كه موجوديت يك شىء عين وجود او باشد ، بلكه ملاكش آن است كه وجود به اقتضاىِ ذات موجود باشد ؛ بدون وابستگى به هيچ علتى . ولى در ممكنات در عين آن كه موجوديت آنها عين وجود آنهاست ، نه به سبب وجود ديگر يا چيز ديگرى ، وجودهاى آنان وجودهاى وابسته و غير مستقل است . سپس مؤلف عبارتى از اسفار نقل مىكنند كه قابل دقت است . مىفرمايند : كلمهء « بنفسه » را ما در دو مقام استعمال مىكنيم : يك بار در جايى كه سخن از واجب الوجود در ميان هست . وقتى مىگوييم وجود واجب ،\r\n\r\n\r\n","description":"","footnote":"\r\n( 1 ) . ر . ك : مرحله چهارم فصل اول و دوم\r\n( 2 ) . اسفار ، ج 1 ، ص 40\r\n","page_name":" 91 ","page_number":91},
  {"content":"\r\n\r\nبنفسه هست ، معنايش اين است كه وجود در حق تعالى از خودش هست ، ذاتى اوست و عاريه نيست ، چنان‌كه در ممكنات ، چنين هست . در واجب ذات او اقتضاى موجوديت خودش را مىكند و به افاضهء ديگر ، وجود پيدا نمىكند .\r\nاما وقتى كلمهء بنفسه را در مطلق وجود به كار مىبريم و مىگوييم : موجوديت وجود بنفسه هست ، معنايش اين است كه موجوديت وجود مانند موجوديت ماهيت نيست . ماهيت اگر موجود مىشود به سبب وجود ، موجود مىشود . ولى اگر وجود ، موجود هست به خود وجود است نه به وجود ديگر يا چيز ديگرى غير از وجود .\r\nآن گاه مؤلف وجود ممكن را به معناى حرفى تشبيه مىكند و مىگويد همان گونه كه معانى حرفى خودشان ، خودشان هستند نه چيز ديگر ولى در عين حال هيچ استقلالى هم ندارند و قائم به غير مىباشند به عنوان مثال « من والى » در جمله سِرتُ من البصرة الى الكوفه قائمٌ به بصره و كوفه مىباشد و بدون آنها نمىتواند معناى مفيدى داشته باشد ولى در عين حال معناى مِن والى چيزى جز « من والى » نيست .\r\nوجودهاى امكانى هم در عين آن‌كه موجوديت ، عين آنها است استقلالى هم ندارند . در پايان ، مؤلف سخنى از صدرالمتألهين نقل مىكند و مىگويد معناى اين جمله كه مىگويى وجود واجب ، بنفسه هست اين است كه وجود او به مقتضاى ذات خود او هست و هيچ احتياجى به فاعلى كه او را موجود كند يا قابلى كه موجوديت او را بپذيرد ندارد اما وقتى مىگوييم موجوديت وجود بنفس خودش است مفاد آن اين است كه وجود براى تحقق خود به ديگرى احتياج ندارد تا او را موجود سازد بلكه موجوديتش به ذات خويش است .\r\n\r\nاشكال چهارم و جواب آن\r\nمتن\r\nويندفع عنه أيضاً . . . والاختلاف المذكور مصداقىّ لا مفهومىّ .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nترجمه\r\nاز اصيل بودن وجود ، شبههء ديگرى مندفع مىشود . « 1 » و آن اين است كه اگر وجود به ذات خود ، موجود باشد و ماهيت به وجود ، موجود شود ، پس مفهوم وجود ، مشترك خواهد بود ؛ بين وجودى كه بنفسه باشد و بين وجودى كه بغيره باشد . پس دليلى كه اقامه شده بر اين‌كه وجود ، مشترك معنوى است ، نه لفظى تمام نخواهد بود .\r\nاين شبهه مندفع مىشود به اين‌كه در اين اشكال بين مفهوم و مصداق خلط شده و اختلاف مذكور ، مصداقى است نه مفهومى .\r\nشرح\r\nگفتيم وجود ، موجود به خود هست ولى ماهيت به وجود ، موجود است . در اين‌جا تصور شده كه مفهوم موجود در دو مورد استعمال شده است يكى در موجوديتى كه بنفسه باشد ، مانند خود وجود و ديگرى در موجوديتى كه بغيره است ، مانند ماهيت كه به وجود موجود است پس ، مفهوم وجود ، مشترك لفظى است نه معنوى . يعنى لفظ وجود ، دو معنا دارد : يكى بودن بنفسه و ديگرى بودن بغيره . مؤلف رحمه الله جواب مىدهند كه خير ، وجود يك معنا بيشتر ندارد و آن به معناى « هست » مىباشد .\r\nولى مصاديق وجود ، يك‌سان نيستند ؛ بعضاً بنفسه هستند ، بعضاً بغيره . اما اختلاف مصاديق را نبايد به حريم معناى لفظ ، سرايت داد . و خلط مفهوم و مصداق منشأ خلطهاى بسيار در فلسفه شده ، كه صدرالمتألهين در اسفار به موارد متعددى از اين نوع خطاها اشاره كرده‌است . بنابراين موضوعٌ له لفظ وجود يك معنا به نام « هست » مىباشد لكن مصاديق آن مختلفند بعضى واجب الوجود و بعضى ممكن‌الوجود مىباشند اختلاف مصاديق را نبايد به حريم معنا و موضوع‌ٌله لفظِ وجود سرايت داد .\r\n\r\n\r\n","description":"","footnote":"\r\n( 1 ) . ايراد از سهروردى است ر . ك : به شرح حكمة الاشراق ، ص 184\r\n","page_name":" 93 ","page_number":93},
  {"content":"\r\n\r\n\r\nنتيجه بطلان اصالت ماهيت\r\nمتن\r\nفتبيّن بما تقدّم فساد القول . . . عينيّة انقلابٌ ضرورىّ الاستحالة .\r\nترجمه\r\nاز آنچه گذشت ( اصيل بودن وجود ) فساد قول به اصالت ماهيت ، آشكار مىشود ، چنان‌كه اين سخن به اشراقيون نسبت داده شده است . « 1 » البته ماهيت وقتى پيش ايشان اصيل است كه بتوان وجود را از آن انتزاع كرد ؛ گرچه ماهيت در حد ذات خود اعتبارى است ، همان‌طور كه وجودى كه از او انتزاع مىشود اعتبارى است .\r\nاين ادعا مردود است ؛ زيرا اگر ماهيت اعتبارى به سبب انتزاع مفهوم وجود كه آن هم اعتبارى است ، تغيير وضعيّت بدهد و از اعتباريّت به اصالت و عينيت خارجى تبديل شود ، انقلابى رخ مىدهد كه محال بودن آن بديهى است .\r\nشرح\r\nخود اصالت ماهوىها قبول دارند كه ماهيت فى حد ذاتها اعتبارى است . و نمىتوان ملاك واقعيت را به اين امر اعتبارى استناد داد . لكن آنها مىگويند : ماهيت وقتى صلاحيت آن را پيدا كرد كه بتوان از آن مفهوم وجود را انتزاع كرد ، آن‌گاه اين ماهيت اعتبارى ، اصيل خواهد شد . ماهيت تا زمانى كه اعتبار « من حيث هى هى » دارد استعداد اين كه از او مفهوم وجود را انتزاع كنيم ندارد اما وقتى تحقق خارجى يافت اكنون مىتوان مفهوم وجود را از او انتزاع كرد در اين صورت ماهيت اصيل و وجود اعتبارى خواهد بود .\r\nجواب اين ادعا اين است كه اگر انتزاع مفهوم اعتبارى وجود از ماهيتى كه تا به\r\n\r\n\r\n","description":"","footnote":"\r\n( 1 ) . ر . ك : اسفار ، ج 1 ، ص 39 و 411\r\n","page_name":" 94 ","page_number":94},
  {"content":"\r\n\r\nحال ، خود هم اعتبارى بوده ، دليل شود بر اين كه آن ماهيت از اعتباريت به اصالت ، تغيير موضع داده و از اين پس ، ماهيت يك حقيقتى شود كه واقعيت به آن مستند بوده و حقيقت خارجى به او قائم باشد ، اين انقلابى خواهد بود كه در ذات ماهيت پديد آمده و ذات آن را بدون هيچ دليل از اعتباريت به اصالت منقلب نموده است . و انقلاب ذات ، همان‌طورى كه بعدها خواهد آمد ، محال است . بنابراين ماهيت در هر حال با قطع نظر از وجود يك امر اعتبارى است و اگر واقعيت مىيابد در پناه وجود چنين چيزى را پيدا مىكند معلوم مىشود اصالت از آن وجود است نه چيز ديگر .\r\n\r\nنظريهء دوّانى در مورد اصالت وجود يا ماهيت\r\nمتن\r\nوتبيّن ايضاً فساد القول بأَصالة الوجود . . . إلى الوجود الّذى هو الواجب .\r\nترجمه\r\nبا بيانات قبلى فساد گفتار كسى كه قائل است كه - وجود در واجب تعالى اصيل است و ماهيت در ممكنات - آشكار مىشود . همان‌طور كه دوّانى گفته است وى مطلب را چنين تقرير كرده است :\r\nوجود آن طور كه ذوق متألّهين ( كسانى كه در علم خداشناسى غور كرده‌اند ) اقتضا مىكند ، حقيقت خارجى و واحد شخصى است ؛ كه همان واجب تعالى باشد . و ماهيات ممكنه به واسطهء انتساب به آن وجود ، اصالت مىيابند . پس اطلاق موجود بر خداوند تعالى به معناى آن است كه او عين وجود است .\r\nو اطلاقش بر ماهيات ممكنه به معناى آن است كه آنها منتسب به وجودى كه آن واجب تعالى است ، مىباشند .\r\nشرح\r\nبر اساس گفتار محقق دوّانى به دو اصيل قائل مىشويم : يك امر اصيل وجود خداوند تعالى است كه يك حقيقت شخصى و عينى است و مبدأ تمام هستى مىباشد و ديگرى ماهيات ممكنه به دليل انتسابى كه به او پيدا مىكنند بر اين اساس وجود\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nخداوند به عنوان يك واحد شخصى كه حقيقت عينى و خارجى دارد يك امر اصيل است و ممكنات به دليل نسبتى كه به او پيدا مىكنند ، اصالت مىيابند . لكن اين نظريه مطابق آنچه در فقره بندى خواهد آمد باطل است .\r\n\r\nردّ نظريهء دوانى\r\nمتن\r\nوَيرُدّه أنّ الانتسابَ المذكور إن استَوجَبَ . . . تأصّلها بالانتساب انقلاباً ، وهو محال .\r\nترجمه\r\nسخن وى مردود است ؛ زيرا انتسابى كه ممكنات به واجب تعالى پيدا مىكنند ، اگر اين انتساب موجب عارض شدن يك واقعيتى بر ماهيات مىشود ، همانا آن واقعيت ، وجود است ؛ زيرا براى يك ماهيت موجود ، جز دو حيثيت ماهيت و وجود ، چيز ديگرى نيست . و زمانى كه واقعيت به ماهيت نسبت داده نشد ، پس از آنِ وجود است .\r\nو اگر اين انتساب ، چيزى را براى ماهيت ايجاب نمىكند و ماهيت قبل از انتساب و بعد از انتساب يك‌سان است ، پس واقعيت‌يابى و اصيل شدن ماهيت به واسطهء انتساب آن به وجودِ واجب تعالى ، انقلاب است . و آن محال مىباشد .\r\nشرح\r\nخلاصهء جواب آن است كه چرا و چگونه ناگهان ماهيت اعتبارى ، اصيل مىشود .\r\nخود محقق دوّانى كه قبول دارد ماهيت فى نفسه اعتبارى است ، لكن مدعى است آن وقتى اصيل مىشود كه انتساب به وجود پيدا كند . سؤال اين است كه انتساب ماهيت اگر در حال آن تغييرى ايجاد مىكند و اين تغيير به آن ماهيت ، واقعيت و تحقق مىبخشد ، اين همان وجود است كه بر آن عارض شده و به آن موجوديت بخشيده است ؛ گرچه خصم از ذكر نام آن خوددارى كند . پس اصالت از آنِ وجود است نه ماهيت . و اگر ماهيت ، قبل از انتساب و بعد از انتساب بر يك حال باقى است ، پس\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nچگونه ناگهان از اعتباريت به اصالت منقلب مىشود ؟ و انقلاب به اين معنا كه ذاتى ، بدون هيچ تغييرى در حال او ، ذات ديگر شود ، محال و ممتنع است .\r\n\r\nچگونه وجود حيثيت تقييدى براى حمل‌هاى ماهوى قرار مىگيرد ؟\r\nمتن\r\nيتفرّع على أَصالة الوجود واعتبارية . . . عارضاً لها ، فلها ثبوت مّا كيفما فرضت .\r\nترجمه\r\nبر اصالت وجود و اعتباريت ماهيت ( ده مطلب ) تفريع مىشود :\r\nمطلب اول : هر محمولى كه بر حيثيت ماهيت حمل مىشود به سبب آن است كه آن ماهيت ، وجود دارد . و در هر حمل ماهوى ، ( حملى كه محمول در آن ماهيتى از ماهيات باشد ) وجود ، حيثيت تقييّدى است . اين مطلب به آن جهت است كه ماهيت به خودى خود ، باطل و هالك مىباشد . نتيجه اين‌كه ثبوت ذات و ذاتيات ماهيت براى خودش به واسطهء وجود است .\r\nپس ، ماهيت گرچه وقتى عقل آن را « هى هى » لحاظ مىكند ، نه وجود ، عين ذات آن است نه عدم ، لكن ارتفاع وجود از آن به اين لحاظ ( هى هى ) - در حالى كه معناى ارتفاع وجود از ماهيت آن است كه وجود عين ماهيت نيست و مأخوذ در تعريف ماهيت نمىباشد - منافات با حمل وجود بر ماهيت ، به عنوان محمولى كه خارج از ذات ماهيت است ، ندارد . پس در هر صورت براى ماهيت ، ثبوتى هست ( يا در ذهن يا در خارج ) .\r\nشرح\r\nدر معناى مصطلح وقتى موضوع حكمى را در يك قضيه مقيّد به قيدى ساختيم آن قيد را حيثيت تقييديّه براى موضوع آن قضيه مىناميم . مثلًا وقتى مىگوييم : « به مرد دانشمند اكرام كن » موضوع ما يك مرد مقيد به قيد دانشمند است . پس قيد دانشمند حيثيت تقييديّه براى حكم مذكور است . لذا ما نمىتوانيم به هر مردى اكرام كنيم . فقط به مردى مىتوانيم اكرام كنيم كه واجد اين قيد باشد . در حقيقت موضوع حكم مركب\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاز ذات و قيد مىباشد اما در مورد وجود مقصود از حيثيت تقييدى بودن معنايى غير از معناى مصطلح است زيرا مقصود آن است كه قيد كه همان وجود باشد خارج از موضوع يعنى ماهيت است لكن تقيّد به اين قيد داخل در موضوع حكم مىباشد بنابراين مقيد بودن ماهيت به وجود به نحو قضيّه « 1 » حينيّه است پس موضوع هم‌چنان به بساطت خود باقى است بر خلاف معناى مصطلح در حيثيت تقييدى كه موضوع مركب از ذات و قيد مىگردد مانند اكرام رجل مقيد به قيد علم ، معناى قضيه حينيه در اين‌جا اين است كه ذاتيات و لوازم ماهيت براى ماهيت ثابت است در حينى كه ماهيت وجود داشته باشد اما وجود در ثبوت لوازم ماهيت و ذاتيات آن دخالتى ندارد .\r\nحال مىخواهيم بگوييم ماهيت « من حيث هى هى » مانند « انسان » ، « فرس » و « بقر » در ذات ماهوى آنها نه وجود مستقر است نه عدم . پس عارى از هر يك از اين دو مىباشند . لذا وجود و عدم در تعريف هيچ ماهيتى آورده نمىشوند . حال اگر بخواهيم يك محمولى را بر يك ماهيتى حمل كنيم ، تا آن ماهيت ، مقيد به قيد وجود نشود و به عبارت ديگر تا وقتى آن ماهيت ، موجود نشود ، خواه در ذهن يا در خارج صلاحيت آن را كه موضوع يك حكم قرار بگيرد ، نخواهد داشت . پس مىتوانيم بگوييم در همهء قضايايى كه موضوع آنها ماهيتى از ماهياتند ، وقتى محمولى براى آن موضوعات آورده مىشود كه آن موضوعات وجود داشته باشند .\r\nاين‌جاست كه مىگوييم وجود ، حيثيت تقييديه در حمل‌هاى ماهوى است . وقتى ذات انسان را براى انسان حمل مىكنيم و مىگوييم « الإنسان إنسانٌ » يا « الإنسان ناطقٌ » يا « حيوانٌ » اگر موضوع ما ، كه « انسان » هست ، وجود نداشته باشد و به عبارت ديگر وجود ، حيثيت تقييدى او نشود ، چگونه امر غير موجود مىتواند انسان يا ناطق يا\r\n\r\n\r\n","description":"","footnote":"\r\n( 1 ) . در فصل اول و سوم از مرحلهء چهارم از اين مطلب تعبير آورده‌اند به « مع الوجود لا بالوجود »\r\n","page_name":" 98 ","page_number":98},
  {"content":"\r\n\r\nحيوان باشد ؟ آن چيزى كه « انسان » يا « ناطق » يا « حيوان » است بايد موجود باشد ؛ ولو آن كه در ظرف ذهن وجود يابد .\r\nمقصود از حمل‌هاى ماهوى ، حمل‌هايى است كه موضوع و محمولات آنها ماهيت يا لوازم آن مانند « الاربعه زوجٌ » باشد . مطلب ديگر اين‌كه مىگوييم وجود و عدم خارج از مرتبهء ماهيت هستند بدين معناست كه وجود و عدم جزء يا عين ماهيت نيستند از اين‌رو در تعريف ماهيت هم واقع نمىشوند و اين منافات ندارد كه وجود يا عدم بر ماهيت به حمل شايع حمل گردند زيرا مرتبهء اعتبارى ماهيت غير از مرتبهء وجود خارجى يا عدم خارجى آن است .\r\n\r\nدر حمل لوازم ماهيت بر ماهيت ، وجود نيز حيث تقييدى است\r\nمتن\r\nو كذا لوازم ذاتها الّتى هى لوازم . . . الوجود من لوازم الماهيّة الخارجة عن ذاتها .\r\nترجمه\r\nهم‌چنين است حمل لازمهء هر ماهيتى بر آن ماهيت ، مانند حمل مفهوم ماهيت بر جميع ماهيات ( الانسان ماهيّة ، البقر ماهيّة ، الشّجر ماهيّة ) و حمل زوجيّت بر اربعه . كه اين لوازم براى ماهيات خود به سبب وجود ، ثابتند نه به ملاك ذات ماهوى خود . و با بيان فوق آشكار مىشود كه لازمهء هر ماهيت چنان كه دوانى گفته « 1 » لازمه وجود خارجى و ذهنى آن مىباشد .\r\nو هم‌چنين است لوازم وجود ذهنى ماهيت ، مانند نوعيت براى انسان و لوازم وجود خارجى ماهيت ، مانند سردى براى يخ و محمولاتى كه غير لازم هستند براى ماهيات مانند كتابت براى انسان . اينها همه براى موضوعات خود ثابت مىشوند ، لكن موضوع ، مقيّد به قيد « موجودٌ » هست .\r\n\r\n\r\n","description":"","footnote":"\r\n( 1 ) . ر . ك : دوانى ، حاشيهء بر شرح تجريد قوشچى ، ص 27\r\n","page_name":" 99 ","page_number":99},
  {"content":"\r\n\r\nاز آنچه گفته شد چنين بر مىآيد كه وجود ( اعم از ذهنى يا خارجى ) هميشه لازمهء ماهيت و همراه آن هست ؛ گرچه خارج از ذات ماهيت به شمار مىرود .\r\nشرح\r\nهمهء لوازم ماهيت ، اعم از آن كه لوازم وجود ذهنى ماهيت باشند ، مانند نوعيت براى انسان ( زيرا انسان كلى در ذهن ، نوع هست و آنچه در خارج هست افراد نوع هستند ، نه خود نوع ) يا لوازم وجود خارجى ماهيت ، مانند برودت و حرارت براى يخ و آتش خارجى زيرا آتش و يخ ذهنى كه گرما و سرما ندارند يا لوازم وجود ذهنى و خارجى با هم ، مانند زوجيت براى اربعه زيرا كه در ذهن و خارج زوجيّت ، ملازم اوست و نيز محمولات غير لازم ، مانند كتابت و علم براى انسان ، همه و همه در جايى براى موضوع خود ثابت مىشوند كه موضوع آنها وجود داشته باشد ، خواه در خارج يا در ذهن . و بدون وجود موضوع ، اين محمولات براى امر معدوم ، ثابت نمىشوند .\r\nهم‌چنين وقتى مفهوم ماهيت را بر ماهيت‌هاى مختلف حمل مىكنيم و مىگوييم « انسان ماهيت است » « بقر ماهيت است » « شجر ماهيت است » . تا انسان و بقر و شجر موجود نباشند كه نمىتوانند ماهيت باشند ؛ زيرا امر معدوم ، ماهيت نيست ، همان‌طور كه هيچ چيز ديگرى هم نيست . پس مفهوم ماهيت از لوازم ماهيت‌هاى موجوده است .\r\nگرچه آنها در ذهن موجود باشند . « 1 »\r\n\r\n\r\n","description":"","footnote":"\r\n( 1 ) . مفهوم ماهيت را از ماهيت‌هاى مختلفى چون انسان ، بقر ، شجر ، زمين ، آسمان انتزاع مىكنيم و بر آنها حمل مىنماييم . همان‌طور كه امكان را از موارد فوق انتزاع كرده ، و بر آنها حمل مىنماييم و مىگوييم انسان ممكن است ، بقر ، شجر ، زمين و آسمان ممكنند . و در اصطلاح آن را خارج محمول يا « محمول من صميمه » مىناميم . و به ديگر اصطلاح منطقى آن را ذاتى باب برهان و عرضى باب ايساغوجى نام مىگذرايم .\r\nمفهوم ماهيت از معقولات ثانيهء فلسفى به شمار مىرود و در حدّ هيچ ماهيتى مأخوذ نيست . لذا حمل آن بر ماهيات فوق از باب حمل عرضى است نه ذاتى ( مقصود از عرضى ، عرضى باب ايساغوجى است ، كه عبارت باشد از مفهومى كه از حاق ذات يك موجود انتزاع مىكنيم و بر او حمل مىكنيم . و مقصود از ذاتى ، جنس و فصل است . مفهوم ماهيت ، جنس يا فصل براى ماهيات نيست ، اما از آنها انتزاع شده و ملازم دايمى آنها به شمار مىرود . ) مع ذلك حمل آن بر ماهيات فوق به واسطهء وجود است . يعنى انسان ، بقر و شجرِ موجود ، ماهيتند . و اگر وجود نداشته باشند هيچ‌اند . و وقتى هيچ بودند ، ماهيت هم نيستند\r\n","page_name":" 100 ","page_number":100},
  {"content":"\r\n\r\nو از اين‌جا نكتهء ديگرى آشكار مىشود و آن اين‌كه وجود ، از لوازم ماهيت است .\r\nيعنى هر جا ماهيت تحقق پيدا كند خواه در ذهن يا در خارج ، در معيّت وجود و ملازمت با او تحقق پيدا كرده است . پس مىگوييم : وجود از لوازم ماهيت به شمار مىرود ؛ گرچه خارج از حريم ماهيت و بيرون از حدّ آن مىباشد ، به اين معنا كه در تعريف هيچ ماهيتى وجود را جزء حدّى تعريف وجود نمىآوريم .\r\n\r\nاحكام ماهيت به وجود سرايت نمىكند\r\nمتن\r\nوثانياً أنّ الوجود لايتصف بشىء . . . الصدق والاشتراك ، كسائر المفاهيم .\r\nترجمه\r\nثانياً وجود به هيچ‌يك از احكام ماهيت ، مانند كليت و جزئيت ، جنسيت و فصليت ، عرضيت خاصه و عامه ، جوهريت ، كميت ، كيفيت و ساير مقولات عرضى متصف نمىشود . زيرا همهء اين احكام از آن جهت بر ماهيت عارض مىشوند كه ماهيت بر فرد يا افراد ، صدق و انطباق پيدا مىكند ، مانند صدق انسان و انطباقش بر زيد و عمرو و ساير افراد ( كه ملاك كليت ماهيت هست ) . يا از جهت داخل بودن و مندرج شدن مصداقى تحت آن ماهيات ، مانند اندراج افراد ، تحت انواع خود يا انواع ، تحت اجناس خود ( وجه اتصاف ماهيت به جوهريت وكميت وعرضيت و ساير مقولات عرضى به ملاك اندراج افراد ، تحت ماهيات خود است ) .\r\nو وجودى كه ذات او عينيت خارجى است ، انطباق بر چيزى يا اندراج تحت چيز ديگر را قبول نمىكند و قابل صدق و حمل بر چيز ديگر نيست ، و نه عناوين ديگرى از اين قبيل را قبول مىنمايد .\r\nآرى ، مفهوم وجود ، همچون ساير مفاهيم ، قبول صدق و اشتراك با افراد را مىكند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nشرح\r\nمقدمتاً بايد بدانيم كه وجود ، حقيقتى است عينى و خارجى و صاحب آثار ويژه ، و هرگز از ذات خود منفك و جدا نمىشود . پس ، ظرف تحقق آن خارج است و هرگز به حقيقت خارجى خود در ذهن حلول نمىكند . اما ماهيت همان‌طور كه در ظرف خارج يافت مىشود در وعاى ذهن نيز موجود مىگردد . و به ملاك حضورش در ذهن به احكامى متصف مىگردد از همين رو وجود به دليل عدم حلولش در ذهن به آن احكام متصف نمىشود ، مانند كليت ؛ زيرا ماهيت به اعتبار صدقش بر افراد كثيره به كليت ، متصف مىگردد ، همان‌طور كه به اعتبار صدقش بر فرد واحد به جزئيت متصف مىشود . و نيز ماهيت به لحاظ اشتراكش در انواع مختلف ، به جنسيت و به لحاظ اختصاصش به نوع خاصى ، به فصليت متصف مىگردد . هم‌چنين است اتصاف ماهيت به عرضيت عامه ( مانند مشى براى حيوان ) و عرضيت خاصه ( مانند ضحك براى انسان ) كه به ملاك حضور ماهيت در ذهن و صدق و انطباقش بر افراد ، به اين عناوين موصوف مىگردد .\r\nاما اتصاف ماهيت به جوهريت يا عرضيت يا كميت يا كيفيت به ملاك حضور ماهيت در ذهن و صدق و انطباقش بر افراد نيست ؛ زيرا فرد خارجى جوهر هم جوهر است و فرد خارجى عرض هم عرض است . براى اتصاف ماهيت به جوهريت يا عرضيت ، صدق و انطباق مفهوم ماهيت جوهرى يا عرضى بر افرادش ، شرط نيست .\r\nلذا علّامهء حكيم رحمه الله ملاك ديگرى را عنوان مىفرمايند و آن عبارت است از اندراج فرد ، تحت ماهيت كلى جوهر يا عَرَض .\r\nتوضيح آن‌كه وقتى يك فرد در خارج ، از مصاديق جوهر يا عرض به شمار آمد طبعاً آن فرد ، تحت نوع جوهرى يا عَرَضى قرار خواهد گرفت . يا نوع خاصى مانند كيف مسموع يا مبصر ، تحت جنس كيف مطلق قرار خواهد گرفت . در اين صورت ، اتصاف آن ماهيت خارجى به جوهريت يا عرضيت يا كيفيت و كميت ، مشروط به حضور آن ماهيت در ذهن و صدق و انطباقش بر خارج نخواهد بود . و آن ماهيت\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nگرچه در خارج به عنوان يك فرد ، موجود باشد ، ولى چون مندرج تحت ماهيت جوهر يا عرض است ، آن فرد را صالح براى اتصافش به عنوان جوهريت يا عرضيت خواهد كرد . لكن چون يك مرتبه از حقيقت وجود - نه مفهوم آن - قبول صدق و انطباق بر وجود ديگر يا هر چيز ديگر را نمىكند و نيز يك وجود تحت وجود ديگر مندرج نمىشود از اين رو احكام وجود با ماهيت تفاوت مىكند آرى مفهوم وجود مىتواند كلى لحاظ گردد و بر مصاديق بىشمار از وجود عينى صادق آيد و برآن منطبق گردد ولى مفهوم وجود چيزى غير از حقيقت وجود است .\r\n\r\nوجود ، برابر است با تشخّص\r\nمتن\r\nو من هنا يظهر أنّ الوجود يساوق الشّخصيّة .\r\nترجمه\r\nو از بيانات فوق ( كه وجود قابل صدق و انطباق بر ديگرى نيست ) آشكار مىشود كه وجود مساوى با تشخص است . « 1 »\r\nشرح\r\nكلمهء وجود و شخصيت مفهوماً متغاير و مصداقاً واحد هستند ؛ زيرا معناى شخصيت عبارت است از تعين و امتناع انطباق بر فرد ديگر . و معناى وجود غير از معناى تشخص است .\r\n\r\n\r\n","description":"","footnote":"\r\n( 1 ) . مساوقت از اصطلاحات فلسفى و كلامى است . مساوقت اخص از مساوات است ، زيرا آن عبارت است از تساوى دو مفهوم در يك مصداق در حالى كه حيثيت صدق در آن دو يكى باشد ، مانند تشخص و وجود زيرا هر موجود از آن جهت كه موجود است متشخص نيز مىباشد و بالعكس . اما در تساوى لازم نيست كه حيثيت صدق يكى باشد ، مانند انسان و ناطق كه دو مفهوم مساوى هستند ، در حالى كه مصاديق آنها از آن جهت انسان مىباشد كه داراى ماده و صورت است اما ناطق بودن آن فقط از حيث صورت آن است\r\n","page_name":" 103 ","page_number":103},
  {"content":"\r\n\r\nو اما اين دو مصداقاً واحدند ؛ زيرا اگر مصداقاً يكى نبودند و تشخص عارض بر وجود نبود ، پس بايد وجود قبل از عروض تشخص ، كلى باشد و به واسطهء تشخص ، جزئى گردد . حال آن‌كه گفتيم وجود به كليت و جزئيت متصف نمىگردد و اين دو خاصهء مفهوم ذهنى است ، نه حقيقت خارجى . نتيجه مىگيريم هر كجا وجود تحقق مىيابد با تشخص متحقق مىشود و امكان اين معنا كه وجود فاقد تشخص و به صورت كلى موجود شود نيست زيرا كليت از اوصاف ماهيت در ذهن است و هرگز وصف وجود واقع نمىشود .\r\n\r\nوجود ، مثل ندارد\r\nمتن\r\nو من هنا يظهر أيضاً انّ الوجود لا مثل له ، لأنّ مثل الشىء ما يشاركه فى الماهيّة النّوعيّة ولا ماهيّة نوعيّة للوجود .\r\nترجمه\r\nو نيز از مطالب فوق ، آشكار مىشود كه وجود ، مثل هم ندارد ؛ زيرا مماثلت يك فرد با فرد ديگر عبارت است از مشاركت آن دو در يك ماهيت نوعى ؛ و وجود ، ماهيت نوعى ندارد .\r\nشرح\r\nبيان شد كه در حريم وجود ، كلّيت و جزئيت راه ندارد . زيرا اين عناوين مربوط به ماهيت هستند نه وجود وقتى چنين بود مماثلت دو فرد از وجود معنا نخواهد داشت ؛ زيرا مماثلت عبارت است از مشاركت دو فرد در يك ماهيت كلى . مانند مماثلت زيد و عمر در ماهيت انسان و چون وجود خود ، ماهيت كلى ندارد بلكه نقطه مقابل ماهيت است پس مشاركت دو فرد در آن هم معنا نخواهد داشت ، طبعاً مماثلت در افراد وجود هم معنا نخواهد داشت .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nوجود ، ضد ندارد\r\nمتن\r\nويظهر ايضاً انّ الوجود لا ضد له . . . ولا جنس له ولا له خلاف مع شىءٍ .\r\nترجمه\r\nاز مباحث گذشته روشن مىشود كه براى وجود ، ضد هم فرض نمىشود . - چنان كه خواهد آمد « 1 » - چون ضدان عبارتند از دو امر وجودى كه تعاقب بر موضوع واحد پيدا كرده ، داخل در جنس قريب هستند ، و بين آن دو نهايت مخالفت و معاندت حاكم است . حال آن‌كه نه براى وجود ، موضوع يافت مىشود ، و نه او جنس دارد ، و نه معاندت با چيزى .\r\nشرح\r\nدو شيئى كه ضد يك‌ديگرند چهار خصوصيت را دارند كه در وجود هيچ يك از آنها تحقق ندارد و چون ميان دو فرد از وجود هيچ يك از اين چهار خصوصيت وجود ندارد پس تضاد ميان آنها برقرار نيست .\r\n1 . دو ضد دو امر وجودىاند ؛ يعنى دو فرد از ماهيتند كه موجود شده‌اند . و وجود ، فرد ماهيت نيست .\r\n2 . دو ضد تعاقب بر موضوع واحد دارند مانند سفيدى و سياهى كه تعاقب بر موضوعى چون كاغذ و ديوار دارند . لكن خارج از وجود چيزى وجود ندارد تا موضوع براى وجود شود .\r\n3 . دو ضد داخل در جنس قريبند . مانند ترشى و شيرينى كه كيف مذوق جنس قريب آن دو است اما وجود ، بسيط است ، و جنس و فصل برايش معنا ندارد .\r\n4 . بين دو ضد نهايت معاندت حاكم است اما بين وجود و غير آن ، نهايت معاندت\r\n\r\n\r\n","description":"","footnote":"\r\n( 1 ) . ر . ك : مرحله هفتم فصل نهم\r\n","page_name":" 105 ","page_number":105},
  {"content":"\r\n\r\nدر بين نيست . نتيجه مىگيريم كه چون ميان يك وجود با وجود ديگر يا ميان يك وجود با ماهيتى ديگر شروط چهارگانه تضاد موجود نيست از اين رو هرگز ميان آنها تضاد برقرار نمىشود .\r\n\r\nوجود نه جزء چيزى است و نه جزء دارد\r\nمتن\r\nوثالثاً انّ الوجود لايكون جزءاً لشىء . . . ايضاً انّ الوجود بسيط فى ذاته .\r\nترجمه\r\nسوم اين‌كه وجود جزء چيز ديگرى نيست ؛ زيرا جزء ديگر آن و نيز تمام مركب از دو جزء ، اگر وجودند معنا ندارد كه وجود جزء خود شود . و اگر يكى از دو جزء يا هر دو جزء چيزى غير از وجود باشند همانا او هيچ و باطل خواهد بود ؛ زيرا واقعيتى غير از وجود ، موجود نيست . پس اساساً تركيب در آن رخ نداده است .\r\nو به گفتار فوق آشكار مىشود كه براى وجود ، جزء هم فرض ندارد ( همان‌طور كه خود ، جزء ديگر نمىشد ) . و معلوم مىشود كه وجود ذاتاً بسيط است .\r\nشرح\r\nگفتيم براى وجود جزء نيست ؛ زيرا اگر جزء داشته باشد سؤال مىشود آن جزء چيست ؟ اگر گفته شود آن جزء هم وجود است ، در جواب گفته خواهد شد كه معنا ندارد كه وجود ، جزء وجود قرار گيرد . و اگر آن جزء غير از وجود باشد گفته خواهد شد كه غير از وجود ، چيزى جز عدم نيست . و عدم هم صلاحيت آن را ندارد كه جزء وجود قرار گيرد .\r\nبديهى است كه وقتى براى وجود ، جزء نبود پس بسيط خواهد بود . و چون بسيط ، جزء ندارد پس تعريف حدّى هم ندارد ؛ زيرا تعريف حدّى عبارت است از تحليل اجزاى يك شىء ، در اين صورت وقتى يك شىء اجزاء نداشت تعريف حدّى هم\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nنخواهد داشت . بنابراين ، وجود نه خود جزء چيزى است و نه جزء براى آن متصور است .\r\n\r\nصفات وجود ، بيرون از او نيست\r\nمتن\r\nورابعاً انّ ما يلحق الوجود حقيقة . . . إذ لو كانت خارجةً كانت باطلةً .\r\nترجمه\r\nچهارم ، آنچه بر وجود از صفات و محمولات ملحق مىشود ، امورى هستند كه خارج از وجود نيستند ؛ زيرا اگر خارج از مرز وجود باشند هيچ و نابودند ( زيرا فراتر از مرز وجود ، عدم است ) .\r\nشرح\r\nقبلًا گفتيم تمام محمولات مسائل فلسفى برابرند با موضوع فلسفه كه وجود باشد .\r\nو اگر اخص از موضوع هستند آنها و مقابلاتشان برابر با موجود هستند . مانند آن‌كه مىگوييم موجود يا علت است يا معلول ، كه اين دو ، روى هم رفته برابر با « موجودٌ » مىباشند . وصفاتى هم كه براى وجود آورده مىشود ، مانند قوّه و فعل ، حدوث و قديم ، وجوب و امكان همه داخل در مملكت وجود بوده ، هيچ‌كدام از مرز آن خارج نيستند ؛ زيرا فراتر از مملكت وجود ، ديار عدم و نيستى است .\r\n\r\nانقسام وجود به بالذّات و بالعرض\r\nمتن\r\nوخامساً انّ للموجود من حيث أتصافه . . . قبالَ ما ليس بموجودٍ بالوجود .\r\nترجمه\r\nپنجم ، موجود از حيث اتصافش به وجود ، به موجود بالذّات و موجود بالعرض تقسيم مىشود . خود وجود بالذّات ، موجود است به اين معنا كه موجوديتش عين وجود است . و ماهيت بالعرض موجود\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاست ، به اين معنا كه ماهيت ، نفس وجود نيست ؛ گرچه به واسطهء وجود ، موجود مىشود ، در قبال چيزهايى كه به سبب وجود ، موجود نمىشوند .\r\nشرح\r\nدر منطق گفته شده است كه كلى طبيعى در خارج ، وجود دارد . و كلى طبيعى همان ماهيت است . ماهيت هم هم‌چون وجود در خارج موجود است ، لكن چون موجوديت او به واسطهء وجود است ، مىگوييم موجود بالعرض است ؛ در قبال وجود كه موجوديتش به نفس خويش است ، لذا مىگوييم موجود بالذّات است .\r\nالبته بعضى فكر مىكنند كه ماهيت در خارج ، وجود ندارد . و ماهيت ، پس از عروض وجود باز هم صرفاً يك امر اعتبارى و پندارى است و « محكىٌ عنه » اى در خارج ندارد . اينان چون شنيده‌اند كه ماهيت ، اعتبارى است درقبال وجود كه اصيل هست ، با خود پنداشته‌اند كه معناى اعتباريت يعنى وهمى و خيالى بودن ، و يا ذهنى و پندارى بودن ، به اين معنا كه هيچ ماهيتى در خارج وجود ندارد . در حالى كه معناى اعتباريت در اين‌جا به معناى آن است كه واقعيت‌دهى و عينيت بخشى ، از آنِ ماهيت نيست بلكه از آنِ وجود است و ماهيت با قطع نظر از وجود امر اعتبارى است اما حال كه وجود آمد ماهيت را هم موجود مىكند . و ديگر ماهيت امر اعتبارى نيست .\r\nآثار ماهيت در خارج ، بر ماهيت مترتب مىشود : انسان را مىبينيم كه منشأ اين همه پيشرفت و تكامل هست ، آتش را مىبينيم كه مىسوزاند ، و عسل را كه شيرين است ، و گاو را كه شير مىدهد ، همهء اين آثار از آنِ ماهيت‌هاى مختلفند . اگر ماهيت در خارج نبود اين همه اثرهاى گوناگون و متنوع پديد نمىآمد . لذا علّامهء حكيم رحمه الله در اين‌جا مىفرمايند كه ماهيت هم موجود بالعرض است . و اگر در جايى ديده شود كه مىگويند ماهيت ، موجود بالمجاز است ، مراد همان موجود بالعرض است نه مجاز در مقابل حقيقت ؛ زيرا وقتى مىگوييم « جَرى الميزاب » نسبت جَرْى را به ناودان مىدهيم ، و اين نسبت بىحقيقت بوده و مجازى است . در حقيقت ، آب در ناودان\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nحركت مىكند ، نه خود ناودان . ولى وقتى مىگوييم ماهيت در خارج ، وجود بالعرض دارد نمىخواهيم بگوييم ماهيت در خارج ، معدوم است و منشأ آثار ويژه نيست ، بلكه مىخواهيم بگوييم كه وجود ماهيت ، وجود تبعى و ثانوى است ، در قبال موجوديت وجود كه تحقق اولى واصيل دارد . پس نسبت مجازيت به موجوديت ماهيت ، صحيح نيست ؛ مگر آن‌كه از مجازيت ارادهء بالعرض شود . بنابراين چون موجوديت ماهيت به سبب وجود است در حقيقت تمام آثار ماهيت هم از آن وجود است .\r\nو اگر در تفريع ششم از همين فصل مىگوييم « فليس هناك الّا حقيقةٌ واحدةٌ » يك حقيقت در خارج بيش نيست ، درست است ، ولى ماهيت هم در پرتو همين يك حقيقت موجود شده است . و به تعبير عرفانى ، نور وجود ، ظلمت ماهيت را از بين برده و او را نيز روشن نموده ، يعنى او را نيز موجود كرده است . بله ، ماهيت منهاى وجود ، امر اعتبارى است اما بعد از عروض وجود ، ديگر امر اعتبارى و پندارى نيست . از اين رو مؤلف حكيم رحمه الله در همين فصل گفتند « وانما تتأصّل بعَرض الوجود » يعنى ماهيات به تبع وجود اصالت ثانوى مىيابند و از وهمى محض بودن خارج مىشوند . البته اين نكته بايد معلوم باشد كه تغاير ماهيت و وجود تغاير تحليلى است و انفكاك اين دو در ذهن است و در خارج تركيب اين دو تركيب اتحادى است نه انضمامى از اين رو آن دو به وجود واحد موجودند موجوديت اولًا و بالذات منسوب به خود وجود است و ثانياً و بالعرض به ماهيت ، در خارج هيچ نوع انفكاك و تغايرى ميان ماهيت و وجود نيست .\r\n\r\nتغاير وجود با ماهيت در ظرف ذهن\r\nمتن\r\nوسادساً أنّ الوجود عارضٌ للماهية . . . لها لما صحّ شىءٌ من ذلك .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nترجمه\r\nششم ، وجود عارض بر ماهيت مىشود ؛ به اين معنا كه عقل مىتواند ماهيت را در ظرف ذهن از وجود جدا كند و آن را به تنهايى تعقل نمايد و هيچ عنايتى به وجود آن نداشته باشد . و از اين‌جا روشن مىشود كه وجود نه عين ماهيت است و نه جزء آن .\r\nدليل بر مطلب ، آن است كه ( اولًا ) جايز است سلب كنيم وجود را از ماهيت ، و ( ثانياً ) اتصاف ماهيت به وجود نياز به دليل دارد ، و ( ثالثاً ) ماهيت ذاتاً نسبت به وجود و عدم يك‌سان است . و اگر وجود عين يا جزء ماهيت بود هيچ يك از اينها صحيح نبود .\r\nشرح\r\nيكى از ويژگىهاى عقل آن است كه مىتواند حقايق را تجزيه و تحليل كند ، همان‌طور كه مىتواند حقايقى را با هم تركيب نمايد . از جمله تحليل‌هاى عقل ، تحليلى است كه دربارهء هر موجودى انجام مىدهد . ما از همهء موجودات امكانى دو دريافت داريم : يكى مربوط به چيستى و ماهيت اوست و ديگرى مربوط به هستى و وجود او . انسان و گياه و حيوان « چيستىها » و « چگونگى » هاى مختلفى هستند كه مىتوانند معروض وجود واقع شوند و مىتوانند معروض عدم قرار بگيرند . و به عبارت ديگر ممكن است موجود باشند يا معدوم .\r\nبعد از توضيح فوق مىخواهيم بگوييم اين‌كه عقل ، ماهيت را از وجود جدا مىكند و آن را به تنهايى تصور مىنمايد ، گواه بر آن است كه حقيقت ماهيت ، غير از حقيقت وجود است . مؤلف حكيم در اين‌جا سه دليل اقامه مىفرمايند :\r\nاول آن‌كه وجود از ماهيت ، صحت سلب دارد . يعنى مىتوانيم بگوييم چيستى غير از هستى است . و اين دليل است بر اين‌كه اين دو ، يكى نيستند . و اگر يكى بودند به دليل آن‌كه هيچ چيز از خودش سلب نمىشود سلب وجود از ماهيت ممكن نبود .\r\nدليل دوم اتصاف ماهيت به وجود ، نيازمند به اقامهء دليل است ، يعنى جاى سؤال هست كه فلان چيز چرا و به چه علت ، موجود شد . و اين نيز گواه بر تغاير اين دوست ؛\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nزيرا اگر يكى بودند ، به دليل آن‌كه ثبوت شىء براى خودش بديهى است و نياز به اقامهء دليل ندارد ، وجود براى ماهيت ثابت بود و نياز به اثبات و اقامهء برهان نداشت .\r\nدليل سوم اين‌كه ماهيت فى نفسه ، نه موجود است نه معدوم . مثلًا انسان و حيوان و گياه به عنوان ماهيت‌هاى گوناگون نه وجود بر ايشان حتميت دارد و نه عدم ؛ اگر علل وجود در كنارشان قرار گيرد موجود مىشوند و اگر علل عدمى در كنارشان قرار بگيرد معدوم مىشوند . پس فى نفسه و صرف‌نظر از علل وجودى و عدمى ، نسبتشان به وجود و عدم يك‌سان و على السوية هست . و اين نسبت متساوى به وجود و عدم گواه ديگرى است بر اين‌كه وجود ، عين و يا جزء ماهيت نيست ؛ زيرا اگر وجود ، عين ماهيت بود ديگر معنا نداشت كه بگوييم ماهيت ذاتاً نسبت به وجود و عدم مساوى و يك‌سان است .\r\n\r\nتغاير وجود و ماهيت تحليلى است نه خارجى\r\nمتن\r\nوالمغايرة - كما عرفت - عقليّة ، . . . الماهيات الموجودة المباينة للانسان .\r\nترجمه\r\nهمان‌گونه كه معلوم گشت ، مغايرت وجود و ماهيت ، عقلى است و منافاتى با اتحاد اين دو در ظرف خارج و ذهن ندارد . در جهان چيزى جز يك واقعيت به نام وجود نيست ؛ زيرا اوست كه اصيل است و ماهيت ، اعتبارى . و وجود به سبب اختلاف ماهيات مختلف مىشود ، اختلاف خاصى كه موجب اضافه شدن چيزى بر وجود نمىگردد . و اين همان معناى سخن حكماست كه مىگويند :\r\n« ماهيات ، نمودها و چگونگىهاى وجودند . »\r\nو تميّز ، بينونت و اختلاف آثار « 1 » ميان اشياء به اختلاف ماهيات باز مىگردد . و اين معناى كلام آنان است كه مىگويند : « ماهيات ، مرزهاى وجودند . »\r\n\r\n\r\n","description":"","footnote":"\r\n( 1 ) . در نسخ موجود « واو » نيست ، ولى بايد اضافه گردد\r\n","page_name":" 111 ","page_number":111},
  {"content":"\r\n\r\nپس ، ماهيت هر موجود ، مرزى است كه وجود آن از آن مرز تجاوز نمىكند . و لازمه‌اش آن است كه به عدد همهء ماهياتى كه در جهان ، وجود دارد از هر ماهيت ، ماهيات ديگر سلب شوند . مثلًا ماهيتِ انسانِ موجود ، مرز وجود اوست و وجود او از اين مرز به ديگرى تجاوز نمىكند . پس او ديگر فرس و بقر نيست ، چنان‌كه شجر و حجر و ديگر ماهيات مباين با انسان ، نيست .\r\nشرح\r\nدر ظرف ذهن ، جدايى وجود از ماهيت ممكن است كه از اين ، به مغايرت تحليلى نام مىبريم . اما در خارج ، وجود و ماهيت از يك‌ديگر جدايى و مغايرت ندارند همان گونه كه در ذهن اگر تغاير ميان آنها اعتبار نشود انفكاكى از هم ندارند .\r\nو هر ماهيتى كه در ذهن موجود مىشود آن ماهيت با وجود خود متحد است همان گونه كه در خارج چنين است تنها در صورتى كه آنها در ظرف تحليل از يك‌ديگر جدا سازيم . خواهيم توانست حكم به تغاير نماييم . ماهيات مرزهاى وجوداتند . يعنى يك وجود ، انسان است و چيز ديگر نيست . پس انسانيت حد و مرز اين وجود شد . وجود ديگر نبات و جماد است و چيز ديگر نيست . پس اين ماهيات مرزهاى آن وجوداتند .\r\nو هكذا . . . .\r\nاز آن‌جا كه در حقيقت وجود اختلافى نيست ، چون وجود داراى حقيقت واحد است ، آنچه بين موجودات موجب اختلاف مىشود از ناحيهء ماهيات است . اين ماهيات است كه وجودات را از يك‌ديگر متمايز نموده ، هر كدام را منشأ يك اثر خاصى قرار مىدهد .\r\nبديهى است كه صدقِ هر ماهيت بر هر موجود ، موجب سلب ساير ماهيات از آن خواهد بود . وقتى يك موجود ، انسان شد ديگر بقر و حجر و شجر نخواهد بود . پس به عدد همهء ماهيات ديگر ، سلب آن ماهيات از آن صادق خواهد بود .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nنفس الامر چيست ؟\r\nمتن\r\nوسابعاً انّ ثبوت كلّ شىء . . . إذ كلّ ما حَلَّ فى واحدٍ منهما فله وجودٌ .\r\nترجمه\r\nثبوت هر چيز ، به هر نحو كه فرض شود ، به جهت وجود خارجى آن است ؛ وجودى كه عدم را از حريم ذات آن طرد مىكند . پس براى تصديقات نفس الامرى كه مطابَقى در خارج ذهن ندارند ، مطابَق ثابتى وجود دارد كه ثبوت آن ، به تبع ثبوت موجودات حقيقى است .\r\nتوضيح سخن اين‌كه براى پاره‌اى از تصديقات صادق ما ، مصداق‌هاى خارجى وجود دارد ، مانند « انسان موجود است » ، « انسان كاتب است » . برخى ديگر از تصديقات ما مصداق‌هاى ذهنى دارند ، مانند « انسان نوع است » ، « حيوان جنس است » . پاره‌اى ديگر از آنها مصداق و مطابق دارند ، لكن آن مصداق نه در خارج موجود است و نه در ذهن ، مانند جملهء « عدم علت ، علت عدم معلول است » .\r\nبديهى است كه عدم ، حقيقتى ندارد و ذات او بطلان محض است و براى او و احكام و آثارش نه حقيقتى در خارج و نه در ذهن ، تصور نمىشود . صحت اين نوع از قضايا به جهت مطابقت آنها با نفس الامر است ؛ زيرا عقل وقتى تصديق كرد كه وجود علت ، علت است براى وجود معلول ، ناگزير تصديق خواهد كرد كه معلول به انتفاى علت منتفى مىشود . و اين همان است كه ما از آن تعبير مىكنيم كه عدمِ علت ، علت است براى عدم معلول . و مصداقى درخارج و در ذهن براى عدم ، وجود ندارد ؛ زيرا آنچه در ذهن و خارج تحقق پيدا مىكند از سنخ وجود است .\r\nشرح\r\nهمان‌طور كه ذكر شد مصداق پاره‌اى از قضايا را در خارج مىتوان يافت . مانند آن‌كه مىگوييم « انسان وجود دارد » يا « انسان كاتب است » . و مصداق پاره‌اى ديگر از آنها را فقط در ذهن مىتوان يافت ، مانند نوعيت براى انسان و جنسيت براى حيوان ؛ زيرا نوعيت و جنسيت از معقولات ثانيه بوده فقط در ظرف ذهن موجود مىشوند نه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nدر خارج . در خارج ، فرد نوع يافت مىشود اما خود نوع يافت نمىشود ، بلكه وجود آن مقيد به ذهن است .\r\nلكن بخش ديگرى از قضايا هستند كه مصداق آنها نه در خارج موجود است و نه در ذهن ، ولى در عين حال در قلمرو قضاياى صادقه به شمار مىروند . سؤال اين است كه اگر مصداق آنها در خارج و ذهن موجود نيست و در عين حال از جمله قضاياى صادقه هستند ، مانند قضيهء « عدم علت علت است براى عدم معلول » و عدم هم كه مصداقى در خارج يا ذهن ندارد . پس مصداق اين نوع قضايا را بايد در كجا جست‌وجو كرد ؟ مؤلف پاسخ مىدهند وجه صحت اين نوع از قضايا بدين سبب است كه اين قضايا با نفس الامر مطابقت دارند .\r\nحال سؤال مىكنيم نفس الامر چيست ، كه انطباق قضايا با آن ملاك صحت آن قضايا مىشود ؟ در اين‌جا براى نفس الامر معانى سه‌گانه‌اى بيان مىشود كه اولين آن مورد نظر مؤلف حكيم رحمه الله قرار مىگيرد و در دو معناى ديگر مناقشه مىكنند .\r\n\r\nاضطرارى ديگر براى عقل\r\nمتن\r\nوالّذى ينبغى أن يقال بالنّظر إلى الابحاث . . . ثمّ التّصديق بأحكامها .\r\nترجمه\r\nبا توجه به بحث‌هاى پيشين آنچه شايسته است گفته شود اين است كه شىء اصيل ، همان موجود « 1 » حقيقى است كه وجود باشد و هر حكم حقيقى از آن اوست . در مرتبهء بعد چون ماهيات در ذهن‌هاى ما نمودهاى وجودند ، عقل ناگزير توسّعى در معناى وجود داده ، وجود را براى ماهيات اعتبار مىنمايد و بر آنها حمل مىكند . لذا مفهوم وجود و ثبوت ، هم برخود وجود حمل مىشود ( الوجود\r\n\r\n\r\n","description":"","footnote":"\r\n( 1 ) . عبارت كتاب گرچه وجود حقيقى است ، ولى بايد موجود حقيقى باشد\r\n","page_name":" 114 ","page_number":114},
  {"content":"\r\n\r\nموجود ) و هم برماهيت ( مانند الانسان موجود ) همان‌طور كه وجود بر احكام اين دو حمل مىشود .\r\nبراى دفعهء دوم عقل ، ناگزير مىشود كه در حمل مفهوم وجود و ثبوت بر هر مفهومى كه آن را به تبع وجود يا ماهيت اعتبار مىكند ، توسعه دهد ، مانند مفهوم عدم ، ماهيت ، قوهّ و فعل ؛ سپس ( ناگزير مىشود به ) تصديق به احكام هر يك از اينها .\r\nشرح\r\nآنچه موجود واقعى است نفس وجود است ، لكن ماهيت هم به بركت وجود ، موجود مىشود . لذا عقل ما براى ماهيت هم كه فى نفسه فاقد وجود است اعتبار موجوديت مىكند و آن را موجود مىبيند و احكام وجود را بر آن حمل مىكند .\r\nمطلب به همين جا خاتمه نمىيابد ، بلكه براى دفعهء دوم ، عقل ناگزير است وجود را براى مفاهيمى كه آنها را به تبَع وجود يا ماهيت اعتبار كرده ، معتبر بداند و آنها را نيز موجود ببيند ، مانند مفهوم عدم كه به تبع وجود ، وجود فرضى پيدا مىكند . مثلًا وقتى مىگوييم « وجودِ علت ، علتِ معلول است » پس به تبع وجود علت ، عدم علت هم ، علت براى عدم معلول مىشود . استناد عليت به عدم در حالى كه عدم ، فى نفسه باطل و تهى از وجود است بدين سبب است كه براى آن فرض وجود شده و آن وجود فرضى ، علت براى عدم معلول شده است .\r\nو هم‌چنين كلمهء ماهيت كه مأخوذ از انسان و فرس و بقر و غيره هست ، به تبع موجوديت هر يك از اينها ، موجود مىباشد و عقل براى آن اعتبار وجود مىكند و مىگويد : « ماهيت وجود دارد » . در اين‌جا عقل براى مفهوم ماهيت به تبع نوع‌ها و مصداق‌هاى ماهوى چون انسان و فرس و بقر ، اعتبارِ وجود مىكند .\r\nمانند مثال‌هاى فوق ، اعتبارِ وجود براى قوّة و فعل كه از شئون وجود به شمار مىروند ، مىباشد . اين دو به تبع وجود ، موجودند .\r\nسپس عقل براى هر يك از امور فوق كه اعتبار وجود براى آنها نموده ، احكامى صادر مىكند . مثلًا دربارهء عدم ، حكم مىكند كه عدم ، نقطه مقابل وجود است . يا\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدربارهء ماهيت مىگويد به سبب ماهيت ، وجود گونه‌هاى مختلف پيدا مىكند . يا دربارهء قوّه و فعل مىگويد هر امرى كه قوّه دارد موجود مادى است و هر فعليتى در ماده ، مسبوق به قوّه است .\r\n\r\nمعناى اول در باب نفس الامر\r\nمتن\r\nفالظّرف الّذى يَفْرضُه العقل لمطلق الثّبوت . . . إن شاء اللَّه تعالى .\r\nترجمه\r\nپس ظرفى كه عقل آن را ، به معناى اخير براى مطلق ثبوت و تحقق ( براى مفاهيمى كه آنها را به تبع وجود يا ماهيت ) اعتبار مىكند ، آن ظرف را نفس الامر مىناميم . و وسعت اين ظرف به حدّى است كه قضاياى صادقهء ذهنى ( مانند انسان نوع است ) ، و قضاياى صادقهء خارجى ( مانند انسان موجود است ) و قضاياى صادقه‌اى را كه وجود خارجى و ذهنى ندارند ( مانند عدم علت ، علت است براى عدم معلول ) شامل مىشود . مگر آن‌كه امور نفس الامرى لوازم عقليهء ماهيات هستند كه به ثبوت آنها ثبوت مىيابند . و براى سخن دنباله‌اى است « 1 » كه به خواست خداوند خواهد آمد .\r\nشرح\r\nمعناى اول نفس الامر عبارت است از ظرف ثبوت ، اعم از ثبوت واقعى ، مانند ثبوت انسان در خارج و يا ثبوت ذهنى . مانند ثبوت انسان در ذهن ، يا ثبوت اعتبارى و فرضى ، مانند ثبوت مفهوم عدم . بنابراين اگر گفته شود عدمِ علت ، علت عدمِ معلول هست ، اين بدين معناست كه براى مفهوم عدم به تبع مفهوم وجود ، فرض ثبوتى مىشود و عقل براى آن اعتبار وجود مىكند ، آن‌گاه عليت را به آن استناد مىدهد . پس ظرف نفس الامر اختصاص به مفاهيمى كه عقل براى آنها اضطراراً اعتبار وجود\r\n\r\n\r\n","description":"","footnote":"\r\n( 1 ) . ر . ك : مرحله يازدهم فصل اول\r\n","page_name":" 116 ","page_number":116},
  {"content":"\r\n\r\nمىكند ندارد ، بلكه شامل قضاياى خارجى و ذهنى نيز مىشود . لكن اكنون كه سخن ما دربارهء مفاهيم تبعى وجود است ، نفس الامر به معناى ظرف فرضى مفاهيم تبعى است ؛ اما نفس الامر فراتر از اين مفاهيم هست . و شامل قضايايى كه در خارج يا ذهن مصداق دارند هم مىشود .\r\nتا اين‌جا حكم نفس الامر را كه ظرف موجود واقعى و فرضى است بيان كرديم .\r\nسپس مىفرمايند : اما اصطلاح امور نفس الامرى كه گاهى اطلاق مىشود حكم لوازم عقليهء ماهيات است . مانند كليت و نوعيت ، كه لازمهء عقلى ماهيت هستند و به ثبوت هر ماهيت اين لازمه هم ثبوت مىيابد . اين اصطلاح ( امور نفس الامريه ) ناظر به حكم مظروف است نه ظرف . نفس الامر ظرف است و امور نفس الامرى مظروف اين ظرف است ، گرچه نفس الامر ظرف خارج و ذهن و حتى ظرف اعتبار را شامل مىشود . اما امور نفس الامرى كه مظروف است اصطلاحى است كه اختصاص به لوازم عقلى ماهيات دارد . امور نفس الامرى شامل مفاهيمى كه به تبع وجود ، اعتبار مىشوند مانند مفهوم عدم نمىشود ، بلكه مفاهيمى را كه لازمهء عقلى ماهيتند ، دربر مىگيرد و بس مانند امكان براى موجود ممكن يا كليت و نوعيت براى ماهيات ذهنى .\r\n\r\nمعناى دوم در باب نفس الامر\r\nمتن\r\nوقيل : المراد بالأمر فى . . . مطابَقاً فيما وراءها تطابقه .\r\nترجمه\r\nگفته شده است « 1 » « امر » در نفس الامر اشاره به عالَم امر است . عالَم امر عبارت است از عقل كلى كه در آن صُوَر همهء معلومات ، موجود است . و مراد از مطابقت قضيه با نفس الامر يعنى مطابقت\r\n\r\n\r\n","description":"","footnote":"\r\n( 1 ) . قائل محقق طوسى در كشف المراد ، ص 70 مىباشد\r\n","page_name":" 117 ","page_number":117},
  {"content":"\r\n\r\nقضيه با صورت‌هايى كه نزد آن عقل ، موجود است .\r\nبرتفسير نفس‌الامر به اين معنا ، ايراد مىشود كه آن صورت‌هاى علمى كه نزد آن عقل ، موجود است اقتضا مىكند كه با مصداقى مطابقت داشته باشد ( تا ملاك صحت و صدق آنها باشد ) .\r\nشرح\r\nاين تفسير دومى است كه از نفس الامر شده‌است . طبق اين تفسير همهء حقايق علمى كه براى صاحبان علم حاصل مىشود ، از آن جهت مىتوانند صادق باشند كه مطابق با صورت‌هاى علمى كه در نزد عقل كلى موجود است باشند اگر مطابقت داشتند صادق هستند و اگر مطابقت نداشتند صادق نيستند .\r\nمراد از عقل كلى ، موجود مجردى است كه فلاسفه آن را اثبات مىكنند و مشائيان آن را در سلسلهء طولى عقول ، عقل عاشر يا عقل فعال مىنامند و مىگويند تمام حقايق عالم هستى درمحضر او حاضرند . و از كليت آن ، شمول و سعهء وجودىاش را كه احاطه به تمام هستى دارد ، اراده مىكنند ؛ نه كلى منطقى به معناى قابليت انطباق بر كثيرين .\r\nسپس علّامه به اين تفسير اشكال مىكنند و مىگويند ، كه ما نقل سخن به آن صورت‌هاى علمى موجود در نزد آن عقل كلى مىكنيم و مىگوييم كه ملاك صدق و صحت قضاياى موجود نزد عقل ، انطباق با چه چيزهاى ديگر است ؟ در حالى كه چيز ديگرى وجود ندارد كه آن صور با آنها مطابق باشند . پس از كجا قضاياى موجود در عقل كلى ، صادق هستند ؟ « 1 »\r\n\r\n\r\n","description":"","footnote":"\r\n( 1 ) . اشكال علّامه در صورتى وارد است كه آنها بگويند صور علميّهء موجود در نزد عقل كلى از سنخ علم حصولى است . در اين صورت ما نقل سخن به آن صور مىكنيم و مىگوييم ملاك صدق آن صور چيست . اما اگر گفته شود كه صور موجودهء نزد آن عقل از سنخ علم حضورى هستند ، يعنى نفس حقايق موجودات ، همه در نزد او حاضرند نه صور علمى آنها ، ديگر ما نبايد ماوراى آن به دنبال حقايق ديگرى باشيم ، تا ملاك صدق آن صور را مطابقت با آن حقايق بدانيم ؛ زيرا خود حقايق به وجود حقيقى خود حاضرند و خود ملاك صدق خود هستند . در اين صورت ، اشكال مؤلف وارد نخواهد بود\r\n","page_name":" 118 ","page_number":118},
  {"content":"\r\n\r\n\r\nمعناى سوم در باب نفس الامر\r\nمتن\r\nوقيل : المراد بنفس الأمر نفس الشىء . . . لانفسيّة له حتى يطابقه هو وأحكامه .\r\nترجمه\r\nگفته شده « 1 » كه مراد از نفس الامر شيئيت خود شىء است . پس امر ، اسم ظاهرى است كه به جاى ضمير گذارده شده است ( نفس الامر يعنى نفسه ) . پس وقتى كه گفته مىشود عدم ، فى نفس الامر باطل الذّات است ، يعنى فى نفسه چنين است .\r\nايراد اين تفسير اين است كه : چيزى ، مانند عدم ، كه نه در خارج و نه در ذهن حقيقتى ندارد ، نفسيتى ندارد ، تا گفته شود كه او و احكامش با آن مطابق هست .\r\nشرح\r\nمعناى دومى كه براى نفس الامر بيان شده اين است كه مراد از امر در نفس الامر نفسيت خود شىء است و كلمهء امر ، لفظ ظاهرى است كه به جاى ضمير گذارده شده‌است ؛ نفس الامر يعنى نفسه .\r\nايرادى كه بر اين تفسير وارد كرده‌اند اين است كه عدم ، نفسيتى ندارد ، چون حقيقتِ عدم ، بطلان ذاتى و تهىمندى از واقعيت است . پس شيئيتى براى آن متصور نيست تا گفته شود كه ملاك صدق قضايايى كه عدم در آنها به كار رفته ، مانند « عدمِ علت ، علت است براى عدم معلول » ، انطباق عدم است با نفسيت و شيئيت خودش . « 2 »\r\n\r\n\r\n","description":"","footnote":"\r\n( 1 ) . قائل قوشچى در شرح تجريد ، ص 56 مىباشد\r\n( 2 ) . ممكن است گفته شود اگر براى عدم ، ثبوت فرضى به تبع وجود قائل شويم عدم و احكامش با آن وجود فرضى ، مطابق خواهد بود . پس ، اين ايراد وارد نخواهد بود و نفسيتى براى وجود فرضى آن ، وجود خواهد داشت\r\n","page_name":" 119 ","page_number":119},
  {"content":"\r\n\r\n\r\nشيئيت ، مساوى وجود است\r\nمتن\r\nوثامناً أنّ الشيئيّةَ مساوقة للوجود . . . فالصّفح عن البحث فيها أولى .\r\nترجمه\r\nهشتم ، شىء بودن مساوى وجود داشتن است . پس چيزى كه وجود ندارد شيئيت ندارد . لذا معدوم از آن جهت كه معدوم است شىء نيست .\r\nبه معتزله « 1 » نسبت داده شده است كه براى ماهيات ممكنِ معدوم در عين عدم ، شيئيتى هست . و بين وجود و عدم واسطه‌اى هست كه نامش را حال مىگذارند . حال را تعريف كرده‌اند به صفت موجود ، صفتى كه خود نه موجود است و نه معدوم ، مانند ضاحكيت و كاتبيت براى انسان . لكن ايشان قائل به وجود واسطه بين نفى و اثبات نيستند . پس منفى يعنى محال و ثابت يعنى « واجب الوجود » و « ممكنى كه موجود است » و « ممكنى كه معدوم است » و « حال كه نه موجود است نه معدوم » .\r\nاين گفتار ادعاهايى بيش نيستند كه صراحت عقل آنها را دفع مىنمايد . و اينها به اصطلاح‌بافى شبيه‌ترند تا به نظريات علمى . پس شايسته است كه از بحث درباره اينها اعراض شود .\r\nشرح\r\nمساوقت عبارت است از مساوى بودن دو مفهوم با يك‌ديگر و يا اتحاد دو مفهوم مختلف در مقام وجود . وجود با شىء بودن برابر است . چيزى كه وجود ندارد شيئيت نيز ندارد . لكن متكلمان معتزلى گفته‌اند ما حقايقى داريم كه معدومند ، در عين حال از شيئيت نيز برخوردارند . در واقع بين وجود و عدم به واسطه قائل شده‌اند و نام آن را حال گذارده‌اند . آن‌گاه حال را تعريف نموده‌اند به اين‌كه عبارت است از صفت\r\n\r\n\r\n","description":"","footnote":"\r\n( 1 ) . مانند ابى الحسن خيّاط و بلخى و ابن عيّاش و ابى يعقوب و ابى على و عبدالجبار ، ر . ك : به انوار ملكوت در شرح‌ياقوت ، ص 49\r\n","page_name":" 120 ","page_number":120},
  {"content":"\r\n\r\nموجودات ، صفتى كه خود نه موجود است نه معدوم ، مانند صفات انتزاعى ، چون ضاحكيت براى انسان يا كاتبيت ، عالِميت ، قادريت و مانند اينها .\r\nايشان مىگويند صفات انتزاعى محض به دليل آن‌كه اضافهء بين دو چيز هستند و تحقق و تأصل مستقل ندارند ، طبعاً موجود نيستند . از سوى ديگر به دليل آن‌كه بالأخره هر يك از آنها ، صفتى از صفات هستند و به تبع موصوف خود موجودند ، پس معدوم هم نيستند . اين‌گونه صفات را حال ناميده‌اند و آنها را واسطهء بين وجود و عدم انگاشته‌اند .\r\nلكن ايشان قائل به واسطه بين نفى و اثبات نبوده‌اند . از نظر ايشان منفى يعنى محال و ثابت يعنى يكى از چهار موضوع : 1 . واجب الوجود ، 2 . ممكن الوجودى كه موجود است ، 3 . ممكن الوجودى كه معدوم است ، 4 . « حال » كه نه موجود است و نه معدوم .\r\nانگيزهء اين‌كه متكلمان به واسطهء بين وجود و عدم قائل شده‌اند و اشتباهاتى را از اين قبيل مرتكب شده‌اند ، اين بوده كه چون گاهى از حل مسائل بغرنج فلسفى عاجز مىشدند براى گريز از مشكل ، حرف بافىهايى مىكرده‌اند كه هيچ با عقل و واقعيت مطابقت نداشته است .\r\nمثلًا در مورد مطلب فوق چون علم بارى تعالى نسبت به مخلوقات را قبل از خلق آنها مورد بحث قرار داده‌اند ، گفته‌اند : از يك سو خداوند بايد ازلًا و ابداً به همهء هستى عالم باشد و از سويى ديگر ديده‌اند مخلوقاتى خواهند آمد كه هنوز موجود نشده‌اند .\r\nاز اين رو ، با اين مسئله روبه‌رو شده‌اند كه چطور علم ، كه از صفات اضافه است ، به موجوداتى كه اكنون معدوم است تعلق گرفته است در حالى كه اين نوع از صفات طرف اضافه مىخواهد . براى حل اين معما گفته‌اند كه ممكنات ، قبل از آن‌كه موجود شوند يعنى وقتى كه معدوم بوده‌اند ، شيئيتى داشته‌اند كه علم به آن تعلق گرفته است .\r\nپس بين وجود و عدم واسطه‌اى وجود دارد . « 1 »\r\n\r\n\r\n","description":"","footnote":"\r\n( 1 ) . مخفى نماند تمام كسانى كه به ثبوت معدوم معتقد هستند از معتزليان همه معتقد به حال نيستند ، بلكه برخى از ايشان مانند ابوهاشم و اتباع او از معتزله و برخى ديگر مانند قاضى وجوينى از اشاعره به حال معتقدند ايشان حال را در صفات انتزاعى محض خلاصه مىدانند . حكيم سبزوارى در شرح منظومه ، ص 45 مىنويسد : قائلين به حال احتراز كرده‌اند به سبب اضافهء صفت به موجود از صفات معدوم و احتراز نموده‌اند به لاموجودة از صفات وجودى كه براى موجود هست و احتراز نموده‌اند به واسطهء لامعدومة از صفات سلبى ، بنابراين در تعريف حال فقط انتزاعياتى كه در مفهوم آنها سلب معتبر نيست از صفات موجودات باقى مىماند ، مانند ضاحكية و كاتبيت . ضاحكيت چيزى جز نسبت انسان به ضحك و كاتبيت چيزى جز نسبت انسان به كتابت نيست به عبارت ديگر اين صفات حكايت مىكند از اتصاف ذات به اين صفات نه از موصوف و نه از صفت\r\n","page_name":" 121 ","page_number":121},
  {"content":"\r\n\r\nاندك تأمل در گفتار ايشان واهى بودن سخن آنها را آشكار مىسازد و حكمِ روشن عقل ، چراغ راه مىشود كه چيزى كه وجود ندارد معدوم است و بين وجود و عدم واسطه‌اى نيست .\r\n\r\nحقيقتِ وجود ، علت ندارد\r\nمتن\r\nوتاسعاً ، انّ حقيقةَ الوجود . . . عن أحكام الموجود من حيث هو موجود .\r\nترجمه\r\nنهم ، براى حقيقت وجود ، سببى بيرون از آن وجود ندارد . به اين معنا كه حقيقت خارجى اصيلِ او كه طارد عدم است در تحقق خود ، متوقف به سببى بيرون از حقيقت خود نيست ؛ خواه آن سبب تام باشد يا ناقص . و اين بدان جهت است كه وجود اصيل است و غير از آن همه چيز ، باطل مىباشد .\r\nآرى ، « منعى » در توقف بعضى از مراتب وجود بر بعض ديگر نيست ، مانند توقف وجودات امكانى بر وجود واجب تعالى و توقف بعض ممكنات بر بعض ديگر .\r\nاز اين‌جا آشكار مىشود كه در فلسفهء الهى كه بحث از احكام موجود مىشود ، راهى براى برهان لمّى وجود ندارد .\r\nشرح\r\nدر بحث اصالت وجود گذشت كه آنچه واقعيت را تشكيل مىدهد ، وجود است .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبيرون از وجود ، چيزى وجود ندارد تا سبب وجود شود . و هرچه موجود مىشود به سبب وجود ، موجود مىشود . بنابراين براى وجود ، علتى بيرون از آن متصور نيست ، تا از طريق آن علت ، به وجود كه معلول اوست پى ببريم ، تا سنخ مسائل فلسفى به طريق برهان لِمّى ، يعنى پى بردن از علت به معلول باشد .\r\nقبلًا در شرح مقدمهء كتاب ذيل نكته پنجم ، اين بحث مفصلًا ارائه گرديد و بار ديگر شرح آن در فصل هشتم از مرحلهء چهارم و فصل سيزدهم از مرحلهء يازدهم و فصل دوم از مرحلهء دوازدهم خواهد آمد ، إن‌شاء اللَّه .\r\nگفتيم محمولات و مسائل فلسفى كه برابر با موضوع فلسفه هستند اثبات آنها به طريق برهان لِمّى نيست ؛ زيرا خود موضوع فلسفه كه وجود است به برهان لِمّى ثابت نمىشود ، چه رسد به محمولات آن . و نيز گفتيم كه فهم وجود به ادراك اولى و بديهى است و پى بردن به احكام وجود از قبيل پى بردن از يك ملازم به ملازم ديگر است . كه مفاد برهان انّى از قسم دوم است مانند آن كه از صرافت به عدم ماهيت و عدم تركيب براى او منتقل مىشويم .\r\nآرى ، سخن فوق منافات ندارد كه بعضى از مراتب وجود بر بعضى ديگر متوقف باشند ، مانند توقف ممكنات بر خداى تبارك و تعالى و يا ممكنى بر ممكن ديگر ؛ زيرا آنچه گفته شد كه براى وجود ، سببى و علتى نيست مراد آن بود كه براى وجود ، علتى بيرون از وجود ، متصور نيست . اين مطلب ، ربطى ندارد به اين‌كه بعضى از مراتب وجود ، سبب بعض ديگر از مراتب وجود شوند .\r\n\r\nوجود ، عين خارجيت است\r\nمتن\r\nوعاشراً ، أنّ حقيقةَ الوجود حيث كانت . . . خارجىٌّ يُقوّمه وتترتّب عليه آثارها .\r\nترجمه\r\nدهم ، حقيقت وجود از آن جهت كه عين حيثيت ترتب آثار هست ، عين خارجيت نيز مىباشد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nپس ، محال است كه ( از خارجيت خود خارج شده ) در ذهن حلول نمايد و حقيقت ذهنى شود و ديگر آثار خارجى بر آن حمل نشود . چون اين كار مستلزم انقلاب محال است .\r\nو اما وجود ذهنى كه به‌زودى اثبات آن إن‌شاءاللَّه خواهد آمد ، « 1 » از آن جهت كه عدم را از حريم خود طرد مىكند وجود خارجى به شمار رفته و آثارش بر آن مترتب مىشود . لكن از اين جهت وجود ذهنى محسوب شده آثار ( خارج ) بر آن مترتب نمىشود كه در مقايسهء با مصداق خارجى كه در مقابل اوست مىباشد .\r\nاز بيانات فوق آشكار مىشود كه حقيقت وجود ( كه عين خارجيت است و خارجيت ، ذاتى اوست ) هم‌چون ماهيات كه صورت ذهنى و عقلى دارند ، صورت ذهنى و عقلى ندارد .\r\nو نيز آشكار مىشود كه نسبت مفهوم وجود به وجودات خارجى ، مانند نسبت ماهيات كلى به افراد خارجى خود نيست .\r\nمطلب ديگرى كه از مطالب فوق تبيين مىشود اين است كه يك مفهوم هنگامى ماهيت به شمار مىرود كه براى آن ماهيت ، فرد خارجى كه ماهيت ، مقوم اوست و آثار بر آن در خارج مترتب مىشود ، باشد .\r\nشرح\r\nهمان‌طور كه ناطقيت ، ذاتى انسان است و از او جدا نمىشود ، خارجيت هم ذاتى وجود است و از آن جدا نمىشود . بنابراين نمىتوان وجود را از خارج جدا كرده و هم‌چون ماهيات در ذهن آورد . به عبارت ديگر ، وجود يك ظرف تحقق بيشتر ندارد و آن خارج است ، بر خلاف ماهيات كه در دو موطن ، ذهن و خارج ، موجود مىشوند .\r\nبنابراين ، آنچه از وجود در ذهن مىآيد حقيقت وجود نيست ، بلكه مفهومى است انتزاع شده از آن كه بر افراد خارجى خود به عنوان عَرَض عام ، حمل مىشود . اگر حقيقت وجود هم‌چون ماهيات در ذهن مىآمد و جنبه كلى پيدا مىكرد طبيعتاً انطباق\r\n\r\n\r\n","description":"","footnote":"\r\n( 1 ) . در مرحله سوم\r\n","page_name":" 124 ","page_number":124},
  {"content":"\r\n\r\nآن مفهوم بر مصاديق خارجىاش هم‌چون انطباق ماهيات كلى بر مصاديق خارجى خود بود . لكن حقيقت وجود كه خارجيت ، ذاتى اوست نمىتواند از خارج جدا شده و در ذهن بيايد . كه اگر چنين شود انقلاب محال پيش خواهد آمد ، زيرا وجود از خارجيت خود منفك گشته امر ذهنى شده است .\r\nآنچه ما از وجود ، در ذهن تصور مىكنيم مفهومى بر گرفته از آن بيش نيست و افراد خارجى آن ، به طور حقيقى ، افراد مفهوم كلى نيستند . و اگر ما از وجودات خارجى به مصاديق آن مفهوم تعبير مىكنيم ، اين يك تعبير مسامحى است . انطباق يك مفهوم كلى بر فرد خارجى در جايى معنا دارد كه منطبق و منطبق عليه از يك سنخ باشند . ولى در جايى كه منطبق عليه يعنى وجود خارجى ، عين خارجيت است و آن مفهوم ، عين خارجيت نيست ، سنخيت ميان اين دو شبيه سنخيتى كه ميان ماهيات ذهنى و افراد خارجيشان هست ، نمىباشد . لذا انطباق آن مفهوم بر افراد خارجى مانند انطباق ماهيات بر افراد خارجى نيست .\r\nدر اين‌جا مصنف به يك سؤال مقدر پاسخ مىدهند . سؤال اين است كه چرا بر وجود ذهنى آثار خارجى مترتب نمىشود . مگر نگفتيد وجود ، عين خارجيت است و آثار خارجى بر آن مترتب مىشود . پس چرا وجود ذهنى ، از ميان وجودها استثنا شده است و آثار خارج ، مانند سوزاندن براى آتش ، در ذهن بر آن مترتب نمىشود ؟\r\nپاسخ مىدهند كه وجود ذهنى از آن جهت كه عدم را از حريم خود طرد مىكند وجود خارجى محسوب شده ( خارجى به معناى اعم كه شامل ذهنى هم بشود ) و آثار خودش بر آن مترتب است ، مانند كليت و نوعيت كه بر انسان ذهنى مترتب مىشود . و اگر آن را وجود ذهنى نام مىنهيم از جهت مقايسه آن با مصاديقى است كه در خارج از ذهن ، وجود دارند و نيز از اين جهت كه آثار خارج از ذهن بر آنها مترتب نمىشود . و گرنه صرف‌نظر از اين مقايسه هر چه وجود دارد ، اعم از آن‌كه در ذهن ، باشد يا خارج\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاز ذهن ، خارجى است و آثار مخصوص خودش بر آن مترتب مىگردد ؛ خارجى به معناى طارد عدم بودن و آثار خاص خود را داشتن .\r\nنكتهء ديگرى كه از بحث‌هاى گذشته روشن مىشود اين است كه هر مفهومى نامش ماهيت نيست . مفهومى ماهيت است كه در خارج ، فرد حقيقى داشته باشد . فردى كه ماهيت ، مقوم آن و چيستىبخش آن باشد و آثار آن ماهيت بر آن فرد مترتب شود .\r\nبنابراين ، مفهوم انسان و شجر و حجر در ذهن ، ماهيت محسوب مىشوند ، چون در خارج ، فرد حقيقى آنها موجود است . ولى مفهوم عدم و مفهوم وجود ، ماهيت نيستند ؛ زيرا حقيقت اين دو در ذهن نمىآيند و انطباق اين دو بر مصاديق خود از باب انطباق ماهيات كلى بر مصاديق خود نيست ، چنان‌كه بيانش گذشت .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبه پرسش‌هاى زير پاسخ دهيد .\r\n1 . معناى اصالت و اعتباريت در باب وجود و ماهيت چيست ؟\r\n2 . چرا ماهيت نمىتواند اصيل باشد ؟\r\n3 . اشكال بر اصالت وجود به اين‌كه اگر وجود ، موجود بذاته باشد لازم مىآيد موجودات امكانى واجب الوجود باشند ، چگونه دفع مىگردد ؟\r\n4 . اصالت ماهوىها در چه صورت ، ماهيت را اصيل مىدانند ؟\r\n5 . دوّانى چرا و چگونه به اصالت وجود در واجب و اعتباريت آن در ممكنات ، قائل است ؟\r\n6 . معناى اين‌كه وجود ، ( حيثيت تقييديه ) است ، چيست ؟\r\n7 . چرا وجود ، ضد و مثل ندارد ؟\r\n8 . دليل بر اين‌كه وجود ، عين يا جزء ماهيت نيست ، چيست ؟\r\n9 . معناى نفس الامر را بيان كنيد ؟\r\n10 . چرا حقيقت وجود در ذهن حلول نمىكند ، بر خلاف ماهيت كه هم در خارج و هم در ذهن موجود مىشود ؟\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nالفصل الثّالث‌فى أنّ الوجود حقيقة مشكّكة\r\n\r\nاقسام كثرت\r\nمتن\r\nلا ريب أنّ الهويّات العينيّة تتصّف . . . حقيقةٌ خارجة منه ولا خارجَ من الوجود .\r\nترجمه\r\nشكى نيست كه موجودات واقعى خارجى يك بار به كثرت متصف مىشوند از آن جهت كه اين انسان است و آن فرس و ديگرى شجر و غير ذلك . و بار ديگر ( به كثرت متصف مىشوند ) از آن جهت كه اين بالفعل است و آن بالقوّه ، اين واحد است و آن كثير ، اين حادث است و آن قديم ، اين ممكن است و آن واجب و هكذا .\r\nاز آنچه در فصل پيش گفته شد ثابت مىشود كه كثرت از نوع اول - كه همان كثرت ماهيات باشد - در خارج ، به سبب عارض شدن وجود ( بر ماهيات ) موجود است . و وجود به سبب عارض شدن ماهيات بر وجود ، به آن كثرت متصف است ، چون وجود ، اصيل است و ماهيت ، اعتبارى .\r\nو اما كثرت از نوع دوم بر وجود از ناحيهء انقساماتى كه از سوى ذات وجود بر آن وارد مىشود .\r\nعارض مىشود مانند انقسام وجود به واجب و ممكن و به واحد و كثير و به چيزى كه بالفعل است و يا بالقوّه و امثال آن .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو در فصل سابق گذشت كه وجود ، بسيط است و غير از وجود ، حقيقتى وجود ندارد . از آن مطلب نتيجه گرفته مىشود كه اين كثرت ( از نوع دوم ) مقوم وجود است . به اين معنا كه در نفس وجود است و بيرون از آن نيست والّا ( اگر كثرت در وجود و عين وجود نباشد يا ) جزء وجود است ، در حالى كه وجود ، جزء ندارد ، يا حقيقتى خارج از وجود است ، در حالى كه خارج از حوزهء وجود ، چيزى وجود ندارد .\r\nشرح\r\nاختلاف و تمايزهايى كه ميان موجودات مىبينيم گاهى از ماهيات آنها سرچشمه مىگيرند ، مثلًا يك موجود ، انسان است ، موجود ديگر ، فرس و موجود ديگربقر و امثال آن . و گاهى از انقساماتى كه بر ذات وجود وارد مىشوند گونه‌هاى مختلفِ وجود پديد مىآيد ، مانند وجود ممكن و وجود واجب ، وجود بالفعل و وجود بالقوة ، وجود واحد و وجود كثير و هكذا .\r\nبحث ، در قسم دوم است . مىخواهيم بگوييم كثراتِ ناشى از قسم دوم به ملاكى بيرون از وجود پديد نمىآيند . به عبارت ديگر كثرت و تمايز ، مقوم خود وجود است .\r\nهر وجود از خصوصيتى ، خاص برخوردار است كه آن عين وجود است و مقوم آن مىباشد ، نه جزء و نه خارج از آن « 1 » . ما اين كثرت را كثرت تشكيكى نام مىنهيم .\r\nدر اصطلاح منطق ، كلى مشكك بر آن كلىاى اطلاق مىشود كه دلالت آن بر افراد و مصاديق خود به طور يك‌سان نباشد ، بلكه معنى آن در بعضى مصداق‌ها شديدتر و در برخى ضعيف‌تر يا در برخى مقدم و در برخى مؤخر باشد . مانند اطلاق نور بر نور شمع ، نور چراغ ، نور ماه و نور خورشيد . و مانند اطلاق وجود بر مراتب مختلف آن زيرا برخى مراتب وجود واجبند و برخى ممكن همان گونه كه برخى مقدمند و برخى مؤخر بعضى شديدند و بعضى ضعيف ، در مقابل كلى مشكك ، كلى متواطى قرار دارد\r\n\r\n\r\n","description":"","footnote":"\r\n( 1 ) . گاهى از مقوم ، جزء اراده مىشود . مثلًا مىگويند حيوان و ناطق مقوم انسانند ، يعنى دو جزء آن هستند . و گاهى از مقوم ، تمام حقيقت شىء را اراده مىكنند . مثلًا مىگويند تقدم و تأخر ، مقومِ وجودِ متقدم و متأخرند ، يعنى اين دو وصف ، عين وجود متقدم و متأخر است ؛ نه جزء آن ، و نه بيرون از آن\r\n","page_name":" 129 ","page_number":129},
  {"content":"\r\n\r\nكه دلالت معناى آن بر مصاديق ، يك‌سان است . چنان‌كه اسب و درخت و انسان ، بر مصداق‌هاى خود به طور يك‌نواخت دلالت دارند . انسانى از انسان ديگر انسان‌تر يا درختى از درخت ديگر درخت‌تر يا اسبى از اسب ديگر اسب‌تر نيست .\r\nماهيت موجوديت خود را از وجود مىگيرد چون او اصيل است و ماهيت اعتبارى و وجود كثرت خود را از ماهيات مىگيرد چون ماهيات منشأ تعدد و كثرتند حاصل سخن آن‌كه وجود يك حقيقت تشكيكى است و كثرت آن از حيثيتى خارج از آن نشئت نمىگيرد بلكه آن كثرت ، از نفس وجود حاصل مىشود و خود وجود مقوم آن كثرت است نه چيزى بيرون از آن .\r\n\r\nتشكيك در وجود\r\nمتن\r\nفللوجود كثرة فى نفسه فهل هناك جهة . . . كما نسب إلى المشّائين ؟\r\nترجمه\r\nپس ، براى وجود فى نفسه كثرتى هست . حال سؤال اين است كه آيا جهت وحدتى هست كه اين كثرت به آن باز گردد ، بدون آن‌كه كثرت از بين برود ، تا اين‌كه حقيقتِ وجود ، در عين وحدت ، كثير باشد و در عين كثرت ، واحد باشد . و به عبارت ديگر - چنان‌كه به فهلويون نسبت داده شده است - آيا وجود حقيقت مشكِّك ، و صاحب مراتبِ مختلفى هست كه « ما به الامتياز » آن به « ما به الاشتراك » آن باز گردد ؟\r\n( و ) يا - چنان‌كه به مشائين نسبت داده شده است - جهت وحدتى ميان وجودات نيست تا بازگشت وجود ، به حقايق متباينى باشد كه هر يك از ديگرى به تمام ذات بسيط خود متمايز است ؛ نه به جزء خود و نه به امرى خارج از خود .\r\nشرح\r\nدر عبارت فوق به اختلاف ميان حكماى ايران زمين كه در منطقهء خراسان\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمىزيسته‌اند و به فهلويّون يا اشراقىها معروف بوده‌اند ، و ميان حكماى مشاء اشاره مىكنند . حكماى مشاء مىگويند : هيچ قدر جامع و مشتركى ميان موجودات مختلفه نيست . هر يك از آنها با ديگرى متباين است و اختلاف ميان آنها به ذات آنها باز مىگردد ، همان‌طور كه اختلاف ماهيات ، ذاتى آنهاست . بر اين اساس هر وجودى ذاتاً با وجود ديگر مباين است و هيچ جهت خويشى با يك‌ديگر ندارند .\r\nاما حكماى اشراق مىگويند : وجود ، حقيقت واحدى است و كثراتى كه ميان موجودات مشاهده مىشود مانند كثرت به شدت و ضعف ، اولويت و عدم آن ، تقدم و تأخر ، همه در حوزهء وجود ، وجود دارند و بيرون از وجود نيستند ؛ زيرا حقيقتى از وجود ، خارج نيست . و چيزى جزء وجود هم نيست ؛ زيرا وجود بسيط است و جزء ندارد . بنابراين وجود دامنهء گسترده و مراتب مختلفى دارد . هر مرتبه در عين حال كه با مرتبهء ديگر اختلاف دارد ، اما از حيث وجود با وجود ديگر فرقى ندارد . و اين معناى جملهء فوق است كه مىگويد همهء كثرت‌ها به حقيقت واحدى كه همان وجود است باز مىگردد . از اين اختلاف به اختلاف تشكيكى تعبير مىكنند .\r\n\r\nدليل بر تشكيك در وجود\r\nمتن\r\nالحقّ أنّها حقيقة واحدة فى عين أنّها . . . غير راجعة إلى وحدة مّا .\r\nترجمه\r\nحق آن است كه حقيقت وجود در عين كثير بودن ، حقيقت واحدى است ؛ چون ما از جميع مراتب و مصاديقش مفهوم وجود را انتزاع مىكنيم . مفهومى كه واحد و شامل و بديهى است . و ممتنع است انتزاع مفهوم واحد از مصاديق كثير بما هى كثير ، بدون آن‌كه به وحدتى باز گردند .\r\nشرح\r\nقبلًا در بحثِ اشتراكِ معنوى گفته‌شد لفظ وجود ، معناى واحدى دارد كه بر همهء\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمصاديقش يك‌سان منطبق مىشود فصل اول از همين مرحله براى اثبات همين مطلب منعقد گرديد . اكنون بحث اين است كه مصداق اين لفظ نيز در عين كثرت خود از جهت وحدتى برخوردار است ، زيرا اگر جهت وحدت در مصاديق آن وجود نداشت محال بود انتزاع مفهوم واحد از مصاديق كثير بما هو كثير . در حقيقت ، بحث اشتراك معنوىِ وجود رابطهء تنگاتنگى با بحث وحدت وجود دارد ، اولى ناظر به مفهوم آن كه امر ذهنى است مىباشد و دومى ناظر به حقيقت خارجى آن .\r\nحاصل سخن آن‌كه اگر ميان مصاديق وجود ، تباين و كثرت مطلق حاكم بود انتزاع مفهوم واحد از آن محال بود اين كه ما مفهوم واحدى را از جميع مراتب آن انتزاع مىكنيم شاهد آن است كه در افراد آن جهت وحدت وجود دارد ازاين رو مىگوييم كثرت در وجود به وحدت آن باز مىگردد مضافاً به اين‌كه اگر وجودات حقايق متباين بودند نظام علّى و معلولى ميان آنها بهم مىخورد زيرا هيچ سنخيتى بين علت و معلول وجود نداشت تا يكى علت باشد و ديگرى معلول .\r\n\r\nوجود هم ، چون نور يك حقيقت تشكيكى است\r\nمتن\r\nويتبيّن به أنّ الوجود حقيقة مشكّكة . . . والتّأخّر والعلوّ والدنوّ وغيرها .\r\nترجمه\r\nاز آنچه گذشت آشكار مىشود كه وجود ، حقيقتِ تشكيكىِ داراى مراتب مىباشد . براى تشكيك ، آن‌گونه كه فهم ساده آن را درك كند ، به حقيقت نور مثال زده‌اند . نور در عين آن‌كه مراتب مختلفى به شدت و ضعف دارد ، حقيقت واحده‌است . پيش روى ما نور قوى و متوسط و ضعيف وجود دارد . چنين نيست كه مرتبهء قوّى نور باشد و چيزى زايد بر نوريت . همان‌گونه كه مرتبهء ضعيف آن از نور بودن چيزى كم ندارد و يا با ظلمت كه مقابل نور است آميخته نيست . بلكه هيچ يك از مراتب آن نه بر حقيقت مشترك نور ، چيزى را اضافه دارند و نه كم . همهء مراتب در مرتبهء خاص بسيط خود نورند . نه\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاز اجزاى گوناگون تأليف يافته‌اند و نه ضميمه‌اى از خارج به آنها اضافه شده‌است ، بلكه به ذات بسيط خود هر يك از ديگرى ممتاز مىشوند .\r\nپس نور ، حقيقت واحد « 1 » بسيطى است كه در عين كثرت ، واحد است و در عين وحدت ، كثير .\r\nهم‌چنين است وجود ، آن نيز حقيقت واحدى است كه مراتب مختلفى به شدت و ضعف و تقدم و تأخر و برترى و پستى و غير اينها دارد .\r\nشرح\r\nسخن در باب حقيقت مشكك ، در دو مقام گفته مىشود : يكى در اين‌كه آيا حقيقت واحدى داريم كه در آن تشكيك ، وجود داشته باشد . يعنى در عين آن‌كه افراد آن همه از يك نوع هستند مع‌ذلك تفاوت‌هايى به شدت و ضعف و تقدم و تأخر و مانند آن در آنها باشد . يا اصولًا چنين حقيقتى نداريم . و ثانياً در اين بحث مىشود كه آيا وجود ، تشكيك بردار هست يا نه ؟\r\nاما در مقام اول بايد گفته شود : آرى ، ما حقايقى داريم كه در عين آن‌كه افراد آن همه از يك خانواده و يك نوع مىباشند مع‌ذلك بين افراد آن ، تفاوت‌هايى از نظر شدت و ضعف و جهات ديگر وجود دارد . اين تفاوت‌ها موجب نمىشوند كه افراد آن حقيقت با يك‌ديگر مغايرت و تباين پيدا نمايند . بلكه هم‌چنان خويشى و هم سنخى خود را حفظ مىكنند و از آن بيرون نمىشوند .\r\nشما مثلًا حركت را ملاحظه كنيد . يك حركت ، تند است ، ديگرى كُند . اين دو حركت از يك نوع هستند ، در عين حال يكى تند است و ديگرى كُند . آيا حركت كُند حركت به اضافهء سكون است و حركت تند حركت بدون سكون ؟ خير ، چنين چيزى عقلًا محال است ؛ زيرا حركت ، نقطه مقابل سكون است و معنا ندارد كه جزيى از آن را\r\n\r\n\r\n","description":"","footnote":"\r\n( 1 ) . ذكر نور از باب تمثيل است و گرنه نور ، خود ، از ماهيات بوده تشكيك در آن جايز نيست ، مگر بر اساس نظر شيخ‌اشراق . و تشكيك در آن به سبب تشكيك در وجود اوست\r\n","page_name":" 133 ","page_number":133},
  {"content":"\r\n\r\nسكون تشكيل دهد . بنابراين ، حركت تند و حركت كُند هر دو از يك نوع ماهيتند .\r\nتندى و كُندى چيزى مغاير و بيرون از حركت نيست . نمود خاصى از حركت و مرتبهء معينى از آن است كه عين خود حركت است . به عبارت ديگر « ما به الاشتراك » ميان آن دو ، حركت و « ما به الامتياز » آن دو به حركت است . ما اين حركت را حقيقت مشكك مىگوييم . وجه تسميه‌اش آن است كه اين حقيقت ، انسان را به شك مىاندازد . و انسان گمان مىكند كه اين دو ، دو نوع مغاير هستند و وجه امتياز اينها چيزى بيرون از وجه اشتراكشان مىباشد . لكن چنين نيست . هر حركت تندى ، نسبت به حركت تندتر از خودش كُند به شمار مىرود . تا بىنهايت همهء اين مراتب از يك خانواده و نوع بوده ، اختلاف تشكيكى را به وجود مىآورند .\r\nتمايز تشكيكى را بيشتر از هر كس سهروردى به تبع حكماى ايران زمين ، كه آنها را پهلوى مىگفته‌اند ، بسط داده است . و صدرالمتألّهين آن را به بحث وجود تعميم داده‌است .\r\nمثال ديگرى كه مؤلف ، آن را اين‌جا آورده و مورد استشهاد سهروردى است ، حقيقت نور است . وى مىگويد : نور شديد و نور ضعيف هر دو نورند . اشتراكشان در نوريت است و اختلافشان هم در نوريت است . يكى نوريت افزون و ديگرى نوريت كمتر است . اين طور نيست كه نور شديد ، نور باشد با چيز ديگرى غير از نور ، و نور ضعيف نور باشد آميخته با ظلمت . ( زيرا آميختگى نور و ظلمت ، كه از دو سنخ متقابل هستند ، محال است ) .\r\nلازم به ذكر است مثال به نور و تشكيك در آن به كار كسى چون شيخ اشراق مىآيد كه قائل به تشكيك در ماهيات است . اما اگر كسى چون صدرالمتألهين قائل به اصالت وجود بود و تشكيك در ماهيت را قبول نداشت ، طبعاً تشكيك در نور را به ماهيت نور ارجاع نخواهد داد ، بلكه آن را از آنِ وجود او خواهد دانست . و وجود يكى را شديدتر و وجود ديگرى را ضعيف‌تر توصيف خواهد كرد ،\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nنه ماهيت آن را . طبعاً تشكيك در ماهيت نور ، عَرَضى و به واسطهء وجود آن خواهد بود .\r\nو صحيح نيست كسى گمان برد كه مراد شيخ اشراق از تشكيك در نور ، تشكيك در وجود اوست ؛ زيرا شيخ اشراق براى وجود ، حقيقتى بيشتر از مفهوم قائل نيست و آن را اعتبارى محض مىداند و بر مرام خود اصرار مىورزد . لذا تشكيك در وجود به گمان وى معنا ندارد . كسانى كه تشكيك در افراد يك نوع را قبول ندارند افراد ذىمراتب يك نوع را انواع متغاير مىدانند . بر اين اساس هر درجه‌اى از نور با درجهء ديگر از نور دو نوع متغاير از نور هستند . و چون درجات بىنهايت از آن حقيقت ، موجود است ، پس بىنهايت انواع از آن ، موجود است .\r\nاما مقام ديگر بحث ، تشكيك در مراتب وجود است . از پيش گذشت كه : اولًا وجود ، اصيل است نه اعتبارى . يعنى ملاك واقعيت بخشى را وجود تشكيل مىدهد نه ماهيت . و ثانياً وجود ، بسيط است و جزء ندارد ؛ زيرا غير از وجود ، چيزى واقعيت ندارد تا صلاحيت جزء بودن براى وجود را داشته باشد . ( نه ماهيت كه امر اعتبارى است و نه عدم كه نقطه مقابل وجود است ، هيچ كدام چنين صلاحيتى را ندارند . )\r\nبا توجه به اين‌كه وجود هم اصيل است و هم بسيط ، در عين حال ميان وجودات تمايزهايى به چشم مىخورد كه ملاكى بيرون از خود وجود ندارند . مثلًا وجود علت را مقدم بر وجود معلول مىيابيم . اين تقدم و تأخر به چه چيز بر مىگردد ؟ هم‌چنين بعضى از وجودات را شديدتر از بعض ديگر مىيابيم ، مانند وجود عقول نسبت به نفوس يا نفوس نسبت به اجسام . اين شدت و ضعف به چه چيز بر مىگردد ؟ يا يك وجود را كامل ، ديگرى را ناقص ، يكى را بالفعل ديگرى را بالقوّه ، يكى را واجب ديگرى را ممكن ، مىبينيم . اينها همه و همه اختلافاتى است كه در نفس حقيقت وجود ، موجود است . و مابه‌الامتياز ميان اينها به امورى بيرون از وجود بر نمىگردد .\r\nاگر مابه‌الامتياز مغاير با مابه‌الاشتراك بود لازم مىآمد كه حقيقت وجود از دو جزء\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمشترك و مختص تشكيل يافته باشد ، در حالى كه قبلًا برهانى گشت كه وجود ، بسيط است و جزء ندارد . و اگر ما به الامتياز آن به واسطهء چيزى بيرون از وجود بود مىبايستى بيرون از حوزهء وجود ، حقيقتى وجود مىداشت كه بتواند ملاك امتياز يك وجود از وجود ديگر شود . ( و فرض اين است كه اين تمايزها تمايزهاى ماهوى نيستند ، بلكه تمايزهايى هستند كه به نفس وجود ، موجود مىشوند . ) و بيرون از حوزهء وجود چيزى وجود ندارد تا بتواند ملاك امتياز يك وجود از وجود ديگر باشد نتيجه مىگيريم كه اين امتيازها به نفس خود وجود حاصل مىشوند به عبارت ديگر مابه‌الامتياز آن عين ما به الاتحاد آن است .\r\n\r\nما به الاشتراك در وجود عين ما به الامتياز است\r\nمتن\r\nويتفرّع على ما تقدّم امور : . . . الاشتراكَ والسّنخية إلى جهة الوحدة .\r\nترجمه\r\nاز آنچه گذشت امورى تفريع مىگردد :\r\nاول : تمايز بين هر مرتبه از مراتب وجود و مرتبهء ديگر از آن ، به ذات بسيطى است كه مابه‌الاشتراك آن عين ما به الامتياز آن مىباشد . و اين مطلب ، منافات ندارد با اين‌كه عقل ، تمايز بين وجودات را به جهت كثرت آن و اشتراك را به وحدت آن ارجاع دهد .\r\nشرح\r\nگرچه كثرت وجود به وحدت آن و بالعكس باز مىگردد ، لكن تعدد اعتبارات ، ملاك تعدد احكام مىگردد . وجود از آن جهت كه داراى مراتب كثير است ( يكى واجب ، يكى ممكن ، يكى واحد ، يكى كثير و . . . است . ) همين ملاك تمايز هر يك از ديگرى مىگردد . و از آن جهت كه حقيقت واحد است همهء وجودها در حقيقت وجود ، مشترك و هم سنخ و هم معنا هستند .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبنابراين منافاتى وجود ندارد كه عقل ، هم ميان مراتب وجود قائل به تمايز باشد به جهت كثرتى كه دارند و هم قائل به اشتراك باشد به جهت وحدتى كه ميان مراتب وجود حاكم است . زيرا وجود در عين آن كه بسيط و واحد است كثرت مرتبه‌اى نيز دارد .\r\n\r\nاطلاق و تقييد در مراتب وجود\r\nمتن\r\nالأمر الثّانى : أنّ بين مراتب الوجود . . . غير محدودةٍ بالنّسبة إلى المرتبة الضّعيفة .\r\nترجمه\r\nدوم ، بين مراتب وجود در مقايسهء بعضى با بعض ديگر به جهت شدت و ضعف و مانند آن ، اطلاق و تقييد وجود دارد . وقتى ما دو مرتبهء شديد و ضعيف از وجود را فرض مىكنيم ناگزير بين آن دو ، مقايسه‌اى واقع مىگردد . مرتبهء ضعيف ، كمال مرتبهء شديد را ندارد ، لكن هر كمالى كه براى مرتبهء ضعيف وجود دارد مرتبهء شديد ، واجد آن كمال هست . پس ، مرتبهء ضعيف گويا تأليف يافته است از يك حيث دارايى و يك حيث نادارى . ذات ضعيف ، مقيد است به عدم بعض كمالاتى كه قوى دارد . و به عبارت ديگر ضعيف ، محدود است ( نسبت به شديد ) ولى ذات شديد ، نسبت به مرتبهء ضعيف مطلق و غير محدود است .\r\nشرح\r\nوقتى دو مرتبه از مراتب شديد و ضعيفِ وجود را با يك‌ديگر مقايسه مىكنيم ميان آن دو اطلاق و تقييد برقرار مىگردد . مقصود از اطلاق و تقييد در اين‌جا معناى خاصى است غير از آن معنايى كه در علم اصول از آن بحث مىشود و آن مربوط به مبحث الفاظ است اطلاق و تقييد در اين‌جا مربوط به وجود خارجى دو موجود است .\r\nمقصود از موجود مقيد موجودى است كه در مقايسه با مرتبهء فوق خود مقيد به خصوصيات خود بوده فاقد كمالات ما فوق خود هست به اين معنا كه از سعه و كمالات كمترى برخوردار خواهد بود بر خلاف مطلق كه صفت مرتبهء شديد نسبت به\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمرتبهء ضعيف است و او مقيد به كمالات ضعيف نيست بلكه هرچه ضعيف دارد او هم دارد و علاوه بر آن بيشتر نيز دارد .\r\nبنابراين ، مرتبهء ضعيف مانند يك معناى مركب مىماند كه از دارايىهاىِ خاصِ به خود و نادارىهاى مرتبهء فوق خود تأليف يافته‌باشد . البته اين تركيب يك تركيب فرضى است . حاصل آن كه مرتبهء وجود مقيد ، فاقد مقدارى از كمالاتى كه مرتبهء وجود مطلق دارد مىباشد بر خلاف وجود مطلق كه نسبت به مرتبهء ضعيف مقيد نيست بلكه علاوه بر كمالات وى كمالات ديگرى نيز دارد .\r\n\r\nنسبت مراتب وجود به يك ديگر\r\nمتن\r\nوإذا فرضنا مرتبةً اخرى فوق الشّديدة . . . من الفعليّة إلّافعليّة أن لا فعليّة لها .\r\nترجمه\r\nوقتى ما فوق مرتبهء شديد ، مرتبهء ديگرى را فرض كنيم نسبت اين شديد به آنچه فوق اوست ، مانند نسبت ما دون او ، به اوست . و اين شديد نسبت به ما فوق خود محدود بوده ، همان‌طور كه نسبت به ما دون خود مطلق است . و بر همين قياس مراتب وجود در سير صعودى به پيش مىرود تا جايى كه ديگر فوق آن فوقى نيست . پس او مطلق ( حقيقى ) بوده ، بدون آن‌كه محدود به « حدى » گردد ، مگر اين « حد » كه براى او حدى نيست .\r\nعكس مطلب فوق ، روى مىدهد اگر ما از مرتبهء ضعيف شروع كنيم و آن را با ضعيف‌تر از خودش در سير نزولى مقايسه نماييم ، تا جايى كه از كمال و فعليت ، چيزى جز فعليت بىفعليتى نمانَد « 1 » ( مانند هيولا ) .\r\n\r\n\r\n","description":"","footnote":"\r\n( 1 ) . ولما كان الحدّ فى معنى السّلب كان نفى الحدّ سلباً للسلب وهو الايجاب فيؤول الى محوضة الوجود ، وهوالصرافة - منه\r\n","page_name":" 138 ","page_number":138},
  {"content":"\r\n\r\nشرح\r\nدر ميان مراتب وجود ، در مقايسهء يكى با ديگرى اختلافى به شدت و ضعف وجود دارد . اگر دو فرد از وجود مانند علت و معلول را ملاحظه كنيم . وجود علت از معلول شديدتر است و اگر علتِ علت را به علت بعدى مقايسه كنيم علت قبلى از بعدى شديدتر است . و هكذا تا برسد به ذات اقدس الهى كه علت العلل است . پس فوق هر مرتبهء شديد مرتبهء شديدترى وجود دارد تا به ذات حق تعالى كه شديد غيرمتناهى است مىرسيم .\r\nهر مرتبهء ضعيف نسبت به مرتبهء شديد محدود است . محدود به فقدان كمالات او .\r\nو هر مرتبهء شديد نسبت به ضعيف مطلق است يعنى فقط مقيد به كمالات او نيست بلكه علاوه بر كمالات ضعيف افزون نيز دارد . پس مطلق و رها از تقيد به مرتبهء اوست . همان‌طور كه ضعيف نسبت به قوى مقيد است . يعنى ، مرتبهء معين از كمال را دارد و بيش از آن ندارد و به همان حد مقيد مىماند . هنگامى كه در سير نزولى از ضعيفى به ضعيف‌تر از او منتقل مىشويم در اين سير به اضعف مراتب وجود كه در هيولا باشد مىرسيم . براى هيولا هيچ فعليت و تعينى جز بىفعليتى و قوّهء محض بودن نيست . لذا فعليت او در بىفعليتى است همان‌طور كه حد خداوند در بىحدى و اطلاق او مىباشد . پس عالم هستى در دو قوس صعود و نزول از ذات اقدس الهى شروع و به انزل مراتب وجود كه هيولا است ختم مىشود .\r\n\r\nمراد از تركيب در مراتب وجود\r\nمتن\r\nالأمر الثّالث : تبيّن من جميع ما مرّ أنّ . . . الأَجزاء الخارجيّه أو العقليّه أو الوهميه .\r\nترجمه\r\nسوم ، از مجموع آنچه گذشت آشكار مىگردد كه همهء مراتب وجود ، محدود به‌حدهايى هستند ؛ مگر برترين مرتبه از وجود ( ذات اقدس الهى ) كه محدود به بى حدى است .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبديهى است ملازمت سلب‌ها و عدم‌ها و نادارىها با حدهاى وجودى - در حالى كه وجود ، اصيل و بسيط است - از باب ضيق تعبير است . و گرنه عدم ، نقيض وجود بوده ، محال است كه بين مراتب وجود راه پيدا كند .\r\nو اين معنا ، يعنى دخول و ملازمت عدم‌ها با مراتب محدود وجود و عدم دخول و ملازمت آن - كه منتهى به صرافت وجود مىشود - نوعى بساطت و تركيب در وجود است ؛ غير از آن بساطت و تركيب اصطلاحى در موارد ديگر . يعنى غير از بساطت و تركيب از جهت اجزاى خارجى يا عقلى يا وهمى .\r\nشرح\r\nاگر يك موجود ، انسان شد ديگر درخت و بقر و جماد نخواهد بود . پس حد وجودى انسان ملازم با نبود چيزهاى فراوان ديگر است همراه با وجود انسان . به عدد ماهيات بىشمار ديگر سلب‌ها و عدم‌ها وجود دارند ، لكن آميختگى وجود انسان با عدم چيزهاى ديگر ، تركيبى است غير از تركيب اصطلاحى كه ميان اجزاى خارجى ، مانند ماده و صورت يا اجزاى عقلى ، مانند جنس و فصل يا اجزاى وهمى ، مانند اجزاء مقدارى كه بالقوه در خط متصل « 1 » وجود دارد . عدم ، نقيض وجود است و محال است كه يك چيز با نقيض خودش در آميزد .\r\nتعبير به تركيب ميان وجودِ يك شىء و عدم‌هايى كه ملازم با اوست ، يك تعبير مسامحى است . اصطلاحاً تركيب ميان دو شىء كه هر يك با هم از جهتى مغايرت دارند ، صورت مىگيرد ، مثلًا در خارج ، آب و شكر با هم تركيب مىشوند ، يا ماده و صورت به عنوان اجزاى خارجىِ جسم مادى با هم تركيب مىشوند ، يا در ذهن ، اجزاى تحليلىِ ماهيت چون جنس و فصل با هم تركيب مىشوند و ماهيت را پديد\r\n\r\n\r\n","description":"","footnote":"\r\n( 1 ) . متصل مقدارى مانند خط اجزاء بالفعل ندارد بلكه بالقوه و در ظرف قوّهء واهمه براى آن متصل واحد اجزاءبىنهايت منظور مىشود بديهى است خط بالفعل يك واحد متصل است تقسيم او به اجزاء در قوّه واهمه حاصل مىشود\r\n","page_name":" 140 ","page_number":140},
  {"content":"\r\n\r\nمىآورند . اما بين وجود و عدم كه هر يك ديگرى را طرد مىكند تركيب ، معنا ندارد . و مراد از تركيب در اين‌جا ملازمت و معيّت است .\r\n\r\nسعه و ضيق در مراتب عالى و دانى وجود\r\nمتن\r\nالأمر الرّابع : أنّ المرتبةً كلّما . . . من غير تحديد ومطلقة من غير نهاية .\r\nترجمه\r\nچهارم ، مراتب وجود هر مقدار كه تنزّل پيدا مىكنند محدوديت‌شان بيشتر و دايرهء وجودشان تنگ‌تر مىشود . « 1 » و هر مقدار كه سير صعودى پيدا كرده و به برترين مرتبه ( ذات اقدس الهى ) نزديك مىشوند ، محدوديتشان كمتر و سعهء وجودى بيشترى پيدا مىكند . تا برسد به اعلى مراتب وجود كه مشتمل بر كل كمالات وجود است ، بدون هيچ محدوديت . و مطلق و رهاى از هر قيد مىباشد .\r\nشرح\r\nدر ترتب وجود از رفيع‌ترين مراتب وجود كه ذات لا يزال الهى است به سوى پايين ، هر مقدار كه وجود از سرچشمهء هستى ، يعنى خداوند تبارك و تعالى فاصله مىگيرد محدوديت بيشتر و سعهء كمترى پيدا مىكند . و هر مقدار كه وجودات به او نزديك‌تر باشند از كمال بيشتر و شمول و سعهء افزون‌تر برخوردارند . عالم عقول بر عالم نفوس و عالم نفوس بر عالم جمادات تقدم داشته ، از كمالات بيشتر برخوردارند . تا مىرسيم به هيولا كه در سلسلهء وجودات پايين‌ترين مرتبه را به خود اختصاص داده ، در نهايت ضعف و ناتوانى است . بهرهء هيولا از كمال ، صفر است . لذا تنها فعليت او نادارى و صرف القوّه بودن است .\r\nنقطه مقابل هيولا ذات اقدس الهى است كه مشتمل بر تمام كمالات موجود عالم امكان است و افزون بر آن كمالات خاص به خود را نيز دارد .\r\n\r\n\r\n","description":"","footnote":"\r\n( 1 ) . المراد بسعة الوجود وضيقه اشتمال المرتبه على كمالٍ أكثر أو أقل - منه\r\n","page_name":" 141 ","page_number":141},
  {"content":"\r\n\r\n\r\nدو ساحل براى وجود\r\nمتن\r\nالأمر الخامس : أنّ للوجود حاشيتين . . . بكون الوجود حقيقة مشكّكة .\r\nترجمه\r\nبراى وجود ، حاشيه‌اى از شدت و حاشيه‌اى از ضعف ، متصور است . و اين ، همان چيزى است كه حقيقت تشكيكى وجود بدان حكم مىكند .\r\nشرح\r\nگفتيم وجود ، حقيقت و طبيعت واحد است ، لكن در آن ، مراتب به شدت و ضعف ، وجود دارد ، كه اين را تشكيك در وجود مىناميم . حاشيه شديد و ضعيف در وجود براساس آن است كه وجود ، طبيعت واحد و داراى مراتب مختلف باشد ؛ به عبارت ديگر حقيقت تشكيكى باشد . اما اگر اعتقادى همچون نظرى كه به مشائين منسوب است - كه آنها افراد وجود را مغاير با يك‌ديگر مىدانند و به تباين آنها حكم مىكنند داشته‌باشيم - پيوستى به شدت و ضعف ، ميان آنها حاكم نخواهد بود و مسانختى ميان شديد و ضعيف كه آنها را از يك طبيعت واحد بداند ديده نخواهد شد ، همچون گسيختگى كه ميان ستارهء بزرگ و گياه كوچك وجود دارد . زيرا بر اساس نظر مشائيان هر مرتبه از وجود با مرتبهء ديگر آن متباين و با آن بيگانه است و مجموع هم محكوم به حكم اجزاء مىباشد يعنى همهء آحاد وجود با يك‌ديگر بيگانه و متباين هستند در اين صورت طبيعت واحدى وجود نخواهد داشت . تا يك ساحل از آن طبيعت محكوم به شدت و ساحل ديگر آن محكوم به ضعف باشد از اين رو اعتقاد به شدت و ضعف در مراتب وجود بامبناى تشكيكى بودن وجود سازگار خواهد بود .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nبراى وجود ، سه نوع تخصص وجود دارد\r\nمتن\r\nالأمر السّادس : أنّ للوجود بما لحقيقته من السّعة . . . أمر يعرضه بعرض الماهيّات .\r\nترجمه\r\nوجود ، با سعه و شمولى كه دارد ( سه نوع تخصص دارد . اول : ) تخصصى كه به سبب حقيقت خارجى بسيط خود مىيابد . ( دوم : ) تخصصى است كه به مرتبه‌اى از مراتب بسيط خود پيدا مىكند ، مرتبه‌اى كه ما به‌الامتياز آن عين ما به الاشتراك مىباشد . ( سوم ) تخصصى است كه از سوى ماهياتى كه بر خواسته از وجود و محدود كنندهء اويند ، مىيابد .\r\nبديهى است تخصص از نوع اول و دوم ذاتاً بر وجود ، ملحق مىشود . اما تخصص از نوع سوم به واسطهء ماهيات بر وجود عارض مىشود .\r\nشرح\r\nوجود به سه ملاك تخصص مىيابد تخصص اول تخصصى است كه وجود به ذات بسيط خود مىيابد و او را از ديگر چيزها جدا مىسازد ، بديهى است هر موجودى از هويت ذاتى خاص به خود برخوردار است و اين هويت ذاتى او را از ديگر هويت‌ها جدا مىسازد هويت ذاتى وجود بساطت ، خارجيت ، و منشأيت آثار است .\r\nدر نوبت دوم اين‌كه هر وجودى در هر مرتبه‌اى از مراتب هستى كه واقع است آن مرتبه عين ذات آن است و از آن جدا نمىشود ، همچون اعداد ، كه هر كدامشان در يك جايى واقعند و از جاى خود بيرون نمىروند . مثلًا عدد دو به جاى سه و بالعكس نمىنشيند . بدين سبب ، وجود ، تخصصى ديگر پيدا مىكند . مرتبهء وجود علت ، سابق بر مرتبهء وجود معلول است . تبديل مرتبهء اين دو و مقدم داشتن وجود معلول بر وجود علت ، امرى محال است . اين دو تخصص ، ذاتى وجود بوده ، بىواسطه براى آن حاصل است .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاما تخصص سومى براى وجود به واسطهء عروض ماهيات ، حاصل مىگردد . مثلًا يك موجود ، انسان است و چيز ديگر نيست ، ديگرى درخت است و چيز ديگر نيست و سومى سنگ است و هكذا . اين تخصص ، به واسطهء ماهيات ، كه خارج از حقيقت وجودند ، براى وجود حاصل مىشود .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبه پرسش‌هاى زير پاسخ دهيد .\r\n1 . تشكيك در وجود به چه معناست ؟\r\n2 . دليل بر تشكيكى بودن حقيقت وجود چيست ؟\r\n3 . اطلاق و تقييد در مراتب وجود به چه معناست ؟\r\n4 . بساطت و تركيب در باب وجود چه معنايى دارد ؟\r\n5 . وجود به چه چيز تخصص مىيابد ؟\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nالفصل الرّابع‌فى شطرٍ من أَحكام العدم\r\n\r\nتمايز به سه چيز حاصل مىشود\r\nمتن\r\nقد تَقَدَّم أنّ العدَم لا شيئيّة . . . إلى ما بين الوجودين من التّوقّف .\r\nترجمه\r\nاز پيش گذشت كه عدم ، واقعيتى ندارد . « 1 » پس محض نيستى و بطلان است .\r\nآنچه بر اين مطلب تفريع مىشود اين است كه درعدم ، تمايزى نيست ؛ زيرا تمايز بين دو چيز يا به تمام ذات است ، مانند دو نوعى كه تحت دو مقوله در مىآيند ( مانند انسان كه تحت مقولهء جوهر است و خط كه تحت مقولهء كم است ) يا به بعض ذات است ، مانند دو نوعى كه تحت يك مقوله باشند ( مانند انسان و بقر كه تحت مقولهء جوهرند ) يا به اعراضى است كه بر ذات عارض مىشوند ، مانند دو فرد از يك نوع ( زيد و عمر از نوع انسان ) و براى عدم ، ذاتى وجود ندارد .\r\nآرى ، گاهى عدم به وجودى اضافه مىشود . بدين سبب بهره‌اى از وجود مىگيرد و به دنبال آن\r\n\r\n\r\n","description":"","footnote":"\r\n( 1 ) . در فرع هشتم از فروعى كه در فصل دوم از همين مرحله گذشت\r\n","page_name":" 146 ","page_number":146},
  {"content":"\r\n\r\nتمايز برايش حاصل مىشود ، مانند عدم بصر كه كورى است درحالى كه متميز از عدم سمع كه كرى است مىباشد . يا عدم زيد كه متميز از عدم عمرو هست .\r\nو به اين طريق ( اضافهء عدم به وجود ) عقل ، عليت و معلوليت را به عدم نسبت مىدهد ، در مقابل آنچه براى وجود از عليت و معلوليت حاصل است . و مىگويد عدم علت ، علت است براى عدم معلول . و از آن رهگذر كه عدم به علت و معلول نسبت و اضافه پيدا كرد آن دو از هم متمايز مىگردند . سپس عقل عدم معلول را مبتنى بر عدم علت مىداند .\r\nهمان‌طور كه وجود معلول ، متوقف و مبتنى بر وجود علت بود . و اين ( استناد عليت و معلوليت به عدم ) نوعى مجاز گويى است كه در حقيقت اشاره‌اى است به توقفى كه وجود معلول بر وجود علت دارد .\r\nشرح\r\nعدم يعنى نيستى ، نيستى در برابر هستى به معناى هيچ و پوچ بودن . لذا عدم ، هيچ بهره‌اى از واقعيت ندارد ، مگر آن‌كه گاهى به يك امر وجودى اضافه مىگردد و به سبب اضافه ، بهره‌اى از وجود برايش حاصل مىشود . شبيه آنچه در ادبيات آمده - كه اضافهء كلمهء مذكر به مؤنث و بالعكس ، براى مضاف كسب تأنيث يا تذكير مىكند - در اين‌جا ، هم كه عدم به امر وجودى مانند سمع و بصر اضافه مىشود ، از آنها كسب وجود مىنمايد ؛ وجودى كه در ذهن ، عدمى را از عدم ديگر متمايز مىكند . و بدين سبب بين عدم‌ها تمايز حاصل مىشود . لذا مىگوييم « عدم زيد » متمايز از « عدم عمرو » و عدم شنوايى متمايز از عدم بينايى است . بديهى است حظِّ عدم ، از وجود محدود به وجود ذهنى است . و فراتر از ذهن ، بهره‌اى از وجود برايش حاصل نمىشود .\r\nصرف‌نظر از تمايزى كه براى اعدام به واسطهء مضاف اليه آن حاصل مىشود به خودى خود ، بين آنها تمايزى نيست ؛ زيرا تمايز بين موجودات يا به تمام ذات است ، مانند آن‌كه دو ذات به طور كلى با يك‌ديگر متباين بوده و تحت دو مقولهء مستقل قرار\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبگيرند ، مانند تباين انسان كه تحت مقولهء جوهر است با خط كه تحت مقولهء كم است .\r\nيا به بعض ذات ، مانند دو نوعى كه از يك مقوله به شمار مىروند ، لذا جنس هر دو ، يكى است اما فصولشان با هم فرق دارد ، مانند انسان و بقر كه هر دو تحت مقولهء جوهرند ولى به فصول خود از يك‌ديگر جدا مىشوند . يا تمايز به واسطهء اعراضِ خارجِ از ذات ، حاصل مىشود ، مانند زيد و عمرو كه به كوتاهى يا بلندى ، لاغرى يا چاقى و مانند آن از هم جدا مىشوند . در هر سه قسمِ تمايز ، ذاتى در بين هست كه آن را از ذات ديگر به تمام ذات يا بعض يا اعراض خارج از ذات جدا مىكند . اما براى عدم ، ذاتى نيست تا از ذات ديگر جدا شود ؛ زيرا ذات آن را نيستى و پوچى تشكيل مىدهد .\r\nو اگر به عدم ، عليت و معلوليت را نسبت مىدهيم در واقع اشاره به نقطه مقابل عدم كه وجود است داريم . اگر مىگوييم عدمِ ابر ، علتِ عدمِ باران است در واقع مىخواهيم بگوييم وجود ابر ، علت وجود باران است . بنابراين ، نسبت عليت و معلوليت به ذاتِ عدم ، يك نسبت تسامحى و مجازى است .\r\n\r\nتصور مفهوم عدم و فرض مصداق براى آن\r\nمتن\r\nونظير العدم المضاف العدم المقيّد بأىِّ . . . العدم المقابل للوجود قبال الوجود .\r\nترجمه\r\nنظير عدم مضاف ، عدم مقيد است - مقيد به هر قيدى كه باشد - مانند عدم ذاتى و عدم زمانى و عدم ازلى . در همهء اين موارد ، عقل مفهوم عدم را تصور مىكند و براى آن همچون ساير مفاهيم ، مصداق فرض مىكند . سپس آن مفهوم را مقيد نموده و به تبع آن ، مصداقِ ( فرضى ) ، مقيد و متميز مىشود . سپس عقل بر مصداقى كه براى آن فرض ثبوت مىكند احكام متناسب صادر مىكند ، مانند آن‌كه عدم العدم را مقابل عدم قرار مىدهد ، همان‌طور كه عدم مقابل وجود را در مقابل وجود قرار مىدهد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nشرح\r\nهمان‌طور كه عدم به واسطهء اضافه به امور وجودى از عدم ديگر متمايز مىشود مقيد نمودن آن به هر قيد ، آن را از عدم ديگر متمايز مىكند ؛ مانند عدم ذاتى ، كه از عدم زمانى و عدم ازلى ، متمايز است .\r\nدر همهء اين موارد چه آن‌كه عدم ، اضافه شود يا مقيد به قيدى گردد ، عقل مفهوم عدم را به نحو مطلق تصور مىكند و يك مصداق فرضى براى آن اعتبار مىكند . سپس مفهوم عدم مطلق را مقيد به قيدى مىكند . ناگزير مصداق فرضى آن ، مقيد به قيد مىشود و از ساير مصاديق فرضى متمايز مىگردد .\r\nدر اين‌جا عقل مىتواند بر مصاديقِ فرضىِ عدم ، احكام متناسبى صادر نمايد ، مثلًا عدم را به عدم اضافه نموده ، آن را مقيد نمايد . سپس آن را مقابل عدم مطلق قرار مىدهد و بگويد « عدم العدم مقابلٌ للعدم » . همان‌گونه كه گاهى عدم مقابل وجود را كه نوعى و قسمى از عدم مطلق است و مقيد به مقابل بودن با وجود است او را مقابل وجود قرار داده و حكم به تقابل ميان آن و وجود مىنمايد . و نيز از اين باب است حكم عقل به تمايز عدم ذاتى از عدم زمانى و عدم ازلى و حكم عقل به تمايز عدم مقيدى از عدم مقيد ديگر يا حكم او به تقابل نوعى از عدم با نوع ديگر آن .\r\n\r\nعدم ذاتى\r\n، كه آن را عدم مُجامع نيز مىنامند - عدمى است كه در مرتبهء ذاتِ ماهيات قرار مىگيرد . هر ماهيتى در ذات خود ، وجود ندارد ، بلكه وجود را ، حتى در حين موجوديت از غير مىگيرد . پس به اين لحاظ تمام ماهيات ، عدم ذاتى دارند . و اين نادارى و بى موجوديتى براى ذات ماهيات ، ثابت است ؛ حتى در لحظه‌اى كه موجودند . به همين جهت آن را عدم مجامع نام نهاده‌اند .\r\n\r\nعدم زمانى\r\n، كه آن را عدم غير مجامع نيز مىگويند براى موجودى ثابت است كه در\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nزمانى نبوده و در زمان بعد موجود شده‌است ، كه نبود آن در زمان قبل و بودنش در زمان بعد قابل جمع نيست .\r\n\r\nعدم ازلى\r\n، عدمى است كه هيچ گاه مسبوق به وجود نبوده است . نه در زمان‌هاى سابق و نه قبل از آن‌كه زمان پديد آيد شريك البارى مسبوق به عدم ازلى است ، يعنى هيچ گاه نه در زمان‌هاى سابق و نه قبل از پيدايش زمان موجود نبوده است همان گونه كه ابداً نيز چنين است ، يعنى هيچ‌گاه موجود نخواهد گشت .\r\n\r\nطرح يك شُبهه\r\nمتن\r\nوبذلك يندفع الاشكال فى اعتبار عدم العدم . . . والنّوعيّة والتّقابل لا يجتمعان الْبَتّةً .\r\nترجمه\r\nو به جهت تمايز اعدام ( به واسطهء اضافه يا قيد ) اشكال زير ، دفع مىشود . ( اشكال ، عبارت از اين است كه ) عدمى كه اضافه مىشود به عدم ، نوعى از عدم است . از سوى ديگر از آن جهت كه عدم مضاف ، رافع عدم مضافٌ اليه است مقابل عدم است ، به نحو تقابلى كه بين دو نقيض ، وجود دارد . و نوعيت و تقابل قطعاً با يك‌ديگر جمع نمىشوند .\r\nشرح\r\nعدم العدم نوعى از عدم به شمار مىرود ؛ زيرا مقيد ، نوعى از مطلق است .\r\nاز سوى ديگر عدم العدم مقابل عدم است ؛ زيرا رافع اوست . و رافع هر شىء ، نقيض آن محسوب مىشود . بديهى است عدم مضاف ، عدم مضاف اليه را بر مىدارد .\r\nپس اين عدمِ مقيد ، نقطه مقابل عدم مطلق قرار مىگيرد و تقابل تناقض بين آن دو بر قرار مىشود . اشكال اين است كه چطور ممكن است عدم العدم ، هم نوعى از عدم مطلق باشد و هم نقيض آن . و حال آن‌كه جمع بين نوعيت و تقابل ، محال است .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nپاسخ به شبهه\r\nمتن\r\nوجه الاندفاع - كما أفاده صدرالمتألهين رحمه الله . . . للنّقيض يقابله العدم المضاف .\r\nترجمه\r\nدفع اشكال - همان‌طور كه صدر المتألهين فرموده‌است « 1 » - اين است كه جهت ، مختلف است . عدم العدم از آن جهت كه اخص از مطلقِ عدم بوده - عدم ، مقيد به عدم گرديده - نوعى از عدم است . « 2 » و از آن جهت كه براى عدمِ مضاف اليه ثبوت فرضى در نظر گرفته شده كه عدم مضاف آن را بر مىدارد ، مانند برداشتن نقيض ، نقيض خود را ، عدمِ مضاف مقابل عدم مضافٌ اليه قرار مىگيرد .\r\nشرح\r\nدر پاسخ اشكال گفته مىشود تعدد جهات ، ملاك تعدد احكام مىشود . در اين‌جا دو جهت وجود دارد كه حكم به نوعيت و تقابل به سبب هر يك از اين دو جهت است . از آن نظر كه مفهوم عدم العدم اخص از مفهوم عدم مطلق است ، او نوعى از عدم به شمار مىرود . اما از آن نظر كه براى عدم مضافٌ اليه فرض ثبوت شده و عدم مضاف آن را بر مىدارد ، به حكم آن‌كه « نقيض كل شىءٍ رفعه » ، عدم مضاف مقابل عدم مطلق قرار گرفته ، نقيض آن به شمار مىرود .\r\nپس ، عدم العدم به جهت اخصيت مفهومى ، قسمى و نوعى از عدم مطلق بوده است . اما به جهت رافعيت او ، نقيض آن محسوب مىشود . و ما موارد فراوان داريم كه يك چيز به دو ملاك ، محكوم به دو حكم مختلف مىشوند . بنابراين عدم العدم از آن جهت كه از عدم مطلق محدودتر است نوعى از او به شمار مىآيد و از آن جهت كه\r\n\r\n\r\n","description":"","footnote":"\r\n( 1 ) . اسفار ، ج 1 ، ص 353\r\n( 2 ) . « نوع من العدم » خبر « فعدم العدم » است\r\n","page_name":" 151 ","page_number":151},
  {"content":"\r\n\r\nعدم مضاف در اين كلمه عدم مضاف اليه را رفع كرده نقيض عدم به شمار مىآيد حكم به نوعيت به جهت اخصيت مفهومى و حكم به تناقض ، به جهت رافعيتِ عدم مضاف ، عدم مضاف اليه را مىباشد از اين رو اين دوحكم مختلف ، به ملاك اين دو حيث مختلف است و مانعى ندارد كه دو حكم در يك موضوع بر اساس دو اعتبار مختلف وجود يابد .\r\n\r\nطرح شبههء معدوم مطلق\r\nمتن\r\nوبمثل ذلك يندفع ما اورِدَ . . . يخبر عنه بأنّه لا يخبر عنه .\r\nترجمه\r\nو به مثل بيان فوق ( در خصوص تعدد جهت ) ايرادى « 1 » كه بر جملهء « المعدوم المطلق لايُخبَر عنه » هست دفع مىشود . ايراد ، عبارت از اين است كه اين قضيه با محتواى خودش ، تناقض دارد ؛ زيرا اين قضيه مىگويد كه از معدوم مطلق ، اخبار نمىشود ، در حالى كه همين خودش يك خبر از معدوم مطلق است .\r\nاين ايراد مندفع مىشود به اين‌كه معدوم مطلق از آن جهت كه در خارج ، بطلان محض است خبرى از آن داده نمىشود . و از آن نظر كه مفهوم آن ثبوت ذهنى دارد ، از او خبر داده مىشود ، به اين‌كه « لا يخبر عنه » . پس ، دو جهت مختلف در آن وجود دارد . و به تعبير ديگر معدوم مطلق به حمل شايع از آن خبر داده نمىشود ، ولى به حمل اولى از آن خبر داده مىشود به عدم اخبار از آن .\r\nشرح\r\nوقتى مىگوييم از معدوم مطلق ، خبر داده‌نمىشود اين خود ، خبرى از آن است .\r\n\r\n\r\n","description":"","footnote":"\r\n( 1 ) . اشكال از كاتبى است به ايضاح المقاصد در شرح حكمة عين القواعد ، ر . ك : ص 27\r\n","page_name":" 152 ","page_number":152},
  {"content":"\r\n\r\nپس اين قضيه با محتواى خودش كه مىگويد از معدوم مطلق ، خبر داده نمىشود ، تناقض دارد .\r\nجواب داده مىشود كه در اين‌جا همچون مسئله سابق تعدد جهت وجود دارد .\r\nمعدوم مطلق از آن جهت كه عين نيستى و بطلان است و در خارج ، واقعيت ندارد قابل اخبار نيست . و از آن جهت كه يك مفهوم دارد كه در ذهن ثبوت يافته ، مىتوان از اين مفهوم ذهنى خبر داد به اين‌كه لا يُخبر عنه .\r\nبه عبارت ديگر به ملاك حمل شايع كه مقام ، مقام وجود و مصداق خارجى است ، معدوم مطلق قابل اخبار نيست ؛ زيرا چيزى كه وجود ندارد از آن خبر داده نمىشود ، به دليل آن‌كه « ثبوت شىءٍ لشىءٍ فرعُ ثبوتِ المثبت له » مىباشد . وقتى مثبت له ، ثبوت نداشت اخبار از آن معنا ندارد . لكن به ملاك حمل اولى كه حمل در مقام مفهوم است ، هر مفهومى خودش براى خودش ثابت هست و در ذهن ثبوت پيدا كرده است ، مىتوان آن را موضوع حكم و مبتداى خبر قرار داده و گفت : « معدوم مطلق يُخبرُ عنه بعدمِ الاخبار » .\r\nتوضيح بيشترى مىآوريم و مىگوييم كه حمل به دو قسم ، تقسيم مىشود : حمل اولىِ ذاتى و حمل شايع صناعى . حمل اولى ذاتى عبارت است از حمل يك مفهوم بر خودش ، بدون آن‌كه عنايت به مصداق و وجود عينى آن باشد . به عبارت ديگر حمل اولى حملى است كه موضوع و محمول مفهوماً با يك‌ديگر متحد باشند و از آن‌جا كه هر مفهومى براى خودش ثبوت بيّن دارد آن حمل را حمل اولى و از آن جهت كه ذات بر ذات ، حمل مىشود آن را حمل ذاتى گفته‌اند . مانند انسان ، انسان است . اما حمل شايع ، حمل دو مفهوم مختلف است كه مصداقاً و وجوداً متحد شده‌اند ، مانند انسان ، نويسنده‌است . وجه تسميه آن است كه در علوم و صناعات اين نوع حمل شيوع دارد و بسيار استعمال مىشود .\r\nحال مىگوييم وقتى به مفهوم معدوم مطلق به ملاك حمل اولى ، كه همان حمل در\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمقام مفهوم است ، نظر داريم از معدوم مطلق مىتوان خبر داد . ولى وقتى به ملاك حمل شايع ، كه اتحاد موضوع و محمول در مقام وجود است ، قضيه را مورد توجه قرار مىدهيم مىبينيم كه معدوم مطلق نمىتواند وجود داشته باشد . و چيزى كه چنين است قابل اخبار نيست . « 1 »\r\n\r\nموارد ديگرى كه ايهام تناقض در آنها مىرود\r\nمتن\r\nوبمثل ما تقدّم أيضاً يندفع الشّبهة . . . فيه بالحمل الأوّلىّ ، ثابت فيه بالحمل الشائع .\r\nترجمه\r\nو به مثل آنچه جواب داده شد ، شبهه از پاره‌اى از قضايايى كه شبهه تناقض در آنها مىرود ، مندفع مىشود ، مانند « جزيى ، جزيى است » . در حالى كه خود اين قضيّه ، كلى بوده و بر كثيرين صدق\r\n\r\n\r\n","description":"","footnote":"\r\n( 1 ) . در كتاب بداية الحكمه حل شبههء معدوم مطلق ، خلاف عبارت كتاب نهايةالحكمه است . در بداية الحكمه مىفرمايند : « المعدوم المطلق معدوم مطلق بالحمل الاوّلى لا يخبر عنه و ليس بمعدوم مطلق بل موجود من الموجودات الذّهنيّه بالحمل الشّايع و لذا يخبر عنه بعدم الاخبار عنه . » همان‌طور كه ملاحظه مىشود در كتاب بداية الحكمه عدم اخبار از معدوم مطلق به ملاك حمل اولى قلمداد شده است . و اخبار از آن به ملاك حمل شايع است . ولى در كتاب نهاية الحكمه عدم اخبار از معدوم مطلق به ملاك حمل شايع است و اخبار از آن ، به ملاك حمل اولى است . به ظاهر چنين مىنمايد كه مؤلف علامه قدس سره خود در حل شبهه تناقض دچار تناقض گشته و دو بيان متناقض در دو كتاب خود آورده‌اند . ناگزير بايد براى هر دو عبارت توجيهى را آورد ، تا ساحت علمى ايشان از نسبت خطا مصون بماند ؛ گرچه اين توجيه اگر هم مورد قبول افتد وجود دو بيان به ظاهر متناقض ، مناسب كتاب درسى نيست .\r\nبايد گفت مؤلف اگر در كتاب بداية الحكمه فرموده‌اند : از معدوم مطلق به حمل اولى اخبار نمىشود مراد آن است كه معدوم مطلق چون بهره‌اى از واقعيت ندارد « بماانه معدوم مطلق » قابل اخبار نيست ، ولى به ملاك حمل شايع و از آن جهت كه مفهومى است موجود در ذهن ، قابل اخبار هست .\r\nاما در كتاب نهاية الحكمه اگر مىفرمايد به حمل شايع ، قابل اخبار نيست ، يعنى بر فرض كه معدوم مطلق به نحو قضاياى غيربتّى تحقق خارجى داشته باشد چون معدوم مطلق است قابل اخبار نيست . اما به عنوان يك معنا و مفهوم با قطع نظر از موجوديت آن در ذهن ، كه ملاك حمل اولى است ، قابل اخبار هست\r\n","page_name":" 154 ","page_number":154},
  {"content":"\r\n\r\nمىكند . و مانند « اجتماع نقيضين ، ممتنع است » . در حالى كه ( اجتماع نقيضين ) ممكنى است موجود در ذهن . و مانند جملهء « شىء » يا ثابت است در ذهن يا لا ثابت . در حالى كه « لا ثابت » خود نيز در ذهن ثابت است ؛ چون خود آن مفهومى است كه تعقلش مىنماييم و موجود ذهنى است .\r\n( حل شبهه اين است كه ) جزئى ، جزئى است به حمل اولى ، كلى وصادق بر كثيرين است به حمل شايع . اجتماع نقيضين ممكن است به حمل اولى ، ممتنع است به حمل شايع . و لا ثابت در ذهن لا ثابت است به حمل اوّلى ، ثابت در ذهن است به حمل شايع .\r\nشرح\r\nسه مورد ديگر از قضايايى را كه ايهام تناقض در آنها مىرود ، ذكر مىكنند . و پاسخى شبيه پاسخ سابق مىدهند . وقتى جزيى را تصور مىكنيم - به حكم آن‌كه هر چيز خودش ، خودش هست - جزيى ، جزيى است . و از سوى ديگر ، جزيى به معناى مايمتنع صدقه على كثيرين مفهومى است كه هزاران مصداق دارد ؛ زيد جزيى است ، عمرو جزيى است ، بكر و خالد جزيى هستند ، و . . . . پس مفهوم جزيى ، خود يك كلى است كه برتمام اين مصاديق خود صدق مىكند . از اين رو ، جزيى هم جزيى است هم كلى . و اين همان تناقض محال است .\r\nجواب مىدهند كه مفهوم جزيى به حكم حمل اولى كه هر مفهومى خودش ، خودش هست لا غير - جزيى است و نمىتواند غير از اين باشد . اما به حكم آن كه خود ، مفهومى است كه « يصدق على كثيرين » ، كلى است . بنابراين وقتى مىگوييم « زيد و عمرو و بكر جزئى هستند » اين حمل حمل شايع است و به حمل شايع جزيى ، كلى است و بر مصاديق بىشمار قابل حمل است .\r\nدر مثال دوم جملهء « اجتماع نقضين ممتنع است » را مطرح مىكنند . و مىگويند از يك سو اجتماع نقيضين ، ممتنع است و از سوى ديگر چون به عنوان يك مفهوم در ذهن ، موجود شده ، ممكن هست نه ممتنع . پس ، جمع بين امكان و امتناع كه نقيض يك‌ديگرند شده‌است . جواب آن است كه مفهوم اجتماع نقيضين به ملاك حمل اولى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبر خود در ذهن حمل مىشود و آن امر ممكنى است ؛ اما حقيقتِ اجتماع نقيضين به وجود خارجى كه ملاك حمل شايع هست ، ممتنع است .\r\nدر مثال سوم شىء را به ثابت در ذهن و لا ثابت در ذهن تقسيم مىكنند . مفهوم لا ثابت به عنوان يك مفهوم در ذهن ، وجود ذهنى پيدا كرده ، ثابت در ذهن شده است . از سوى ديگر مطابق تقسيم ، لا ثابت در ذهن لا ثابت هست . پس هم لا ثابت است و هم ثابت .\r\nدر اين‌جا هم جواب مىدهند كه لا ثابت ، لا ثابت است به حمل اوّلى ، كه حمل مفهوم بر مفهوم باشد ؛ چون نمىشود كه مفهوم لا ثابت چيزى غير از لا ثابت باشد . اما به عنوان اين‌كه اين مفهوم در ذهن ، وجود پيدا كرده‌است ، يعنى ثبوت ذهنى يافته و ملاك حمل شايع را كه اتحاد در مقام وجود است پيدا نموده است ، موجود مىباشد .\r\nوقتى مىگوييم « لا ثابت موجودٌ فى الذّهن » اين حمل ، حمل شايع است و امر ممكن و جايزى مىباشد .\r\nدر تمام اين موارد با تعدد جهتِ حمل ، مشكل تناقض حل مىشود .\r\nصدرالمتألّهين علاوه بر وَحَدات ثمانيّه ( وحدت موضوع ، محمول ، زمان ، اضافه ، مكان ، شرط ، جزء وكل ، قوّه و فعل ) كه در تناقض ، شرط است ، وحدت حمل را هم مصحح تناقض دانسته و شروط تناقض را نُه تا شمرده است . « 1 »\r\n\r\n\r\n","description":"","footnote":"\r\n( 1 ) . در مرحلهء سوم و فصل هشتم از مرحلهء چهارم ، مجدداً اين اشكال و جواب آمده‌است\r\n","page_name":" 156 ","page_number":156},
  {"content":"\r\n\r\nبه پرسش‌هاى زير پاسخ دهيد .\r\n1 . تمايز بين دو ماهيت به چند وجه ممكن است ؟\r\n2 . چگونه عدمى از عدم ديگر تمايز مىيابد ؟\r\n3 . توهّم تناقض در جملهء « المعدوم المطلق لا يُخبر عنه » به اين بيان كه اين جمله خود ، خبرى از معدوم مطلق است ، چگونه دفع مىشود ؟\r\n4 . جزئى به اعتبار كدام حمل ، جزئى و به اعتبار كدام حمل ، كلى است ؟\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nالفصل الخامس‌فى أنّه لا تكرّر فى الوجود « 1 »\r\n\r\nدر وجود تكرار نيست\r\nمتن\r\nكلّ موجود فى الأعيان فإنّ هويّته العينيّة . . . مع فرض الاثنينيّة ، فى الصّورتين سواء .\r\nترجمه\r\nبراساس اصالت وجود ، هويت عينى هر موجود خارجى ، وجود اوست ، چنان‌كه بيان آن گذشت . « 2 » و هويت عينى كه عبارت از تشخص هر موجود باشد از صدق بر كثيرين امتناع دارد . پس تشخص براى وجود به ذات خود ، حاصل است . « 3 » لذا اگر براى يك موجود ، دو وجود فرض شود هويت عينى واحد آن در عين وحدت ، كثير خواهد بود . و اين محال است .\r\n\r\n\r\n","description":"","footnote":"\r\n( 1 ) . انقعاد اين فصل تحت عنوان « لا تكرار فىالوجود » به دو دليل از عنوان « المعدوم لا يعاد » بهتر است : يكى اين‌كه شامل بحث امتناع وجود مثلين مىشود . ديگر اين‌كه با موضوع فلسفه كه موجود است بهترسازگار است\r\n( 2 ) . ر . ك : به فصل دوم از همين مرحله\r\n( 3 ) . فالشّخصيّة للوجود بذاته . . . . اگر تشخص ، ذاتى وجود نباشد پس بايد عرضى آن باشد و به خودى خود نبايدمتشخص باشد . پس ، قابل صدق بر كثيرين خواهد بود ، در حالى كه هيچ وجودى بر وجود ديگر صدق نمىكند . از اين‌جا معلوم مىشود كه تشخص و تعين ، ذاتى هر وجودى است\r\n","page_name":" 158 ","page_number":158},
  {"content":"\r\n\r\nبا بيان فوق ( تشخص ، عين هر وجود است و يك موجود ، دو وجود ندارد ) محال بودن وجود دو مثل من جميع الجهات آشكار مىشود ؛ چون لازمهء فرض دو مثل ، تمايز و دوگانگى بين آنهاست ، و لازمهء فرض تماثل من جميع الجهات عدم تمايز است ، و اين خود ، اجتماع نقيضين است كه محال است .\r\nخلاصه آن‌كه ممتنع است كه يك موجود به بيش از وجود واحد يافت شود ؛ خواه آن دو وجود در يك زمان بدون آن‌كه عدم بين آنها فاصله بيندازد موجود شوند يا عدم بينشان فاصله اندازد و در دو زمان موجود شوند . محذور - كه عبارت از لزوم عينيت همراه با فرض دوگانگى است - در هر دو صورت يك‌سان است .\r\nشرح\r\nتعين و تشخص ، ذاتى وجود هر موجود است ، لذا - هيچ وجودى قابل انطباق بر وجود ديگر نيست . هر وجودى فقط خودش ، خودش هست نه چيز ديگر . از اين رهگذر يك موجود نمىتواند دو وجود داشته باشد ؛ زيرا مستلزم آن است كه موجود در عين هويت واحد دو هويت داشته باشد . به عبارت ديگر ، در عين آن‌كه واحد است كثير نيز باشد .\r\nاز اين‌جا ( كه تكرار در وجود نيست ) نكتهء ديگرى نيز روشن مىشود و آن اين‌كه وجودِ دو مثلى كه از جميع جهات ، تماثل داشته باشند محال است ؛ زيرا مثليتِ همه جانبه بين آن دو وجود ، به عينيت و وحدت آن دو منجر مىشود . و فرض مثليت من جميع الوجوه كه ملازم با عدم تمايز است با فرض دوگانگى و تعدد كه ملازم باتمايز است ، جمع بين نقيضين است .\r\nخلاصه آن‌كه يك موجود به دو وجود ، خواه در زمان واحد باشند يا در دو زمان ، يافت نمىشود ؛ زيرا مستلزم محذورى است كه گفته شد ، يعنى اگر آن دو وجود از جميع وجوه مثلان هستند پس عين يك‌ديگرند و دو وجود نيستند . و اگر دو وجودِ جداگانه‌اند مماثل من جميع الوجوه نيستند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nطرح بحث امتناع مثلان ذيل بحث « لا تكرار فى الوجود » به جهت مناسبتى است كه بحث « تكرار در وجود » با وجود « مثلان » دارد .\r\n\r\nبراى تمايز دو وجود ، تميّز وهمى كفايت نمىكند\r\nمتن\r\nوالقول بأنّ الوجود الثّانى متميّز . . . بين الوجودين وبطلت العينيّة .\r\nترجمه\r\nاين سخن مردود است كه كسى بگويد : وجود دوم از وجود اول متمايز است به سبب آن‌كه مسبوق به عدم بعد الوجود است ، به خلاف وجود اول ( كه گرچه مسبوق به عدم هست اما نه عدم بعد الوجود ) . و همين مقدار تفاوت در ايجاد دوگانگى كفايت مىكند و زيانى هم به عينيت نمىزند ؛ زيرا تميّز به واسطهء عدم ، حاصل شده‌است .\r\nوجه مردود بودن اين سخن به اين است كه عدم ، بطلان محض است ؛ كثرت و تميزى در آن نيست و ذاتى ندارد كه متصف به عدم شود . تا پس از رفع عدم ، وجود بر آن ذات ملحق شود . از پيش گفته شد « 1 » كه اينها ( تميّز و كثرت در اعدام ) با ملاحظات عقلى و به كمك قوّهء واهمه براى عدم حاصل مىشود ؛ از آن جهت كه عقل ، عدم را به ملكات اضافه نموده ، به عدد ملكات ، عدم متعدد و متكثر مىشود .\r\nو حقيقتِ « 2 » بودن يك شىء مسبوق الوجود به عدم و ملحوق الوجود به عدم و خلاصه احاطهء عدم از پيش و پس ، چيزى جز اختصاص وجودش به مقطع خاصى از واقع و نارسا بودن او از گستردگى بر ساير ظروف و مقاطع نيست . نه اين‌كه براى يك شىء ، وجودى در ظرفى از ظروف واقع هست و براى عدم هم واقعيتى در ساير ظروف متصور است ، تا عدم دست رد بر سينهء وجود زده او را از\r\n\r\n\r\n","description":"","footnote":"\r\n( 1 ) . در فصل سابق\r\n( 2 ) . جملهء « و حقيقة كون الشىء مسبوق الوجود . . . » مبتدا و جملهء « اختصاص الوجود بظرف من ظروف الواقع » خبرآن است\r\n","page_name":" 160 ","page_number":160},
  {"content":"\r\n\r\nجايگاه خود طرد نموده خودش به جاى او مستقر شود ؛ زيرا ( مفاد اين تصور ناصحيح اين است كه ) به عدم اصالت داده‌ايم ( همان‌طور كه به وجود اصالت داده‌ايم ) و اين جمع بين نقيضين است . حاصل آن‌كه تميّز وجود دوم ( از وجود اول ) تميّز وهمى است و اين موجب تميّز واقعى نمىگردد . و اگر تميّز واقعى را موجب گردد دوگانگى و بينونت بين دو وجود را ايجاب خواهد كرد و عينيت از بين خواهد رفت .\r\nشرح\r\nگفتيم وجود دو مثل من جميع الوجوه محال است ؛ زيرا اگر مماثلت صد در صد باشد منجر به عينيت مىشود ، و اگر تمايزى در بين باشد مماثلت من جميع الوجوه نخواهد بود . در اين‌جا ممكن است اشكال شود كه چه مانعى دارد كه ما مسئله را طورى فرض كنيم كه در عين تمايز « من بعض الوجوه » مماثلت « من جميع الوجوه » محفوظ بماند . و مسئله را اين‌طور فرض كنيم كه : وجود اول مثلًا ساعت هشت صبح واقع شده در حالى كه مسبوق به عدم خود است . و وجود دوم ساعت نُه واقع شده در حالى كه مسبوق به عدم خود هست . و اين عدم ، مسبوق به وجود اولى است . وجه مشترك اين دو وجود اين است كه هر دو مسبوق به عدم خود هستند ، با اين تفاوت كه وجود دومى مسبوق به عدم مخصوصى است و آن عدم بعد از وجود اول است ، ولى وجود اولى مسبوق به عدم بعد از وجود اول نيست ، گرچه مسبوق به عدم هست اما نه عدمى كه بعد از وجود باشد . و همين مقدار فرق براى اين دو وجود كه به واسطهء عدم حاصل مىشود در تمايز اين دو وجود از يك‌ديگر كافى است ؛ در عين آن‌كه زيانى به مماثلث اين دو وجود نمىزند ، زيرا وجه تمايز ، به يك امر خارجى حاصل نشده تا به مماثلث زيان وارد كند ، بلكه آن به واسطهء عدم ، حاصل گرديده‌است .\r\nجواب مىدهند كه براى عدم در خارج از ذهن ما واقعيتى هم‌چون واقعيت وجود ، تصور نمىشود . و ذاتى هم در خارج ندارد ، لذا بين اعدام هم تمايزى نيست ، مگر به اعتبار مضافٌ اليه آن . يعنى تكثّر اعدام به واسطهء ملكاتى است كه عدم به آنها اضافه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمىشود ، مانند عدم بصر ، عدم سمع . و گرنه در خود عدم ، تكثر و تمايزى متصور نيست . پس تميّزى كه به واسطهء عدم حاصل مىشود تميّز وهمى و ذهنى است و براى دو وجود خارجى ملاك تمايزى به شمار نمىرود . و بر فرض اگر ملاك تمايز ، بين دو وجود خارجى باشد عينيت آن دو وجود از بين رفته و مماثلت من جميع الوجوه ، باطل مىگردد .\r\nقوله و ليس فيه ذاتٌ متّصفة بالعدم مقصود اين است كه عدم مانند اشياء موجود نيست كه داراى ذات و ماهيتى هستند كه مفروض وجود واقع مىشود و اگر وجود از آنها گرفته شود عدم بر آنها عارض مىشود تا در اين‌جا هم به همان قياس گفته شود كه عدم از ذات و ماهيت خود جدا مىشود و سپس وجود بر آن ذات عارض مىگردد خير براى عدم ذات و ماهيتى كه مفروض چيز ديگر قرار مىگيرد وجود ندارد .\r\n\r\nاشكال بر وحدت وجودِ سابق و لا حق ، به سبب وحدت صورت علمى آن ، به همراه پاسخ آن\r\nمتن\r\nوالقول بأنّه لِمَ لايجوز أن يوجد الموجد . . . تنبيهاتٌ بناء على ضروريّة المسألة .\r\nترجمه\r\nاين سخن كه چرا جايز نيست خداوند چيزى را ايجاد كند ، سپس آن را معدوم كند ، در حالى كه صورت علمى آن نزد او يا بعض مبادى عالى ( مجردات ) باقى بماند . سپس آن را دفعهء دوم بر اساس آن صورت علمى ايجاد كند . در اين صورت ، وحدت و عينيت بين دو وجود به سبب حفظ صورت علمى ، محفوظ مىماند مردود است ؛ زيرا كه وجود دوم هر گونه كه فرض شود وجودى است پس از وجود ( اول ) . و غيريت و دوگانگى با وجود اول ، به دليل آن‌كه پس از اوست ، بديهى است . و هرگز عينيت و غيريت با يك‌ديگر جمع نمىشوند .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nو اين مطلب كه محال است تكرار وجود براى يك شىء با فاصله افتادن عدم ميان آن دو ، همان چيزى است كه فلاسفه به عنوان « اعادهء معدوم بعينه محال است » « 1 » از آن سخن مىگويند . و شيخ الرئيس مسئله « امتناع اعادهء معدوم بعينه » را ضرورى دانسته‌است .\r\nو بر اين مطلب براهينى اقامه كرده‌اند « 2 » كه بر اساس بديهى بودن مسئله ، آنها يك امر تنبيهى خواهند بود .\r\nشرح\r\nشايد كسى بگويد : ممكن است وجود يك شىء از بين برود لكن صورت علمى آن موجود پيش خداوند يا كارگزاران خلقت كه ايادى او هستند باقى بماند و بار ديگر خداوند يا فرشتگان به آن چيز بر اساس آن صورت علمى محفوظ ، وجود ببخشند . در اين‌جا وحدت بين وجود اول و دوم به دليل محفوظ بودن صورت علمى آن شىء ، محفوظ مىماند و زيانى به عينيت و يگانگى آن دو وارد نمىشود .\r\nبه چنين كسى پاسخ داده مىشود كه در هر حال ، وجود دوم ، وجودى است پس از وجود اول . ناگزير دوگانگى حاكم است و وحدت از بين مىرود . گرچه صورت علمى آن شىء در هر دو حال نزد خدا يا مبادى عاليه محفوظ بماند .\r\nلازم به ذكر است آنچه در اين فصل تحت عنوان « لا تكرار فى الوجود » مطرح مىشود همان چيزى است كه فلاسفه آن را تحت عنوان « اعادهء معدوم بعينه محال است » مطرح مىكنند و محال بودن آن را از بديهيات مىشمارند . مع ذلك براهينى بر امتناع اعادهء معدوم ، اقامه مىشود كه در صورت بديهى بودن مسئله ، آن دلايل جنبهء روشنگرى خواهند داشت .\r\n\r\n\r\n","description":"","footnote":"\r\n( 1 ) . جماعتى از متكلمان از جمله بعضى از كرّاميه و ابوالحسن بصرى و محمود خوارزمى اعادهء معدوم را ممتنع‌مىدانند . اما برخى ديگر از آنان مانند اشاعره و جمعى از معتزله آن را جايز مىدانند\r\n( 2 ) . ر . ك : به شرح مواقف ، ص 579 و شرح تجريد قوشچى ، ص 60 - 63\r\n","page_name":" 163 ","page_number":163},
  {"content":"\r\n\r\n\r\nدليل اول بر امتناع اعادهء معدوم\r\nمتن\r\nمنها : انّه لو جاز للموجود فى زمانٍ . . . فى زمانين ، بينهما عدمٌ متخلل .\r\nترجمه\r\nاگر براى موجودى كه در زمانى واقع است روا باشد كه در زمان دوم ، معدوم شود و بار ديگر در زمان سوم همان وجود بعينه باز گردد ، لازم مىآيد كه عدم بين شىء و خودش فاصله بيندازد . و اين محال است ؛ زيرا مستلزم آن است كه وجود يك موجود در دو زمان ، واقع شود ، در حالى كه بين آن دو ، عدم فاصله انداخته است .\r\nشرح\r\nبديهى است بحث ، در باب اعادهء معدوم و امتناع آن بر اساس يك محور اصلى دور مىزند . و آن اين است كه آنچه معدوم شده بدون كم و كاست همراه با تمام شرايط و ضمايم ، زمان و مكان و عوامل علّى و معلولى به حال اول بازگردد . طبيعى است با گذشت لحظه لحظهء زمان و پديد آمدن شرايط جديد ، اگر معدوم بخواهد دوباره باز گردد چيزى شبيه سابق خواهد بود نه عين آن و اگر بخواهد عين موجود سابق باز گردد بايد تمام شرايط و عوامل همراه با وجود اول نيز بازگردند . اين اعاده به دلايل منطقى ، محال است . براى امتناع اعاده ، دلايل بسيارى ذكر كرده‌اند كه جنبهء ارشادى و تنبيهى دارد . و الّا اندك تأمل در مسئله ، براى تصديق به حكمِ امتناع ، كافى است .\r\nاولين دليل اين است كه اگر چيزى در زمانِ اول موجود بود و در زمان دوم معدوم شد و در زمان سوم مجدداً همان وجود ، موجود شد لازم مىآيد كه بين دو وجود ( در زمان اول و سوم ) كه در واقع يك وجودند - زيرا دومى حسب‌الفرض عين اولى است - عدم ، فاصله بيندازد . و محال است كه عدم ميان شىء و خودش فاصله بيندازد ؛ زيرا\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nجدا شدن شىء از خودش به واسطهء عدم يا چيز ديگر ، محال است . اين استحاله ، تحت عنوان « امتناع انفكاك الشىء عن نفسه » مطرح مىشود .\r\n\r\nدليل دوم\r\nمتن\r\nومنها أَنّه لو جاز إعادة الشّىء . . . عدم التّميّز بينهما وهما اثنان متمايزان .\r\nترجمه\r\nاگر جايز باشد اعادهء شىء معدوم به عين وجود اول ، جايز خواهد بود ايجاد مماثل من جميع الوجوه ابتدائاً ، در حالى كه اين محال است . ملازمهء ميان اين دو ( اعادهء معدوم و ايجاد مماثل ) از آن جهت است كه اين دو در حكم ، مثل يك‌ديگرند . و حكم امثال در آنچه جايز است و آنچه جايز نيست ، يك‌سان است . بنابراين اگر جايز باشد ايجاد معدوم به عين وجود اول پس خلق مثل وجود اول ، من اول الامر جايز است . ( در حالى كه اين مستلزم امر محالى است ) و محال لازم عبارت از اين است كه اجتماع مثلين در وجود ، اقتضا مىكند عدم تمييز بين آن دو ( به حكم آن‌كه مماثل من جميع الوجوه هستند ، فرقى بين آن دو نيست ) در حالى كه آن دو ، دو وجود ، متمايز هستند .\r\nشرح\r\nايجاد شىء معدوم به عين وجود اول ، بدون هيچ تفاوتى با وجود اول ، شبيه و هم خانوادهء ايجاد دو مثل مىماند كه از ابتدا ايجاد شوند و از نظر مماثلت هيچ تمايزى بين آن ها نباشد . و از آن رهگذر كه خلق دو مثلِ از جميع وجوه از ابتدا ، به دليل آن كه تماثل صد در صد منجر به عينيت و وحدت آن دو وجود مىشود ، محال است ، اعادهء معدوم هم كه شبيه و هم خانوادهء دو مماثل هست به حكم قاعدهء « حُكمُ الا مثال فيما يجوز و فيما لا يجوز واحد » محال است .\r\nدر اين برهان ، بر امتناع اعادهء معدوم از « امتناع خَلق دو مثل از جميع وجوه » استمداد شده‌است ؛ چون ملاك ، در هر دو يك‌سان است . بيان ملازمه ميان اعادهء\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمعدوم و ايجاد مماثل بدين صورت است كه اگر اعاده معدوم با تمام خصوصيات موجود اول صورت بگيرد و از جميع خصوصيات ، شبيه موجود اول باشد اين از نظر حكم شبيه است به اين كه از اول دو مماثل با هم ايجاد شوند ، بنابراين اگر ايجاد مماثل جايز باشد يا نباشد اعادهء معدوم هم مانند آن خواهد بود بيان لازم چنين است كه ايجاد دو مماثل از جميع وجوه منجر به عينيت شده محال مىباشد پس حكم به استحاله همان گونه كه براى مثلين ثابت است براى اعاده معدوم هم ثابت است .\r\n\r\nدليل سوم\r\nمتن\r\nومنها أنّ إعادة المعدوم بعينه . . . وحيثيّة الإعادة عين حيثيّة الابتداء .\r\nترجمه\r\nاعادهء معدوم به عين وجود اول ايجاب مىكند كه مُعاد همان مبتدا باشد ؛ چون فرض عينيت ايجاب مىكند كه مُعاد ، ذاتاً و در تمام مشخصات حتى زمان ، همان مبتدا باشد .\r\nپس معاد ( با حفظ عنوان معاد ) مبتدا مىشود و حيثيت اعاده ( با حفظ عنوان ) حيثيت ابتدا مىگردد . ( و اين محال است ) .\r\nشرح\r\nاگر وجود دوم ، عين وجود اول شد معاد كه وجود دوم است عين مبتدا كه وجود اول است خواهد بود . به اضافهء آن كه بايد تمام خصوصيات وجود دوم حتى زمان وجود دوم ، عين خصوصيات و زمان وجود اول باشد . اين جا علاوه بر آن‌كه بازگشت خصوصيات وجود دوم از جمله زمان به خصوصيات وجود اول ، امرى نامعقول است لازم خواهد آمد عنوان معاد به عنوان مبتدا و حيثيثِ اعاده كه نقطه مقابل حيثيت ابتداست به حيثيت ابتدا باز گردد . و اينها همه محال و ناممكن است ؛ زيرا بازگشت معاد به مبتدا و حيثيت اعاده به حيثيت ابتدا و زمان دوم\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبه زمان اول ، بازگشت يكى از دو امر متقابل به امر متقابل ديگر است ، و امتناع آن بديهى است .\r\n\r\nدليل چهارم\r\nمتن\r\nومنها أنّه لو جازت الاعادة لم يكن عدد العَوْد بالغاً حدّاً معيّناً يقف عليه ، إذ لا فرق بين العَودةِ الأُولى والثّانيّة والثّالثة وهكذا إلى ما لا نهاية له ، كما لم يكن فرقٌ بين المُعاد والمبتدأ وتعيّن العدد من لوازم وجود الشّىء المتشخّص .\r\nترجمه\r\nاگر اعادهء معدوم جايز باشد عدد عودها به يك حد معينى متوقف نمىشود ؛ زيرا فرقى بين بازگشت اول و دوم و سوم تا بىنهايت نيست . همان‌طورى كه فرقى بين معاد و مبتدا نيست . درحالى كه تعين عدد از لوازم شىء تشخص يافته مىباشد .\r\nشرح\r\nاگر اعادهء معدوم جايز باشد و بتواند يك شىء به قبل خود بازگردد شىء قبل هم به قبل خود و قبل از آن هم به قبل خود تا بىنهايت باز خواهد گشت ؛ زيرا فرقى بين اعادهء اول و دوم و سوم نيست . مثلًا اگر كودك بتواند به دوران جنين بودن خود باز گردد بايد جنين هم به دوره مضغه بودن خود و مضغه بودن به دوره علقه بودن و علقه بودن به دوره نطفه بودن و نطفه بودن به دوران قبل تا بىنهايت بازگردد ؛ به دليل آن‌كه فرقى ميان اعادهء اول به قبل و ميان ساير اعاده‌هاى قبلى وجود ندارد .\r\nاگر از ميان اين اعاده‌ها يكى را برگزيديم ترجيح بلامرجح داده‌ايم . و اگر مُعادها به صورت مبهم باقى بمانند و يكى را از ميان آنها انتخاب نكنيم به حكم آن‌كه هر موجود تا تشخص نيابد موجود نمىشود ، و تعيّنِ مرتبه و تعيّنِ عدد شىءِ اعاده شده از لوازم وجودِ موجود متشخص هست ، هيچ مُعادى وجود پيدا نمىكند . و همان‌گونه كه عدد\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمبهم ، موجود نمى شود مُعاد مبهم هم موجود نمىشود . و در صورت عدم انتخاب يكى از اعاده‌ها ، مُعاد به صورت مبهم باقى مىماند و قابليت وجود نمىيابد . جملهء « و تعيّن العدد من لوازم وجود الشّىء المتشخّص » اشاره به همين معناست . بديهى است اگر مُعاد عين مبتدا گشت پس نه مبتدا كه در مرتبهء نخست بوده و نه مُعاد كه در مرتبهء دوم بوده هيچ كدام متعين به عدد خاص به خود نگرديده‌اند . در حالى كه تا شىء ، جايگاه ويژه خود را نيابد موجود نمىشود .\r\n\r\nنظر متكلّمان دربارهء اعادهء معدوم\r\nمتن\r\nوذهب جمع من المتكلّمين . . . وليس إيجاداً بعد الإعدام .\r\nترجمه\r\nجمعى از متكلمان « 1 » نظر به آن كه شرايع حقّه دربارهء مَعاد سخن گفته‌اند و مَعاد ، اعادهء معدوم هست ، قائل به جواز اعادهء معدوم شده‌اند . و چنين استدلال نموده‌اند كه اگر اعادهء معدوم بعينه ممتنع باشد امتناع يا به جهت ماهيت معدوم است يا به جهت لازمهء لاينفك ماهيت معدوم ، كه اگر چنين باشد از اول نمىبايست موجود مىشد . يا به دليل يك مانع از بين رفتنى است ، كه در اين صورت با از بين رفتن مانع ، امتناع هم از بين مىرود . ( و معدوم به حال سابق ، اعاده مىشود ) .\r\nنظر متكلمان مردود است ، از آن جهت كه امتناع اعاده به دليل مانعى است كه مربوط به وجود معدوم است نه ماهيت آن . و آنچه اديان راستين دربارهء مَعاد و حشر و قيامت گفته‌اند در حقيقت ، انتقال از يك خانه به خانهء ديگر است ، و از باب ايجاد بعد از اعدام نيست .\r\n\r\n\r\n","description":"","footnote":"\r\n( 1 ) . از جمله آنان : صاحب مواقف و شارح آن در شرح مواقف ، ص 579 و تفتازانى در شرح مقاصد ، ج 2 ، ص 207 - 210 و ابن ميثم در قواعد المرام ، ص 147 مىباشند\r\n","page_name":" 168 ","page_number":168},
  {"content":"\r\n\r\nشرح\r\nمتكلمان ، امتناعِ اعادهء معدوم را در يكى از اين سه مانع خلاصه كرده‌اند : يا مانع از اعاده ، مربوط به ماهيت معدوم است . يعنى ماهيت يا در قلمرو مفاهيم و ماهيت‌هاى ممتنعه است ، كه هرگز موجود نمىشود ، مانند اجتماع ضدين و نقيضين . يا مانع به جهت لازمهء لاينفك ماهيت است . در اين دو صورت ماهيت ، از ابتدا نمىبايست موجود مىشد ؛ نه آن‌كه موجود مىشد ، سپس معدوم مىگشت . يا امتناعِ اعاده به جهت يك مانع زايل شدنى است . خوب ، در اين صورت مانع را زايل ، و معدوم را موجود مىكنيم .\r\nدر جواب اينها گفته مىشود مانع از اعاده هيچ يك از سه امر فوق نيست ، بلكه مانع يك امر چهارمى است . و آن اين كه مانع به وجود معدوم برمىگردد ، زيرا وجود دوم خواه عين وجود اول باشد يا نباشد به دلايلى كه گفته‌شد قابل بازگشت به قبل خود نيست . به ادلهء امتناع مراجعه شود .\r\nاما آنچه در تمام اديان الهى مربوط به قيامت آمده ، همه حق است و هيچ كدام به اعادهء معدوم مربوط نمىشود ؛ زيرا اولًا مردن و از اين جهان رفتن معدوم شدن نيست ، بلكه خانهء كوچك را به خانهء بزرگ تبديل كردن است . ثانياً حيات انسان به بدن مادى اونيست ، بلكه به نفس و روح اوست ، لذا گفته‌شده در همين جهان در امتداد هفت سال ، تمام سلول‌هاى بدن انسان تبديل به سلول‌هاى جديد مىشود و در عين حال حيات و وحدت شخص ، محفوظ مىماند . در قيامت هم مطلب چنين است .\r\nتبديل جلود به جلود جديد ، تغييرى در وحدت شخص ايجاد نمىكند ؛ زيرا حيات او قائم به نفس اوست ، نه بدن او . پس مسئله قيامت تخصصاً از بحث اعادهء معدوم ، خارج است .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبه پرسش‌هاى زير پاسخ دهيد .\r\n1 . تشخص يك شىء به چه چيز اوست ، چرا ؟\r\n2 . چرا وجود مثلَين من جميع الجهات محال است ؟\r\n3 . چرا اعادهء معدوم بعينه محال است ؟\r\n4 . دو دليل از دلايل امتناع اعادهء معدوم را بيان كنيد ؟\r\n5 . دليل متكلمان بر جواز اعادهء معدوم چيست ؟\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nمرحلهء دوم‌وجود مستقل ورابط « مشتمل بر سه فصل »\r\n\r\n","description":"","footnote":"","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n\r\n\r\nالفصل الأوّل‌فى انقسام الوجود إلى المستقل والرّابط\r\n\r\nتقسيم موجود به مستقل و رابط\r\nمتن\r\nينقسم الموجود الى ما وجوده . . . بالطرفين رابطاً بينهما .\r\nترجمه\r\nموجود تقسيم مىشود به موجودى كه فى نفسه هست ، و ما آن را وجود « 1 » مستقل « 2 » يا محمولى يا نفسى مىناميم . و به وجودى كه فى غيره هست ، و ما آن را موجود رابط مىناميم .\r\nتوضيح مطلب اين‌كه ما قضاياى خارجيّه‌اى داريم كه موضوع و محمولشان منطبق با خارج است ، مانند « زيدٌ قائمٌ » و « الانسان ضاحكٌ » و نيز مركبات تقييديّه‌اى است كه مأخوذ از قضاياى فوق هستند ، مانند « قيام زيد » و « ضحك انسان » . بين اطراف اين نوع قضايا چيزى مىيابيم كه نامش را نسبت و ربط مىگذاريم ، كه آن را در موضوع يا محمول تنها يا موضوع با محمولى ديگر يا محمول با\r\n\r\n\r\n","description":"","footnote":"\r\n( 1 ) . اين وجود را وجود محمولى مىگويند ، زيرا در هليات بسيطه محمول قرار مىگيرد مانند الانسان موجود و از آن‌رو كه حيث فى نفسه دارد آن را وجود نفسى مىگويند\r\n( 2 ) . حكيم سبزوارى مىگويد : مشهور به اين وجود وجود رابطى مىگويند ، ولى بهتر آن است كه آن را وجود رابط نام گذاريم تا فرق باشد ميان او و ميان اعراض كه او را وجود رابطى نامند ؛ شرح منظومه ، ص 61 - 62\r\n","page_name":" 173 ","page_number":173},
  {"content":"\r\n\r\nموضوعى ديگر نمىيابيم . معلوم مىشود در اين جا غير از موضوع و محمول ، چيز ديگرى هم هست كه آن چيز جداى از طرفَين نبوده ، به طورى كه شىء سوم و مفارق از آن دو باشد ، مانند مفارقت موضوع از محمول . و گرنه ( اگر نسبت ، يك موجود مستقل باشد ) ما محتاج به رابط ديگرى هستيم كه ربط دهد رابط را به موضوع ، و به رابط ديگرى كه ربط دهد رابط را به محمول . در اين صورت ، اجزاى قضيه كه سه تا هستند پنج تا مىشدند و آن پنج جزء به چهار رابط ديگر نيازمند بودند كه جمعاً نه تا مىشدند . و مطلب به همين سبك ادامه پيدا مىكرد . كه نتيجتاً اجزاى يك قضيه يا مركب تا بىنهايت تسلسل پيدا مىكرد ؛ در حالى كه آن اجزاء ، محصور بين حاصرَين ( موضوع و محمول ) بودند .\r\nو اين محال است . پس رابط ، موجود در دو طرف بوده ، قائم به آنهاست . به اين معنا كه خارج از آنها نبوده ، و عين يا جزء آن دو ، يا يكى از آن دو نيست .\r\nاما دو طرف ( موضوع و محمول ) بر خلاف رابط ، مستقل هستند . از اين‌جا ثابت مىشود كه بعضى از موجودات ، وجود فى نفسه و مستقل دارند و بعضى ديگر وجود فى غيره ( و غير مستقل ) دارند ، كه آن وجود ، رابط است . و از اين‌جا معلوم مىشود كه وسط قرار گرفتن نسبت بين طرفين عبارت از قائم بودن نسبت به طرفين و رابط بودن آن است .\r\nشرح\r\nاز بيانات گذشته به سادگى روشن مىشود كه بعضى از موجودات چه موضوع يك قضيه باشند يا محمول آن يا اجزاى يك مركب ، از وجود مستقلى برخوردارند ، مانند زيدٌ و قائمٌ در جملهء « زيدٌ قائمٌ » . اما علاوه بر موضوع و محمول ، نسبتى در ميان اين دو هست كه اين نسبت بين عمرو و قيام يا زيد و جلوس ، وجود ندارد . در واقع پيوند مخصوصى بين موضوع و محمول حاكم هست كه ما از آن به وجود رابط نام مىبريم .\r\nوجود رابط ، عامل اتحاد موضوع با محمول است و خود ، قائم به آنهاست و در موجوديت ، استقلالى ندارد . بر اساس مطلب فوق اجزاى قضيه عبارت مىشوند از سه جزء : موضوع ، محمول و رابط كه اين دو را به هم پيوند مىزند .\r\nحال اگر فرض كنيم كه رابط ، وجود مستقلى دارد بايد به دو رابط ديگر نياز داشته\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nباشيم تا يكى از آن دو ، رابط را به موضوع و ديگرى رابط را به محمول مرتبط سازد .\r\nبنابراين اجزاى قضيه از سه جزء به پنج جزء خواهد رسيد . و از آن جهت كه حسب الفرض روابط ، وجودات استقلالى دارند به چهار رابط ديگر نيازمند خواهيم بود تا آنها ، روابط قبلى را به قبل و بعد مرتبط سازند ؛ دو تاى آنها دو رابط قبلى را به موضوع و محمول مرتبط سازند و دو تاى ديگر ، رابطهاى قبل را به رابط قبلى مرتبط سازند ، كه جمعاً قضيهء ما به نه جزء ارتقا مىيابد . و چون ، بنابر فرض ، روابط همه از وجودات استقلالى برخوردارند باز به روابط ديگر جهت ارتباط آن ها با موضوع ومحمول و روابط قبلى نيازمند هستيم . و اين سير تصاعدى در نياز روابط تا بىنهايت ادامه پيدا مىكند . و اين مستلزم يك محال است . و آن عبارت است از قرار گرفتن اجزاى نامتناهى يك قضيه ( روابط نامتناهى ) بين دو حاصر ، يعنى بين دو چيز محدود و متناهى كه موضوع و محمول باشد . و بديهى است قرار گرفتن نامتناهى بين دو امر متناهى ، محال و ممتنع است .\r\nنتيجه مىگيريم كه وجود رابط ، استقلالى ندارد ، تا نيازمند به رابط ديگرى جهت مرتبط ساختنش به موضوع و محمول باشد . بلكه آن ، وجود غير مستقل و قائم به طرفين است . و اجزاى قضيهء « زيدٌ قائمٌ » سه تا بيشتر نيست : موضوع ، محمول و نسبت ميان آن دو .\r\n\r\nظرف تحقق وجود رابط ، همان ظرف طرفين اوست\r\nمتن\r\nويتفرّع عليه امور : الأوّل : . . . الدائرة بينهما وبالعكس .\r\nترجمه\r\nاز آنچه گذشت مطالبى تفريع مىگردد :\r\n« نكته اول » ظرفى كه وجود رابط در آن تحقق مىيابد همان ظرف طرفينى است كه رابط ، قائم\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبه آن هست ؛ خواه آن ظرف ، خارج باشد يا ذهن . اين به دليل طبع وجود رابط است كه در ضمن طرفين خود ، تحقق دارد . پس وعاى وجود طرفين « 1 » هم برابر با وعاى وجود رابط است . نسبت خارجى با طرفين خارجى و نسبت ذهنى با طرفين ذهنى تحقق مىيابد . ضابطه ، سنخيت وجود طرفين با وجود رابط و بالعكس مىباشد . « 2 »\r\nشرح\r\nاز آن نظر كه وجود رابط ، استقلالى از خود ندارد و قوام آن به موضوع و محمولى است كه قائم به آن است ، اگر طرفين آن در ذهن تحقق داشتند ، مانند آن كه بگوييم « الإنسان نوعٌ » يا « الانسان كلّىٌ » - كه نوعيت و كليت دو امر ذهنى براى انسان ذهنى هستند - طبعاً رابط بين آنها هم ذهنى خواهد بود . اما اگر طرفين آنها مانند « زيد قائم » ( كه در خارج ، قيام براى زيد متحقق است ) خارجى بودند رابط ميان آنها هم خارجى خواهد بود . پيوسته بين طرفين و رابط از نظر وجود ذهنى و خارجى ، سنخيت برقرار است .\r\nوجود نسبت از جهت ذهنى بودن يا خارجى بودن تناسب و سنخيت تام با طرفين نسبت دارد اگر طرفين نسبت فقط وعاى ذهنى داشتند مانند مثال نخست ، وجود رابط\r\n\r\n\r\n","description":"","footnote":"\r\n( 1 ) . « فوعاء وجود كل منها هو بعينه وعاء وجوده » ضمير در كلمه « كل منها » بايد اصلاح شود و تبديل به « كل منهما » گردد . يعنى ضمير ، مفرد مؤنث نيست ، بلكه تثنيه است\r\n( 2 ) . از سخن علامه به صراحت استفاده مىشود كه تقسيم وجود به وجود رابط و مستقل از مرز قضايا گذشته ، وجود عينى و خارجى را هم شامل مىشود . و در خارج مىتوان وجود رابط را يافت ، همان‌طور كه وجود مستقل را .\r\nولى به نظر مىرسد كه وجود رابط از سنخ روابطى كه قائم به طرفين باشد اختصاص به قضايا دارد ، گرچه از خارج ، حكايت كند ؛ زيرا وجود رابط بين دو وجود مستقل را پيوند مىزند و اتحاد به وجود مىآورد . ولى در خارج بين وجود زيد و وجود قيام يا وجود ماده و وجود صورت ، انفكاك و جدايى نيست ، تا به جهت پيوند زدن آن دو ، به وجود رابط نياز باشد . و درجاى خود گفته شده است كه وجود عرض از شئون وجود جوهر مىباشد و وجود جدا و مغايرى نيست كه توسط رابط ، پيوند بخورد . و هكذا وجود صورت براى ماده .\r\nآرى ، وجود رابطى كه قائم به يك طرف باشد ، مانند وجود معلول نسبت به علت خود ، در خارج وجود دارد . اما وجود رابط از آن سنخ كه مؤلف حكيم رحمه الله مثال مىآورند كه قائم به طرفين باشد ( فالنسبة الخارجيه إنما تتحقق بين طرفين خارجيين ) در خارج ، وجود ندارد\r\n","page_name":" 176 ","page_number":176},
  {"content":"\r\n\r\nهم ذهنى خواهد بود ولى اگر طرفين نسبت خارجى بودند رابط ميان آن دو هم خارجى خواهد بود .\r\n\r\nوجود رابط ، موجب اتحاد طرفَين آن است\r\nمتن\r\nالثّانى : أنّ تحقق الوجود الرّابط بين طرفين . . . لايخلو من ضرب من الاتّحاد .\r\nترجمه\r\nدوم ، وجود رابط ايجاب مىكند بين طرفين ، يك نحو اتحادى حاصل گردد . دليل آن اين است كه وجود رابط متحقق در طرفين بوده ، متمايز از آن دو نبوده ، و خارج از آن دو نيست . وحدت شخصى وجود رابط ، حكم به نوعى اتحاد بين طرفين مىكند ؛ خواه مانند قضايا ، حملى در كار باشد يا مانند مركبات ، حمل در بين نباشد . در همهء اين موارد ، طرفين خالى از نوعى اتحاد نيستند .\r\nشرح\r\nوجود رابط ، سبب مىشود كه زيد در جملهء « زيدٌ قائمٌ » همان قائم باشد و قائم همان زيد . به عبارت ديگر رابط ، بين موضوع و محمول در مقام وجود ، وحدت ايجاد مىكند . و مراد از « نوعٌ مِن الاتّحاد » در متن ، اتحادى است كه به واسطهء حمل شايع و در مقام وجود ، موضوع و محمول با يك‌ديگر متحد مىشوند . اتحاد طرفين خواه به صورت حمل در ضمن يك قضيه باشد مانند « زيدٌ قائمٌ » يا حملى در بين نباشد بلكه در ضمن يك كلمهء مركب مانند قيام زيد باشد در هر دو صورت ميان طرفين ، حكم به اتحاد صورت مىگيرد .\r\n\r\nرابط در حمل اولى و قضاياى بسيطه ، وجود ندارد\r\nمتن\r\nالثّالث : انّ القضايا المشتمله على الحمل . . . لتحقق النّسبة الرابطة بين الشّىء ونفسه .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nترجمه\r\nسوم ، قضايايى كه مشتمل بر حمل اولى هستند ، مانند « انسان ، انسان است » رابطه‌اى در آنها وجود ندارد ، مگر به اعتبار ذهنى . و نيز در هليات بسيطه ، مانند « انسان موجود است » ؛ زيرا معنا ندارد كه رابط ، بين شىء و نفس آن برقرار شود .\r\nشرح\r\nاز آن جا كه در حملِ ذاتىِ اولى ، حمل مفهوم بر مفهوم و ذات بر خودش هست ، مباينتى بين موضوع و محمول حكم فرما نيست تا نياز به وجود رابط ، جهت ربط بين آن دو باشد . مثلًا در جملهء « انسان ، انسان است » به جهت آن كه محمول ، عين موضوع هست مباينّت و دوگانگى حقيقى بين آنها نيست .\r\nسپس مؤلف حكيم مىفرمايد : « الّا بحسب الاعتبار الذّهنى » يعنى گرچه در حمل اولى ، حمل مفهوم بر مفهوم هست ، لكن در جاى خودش گفته شده كه در حمل اولى نيز بايد بين موضوع و محمول تغاير ذهنى ولو به اجمال و تفصيل حاكم باشد تا مُصحِّح و مجوِّز حمل باشد . زيرا در هر حملى يك جهت اتحاد و يك جهت اختلاف لازم است . وقتى مىگوييم « انسان ، حيوان ناطق است » انسان ، مجمل و حيوان ناطق ، تفصيل آن است . البته توجيه ديگرى نيز براى حمل انسان بر انسان وجود دارد كه بين موضوع و محمول مغايرتى ترسيم مىنمايد تا مُصحِّح و مُجوِّز حمل محمول بر موضوع گردد . « 1 »\r\nحال كه در حمل اولى ، تغاير را به حسب اعتبار ذهنى فرض كرديم به وجود رابط نياز مىافتد تا آن دو را به هم پيوند دهد . لكن آن رابط بر حسب اعتبار ذهنى است زيرا\r\n\r\n\r\n","description":"","footnote":"\r\n( 1 ) . ر . ك : نهاية الحكمه ، مرحلهء هفتم ، فصل سوم ، كه عبارت چنين است « وكالاختلاف بفرض الشّىء مسلوباً عن نفسه ، فيغاير نفسه . ثم يحمل على نفسه لدفع توهم المغايرة ، فيقال مثلًا الانسان انسان » ، يعنى مثلًا فرض شود كه يك چيز از خودش مسلوب است سپس براى دفع مغايرت ميان او و ذاتش حكم به اتحاد مىشود ، مثلًا گفته مىشود انسان انسان است\r\n","page_name":" 178 ","page_number":178},
  {"content":"\r\n\r\nحكم به اتحاد محمول با موضوع در ظرف ذهن صورت مىگيرد و گرنه خارجاً انسان با انسان متحد است و انفكاكى ندارد تا به رابط نياز داشته باشد .\r\nهم‌چنين در هليات بسيطه ، مانند « انسان موجود است » نيز رابط ، وجود ندارد ؛ زيرا براى انسان صرف نظر از وجود او حقيقتى نيست تا رابط ، ميان او و وجود او ارتباط برقرار كند . هل بسيطه كه مفاد كان تامه است نظر به اثبات اصل وجود براى موضوع دارد بر خلاف هل مركبه كه نظر به اثبات صفت براى موضوع دارد .\r\n\r\nاز عدم ، رابط ساخته نمىشود\r\nمتن\r\nالرّابع : أنّ العدم لايتحقّق منه رابط . . . اللّهمّ إلّابحسب الاعتبار الذهنىّ .\r\nترجمه\r\nچهارم ، از عدم ، رابط به وجود نمىآيد ؛ زيرا عدم نه شيئيتى دارد نه تميّزى . و لازمهء اين حرف اين است كه قضاياى موجبه‌اى كه يك طرف آن يا دو طرفش مانند جملهء « زيدٌ معدومٌ » يا « شريك البارى معدومٌ » عدم هست ، رابط عدمى در آنها نباشد ؛ زيرا معنا ندارد كه عدم ، قائم به دو عدم يا يك وجود و يك عدم شود . براى عدم ، شيئيت و تميّزى جز به اعتبار ذهنى ، وجود ندارد .\r\nشرح\r\nگفته شد وجود رابط وجه ارتباط ميان وجود موضوع و محمول است ؛ خواه آن موضوع و محمول از خارج حكايت كند يا از ذهن . حال مىخواهيم بگوييم : از عدم ، رابط ميان موضوع و محمول ساخته نمىشود ؛ زيرا عدم واقعيتى ندارد تا بتواند ميان موضوع و محمول نقش رابط را ايفا كند . و هيچ عدمى هم از عدم ديگر متمايز نيست تا يكى « عدم رابط » شود و ديگرى « عدم غير رابط » .\r\nسپس مؤلف مىگويد مىفرمايد : « اللّهمّ إلّا بحسب الاعتبار الذّهنى » . يعنى گرچه عدم ، حقيقت و تميّز از عدم ديگر ندارد ، ولى به واسطهء ثبوتِ فرضى كه براى آن\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمىشود در ذهن نحو وجودى مىيابد كه بدان ملاك محمول عدمى مىتواند بر موضوع واقعى يا فرضى ، حمل گردد . همان‌طور كه در مثال‌هاى « زيدٌ معدومٌ » يا « شريك البارى معدومٌ » محمول ، به عنوان اين كه براى آن ثبوت فرضى وجود دارد ، بر موضوع حمل گرديده است . در اين جا قضيه به دليل آن كه در قلمرو قضاياى ايجابى است ، حكم به ايجاب دارد كه امر ثبوتى است . يعنى رابط از سنخ وجود ، دارد ؛ چون مىگوييم : « زيد يا شريك البارى معدوم است » .\r\nتصور نشود كه چون ثبوتِ فرضى براى محمول در نظر گرفته‌ايم و با توجه به حكم به « است » كه در اين جملات به كار مىرود ، عدم ، رابط قرار گرفته‌است ، چنان كه در بعضى از تعليقات بر نهاية الحكمه چنين گفته شده است . « 1 »\r\nبنابراين بر اساس وجودِ فرضىِ محمول ، حكم به ثبوت آن براى موضوع نموده‌ايم ؛ گرچه وعاى تحقق طرفين ، ظرف ذهن است . ولى جاى پاى عدمى جهت رابط قرار گرفتن در ميان نيست . بنابراين ، مستثنى منه در جملهء « إلّا بحسب الاعتبار الذّهنى » جملهء « ولا شيئيّةَ ولا تميّز » مىباشد ؛ كه مفاد مجموع اين مىشود كه براى عدم ، تميز و حقيقتى وجود ندارد ، مگر آن‌كه براى آن فرض ثبوت و وجود در ذهن بكنيم . نه اين‌كه مستثنى منه ، جملهء « إذ لا معنى لقيام عدمٍ بعدمَيْن » باشد ، تا چنين استفاده شود كه در ثبوتِ فرضىِ محمول ، « رابطى از سنخ عدم ، موجود است ؛ زيرا معنا ندارد كه در قضيهء ايجابى كه حكم به ثبوت محمول واقعى يا فرضى بر موضوع مىشود عدم ، رابط قرار گيرد .\r\nپس در پاسخ به اين سؤال كه آيا اساساً در قضاياى موجبهء معدولة المحمول يا معدولة الطّرفين به طور كلى رابط نداريم يا رابط داريم لكن رابط از سنخ عدم نداريم مىگوييم كه اگر براى محمولِ عدمى يا موضوع و محمولِ عدمى ، فرض ثبوت بشود\r\n\r\n\r\n","description":"","footnote":"\r\n( 1 ) . حسين عشاقى ، وعاية الحكمه ، ص 31\r\n","page_name":" 180 ","page_number":180},
  {"content":"\r\n\r\nوجودِ رابط متحقق است ؛ نه آن‌كه بين امر مفروض الوجود عدم رابط شده‌است . و در صورتى كه فرض ثبوت براى عدم محمول يا طرفين نشود اساساً رابط ، وجود ندارد ؛ زيرا نبود زيد يا نبود شريك البارى ربط چيزى به چيزى را استدعا نخواهد داشت .\r\n\r\nدر قضاياى سالبه نيز عدم ، رابط قرار نمىگيرد\r\nمتن\r\nونظيرتها القضايا السّالبة ، كقولنا : . . . رابطاً فيها إلّابحسب الاعتبار الذّهنى .\r\nترجمه\r\nنظير قضاياى موجبهء معدوله ، قضاياى سالبه مىباشد ، مانند « انسان حجر نيست » . در اين سنخ قضايا نيز عدم ، رابط قرار نمىگيرد ، مگر به حسب اعتبار ذهنى .\r\nشرح\r\nفرق بين قضاياى موجبهء معدوله و سالبه اين است كه در قضاياى موجبه حكم به ايجاب وجود دارد ، ولى در قضاياى سالبه سلب حكم و سلب ربط وجود دارد . در سوالب بر خلاف موجبات ، محمول از موضوع سلب مىشود . پس اساساً ربطى در ميان نيست ، مگر آن‌كه ذهن همين سلب ربط را عدم رابط بداند و براى سلب ربط اعتبار وجود كند و آن را چيزى بپندارد . همان‌طور كه براى عدم العلّة فرض ثبوت مىكرد و آن را علت براى عدم معلول فرض مىكرد و نامش را علت عدمى مىگذاشت .\r\nدر اين‌جا نيز ذهن سلب ربط را ربط سلبى فرض كند و نامش را عدم رابط بگذارد .\r\nشباهت قضاياى سالبه و موجبهء معدوله از اين جهت هست كه همان‌طور كه عدم در موجبات ، رابط نمىشدند در اين‌جا نيز نمىشوند ، مگر اين‌كه در سوالب مىتوان براى سلب محمول از موضوع ، اعتبار ثبوتى كرد و نامش را عدم رابط گذارد ، ولى در موجبات پس از فرض ثبوت براى يك يا دو طرف ، رابط از سنخ وجود به ميان مىآيد نه از سنخ عدم .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nاز وجود رابط ، ماهيت انتزاع نمىشود\r\nمتن\r\nالخامس : أنّ الوجودات الرابطة لا ماهيّة لها . . . لامفهوم لها مستقلًاّ بالمفهوميّة .\r\nترجمه\r\nبراى وجودات رابط ، ماهيتى نيست ؛ چون ماهيات آنهايى هستند كه در جواب ما هو گفته مىشوند . پس ماهيات ، مفاهيمى مستقلند ، در حالى كه براى وجودات رابط ، مفهوم مستقلى نيست .\r\nشرح\r\nماهيات ، مفاهيم مستقلى هستند كه آنها را از موجودات انتزاع مىكنيم . مثلًا از يك موجود به نام انسان ، حيوان ناطق را و از يك موجود ديگر به نام فرس ، حيوان صاهل را و از موجودى ديگر مفهوم مستقل ديگرى انتزاع مىكنيم . ماهيات ، مرزهاى وجودى موجوداتند ، ولى از وجودهايى انتزاع مىشوند كه استقلالى در موجوديت داشته باشند . حال اگر وجودى ، استقلال در وجود نداشت ، به عبارت ديگر وجود رابط بود ، نمىتوان از آن ، مفهوم مستقلى به نام ماهيت انتزاع كرد ؛ زيرا ماهيت ، خود يك مفهوم كامل و مستقل است و منتزع از يك منتزعٌ منه مستقل مىباشد .\r\nاز عبارت مؤلف رحمه الله كه مىگويد : ماهيت از وجودات رابط انتزاع نمىشود ، چنين توهّم نشود كه ماهيت از « وجود بما انّه وجود » انتزاع مىشود ، پس چه طور ايشان ماهيت را منتزع از وجودات مستقل دانسته‌اند ؟ جواب آن است كه ماهيت از وجود انتزاع مىشود اما نه از « وجود بما انّه وجود » ، بلكه به عنوان اين كه ماهيت مرزهاى وجودى يك موجودند و وجود ، مُظهِر ماهيت است . پس انتزاع ماهيت از وجود « بما أنّه وجودٌ مُظهِرٌ و مقوِّمٌ للماهيّة » مىباشد ؛ نه « بما أنّ الوجودَ وجودٌ » تا اشكال شود چه طور ماهيت از وجود انتزاع مىشود .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبه پرسش‌هاى زير پاسخ دهيد .\r\n1 . وجود نفسى ورابط را شرح دهيد ؟\r\n2 . چراوجود رابط ، جداى از طرفين نيست ؟\r\n3 . ظرف وجود رابط كجاست ؟\r\n4 . چرا ميان قضايايى كه مشتمل بر حمل اولى است ، مانند « الانسان انسان » و هليّات بسيطه ، مانند « الانسان موجود » وجود رابط در بين نيست ؟\r\n5 . چرا ميان اعدام ، رابط نيست ؟\r\n6 . چرا از وجود رابط ، ماهيت انتزاع نمىشود ؟\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nالفصل الثّانىفى كيفيّة اختلاف الوجود الرّابط والمستقل\r\n\r\nاختلاف وجود مستقل و رابط چگونه اختلافى است ؟\r\nمتن\r\nهل الاختلاف بين الوجود المستقل والرّابط اختلاف نوعىّ أو لا ، بمعنى أنّ الوجود الرّابط وهو ذو معنىً تعلّقىٍّ هل يجوز أن ينسلخَ عن هذا الشأن فيعود معنىً مستقلًا بتوجيه الالتفات إليه مستقلًاّ بعد ما كان ذا معنى حرفىٍّ او لا يجوز ؟\r\nترجمه\r\nآيا اختلاف بين وجود مستقل و رابط اختلاف نوعى است ، يا نه ؟ « 1 » به اين معنا كه آيا مىشود وجود رابط در حالى كه معناى تعلقى دارد ، از اين حالت جدا شده و به سبب التفات مستقلى كه به او مىشود معناى مستقلى پيدا كند ، پس از آن‌كه معناى حرفى و غير مستقل داشت ، يا نمىشود ؟\r\nشرح\r\nاگر اختلاف وجود رابط و مستقل اختلاف نوعى باشد هيچ گاه وجود رابط از\r\n\r\n\r\n","description":"","footnote":"\r\n( 1 ) . مقصود از نوعيت ، نوعى كه يكى از كليات خمس بوده و در قلمرو ماهيات مىباشد ، نيست . بلكه مراد از نوع ، تغاير و دوگانگى است ؛ نه نوع اصطلاحى منطقى . زيرا نوع اصطلاحى صرفاً در محدودهء ماهيات هست و در حوزهء وجود و اقسام آن قرار نمىگيرد\r\n","page_name":" 184 ","page_number":184},
  {"content":"\r\n\r\nنوعيت خود دست بر نمىدارد و جاى خود را به نوع ديگرى نمىدهد . لذا هميشه وجود رابط ، وجود رابط مانده و وجود مستقل ، وجود مستقل مىماند همان‌طور كه انسان هيچ گاه نوعيت خود را با انواع حيوانى ، مانند فرس ، بقر و غنم عوض نمىكند .\r\nاما اگر اختلاف اين دو ، اختلاف نوعى نباشد وجود رابط خواهد توانست از حالت غير مستقل بودن معزول شود و وجود استقلالى پيدا كند .\r\nمؤلف حكيم رحمه الله مىگويد : حق ، سخن دوم است . وجود رابط همچون معانى حرفيه - كه مىتوان آنها را به چشم مستقل نگاه كرد و به آنها به عنوان كلمات مستقل التفات نمود - مىتوان به عنوان مستقل عنايت كرد و آنها را وجود مستقل قرار داد . اگر حروف را مستقل لحاظ كنيم ، خواهيم توانست آنها را مبتدا و خبر قرار دهيم . مثلًا بگوييم « مِن » و « الى » براى ابتدا و انتها به كار مىروند . در حالى كه اگر آنها « حرف » مانده بودند چنين كارى ممكن نبود . زيرا حرف ، مبتدا و خبر قرار نمىگيرد .\r\n\r\nديدگاه مؤلف در مورد اختلاف وجود مستقل و رابط\r\nمتن\r\nالحقّ هو الثّانى ، لما سيأتى فى أبحاث . . . المفهوم المستقل المنتزَع من المستقل .\r\nترجمه\r\nحق ، سخن دوم است ( عدم اختلاف نوعى ) . به جهت آن‌كه در بحث علت « 1 » و معلول خواهيم گفت كه نياز معلول به علت ، در ذات معلول نهفته است . بدين معنا كه معلول ، عين حاجت به علت و قائم به اوست و استقلالى بدون علت ندارد .\r\nمقتضاى اين سخن اين است كه وجود هر معلول ، خواه جوهر و خواه عَرَض ، گرچه موجود فى نفسه و مستقل هست لكن در مقايسه با علتش وجود رابط به حساب مىآيد ؛ اگرچه به خودى خود و\r\n\r\n\r\n","description":"","footnote":"\r\n( 1 ) . ر . ك : به فصل پنجم از مرحله هشتم\r\n","page_name":" 185 ","page_number":185},
  {"content":"\r\n\r\nدرمقايسهء بعضى با بعض ديگر موجود فى نفسه و مستقل مىباشد . از اين‌جا تثبيت مىگردد كه اختلاف وجود رابط و مستقل اختلاف نوعى نيست به اين معنا كه مفهوم غير مستقلى كه از وجود رابط انتزاع مىشود قابل تبديل به مفهوم مستقلى كه از وجود مستقل انتزاع مىگردد نباشد .\r\nشرح\r\nدر بحث علت و معلول خواهد آمد كه نياز معلول به علت در تار و پود وجود معلول نهفته ، معلول به تمام ذات خود محتاج به علت است و استقلالى بدون علت ندارد . به عبارت ديگر وجود معلول در مقايسه با وجود علت ، وجود رابط و غير مستقل است . در عين حال ، معلول در رابطه با معلول ديگر خواه جوهر باشد يا عرض ، مستقل بوده و وجود فى نفسه دارد .\r\nاز اين جا معلوم مىشود كه يك چيز مانند معلول به دو لحاظ و به دو ملاك هم وجود رابط است و هم وجود مستقل . نتيجه حاصل مىشود كه جمع عنوان رابط و مستقل به دو ملاك در يك وجود ، امر ممكن بوده و اختلاف آنها نوعى و ذاتى نيست ، بلكه بستگى به اعتبار مُعتِبر دارد . اگر او آن وجود را با علت خود مقايسه كند آن وجود ، وجود رابط و غير مستقل است . و اگر با ساير وجودات مقايسه نمايد وجود مستقل است ؛ خواه جوهر باشد يا عَرَض .\r\n\r\nمفهوم در استقلال و عدم آن تابع وجود خود\r\nمتن\r\nويتفرّع على ما تقدّم أُمور : الأوّل : . . . النظر عن وجودها لا مستقلّة ولا رابطة .\r\nترجمه\r\nاز آنچه گذشت مطالبى تفريع مىگردد : اول آن كه مفهوم در استقلال و عدم استقلال ، تابع وجودى است كه از آن انتزاع مىشود . و از پيش خود چيزى جز ابهام ندارد . پس حدود جواهر و اعراض ، در مقايسهء بعضى با بعض ديگر و با عنايت به خود آنها ماهيات جوهرى و عرضى محسوب\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمىشوند . و در مقايسه آنها با خداى تبارك و تعالى ، روابط وجودى محسوب مىشوند . و آن مفاهيم با قطع نظر از وجود آنها نه مستقل هستند و نه رابط ( بلكه محكوم به ابهام هستند ) .\r\nشرح\r\nماهيات و مفاهيم در استقلال و عدم استقلال تابع وجوداتى هستند كه از آنها انتزاع مىگردند . اگر وجود آنها مانند وجود جوهر يا عَرَض ، وجود فى نفسه و مستقل بود آن مفاهيم هم مستقلند . لذا آن مفاهيم را مىتوان ماهيات ناميد ؛ زيرا ماهيات مفاهيمى هستند كه استقلال مفهومى داشته باشند . و اگر وجود آنها مانند وجود روابط ، غير مستقل بود آن مفاهيم نيز غيرمستقلند .\r\nپس ، مفاهيم جوهرى و عَرَضى وقتى ماهيات محسوب مىشوند كه وجودات آنها به لحاظ مستقل مورد عنايت واقع شوند . اما اگر وجودات آنها در رابطهء با علت آنها مورد لحاظ قرارگيرد وجوداتشان روابط محسوب شده ، مفاهيم انتزاعى از آنها ، ماهيات جوهرى و عَرَضى نخواهد بود . نتيجه مىگيريم كه مفاهيم انتزاع شده از وجودات ، صَرف‌نظر از وجود آنها نه محكوم به استقلالند نه محكوم به عدم استقلال ، بلكه استقلال و عدم استقلالشان تابع و برگرفته از وجود آنهاست .\r\n\r\nقيام وجود رابط به يك يا دو طرف\r\nمتن\r\nالثّانى : أنّ من الوجودات الرّابطة . . . كوجودات سائر النّسب والإضافات .\r\nترجمه\r\nدوم ، پاره‌اى از وجودهاى رابط قائم به يك طرفند ، مانند وجود معلول كه قائم به علت خود هست . و برخى ديگر قائم به دو طرف مىباشند ، مانند وجودات ساير نسبت‌ها و اضافه‌ها .\r\nشرح\r\nوجودات رابط دو گونه‌اند برخى قائم به يك طرف هستند وبرخى قائم به دو\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nطرف ما گفتيم وجود هر معلول در مقايسهء با علت خود از آن جهت كه از خود ، هيچ ندارد و هرچه دارد از علت خود هست وجود رابط و غير مستقل به شمار مىرود ؛ لكن طرفى كه معلول قائم به او هست علت او بوده كه يك طرفِ ربط مىباشد . در اين موارد وجود معلول فقط داراى يك طرف مىباشد .\r\nدر ساير وجودهاى رابط دو طرف ربط ، وجود دارد : يكى موضوع و ديگرى محمول ؛ مانند « زيد قائم است » كه كلمهء « است » وجود رابط بين زيد و قائم مىباشد .\r\n\r\nدر عالم هستى فقط يك وجود مستقل ، وجود دارد\r\nمتن\r\nالثّالث : أنّ نشأة الوجود لا تتضمّن إلّا . . . و الباقى روابط ونسب وإضافات .\r\nترجمه\r\nسوم ، در جهان هستى به جز يك موجود مستقل ، موجود مستقل ديگرى نيست كه او خداى متعال است . ساير موجودات هستى ( در مقايسهء با او ) روابط و نسبت‌ها و اضافات به شمار مىروند .\r\nشرح\r\nگفتيم وجود هر معلول در مقايسهء با علت خود به ملاك عدم استقلالى كه دارد وجود رابط به شمار مىرود . و از آن جهت كه هستى ، سر تا سر ، معلول ذات خداوند متعال است وجودهاى غير مستقل و رابط محسوب مىشوند ، و جز ذات اقدس او در جهان ، وجود مستقلى نيست . ( بديهى است اين ديدگاه منافات ندارد با آن‌كه ما وجود معلول‌هاى هستى را - با قطع نظر از علت آنها - يكى را با ديگرى مقايسه كرده بعضى را به وجود رابط و بعضى را به وجود مستقل جوهرى و بعضى را به وجود عَرَضى تقسيم نماييم . )\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبه پرسش‌هاى زير پاسخ دهيد\r\n1 . آيا اختلاف ميان وجود مستقل و رابط ، اختلاف نوعى است يا نه ، چرا ؟\r\n2 . اين‌كه مفاهيم در استقلال و عدم استقلال تابع وجود خود هستند ، يعنى چه ؟\r\n3 . اقسام وجود رابط را بيان كنيد ؟\r\n4 . نشئهء وجود ، متضمن چند وجود مستقل است ؟\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nالفصل الثّالث فى انقسام الوجود فى نفسه الى ما لنفسه و ما لغيره\r\n\r\nتعريف وجود لغيره\r\nمتن\r\nينقسم الموجود فى نفسه إلى ما وجوده لنفسه . . . الذى هو عدم مّا عن موضوعه .\r\nترجمه\r\nموجود فى نفسه تقسيم مىشود به چيزى كه وجودش لنفسه باشد يا لغيره . مراد از وجود لغيره آن است كه وجود فى نفسه - كه وجودى است كه عدم را از حريم ماهيت خود طرد مىكند - بعينه طارد عدم از چيز ديگر نيز باشد ؛ اما نه طارد عدم ماهيت آن چيز ديگر - كه در اين صورت لازم مى آيد براى يك وجود ، دو ماهيت باشد و اين محال است - بلكه طارد عدمى باشد كه زايد بر ماهيت و ذات اوست و براى اين وجود ، نوعى مقارنت و همراهى با آن موجود ديگر ( موضوع ) هست ، مانند علمى كه وجود آن عدم را از ماهيتش طرد نموده و با همين وجود ، جهلى را كه خود ، عدم ديگرى است ( عدم نعتى ) از موضوعش طرد مىنمايد .\r\nشرح\r\nموجود مستقل و فى نفسه خود به دو قسم تقسيم مىشود : موجودى كه هم‌چون جواهر ، وجود لنفسه دارند موجوديتشان براى خودشان هست ، نعت ديگرى نيستند ،\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمانند وجود انسان ، وجود فرس و وجود بقر . و موجودى كه وجودشان لغيره هست .\r\nيعنى نعت موجود ديگرى هستند و پيوسته در دامن موجود ديگر يافت مىشوند ، كه آنها را عَرض مىناميم .\r\nاعراض گرچه وقتى كه در مقابل وجود رابط قرار بگيرند وجودهاى فى نفسه و مستقل محسوب مىشوند ، مانند آن‌كه مىگوييم : « البياض موجود » يا « السّواد موجود » . ولى وقتى در مقايسه با جواهر قرار بگيرند استقلالى از خود ندارند و دايم در دامن جوهر و از شئون وجودى آن به شمار مىروند . لذا مىگوييم وجود آنها « لغيره » هست .\r\nاكنون مىگوييم : وجود اعراض در عين حال كه عدم را از حريم ماهيت اعراض طرد مىكند و به آن ماهيات ، موجوديت مىبخشد ، يك كار ديگر هم مىكند و آن اين است كه نعت موضوع خود هم واقع مىشود و عدم نعتى را از موضوع خود نيز طرد مىكند . مؤلف به « علم » مثال مىزنند . علم يكى از اعراض است ؛ چون كيف و چگونگى نفس است . حال ، « وجود علم » عدم را از ماهيت علم طرد مىكند و به ماهيت علم ، موجوديت مىبخشد ، در عين آن‌كه به موضوع علم كه نفس آدمى باشد يك نعت هم مىدهد ، كه همان دانش باشد .\r\nدر واقع ، عدم علم را كه خود كَيفى محسوب مىشود از نفس انسان طرد مىكند و به جاى آن ، علم را به نفس مىدهد . پس وجود علم دو كار مىكند : يكى به ماهيت علم ، وجود مىبخشد و ديگرى به ماهيت نفس انسان نعتى را اعطا مىكند .\r\nاشتباه نشود ، وجود علم به ماهيت انسان ، وجود نمىدهد ؛ موجوديت انسان از ناحيهء عَرَض كه علم باشد تأمين نمىشود ، بلكه از ناحيهء وجود خود انسان تأمين مىگردد . و اگر چنين بود كه وجود علم هم به ماهيت علم ، موجوديت مىبخشيد و هم به ماهيت انسان ، لازم مىآمد كه يك وجود دو ماهيت داشته باشد ؛ يكى ماهيت علم و\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nديگرى ماهيت انسان . و اين محال است كه يك وجود دو ماهيت داشته باشد . يا به عبارت ديگر دو ماهيت ، قائم به يك وجود باشد .\r\n* قوله : طارداً للعدم عن شىء آخر ؛ يعنى علم طرد مىكند عدم علم را از موضوع خود كه انسان باشد .\r\n* قوله : لالعدم ماهية ذلك الشىء الآخر ؛ يعنى وجود علم طرد نمىكند عدم انسان را . عدم انسان را وجود خود انسان طرد مىكند . بلكه وجود علم ، جهل را كه عدم علم است طرد مىكند .\r\n* قوله : له نوع من المقارنة له ؛ يعنى براى عرَض كه علم باشد مقارنت و همراهى با موضوع خود كه انسان باشد ، حاصل است .\r\n\r\nدليل بر وجود لغيره\r\nمتن\r\nوالحجّة على تحقّق هذا القسم . . . وذلك هو المطلوب .\r\nترجمه\r\nدليل بر تحقق اين قسم يعنى وجود لغيره ، وجودات اعراض است ؛ زيرا هر يك از آنها همان‌طور كه از ماهيت خود ، عدم را طرد مىكنند ، نحوه عدمى را از موضوع خود كه آن عدم ، زايد بر آن موضوع مىباشد طرد مىكنند .\r\nهم‌چنين ، صورت‌هاى نوعيه‌اى كه قائم به ماده هستند آنها هم براى مواد خود حاصلند و به سبب اين حصول از مواد خويش ، نه عدم ذاتى مواد را ، بلكه نقص جوهرى مواد را - كه مواد با طرد اين نقص ، تكميل مىشوند - طرد مىكنند . و مراد از اين‌كه گفته مىشود : « وجود عَرَض ، نعت بخش و لغيره است » همين است .\r\nمقابل وجود عَرَض ، وجود لنفسه است كه فقط عدم را از حريم ماهيت خود طرد مىكند ، مانند وجود انواع تامهء جوهرى ، چون انسان ، فرس و غير اين دو .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاز مطالب فوق ، نتيجه حاصل مىشود كه وجود فى نفسه به وجود لنفسه و لغيره تقسيم مىشود ، و مطلوب ما همين است .\r\nشرح\r\nدليل بر وجود لغيره وجود اعراض مىباشد . وجود اعراض براى جواهر و در دامن آنهاست . گفتيم كه وجود اعراض همان‌طور كه عدم را از ماهيت خود دفع مىكنند ، عدم نعتى را هم از موضوع خود دفع مىنمايند .\r\nصُوَر نوعيه هم نسبت به موادى كه در آنها منطبع و داخل مىشوند همانند اعراض نسبت به جواهر هستند . صور نوعيه هم به سبب وجود خود ، عدم را از خود طرد و نقص را از موادى كه در آنها داخل مىشوند ، دفع مىنمايند . در واقع آنها هم به وجود خود ، دو كار انجام مىدهند : يكى عدم ماهوى خود را دفع مىنمايند ، و ديگر آن‌كه نقص جوهر را از مواد خود ، طرد مىكنند . يعنى به ماده مبهم فعليت و تحصل مىبخشند .\r\nاز باب مثال ، صورت نوعيهء يك ميز را مثال مىزنيم . واقعيت ميز را دو چيز تشكيل مىدهد : يكى چوب‌ها كه ماده ميز هستند ، و ديگر هيئت خاصى كه آن چوب‌ها را به صورت ميز در مىآورد و به آن ، ماهيت ميز بودن داده و آن را از صندلى يا تختهء سياه ، جدا نموده‌است . ما از آن هيئت خاص كه قائم به آن چوب‌هاست و ميز را به وجود مىآورد ، صورت نوعيهء منطبع در ماده تعبير مىكنيم . حال مىخواهيم بگوييم صورت نوعيهء ميز اگر از چوب‌ها جدا شوند و چوب‌ها فرضاً هيچ شكل ديگر نوعى مانند هيئت صندلى يا تخته سياه يا كمد يا غيره را نيز نداشته باشند ، داراى يك نقص جوهرى هستند ؛ چرا نقص جوهرى ؟ زيرا جوهرهء چوب بدون يك شكل و هيئت ، حال هر چه باشد ، نمىتواند وجود داشته باشد . چوب‌ها بالأخره بايد هيئتى ولو به صورت استوانه‌اى ، كه تنهء يك درخت را تشكيل مىدهد ، داشته باشند . و محال است كه چوب بدون هيچ هيئتى تحقق پيدا كند .\r\nپس ، نقص چوب‌ها يك نقص جوهرى است ؛ يعنى در جوهرهء ذات آن رخنه كرده\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاست . براى طرد اين نقص جوهرى نيازمند يك صورت نوعيه ، مانند آن كه آن چوب به صورت تنهء يك درخت يا ميز يا صندلى يا تخته يا يك چيز ديگر باشد ، هستيم تا به چوب‌ها موجوديت بالفعل و متحصل بدهد . آن حقيقت را ما صورت نوعيه مىناميم و وجود آن را براى تحصل دادن به ماده‌اش لازم مىدانيم . پس ، صورت نوعيه علاوه بر آن كه با وجود خود ، عدم خود را طرد مىكند نقص جوهرى مادهء خود را نيز طرد مىكند . شباهت صورت نوعيه به اعراض از اين جهت هست كه هر دو وجود لغيره دارند ؛ أعراض براى جواهر و طارد نقص آنهايند ، صُوَر نوعيه هم براى ماده و طارد نقص آنهايند .\r\nنقطه مقابل وجود اعراض ، وجود انواع جوهرى مانند وجود انسان و فرس و بقر هست ، كه وجود اينها فقط عدم را از حريم ماهيت آنها طرد مىكند و بس ، كه ما اينها را وجودات لنفسه مىناميم .\r\n\r\nعَرَض از مراتب وجود جوهر است\r\nمتن\r\nويتبيّن بما مرّ أنّ وجود الأَعراض . . . المنطبعة غير مباينة لوجود موادّها .\r\nترجمه\r\nاز آنچه گذشت آشكار مىشود كه وجود اعراض از شئون وجودى جواهرى مىباشند كه موضوع آنهاست . هم‌چنين وجود صور نوعيهء منطبعه ، مباينتى با وجود مواد خود ندارد .\r\nشرح\r\nدر اين‌كه وجود اعراض جداى از وجود جواهر بوده ، دو وجود جداگانه هستند يا اين كه يك وجود بيش نيست لكن همان يك وجود ، بالذّات منسوب به جواهر بوده بالعرض منسوب به اعراض هست ، ميان مشهور حكماى قبل از صدرالمتألّهين و شخص ايشان اختلاف است .\r\nمشهور مىگويند : در خارج ، عَرَض و جوهر به دو وجود جداگانه يافت مىشوند ، لكن وجود عَرَض تابع وجود جوهر است و تركيب اين دو ، تركيب انضمامى است .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاما صدرالمتألّهين و اتباع او مىگويند : خير ، مطلب چنين نيست . در خارج ، عَرَض از جوهر جدا نبوده ، وجودى وراى وجود آن ولو به نحو تابعيت ندارد . بلكه عَرَض ، شأنى از شئون جوهر بوده ، وجودش همان وجود جوهر است . لكن آن وجود واحد ، بالذّات منسوب به جوهر ، و بالعرض منسوب به عَرَض مىباشد .\r\nهمان‌طور كه در خارج مباينتى ميان وجود ماده و صورت نيست و به وجود واحد ، موجودند ، وجود جوهر و عرض نيز اين‌گونه است . لكن عقل در ظرف تحليل ، ميان وجود جوهر و عرض فرق مىگذارد و مىگويد : جوهر ، وجود لنفسه دارد و عرض وجود لغيره . اما در خارج ، يك وجود بيش نيست كه دو ماهيت جوهر و عرض ، بدان موجود مىگردد . اين ، نظير اتحاد عاقل و معقول مىماند . در آن‌جا هم صدرا سخت پافشارى مىكند كه عاقل و معقول دو ماهيت متغاير دارند كه به وجود واحد موجود شده‌اند . بنابراين در خارج ميان آن دو به سبب وجود آنها تمايزى نمىافتد ، بلكه تغاير آنها به سبب ماهيت آنهاست .\r\nاشكال نشود كه چگونه دو ماهيت به وجود واحد ، موجود مىشوند ؛ زيرا در جايى اين محال است كه نسبت وجود به دو ماهيت ، بالذّات و مستقل باشد . اما در اين‌جا ، وجود به ماهيت جوهرى نسبت بالذّات و به ماهيت عرضى نسبت بالعرض دارد . و در اين موارد ، تحقق دو ماهيت به يك وجود ، محال نيست .\r\n\r\nمفاهيم انتزاعى در چه شرايطى ، ماهيت به شمار مىروند ؟\r\nمتن\r\nو يتبيّن به أيضاً أنّ المفاهيم المنتزعة . . . يتّصف بها الجسم خارجةٍ عن ذاته .\r\nترجمه\r\nنيز از آنچه گذشت آشكار مىگردد : مفاهيمى كه از وجودات نعتى كه اوصاف موضوعات خود هستند انتزاع مىشود ماهيات براى اعراض نيستند ، همان‌طور كه ماهيات براى موضوع اعراض\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nنيستند . دليل آن اين است كه مفهوم منتزَع از وجود ، وقتى ماهيت براى آن وجود محسوب مىشود كه وجود منتزَعٌ عنه از نفس آن مفهوم ، عدم را طرد كند . و وجود ناعت ، طرد مىكند عدم را ؛ اما نه از مفهوم انتزاع شده از آن وجود نعتى ( بلكه طرد مىكند عدم نعت موضوع را ) .\r\nمثلًا وجود سياهى فى نفسه طرد مىكند عدم را از نفس سياهى پس سياهى ماهيت آن محسوب مىشود . اما اين وجود از آن جهت كه جسم را سياه مىكند ( يعنى وقتى لحاظ لغيره بودن و نعتى بودن پيدا مىكند ) نه عدم را از ماهيت سواد و نه از ماهيت جسمى كه موصوف اوست طرد مىكند ، بلكه عدم را از صفتى طرد مىكند كه جسم ، متصف به اوست و آن صفت خارج از ذات او مىباشد .\r\nشرح\r\nگفتيم وجود اعراض به دو لحاظ ، دو عنوان مىپذيرند : يكى فىنفسه بودن و ديگرى لغيره بودن . وقتى وجود عَرَض به مفهومش كه از آن وجود انتزاع شده موجوديت مىبخشد آن مفهوم براى آن وجود ، ماهيت محسوب مىشود . ولى وقتى نعتيت به موضوع خود مىبخشد و اعتبار لغيره پيدا مىكند به اين ملاك ، مفهومى كه از اين وجود انتزاع مىشود ماهيت به شمار نمىرود .\r\nمؤلف مثال مىزنند به مفهوم سياهى كه از وجود سياه گرفته شده است . اگر اين وجود اعتبار لنفسه پيدا كند و به اين مفهومى كه از او انتزاع شده موجوديت ببخشد ، به اين لحاظ اين مفهوم برايش ماهيت محسوب مىشود . اما اگر اين وجود اعتبار لغيره پيدا كند و به عبارت ديگر وجود نعتى براى موضوع خود شود ، به اين لحاظ آن مفهوم انتزاع شده از اين وجود ، ماهيت براى آن وجود محسوب نمىشود . و وجود نعتى نه عدم ماهيت سياه را و نه عدم ماهيت موضوع خود را كه جسم است طرد نمىكند ، بلكه فقط عدم سياه بودن جسم را طرد كرده و جسم را « اسود » قرار مىدهد .\r\nنتيجه كلام آن‌كه : مفهومى كه از وجود عَرَض ، مانند سياهى انتزاع مىشود به ملاك فى نفسه بودن ، ماهيت هست و به ملاك لغيره بودن ، ماهيت به شمار نمىرود .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n* قوله : لاعن نفس المفهوم المنتزع عنه ؛ ضمير « عنه » به « الوجود النّاعت » برمىگردد .\r\n* قوله : بل عن صفةٍ يتصّف بها الجسم ؛ صفتى كه جسم قبل از عروض سياهى بدان متصف است همان عدم سياهى است كه وجود سياهى ، آن را بر مىدارد .\r\n* قوله : خارجةٍ عن ذاته ؛ صفت عدم سياهى ، خارج از جسم است . لذا گاهى جسم ، سياه است و گاهى غير سياه .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبه پرسش‌هاى زير پاسخ دهيد .\r\n1 . مراد از وجود لغيره چيست ؟ توضيح دهيد ؟\r\n2 . دليل بر تحقق وجود لغيره چيست ؟\r\n3 . معناى اين كه اعراض از شئون وجود جواهر هستند چيست ؟\r\n4 . چرا از وجودات نعتى ماهيت انتزاع نمىشود ؟\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nمرحلهء سوم‌انقسام وجود به ذهنى و خارجى\r\n\r\n","description":"","footnote":"","page_name":" 199 ","page_number":199},
  {"content":"\r\n . \r\n","description":"","footnote":"","page_name":" 200 ","page_number":200},
  {"content":"\r\n\r\n\r\nفى انقسام الوجود إلى ذهنىٍ وخارجىٍ\r\n\r\nوجود ذهنى ماهيّات ، ملاك علم ما به خارج مىباشند\r\nمتن\r\nالمعروف من مذهب الحكماء أنّ لهذه الماهيات . . . وهو علمنا بماهيّات الأشياء .\r\nترجمه\r\nنزد حكما ، معروف است كه ماهياتى كه در خارج ، موجود هستند و آثار خارجى بر آنها مترتب مىشود ، وجود ديگرى هم دارند كه در آن وجود ، آثار خارجى بر آنها مترتب نمىشود ، بلكه آثار ديگرى برآنها مترتب مىگردد . و اين وجود همان است كه ما آن را وجود ذهنى مىناميم و همان علم ما به ماهيات اشياء است .\r\nشرح\r\nيكى از مسائلى كه از دير باز مورد بحث فلاسفه بوده است ، اين است كه چه چيز ملاك علم ما به جهان خارج مىشود . به عبارت ديگر كشف حقايق براى بشر چگونه صورت مىگيرد . در اين زمينه نظريات گوناگونى ابراز شده است كه متعاقباً به آنها اشاره مىشود . معروف‌ترين آنها بين فلاسفه عبارت است از تحقق ماهيات در ذهن بشر . همان‌گونه كه ماهيات در خارج ، موجود مىشوند به وجود خارجى ، در ذهن موجود مىشوند به وجود ذهنى ؛ با اين تفاوت كه وجود ماهيات در خارج همراه با\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nآثار خارجى است و وجود آنها در ذهن همراه با آثار ذهنى است . بر اين اساس ، ماهيات دو ظرف تحقق دارند : يكى خارج و ديگرى ذهن .\r\nتحقق ذهنى ماهيات ، ملاك علم ما به ماهيات و به جهان خارج مىباشد و به عبارت ديگر وجود ماهيات در ذهن ، پل عبور ما به جهان خارج مىگردد . بشر از آن‌جا به موجودات خارجى همچون زمين و آسمان و درخت و سنگ ، آگاه مىشود كه ماهيات اينها در ظرف ذهن همچون ظرف خارج ، موجود مىگردد . تحقق ماهيات موجود خارجى در ذهنِ ما ، هم علم ما به ماهيات را تشكيل مىدهد و هم پل عبور شخص عالم مىشود به جهان خارج از ذهن خودش ؛ و علم او به خارج را تشكيل مىدهد .\r\nبحث و گفت‌وگو دربارهء وجود ماهيات در ذهن به نام بحث « وجود ذهنى » نام‌گذارى شده است . اين بحث گرچه تحت اين عنوان در كلمات قدماىِ حكما تا قبل از فخر رازى و خواجهء طوسى مطرح نبوده است ، ولى كم و بيش در خلال كتب حكما موجود بوده است . اولين كسى كه اين بحث را تحت اين عنوان منعقد كرده‌است ، فخر رازى در مباحث المشرقيّه و خواجهء طوسى در تجريد بوده‌است .\r\nسپس در كلمات متأخرين ، اين بحث جاى خود را در مباحث وجود باز كرده و پيرامون آن ، مطالب فراوانى گفته شده است . دليل اين‌كه اين بحث را ذيل مباحث وجود مطرح كرده‌اند - با آن‌كه بحث وجود ذهنى را كه مربوط به علم و شناخت است ، بايد در كيف نفسانى مطرح كرد - اين بوده است كه وجود به تقسيم اولى به وجود خارجى و وجود ذهنى تقسيم مىشود . لذا بحث وجود ذهنى در قلمرو مباحث وجود و تقسيمات اوليه آن قرار مىگيرد . و به همين جهت ، بحث آن را در ذيل مباحث وجود آورده‌اند .\r\nمتكلمان - كه پيوسته با نقد و ايرادهاى خود ، عامل سعى و تلاشِ فلاسفه در پاسخ‌گويى به شبهات بوده‌اند - در باب وجود ذهنى هم ايرادات قابل ملاحظه‌اى وارد نموده‌اند . از جمله آن ايرادات اين است كه اگر ماهياتِ اشياء ، در ذهن ما پديد مىآيند\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبايد همان آثارى كه ماهيات در خارج دارند ، مانند سوزندگى براى آتش و سردى براى يخ ، در ذهن ما هم داشته باشند ؛ در حالى كه ندارند . از سوى ديگر ، اجتماع ماهيت حار و ماهيت بارد در يك ظرف به نام ذهن اجتماع متضادين است ، و اين امر محالى است .\r\nاين اشكالات و امثال آن موجب شده است كه در اين باب نظريات ديگرى مطرح گردد ، مانند نظريه اشْباح يا إضافه كه إن‌شاء اللَّه متعاقباً نقل مىشود .\r\n\r\nنظريه اضافه\r\nمتن\r\nوأنكر الوجودَ الذهنىّ قومٌ ، فَذَهَبَ . . . من النّفس إلى المعلوم الخارجىّ .\r\nترجمه\r\nجماعتى ، « 1 » وجود ذهنى ماهيات را انكار كرده ، قائل شده‌اند كه علم ، نوعى اضافه است ميان نفس و معلوم خارجى .\r\nشرح\r\nگرچه معروف است كه نظريهء اضافه را براى اولين بار فخر رازى در مباحث المشرقيه آورده ، ولى قبل از او ، نظريهء اضافه را ابوالحسن اشعرى با عنوان « تعلّق » مطرح كرده است . و از آن‌جا كه فخر رازى ، اشعرى مذهب بوده و نظريات ابوالحسن اشعرى را توجيه مىكرده است ، نظر او را سامان داده ، و تحت عنوان اضافه به نام خود مطرح نموده است .\r\nآنچه در مباحث المشرقيه مطرح است اين است كه علم عبارت است از اضافه بين عالم و معلوم ذهنى ، كه سخن قابل فهم و قابل توجيهى است ؛ نه بين عالم و معلوم خارجى ، كه سخن نادرستى است . اگر فخر رازى همه جا اين نظريه را داشته باشد\r\n\r\n\r\n","description":"","footnote":"\r\n( 1 ) . فخر رازى ، مباحث المشرقيه ، ج 1 ، ص 321\r\n","page_name":" 203 ","page_number":203},
  {"content":"\r\n\r\nايراداتى كه به نظريهء اضافه وارد است بر نظر ايشان وارد نخواهد بود . مگر يك اشكال و آن اين‌كه تعريف علم ، به نسبت ميان عالم و معلوم ، علم را داخل در مقولهء اضافه مىبرد و اين علاوه بر آن‌كه با نظر مشهور فلاسفه در باب علم تغاير دارد نفسِ نسبت ، با معلوم خارجى هم تباين ماهوى خواهد داشت و علم خارج را نشان نخواهد داد زيرا معلوم خارجى چيزى غير از نسبت است .\r\nدر هر حال ، كسانى كه معتقدند علم انسان به واسطهء اضافه‌اى ميان او و معلوم خارجى پديد مىآيد ، در مقابل دو اشكالِ بىجواب قرار گرفته‌اند كه به‌زودى به آنها اشاره مىشود .\r\n\r\nنظريهء اشباح\r\nمتن\r\nوذهب بعضُهم - ونُسِبَ إلى القدماء - أنّ . . . التمثال مع مباينتهما ماهيّةً .\r\nترجمه\r\nبعضى معتقد بوده‌اند - اين نظريه به قدما منسوب است - كه به هنگام علم به اشياء ، آنچه در ذهن ما حاصل مىشود ( خود ماهيات آنها نيست ، بلكه ) اشباحى است « 1 » كه از آنها حكايت مىكند ، مانند حكايتى كه عكس ، از صاحب عكس مىكند . در حالى كه ماهيت حاكى و محكى با يك‌ديگر مباين هستند .\r\nشرح\r\nنظريهء اشباح نظريه‌اى است كه كم و بيش امروز در بحث شناخت و ماهيت علم\r\n\r\n\r\n","description":"","footnote":"\r\n( 1 ) . محقق لاهيجى در شوارق الالهام پس از آن‌كه اين نظريه را به قدما منسوب مىكند به توجيه نظريه‌ها مىپردازد به‌گونه‌اى كه آن را به حصول ماهيات در ذهن تفسير مىنمايد . وى مىگويد : فالحق ان ماهيات الاشياء فى الذهن لمّا لم‌يظهر عنها آثارها ولم‌يصدر عنها احكامها اطَلَق القدماء عليها لفظ الاشباح لان شبح الشىء لايصدر عنه اثر ذلك الشىء لا انهم قائلون اشباح الاشياء فى الذهن ر . ك : شوارق الالهام ، ص 51 - 52\r\n","page_name":" 204 ","page_number":204},
  {"content":"\r\n\r\nخصوصاً در فلسفهء غرب مورد توجه هست . اين نظريه به قدما نيز نسبت داده شده است . « 1 »\r\nنظريه اشباح مىگويد آنچه در ذهن حاصل مىشود عين معلوم خارجى نيست بلكه نمود ناقصى از اوست و صورت ذهنى با معلوم خارجى مباينت ماهوى دارد .\r\nدر نظريهء اشباح ، انشعابى هم وجود دارد . جمعى معتقدند كه اشباحى كه در ذهن ما مىآيند حكايت از خارج مىكنند ، مانند حكايتى كه عكس از صاحب خود مىكند . در عين حال كه از نظر ماهيت ، اين شبح ذهنى با موجود خارجى تفاوت مىكند ؛ زيرا عكس انسان مثلًا ساكن است با آن‌كه خود او متحرك است ، و نيز عكس انسان ، حيوان ناطق نيست با آن‌كه خود او هست يا تفاوت‌هاى ديگر .\r\nجمع ديگرى مانند قول بعد معتقدند كه اشباحِ موجود در ذهن ، حتى حكايت از خارج هم نمىكنند .\r\nوجه مشترك هر دو قول آن است كه در هر دو صورت ، شبح ذهنى از نظر ماهيت با موجود خارجى متفاوت است . و همين نكته ، فرق بين نظريهء اضافه و شبح است ؛ زيرا در نظريهء اضافه آنچه نزد عالم حاصل مىشود دقيقاً عين معلوم خارجى است ، بر خلاف نظريهء شبح . بر اساس اين نظريه آنچه در ذهن ما موجود مىشود ، نمود ناقصى است از آنچه در بيرون وجود دارد ، و از نظر ماهيت متفاوت .\r\nبر اساس نظريهء شَبَح نقد و ايرادهاى ايده‌آليست‌ها و سوفسطائىها در مسئله علم\r\n\r\n\r\n","description":"","footnote":"\r\n( 1 ) . برخى از حاشيه نويسان ، چون ميرسيد شريف در حاشيه بر شرح بر حكمة العين تأليف كاتبى ، بعد از نقل عبارت قدما كه گفته‌اند : - علم عبارت است از تمثّل حقيقت معلوم نزد عالم - نوشته‌اند : آيا مراد آنها همان حصول ماهيت معلوم است نزد عالم ، يا حصول شبح معلوم است در پيش عالم . پس از اين ترديد ، ترجيح مىدهد كه نظريه قدما ، حصول ماهيت معلوم بوده است ؛ نه حصول شبح معلوم . از اين رو ، نظريهء شبح ، قولى است كه شارح مقاصد و امثال آن به قدما نسبت داده‌اند . ولى قدما چنين حرفى را نمىخواسته‌اند بگويند . و اين نسبت ، نسبت نادرستى است\r\n","page_name":" 205 ","page_number":205},
  {"content":"\r\n\r\nو عدم انطباق ذهنيات ما با خارج ، جان تازه‌اى مىگيرد . آنها مىگويند : علم ما از طريق حواس حاصل مىشود ، و حواس خطا مىكنند . لذا در تطابق علوم ما با خارج ترديد روا مىدارند . در حالى كه اگر علوم ما با خارج ، مطابق نباشند ، اساس زندگى متزلزل مىشود ؛ كسى كه گرسنه است به جاى آن‌كه سراغ نان برود ، سراغ آب مىرود و كسى كه تشنه است به جاى آن‌كه سراغ آب برود به سراغ نان مىرود . ظلمت را به جاى نور و نور را به جاى ظلمت طلب مىكند و هكذا . و به طور كلى نظام زندگى به هم مىخورد . بر خلاف قول به وجود ماهيات خارجى در ذهن ؛ زيرا بنابراين نظريه ، علوم ما همه و همه عبارت از تحققِ ذهنى همان ماهياتى است كه در خارج هستند و وجودِ ذهنى ماهيات ، با ماهياتِ موجود در خارج ، هيچ تفاوتى نمىكنند و ماهيات در ذهن پل عبور ميان شخص عالم به جهان خارج مىگردد .\r\nلذا بحث وجود ذهنىِ ماهيات علاوه بر آن‌كه نحوهء تحقق علم را بيان مىكند ارزش واقع نمايى علم را نيز نشان مىدهد . بنابر اين نظريه ، دانسته‌هاى ما برگرفته از خارج و مطابق با خارج مىباشند و از نظر انطباق ، هيچ تفاوت ماهوى ندارند ؛ بر خلاف نظريهء شَبَح ، كه ذهنيّات ما را ماهيتاً مباين با حقايق خارج مىداند ؛ خواه آن‌كه حاكى از خارج باشند يا نباشند . از اين جهت ، اعتبار علم از نظر واقع نمايى و كشف از خارج ، زير سؤال مىرود و صحت انطباق ذهنيات ما با خارج ، مخدوش مىشود .\r\n\r\nنظريهء دوم اشباح\r\nمتن\r\nو قال آخرون بالأَشباح مع المباينة وعدم . . . ما يراه خضرة آثار الحُمرةِ دائماً .\r\nترجمه\r\nجمع ديگرى نظريهء اشباح را با اين تفصيل مىپذيرند كه ذهنيات ما علاوه بر تباينى كه با ماهيات خارجى دارند ، حكايت از آنها هم نمىكنند . لذا نفس ، پيوسته خطا مىكند ، لكن خطاى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمنظّمى كه اختلال در حيات انسان به وجود نمىآورد . چنان‌كه اگر فرض شود كه انسان قرمز را دايماً سبز مىبيند و آثار قرمزى را دايماً بر آن شىء سبز ، مترتب مىكند .\r\nشرح\r\nفاصلهء اين ديدگاه با نظريهء سوفسطائىها بسيار كم است . اين نظريه علاوه بر اعتقاد به تباين ذهنيات ما با آنچه در خارج است معتقد است كه ذهنيات ما حكايت از خارج هم نمىكنند . به عبارت ديگر علوم ما هيچ واقع نمايى ندارند .\r\nبدين سان ، علوم ما ارزش واقع نمايى خود را به طور كلى از دست مىدهند . و چون به اينها اشكال مىشود كه اگر صُوَر ذهنى ما حاكى از خارج نيستند . بايستى نظم جامعه مختل شود ، در پاسخ مىگويند : چون خطاى ذهن يك خطاى منظم و دايمى است اختلال در نظم جامعه پديدار نمىگردد . مثل آن‌كه انسانى قرمز را دايماً سبز مىبيند ، لكن دايماً آثار قرمزى را بر خلاف آنچه ديده ، بر آن شىء سبز ، مترتب بداند ( در حالى كه بايد آثار سبزى را بر آن شيئى كه سبز پنداشته است ، مترتب كند ) . و چون اين ترتيب اثر ، ولو به خطا ، دايمى و منظم است اختلالى در نظم جامعه پديد نمىآورد .\r\nاشكال اين قول اين است كه اولًا اشباح ذهنى با موجودات خارجى ، انطباق ندارند بلكه به دليل عدم حكايتگرى آنها از بيرون ذهن تباين ماهوى با آنها دارند ، از اين‌رو اين نظريه ، غلط مىباشد ؛ زيرا ذهن آينهء خارج است و بايد با خارج منطبق باشد . ثانياً بر خلاف وجدان و فطرت آدمى است كه گفته شود ، انسان پيوسته قرمز را سبز مىبيند و علاوه بر اين خطا ، خطاى ديگرى هم به طور دايمى مرتكب مىشود و آن اين‌كه آثار قرمزى را بر چيزى كه دائم به خطا آن را سبز ديده مترتب مىكند . بر اين اساس آدمى دايماً آب را آتش مىبيند و آسمان را زمين ، و روز را شب . در ميان اقوال موجود در باب علم ، اين قول از همهء اقوال سخيف‌تر است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nدليل اول بر وجود ذهنى ماهيات\r\nمتن\r\nوالبرهان على ثبوت الوجود الذّهنى . . . آثاره الخارجيّة ونُسمّيه « الذّهن » .\r\nترجمه\r\nبرهان بر وجود ذهنى ماهيات اين است كه : ما تصور مىكنيم امورى را به وصف كليت و صرافت كه در خارج هستند ، مانند انسان و فرس ، و حكم مىكنيم بر اين امور به كليت و صرافت . و ترديدى نيست كه تصورات ما ثبوتى در ظرف وجدان ما دارند و ما بر اين متصورات حكم به ثبوت مىكنيم .\r\nپس معلوم مىشود كه آنها موجودند به وجود خاصى . و چون آنها به وصف كليت و صرافت در خارج نيستند - زيرا آنچه در خارج است شخصى است ( نه كلى ) و مختلط ( با ضمايم و عوارض نه صرف و خالص ) است - پس آنها در ظرف ديگرى كه آثار خارج در آن ظرف بر آنها مترتب نيست ، موجودند . و ما آن ظرف را ذهن مىناميم .\r\nشرح\r\nيكى از براهينى كه بر وجود ماهيات در موطن ديگرى به نام ذهن ، اقامه شده ، وجود ماهيت كلى و ماهيت صِرف است . محقق سبزوارى در منظومه « كليت » و « صرافت » را دو دليل جداگانه قرار داده ، ولى مؤلف حكيم رحمه الله بر حسب ظاهر اين دو را در يك دليل خلاصه نموده‌است .\r\nمقصود از كليت ، كلى عقلى است . آنچه در ظرف خارج ، وجود دارد شخصى و جزئى است ، مانند زيد و عمرو و بكر . « انسانِ كلى » در خارج يافت نمىشود . در حالى كه ما مىتوانيم او را تصور كنيم . معلوم مىشود كه در ظرف ديگرى به نام ذهن ، وجود دارد . و نيز معلوم مىشود كه ماهيات علاوه بر آن‌كه در خارج به وصف جزئيت و شخصيت يافت مىشوند در ذهن هم به نحو كليت موجود مىشوند تحقق ماهيات در ذهن ، همان علم ما به خارج را تشكيل مىدهد و مطلوب ما در اين بحث ، همين است .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nقريب به بيان فوق ، تحقق ماهيت به نحو صرافت است . آنچه از ماهيات در خارج ، وجود دارند ماهيت‌هاى مختلطِ با عوارض و ضمايم هستند . مثلًا بياض را ملاحظه مىكنيم كه همراه با زمان و مكان و موضوع و مادهء خود هست . در خارج ، بياض در ضمن پنبه و گچ و برف يافت مىشود ؛ يعنى همراه با موضوعات مختلف ، لكن « بياضِ صِرْف » را كه آميخته با عوارض و ضمائم خارجى نباشد را نمىتوان در خارج پيدا نمود . در حالى كه ما مىتوانيم البياض را به نحو صِرف و خلوص تصور كنيم . از اين‌جا معلوم مىشود كه آن در ظرف ديگرى غير از ظرف خارج به نام ظرف ذهن ، موجود است .\r\n\r\nدليل دوم\r\nمتن\r\nوأيضاً نتصوّر اموراً عدميّة غير موجودة . . . الخارجىّ لأنّها معدومة فيه ففى الذّهن .\r\nترجمه\r\nو هم‌چنين ما تصور مىكنيم امور عدمى را كه در خارج ، موجود نيستند ، مانند عدم مطلق ، معدوم مطلق ، اجتماع نقيضين و ساير مُحالات . پس اينها ثبوتى نزد ما دارند ؛ چون به احكام ثبوتى متصفند ، مانند تميّز اينها از غير خودشان و حضورشان پس از غيبتشان و احكامى ديگر . و چون اين ثبوت در خارج نيست - زيرا در خارج معدومند - پس در ذهن مىباشد .\r\nشرح\r\nدليل دومى كه مؤلف حكيم رحمه الله بر وجود ذهنى مىآورند تصور معدومات است . و معدومات چون در خارج نيستند - پس به هنگام تصور ، در ظرف ديگرى به نام ذهن ، موجودند . و به دليل آن‌كه در ذهن موجود هستند به احكام ثبوتى ، مانند تمايز يكى از ديگرى ، متصف مىشوند . مثلًا مىگوييم : اجتماع ضدين متمايز ازاجتماع نقيضين است ، يا مىگوييم : مفهوم شريك البارى كه از مفاهيم ممتنعه در خارج هست پس از\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nآن‌كه نبوده است در نزد من حضور پيدا كرده است . و اينها حكم‌هاى ثبوتى است ، و نياز به وجود موضوع دارد . و از آن نظر كه موضوعشان در خارج نيست نتيجه مىگيريم كه در ذهن ، موجود است .\r\nاين دو دليل ، در عين اثبات وجود ذهنى براى ماهيات ، رد نظريهء اضافه نيز هست ؛ زيرا وقتى ماهيتِ كلى و ماهيتِ صِرف كه در خارج ، وجود ندارند يا مفهومى كه در خارج ، معدوم است تصور شد ، چگونه ممكن است كه ميان عالم و معدوم خارجى ، اضافه برقرار شود ، در حالى كه طرف اضافه‌اى در خارج نيست تا به وسيلهء آن اضافه محقق شود .\r\nلازم به ذكر است كه عدم و معدوم گاهى مقيد ، تصور مىشود ، و گاهى مطلق ، عدم مقيد مانند عدم زيد و عدم عمرو ، در مقابل عدم مطلق ؛ يعنى عدمى كه به مضاف‌اليه‌اى اضافه نشود ( يعنى العدم الكلّى ) . و معدوم مقيد ، مانند شريك البارى و اجتماع ضدين و نقيضين ، كه معدوم‌هاى معينى هستند در مقابل معدوم مطلق ، كه به موضوع و قيدى مقيد نمىشود ( يعنى المعدوم الكلّى ) .\r\n\r\nوجود ذهنى ماهيات ، آثار خارجى ندارد\r\nمتن\r\nولا نرتاب أنّ جميعَ ما نعقله من سنخٍ واحد . . . غير آثارها الخارجيّة الخاصّة .\r\nترجمه\r\nترديدى نيست كه آنچه ما تعقل مىكنيم همه از سنخ واحد هستند . نتيجه مىگيريم كه ماهيات همان‌طور كه وجودى در خارج داشته و آثارى بر آنها مترتب است ، وجود ديگرى در ذهن دارند كه آثار خارجى بر آنها مترتب نيست ؛ گرچه آثار وجود ذهنى بر آنها مترتب است .\r\nشرح\r\nقسمت اول اين فقره در مقام پاسخ به يك اشكال مقدر است . گويا مستشكل\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمىگويد : مثال‌هايى كه شما آورديد ( كه عبارت بود از تصور ماهيت كلى و صرف و تصور عدم و معدوم ) ادعا را در حد اين مثال‌ها كه وجود خارجى ندارند و صرفاً در ذهن موجودند ثابت مىكند ، اما ادعاى شما وسيع‌تر از اين مثال‌هاست . شما مىخواهيد وجود ذهنى را براى همهء ماهيات اثبات كنيد .\r\nمؤلف در پاسخ مىگويد : « ولا نرتاب أَنّ جميع ما نعقله من سنخٍ واحدٍ » چه ماهيات و مفاهيمى كه وجود خارجى ندارند ، مانند مثال‌هاى فوق و چه آنها كه وجود خارجى دارند ، همه و همه از سنخ واحد هستند و در اين‌كه ممكن است تصور شوند همه يك‌سان هستند . پس ، ادعاى ما به نحو كلى اثبات مىشود .\r\nاثبات نكته ديگرى كه به منزلهء نتيجهء بحث است اين‌كه ماهيات ، وجود ديگرى علاوه بر وجود خارجى دارند كه در آن ظرف وجودى آثار خارجى را با خود ندارند ؛ گرچه آثار وجود ذهنى را با خود دارند . مثلًا انسان در ذهن متصف به آثار خاص به خود ، از قبيل كليت و نوعيت و صرافت مىشود ، كه اين آثار را در خارج نمىتوان يافت . متقابلًا براى ماهيت در خارج ، آثارى وجود دارد كه در ذهن نمىتوان آن را يافت ، مانند سوزندگى براى آتش و برودت براى يخ . و اين دوگانگى آثار به دليل دوگانگى وجود اين ماهيات است .\r\nاگر اشكال شود كه اگر ماهيت در دوظرف خارج و ذهن يك‌سان است ، پس بايد در هر دو جا آثار يكسانى داشته باشد . در جواب مىگوييم : ماهيت من حيث هى هى كه منشأ آثار نيست ؛ زيرا امر اعتبارى است ، و امر اعتبارى منشائيت براى آثار ندارد ، بلكه ماهيت موجود ، منشأ آثار است . در واقع ، آثار از آنِ وجود ماهيت است نه ماهيت من حيث هى هى ، و چون وجود ماهيت يك بار خارجى است ديگر بار ذهنى ، بر اساس دوگانگى وجود ، آثارش مختلف مىشود .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nرد نظريهء اضافه\r\nمتن\r\nولو كان هذا الذى نعقله من الأشياء . . . والمعدوم و لم يتحقق خطأ فى علم .\r\nترجمه\r\nاگر ماهياتى كه تعقل مىكنيم عين همان چيز باشد كه در خارج هست ( به عين وجود و آثار آن ) ، چنان‌كه قائل به اضافه مىگويد ، هرگز تعقل آنچه در خارج نيست ، مانند عدم و معدوم ، ممكن نخواهد بود و خطاى در علم هم معنا نخواهد داشت . « 1 »\r\nشرح\r\nقائل به اضافه مىگويد : علم عبارت است از اضافه‌اى ميان عالم و معلوم خارجى ؛ نه وجودِ ماهيت در ذهن . بر اين نظريه دو اشكال وارد است : اولًا اگر چيزى وجود خارجى نداشت اضافه ميان شخص و آن چيز برقرار نخواهد گشت ، طبعاً علم هم به آن تعلق نخواهد گرفت . مانند مفهوم عدم و معدوم ، اجتماع ضدين ، اجتماع نقيضين و بسيارى از امورات ذهنى .\r\nو ثانياً خطاى در علم هم هرگز رخ نخواهد داد ؛ زيرا هر جا علمى حاصل شود اضافه‌اى بين شخص عالم و شىء معلوم خارجى حاصل خواهد بود و پيوسته بين عالم و معلوم نسبت و اضافه وجود خواهد داشت . پس ، در باب علم موردى پيدا نخواهد شد كه اضافه بين عالم و معلوم برقرار نگردد . بنابراين ، وقوع خطا در علم ، منتفى خواهد بود زيرا علم در جايى محقق خواهد بود كه معلوم در خارج وجود داشته باشد و اضافه‌اى ميان عالم و معلوم خارجى برقرار گردد و چون معلوم در خارج موجود باشد و اضافه ميان او و عالم بر قرار گردد خطاى در علم رخ نخواهد داد ؛ با آن‌كه خطاى فراوان در علوم وجود دارد .\r\n\r\n\r\n","description":"","footnote":"\r\n( 1 ) . فخر رازى ، مباحث المشرقيه ، ج 1 ، ص 331\r\n","page_name":" 212 ","page_number":212},
  {"content":"\r\n\r\n\r\nرد نظريهء شبح\r\nمتن\r\nولو كان الموجود فى الذهن شبحاً للأمر . . . تَوقّف العلم بالمحكىّ على الحكاية .\r\nترجمه\r\nاگر آنچه كه موجود در ذهن است شبح موجود خارجى بوده و نسبتش به آن ( يعنى به موجود خارجى ) نسبت عكس به صاحب عكس باشد ، عينيت ماهوى بين صورت ذهنى و معلوم خارجى از بين خواهد رفت . و سفسطه رخ خواهد نمود ، به جهت آن‌كه علوم ما همه جهل خواهند بود . مضافاً به اين‌كه فعليت انتقال از حاكى ( شبح ذهنى ) به محكى ( موجود خارجى ) توقف دارد بر سبق علم به محكى ( موجود خارجى ) ، در حالى كه فرض بر آن است كه علم به محكى ، توقف دارد بر حكايت حاكى از آن .\r\nشرح\r\nشبه ، نماد كم‌رنگى از يك چيز است كه خوب او را نشان نمىدهد . معجم الوسيط مىنويسد : « المشبه ما بدا لك شخصه من بُعد و شبه الشىء ظِلّه و خياله » .\r\nقائل به شبح چنين مىانديشد كه آنچه در ذهن حاصل مىشود تصوير كم رنگى از خارج است . شباهت صورت ذهنى با خارج همانند شباهت عكس جامد نسبت به صاحب عكس كه زنده و متحرك هست ، مىباشد .\r\nگرچه عكس و صاحبش از بسيارى از جهات ، شبيه هم مىباشند ، اما از جهات بسيارى هم از يك‌ديگر بيگانه‌اند . مانند آن‌كه عكس ، صامت است و صاحب عكس گوياست يا عكس ، جامد است و صاحب عكس ، متحرك يا عكس بىروح است و صاحب آن با روح در هر حال عكس همه چيز صاحب خود را نشان نمىدهد .\r\nحال اگر قرار باشد موجود در ذهن تمام گوياى خارج نباشد عينيت ذهن و خارج\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nاز بين خواهد رفت . و به دليل آن‌كه علوم ذهنى ما خارج را نشان نخواهند داد علوم ما جهل بوده و سفسطه و دروغ نمايى ذهن از خارج پيش خواهد آمد .\r\nمضافاً به اين‌كه اگر حقيقتاً آن اشباح ذهنى از خارج حكايت كنند اشكال ديگرى كه همان دوْر باشد رُخ خواهد نمود ؛ زيرا انتقال از حاكى به مَحكى ، متوقف بر سبق علم به مَحكى است ؛ زيرا اگر انسان ، علم به محكى نداشته باشد حاكى نمىتواند كه انسان را به مجهول مطلق برساند . پس بايد محكى را بشناسد تا حاكى بتواند از آن حكايت كند ، در حالى كه طبق فرض ، علم به محكى متوقف بر حكايت حاكى از اوست ؛ زيرا فرض بر آن است كه اين اشباح ، اسباب حصول علم براى ما مىشوند و اينها هستند كه ما را به خارج مىرسانند . نتيجه اين‌كه حكايت حاكى از محكى ، متوقف بر علم به محكى و علم به محكى ، متوقف است به حصولِ حكايت حاكى از آن . و اين ، همان دورِ محال است .\r\nدراين‌جا ممكن است ايراد شود كه همين اشكال در صورتى كه ما قائل به حصول ماهيات در ذهن هم باشيم وارد است ؛ زيرا در آن‌جا هم ماهيات ، حاكى از خارج مىباشند ، در حالى كه حكايت از خارج اگر متوقف بر علم به خارج باشد و از طرف ديگر علم به خارج هم به سبب اين حكايت حاصل شود ، اين خود دور است و محال .\r\nدر پاسخ مىتوان گفت كه : بنابر حصول ماهيات در ذهن ، آن‌طور كه مشهور مىگويند مطلب از اين قرار هست كه ما ماهيت را گاهى به وجود ذهنى در ذهن مىيابيم و گاهى آن را به وجود خارجى در خارج مىيابيم . در حقيقت يك ماهيت است به دو نوع وجود . دو ماهيت نيست ، كه يكى حاكى باشد و ديگرى محكى . اين وجود ماهيت ذهنى است كه ما را به وجود ماهيت خارجى « نه خود ماهيت خارجى » منتقل مىكند .\r\nو اگر در باب علم از اصطلاح حاكى و محكى كمك مىگيريم براى تقريب ذهن است و اين اصطلاح يك تعبير عرفى به شمار مىرود . و در حقيقت ، وجودِ ماهيت در ذهن ، ما را به وجود ماهيت در خارج سوق مىدهد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمضافاً به اين‌كه مىتوان در اصل اين اشكال خدشه وارد كرد ؛ زيرا دور در جايى مطرح مىشود كه علم به محكى متوقف بر علم به حكايت و علم به حكايت متوقف بر علم به محكىٌ باشد . اما در باب علم گرچه علم به حكايت حاكى متوقف بر علم به محكى هست ، اما علم به محكى متوقف بر علم به حكايت نيست ، بلكه متوقف بر وجود حاكى و نفس حكايت است نه علم به آن . بنابراين اساساً دور مطرح نمىشود .\r\n\r\nجوابى ديگر از نظريهء دوم شبح\r\nمتن\r\nولو كان كلُ علمٍ مُخطئاً فى الكشف عمّا . . . نقيضُه وهو كون بعض العلم مصيباً .\r\nترجمه\r\nاگر علم ، پيوسته در كشف حقايق ، خطا كند سفسطه پيش مىآيد . و از سويى ديگر تناقض رخ مىنمايد ؛ زيرا « خطا بودن هر علم » موجب آن است كه كليت همين سخن هم خطا بوده مفادش دروغ باشد . ناگزير نقيضش كه بعضى از علوم ، صحيح است صادق خواهد بود .\r\nشرح\r\nكسانى كه مىگويند علوم ذهنى ما مباين با حقايق خارجى هستند حال خواه قائل به شبح باشند يا نباشند با دو مشكل عمده روبه‌رو هستند : يكى اين‌كه هيچ حقيقت علمى را نخواهند توانست مطابق با واقعيت خارجى دانسته آن را صحيح بدانند .\r\nنتيجه آن‌كه همهء علوم آنها جهل بوده ، سفسطه و پوچ گرايى بر انديشهء بشر به جاى باورهاى صحيح ، حاكم خواهد گشت . سفيد را سياه و آسمان را زمين و آتش را يخ خواهند ديد ؛ چون براى هيچ يك از اين ماهيات ، معانى مطابق با خارج معتقد نخواهند بود و ماهيات ذهنى ، واقعيات مشخص خارجى را نشان نخواهند داد .\r\nمشكل ديگر ايشان اين است كه ادعاى كلى آنها كه ( هيچ علمى كاشفيت از خارج ندارد ) ناصحيح خواهد بود ؛ زيرا اگر اين ادعا كليت داشته و صحيح باشد كليتش ،\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nشامل خودش هم خواهد شد و ناگزير خودش كاذب خواهد بود . وقتى مفاد ادّعاى فوق ، كاذب بود نقيضش كه موجبهء جزئيه هست صادق خواهد بود ، كه عبارت باشد از اين‌كه « پاره‌اى از علوم ما صحيح و صادقند » . و اين جملهء صادقه ، ادعاى عدم مطابقت علوم با خارج را طرد خواهد نمود .\r\n\r\nحصول علم ، به سبب تحقق وجودِ ذهنىِ ماهيات ، مىباشد\r\nمتن\r\nفقد تحصّل أنّ للماهيّات وجوداً ذهنيّاً . . . إلى خارجىٍّ وذهنىٍّ .\r\nترجمه\r\nروشن شد كه ماهيات ، وجودى ذهنى دارند كه در آن نشئه ، آثار خارجى را ندارند ، همان‌طور كه وجودى هم در خارج دارند كه بر آنها آثار خارجى مترتب است . و نيز روشن مىشود كه موجود ، تقسيم مىشود به خارجى و ذهنى .\r\nشرح\r\nدر اين فقره پس از ابطال نظرات مختلفى كه نحوهء تحقق علم انسان به خارج را توجيه مىكرد ، مانند نظريهء اضافه و شبَح ، به نتيجه‌گيرى مىپردازد و مىگويد : از مباحث گذشته آشكار مىگردد كه علم عبارت است از تحقق ماهيات در ذهن ما ، همان‌گونه كه در خارج موجودند .\r\nاز سوى ديگر به جهت قرار دادن بحث وجود ذهنى در ميان مباحث وجود ، اشاره مىكند و مىگويد : اين‌كه بحث وجود ذهنى را در ميان مباحث وجود ، قرار داديم دليل آن اين است كه موجود به تقسيم اولى منقسم مىشود به موجود خارجى و موجود ذهنى . پس بايد اين بحث وجود ذهنى در خلال مباحث وجود مطرح باشد ؛ گرچه از جهتى ديگر تناسب دارد كه در كَيف نفسانى در مبحث مَقولات عَرَضى مطرح شود ، چون علم ، چگونگى و حالتى براى نفس است .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nماهيات ذهنى ، داخل در هيچ مقوله‌اى نيستند\r\nمتن\r\nوقد تبيّن بما مرّ أُمور : الأمر الأوّل : . . . على المسامحة تسهيلًا للتّعليم .\r\nترجمه\r\nاز آنچه گذشت مطالبى آشكار مىشود :\r\nمطلب اول : اين‌كه ماهيات ذهنى ، داخل تحت هيچ مقوله‌اى از سلسله مقولاتى كه درخارج ، تحت آن مندرج بوده‌اند ، نمىشوند ؛ زيرا بهرهء اين ماهيات ذهنى از مقوله در حد برخوردارى از مفهوم مقوله است ( نه حقيقت آن ) . پس انسان ذهنى گرچه جوهر و جسم و نامى و حساس و متحرك بالارادة و ناطق هست ، اما نه به عنوان يك مصداق از ماهيتى كه « موجود لافى موضوع » هست ( يعنى مصداق جوهر ) و نه به عنوان اين‌كه چون مفهوم جسم را دارد « صاحب ابعاد ثلاثه » هست و هكذا در ساير اجزاى انسان . پس براى انسان ذهنى بيش از مفاهيم اجناس و فصول كه در تعريف آن آورده مىشوند - آن هم بدون آثار آن - چيزى نيست . و مقصود ما از آثار ، كمالات اولى و ثانوى است . « 1 »\r\nمعنا ندارد كه ماهيتى داخل تحت مقوله باشد ، مگر آن‌كه آثار خارجى بر آن ماهيت مترتب باشد ؛ و گرنه صِرف انطباق مفهوم مقوله‌اى بر يك ماهيت اگر براى داخل كردن او تحت آن مقوله كافى باشد ، خود لفظ مقوله داخل در مقوله خواهد بود ، چون خود مقوله برخودش به حمل اولى حمل مىگردد ؛ طبعاً مىبايست لفظ مقوله ، فردى و مصداقى از مقوله باشد ( در حالى كه نيست ) . و اين همان چيزى است كه مىگويند : جوهر ذهنى ، جوهر است به حمل اولى و نه به حمل شايع .\r\n\r\n\r\n","description":"","footnote":"\r\n( 1 ) . قضيه موجبه يا خارجى است و آن چيزى است كه در او حكم مىشود بر افرادى كه در خارج وجود دارند مانند قتل من فى الدار يا ذهنى است و آن چيزى است كه در او حكم مىشود بر افرادى كه در ذهن وجود دارند مانند الانسان نوعٌ يا حقيقى است و آن چيزى است كه در او حكم مىشود بر افراد اعم از آن كه محقق الوجود باشند يا فرضى الوجود باشند\r\n","page_name":" 217 ","page_number":217},
  {"content":"\r\n\r\nبنابراين اگر مىبينيم كه منطقيون ، افراد و مصاديق مقوله را به خارجى و ذهنى تقسيم نموده‌اند اين تقسيم ، جهت تعليم متعلمان و مبنى بر مسامحه بوده‌است .\r\nشرح\r\nاولين نكته‌اى كه از مطالب گذشته روشن مىشود اين است كه ماهيات ذهنى زير پوشش مقوله‌اى كه در خارج ، زير پوشش آن بودند ، در نمىآيند . برخوردارى آنها از مقوله‌اى كه در خارج ، داخل در تحت اويند ، صرفاً در حد مفهوم مقوله بوده و از آن تجاوز نمىكند . مثلًا وقتى ماهيت انسان را تصور مىكنيم و براى او اجزاى حدى مىآوريم و مىگوييم : « انسان عبارت است از جوهر و جسم نامى و حساس و متحرك بالاراده و ناطق » ماهيت انسان در ذهن حقيقتاً يك فرد از افراد جوهر نيست ؛ زيرا جوهر آن است كه وقتى درخارج ( خارج از ذهن ) يافت شد « لافى موضوع » يافت شود ؛ ماهيت ذهنى كه بيرون از ذهن نيست تا مصداق و فرد جوهر باشد . هم‌چنين ماهيت انسان در ذهن را متصف مىكنيم به اين‌كه جسم نامى است ؛ يعنى مفهوم جسميت و نمو را دارد ، نه اين‌كه ماهيت انسان در ذهن هم ابعاد ثلاثه را كه ويژگى جسم است و نمو را كه ويژگى نباتات است ، داشته باشد . هم‌چنين وقتى مىگوييم :\r\nتحرك بالاراده جزء ماهيت انسان است ؛ يعنى مفهوم حركت را دارد نه خود حركت را . و هكذا بقيهء اجزايى كه در تعريف براى انسان آورده مىشوند در حد مفاهيم براى او ثابتند ، نه حقيقت و مصداق آنها .\r\nداخل بودن يك ماهيت ، تحت يك مقوله مشروط به وجود خارجى آن ماهيت است و سپس ترتب آثار آن ماهيت در ظرف خارج . و چون ماهيات ذهنى ، واجد اين دو شرط نيستند - يعنى نه موجود در خارجند و نه آثار خارج بر آنها مترتب است - لذا در ذهن به طور حقيقى از مصاديق مقوله‌اى كه در خارج ، تحت آن هستند ، به شمار نمىآيند .\r\nو اگر عنوان جوهريت را مثلًا به ماهيتى كه در خارج ، جوهر است بر آن ماهيت - كه\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nدر ذهن وجود پيدا كرده - اطلاق مىكنيم فقط عنوان و مفهوم جوهر را بر آن اطلاق كرده‌ايم ؛ نه آن‌كه آن حقيقتاً جوهر بوده فردى از افراد جوهر و مصداقى از مصاديقش به شمار مىآيد .\r\nلذا مىگوييم جوهر ذهنى ، جوهر است به حمل اولى ، نه به حمل شايع . توضيح اين‌كه حمل اولى حمل مفهوم بر خودش هست . در اين نوع حمل مىخواهيم بگوييم مفهوم محمول همان مفهوم موضوع است و هيچ تغاير مفهومى ميان موضوع و محمول نيست و چون هر مفهومى خودش ، خودش هست ، مفهوم جوهر در ذهن جوهر است نه چيز ديگر . لذا انسانى كه جوهريت او در ذهن جوهريت مفهومى است نه مصداقى ، جوهر است به حمل اولى . اما اگر بخواهى انسان را حقيقتاً جوهر بيابى و برخوردارى او را از جوهريت ، نه در حد مفهوم بلكه در حد واقعيّتِ مصداقى بيابى ، بايد او را به خارج از ذهن منتقل كنى . و به عبارت ديگر بايد او را به حمل شايع كه حمل مصداقى است ( و پاى وجود در ميان است و از مرز حمل مفهومى تجاوز مىكند ) ملاحظه كنى و او را در خارج ، مصداق جوهر بيابى .\r\nاز اين‌جا اين نكته نيز روشن مىشود كه اگر منطقيون افراد و مصاديق ماهيت را - كه ملاك حمل شايع است - به دو قسم ذهنى و خارجى تقسيم مىكنند و مىگويند فردى از ماهيت جوهر ، در ذهن است و فرد ديگرى از آن در خارج ، اين تقسيم بر اساس مسامحه صورت گرفته است ؛ والّا آنچه از ماهيت در ذهن موجود مىشود ، فرد و مصداقِ واقعىِ ماهيت جوهرى نيست و آثار ماهيت جوهرى بر آن مترتب نمىگردد . و اين امر به جهت سهولت در تقسيم و تعليم صورت گرفته است ؛ و گرنه فردِ مقوله صرفاً در خارج ، موجود مىشود نه در ذهن .\r\n* قوله : وإلّا فلو كان مجردُ انطباقِ مفهوم المقوله على شىءٍ كافياً فى اندارجه إلخ ؛ يعنى اگر صِرف اطلاق مفهوم جوهر بر انسان مثلًا او را داخل در مقولهء جوهر كند انطباق مفهوم مقوله بر مقوله به حمل اولى ( المقولة مقولةٌ ) به طريق اولى بايد مفهوم\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمقوله را داخل در مقوله كند و اين مفهوم يكى از مصاديق مقولات باشد . در حالى كه چنين نيست .\r\n- قوله : ونعنى بها الكمالات الأوّليّه و الثّانويه . . . ؛ « 1 » مراد از كمالات اوليه فصول و مراد از كمالات ثانويه اعراضى چون علم و قدرت - كه اكتسابى هستند و كمال انسان محسوب مىشوند - مىباشد . بنابراين ، ضمير در « نعنى بها » به آثار بر مىگردد ؛ حال يا آن آثار ذات جوهرى هستند ، مانند فصول يا ذات عرضى ، مانند اعراض .\r\n\r\nاشكالِ اجتماعِ جوهر و عرض\r\nمتن\r\nويندفع بما مرّ اشكال أَوردوه . . . جوهراً وعرضاً بعينه . واستحالته ظاهرة .\r\nترجمه\r\nبه آنچه گذشت مندفع مىشود اشكالى را كه بر نظريهء وجود ذهنى كرده‌اند . و آن اين است كه بنا بر قول به وجود ذهنى ، ذاتيات يك ماهيت در ذهن ، محفوظ مىماند . وقتى جوهر را تعقّل كنيم با توجه به محفوظ بودن ذاتيّات او ، جوهريت او هم بايد محفوظ بماند . در حالى كه اين جوهر با حفظ جوهر بودن ، به دليل قيامش به نَفْس ، عرَض هم هست ؛ مانند قيام هر عرضى به موضوعش . نتيجه آن‌كه او در عين جوهريت ، عَرَض هم خواهد بود و محال بودن آن بديهى است .\r\nشرح\r\nمستشكل مىگويد : قائلين به وجود ذهنى مىگويند ماهيت خارجى بدون هيچ گونه تغييرى در ذات و ذاتياتش وارد ذهن مىشود . لذا اگر در خارج ، جوهر است به هنگام ورود به ذهن هم بايد جوهر بماند . فى المثل ، اگر انسان را كه يك ماهيت\r\n\r\n\r\n","description":"","footnote":"\r\n( 1 ) . مؤلف در فصل پنجم از مرحلهء ششم كمالات اوّليّة را به صُوَر نوعيه و كمالات ثانويّه را به اعراض و اوصاف‌خارج از جسم معنا مىكند\r\n","page_name":" 220 ","page_number":220},
  {"content":"\r\n\r\nجوهرى است تصور كرديم به حكم آن‌كه در خارج ، جوهر است در ذهن هم جوهر خواهد ماند . از سوى ديگر با توجه به اين‌كه وجودِ ماهيت در ذهن ، علم آدمى است و علمِ عالم ، قائم به نفس اوست ( همچون ساير أعراض كه قائم به موضوعات خود هستند ) عرَضَ خواهد بود . در اين‌جا لازم خواهد آمد كه ماهيت واحدة هم جوهر باشد و هم عرَض . و اين محال است ؛ زيرا اجتماع دو مقولهء متباين در يك ماهيت ، امر نا معقولى است و موجب مىشود كه جوهر كه ماهيت مستقل و عرَض كه ماهيت غير مستقل است با هم اجتماع كنند . و در نتيجه ، وصف استقلال و عدم آن در يك ماهيت ، جمع گردند . اجتماع وصف استقلال و عدم آن در ماهيت واحده اجتماع متناقضين مىباشد . اين همان اشكالى است كه حكيم سبزوارى در شعر خود آورده است :\r\n« فجوهرٌ مع عَرَضٍ كيف اجتمع » .\r\n\r\nپاسخ اشكال\r\nمتن\r\nوجه الاندفاع أنّ المستحيل كون شىءٍ . . . وَعَرَضٌ بالحمل الشائع ، فلا استحالة .\r\nترجمه\r\nآنچه محال است آن است كه شىء واحد به حمل شايع ، هم جوهر باشد هم عرض . اما جوهر ذهنى به حمل اولى ، جوهر است و به حمل شايع ، عَرَض . پس محالى پيش نخواهد آمد .\r\nشرح\r\nمسئله اختلاف حمل اولى و حمل شايع مسأله‌اى است كه گره‌گشاى بسيارى ازمشكلات فلسفى است . قبل از صدرالمتألّهين شروط لازم در تناقض را هشت وحدت مىدانستند ، ولى صدرالمتألهين علاوه بر وَحَدات ثمانيّه وحدت حمل را هم به آنها افزود . يعنى اگر در جايى تناقض بخواهد تحقق پيدا كند علاوه بر وحدات\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nثمانيه بايد وحدت حمل هم موجود باشد . بدين معنا كه اگر يكى از دو نقيض داراى حمل اولى و ديگرى داراى حمل شايع بود ، تناقض محقّق نخواهد شد . فى المثل ، در مورد بحث جوهرِ معقول و متصور در ذهن مانند انسان ، به حمل اوّلى ، جوهر خواهد بود و به حمل شايع ، عَرَض . از اين رو به دليل دوگانگى حمل ، اجتماع مقولتَين در ماهيت واحده پيش نخواهد آمد .\r\nتوضيح اين كه در حمل اولى همان‌طور كه گفتيم حمل مفهوم بر مفهوم است ( اتحاد دو مفهوم ) و عنايتى به وجود و عدم آن مفهوم نيست . در اين حمل فقط مىخواهيم محمول را عين موضوع از نظر معنا و مفهوم بدانيم و انفكاك آن دو را محال ، مانند « الانسان انسان » و « الجوهر جوهر » . بديهى است كه وقتى ماهيت جوهر ذهنى را - كه بهرهء آن از جوهريت در نام و اسم است و نه بيشتر - تصور كرديم ، خوب به حمل اولى كه حمل مفهوم بر مفهوم است و بنابراين حمل ، هر چيزى خودش ، خودش هست نه غير آن - جوهر ذهنى هم جوهر است نه غير آن .\r\nاما به حمل شايع كه عبارت باشد از اتحاد دو مفهوم متغاير در مرتبهء وجود آن ، جوهرمعقول ، چون قائم به نفس و به عنوان عرَض موجود است ، عرض خواهد بود .\r\nپس مىتوانيم بگوييم « الجوهر الذّهنى عرضٌ » . و اين جمله ، حمل شايع است ؛ يعنى دو مفهوم متغاير را در مقام وجود ، متحد كرده است . موضوع و محمولى كه هر كدام معناى خاص به خود را دارند با هم وجوداً يكى شده‌اند . پس آن جوهرمفهومى ، به وجود خارجى خود كه قائم به نفس است عَرَض مىباشد .\r\nبراساس توضيحات فوق اگر يك ماهيت به اعتبار يكى از دو حمل ، جوهر و به اعتبار حمل ديگر ، عرَض باشد ، محالى رخ نخواهد داد . و مؤلف حكيم رحمه الله با اين جواب ( دوگانگى حمل ) ساير اشكالاتى را كه متعاقباً مطرح مىكنند دفع خواهند كرد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nاشكال دوم ، اجتماع جوهر و كيف\r\nمتن\r\nوإشكال ثانٍ ، وهو أنّ لازم القول بالوجود . . . وليس ذلك من الاندراج فى شىءٍ .\r\nترجمه\r\nاشكال دوم اين است كه لازمهء قول به وجود ذهنى ماهيات ، اين است كه جوهر ذهنى - با توجه به محفوظ بودن ذاتيات آن - جوهر باشد . از سوى ديگر علم ، نزد حكما عبارت است از كيف نفسانى .\r\nپس ، جوهر ذهنى به حكم آن‌كه جوهر است از يك‌سو تحت مقولهء جوهر و از سوى ديگر به حكم آن‌كه علم ماست تحت مقولهء كيف در خواهد آمد ، و اين محال است ؛ زيرا از آن نظر كه مقولات به تمام ذات با يك‌ديگر تباين دارند ، منتهى به تناقض در يك ماهيت مىشود .\r\nمثال ديگر ، وقتى ما كَم را مثلًا تعقل مىكنيم ، ماهيت كَمْ به حُكم آن‌كه كم است ، تحت مقولهء كم و به حكم آن‌كه علم ماست تحت مقولهء كيف درخواهد آمد .\r\nهم‌چنين وقتى ما كيف مبصر را ( مانند رنگ‌ها ) تعقل مىكنيم به حُكم كيف محسوس بودن تحت كيف محسوس و به حُكم علم بودن تحت كيف نفسانى درمىآيند .\r\nوجه دفع همهء اين اشكالات به اين بيان هست كه كيف نفسانى بودن همهء اين مثال‌ها ، به حمل شايع است . و اما غير از كيف نفسانى - از عناوين و مقولات ديگرى كه اين مثال‌ها به آنها معنون مىشوند - به حمل اولى مىباشند . و حمل اولى ، آنها را به طور حقيقى مندرج تحت آن مقولات نمىكند .\r\nشرح\r\nاين اشكال و اشكالات تالى با اشكال اول قريب المأخذ مىباشند و پاسخ هم در همه يكى است . در اين‌جا اشكال اين است كه اگر ماهيت جوهرى چون انسان و فرس و بقر را تصور كرديم به حكم محفوظ بودن ذاتيات ماهيات ذهنى در ذهن جوهريت آنها محفوظ مىماند . و از سوى ديگر به حكم آن كه وجود ذهنى اين ماهيات ، علم ما\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nرا تشكيل مىدهند و علم ، كيف نفسانى است ، اينها مندرج تحت مقولهء كيف مىشوند . حال ، چگونه ممكن است يك ماهيت هم مندرج تحت جوهر باشد ، هم مندرج تحت كيف ؟\r\nهم‌چنين اگر « كم » را تصور كرديم از يك سو به حكم محفوظ بودن ذاتيات ماهيت ذهنى ، كمّ است و از سوى ديگر به حكم آن كه علم ما واقع مىشود كيف نفسانى است ؛ اجتماع اين دو چگونه ممكن است .\r\nهمين طور ، اگر كيف محسوسى چون رنگ را تصور كنيم ، به حكم محفوظ بودن ذات در ذهن ، بايد كيف محسوس بماند و به حكم علم بودنش بايد مندرج تحت كيف نفسانى شود . چگونه ممكن است كه يك ماهيت هم كيف محسوس باشد ، هم كيف نفسانى ؟ و در واقع يك ماهيت ، تحت دو نوع از يك مقوله درآيد .\r\nجواب همهء اينها با توجه به تفكيك حمل اولى و شايع به دست مىآيد . كيف نفسانى بودن همهء اين معقولات و متصورات به حمل شايع است . يعنى وقتى ما مىگوييم انسانِ معقول كيف نفسانى است يا كمّ ذهنى ، كيف نفسانى است يا كيف محسوس در ذهن كيف نفسانى است ، در همهء اين قضايا محمول به حمل شايع بر موضوع خود حمل مىشود ؛ يعنى ميان موضوع و محمول ، تغاير مفهومى بر قرار است ، لكن اين دو مفهوم متغاير در مقام وجود ، متحد شده‌اند . به عبارت ديگر ، انسان معقول و كم معقول و كيف محسوس ، به حكم معقول و عرض بودنشان قائم به نفس بوده كيف نفسانى محسوب مىگردند و در وجود با كيف نفسانى متحد مىگردند .\r\nگرچه صرف نظر از اين حمل ، هر يك از اين موضوعات سه گانه به حمل اولى كه حمل خود بر خود است تحت مقولهء خاصِ به خود مندرج هستند . انسانِ جوهرى تحت مقولهء جوهر و كمّ تحت مقولهء كمّ ، و كيفِ محسوس تحت نوع خاصى از كيف يعنى كيف محسوس مندرجند .\r\n* قوله : و ليس ذلك من الاندراج فى شىء ؛ يعنى اگر به حمل اولى جوهر ، جوهر و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nكم ، كم و كيف محسوس ، كيف محسوس شد ، به طور واقعى اين موضوعات تحت مقولات ، واقع نشده‌اند ؛ زيرا همان‌طور كه قبلًا ذيل « الأمر الأوّل » بيان كرديم بهرهء ماهيات ذهنى از مقوله‌ها فقط در حد اسم و نام است و نه بيشتر . اين‌طور نيست كه به طور واقعى آنها تحت مقوله‌هايى كه در خارج تحت آنها مندرج هستند ، در ذهن هم تحت آنها مندرج باشند . لذا مىگويند اگر به حمل اولى انسان ، جوهر نباشد و كم ، كم نباشد و كيف ، كيف نباشد - بلكه به حمل شايع چنين باشند - يك ماهيت تحت دو مقوله در آمده است ؛ در حالى كه چنين نيست ، بلكه اينها به طور حقيقى تحت يك مقوله كه كيف نفسانى باشد در آمده‌اند و از مقولات ديگر يك اسم و عنوان به وراثت برده‌اند . « 1 »\r\n\r\n\r\n","description":"","footnote":"\r\n( 1 ) . فرق بين اشكال اول كه جوهر و عَرَض با هم جمع مىشوند و بين اشكال دوم كه جوهر و كيف نفسانى با هم جمع مىشوند ، اين است كه جوهر براى جواهر پنج گانه - كه عبارت از ماده و صورت و جسم و نفس و عقل باشند - جنس است و مأخوذ از ذات ماهيت است ، ولى عرضيت براى اعراض ، مأخوذ از ذات ماهيات عَرَضيه نيست ، بلكه مأخوذ از سنخ وجود و نحوهء وجود اعراض است .\r\nبه عبارت روشن‌تر جوهريت براى جواهر ، وصف ماهيات جوهرى است ، ولى عرضيت براى اعراض تسعه ، وصف براى ذات ماهيات عرضيه نيست ، بلكه وصف وجود آنهاست و بيان كننده آن است كه وجود اعراض ، عارض بر وجود جواهر است . عَرَض دراين‌جا مأخوذ از عُروض است ؛ يعنى عُروضِ وجود ماهيات عَرَضى بر وجود جواهر . پس عرضيت اعراض نه‌گانه ، ذاتى ماهيات آنها نيست تا جنس براى آنها محسوب شود . و همين ملاك مىشود تا اعراض در يك عَرَض جنسى خلاصه نشوند ، بر خلاف جواهر كه در يك جوهر جنسى خلاصه مىشوند . اگر مشائين مىگويند مقولات ده‌تاست يكى جوهر و نه تا عرض ، بدان سبب است كه جوهر را جنس جواهر پنج‌گانه دانسته آنها را در يك جنس خلاصه مىدانند ، ولى در اعراض ، مطلب چنين نيست . لذا هر يك از اعراض به تنهايى خود يك مقولهء مستقل مىشود و جمع مقولات ، ده مىگردد .\r\nاز اين‌جا پاسخ به اين سؤال كه فرق بين اشكال اول و دوم چيست ، آشكار مىگردد . و نيز وجه دشوارتر بودن اشكال دوم از اول روشن مىشود . اشكال اول اين بود كه جوهر و عرض چگونه با هم جمع مىشوند و به قول حكيم سبزوارى : « فجوهر مع عَرَض كيف اجتمع . » از اين اشكال علاوه بر بيانى كه در متن آمده - كه به دو حمل ، جوهريت جوهر و عرضيت عرض را درك مىكنيم - جواب گفته مىشود كه از آن نظر كه جوهر ، ذاتى براى جواهر هست ولى عَرَض ، ذاتى اعراض نيست ، دفع اشكال اجتماع جوهر و عَرَض آسان‌تر است ؛ زيرا جوهر ، ماهيت جواهر را و عَرَض ، وجود اعراض را نشان مىدهد . در واقع اين دو ، عنوان و نشانهء دو چيز هستند : يكى ماهيت جواهر و ديگرى وجود اعراض . پس مىتوان گفت تقابل اين دو در يك موضوع نيست ، جوهر وصف نفسِ ماهيت و عَرَض وصف وجود ماهيت است ؛ نه نفس ماهيت . بنابراين ، اشكال را با بيان فوق نيز مىتوان حل كرد .\r\nولى اين جواب در حل اشكال دوم به كار نمىآيد ؛ زيرا اشكال دوم ، جمع بين جوهر و كيف است . دراين‌جا همان‌طور كه جوهر ، جنس ماهيت جوهرى واقع شده كيف هم جنس ماهيت خود واقع شده است ؛ يعنى هر دو مقوله ، جنس براى انواع خود هستند . لذا دفع اين اشكال با بيان فوق ، ميسور نيست و اين سؤال به جاى خود باقى است كه جنس يك ماهيت چگونه مىتواند هم جوهر باشد و هم كيف . دفع اين اشكال و ساير اشكالات به همان اختلاف دو حمل است\r\n","page_name":" 225 ","page_number":225},
  {"content":"\r\n\r\n\r\nاشكال اجتماع عناوين متقابل و جواب آن\r\nمتن\r\nإشكالٌ ثالث ، وهو أنّ لازم القول بالوجود . . . بالحمل الأوّلىّ دون الشائع .\r\nترجمه\r\nاشكال سوم ، لازمهء قول به وجود ذهنى اين است كه نفس انسان ، هم گرم باشد هم سرد ، هم مربع باشد هم مثلث و غير اينها از عناوين متقابله ؛ زيرا ما از حار و بارد و مربع و مثلث قصد نمىكنيم مگر چيزى را كه اين مفاهيم ( حرارت و برودت و امثال آن ) براى آن حاصل شده باشد .\r\nوجه دفع اشكال به اين است كه ملاك در وجود چيزى براى چيزى ( مانند وجود حرارت و برودت براى آتش و يخ ) ونَعْت قرار گرفتن آن صفات براى آن چيز ، حمل شايع است . اما آنچه در ذهن از قبيل برودت و حرارت و نحو آن دو ، يافت مىشود به حمل اولى يافت مىشود ، نه به حمل شايع .\r\nشرح\r\nمستشكل ، وجود مفهوم حار و بارد و مربع و مثلث و ساير مفاهيم متقابله ، مانند مفهوم سفيدى و سياهى و شيرينى و ترشى در نفس را از نوع اجتماع متقابلات در موضوع واحد مىداند ، كه محال بودن اين اجتماع از واضحات است . و در صورت\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nتحقق ماهيات در ذهن لازم مىآيد كه ذهن ما به اين مفاهيم متقابل متصف شود ، زيرا مقصود از حار و بارد آن است كه اين مفاهيم براى يك چيز حاصل شود .\r\nعلّامه حكيم رحمه الله در پاسخ مىفرمايند : وجود اين مفاهيم در نفس ، به حمل اولى است ؛ يعنى مفهوم اين متقابلات بما أنّه مفهومٌ در نفس ، تحقق پيدا كرده است ، نه مصداق كه ملاك حمل شايع است ( حمل شايع ، حمل دو مفهوم متغاير بر يك‌ديگر و اتحاد آن دو مفهوم در مقام مصداق و وجود خارجى است ) . مقصود مؤلف آن است كه فرد و مصداق حار و بارد و مثلث و مربع در نفس ، موجود نشده است ، تا اجتماع متقابلات شده باشد ، بلكه مفاهيم اينها به حمل اولى كه حمل در مقام مفاهيم است در نفس موجود شده است . و اين مانعى ندارد و تحقق مفهوم اينها براى نفس ، نفس را موصوف و منعوت به اين معانى نمىسازد . پس با تصور حرارت و برودت نفس حار و بار نمىگردد همان گونه كه با تصور مثلث و مربع نفس مصداق اين دو شكل هندسى نمىشود .\r\n\r\nاشكالِ اجتماع كليت و جزئيت و جواب آن\r\nمتن\r\nوإشكال رابع ، وهو أنّ اللّازم منه كون . . . بالنّفس غير مَقيس إلى الخارج جزئىّ .\r\nترجمه\r\nاشكال چهارم ، لازمهء وجود ذهنى ماهيات ، آن است كه شىء واحد هم كلى باشد ، هم جزئى . و بطلان آن واضح است .\r\nبيان ملازمه ( ميان اين‌كه اگر ماهيات در ذهن ، موجود شوند لازم مىآيد كه شىء واحد هم كلى باشد هم جزئى ) اين است كه ما مفهوم انسان را از حيث قابليت صدق بر كثيرين ، تعقل مىكنيم ( پس كلى است ) . و همين انسان به عينه از آن جهت كه موجودى است قائم به نفس ، واحد شخصى بوده ، متميز از ديگرى و جزئى است . پس ، انسان هم كلى است و هم جزئى .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nوجه دفع اشكال اين است كه جهت ، در اين قضايا مختلف است . انسان معقول مثلًا از آن جهت كه با خارج قياس مىشود كلى است و از آن جهت كه كيف نفسانى و قائم به نفس بوده و غير مقيس با خارج است ، جزئى است .\r\nشرح\r\nحاصل اشكال اين است كه وقتى مفهومى چون انسان را تصور كرديم از يك سو قابليت انطباق بر ميلياردها انسان را دارد ، پس مفهومى است كلى .\r\nو از سوى ديگر به عنوان مفهومى كه قائم به نفس يك شخص هست جزئى است و از هر جزئى ديگر متمايز . اين‌جا اجتماع كلى و جزئى در مفهوم واحد مىشود .\r\nمؤلف حكيم رحمه الله از اشكال جواب مىدهند كه آرى ، چنين است ، لكن كليت و جزئيت از دو صرافت نشئت مىگيرند . از آن جهت كه ، مفهومى را در ذهن آورده و آن را با خارج از ذهن مقايسه مىكنيم و قابل انطباق بر كثيرين مىدانيم ، كلى است . ولى از آن جهت كه آن مفهوم موجودى از موجودات است و هيچ عنايت به انطباقش با خارج و بر كثيرين نداريم ، يك موجود جزئى و قائم به شخص جزئى است . پس كليت و جزئيت به دو ملاك ، حاصل مىشود . كلى از حيث انطباق بر كثيرين و جزئى از حيث وجود خاص خود كه قائم به نفس شخصى است .\r\n\r\nاشكال به اين كه چگونه مفاهيم محالات ذاتى تحقق پيدا مىكنند\r\nمتن\r\nوإشكالٌ خامسٌ ، وهو أنّا نتصوّر . . . نفسانىّ معلول للبارى مخلوق له .\r\nترجمه\r\nپنجم ، آن است كه ما تصور مىكنيم محالات ذاتى را - مانند شريك البارى ، سلب شىء از خودش ، اجتماع نقيضين و ارتفاع آن - اگر ماهيات در ذهن حاصل مىشوند اين مستلزم آن است كه\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمحالات ذاتى ثبوت پيدا كرده باشند ( در حالى كه محالات ذاتى هرگز نمىتوانند هيچ نحوه ثبوتى پيدا كنند ) .\r\nوجه دفع اين اشكال آن است كه آنچه از اين محالات در ذهن ثابت مىشود مفهوم اينها به حمل اولى است ، نه مصاديق اينها به حمل شايع . پس ، مقصود از شريك البارى ، شريك البارى به حمل اولى است . اما شريك البارى به حمل شايع ( يعنى تحقق اين مفهوم در ذهن ) امر ممكنى هست ( نه ممتنع ) و كيف نفسانى به حساب مىآيد و از جمله معلولات و مخلوقات خداوند به شمار مىرود .\r\nشرح\r\nحاصل اشكال اين است كه ما محالات را تصور مىكنيم ، اگر ماهيات آنها به سبب تصور آنها ، در ذهن حاصل مىشوند لازم مىآيد كه اين محالات در ذهن ما موجود شده باشند ، در حالى كه براى محال ، هيچ وجود و ثبوتى متصور نيست .\r\nمؤلف رحمه الله جواب مىدهند آنچه ما از اين محالات تصور مىكنيم فقط مفاهيم اينهاست به حمل اولى ، نه مصاديق اينها به حمل شايع . آنچه محال است تحقق مصاديق اينهاست در خارج از ذهن به حمل شايع . پس آنچه ما از شريك البارى تصور مىكنيم ، به حمل اولى شريك البارى است ؛ يعنى حمل در مقام دو مفهومى كه از نظر معنا متحد هستند . اما همين مفاهيم از نظر وجود داشتن در ذهن ، يعنى به حمل شايع امر ممكن الوجودى هستند ، مخلوق و معلول ( نفس انسان و در نهايت ) خداوند مىباشند .\r\n* قوله : و امّا بالحمل الشّايع فهو ممكنٌ ؛ تصور نشود كه اين جمله با جملهء بالا كه مىفرمايند : « لا مصاديقَها بالحمل الشّايع » متعارض است . در سطر بالا مىخواهد بگويد مصداق خارجى اين محالات در خارج از ذهن ، به حمل شايع وجود ندارد ، اما در سطر پايين مىخواهد بگويد مصداق مفهومى اينها در ذهن به حمل شايع وجود دارد . لذا مىگويد « و امّا بالحمل الشّايع فهو ممكن » يعنى مفاهيم اين محالات به حمل شايع يعنى موجوديتشان در ذهن ، امر ممكنى است ؛ گرچه مصداق داشتن اينها به وجود خارجى و به عنوان حمل شايع به ملاحظهء وجود خارج از ذهن محال است .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nوجود ذهنى حاكى از خارج\r\nمتن\r\nالأمر الثّانى أنّ الوجود الذهنىّ . . . مّا يحكيه بما تصوره من المفهوم .\r\nترجمه\r\nمطلب دوم ، وجود ذهنى چون ذاتاً در قياس با خارج از ذهن هست و به خودى خود ، حكايت از ماوراى خويش ( يعنى خارج ) مىكند ، محال است كه براى ماهيتى وجود ذهنى باشد بدون آن‌كه براى آن مصداق خارجى حقيقى - مانند - ماهيات حقيقى كه منتزع از وجودات خارجى هستند - يا وجود فرضى - مانند مفاهيم غير ماهوى كه ذهن با استمداد « 1 » از ساير معلومات مىسازد - باشد .\r\n( فى المثل در صورت فرض وجود براى برخى مفاهيم ) ذهن تصور مىكند مفهوم عدم را و براى آن مفهوم ، يك ثبوت فرضى در نظر مىگيرد كه حكايت مىكند ( لفظ عدم ) از آن مفهوم ، به سبب تصور و ثبوتى كه براى آن مفهوم قائل شده است . « 2 »\r\n\r\n\r\n","description":"","footnote":"\r\n( 1 ) . از ويژگىهاى ذهن ، مفهوم سازى است ، لكن گاهى برخى از مفاهيم همان‌طور كه ذكر شد مصداق خارجى ندارند . لذا ذهن براى ساختن چنين مفاهيمى از يك سلسله مفاهيم ديگر كه وجود خارجى دارند استمداد مىجويد . مثلًا ما مفهوم بصر و سمع را درك مىكنيم و در خارج براى آنها مصداق ، وجود دارد سپس عدم سمع و عدم بصر را كه مفاهميم عدمى هستند با استمداد از ملكهء وجود بصر و سمع ، فهم مىكنيم . در واقع عدم سمع و بصر ، عدم ملكه بوده و براى عدم ملكه نوعى وجود ذهنى هست . پس با استمداد از ملكهء سمع و بصر به عدم سمع و بصر پى مىبريم . و هكذا با استمداد از فهم وجود به نقطه مقابل آن ، يعنى عدم منتقل مىشويم .\r\nنكتهء ديگر آن‌كه مفاهيم اعتبارى ، يعنى مفاهيمى كه در خارج مصداق ندارند ، مانند عدم ، اجتماع ضدين و نقيضين و امثال آن ، حد منطقى ندارند . لذا براى آنها جنس و فصل ، وجود ندارد ، كه اگر مىداشت طبيعتاً در قلمرو ماهيات واقع مىشدند ، نه مفاهيم\r\n( 2 ) . ماهيات حقيقى ماهياتى هستند كه در دو ظرف خارج و ذهن متحقق مىشوند . در اين‌جا تذكر اين نكته لازم است و آن اين‌كه نسبت ميان ماهيت و مفهوم چه نسبتى است ؟\r\nنسبت ميان مفهوم و ماهيت ، عام و خاص من وجه است . ماهيت انسان در خارج ، ماهيت هست اما ديگر مفهوم نيست ، بلكه مصداق مفهوم است . همين ماهيت در ذهن همان‌طور كه ماهيت است مفهوم و معقول هم هست ، اين محل اجتماع مفهوم و ماهيت است . و گاهى يك چيز مانند عدم ، اجتماع ضدين و نقيضين و . . . در ذهن ، مفهوم هستند ، ولى چون مصداق در خارج ندارند ماهيت نيستند . پس ، نسبت ميان مفهوم و ماهيت عام و خاص من وجه هست ، كه دو مورد افتراق و يك مورد اجتماع دارند\r\n","page_name":" 230 ","page_number":230},
  {"content":"\r\n\r\nشرح\r\nحكايت‌گرى و خارج نمايى از خصيصه‌هاى ذاتى وجودات ذهنى است . و به عبارت ديگر خارج نمايى ، مقوم ذاتى وجودات ذهنى است ، به طورى كه اگر مفهومى در نفس تحقق پيدا كرد كه از خارج حكايت نكند ، ديگر جزو وجودهاى ذهنى به شمار نمىرود .\r\nحال ، وجودهاى ذهنى يا در خارج به طور واقعى محكى دارند ، مانند ماهيات حقيقى كه برگرفته از موجودات خارجى هستند ، مانند مفهوم انسان كه يك ماهيت است و از زيد و عمرو و بكر كه وجود خارجى دارند انتزاع مىشود . پس ، ماهيت انسان در ذهن ، حاكى از يك واقعيتى در خارج هست كه به طور حقيقى در جهان خارجى وجود دارد .\r\nو گاهى وجودهاى ذهنى در خارج ، محكى واقعى ندارند ، بلكه محكى فرضى و مقدر دارند . مثلًا لفظ عدم را تصور مىكنيم ، بديهى است كه عدم يعنى نيستى . و در خارج ، چيزى نيست كه مطابقٌ عدم باشد ، لكن ذهن ما با استمداد از ساير اندوخته‌هاى علمى ، براى آن ، مصداق و محكىِ فرضى تصور مىكند كه اين لفظ ( يعنى لفظ عدم ) حاكى از اين مصداق فرضى است . لذا مفهوم عدم گرچه از ماهيات به شمار نمىرود ، چون مطابَق واقعى در خارج ندارد ، اما در قلمرو مفاهيمى كه وجود ذهنى دارند به شمار مىرود .\r\nخلاصه آن‌كه وجودهاى ذهنى يا محكىِ واقعى دارند ، مانند ماهيت انسان ، فرس و بقر ، يا محكىِ فرضى دارند ، مانند مفهوم عدم ، اجتماع نقيضين ، ضدين و مفهوم شريك البارى و امثال آن .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nوجود ذهنى همراه با آثار خاص خود\r\nمتن\r\nوبالجملة شأن الوجود الذّهنىّ الحكاية . . . ذهنيّاً لماهيّة كذا خارجيّة .\r\nترجمه\r\nخلاصه ، شأن وجود ذهنى حكايت از خارج است ، بدون آن‌كه آثار خارجى بر ذهن مترتب شود . و اين ( عدم ترتب آثار خارج بر ذهن ) منافات ندارد « 1 » با اين‌كه آثار خودش ، مانند آثار كيْف بر آن مترتب شود . و نيز منافاتى با مطلبى كه خواهد آمد - كه صُوَر علميه مطلقاً مجرد از ماده هست - ندارد ؛ زيرا ترتب آثار كيف نفسانى و همين‌طور تجرد ، حكم صُوَر علميه‌اند فى نفسه . اما عدم ترتب آثار و حكايت‌گرى ، حكم صُوَر علميه‌اند در مقايسه با خارج و از اين حيث كه اين صُوَر ، وجودات ذهنى براى ماهيات خارجىاند .\r\nشرح\r\nگرچه بر ماهيات ذهنى آثار وجود ذهنى ، مانند كليت و نوعيت يا آثار كيف نفسانى - به حكم آن‌كه وجودات ذهنى و صور علمى در نفس ، كيف نفس محسوب مىشوند - يا حكم به تجرد - به حكم آن‌كه علوم ، مطلقاً اعم از جزئى و كلى و اعم از عقلى و خيالى و حسى ، مجرد است - مترتب مىشود ، اما آثار وجود خارجى بر آنها مترتب نمىشود . اگر ماهيت آتش و يخ در خارج حار و بارد است در ذهن چنين نيست . پس ، ماهيت در هر يك از دو وعاى ذهن و خارج آثار خاص به خود را دارد و اين دو نوع آثار ، مغاير با يك‌ديگرند .\r\nاز اين‌جا اين نكته روشن مىشود كه خارجيت و ذهنيت هيچ كدام عين ماهيات نيستند . ماهيت اگر به وجود خارجى موجود شد ، خارجى و اگر به وجود ذهنى\r\n\r\n\r\n","description":"","footnote":"\r\n( 1 ) . ر . ك : مرحلهء يازدهم فصل اول\r\n","page_name":" 232 ","page_number":232},
  {"content":"\r\n\r\nموجود شد ، ذهنى است . و از آن‌جا كه ماهيت به خودى خود و صرف نظر از وجود ، امر اعتبارى است آثار هم چه خارجى و چه ذهنى هيچ كدام از او به تنهايى نيست ، بلكه از ماهيتى است كه به وجود خارجى يا ذهنى موجود شده باشد . به عبارت ديگر آثار حقيقتاً از آنِ وجودِ ماهيت است ، خواه وجود ذهنى باشد يا خارجى .\r\n\r\nاشكالى ديگر بر وجود ذهنى\r\nمتن\r\nويندفع بذلك إشكالٌ أوردوه . . . انطباع الكبير فى الصغير ، وهو محال .\r\nترجمه\r\nاز اين‌جا ( عدم ترتب آثار خارجى بر موجود ذهنى ) اشكالى كه جمعى بر قائلين به وجود ذهنى وارد كرده‌اند مندفع مىشود . اشكال اين است كه ما تصور مىكنيم زمين را با همهء گستردگىاش ، با پهن دشت‌ها و صحراها و كوه‌ها « 1 » و آنچه كه آسمان با تمامى ابعاد دور دستش آن را احاطه كرده است . و تصور مىكنيم ستارگان را با همهء ابعاد بزرگى كه دارند . حصول اين مقادير بزرگ و حجم‌هاى وسيع در ذهن ( به حُكم وجود ماهيت در ذهن ) و انطباع و دخول اينها در يك جزء عصبى يا سلول مغزى ، انطباع و دخول شىء كبير است در شىء صغير . و اين از محالات است .\r\nشرح\r\nخلاصهء اشكال اين است كه اگر ماهيات در ذهن ، وجود پيدا مىكنند و تصور آسمان‌هاى برافراشته و كوه‌هاى بلند و دشت و بيابان‌هاى وسيع عبارت از تحقق ماهيات اينها در ذهن است ، چگونه ممكن است ماهيات اشياى به اين بزرگى در بخش كوچكى از اعصاب يا سلول‌هاى مغزى با همهء كوچكيش بگنجد ؟ با آن‌كه\r\n\r\n\r\n","description":"","footnote":"\r\n( 1 ) . سهول ، جمع سهل به معناى زمين نرم است . برارى ، جمع بريه به معناى زمين و صحراى بدون زراعت . شاسعه‌به معناى دور مىباشد . ارجاء به معناى اطراف است\r\n","page_name":" 233 ","page_number":233},
  {"content":"\r\n\r\nدخول و انطباع كبير در صغير ، محال است . از اين جا نتيجه مىگيريم كه نظريهء حصول ماهيات در ذهن كه از آن به وجود ذهنى تعبير مىآورند نظريهء صحيحى نيست . « 1 »\r\n\r\nجواب ناصحيح از اشكال و رد آن\r\nمتن\r\nولا يُجدى الجوابُ عنه بما قيل : . . . كانت منقسمة إلى غير النهاية .\r\nترجمه\r\nاين جوابى كه : محلى كه صُوَر و ماهيات ذهنى در آن حلول مىكنند به بىنهايت ، قابل تقسيم است ( و چون چنين است ، پس شىء بزرگ گرچه خيلى بزرگ باشد مىتواند در آن بگنجد ) جواب درستى نيست ؛ زيرا كف دست انسان گرچه قابل انقسام به بىنهايت است ، ولى وسعت جاگيرى يك كوه را ندارد .\r\nشرح\r\nدر طبيعيات در بحث بطلان جزء لايتجزى به طور مفصل بحث شده است كه هر جسمِ ذىمقدارى به بىنهايت ، قابل تقسيم هست . و اگر تقسيم در خارج به دليل كوچك بودنِ جسم ، ممكن نباشد در قوّهء وهم يا عقل مىتوان تا بىنهايت آن را تقسيم كرد . دليل تقسيم پذيرى جسم به انقسامات بىپايان آن است كه اگر تقسيم‌هاى متوالى ، موجب شود كه جسم كوچك از جسم بودن خارج شود ، لازم مىآيد كه مبدأ تكوّن جسم ، لاجسم باشد و از لاجسم ، جسم به وجود آمده باشد . و اين محال است .\r\nپس هر مقدار كه تقسيم بر جسم وارد شود و آن را كوچك و كوچك‌تر كند ما به\r\n\r\n\r\n","description":"","footnote":"\r\n( 1 ) . اين اشكال را اصحاب شعاع كه همان رياضيون باشند بر اصحاب انطباع يعنى معلم اول و اتباع او در خصوص كيفيت ابصار وارد ساخته‌اند شارح حكمت الاشراق در صفحهء 269 مىنويسد : فانهم اوردوا عليهم بان الجبل اذا رأيناه مع عظمه و الرؤية انما هى بالصورة المنطبعة فى الجليديه فَان كان هذا المقدار العظيم للصورة المنطبعه فكيف حصل المقدار الكبيرِ فى حدقةٍ صغيرة\r\n","page_name":" 234 ","page_number":234},
  {"content":"\r\n\r\nجزئى كه مقدار نداشته باشد و غير قابل تقسيم باشد ، نمىرسيم ؛ گرچه ما عمل تقسيم را در قوّهء واهمه يا عاقله ادامه دهيم .\r\nقابل ذكر است كه تقسيم جسم به بىنهايت اجزاى بالفعل در خارج ، ممكن نيست .\r\nو اگر مىگوييم جسم را به بىنهايت اجزاء تقسيم مىكنيم اين تقسيم ، تقسيم بالقوّه و در عالم وهم يا عقل است ، نه اين‌كه تقسيم بالفعل و خارجى باشد .\r\nحال ، مستشكل يا به گمان اين‌كه جسم چون خارجاً و بالفعل به بىنهايت اجزاء تقسيم مىشود - و چيزى كه چنين است قابليت و گنجايش اشياى بسيار بزرگ را دارد - يا به گمان اين‌كه هرچه به بىنهايت انقسام‌پذير باشد ولو آن‌كه تقسيم در قوهء واهمه صورت گيرد گنجايش اشياى بزرگ را دارد ، مىگويد جزء عصبى يا سلول‌هاى مغزى كه اجسام مادى هستند و به بىنهايت اجزاء ، قابل تقسيم هستند ، استعداد و گنجايش ماهيات بسيار بزرگ ، مانند آسمان‌ها و زمين‌ها را در خود دارند . پس مانعى ندارد كه ماهيات اينها با همهء بزرگيش در سلول‌هاى مغز با همهء كوچكيش بگنجد ؛ زيرا محل ، قابل انقسام به بىنهايت اجزاء است . از اين رو ، گنجايش پنهان آن بسيار است .\r\nمؤلف حكيم رحمه الله در جواب مىفرمايند : بله ، كف دست انسان هم به حكم همان قاعده - كه هر جسم به بىنهايت تقسيم مىشود - بىنهايت تقسيم مىپذيرد ، ولى هرگز گنجايش يك كوه را ندارد و نمىتوان كه كوه عظيمى را در كف دستى جاى داد .\r\nمنشأ خطا اين‌جاست كه جواب دهنده پنداشته‌است كه اجسام خارجاً و بالفعل به بىنهايت تقسيم مىشوند . لذا توهّم كرده است كه هرچه به بىنهايت اجزاء تقسيم مىشود گرچه مانند سلول‌هاى مغز ، كوچك باشد گنجايش اشياى بزرگ‌تر از خود را دارد . غافل از آن‌كه اولًا انقسامات غير متناهى ، خارجى و بالفعل نبوده ، بلكه بالقوه است . و ثانياً اگر مجموع اجزاى بىنهايت را جمع كنيم حاصل جمع ، چيزى بيشتر از يك يا چند سلول مغز - كه بر حسب فرض محل صور ذهنى است - نخواهد بود ؛ زيرا اگر فى المثل يك عدد سكهء ده ريالى را به بىنهايت اجزاى ريز تقسيم كنيم حاصل\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nجمع آن اجزاى غيرمتناهى بيشتر از يك ده ريالى نمىشود . پس نمىتوان بىنهايت متاع را با يك ده ريالى خريد . از اين رو ، مسئله انقسام پذيرى جسم به بىنهايت ، نمىتواند اشكال انطباع ماهيات كبير در محل مادى صغير را جواب بدهد .\r\n\r\nجواب صحيح از اشكال\r\nمتن\r\nوجه الاندفاع أنّ الحقّ . . . من أحكام المادّة ولا انطباع فى المجرّد .\r\nترجمه\r\nدفع اشكال به اين است كه بگوييم : حق آن است - چنان كه خواهد آمد « 1 » - كه صُوَر علميهء جزئيه ، مادى نيستند ، بلكه از سنخ مجردات مثالىاند كه در آن آثار ماده از قبيل ابعاد و رنگ‌ها و اشكال هست ، بدون خود ماده . و انطباع ( و دخول ) از احكام ماده است و در مجردات راه ندارد .\r\nشرح\r\nفلاسفه ، عوالم امكان را به سه عالم عقل و عالم مثال و عالم ماده تقسيم كرده‌اند .\r\nعالم مثال كه خود به مثال اكبر و اصغر تقسيم مىشود ، عالَمى است كه موجوداتش همه مجرد از ماده‌اند ، لكن آثار ماده مانند بُعد و رنگ و مقدار و شكل را دارند .\r\nعالم مثال اكبر كه آن را عالم خيال منفصل هم مىگويند ، عالمى است كه از نظر رتبه بر عالم ماده تقدم دارد و موجودات مادى به وجودى كامل‌تر بدون آن‌كه ماده داشته باشند ولى با آثار ماده مانند رنگ و شكل و مقدار در آن عالَم هستند .\r\nعالَم مثال اصغر كه او را عالَم خيال متصل يا قوّه خيالى مىنامند ، مرتبه‌اى از نفس ماست كه در آن صُوَر موجودات خارجى به صورت تجردى ولى همراه با آثار مادى موجود مىشوند . اين‌كه در عالم خيال ، شخصى را كه ساليانى پيش مرده و از بين رفته\r\n\r\n\r\n","description":"","footnote":"\r\n( 1 ) . ر . ك : مرحلهء يازدهم فصل اول و دوم\r\n","page_name":" 236 ","page_number":236},
  {"content":"\r\n\r\nاست ، با همان شكل و رنگ ، حجم مىبينيم ، اين نمودى از عالم مثال اصغر است كه صُوَر اشياى مادى با وجود تجردى همراه با آثار مادى ، در آن موجود مىشوند .\r\nبا توضيح فوق مؤلف حكيم در مقام جواب از اشكال مىفرمايند : صُوَر علميه‌اى كه در نفس ما موجود مىشوند ( يعنى همان ماهيات به وجود ذهنى ) مجرد از ماده هستند ، ولى آثار ماده را دارند . پس اگر آسمان‌ها و زمين را با همهء كرانه‌هاى وسيعَش تصور مىكنيم و ماهيات آنها را در ذهن مىآوريم ، تحقق آنها به وجود تجردى است ، گرچه طول و عرض و رنگ و شكل براى آن صُوَر مثالى هم وجود دارد - چنان‌كه در همين جهان مادى هم وجود دارد - لكن ماده براى آنها متصور نيست . حال كه صُوَر ذهنى ، مجرد هستند ديگر معنا ندارد كه شىء مجرد در محلى مانند سلول‌هاى مغز منطبع شود ؛ زيرا اگر آنها در محلى داخل مىشدند به تبع محل بايد تغيير مىكردند و به تبع تقسيم محل ، تقسيم مىشدند ، در حالى كه تغيير و تقسيم در موجود مجرد راه ندارد . پس آنها منطبع ، در محل مادى نمىشوند و اشكال انطباع ماهيت كبير در محل صغير اساساً منتفى است .\r\n\r\nاشكال\r\nبا توجه به اين‌كه علوم حسى و خيالى ، مادى هستند و با ماهيات خارجى مباينت دارند . پس وجود ذهنى و حضور ماهيات در ذهن مطابق آنچه در خارج است بىمعناست .\r\nمتن\r\nوبذلك يندفع أيضاً إشكال آخر هو . . . الخارجيّة بأنفسِها فى الأَذهان .\r\nترجمه\r\nو با بيان فوق ( كه صُوَر علميه ، مجرد هستند ) اشكال ديگرى هم مندفع مىشود . آن اشكال اين است كه احساس و تخيل ، بر اساس آنچه علماى علوم طبيعى ( و تجربى ) گفته‌اند ، عبارت است از\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nحصول صُوَر اجسام ( مانند حرارت و برودتى كه از اجسام دريافت مىكنيم ) در اعضاى حاسه ، به همراه نسبت‌ها و خصوصياتى كه دارند ( مانند انتقال حرارت از كترى به دست ما كه در مجاورت آن قرار دارد ) . و سپس انتقال اين صورت‌ها به مغز با توجه به تصرفاتى كه مغز در اين صُوَر ، بر حسب نوع آن مىكند . از اين‌جاست كه انسان به كمك نوعى از مقايسه كه بين اجزاى صورت حاصله در پيش خود مىكند ، به خصوصيات مقدارى و ابعاد و اشكال موجودات خارجى پى مىبرد ؛ بنابر تفصيلى كه اهل فن در جاى خود بيان كرده‌اند .\r\nبديهى است كه اين صورت‌هاى حسى ( كه در قواى حسى منطبع مىشوند ) همراه با خصوصياتى كه ( در قواى حاسه ) دارند با ماهيت‌هاى خارجى مباين هستند ( به جهت تصرفاتى كه مغز در اين صُوَر حسى و خيالى انجام داده است ) . پس ، ديگر جايى براى قول به وجود ذهنى و براى اين ادعا كه ماهيات دست نخورده و مطابق با خارج در ذهن ، حضور پيدا مىكنند ، باقى نمىماند .\r\nشرح\r\nحاصل اشكال اين است كه ما وقتى صورت‌هاى حسى يا خيالى را درك مىكنيم ، مثلًا دست خود را به ديوارهء كترى يا سماور مىگذاريم و حرارت آن به پوست دست ما منتقل مىشود ، و اين حرارت روى شبكهء اعصابِ منتقل كنندهء دست ، به مغز منتقل مىشود و يا هنگامى كه به ساختمانى كه اتاق‌ها و سالن‌هاى مختلف دارند نگاه مىكنيم و اين صورت حسى را توسط قوّهء باصره به مغز ، منتقل مىنماييم ، مغز ما تصرفاتى بر حسب نوع آن صورت حسى دريافت شده روى آن صُوَر انجام مىدهد ، به گونه‌اى كه از مقايسهء بين اجزاى صورت حسى دريافت شده به اجزاى ماهيت خارجى ، از نظر مقدار و طول و عَرْض و شكل پى مىبرد .\r\nاكنون سخن اين است كه اين صورت‌هاى حسى مانند حرارت ، برودت ، شيرينى ، تلخى و اقسام بوها و چشيدنىها و اشكال و ابعاد و غير اينها ، مادى هستند و انطباع مىپذيرند ؛ يعنى در محلى به نام مغز حلول مىكنند . و از سويى ديگر ، چون در آنها تصرفاتى توسط مغز صورت مىگيرد مطابق ماهيات خارجى نيستند .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبنابراين ، اساس اشكال بر دو مطلب استوار است : يكى اين‌كه علومى كه براى انسان از طريق قواى حسى يا خيالى حاصل مىشوند مادى هستند نه مجرد ؛ به دليل آن‌كه توسط شبكه اعصاب و قواى جسمى به مغز انتقال مىيابند . و ديگر اين‌كه ، به دليل دخل و تصرفى كه سازمان مغز در مُدرَكات حسى و خيالى دارد آنچه نهايتاً در مغز حاصل مىشود ماهيتى عين ماهيت‌هاى خارجى نيست . لذا قول به وجود ذهنى و حضور ماهيات در ذهن ، مطابق آنچه در خارج است به طور كلى ناصحيح است .\r\n\r\nجواب اشكال\r\nصور علمى مجرد بوده آنها چيزى غير از صور حسى هستند كه در قواى بدنى منطبع مىباشند .\r\nمتن\r\nوجه الاندفاع أنّ ما ذكروه من الفعل . . . التى فى الخارج لاينفكّ عن السّفسطة .\r\nترجمه\r\nوجه دفع اشكال به اين است كه آنچه از فعل و انفعالات مادى ( در مغز ) به هنگام حصول علم پيش مىآيد به جاى خود درست است ، لكن اين صُوَر ( منطبعه در قواى حسى ) معلوم بالذات ما نيستند . بلكه آنها امورى مادى هستند كه نفس را براى حضور ماهيات خارجى آماده مىسازند تا آن ماهيات به صورت‌هاى مثالىِ مجردى كه مادى نيستند نزد نفس حضور يابند . اينها بر اساس چيزى است كه ( در باب علم ) روشن خواهد گشت و گفته خواهد شد كه علم به طور كلى ( چه از طريق حس حاصل شود يا از طريق ادراك عقلى ) مُجرد است . « 1 »\r\nو قبلًا دانستى كه اعتقاد به مغايرت صورت‌هاى ادراكى - كه از طريق حس و خيال براى ما حاصل مىشوند - با صاحبان صُوَر - كه اشياى خارجى باشند - به دور از سفسطه نيست .\r\n\r\n\r\n","description":"","footnote":"\r\n( 1 ) . ر . ك : مرحلهء يازدهم ، فصل اول\r\n","page_name":" 239 ","page_number":239},
  {"content":"\r\n\r\nشرح\r\nدر جواب بايد گفت اولًا مغز و سلول‌هاى آن كه مادى هستند چيزى جز ذهن مىباشند . ذهن مرتبه‌اى از مراتب نفس و شأنى از شئون اوست و مانند خود نفس مجرد است . ثانياً آنچه از فعل و انفعالات مادى توسط مغز و شبكه اعصاب روى صورت‌هاى دريافت شده انجام مىگيرد صحيح است ، ولى ماهيات ذهنى چيزى غير از اين صورت‌هاى حسى يا خيالى هستند . حضور اين صورت‌هاى حسى زمينه را براى حصول ماهيات در ذهن فراهم مىنمايند .\r\nبر اين اساس ، اين‌كه مستشكل تصور مىكند صورت‌هاى حاصل نزد مغز ما همان ماهيات ذهنى هستند ، اين اشتباه است . بلكه صور حسى مذكور زمينه‌هاى ظهور و حصول ماهيات ذهنى را كه مجرد هستند فراهم مىنمايند . اثبات اين‌كه ماهيات ذهنى مجردند در باب علم خواهد آمد .\r\nبنابر مطالب فوق كسانى كه به تغييرات فيزيكى در سلول‌هاى مغز به هنگام فراگيرى و دانش اندوزى تمسك جسته‌اند و از اين راه بر مادى بودن علم استدلال مىكنند ، سخت در اشتباهند . فعل و انفعالات مادى در ناحيهء مغز و سلول‌هاى آن ، امر غير قابل انكارى است ، همان‌طور كه مادى بودن اين صُوَر حسى امر غير قابل انكارى است . اما مغز پس از اين تغييرات فيزيكى روى دريافت‌هاى حسى و تجربى زمينهء تحقق ماهيات را ( كه همان علم ما را تشكيل مىدهد ) در نفس و ذهن كه مجردند مُهيا مىكند . پس ، صُوَر حسى ، معلوم بالذات ما نيستند . معلول بالذات ما همان ماهياتى هستند كه رتبتاً و زماناً متأخر از اين صُوَر حسى هستند .\r\nنكتهء ديگر مطابقت صورت‌هاى ادراكى است با اشياى خارجى ، كه اگر غير از اين باشد و بنابر اعتقاد مستشكل ، آنها مباين با اشياى خارجى باشند ، هيچ علمى براى ما خارج نمايى نخواهد داشت و از اعتبار و ارزش برخوردار نخواهد بود ، حتى همين\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nادعاى مستشكل نيز با واقع ، مطابق نخواهد بود . بنابراين ، ادعاى فوق مبنى بر اين كه صور علمى مطابق با خارج نيستند سفسطه‌اى بيش نيست .\r\n* قوله : بحصول صور الاجسام ؛ در اين‌جا مقصود از صُوَر اجسام ، اعراض اجسام است كه توسط قواى پنج گانه حسى ادراك مىشوند . به عبارت ديگر ، منظور نوعيت‌هاى مختلفى است كه به ادراكات لمسى و حسى قابل دركند ، مانند حرارت ، برودت ، شكل‌ها ، ابعاد ، مقادير ، شورى ، شيرينى و رنگ‌ها و بوها و صداها و غير اينها .\r\nبعداً خواهيم گفت كه در انسان قوّهء حسى جوهرياب نداريم و اذعان به وجود جوهر از طريق عقل صورت مىگيرد نه قواى حسى .\r\n* قوله : بما لها من النسب ؛ مثلًا قوّهء مدركه ، سفيدى را نقطه مقابل سياهى مىبيند و ميان آنها نسبت ضديت برقرار مىكند ، همان‌طور كه در خارج هم نسبت ضديت بين آنها برقرار است . يا ساير نسبت‌ها ، مانند كليت و جزئيت ميان دو چيز ، نوعيت و جنسيت ميان دو چيز ديگر يا كوچكى و بزرگى ميان اشياى مختلف . بنابراين ، همان نسبتى كه اشياء در خارج دارند در مغز هم همان نسبت ، درك مىشود .\r\n\r\nحقايقى كه عين خارجيت يا بطلان ذاتى هستند در ذهن حلول نمىكنند\r\nمتن\r\nالأمر الثّالث أنّه لما كانت الماهيات . . . فى مباحث العقل والعاقل والمعقول .\r\nترجمه\r\nمطلب سوم ، ماهيات حقيقى همان‌هايى هستند كه اگر در خارج موجود شوند به همراه آثار خارجى موجود مىشوندو اگر در ذهن حلول كنند بدون ترتب آثار خارجى موجود مىشوند . بنابراين اگر چيزى فرض شود كه خارجيت و ترتب آثار خارجى عين ذات اوست ، مانند وجود و صفاتِ قائم به آن ، مانند قوّه و فعل ، وحدت و كثرت و امثال آن ، حصول چنين چيزى در ذهن طبيعتاً محال خواهد بود ( چون خارجيت ذاتى اوست ) . هم‌چنين اگر فرض شود چيزى كه حيثيت ذاتى آن بطلان و فقدان آثار\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاست ، مانند عدم مطلق و آنچه كه به آن باز مىگردد ( مانند محالات ذاتى ) حصول آن هم در ذهن ، ممتنع خواهد بود .\r\nپس ، حقيقت وجود و هرچه كه حيثيت ذاتيش حيثيت وجود است ( مانند صفات وجود كه قبلًا ذكر شد ) و نيز عدم و هرچه حيثيت ذاتى مفروض آن حيثيت عدم هست ( مانند اجتماع ضدين و شريك البارى و سلب الشىء عن نفسه ) ممتنع است كه همانند ماهيات حقيقى در ذهن ، حلول كنند . معناى سخن حكما كه مىگويند : براى محالات ذاتى صورت صحيحى در ذهن نيست ، همين است . و به‌زودى كيفيت انتزاع مفهوم وجود و آنچه به وجود متصف است و نيز كيفيت انتزاع عدم و آنچه به عدم باز مىگردد در مباحث عقل و عاقل و معقول بيان خواهد شد ، إن‌شاء اللَّه « 1 » .\r\nشرح\r\nماهيات حقيقى ( آنهايى كه در دو ظرف خارج و ذهن وجود دارند ) اين خصوصيت را دارند كه مىتوانند در خارج ، با آثار خارجى موجود باشند يا در ذهن ، با آثار ذهنى موجود باشند . ولى حقيقت وجود و صفات قائم به آن ، مانند قوّه و فعل ، وحدت و كثرت از آن نظر كه عين خارجيت هستند ، هرگز نمىتوانند در ذهن حلول كنند ؛ زيرا خارجيت ، ذاتى وجود و صفت اوست و در صورت حلول آن در ذهن ، چيزى مغاير با وجود خارجى خواهد بود ؛ بر خلاف ماهيات كه در دو ظرف ذهن و خارج يك‌سان و بدون مغايرت حاصل مىشوند .\r\nفى المثل اگر ماهيت انسانى كه در خارج ، موجود هست بعينه در ذهن موجود مىگردد ، به دليل آن است كه خارجيت ، ذاتى ماهيت نيست ؛ كه اگر مىبود آن هم نمىتوانست وعاى ذهنى پيدا كند . ولى اين خصوصيت در وجود نيست ، بلكه خارجيت و ترتب آثار خارجى ، ويژگى ذاتى وجود است و از اين ويژگى جدا شدنى\r\n\r\n\r\n","description":"","footnote":"\r\n( 1 ) . ر . ك : مرحلهء يازدهم ، فصل اول\r\n","page_name":" 242 ","page_number":242},
  {"content":"\r\n\r\nنيست . بنابراين ، آنچه كه از مفهوم وجود و صفات آن در ذهن مىآوريم چيزى مغاير با حقيقت و نفس وجود است .\r\nهم‌چنين عدم و آنچه از محالات ذاتى كه به آن باز مىگردند به دليل آن‌كه براى آنها واقعيتى نيست و بطلان و نيستى ، عين ذات آنهاست ، محال است كه حقيقت آنها در ذهن حلول كند ؛ زيرا نيستى و بطلان كه حقيقت آنهاست چيزى نيست كه قابل حلول در ذهن باشد . و اين مفاد همان جملهء معروف حكماست كه مىگويند : « إنّ الُمحالات الذّاتيّه لاصورةَ صحيحة لها فى الأذهان » .\r\nالبته همان‌طور كه قبلًا گفتيم ما براى عدم يك معناى فرضى در نظر مىگيريم كه عدم بر او دلالت كند ؛ يعنى براى بطلان و نيستى كه معناى عدم هست ثبوتى فرض مىكنيم تا بتوانيم عدم را با داشتن يك معناى مفروض الثّبوت تصور كنيم . ولى هرگز با معناى مفروض الثّبوت حقيقت عدم كه نيستى و بطلان باشد در ذهن ما نمىآيد ؛ زيرا نيستى و بطلان ، واقعيتى ندارد تا بتواند در ذهن حلول كند . از اين‌جاست كه مىگوييم : حقيقت وجود از آن جهت كه عين خارجيت است و حقيقت عدم از آن جهت كه عين بطلان است ، در ذهن حلول نمىكنند و قابل تصور نيستند .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nبه پرسش‌هاى زير پاسخ دهيد .\r\n1 . قول معروف ميان حكما در باب حصول علم چيست ؟\r\n2 . نظريهء اضافه در باب علم را شرح دهيد ، اشكال آن را بيان نماييد ؟\r\n3 . نظريهء شَبَح را در مسئلهء حصول علم توضيح دهيد ، و اشكال آن را بيان نماييد ؟\r\n4 . دليل بر وجود ذهنى ماهيات چيست ؟\r\n5 . چرا ماهيات ذهنى ، مندرج تحت مقولهء خود نيستند ؟\r\n6 . اشكال اجتماع جوهريت و عرضيت در خصوص ماهيات جوهرى ، بر فرض وجود ذهنى آنها ، چگونه دفع مىگردد ؟\r\n7 . اشكال بر وجود ذهنى به اين‌كه : لازم مىآيد شىء واحد هم كلى باشد هم جزئى ، چگونه تقرير و دفع مىشود ؟\r\n8 . بنابر قول به وجود ذهنى ، چگونه ماهيت آسمان‌ها و زمين با همهء بزرگى خود در مغز كوچك ما مىگنجد ؟\r\n9 . چرا چيزى كه وجود خارجى ندارد ، ماهيت ذهنى هم ندارد ؟\r\n10 . اشكال بر وجود ذهنى به اين‌كه : در باب احساس و تخيل گفته شده است كه صورت مادى در محل مادى حلول مىكند بنابر اين حلول صورت مجردى به نام ماهيت در ذهن نداريم ، چگونه دفع مىگردد ؟\r\n11 . چرا حقيقت وجود و محالات ذاتى ، در ذهن حلول نمىكنند ؟\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nمرحلهء چهارم‌مواد قضايا « مشتمل بر هشت فصل »\r\n\r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n\r\nالفصل الأوّل فى أنّ كلّ مفهوم إمّا واجب وإمّا ممكن وإما ممتنع\r\n\r\nتقسيم مفهوم به واجب ، ممتنع و ممكن\r\nمتن\r\nكلّ مفهوم فرضناه ثمّ نسبنا إليه الوجود . . . والممكن ما ليس يجب وجوده ولا عدمه .\r\nترجمه\r\nهر مفهومى را كه فرض كنيم و وجود را به آن نسبت دهيم ، يا وجود براى آن ضرورى است كه آن وجوب نام دارد . يا ضرورت از آن منتفى است ؛ حال يا عدم براى آن ضرورى است كه آن را امتناع مىنامند . يا اين‌كه نه وجود براى آن ضرورى است نه عدم ، كه آن را امكان مىنامند .\r\nاما احتمال اين‌كه هم وجود و هم عدم براى آن ضرورى باشد با كمترين توجه ، مطرود است .\r\nبنابراين هر مفهومِ مفروضى يا واجب است يا ممتنع يا ممكن .\r\nو اين جمله يك قضيهء منفصلهء حقيقيه است كه از دو تقسيم داير بين نفى و اثبات به دست آمده است . به اين تقرير كه هر مفهومِ مفروضى يا وجود براى آن ضرورى است يا نه . و بنابر قسم دوم ، يا عدم براى آن ضرورى است يا نه . اولى واجب و دومى ممتنع و سومى ممكن مىباشد .\r\nتعريف مواد ثلاث - / بدان گونه كه از اين تقسيم مىفهميم - / آن است كه وجوب يك شىء\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعبارت است از ضرورت وجود براى آن و امتناعش عبارت است از ضرورت عدم براى آن و امكان آن سلب ضرورت وجود و عدم نسبت به آن مىباشد .\r\nپس واجب ، چيزى است كه وجودش واجب است و ممتنع چيزى است كه عدمش واجب است و ممكن چيزى است كه وجود و عدم آن هيچ كدام واجب نيست .\r\nشرح\r\nمطالب بالا روشن است و نياز به شرح ندارد . اما توضيح يك نكته بىفايده نيست :\r\nجملهء « كلّ مفهومٍ مفروضٍ اما واجبٌ و اما ممكن و اما ممتنع » يك قضيهء منفصلهء حقيقيه است . يعنى نه جمع اينها در يك مفهوم ممكن است و نه خلوّ اين سه عنوان از يك مفهوم . بنابراين هر مفهوم به يكى از اين سه عنوان مُعَنْوَن است .\r\nقضيهء منفصلهء حقيقيه قضيهء « مانعة الجمع و مانعة الخلوّ » را گويند . هر قضيهء منفصله‌اى از چند قضيهء موجبهء جزئيه تشكيل مىشود . فى المثل در ما نحن فيه مىگوييم كه « بعض المفهوم امّا ان يكون الوجود له ضرورى ام لا . و بعض المفهوم امّا ان يكون العدم له ضروريا ام لا . »\r\nبنابراين هر مفهومى را ملاحظه كنيم و وجود را به آن نسبت دهيم يا وجود براى او ضرورى است مانند مفهوم واجب يا عدم براى آن ضرورى است مانند مفاهيمى كه ممتنع ذاتى هستند يا نه وجود و نه عدم برايش ضرورت ندارد مانند ماهيات امكانى اما مفهومى كه هم وجود و هم عدم برايش ضرورى باشد نداريم .\r\n\r\nتعريف حقيقى و شرح الاسمى\r\nمتن\r\nوهذه جميعاً تعريفاتٌ لفظيّة . . . أن لا يكون ، إلى غير ذلك .\r\nترجمه\r\nو اينها همه تعريفات لفظى هستند كه مفيد تنبيه هستند و تعريفات حقيقى نيستند ،\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nچون ضرورت ولاضرورت از معانى روشنى هستند كه در نفس آدمى به ارتسام اولى مُرتَسم مىگردند .\r\nو به خودى خود ، واضح و مفاهيم ديگر به واسطهء آنها شناخته مىشوند .\r\nاز اين جهت هر كسى كه كوشش كرده كه از آنها ، تعريف حقيقى ارائه دهد ، به « دور » دچار شده‌است . مثل آن‌كه گفته شده‌كه : ممكن ، چيزى است كه ممتنع نباشد . يا واجب آن است كه از فرض عدم آن محال لازم آيد يا عدم « 1 » آن محال باشد . يا ( در تعريف محال گفته شده كه ) محال آن است كه واجب نباشد و غير اين تعاريف .\r\nشرح\r\nتعريف ، تقسيم مىشود به تعريف حقيقى و لفظى . تعريف حقيقى افاده كننده كُنه ماهيت شىء است كه به حد يا رسم ، موسوم است . حال اگر تعريف از چيزى باشد كه در خارج ، وجود دارد نامش را تعريف به حسب حقيقت مىگذاريم . و اگر در خارج ، وجود نداشته باشد يا آن‌كه در وجود آن ترديد داشته باشيم آن را تعريف شرح الاسمى مىناميم . بنابراين ، تعريف شرح الاسمى قسمى از تعريف حقيقى محسوب مىشود .\r\nاصطلاح ديگرى هم در تعريف شرح الاسم هست كه آن را قسيم تعريف حقيقى قرار مىدهند كه مرادف با تعريف لفظى است . در اين‌جا مراد از شرح الاسم همان معناى لفظى است كه مىخواهيم از ميان معانى متعدد به معناى مرتكز آن در ذهن اشاره كنيم . مانند آن‌كه مىپرسيم : سُعدانه چيست ؟ در جواب مىگوييم ، گياهى است .\r\nمعناى گياه را از قبل مىشناسيم اما نمىدانيم كه مدلول لفظ سعدانه ، همان گياه است .\r\nاين تعريف را « شرح الاسم » و « شرح اللفظ » مىناميم . « شرح اللفظ » يكى از پاسخ‌هايى است كه به سؤال از « ماهو » داده مىشود .\r\nگفته شد كه ضرورت و امكان و امتناع از معانى بديهيه است . هر كس ، وجوب\r\n\r\n\r\n","description":"","footnote":"\r\n( 1 ) . شيخ الرئيس در نجات واجب تعالى را چنين تعريف نموده است ، ر . ك : ص 224\r\n","page_name":" 249 ","page_number":249},
  {"content":"\r\n\r\n( وحتميت ) و امكان و امتناع را به فهم اولى درك مىكند . و از آن نظر كه ضرورت و امكان ، دو وصف وجود هستند هم‌چون خود وجود ، بديهى و آشكارند و نياز به تعريف منطقى ندارند . لذا هر كس به تعريف آنها اقدام كرده تعريف او دَوْرى بوده‌است . مثلًا در تعريف ممكن ، امتناع را آورده و گفته است : ممكن آن است كه ممتنع نباشد . و در تعريف امتناع ، امكان را آورده و گفته است ممتنع آن است كه ممكن نباشد . يا در تعريف وجوب ، امتناع و محال را و در تعريف امتناع ، وجوب را آورده است .\r\n* قوله و تعريف الواجب بما يلزم من فرض عدمه محال أو ما فرض عدمه محال ؛ واجب را دو گونه تعريف كرده‌اند : يكى اين‌كه عدم آن محال است ؛ زيرا اگر در سلسلهء موجودات واجب الوجود نباشد دور يا تسلسل پيش مىآيد و چنان‌كه در جاى خود گفته شده است ، اين دو محال هستند . پس واجب الوجود ثابت مىگردد .\r\nتعريف ديگر اين‌كه واجب آن است كه فرض عدم آن محال است ؛ زيرا اين فرض ، فرض متناقضى است . چون به مقتضاى برهان صِدّيقيّن « واجب الوجود » مساوى با واقعيت محض است و وجود براى واجب به « ضرورت ازَلى و على جميع التّقادير » ثابت است . و سلب واقعيت از واقعيت ، امر محالى است . حال اگر واجب بخواهد موجود نباشد يا بايد ممكن بوده باشد يا ممتنع . و هر دو فرض ، ناصحيح است ؛ زيرا واجب ، واجب است نه ممكن و نه ممتنع . و هر موجود كه وجود به « ضرورت ازَلى و على جميع التّقادير » برايش ثابت باشد فرض عدم براى آن ، امكان ندارد ؛ زيرا فرض عدم براى آن ، فرض امر متناقض هست و صحيح نمىباشد - / چون فرض عدم براى چيزى كه عين واقعيت و وجود است مساوى با سلب الشّىء عن نفسه مىباشد كه محال است - .\r\nالبته مقصود از فرض ، تصور صحيح از يك چيز مىباشد كه مطابق واقعيت باشد نه به معناى اگر و شرطى كه با واقعيت منافات دارد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nدر فلسفه وجوب و امكان ، مقصود بالذّات مىباشند\r\nمتن\r\nوالّذى يقع البحث عنه فى هذا الفنّ . . . وجوده إليه انقساماً أوّليّاً .\r\nترجمه\r\nچنان‌چه قبلًا گفته شد آنچه در مرتبه اول در فلسفه - كه بحث آن دربارهء « موجود بما هو موجود » است - مورد نظر هست بحث از وجوب و امكان از ميان مواد سه‌گانه است . و اين دو ، اوصافى هستند كه موجود به تقسيم اولى به لحاظ نسبت وجود به آن ، به اين دو قسم تقسيم مىشود .\r\nشرح\r\nدر فلسفه از موجود از آن نظر كه موجود است و از عوارض ذاتى آن بحث مىشود . موجود از آن جهت كه موجود است يا واجب است يا ممكن . اين تقسيم ، تقسيم اولى وجود است . تقسيم اولى تقسيمى است كه بدون واسطه و مستقيم بر خود موضوع فرود آيد . « 1 » بحث از امتناع از آن جهت كه امتناع از عوارض ذاتى موجود محسوب نمىشود يك بحث استطرادى است كه از بحث از موجود ممكن يا واجب به نقطه مقابل آن منتقل مىشويم .\r\n\r\n\r\n","description":"","footnote":"\r\n( 1 ) . بحث از وجوب و امكان در ذيل امور عامه انجام مىشود ؛ زيرا امور عامه اگر عبارت باشد از امورى كه شامل‌همهء موجودات هستى است وجوب و امكان از امور عامه محسوب مىشود ؛ چون شامل همه موجودات هستى اعم از خدا و خلق مىباشد .\r\nو اگر وجوب را اعم از وجوب ذاتى و غيرى معنا كنيم باز بحث از وجوب شامل همه موجودات هستى مىشود ؛ زيرا واجب يا چون خداوند ، واجب ذاتى است يا چون ممكنات ، واجب غيرى ، لكن بنابر اين فرض ، بحث از امكان از امور عامه نخواهد بود .\r\nدر هر دو صورت ، بحث از امتناع ، بيرون از امور عامه مىباشد و استطراداً مطرح مىشود\r\n","page_name":" 251 ","page_number":251},
  {"content":"\r\n\r\n\r\nاشكال بر اتصاف موجود به وصف امكان\r\nمتن\r\nوبذلك يندفع ما اورِد على كون الإمكان . . . للحاجة إلى العلّة ، إلى غير ذلك .\r\nترجمه\r\nو با بيان فوق ( كه موجود به تقسيم اولى به واجب و ممكن تقسيم مىشود و امكان و وجوب دو وصف وجودند ) اشكال كسانى كه امكان را وصف ثابت براى موجودِ ممكن نمىدانند - در برابر وجوب ، كه وصف ثابت واجب است - . مندفع مىشود . تقرير اشكال بدين نحو است :\r\nهمان‌طور كه از تقسيم سابق برمىآيد ، امكان عبارت است از سلبِ ضرورتِ وجود و سلبِ ضرورت عدم . پس ( معناى امكان ) دو سلب جداگانه است ؛ گرچه از آن دو به سلب الضرورتين ( كه سلب واحد است ) تعبير آورده شود . بنابراين چگونه ممكن است كه امكان يك صفت واحد براى ممكن قرار داده شود ( در حالى كه دو سلب است ) .\r\n( ثانياً ) بر فرض كه پذيرفتيم كه اين دو سلب به يك سلب كه سلب الضّرورتَين هست ، باز مىگردد ، لكن همان‌طور كه از تقسيم برمىآيد قضيه ، قضيهء سالبهء محصله است نه موجبهء معدوله .\r\nپس معناى اتصاف ممكن به امكان ( در صورتى كه امكان به معناى قضيه سالبهء محصله معنا شود ) چيست ؟ در حالى كه اتصاف به سلب در قضيهء معدوله ، ممكن هست ( نه در سالبهء محصله ) . فى المثل ، هنگامى كه مىخواهند از خواص امكان - از قبيل آن‌كه امكان از ماهيت جدا نمىشود و يا اين‌كه امكان ، مناط احتياج به علت است و مانند آن . . . - سخن بگويند ، به ناچار از امكان به « لا ضرورة وجود و عدم » و يا « استواء نسبت ماهيات به وجود و عدم » تعبير مىآورند .\r\nشرح\r\nدر مورد اين‌كه امكان ، صفتِ ممكن است در مقابل وجوب كه صفت واجب است دو اشكال مطرح است : يكى اين‌كه امكان يك صفت نيست ؛ زيرا وقتى آن را معنا مىكنيم به دو سلب تحليل مىرود ؛ يكى سلب ضرورت وجود ، ديگرى سلب\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nضرورت عدم . بنابراين نمىتوان گفت كه امكان براى ممكن ، يك صفت است ، بلكه دو صفت است ؛ گرچه به « سلب الضرورتين » تعبير شود ، يعنى به يك سلب ، دو ضرورت سلب شود .\r\nاشكال ديگر آن است كه بر فرض كه پذيرفتيم كه دو سلب به يك سلب باز مىگردد و امكان ، صفت واحدى است ، لكن سلبى كه در معناى امكان مىآوريم سلب مُحصَّل است نه سلب عُدول . و اتصاف يك موجود به سلب محصل ، صحيح نيست .\r\nتوضيح اين‌كه ما دو نوع « 1 » قضيه داريم : كه از نظر احكام با يك‌ديگر متفاوت هستند يكى موجبهء معدوله و ديگرى سالبهء محصّله . موجبهء معدوله آن است كه ادات سلب جزء موضوع يا محمول يا هر دو شود ، كه به ترتيب آن را « معدولة الموضوع ، معدولة المحمول و معدولة الطّرفين » مىخوانيم . مانند « زيد لا كاتب » است كه « لا » جزء محمول شده و « لاكاتب » يك كلمه گرديده و بر موضوع حمل شده است . در قضيهء معدولة ، محمول از موضوع سلب نمىشود ، بلكه بر آن حمل مىشود .\r\nاما در قضيهء سالبه بر خلاف معدوله ، ادات سلب جزء كلمه نمىشوند ، مانند « ليس زيد بكاتب » . در اين نوع قضايا ادات سلب ، محمول را از موضوع ، سلب مىكنند . پس در قضاياى معدوله ، محمول سلبى بر موضوع حمل مىشود اما در قضاياى سالبهء محصله محمول از موضوع سلب مىگردد .\r\nحال ، سخن در اين است كه امكان را وقتى معنا مىكنيم به نحو قضيهء سالبهء محصله معنا مىشود ؛ يعنى مىگوييم امكان عبارت است از عدمِ ضرورت وجود و ضرورت\r\n\r\n\r\n","description":"","footnote":"\r\n( 1 ) . قضاياى ديگر ، مانند موجبهء محصّله و موجبهء سالبة المحمول از بحث خارجند ؛ به منطق منظومه ، ص 51 ، ذيل‌بحث اقسام حمليه مراجعه شود\r\n","page_name":" 253 ","page_number":253},
  {"content":"\r\n\r\nعدم . و به تعبيرى كه در تقسيم كتاب آمده « لايكون الوجود ضرورياً له ولاالعدم ضروريّاً له » . ملاحظه مىشود در اين قضيه ، ادات سلب جزء كلمه نشده و قضيه به نحو سالبهء محصله است .\r\nبا توجه به معناى فوق براى امكان ، سلب آن ، سلب محصل مىباشد اكنون اشكال اين است كه موجودِ ممكن به سلب محصل كه معناى عدمى است نمىتواند متصف گردد ؛ زيرا معناى عدمى چيزى نيست كه صفت براى موصوفى قرار گيرد .\r\nاگر موصوفى به سلب ، متصف گردد اين در جايى است كه قضيه به نحو موجبهء معدولة المحمول باشد ، مانند « زيدٌ اللّاكاتب جاءَ » يعنى زيدى كه متصف به عدم كتابت است ، آمد . اما اگر قضيه به نحو سالبهء محصله باشد - چنان‌كه معناى امكان اقتضا مىكند - اتصاف موجود به امكان به عنوان يك صفت سلبى معنا ندارد ؛ زيرا امكان كه به معناى سلب و عدم است چيزى نيست كه موجودى بدان متصف گردد .\r\n* قوله : كما يظهر من التّقسيم ؛ مقصود ، تقسيم در صفحهء قبل است كه مىگويد « أو لا يكون الوجود ضروريّاً له و لا العدم ضروريّاً له و هو الإمكان » .\r\n* قوله : كما اضطروا الى التّعبير عن الامكان ؛ يعنى امكان به معناى سلب محصل است و اگر در جايى آن را به صورت معدوله معنا كرده‌اند - مثل آن‌كه گفته‌اند امكان ، عبارت است از لاضرورت وجود و عدم - يا آن را ايجابى معنا كرده‌اند - مانند آن‌كه گفته‌اند امكان ، عبارت است از استواء ماهيت ، نسبت به وجود و عدم - اين تفسير ، از باب اضطرار بوده است ، چنان‌كه تعبير از دو سلب به يك سلب نيز ، يك امر اضطرارى بوده است .\r\n* قوله : فى بيان خواصّ الإمكان ؛ بعد از اين ، احكام امكان خواهد آمد . از جمله اين‌كه ماهيت هرگز از امكان جدا نمىشود ، يا ملاك نياز ممكنات به واجب ، امكان آنهاست ، كه اينها را خواص امكان مىگوييم .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nپاسخ اول به اشكال دوم\r\nمتن\r\nوجه الاندفاع أنّ القضيّة المعدولة . . . العدولىّ والسّلب التّحصيلى فى الإمكان .\r\nترجمه\r\nوجه دفع اشكال به اين است كه اگر سالبه ، موضوع داشته باشد ، قضيهء معدولة المحمول مساوى با سالبهء محصله است . و موضوع در جملهء « ليس بعض الموجود ضرورى الوجود ولا العدم » و نيز در جمله « ليست الماهية من حيث هى ضروريّة الوجود و لاالعدم » كلمهء « موجود » است . لذا تفاوتى نمىكند كه امكان به نحو موجبهء معدوله المحمول معنا شود يا به نحو سالبهء محصله .\r\nشرح\r\nاشكال اول - كه امكان به دو سلب تحليل مىرود ، پس وصف واحدى نيست كه چيزى بدان متصف گردد - مندفع مىشود به اين‌كه امكان ، معناى بسيطى دارد كه همان سلب الضرورتين باشد نه اين‌كه دو سلب جداگانه باشد . در اين‌جا مؤلف حكيم رحمه الله پاسخى به اشكال اول نمىدهند و گويا مطلب را به بداهت خود حواله كرده‌اند .\r\nاما جواب از اشكال دوم با مقدمه‌اى آغاز مىشود كه در منطق از آن سخن رفته است . در منطق گفته شده‌است كه يكى از فرق‌هاى سالبهء محصله و موجبهء معدولة المحمول اين است كه سالبهء محصله با وجود موضوع و فقدان موضوع سازگار است ، بر خلاف معدوله كه حتماً بايد موضوع داشته باشد . فى المثل ، در جملهء « ليس زيد قائماً » كه سالبهء محصله است ، سلب قيام از زيد با وجود زيد سازگار است همان‌طور كه با عدم او سازگار است كه در صورت فقدان زيد ، انتفاى قيام به انتفاى موضوع آن مىشود . اما در جملهء « زيدٌ لاقائم » كه معدوله است به ناچار بايد زيدى وجود داشته باشد تا متصف به لاقائم شود .\r\nحال مىگوييم سالبهء محصله و قضيهء معدوله در جايى كه سالبه ، موضوع داشته\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nباشد با يك‌ديگر برابرند و فرقى در معنا ندارند و هر كدام به ديگرى باز مىگردند .\r\nسلب در جملهء « ليس زيدٌ قائماً » كه سالبهء محصله است به معناى « زيدٌ لاقائم » كه معدوله است مىباشد ؛ زيرا وقتى در سالبهء محصله قيام توسطِ ليس سلب شد طبعاً لاقائم براى او ثابت مىشود ( كه مفاد معدوله است ) ؛ به دليل آن‌كه اگر لاقائم براى او ثابت نباشد به عبارت ديگر هم قائم سلب شود و هم لاقائم ارتفاع نقيضين پيش مىآيد . از اين رو ، سالبه به معدوله باز مىگردد . همين‌طور اگر در جملهء « زيد لاقائم » كه معدوله است لاقائم براى زيد ثابت شد ( كه مفاد معدوله است ) قائم از او سلب مىشود ( كه مفاد سالبهء محصله است ) . و گرنه اگر هم قائم و هم لاقائم براى او ثابت باشد اجتماعِ نقيضين پيش خواهد آمد . در اين‌جا ملاحظه مىشود كه معدوله به سالبه بازمىگردد .\r\nبه اصل سخن بازگرديم ؛ امكان چه به معناى سالبهء محصله معنا شود ، مانند آن‌كه بگوييم امكان عبارت است از « المفهوم إذا لايكون الوجود ضرورياً له و لاالعدم » « 1 » يا به صورت معدوله معنا شود ، مانند آن‌كه بگوييم امكان عبارت است از « لاضرورة الوجود والعدم » هر دو به يك معناست . و همان‌طور كه در معدوله ، موضوع مىتواند متصف به سلب شود در سالبهء هم به شرط مذكور ( وجود موضوع ) موضوع مىتواند متصف به سلب محصل شود . لذا اين اشكال كه امكان ، وصف سلبى است و موضوع آن - از آن نظر كه سلب ، سلب محصل است - نمىتواند بدان متصف گردد ، مندفع مىشود .\r\n* قوله : عند وجود الموضوع ؛ گفته شد سالبهء محصله به شرط وجود موضوع ، همسان معدوله است . روشن است كه وجود موضوع در جمله « ليس بعض الموجود ضرورى الوجود ولاالعدم » « بعض الموجود » است ، اما در جملهء « ليست الماهية من حيث هى بموجودة ولا معدومة » موضوع چيست ؟\r\n\r\n\r\n","description":"","footnote":"\r\n( 1 ) . اين عبارت در صفحهء قبل در تقسيم مفهوم ، وجود دارد\r\n","page_name":" 256 ","page_number":256},
  {"content":"\r\n\r\nدر پاسخ به اين سؤال ابتدا بايد گفت كه قضيه برحسب يك تقسيم گاهى حقيقيه است و گاهى خارجيه . قضيهء خارجيه قضيه‌اى است كه فرد موضوع در خارج ، بالفعل موجود است ، مانند « قُتِلَ مَن فى الدار » . اما در قضيهء حقيقيه حكم روى طبيعت و ماهيت موضوع مىرود ؛ اعم از آن‌كه در خارج موجود باشد يا در ذهن ، مانند « الاربعة زوج » كه طبيعت اربعه در هر وعائى متحقق شود چه ذهن و چه خارج ، محكوم به زوجيت است .\r\nاكنون مىگوييم سالبه محصله‌اى كه از سنخ قضاياى حقيقيه باشد هميشه با موجبهء معدوله برابر است ؛ زيرا شرط رجوع سلب تحصيلى به ايجاب عدولى كه وجود موضوع هست دايماً در سالبهء حقيقيه ، حاصل است ، به دليل آن‌كه در قضيه سالبهء حقيقيه همچون قضيهء موجبه ، تصور موضوع قضيه لازم است و تصور موضوع يعنى به آن وجود ذهنى دادن . پس ، موضوع كه همان طبيعت و ماهيت باشد دايماً به وجود ذهنى موجود است . لذا شرط مذكور پيوسته حاصل است و رجوع سلب تحصيلى به ايجاب عدولى هم دايمى است .\r\nدر بحث فعلى ، قضيهء « ليست الماهية من حيث هى ضرورية الوجود ولاالعدم » قضيهء حقيقيه است . موضوع آن ، ماهيت تصور شده است كه موجود به وجود ذهنى است .\r\nپس ، شرط وجود موضوع در سالبهء محصله براى رجوع به ايجاب عدولى ، حاصل است ؛ زيرا موضوع در اين قضيه كه ماهيت باشد در وعاى ذهن ، موجود است ؛ چون تصور شده است و هر تصورى عبارت است از وجود ذهنى بخشيدن به آن چيزى كه تصور شده است .\r\n\r\nپاسخى ديگر به اشكال دوم\r\nمتن\r\nثم لهذا السلب نسبة إلى الضرورة . . . كذلك أول ما يجده .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nترجمه\r\nعلاوه بر مطالب فوق ، براى اين سلب ( سلب محصلى كه مفاد امكان هست ) دو نسبت هست :\r\nنسبتى به ضرورت ، و نسبتى به موضوعى كه دو ضرورت از آن سلب مىشود . از اين جهت اين سلب از ساير سلب‌ها متمايز است .\r\nپس اين سلب ، عدم مضافى است كه براى آن حَظى از وجود است و آثار ويژه‌اش بر آن مترتب است ؛ گرچه در ابتداى امر ، عقل آن را ( امكان را ) سلب محصل مىبيند ، چنان‌كه عِمى را - كه عدم مضاف است - در ابتداى امر ، سلب محصل مىيابد .\r\nشرح\r\nدر واقع اين فقره ، جواب دومى است از اشكال دوم . ملخصش اين است كه امكان كه به معناى سلب هست ، سلب مطلقى نيست كه نشود موضوع آن بدان متصف شود ، بلكه اين سلب به لحاظ اضافه‌اى كه به ضرورت پيدا مىكند ( در عبارت سلب الضّرورتين ) و به لحاظ اضافه‌اى كه به موضوع خود پيدا مىكند ( فى المثل در مثال الانسان ممكن ، از انسان كه موضوع اوست ضرورت وجود و عدم سلب شده است ) سلب مضافى مىشود كه به لحاظ اضافه به امر وجودى بهره‌اى از وجود برايش حاصل شده است . لذا اتصافِ انسان به امكان ، اتصاف او به سَلب محض نيست ، تا اشكال شود چطور موضوع به سلب محض كه عدم محض است متصف مىشود .\r\nنظير اين سلب ، سلبى است كه در أعدام ملكات است . فى المثل در عدمِ سمع و عدمِ بصر ، عدم در اين دو مورد به سمع و بصر كه دو ملكه و دو امر وجودى هستند اضافه شده و از آنها كسب وجود نموده است ، نظير مضاف‌هايى كه از مضافٌ اليه خود كسب تأنيث يا تذكير مىكنند .\r\nدر اين‌جا نيز كلمهء ، سلب هم به كلمهء ضرورتين و هم به موضوع خود كه انسان است اضافه شده و به سبب اضافهء به آنها بهره و حظى از وجود برده است . پس ، سلبِ محض نيست ، تا در اتصاف به آن اشكالى پديد آيد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n* قوله : كما يجد العمى ( وهو عدم مضاف ) كذلك اول مايجده ؛ جملهء « و هو عدم مضاف » داخل پرانتز است و « واو » حاليه است . يعنى عقل ، عمى را در ابتداى امر ، سلب محصل مىيابد در حالى كه او عدم مضاف است و بهره‌اى از وجود دارد . در اين‌جا عمى از جهت واجديت معناى سلبى و حظ وجودى به امكان تشبيه شده است .\r\n\r\nماهيت ، موضوع امكان است\r\nمتن\r\nويتفرّع على ما تقدّم أُمور : الأمر الأوّل : . . . إذ لايعقل ذلك بالنسبة إلى الوجود .\r\nترجمه\r\nاز مطالب گذشته چند مطلب تفريع مىگردد .\r\nمطلب اول : موضوع امكان ، ماهيت است ؛ زيرا هيچ چيز بلا ضرورت وجود و عدم ، متصف نمىشود ؛ مگر آن‌كه فى نفسه خالى از وجود و عدم باشد . و آن چيزى جز ماهيت من حيث هى نيست . پس هر ممكنى صاحب ماهيت است . و از اين‌جا معناى ، سخن فلاسفه كه مىگويند : « هر ممكن ، زوجى است كه از يك ماهيت و وجود تركيب يافته است » آشكار مىشود .\r\nو اما اطلاق ممكن بر وجودى غير از وجود واجب بالذات و ناميدن آن به وجود ممكن ، اصطلاح ديگرى است در باب امكان و وجوب ، كه در اين اصطلاح امكان به معناى فقر ذاتى و وجوب به معناى غناى ذاتى است . ( و به اين اصطلاح ) مراد از امكان ، سلب ضرورتين يا استواى نسبت ماهيت به وجود و عدم نيست ؛ زيرا انطباق اين معانى بر وجود ، معقول نيست .\r\nشرح\r\nسه مطلب از مطالب گذشته تفريع مىگردد : مطلب اول اين‌كه امكان كه خود از معقولات ثانيهء فلسفى است متعلق به ماهيت من حيث هى است . زيرا ، چيزى مىتواند به لاضرورت وجود و عدم متصف گردد كه در ذات خود نه عين وجود باشد\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nتا بشود واجب ، و نه عين عدم ، تا بشود ممتنع . بلكه بايستى ذات آن خالى از وجود و عدم باشد . و چيزى جز ماهيت چنين صلاحيتى ندارد .\r\nو اگر در برخى موارد كلمهء امكان را به جاى ماهيت ، به وجود نسبت داده و مىگوييم وجودِ ممكن ، در اين‌جا امكان يك معناى ديگرى دارد ، غير از معناى متعارف خود . و آن عبارت است از فقر ذاتى وجود در مقابل وجوب كه غناى ذاتى وجود باشد .\r\nو اگر امكان را به وجود نسبت داديم ديگر صحيح نيست كه از امكان ، استواى نسبت آن به وجود و عدم يا لاضرورت وجود و عدم را اراده كنيم ؛ زيرا وجود ، عين خود هست و استواى آن به وجود و عدم مستلزم آن است كه عين خود نباشد ، و در اين صورت ، « سلب الشّىء عن نفسه » پيش مىآيد كه محال است .\r\n\r\nامكان ، لازمه ماهيت است\r\nمتن\r\nالأمر الثانى : أنّ الإمكان لازم الماهيّة . . . من حيث هى حمل شائع لا أوّلى .\r\nترجمه\r\nمطلب دوم اين‌كه امكان ، لازمهء ماهيت است ؛ زيرا اگر لازمهء ماهيت نباشد جايز خواهد بود كه ماهيت ، خالى از امكان باشد . و در آن هنگام يا واجب الوجود خواهد بود يا ممتنع الوجود ، و از اين رو به خودى خود يا موجود خواهد بود يا معدوم ، در حالى كه ماهيت من حيث هى نه موجود است و نه معدوم .\r\nمقصود از اين‌كه مىگوييم امكان ، لازمهء ماهيت است اين است كه تصور « ماهيت من حيث هى » كفايت مىكند در اتصاف آن به امكان ، بدون انضمام امر زايدى . و مقصود از لزوم ، لزوم اصطلاحى نيست كه عبارت باشد از آن‌كه ملزوم ، علت تحققِ لازم و لحوق آن به خودش هست ؛ زيرا ماهيت در مرتبهء ذات ، نفياً و اثباتاً اقتضايى ندارد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاشكال نشود كه تحقق سلبِ ضرورتين در مرتبهء ذاتِ ماهيت ، حكم مىكند به اين‌كه امكان ، داخل در ذات ماهيت باشد ( نه خارج و لازم آن ) ؛ با آن‌كه اين مطلب ( داخل بودن امكان در ذات ماهيت ) ظاهر الفساد است .\r\nزيرا در پاسخ گفته مىشود كه از ميان محمولات ، محمولى داخل در ذات ماهيت است كه حمل ( بين آن و موضوعش ) حمل اولى - كه ملاك آن اتحاد مفهومى است - باشد ، نه حمل شايع - كه ملاك آن اتحاد وجودى است - . و حمل بين امكان و ساير لوازم ماهيت ، حمل شايع است نه اولى .\r\nشرح\r\nمؤلف حكيم رحمه الله در اين بخش به بيان دو نكته مىپردازند : يكى اين‌كه وقتى مىگوييم امكان ، لازمهء ماهيت است مراد از لزوم همان لزوم اصطلاحى نيست ، كه به معناى عليت و اقتضاست . فى المثل اگر مىگوييم نور خورشيد ، لازمهء خورشيد است ، يعنى خورشيد براى نور اقتضا و عليت دارد ، ولى اين‌جا از لزوم اين معنا را اراده نمىكنيم ، بلكه معيت و مقارنت ميان ماهيت و امكان را اراده مىكنيم ؛ به طورى كه تصور ماهيت به تنهايى كافى است تا حكم كنيم كه آن ماهيت ، ممكن است و امكان براى آن ثابت است .\r\nنكتهء دوم ، پاسخ به يك اشكال هست . آن اشكال از اين مطلب برمىخيزد كه مىگوييم ماهيت در مرتبهء ذات ، « مسلوب الضّرورتين » است . اين ما را بدان سو مىكشاند كه حكم كنيم كه امكان ، يك جزء از اجزاى ماهيت است و داخل در ذات ماهيت مىباشد . يعنى چنان‌كه حيوان و ناطق اجزاى انسان هستند ، امكان هم جزء ديگرى براى انسان هست ، ولى بالبداهه مىدانيم كه انسان از سه جزء ، حيوان و ناطق و امكان ، تشكيل نيافته است و امكان ، جنس يا فصل او نيست .\r\nحاصل اشكال اين‌كه از يك سو گفته مىشود امكان در مرتبهء ذات ماهيت است . از سوى ديگر گفته مىشود اگر امكان در مرتبهء ذات ماهيت باشد بايد جزء ذاتى ماهيت\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمحسوب شود ، در حالى كه چنين نيست و جزء بودنش باطل است ؛ زيرا معقول ثانى است و معقول ثانى ، خارج از ذات ماهوى است .\r\nمؤلف حكيم رحمه الله در پاسخ به اشكال فوق مىگويد : محمولى مىتواند از اجزاى ذاتى موضوع باشد كه حمل ميان آن و موضوع ، حمل اولى كه اتحاد دو مفهوم است ، باشد . مانند آن‌كه مىگوييم « انسان ناطق است » كه حمل ميان ناطق و انسان حمل اولى است . لذا ناطق از اجزاى ذاتى انسان به شمار مىرود . اما اگر حمل ميان او و موضوع ، حمل شايع بود ، مانند « الانسان ممكن » كه اتحاد دو مفهوم مختلف در مقام وجود ، صورت گرفته است ، در اين مورد ، محمول از اجزاى ذاتى ماهيت ، محسوب نمىشود ، بلكه محمول ، خارج از ذات موضوع مىباشد و از « لوازم لاينفك » آن به شمار مىرود .\r\nو به اصطلاح علم منطق امكان ، ذاتى باب برهان است نه ذاتى باب ايساغوجى ( كليات خمس ) .\r\nذاتى باب برهان همان محمول من صميمه يا خارج محمول است به اين معنا كه ما مفهومى چون امكان را از حاق و از صميم ذات ماهيتى چون انسان انتزاع مىكنيم و بر او حمل مىكنيم بدون آن كه آن مفهوم جنس يا فصل براى آن ماهيت باشد بر خلاف ذاتى باب ايساغوجى كه آن مفهوم انتزاع شده جنس يا فصل براى آن ماهيت محسوب مىشود مانند حيوان و ناطق براى انسان بنابراين اگر گفته مىشود كه امكان ذاتى ماهيت است مقصود آن است كه نفس ماهيت فى حد ذاته براى انتزاع ماهيت بدون انضمام چيزى به او كافى است و اگر گفته مىشود كه امكان ذاتى ماهيت نيست مقصود آن است كه امكان جزء ماهيت و مقوم آن نمىباشد پس او ذاتى باب برهان و عرض باب ايساغوجى است .\r\nاين نكته نيز قابل ذكر است كه حمل اجزاى ماهيت بر ماهيت مطابق نظر مؤلف حمل اولى محسوب مىشود اما مطابق نظر مشهور حمل شايع مىباشد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nامكان در خارج به وجود موضوعش موجود است\r\nمتن\r\nالأمر الثّالث : أنّ الإمكان موجود بوجود . . . الذات والغنى عن الغير و غير ذلك .\r\nترجمه\r\nمطلب سوم ، امكان در خارج به وجود موضوعش موجود است - و چنان‌كه بعضى گفته‌اند « 1 » - اعتبار عقلى محض كه حقيقتى در خارج اصلًا ندارد نيست . امكان در خارج ، وجود مستقل و منفك ( از ماهيت ) ندارد - چنان‌كه جماعتى ديگر به اين عقيده قائل شده‌اند . . . . « 2 »\r\nاما اين‌كه امكان در خارج به وجود موضوعش موجود است ، به دليل آن است كه در تقسيم ، قسيم « واجب » ى است كه ضرورتِ وجودِ آن در خارج است . پس ارتفاع ضرورت كه عبارت از امكان باشد هم در خارج است . و چون در تقسيم ، موضوعى وجود دارد كه مقتضى اتصاف مقسم ( موجود ) به هر يك از اقسام است ، از اين جهت امكان در حكم وصف ثبوتى مىماند كه موضوعش بدان متصف مىگردد .\r\nپس حقيقت امكان يك معناى عدمى است كه بهره‌اى از وجود يافته است و ماهيت در خارج بدان متصف است و چون ماهيت در خارج به آن متصف است پس براى آن وجود در حد موجوديت ساير أعدام مضاف - كه نعت‌هاى عدمى براى موضوعات خود هستند و موجود به وجود موصوفاتند - از وجود ، بهره دارد . و آثارى كه بر امكان مترتب مىشود در حقيقت ، ارتفاع آثار وجوب است ، كه آن ( آثار وجوب ) عبارت است از صِرف بودن ، بسيط بودن ذات و بىنيازى از غير و مانند آن\r\nشرح\r\nدر اين‌كه امكان در خارج ، موجود است يا معدوم ، و اگر موجود است وجود\r\n\r\n\r\n","description":"","footnote":"\r\n( 1 ) . اين نظريه به شيخ الاشراق منسوب است ، ر . ك : اسفار ، ج 1 ، ص 172\r\n( 2 ) . حكماء مشّاء از اتباع معلم اول ، ر . ك : اسفار ، ج 1 ، ص 139\r\n","page_name":" 263 ","page_number":263},
  {"content":"\r\n\r\nمستقل دارد يا ندارد ، سه نظريه وجود دارد : جمعى مىگويند : امكان از اعتبارات محضه بوده ، هيچ وجودى در خارج ندارد . جمع ديگرى نقطه مقابل اينها قرار گرفته‌اند و مىگويند : امكان در خارج به وجود مستقل ، وجود دارد . جمع ديگرى از محققين فلاسفه معتقدند كه امكان در خارج ، وجود دارد اما نه به وجود مستقل مانند ساير موجودات مستقل ديگر ، بلكه موجوديتى دارد غير مستقل و قائم به موجوديت موضوع خود كه همان ماهيت موجود در خارج است .\r\nدليلى كه مؤلف حكيم رحمه الله براى اين نظريه اقامه مىكنند اين است كه : وقتى موجود را كه موضوع فلسفه است تقسيم مىكنيم و مىگوييم « الموجود اما واجب و اما ممكنٌ » واجب در اين تقسيم ، قسيم ممكن قرار مىگيرد . وجوب واجب كه همان ضرورت وجود اوست در خارج موجود است . و چون وجوب در واجب ، عين ذات واجب بوده و خارجى است امكان هم بايد چنين باشد ؛ زيرا اگر امكان در خارج نباشد بلكه در ظرف ديگرى چون ذهن باشد ديگر امكان ، مقابل وجوب قرار نخواهد گرفت ، براى اين‌كه ممكن است يك چيز به حسب دو وعاء هم متصف به امكان گردد و هم به وجوب ؛ يعنى در يكى از دو وعاى ضرورى الوجود باشد و در ديگرى ضرورى الوجود نباشد . در اين صورت ، وجوب و امكان در موضوع واحد جمع مىشوند و ديگر « متقابلين » نخواهند بود و طبعاً قسيم يك‌ديگر هم نخواهند بود ، در حالى كه فرض بر آن است كه اين دو متقابلين و قسيم يك‌ديگر هستند .\r\nحال كه وجوب واجب خارجى شد ممكن هم كه قسيم واجب است بايد امكانش خارجى باشد . مضافاً بر اين‌كه مَقسم در هر ظرف كه متحقق است بايد اتصافش به اقسام هم در آن ظرف ، متحقق باشد . و چون مَقسم ، موجود خارجى است ، پس امكان هم كه قسمى از اوست در خارج ، متحقق است . و چون موصوف در خارج به وصفى متصف شد گواه آن است كه وصف هم امر وجودى است . پس ، امكان در خارج به وجود موضوعش كه « ماهيت موجوده » باشد موجود است .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nالبته اين‌كه مىگوييم امكان ، وصف وجودى است مقصود آن است كه موجوديت آن در حد موجوديت ساير اعدام ملكات است و مانند عدم سمع و عدم بصر هست ، كه گرچه از اعدامند لكن از آن نظر كه عدمِ ملكهء سمع و بصر هستند و عدم به اين امور وجودى اضافه گرديده است ، از وجود بهره‌اى كسب كرده و در قلمرو اوصاف وجودى در آمده‌اند . موجوديت امكان بيشتر از موجوديت عدم‌هاى مضاف به ملكات نيست . چنين نيست كه امكان مانند زيد و عمرو در خارج موجود است ، تا جمعى انكار كرده بگويند كه امكان ، اعتبار عقلى محض است و هيچ بهره‌اى از وجود خارجى ندارد .\r\nامكان هم گرچه در حقيقت ، امر عدمى است و به معناى سلب ضرورتين است لكن اين سلب - همان‌طور كه « 1 » گذشت - سلب مضاف است و اضافه‌اى به كلمهء ضرورتَين دارد و اضافه و نسبتى هم به موضوع و ماهيتى كه دو ضرورت از آن سلب مىشود . و بدين سبب ، كسب وجود نموده و در قلمرو اوصاف وجودى درآمده است و آثارى بر آن مترتب است كه نقطه مقابل آثار وجوب است ، كه همان رفع صرافت و بساطت و غناى ذاتى است .\r\nحاصل اين فقره از كتاب در واقع ، دو جواب است : يكى اين‌كه اگر امكان بخواهد قسيم وجوب باشد ، همان‌طور كه وجوب در خارج موجود است امكان هم بايد در خارج موجود باشد ؛ و گرنه قسيم و مقابل او محسوب نخواهد شد .\r\nجواب ديگر اين است كه مَقسم در هر ظرفى كه متحقق است اتصافش به اقسام هم بايد در همان ظرف ، متحقق باشد . و چون مَقسم ، موجود خارجى است پس اتصاف به اقسام آن هم در خارج مىباشد . يكى از اقسام آن امكان است و مَقسم در ضمن اين قسم در خارج ، متحقق است .\r\n\r\n\r\n","description":"","footnote":"\r\n( 1 ) . ر . ك : همين فصل ، ذيل جملهء « فيكون عدماً مضافاً له حَظٌّ من الوجود »\r\n","page_name":" 265 ","page_number":265},
  {"content":"\r\n\r\nناگفته نماند اين كه مىگوييم امكان در خارج به وجود موضوعش موجود است ، تعبير ديگرى است از اين مطلب كه امكان ، معقول ثانى فلسفى است ، كه عروضش در ذهن و اتصاف به آن در خارج است . ماهيت موجود در خارج به امكان متصف مىشود اما عروض امكان - كه عبارت از « سلب ضرورتين » است - بر آن در ظرف ذهن است ؛ زيرا اين عارض ما بأزاى خارجى ندارد ، مانند بياض و سواد كه ما به ازاى خارجى دارد . ما از موجوديت امكان در خارج چيزى بيش از اين اراده نمىكنيم . اين طور نيست كه امكان - كه سلب ضرورتين است - در خارج ، يك واقعيتِ مستقلى داشته باشد . معناى عدمى ، هر چند هم كه عدم مضاف باشد ، در خارج كه مستقلًا موجود نيست . بنابراين ، اين‌كه مىگوييم امكان در خارج به وجود موضوعش موجود هست ، يعنى اتصاف موصوفش به آن در خارج است ، گرچه عروضش به عنوان يك مفهوم ذهنى ، در ذهن است .\r\nصدرالمتألّهين در اسفار وجهى براى جمع بين وجود خارجى بودن امكان و اعتبار محض بودن آن مىآورد و مىگويد : آنها كه گفته‌اند امكان از اعتبارات محضه است شايد مقصودشان آن بوده است كه وجود منهاض و مستقل ندارد ، يعنى در خارج ، عروض بر موضوع ندارد . و آنها كه گفته‌اند امكان ، موجود خارجى است مقصودشان آن بوده است كه اتصاف موضوع به آن در خارج است . صدرالمتألّهين اين جمع را مقتضاى تحقيق دانسته است . « 1 »\r\n\r\nدفع اشكال\r\nمتن\r\nوقد اتّضح بهذا البيان فساد قول . . . وله آثار خارجيّة وجوديّة .\r\n\r\n\r\n","description":"","footnote":"\r\n( 1 ) . اسفار ، ج 1 ، ص 140\r\n","page_name":" 266 ","page_number":266},
  {"content":"\r\n\r\nترجمه\r\nاز بيانات فوق ، روشن شد كه سخن كسى كه « 1 » امكان را از اعتبارات عقلى محض مىداند و براى آن حقيقتى نه در خارج و نه در ذهن معتقد نيست ، نادرست است ؛ چون ضرورت وجود ( كه قسيم امكان است ) امرى است كه ظرف آن خارج است و آثار خارجى وجودى براى آن متحقق است ( پس قسيم او يعنى امكان هم بايد در خارج باشد و گرنه قسيم او نخواهد بود . )\r\nشرح\r\nمؤلف در اين‌جا به اشكال و جوابى اشاره مىكنند . اشكال اين است كه شما در باب اعدام گفتيد كه اعدام نه صورت خارجى دارند و « نه صورت ذهنى » . و در بحث ما ، امكان هم از أعدام محسوب مىشود ؛ زيرا به معناى سلب ضرورتين است و سلب هم طبق گفته خود شما وجود خارجى ندارد ، همان‌طور كه وجود ذهنى ندارد . پس چرا مىگوييد امكان در خارج به وجود موضوعش موجود است .\r\nدر پاسخ مىگوييم وجوب كه قسيم امكان محسوب مىشود وجود خارجى دارد زيرا آن عبارت است از ضرورت وجود و ضرورت وجود هم امر خارجى است ، پس امكان هم كه قسيم ضرورت است موجود به وجود خارجى است ، زيرا در هرظرفى كه يكى از دو قسيم متحقق باشد قسيم ديگر هم لامحاله بايد متحقق باشد و ثانياً سلب و عدمى كه در امكان هست سلب و عدم محض نيست بلكه سلب مضاف است كه بهره‌اى از وجود برده است . لذا صورت و حقيقت ذهنى دارد و براى اتصاف موصوف به وصفى در خارج ، وجود ذهنى صفت كافى است .\r\n\r\nاشكال بر مستقل بودن وجود امكان در خارج\r\nمتن\r\nو كذا قول من قال : إنّ للإمكان وجوداً . . . الأعدام بوجود منحازٍ مستقلٍّ .\r\n\r\n\r\n","description":"","footnote":"\r\n( 1 ) . قائل شيخ اشراق و محقق طوسى است\r\n","page_name":" 267 ","page_number":267},
  {"content":"\r\n\r\nترجمه\r\nو نيز فاسد است سخن كسى كه مىگويد امكان در خارج به وجود مستقل موجود است . وجه فساد آن اين است كه امكان يك معناى عدمى است كه مشترك ميان ماهيات و ثابت به ثبوت آنهاست و آن عبارت از سلب ضرورتين است . و معنا ندارد كه اعدام در خارج به وجود مستقل موجود شوند .\r\nشرح\r\nگفتيم ثبوت امكان در خارج به معناى وجود مستقل آن در خارج نيست ، بلكه به معناى اتصاف موصوفش به آن - كه در خارج اين اتصاف رخ مىدهد - مىباشد .\r\nصرف‌نظر از موجوديت موصوفش و اتصاف آن موضوع به وصف ، سلب ضرورتين خود وجودى در خارج ندارد ، زيرا امكان كه به معناى سلب ضرورتين است يك معناى سلبى و عدمى دارد و معناى سلبى در خارج وجود مستقل نمىتواند داشته باشد مگر به صورت اتصاف موصوف به آن و موصوف به اين وصف تمام ماهيات مىباشند چون امكان لازمهء تمام ماهيات مىباشد .\r\n\r\nاشكالى ديگر بر مستقل بودن وجود امكان در خارج\r\nمتن\r\nعلى أنّه لو كان موجوداً فى الأعيان بوجود . . . وسيجىء استحالة الإمكان بالغير .\r\nترجمه\r\nمضافاً به اين‌كه اگر امكان در خارج به وجود مستقل ، موجود باشد يا واجبِ ذاتى است كه اين بالبداهه باطل است و يا ممكن است . و با توجه به اين‌كه بر حسب فرض ثبوت آن خارج از ثبوت خودِ ماهيت است ، از اين رو ثبوت ماهيت كفايت از ثبوت آن نمىكند پس امكانش امكان بالغير خواهد بود . و به‌زودى خواهد آمد كه امكان بالغير محال است . « 1 »\r\n\r\n\r\n","description":"","footnote":"\r\n( 1 ) . در فصل آتى از همين مرحله\r\n","page_name":" 268 ","page_number":268},
  {"content":"\r\n\r\nشرح\r\nعلاوه بر دليل فوق كه امكان نمىتواند در خارج به وجود مستقل يافت شود دليل ديگرى اقامه مىكنند . و آن اين‌كه امكان اگر مانند هر موجود مستقل ديگر در خارج ، موجود باشد يا واجب بالذات خواهد بود كه اين محال است ، زيرا ماهيت و لوازم آن مانند امكان هيچ كدام متصف به وجوب نمىشوند ، بلكه در قلمرو ممكنات مىباشند و يا ممكن خواهد بود كه اين هم محال است ، زيرا بدليل آن كه وجودش بيرون و مستقل از وجود ماهيت خواهد بود وجودش نياز به علت و جعل مستقل خواهد داشت . از اين جهت ، ممكن بالغير خواهد بود ؛ يعنى ممكنى كه بايد ديگرى اين امكان را به آن بدهد . و به‌زودى در فصل دوم از اين مرحله خواهد آمد كه امكان بالغير محال است .\r\nپس ، صغراى آن دليل عبارت از اين است كه اگر امكان ، موجود مستقل خارجى باشد امكان بالغير خواهد بود ؛ چون ثبوتش به علت و جعلِ مستقل نيازمند است . كبراى دليل در فصل دوم ثابت مىشود كه امكانِ بالغير محال است . نتيجه گرفته مىشود كه امكان ، نمىتواند وجودِ مستقلِ خارجى داشته باشد .\r\n\r\nاستدلال بر مستقل بودن وجود امكان و جواب از آن\r\nمتن\r\nوقد استدلّوا على ذلك بوجوه ، . . . معنى واحد مشترك كمفهوم الوجود .\r\nترجمه\r\nبر وجود مستقل امكان در خارج به دلايلى استدلال كرده‌اند . بهترين آن دلايل ، اين است كه اگر ممكن در خارج ، ممكن نباشد يا بايد واجب الوجود بوده ، وجود برايش ضرورى باشد ، يا ممتنع الوجود بوده عدم برايش ضرورى باشد . و اين هر دو محال است .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاين استدلال مردود است ؛ زيرا اتصاف به وصفى در خارج ، مستلزم وجود خود وصف به وجود مستقل در خارج نيست ، بلكه در وصف كفايت مىكند كه به وجود موصوفش موجود باشد . و امكان ( چنين است ؛ زيرا ) از معقولات ثانيهء فلسفى مىباشد ، كه عروضش در ذهن و اتصاف به آن در خارج است . و معقولات ثانيه در خارج به وجود موضوعشان موجودند .\r\nاز آنچه گذشت روشن مىشود كه امكان ، معناى واحدى دارد كه ميان همهء ماهيات مشترك است ، مانند اشتراك مفهوم وجود .\r\nشرح\r\nمستدل تصور مىكند كه اگر امكان در خارج به وجود مستقل موجود نباشد پس ممكن - يعنى موصوفى كه به وصف امكان متصف شده‌است - هم در خارج نخواهد بود . لذا ممكن به جاى آن‌كه ممكن باشد يا واجب خواهد بود يا ممتنع ، كه هر دو محال است . براى اين‌كه چنين تالى فاسدى پيش نيايد بايد ممكن در خارج ، متصف به امكانى كه در خارج ، وجود دارد بشود .\r\nدر جواب وى گفته مىشود اتصاف به وصفى در خارج ، مستلزم آن نيست كه خود وصف هم در خارج به وجود مستقل موجود باشد . همان‌طور كه مطلب در تمام معقولات ثانيه فلسفى چنين است ؛ زيرا در معقولات ثانيهء فلسفى ، عروض ( مفهوم معقول ثانى بر معروض خود ) در ذهن است و اتصاف موصوف بدان در خارج .\r\nبنابراين ، ممكنات در خارج به امكان متصف مىشوند ، اما حقيقت امكان يك امر خارجى مستقل - مانند ساير مستقلات ديگر - نيست ؛ بلكه مفهومى است عدمى از سنخ اعدام مضاف ، كه بهره‌اى از وجود در ذهن يافته است .\r\nاز مطالب فوق ، روشن مىشود كه امكان - كه عبارت از سلب ضرورتين است - ميان تمام ماهيات ، مشترك است ، همان‌طور كه مفهوم وجود ميان تمام وجودات ، مشترك است .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nتعريف ضرورت ازلى\r\nمتن\r\nتنبيه : تنقسم الضّرورة إلى ضرورة . . . من صفاته الّتى هى عين ذاته .\r\nترجمه\r\nضرورت ، تقسيم مىشود به : ضرورت ازلى ، و آن عبارت است از ضرورى بودن محمول براى ذات موضوع بدون هيچ قيد و شرطى ، حتى قيد وجود .\r\nو اين ضرورت ، اختصاص دارد به جايى كه ذات موضوع ، وجودى باشد قائم به خود و وجود آن خالص باشد و عدم با آن آميخته نباشد و ماهيتى آن را محدود نكند . و آن وجود ، وجود واجب تعالى است در موردى كه به اوصافى متصف گردد كه عين ذاتش هستند .\r\nشرح\r\nضرورت ازَلى در جايى ثابت است كه محمول براى موضوع ، ثابت باشد بدون هيچ قيد و شرطى حتى قيد وجود . و اين ضرورت ، اختصاص به وجود خداوند دارد و هيچ موجود ديگرى از اين ضرورت برخوردار نيست . در اين ضرورت لازم نيست موضوع را به وجود ، مقيد كنيم و بگوييم كه « اللَّه الموجود موجودٌ بالضرورة » ، زيرا وجود ، عين ذات الله مىباشد و ذات ، به خود ذات مشروط نمىگردد . و هكذا وقتى صفات او را بر او حمل مىكنيم و مىگوييم « اللّه قادرٌ يا عالم بالضّرورة » اين ضرورت ازَلى است ؛ زيرا در ثبوت محمول براى موضوع ، نياز به هيچ قيد و شرطى نيست و قدرت و علم ، عين ذات او هستند . اين قسم از ضرورت فقط اختصاص به موجود واجب تعالى و صفات او دارد .\r\n\r\nضرورت ذاتى\r\nمتن\r\nوإلى ضرورة ذاتيّة ، وهى كون . . . باطل الذات ، لا إنسان ولا حيوان .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nترجمه\r\nضرورت تقسيم مىشود به ضرورت ذاتى ( و غيرذاتى ) . ضرورت ذاتى عبارت است از ضرورى بودن محمول براى ذات موضوع با معيت وجود ، نه به سبب وجود ، مانند « كل انسان حيوان بالضرورة » . حيوانيت ، ذاتى براى انسان است و براى او ضرورى مىباشد ، مادامى كه انسان ، موجود باشد و معيت با وجود داشته باشد . و اگر انسان موجود نباشد باطل الذّات است در اين صورت نه از انسان خبرى هست نه از حيوان .\r\nشرح\r\nوقتى مىگوييم ضرورت ذاتى عبارت است از ضرورت ثبوت محمول براى موضوع . علتِ ضرورت ثبوت محمول براى موضوع ، مركب از ماهيت موضوع وحيثيت وجودى آن نيست ، بلكه علتِ ثبوت محمول ، نفس ماهيت است ، لكن در حال وجود آن ماهيت به نحو ظرفيت بحت و خالص . يعنى وجود ، هيچ نقشى در عليت اين ضرورت ندارد ، لكن ظرف است براى تحقق اين موضوع و محمول ؛ زيرا اگر وجود نباشد نه انسان كه موضوع است محقق مىشود و نه حيوان كه محمول براى او هست و ذاتى او به شمار مىرود موجود خواهد بود .\r\nپس ، علتِ ثبوت محمول ، بسيط است نه مركب . و آن عبارت است از اقتضاى ذات ماهيت اين جزء ذاتى را ، لكن بايد ماهيت در ظرف وجود ، محقق شود تا بتواند موضوع اين محمول قرار بگيرد . لذا نقش وجود در اين‌جا صرفاً معيت و همراهى با ماهيت است نه عليت در ثبوت محمول براى موضوع . دليل آن هم روشن است .\r\nماهيت امرى است مقابل وجود . و خودش براى خودش ثابت است . و حيثيت ماهوى اقتضا مىكند كه اجزاى ماهوى هم براى آن بدون عنايت به وجودش ثابت باشد . و اگر وجود را لحاظ مىكنيم صرفاً به جهت آن است كه ظرفِ تحقق ماهيت باشد ، نه اين‌كه دخالتى در قوام ماهيت و اجزاى آن داشته باشد . پس ، ماهيت انسان فى نفسه حيوان\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاست و ناطق لكن انسان در ظرف خارج يا ذهن ، بايد موجود شود ، تا حيوان و ناطق باشد ؛ زيرا اگر معدوم باشد ، نه انسان است و نه اجزاى آن .\r\n\r\nضرورت وصفى\r\nمتن\r\nوإلى ضرورة وصفيّة ، وهى كون المحمول . . . ومرجعها إلى الضرورة الوصفيّة بوجه .\r\nترجمه\r\nيكى از اقسام ضرورت ، ضرورت وصفى است ، و آن عبارت است از ضرورت ثبوت محمول براى موضوع به جهت وصف موضوع ، مانند « كل كاتب متحرك الأصابع ضرورتاً مادام كاتباً » و نيز ضرورت تقسيم مىشود به ضرورت وقتى ، كه بازگشت آن از جهتى به ضرورت وصفى است .\r\nشرح\r\nضرورت وصفيه ، عبارت است از ثبوت محمول براى موضوع بالضّروره ، مادامى كه موضوع متصف به وصف كذايى باشد ؛ مانند ضرورت ثبوت تحرك اصابع براى كاتب ، مادامى كه در حال نوشتن است .\r\nضرورت ديگرى داريم به نام ضرورت وقتيه . و آن عبارت است از ضرورت ثبوت محمول براى موضوع در وقت خاصى ، مانند « كلُّ قمرٍ منخسفٌ بالضّرورة وقت الحيلولة » . قمر در وقت حايل شدن زمين بين آن و خورشيد ، تاريك مىشود .\r\nپس ضرورتاً انخساف در وقت حيلوله براى قمر ، ثابت است .\r\nبعضى گفته‌اند ضرورت وقتيه به ضرورت وصفيه باز مىگردد يعنى در واقع به جاى اين‌كه بگوييم اين محمول براى اين موضوع در وقت حيلوله ثابت است ، مىتوانيم بگوييم اين محمول براى اين موضوع به وصف حيلوله ثابت است . لذا مىتوانيم ضرورت وقتيه را به اين ملاك به ضرورت وصفيه بازگردانيم و آن را ضرورت مستقلى به حساب نياوريم .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاگر در قضيه ، جهت قضيه - كه ضرورت و امكان و امتناع است - ذكر شود ، آن را مُوجَّهه و اگر نشود آن را مُطْلَقه مىنامند . تمام قضايا - حتى آنهايى كه در لفظ ، جهت قضيه ندارند - در واقع مُوجه به جهتى از جهات سه‌گانه هستند .\r\nقضاياى علمى همه و همه موجه به ضرورتند ، مانند آن‌كه مىگوييم « آب در دماى صد درجه به جوش مىآيد بالضّروره » يا « فلز به وسيلهء حرارت ، منبسط مىشود بالضّروره » و هكذا . . . . حال در اين دو مثال اگر لفظ بالضّروره هم ذكر نشود ، در واقع ضرورتاً آب در دماى صد درجه به جوش مىآيد و فلز به هنگام حرارت بالضّروره منبسط مىگردد . « 1 »\r\n\r\nمعانى مختلف امكان : امكان خاص و عام\r\nتنبيهٌ آخر\r\nهذا الذى تقدّم من معنى الإمكان . . . نحو ليس الإنسان بساكن الأصابع بالإمكان .\r\nترجمه\r\nآنچه از معناى امكان گذشت ( يعنى سلب ضرورتين ) همان چيزى است كه در اين مباحث درباره آن سخن مىرود . و آن ، يكى از جهات سه‌گانه است كه هيچ قضيه‌اى خالى از يكى از اين سه نيست .\r\nابتدا امكان ، پيش عموم مردم در سلب ضرورت از جانب مخالف استعمال مىشد . ولازمهء آن ، سلب امتناع از جانب موافق است . و ( مطابق با اين استعمال ) در قضاياى موجبه هم ، وقتى كه جانب\r\n\r\n\r\n","description":"","footnote":"\r\n( 1 ) . اقسام قضاياى ضروريه ، شش هستند . چهار قسم آن عبارتند از : ضرورت ازليه ، ذاتيه ، وصفيه و وقتيه ، كه بيان آنها گذشت . دو قسم ديگر عبارتند از ضرورت منتشره مطلقه ، كه آن عبارت است از ضرورت ثبوت محمول براى موضوع در وقت غير معين ، مانند « كل انسانٍ متنفسٌ بالضرورة وقتاًما . » و ضرورت به شرط المحمول ، و آن عبارت است از ضرورت ثبوت محمول براى موضوعى كه مقيد به آن محمول هست ، مانند « زيدٌ الكتاب كاتبٌ بالضرورة . »\r\n","page_name":" 274 ","page_number":274},
  {"content":"\r\n\r\nموافق ضرورى باشد صادق است ، مانند « الكاتب متحرك الأصابع بالإمكان » ، و هم وقتى جانب موافق مسلوب الضروره باشد ، مانند « الإنسان متحرك الأصابع بالإمكان . »\r\nو در قضاياى سالبه ( نيز ) هم وقتى كه جانب موافق ، ممتنع ( يعنى ضرورى ) باشد امكان صدق مىكند ، مانند « ليس الكاتب بساكن الأصابع بالإمكان » و هم وقتى كه جانب موافق ، مسلوب الضروره باشد ، مانند « ليس الإنسان بساكن الأصابع بالإمكان »\r\nشرح\r\nمؤلف رحمه الله از اين‌جا به بعد به بيان معانى مختلف امكان مىپردازند و هفت معنا براى آن برمىشمرند ، كه به ترتيب عبارتند از : 1 . امكان خاص ، 2 . امكان عام ، 3 . امكان اخص ، 4 . امكان استقبالى ، 5 . امكان استعدادى ، 6 . امكان وقوعى ، 7 . امكان فقرى يا وجودى .\r\nيكى از معانى امكان ، همان امكان خاص است كه به معناى سلب ضرورتين مىباشد . و امكان به اين معنا در مباحث مواد ثلاث ، زياد ديده خواهد شد . بنابراين معنا ، از جانب موافق و مخالف ، ضرورت ، سلب مىشود . قبل از اين‌كه حكما براى امكان چنين معنايى را در نظر آورند ، كلمهء امكان نزد مردم در معناى سلبِ ضرورت از يك طرف يعنى از جانب مخالف استعمال مىشد كه لازمهء آن سلبِ امتناع از جانب موافق مىشد .\r\nسلب ضرورت از جانب مخالف ، دو مصداق پيدا مىكرد ؛ در قضاياى موجبه ، گاهى جانب موافق يعنى ثبوت محمول براى موضوع به ضرورت ، ثابت بود و گاهى ضرورتاً ثابت نبود بلكه امكان ثبوت داشت . براى آن‌جا كه محمول بالضّروره براى موضوع ، ثابت باشد مثال مىزنند . به « الكاتب متحرّك الأصابع بالإمكان » . در اين قضيه از جانب مخالف كه عبارت از عدمِ تحركِ اصابع براى كاتب باشد سلب ضرورت شده است و امكان ، نقشى بيشتر از اين در اين‌جا ندارد . لكن جانب موافق كه عبارت از تحرك اصابع براى كاتب باشد ، نه تنها مسلوب الامتناع است بلكه ضرورتاً ثابت است .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nو گاهى ديگر در جانب موافق ، ثبوت محمول براى موضوع بالضّروره نيست ، بلكه ضرورت از آن مسلوب است ؛ يعنى ثبوت محمول براى موضوع به امكان و جواز است ، مانند قضيهء « الإنسان متحرّك الأصابع بالإمكان » . ثبوت تحركِ اصابع براى انسان ، امر ممكن و جايزى است ، لكن در جانب مخالف كه عبارت از عدمِ تحركِ اصابع براى انسان باشد سلب ضرورت شده است . و مفادش آن است كه عدم حركت انگشتان براى انسان ، ضرورى نيست ، بلكه هم تحرك و هم عدم تحرك اصابع براى انسان ، امر ممكن و جايزى است .\r\nاما درقضاياى سالبه ، در اين‌جا نيز امكان عام ، سلب ضرورت از جانب مخالف مىكند ؛ خواه جانب موافق ، ضرورى باشد يا نباشد . آن‌جا كه جانب موافق ضرورى است ، مانند قضيهء « ليس الكاتب بساكن الأصابع بالإمكان » . سلب سكون اصابع از كاتب ، جانب موافق قضيه بوده و اين سلبِ محمول از موضوع ، ضرورى است . پس ، جانب موافق قضيه ، ضرورت است . لكن امكان در اين قضيه ناظر به جانب مخالف كه عبارت است از سكون اصابع براى كاتب مىباشد و از آن سلب ضرورت نموده‌است و مىگويد : سكون اصابع براى كاتب ضرورى نيست .\r\nو خواه جانب موافق ، ضرورى نباشد ، مانند « ليس الإنسان بساكن الأصابع بالإمكان » سلب سكون اصابع براى انسان ( جانب موافق قضيه ) ضرورى نيست . يعنى انسان مىتواند متحرك الاصابع يا ساكن الاصابع باشد و هيچ كدام برايش ضرورت ندارد .\r\nپس ، جانب موافق مسلوب الضّروره است . لكن در اين‌جا نيز امكان به جانب مخالف نظر دارد و از آن سلب ضرورت مىنمايد . جانب مخالف عبارت است از سكون اصابع براى انسان ، كه اين هم از انسان ، سلب ضرورت مىشود . در اين قضيه ، هم از سكون اصابع براى انسان كه جانب مخالف قضيه است و هم از سلب سكون اصابع براى انسان كه جانب موافق قضيه است ، سلب ضرورت شده لكن يكى توسط امكان عام و يكى هم به اقتضاى طبع قضيه در جانب موافق .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n* قوله و يصدق فى السّالبة فيما إذا كان الجانب الموافق ممتنعاً ؛ مراد از امتناع دراين عبارت ، ضرورت است . لذا معناى جمله اين مىشود كه امكان ، در جملهء سالبه وقتى كه جانب موافق ضرورى باشد صدق مىكند ، مانند سلب سكون اصابع از كاتب كه ضرورى است .\r\nاين‌كه امتناع را به ضرورت معنا كرديم به قرينهء مقابلش هست كه مىگويد « او مسلوب الضّرورة » . و اگر بخواهيم امتناع را به معناى امتناع بگيريم اختلال در معنا ايجاد مىشود ؛ زيرا جانب موافق كه سلبِ سكونِ اصابع هست اگر ممتنع باشد معناى آن وجوبِ وجودِ سكونِ اصابع براى كاتب خواهد بود . چون امتناعِ سلب ، عين وجوب وجود است . لكن وجوبِ وجودِ سكون اصابع براى كاتب ، بديهى البطلان است .\r\nاز اين رهگذر است كه مىگوييم تعبير به امتناع يك تعبير مسامحى است . و وجه مسامحه آن است كه چون قضيه ، سالبه است و سلب هم دراين‌جا ضرورى است مؤلف رحمه الله جمع كرده در اين قضيه بين ضرورت و سلب و از آن به امتناع تعبير آورده است ، زيرا امتناع عبارت است از ضرورت سلب .\r\n\r\nامكان عام از امكان خاص ، اعم است ، زيرا با وجوب و امتناع هم سازگار است\r\nمتن\r\nفالإمكان بهذا المعنى أعمّ مورداً . . . إذ لا جامع مفهومىّ بين الجهات .\r\nترجمه\r\nامكان به اين معنا ( امكان عام ) از نظر مورد ، از امكان قبلى ( امكان خاص ) ، يعنى از سلب ضرورتين ، و از وجوب و امتناع اعم است . البته نه اين‌كه مفهوم آن اعم باشد ؛ زيرا جامع مفهومى بين جهات سه گانه وجود ندارد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشرح\r\nوجه اين‌كه امكان عام را امكان عام گفته‌اند اين است كه آن اعم است از امكان خاص و از وجوب و امتناع . امكان عام گاهى با امكان خاص جمع مىگردد .\r\nجايى كه علاوه بر سلب ضرورت از جانب مخالف قضيه ، جانب موافق هم مسلوب الضّروره باشد ، مانند « زيدٌ كاتبٌ بالامكان العام » در اين‌جا هم جانب مخالف به مقتضاى معناى امكان عام مسلوب الضّرورة است و هم جانب موافق به اقتضاى طبع نسبت محمول به موضوع بنابراين در اين مورد ، امكان عام و خاص با هم جمع مىگردند .\r\nو گاهى امكان عام از امكان خاص جدا مىشود و با وجوب جمع مىگردد ، مانند « اللَّه موجود بالامكان العام » . در اين قضيه از جانب مخالف كه عدم وجود براى حق باشد سلب ضرورت شده ، اما جانب موافق محكوم به وجوب است ، يعنى وجود براى آن وجوباً ثابت است . و گاهى امكان عام با امتناع جمع مىگردد .\r\nبنابراين ، امكان عام از امكان خاص اعم مىشود ؛ چون علاوه بر آن‌كه امكان خاص را شامل مىشود وجوب و امتناع را هم در برمىگيرد ، ولى امكان خاص شامل وجوب و امتناع نمىشود .\r\nلازم به ذكر است كه ما گفتيم امكان عام مورداً از امكان خاص اعم هست ، اما نگفتيم مفهوماً ؛ زيرا از نظر مفهوم بين اين دو امكان ، هيچ قدر جامعى وجود ندارد .\r\nبراى شرح بيشتر ، توضيح ذيل را بيان مىكنيم .\r\nوقتى مفهوم اخصى را با مفهوم اعمى مقايسه مىكنيم دو حالت وجود دارد : يا اين‌كه بين آن دو ، جامع مفهومى هست يا نيست . اگر جامع مفهومى در بين باشد معناى اعم مأخوذ در معناى اخص خواهد بود ، مانند حيوان و انسان كه معناى حيوان مأخوذ در انسان است و حيوانيت مفهوم مشترك ميان هر دو است ؛ اخص همان اعم است به\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاضافهء قيد ناطقيت . اما اگر بين آن دو ، جامعِ مفهومى وجود نداشت اعم مأخوذ در اخص نبوده ، بلكه بيرون از مفهوم اوست ، مانند موجود و انسان . موجود ، اعم از انسان است ؛ زيرا هر انسانى موجود است ولى هر موجودى انسان نيست و اعم كه موجوديت باشد مأخوذ در اخص كه انسان باشد نخواهد بود . وجود و موجوديت يك چيز است و انسان به عنوان ماهيت يك چيز ديگر .\r\nدر بحث فعلى هم مطلب همين‌طور است . گفتيم امكان عام ، اعم است از امكان خاص و از وجوب و امتناع . در قضيهء « اللّه موجودٌ بالامكان العام » سلب ضرورت از جانبِ مخالفِ قضيه عبارت است از سلبِ ضرورتِ عدم از واجب تعالى . و جانبِ موافقِ قضيه محكوم به وجوبِ وجود براى او مىباشد . حال ، گرچه در اين امكان پاى وجوب هم در ميان است اما امكان عام اعم از اين وجوب است و بين امكان عام و وجوب ، جامع مفهومى وجود ندارد ؛ زيرا مفاد امكان عام در اين قضيه عبارت است از « لا ضرورت عدم » ، در حالى كه معناى مطابقى وجوب در واجب عبارت است از « ضرورت وجود » براى او ، نه « لا ضرورت عدم » . بله ، وجوب و امكانِ عام هر دو در « لاضرورت عدم » مشتركند لكن « لا ضرورت عدم » در اين قضيه معناى مطابقى امكان عام هست و نسبت به وجوب ، لازمهء خارج آن است نه معناى مطابقى آن . بنابراين « لاضرورت عدم » معناى مشترك ميان امكان عام و وجوب نيست تا جامع ماهوى ميان آن دو باشد .\r\nمطلب به همين منوال است در مورد امكان عام در قضاياى سالبه . در اين‌جا هم گرچه امكان عام از نظر مورد ، اعم از امتناع است ، لكن قدر جامعى بين امكان عامّى كه عبارت است از « لا ضرورت وجود » و بين امتناعى كه عبارت است از ضرورت عدم ، نيست . گرچه هر دو در معناى « لا ضرورت وجود » مشتركند اما « لا ضرورت وجود » براى امكان عام در قضاياى سالبه معناى مطابقى آن به شمار مىرود و براى امتناع معناى لازمى آن محسوب مىشود ، نه معناى مطابقى آن .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nنقل معناى امكان از معناى اول خود\r\nمتن\r\nثم نَقَلَه الحُكَماء إلى خصوص سلب . . . عند العامة إمكاناً عامّاً وعاميّاً .\r\nترجمه\r\nحكما امكان عام را از معناى خودش ( كه سلب ضرورت از جانب مخالف باشد انتقال داده‌اند و در خصوص سلب ضرورت از دو طرف به كار برده‌اند و آن را به نام « امكان خاص و خاصى » خوانده‌اند .\r\nهمان‌طور كه امكان عام را « امكان عام و عامى » نام نهاده‌اند .\r\nشرح\r\nحاصل آنچه گذشت اين است كه ابتدا امكان نزد حكما به معناى سلب ضرورت از جانب مخالف قضيه استعمال مىشد سپس حكما آن را به سلب ضرورت از دو جانب نقل معنا داده‌اند ، اولى را به دليل شمولش بر وجوب و امتناع ، امكان عام نام نهاده‌اند ؛ زيرا همان‌طور كه گفته شد سلب ضرورت از جانب مخالف با ضرورت جانب موافق يا امتناع جانب موافق سازگار است .\r\nپس امكان عام ، وجوب و امتناع را نيز شامل مىشود ؛ يعنى قضايايى را كه در آن محمول وجوباً براى موضوع ، ثابت است ، نيز شامل مىشود مانند آن‌كه مىگوييم « اللّه عالم بالإمكان العام » كه ثبوت علم براى خداوند به ضرورت و وجوب است . همان‌طور كه در بعضى از قضايا ثبوت محمول براى موضوع ، ممتنع است .\r\nو از اين رهگذر وجه تسميهء آن به امكان عام ، روشن مىگردد . و وجه تسميهء آن به امكان عامى به دليل استعمال آن در ميان عوام مىباشد . و امكان خاص را خاص مىگويند چون از امكان عام ، اخص است . و خاصّى مىگويند چون بين خواص و حكما استعمال مىشود .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nامكان اخص\r\nمتن\r\nوربّما أُطلق الإمكان وأريد به سلب الضّرورات . . . فى وقتٍ مأخوذَيْن فى القضيّة .\r\nترجمه\r\nگاهى امكان گفته مىشود و از آن سلب ضرورت‌هاى ذاتى و وصفى و وقتى اراده مىشود . اين امكان ، اخص از امكان خاص است . و لذا آن را امكان اخص مىنامند ، مانند « الانسان كاتب بالامكان » ، زيرا ماهيت انسان اقتضاى كتابت نمىكند ، نه به جهت ذات خود و نه به جهت وصف و وقتى كه مأخوذ در قضيه است .\r\nشرح\r\nقبلًا به ضرورت‌هاى ذاتى - كه به اقتضاى ذات ، ذاتيات و لوازم ماهيت برايش حاصل است - و به ضرورت وصفى و وقتى - كه ثبوت محمول به وصف خاص و به وقت خاص را افاده مىدهد - اشاره كرديم . اكنون مىگوييم اگر براى ماهيتى مانند انسان محمولى چون كتابت را به امكان اخص به اثبات رسانديم اين به اين معناست كه فى المثل ذات انسان اقتضاى اين كتابت را نمىكند و نيز وصف و وقتى در قضيه ، مذكور نيست تا محمول را در آن وقت و با آن وصف براى موضوع ، ثابت كند - و چون سلب ضرورات توسط امكان صورت گرفته است ، به آن امكان اخص مىگوييم ؛ زيرا اين امكان از امكان خاص هم محدودتر است ، به جهت آن‌كه امكان خاص فقط سلب ضرورت از جانب موافق و مخالف مىكرد اما ناظر به سلب ضرورت ذاتى و وصفى و وقتى نبود ، ولى امكان اخص علاوه بر سلب ضرورت از جانب موافق و مخالف سلب اين سه ضرورت را نيز مىنمود .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nامكان استقبالى\r\nمتن\r\nوربّما أطلق الإمكان واريد به سلب . . . الوجود والوجوب وإمّا العدم والامتناع .\r\nترجمه\r\nو گاهى امكان گفته مىشود و از آن سلب جميع ضرورات اراده مىشود ، حتى ضرورت به شرط محمول . و اين امكان مربوط به امور آينده است كه هنوز جانب ايجاب يا سلب در آن متعين نباشد .\r\nپس ، ضرورت حتى ضرورت به حسب محمول ايجاباً و نفياً از آن امور ، مسلوب است . و اين ملاحظه به حسب نظر سادهء عوامانه است كه نسبت به حوادث آينده جاهل است ، زيرا احاطه به علل و اسباب ندارد . و گرنه براى هر امر فرضى به حسب ظرف خود ، يا وجود و وجوب حاصل است يا عدم و امتناع .\r\nشرح\r\nامكان استقبالى ، امكانى است كه به واسطهء آن تمام ضرورت‌هاى شش‌گانه حتى ضرورت به شرط محمول ، سلب مىشود . و اين امكان در امور آينده كه تحقق و عدم تحقق آن معلوم نيست به كار مىرود ، مثلًا مىگوييم ممكن است فردا باران بيايد ؛ يعنى آمدن باران به هيچ يك از ضرورت‌هاى شش‌گانه امر ضرورى نيست . و حتى ضرورت به شرط محمول هم از آن مسلوب است به جهت آن‌كه نفياً و اثباتاً ثبوت محمول براى موضوع ، معلوم نيست . از اين رو چگونه مىتوان موضوع را مقيد به محمول نموده ، ضرورت به شرط محمول ، تصور كرد . بنابراين در اين نوع قضايا تمام ضرورات مسلوب است .\r\nالبته استعمال امكان به اين معنا براى كسانى كه علم به حوادث و علل آنها ندارند مىباشد ، ولى صرف‌نظر از اين ، هر حادثه‌اى نفياً و اثباتاً براى كسى كه علم به علل و اسبابش دارد مشخص و معين است ؛ اگر علل وجودى آن حادثه ، موجود باشد آن حادثه وجوباً موجود خواهد بود ، زيرا « الشّىء ما لَم يَجِبْ لم يُوجَدْ » و اگر علل عدمى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاو فراهم باشد آن حادثه قطعاً منتفى خواهد بود ، زيرا « الشّىء ما لم يمتنع لم يُعَدم . » اما كسى كه علم به علل و اسباب ندارد حادثه نفياً و اثباتاً براى او مجهول است .\r\n\r\nامكان استعدادى\r\nمتن\r\nوربّما أطلق الامكان واريد به الامكان . . . الماهيّة موجودةً كانت أو معدومة .\r\nترجمه\r\nو گاهى امكان گفته مىشود و از آن امكان استعدادى اراده مىشود . و آن عبارت است از وصفى وجودى از كيفيت‌هايى كه قائم به ماده است و ماده به سبب آن ، قبول فعليت‌هاى گوناگون مىكند .\r\nفرق بين امكان استعدادى و امكان خاص آن است كه امكان استعدادى صفتى است وجودى كه قبول شدت و ضعف و قُرب و بُعد نسبت به فعليت مىكند . موضوع امكان استعدادى مادهء موجودة است و با حصول مستعِدُّلَه باطل مىشود .\r\nبه خلاف امكان خاص كه يك معناى عقلى است و متصف به شدت و ضعف و قُرْب و بُعد نمىشود . موضوع امكان خاص ، ماهيت بوده و هيچ‌گاه از آن جدا نمىشود ، خواه موجود باشد يا نه .\r\nشرح\r\nامكان استعدادى يكى ديگر از اقسام امكان است . امكان استعدادى كيفيتى است كه قائم به ماده است و ماده به سبب آن ، فعليت‌هاى گوناگونى مىپذيرد . مثلًا استعداد انسان شدن در نطفهء انسان ، وجود دارد و استعداد درخت خرما شدن در هستهء خرما ، وجود دارد . اين استعداد ، به نطفه اين امكان را مىبخشد كه مراحل بعدى ، يعنى علقه و مضغه و جنين را كه فعليت‌هاى گوناگون هستند ، بيابد .\r\nحال اين نطفه از زمانى كه به طرف انسان شدن حركت مىكند تا وقتى كه انسان مىشود مراحل و منازل مختلفى را طى مىكند ، تا برسد به آخرين منزل كه حصول انسان بالفعل و كامل است . امكان استعدادى از اولين لحظهء حركت تا لحظهء وصول به\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمنزل آخر ، مراتب قُرب و بُعد در پيش روى دارد . مثلًا نطفه‌اى كه جنين شد به انسانيت نزديك‌تر است از نطفه‌اى كه اكنون مرحلهء مضغه بودن خود را طى مىكند . و مُضْغه از علقه به انسانيت نزديك‌تر است . وقتى انسانيت حاصل شد استعداد انسانيت ديگر باطل مىشود .\r\nبه خلاف امكان خاص كه يك مفهوم عقلى است كه همان لاضرورت وجود و عدم باشد اتصاف به شدت و ضعف و قُرب و بُعد در آن راه ندارد . موضوعش ماهيت است و هيچ‌گاه از آن انفكاك نمىپذيرد .\r\n* قوله : وموضوعه الماهيّة من حيث هى لا يُفارق الماهيّة موجودةً كانت أو معدومةً ؛ عدم مفارقت امكان از ماهيت در حال وجود ، معلوم است . اما عدم مفارقت امكان از ماهيت در حال عدم معنايش اين است كه اگر براى ماهيت دروعايى مجرد از كافهء وجودات تقررى فرض شود باز هم ممكن خواهد بود . اين مطلب براى كسانى كه اصالت ماهوى هستند و براى ماهيات تقررى بدون وجود قائلند ، روشن‌تر است .\r\n\r\nامكان وقوعى\r\nمتن\r\nوربّما أُطلق الإمكان واريد به كون . . . وقوعه محالٌ ويسمّى الإمكان الوقوعىّ .\r\nترجمه\r\nگاهى امكان گفته مىشود و از آن ، اراده مىشود : « حيثيت ماهيت به گونه‌اى باشد كه از فرض وقوعش محال لازم نيايد . » و نام آن ، امكان وقوعى است .\r\nشرح\r\nامكان وقوعى ، اخص از امكان ذاتى است ؛ زيرا هر امكان وقوعى بايد امكان ذاتى داشته باشد ، اما چنين نيست كه هرچه امكان ذاتى دارد امكان وقوعى داشته باشد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nدر فصل هشتم از همين مرحله خواهد آمد كه گاهى يك چيز ذاتاً ممكن است اما وقوعاً به دليل آن‌كه از وقوعش محال ذاتى پيش مىآيد ممتنع مىباشد ، مانند اين‌كه جسمِ غير متناهى الابعاد ذاتاً ممكن است لكن وقوعاً به دليل آن‌كه از وقوع آن لازم مىآيد كه غير متناهى بين حاصرين واقع شود - كه اين محال ذاتى است - محال وقوعى خواهد بود . پس ، جسمِ غير متناهى ذاتاً ممكن ، ولى وقوعاً محال است ؛ زيرا مستلزم يك محال ذاتى است كه عبارت باشد از اين‌كه غير محصور ، محصور شود . شرح بيشتر مطلب را به‌زودى در فصل هشتم از مرحلهء چهارم خواهيد خواند .\r\n\r\nامكان فقرى\r\nمتن\r\nوربّما أُطلق الامكان واريد به ما للوجود . . . والوجودىّ قبال الامكان الماهوىّ .\r\nترجمه\r\nگاهى امكان گفته مىشود و از آن اراده مىشود تعلق وتقوّمى كه معلول ، نسبت به وجود علت خود دارد ، خصوصاً فقر ذاتى وجود امكانى نسبت به وجود واجب تعالى . و نامش امكان فقرى و امكان وجودى است ، در برابر امكان ماهوى .\r\nشرح\r\nامكان فقرى يا امكان وجودى از ابداعات صدرالمتألّهين است . همان‌طور كه امكان را به ماهيت نسبت داده ولا ضرورت وجود و عدم را از آن اراده مىكنيم ، امكان را به وجود نسبت داده فقر ذاتى را از آن اراده مىكنيم . ممكنات نسبت به ذات حق تعالى فقير و نيازمندند . اين فقر ونيازمندى امر عارضى براى آنها نيست ، بلكه در تار و پود وجودات ، فقر و نياز نهفته است .\r\nاگر فقر و نياز عارض بر آنها باشد لازم مىآيد كه آنها ذاتاً نيازمند نباشند و اين با\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nمعلوليت ذاتى آنها منافات دارد . امكان فقرى و وجودى در مقابل غناى ذاتى خداى تبارك و تعالى است كه آيهء شريفه به آن اشاره مىفرمايد :  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ »  . « 1 »\r\n\r\nجهات سه گانه اختصاص به قضايايى كه محمول آنها وجود است ندارد\r\nمتن\r\nتنبيهٌ آخر\r\nالجهات الثلاث المذكورة . . . لكون موضوعها الموجود بما هو موجود .\r\nترجمه\r\nيادآورى نكته در ديگرى : جهات سه گانه‌اى كه ذكر شدند اختصاص ندارند به قضايايى كه محمول آنها وجود است ، بلكه هر يك از آنها حائل مىشوند بين هر محمول فرضى و بين هر موضوع فرضى . البته فلسفه متعرض نمىشود مگر جهاتى را كه بين وجود و عوارض ذاتى وجود ، حائل شوند ؛ چون موضوع فلسفه « موجود بما هو موجود » است .\r\nشرح\r\nجهات سه گانه به عنوان مواد قضايا اختصاص ندارند به قضايايى كه محمول آنها وجود است مانند انسان موجود است بلكه ميان هر موضوع فرضى با هر محمول فرضى حائل مىشوند به عنوان مثال مىگوييم زيد به امكان قائم است يا اللّه به وجوب عالم است .\r\nمطلب ديگر اين‌كه هيچ قضيه‌اى تهى از يكى از جهات سه گانه نيست ، لكن آنچه در فلسفه مورد عنايت است آن قضايايى است كه محمول آنها از عوارض ذاتى موجود - كه موضوع فلسفه است - باشد . بديهى است در هر علمى از عوارض ذاتى\r\n\r\n\r\n","description":"","footnote":"\r\n( 1 ) . فاطر ، آيه 15\r\n","page_name":" 286 ","page_number":286},
  {"content":"\r\n\r\nموضوع آن علم بحث مىشود . و اگر بحثى مطرح شود كه عارض ذاتى موضوع نباشد ، طرح آن استطرادى است .\r\nدر فلسفه هم از عوارض « موجود بما هو موجود » سخن به ميان مىآيد ، كه طبعاً نسبت عارض به معروض يا به امكان خواهد بود يا به وجوب . و نسبتى به امتناع ميان عارض وجود و خود وجود نخواهيم داشت . لذا مىگوييم : مقصود بالذّات از ميان جهات ثلاث ، وجوب و امكان هست . در قضيهء « انسان كاتب است » نسبت محمول به موضوع به امكان و جواز است و در قضيهء « الله عالم است » نسبت محمول به موضوع به وجوب است اما ما قضيه‌اى كه نسبت محمول به موضوع به امتناع باشد و محمول از عوارض ذاتى موضوع باشد نداريم .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبه پرسش‌هاى زير پاسخ دهيد .\r\n1 . مواد ثلاث را تعريف كنيد ؟\r\n2 . چرا تعريف مواد ثلاث ، تعريف حقيقى نيست ، بلكه تعريف شرح الاسمى است ؟\r\n3 . در فلسفه ، مقصود بالذات از مواد ثلاث كدام است ، چرا ؟\r\n4 . اشكال بر اين‌كه امكان ، وصف ثابت موجود است چيست ، و چگونه دفع مىگردد ؟\r\n5 . موضوع امكان چيست ؟ آن را توضيح دهيد ؟\r\n6 . حمل بين امكان و ساير لوازم ماهيت بر ماهيت چگونه حملى است ؟\r\n7 . موجوديت امكان چگونه است ، آيا اعتبار عقلى صرف است يا موجود مستقل است يا چيز ديگر ؟\r\n8 . استدلال بر اين‌كه امكان در خارج به وجود مستقل است ، چگونه است ؟\r\n9 . نسبت ميان امكان عام و امكان خاص چيست ؟\r\n10 . اقسام امكان را نام ببريد ؟\r\n11 . معانى مختلف امكان را اجمالًا توضيح دهيد ؟\r\n12 . اقسام ضرورات را نام ببريد ؟\r\n13 . امكان وقوعى را توضيح دهيد ؟\r\n14 . فرق امكان ماهوى و امكان فقرى را شرح دهيد ؟\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nالفصل الثّانىفى انقسام كلّ من الموادّ الثلاث الى مابالذّات و ما بالغير و ما بالقياس إلى الغير ، إلّاالامكان\r\n\r\nتقسيم هر يك از مواد سه‌گانه به ما بالذات و ما بالغير و ما بالقياس الى الغير\r\nمتن\r\nيقسم كلّ من هذه الموادّ الثلاث . . . على سبيل استدعائه الاعم من الاقتضاء .\r\nترجمه\r\nهر يك از مواد سه‌گانه تقسيم مىشود به ما بالذات و ما بالغير و ما بالقياس الى الغير ، مگر امكان كه امكان بالغير ندارد . مراد از ما بالذات آن است كه ذات با قطع نظر از هرچه غير اوست در اتصاف به آن وصف ، كافى باشد . و مراد از ما بالغير آن است كه ذات در اتصاف به وصف ، به تنهايى كافى نباشد بلكه متوقف بر غير در اعطا و اقتضا باشد . و مراد از ما بالقياس الى الغير آن است كه اتصاف به وصف در مقايسهء با غير به نحو استدعا كه اعم از اقتضا هست باشد .\r\nشرح\r\nهر يك از مواد سه‌گانه به « ما بالذات » و « ما بالغير » و « ما بالقياس الى الغير » تقسيم مىشود . مراد از « ما بالذّات » آن‌طور كه گفته شد معنون شدن ذات است به وصف ، بدون تأثير ديگرى در او . و مراد از « ما بالغير » آن است كه ذات به تنهايى در معنون\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nشدن به وصف ، كافى نباشد بلكه ذاتاً به تأثير ديگرى در او نيازمند است . و اين نيازمندى يك حالت نفسى براى آن به شمار مىرود . بر خلاف ما « بالقياس الى الغير » كه اتصاف به وصف در قياس با شىء ديگر است . و همان گونه كه در « ما بالغير » اتصاف به وصف ، يك حالت نفسى است در « ما بالقياس الى الغير » ، اتصاف به وصف ، يك مفهوم نسبى است ؛ يعنى يك مفهوم قياسى است . اين خود يك فرق بين اين دو است . فرق ديگر ، در « ما بالغير » هميشه رابطهء علّى و معلولى وجود دارد ، مانند نسبتى كه ممكنات به واجب تعالى دارند اما در مابالقياس الى الغير گاهى رابطهء عِلّى در بين هست مانند رابطهء ابوّت و بنوّت و گاهى مانند فوقيت در قياس با تحتيت كه هيچ كدام علت براى ديگرى نيستند .\r\n\r\nوجوب بالذّات و بالغير - امتناع بالذّات و بالغير - امكان ذاتى\r\nمتن\r\nفالوجوب بالذات كضرورة الوجود لذات . . . عنه ضرورة الوجود وضرورة العدم .\r\nترجمه\r\nوجوب بالذات مانند ضرورت وجود براى واجب تعالى كه لذاته و بذاته هست . و وجوب بالغير مانند ضرورت وجود براى ممكن ، ضرورتى كه از ناحيهء علت تامه بر آن ملحق مىشود . و امتناع بالذات مانند ضرورت عدم براى محالات ذاتى ، كه ذات فرضى آنها هرگز قبول وجود نمىكند ، مثل اجتماع نقيضين و ارتفاع آن و سلب شىء از خودش . و امتناع بالغير مانند ضرورت نبود ممكن ، ضرورتى كه از ناحيهء عدم علت به دو ملحق مىشود . و امكان بالذات عبارت است از مسلوب بودن وجود و عدم از آن ، با قطع نظر از هرچه غير اوست .\r\nشرح\r\nوجوبِ ذاتِ اقدسِ الهى ، ذاتى است . ذات او در اتصاف به وصفِ وجوب ، محتاج به واسطه در ثبوت نيست . به خلاف وجودات امكانى كه براى اتصاف به وجوب\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nغيرى و موجود شدنشان محتاج به واسطه در ثبوتند ، كه علل آنها مىباشند . و قيد لذاته در تعريف وجوب ذاتى براى نفى اين نوع واسطه است . چنان‌كه وجود واجب تعالى نياز به واسطه در عروض ندارد ، بر خلاف ماهيات امكانى كه براى موجود شدنشان محتاج به واسطهء در عروض هستند ، كه آن واسطه‌ها همان وجودات آنهايند .\r\nو قيد بذاته براى نفى واسطهء در عروض است . « 1 » وجوب غيرى عبارت است از ضرورتى كه بر وجود ممكنات از ناحيهء علل آنها ملحق مىشود . بديهى است كه صدور وجودات امكانى از علل خود تا به مرز حتميت و وجوب نرسد آنها از علل خود صادر نمىشوند كه ما از اين حتميت صدور به وجوب غيرى تعبير مىكنيم .\r\nدر ممتنع بالذّات ، عدم براى آن وجوب و ضرورت دارد . و هيچ‌گاه از اين حالت ذاتى خارج نمىشود ، مانند اجتماع و ارتفاع نقيضين و غير اينها . ولى امتناع بالغير گرچه هم اكنون متصف به امتناع است ، لكن امتناع را از ناحيهء عدم علت خود يافته است . وقتى زيد ، وجود ندارد به جهت آن است كه علت او وجود ندارد . و اين امتناع به سبب غير است كه فقدان علت او باشد .\r\nممكن ذاتى عبارت است از اين‌كه يك چيز فى نفسه و با قطع نظر از ديگرى ، مسلوب الضّروره باشد ؛ هم ضرورتِ وجود هم ضرورتِ عدم .\r\n\r\nچرا امكان غيرى ، ممتنع است ؟\r\nمتن\r\nوأمّا الامكان بالغير فممتنع . . . كتحققِ وجودين لشىء واحد .\r\nترجمه\r\nقبلًا گفته شد امكان بالغير ممتنع است ، زيرا اگر امكان بالغير به چيزى ملحق شود ، طبيعتاً از\r\n\r\n\r\n","description":"","footnote":"\r\n( 1 ) . واسطه در عروض مانند حركت سفينه كه واسطه در عروض حركت بر جالس آن مىباشد\r\n","page_name":" 291 ","page_number":291},
  {"content":"\r\n\r\nناحيهء علت خارجى است كه آن را اقتضا مىكند . پس او در مرتبهء ذات با قطع نظر از غير يا واجب بالذات است يا ممتنع بالذات يا ممكن بالذات . زيرا تقسيم در اين سه ، محصور است . و بنابر اول و دوم در صورتى كه امكان از خارج به آن ملحق شود انقلاب پيش مىآيد . و بنابر سومى - يعنى ممكن ذاتى بودن - يا آن به گونه‌اى است كه اگر ما فرض كنيم ارتفاع علت بيرونى را ، باز شىء بر امكان خود باقى مىماند ، در اين صورت ، تأثيرى براى غير در او نيست . چون بود و نبودش ( نسبت به آن امكان ) على السّويه است ، در حالى كه فرض بر اين بود كه او مؤثر است ( يعنى امكان از غير حاصل شده ) . و اين خلاف فرض ماست .\r\nو اگر ( با رفع علت ) آن موجود بر امكان خود باقى نمىماند ، معلوم مىشود كه ممكن ذاتى نبوده است ، در حالى كه فرض بر آن بود كه ممكن ذاتى است . و اين هم خلاف فرض ماست .\r\nسخن فوق همه در جايى است كه ما بالذات و ما بالغير يك امكان است كه هم ممكن ذاتى باشد هم ممكن غيرى . اما اگر فرض كنيم دو امكان را ، كه يكى بالذات و ديگرى بالغير باشد لازم مىآيد براى يك موجود از حيثيت واحده ، دو امكان حاصل باشد . و اين فسادش آشكار است ، مانند دو وجود براى يك موجود .\r\nشرح\r\nسخن در اين است كه محال است امكان بالغير داشته باشيم . در قسمت اول استدلال ، فرض در جايى است كه يك موجود كه ممكن ذاتى است ممكن بالغير هم باشد . در واقع دو امكان يكى ذاتى و ديگرى غيرى در يك امكان ، جمع شود . در اين صورت وجود امكان غيرى ، امرى محال است ؛ زيرا با قطع نظر از آن غير كه علت اعطاى امكان هست ، خود آن موجود ذاتاً يا واجب است يا ممتنع يا ممكن . اگر ذاتاً واجب يا ممتنع باشد محال است كه مُعَنون به وصف امكان شود ، و لو امكان بالغير ؛ زيرا اين مستلزمِ انقلاب محال است . چون اگر آن واجب ، واجب ذاتى است ، يعنى وجوب با قطع نظر از غير و به اقتضاى ذات ، براى او حاصل است . حال اگر امكان از سوى ديگر بر آن عارض شود وجوبِ ذاتيش مرتفع مىگردد يا كشف مىگردد كه از\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاول واجب ذاتى نبوده است . و لازمهء اين سخن آن است كه عدمِ علت امكان ، در واجب بودن او مؤثر است ، در حالى كه فرض بر اين بود كه آن واجب ذاتى است و بود و نبود هيچ چيز در وجوب ذاتى آن تأثير ندارد . هم‌چنين است اگر آن شىء ، ممتنع ذاتى باشد .\r\nولى اگر موجود از قبيل قسم سوم يعنى ممكن ذاتى باشد ، در اين‌جا اگر فرض كنيم علتى كه به اين ممكن ، امكان بالغير مىدهد نباشد ، حال آيا باز او ممكن هست يا نيست ؟ اگر هست پس آن علت ، تأثيرى در امكان اين موجود ندارد ؛ زيرا با رفع آن باز امكان به جاى خود باقى مانده‌است . و اين دومين خلاف فرض است .\r\nو اگر با رفع علت ، امكان از آن مرتفع گرديده ، باز اين خلاف فرض است ؛ زيرا فرض بر آن بود كه آن موجود ، ممكن ذاتى است . نه ممكن غيرى و با رفع امكان كشف مىگردد كه آن ممكن فاقد امكان ذاتى بوده است .\r\nهمهء سخن تا اين‌جا بر اين فرض استوار بود كه اين امكان هم بالذات باشد هم بالغير . اما اگر فرض كنيم كه يك موجود ، از يك حيث دو امكان داشته باشد ، اين خود نيز محال است ؛ زيرا اين مثل اين مىماند كه يك موجود ، دو وجود داشته باشد . چون اگر چيزى دو وجود داشت ديگر يك موجود نخواهد بود ، بلكه دو موجود خواهد بود . و اين ممكن اگر دو امكان داشت ديگر يك ممكن نخواهد بود بلكه دو ممكن خواهد بود .\r\nالبته براى يك موجود از دو حيث دو امكان فرض مىشود ، مانند اين‌كه انسانى ممكن الوجود باشد ؛ ممكن العلم هم باشد : امكانى از حيث وجود و امكانى از حيث علم . يا دو وجود ، دو امكان داشته باشند . اما اين‌كه يك موجود از يك حيث دو امكان داشته باشد ، محال است ؛ زيرا امكان عبارت است از معناى نسبى ميان يك ماهيت و يك وجود . و تعدد اين معناى نسبى ، ممكن نيست مگر با تعدد طرفين نسبت ، كه در اين‌جا حسب فرض منتفى است .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nدليل ديگرى بر رد وجود امكان بالغير\r\nمتن\r\nوأيضاً فى فرض الامكان بالغير فرض العلّة . . . وعدمها معاً وفيه ارتفاع النقيضين .\r\nترجمه\r\nو نيز در فَرْض امكان بالغير ، فَرْض علت بيرونى كه اقتضاى امكان را بنمايد وجود دارد . و اين فرض در حكم ارتفاع نقيضين است ؛ چون غيرى كه افادهء امكان مىكند - امكانى كه به معناى لا ضرورت وجود و عدم است - چنين افاده‌اى نمىدهد مگر به رفع علت وجود و رفع علت عدم ، كه همان عدم علت وجود است . پس افاده چنين معنايى از سوى علت بيرونى تمام نيست ، مگر به رفع علت وجود و عدم از سوى آن . و اين همان ارتفاع نقيضين است .\r\nشرح\r\nامكان بالغير به دليل ديگرى نيز محال است . و آن اين‌كه اگر امكان بالغير داشته باشيم بايد به ارتفاع نقيضين تن دهيم ، كه اين امر محالى است .\r\nتقرير مطلب اين كه : امكان يعنى لا ضرورت وجود و لا ضرورت عدم . و چيزى كه اين امكان را مىدهد بايد علت‌هاى وجودى را بردارد تا لا ضرورت وجود تحقق پيدا كند . و بايد علت‌هاى عدمى را بردارد تا لا ضرورت عدم تحقق پيدا كند . و رفع علتى كه وجود مىدهد و رفع علتى كه عدم مىدهد همان ارتفاع نقيضين محال است .\r\nپس اگر بخواهيم براى امكان ، علتى بيابيم و آن علت ، امكان را كه همان لا ضرورت وجود و لا ضرورت عدم است بدهد ، بايد هم علت وجودى را بردارد و هم علت عدمى را ، كه اين ارتفاع نقيضين محال است . اگر علت وجودى يك موجود حاصل بود وجود براى آن ضرورى خواهد بود . و اگر علت عدمى حاصل بود عدم برايش ضرورت خواهد داشت . وتحقق امكان با رفع اين دو نوع علت است كه مستلزم محذور فوق است ، يعنى ارتفاع نقيضين .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nمثال‌هاى وجوب بالقياس\r\nمتن\r\nوالوجوب بالقياس الى الغير . . . فلم يجب عند ثبوت أحدهما ثبوت الآخر .\r\nترجمه\r\nوجوب بالقياس الى الغير مانند وجوب علت ، زمانى كه قياس شود به معلول خود ، به لحاظ استدعايى كه معلول از آن دارد ؛ زيرا معلول اباى از وجود دارد ، مگر آن‌كه علتش موجود باشد . و مانند وجوب معلول ، زمانى كه قياس شود به علت تامهء خود ، كه او اقتضا دارد ( معلول خود را ) ؛ زيرا علت از وجود خود امتناع دارد ، مگر اين‌كه معلولش موجود باشد . و مانند وجوب هر يك از دو متضائف نسبت به ديگرى .\r\nو ضابطهء در وجوب بالقياس آن است كه بين مَقيس و مَقيسٌ اليه عليت و معلوليت حاكم باشد ، يا هر دو معلول يك علت باشند ؛ زيرا اگر رابطهء عليت بين آنها نباشد يكى بر ديگرى متوقف نمىشود و وجود يكىبا وجود ديگرى واجب نخواهد بود .\r\nشرح\r\nواجب است كه علت در وقتى كه معلول ، وجود دارد ، وجود داشته باشد ، در حالى كه معلول استدعا و طلب مىنمايد وجود علت را . و بالعكس ، واجب است معلول ، وجود داشته باشد وقتى كه علت تامه‌اش موجود هست ، در حالى كه علت اقتضا دارد معلول را . و همين‌طور با بودن يكى از دو متضايف مانند فوق و تحت ، كه با بودن يكى بودن ديگرى نيز واجب مىگردد ، فوق بدون تحت و تحت بدون فوق متصور نيست .\r\nسپس به ضابطهء وجوب بالقياس اشاره مىكند و مىگويد ضابطه آن است كه بين مقيس و مقيسٌ اليه رابطهء عليت و معلوليت ، حاكم باشد . مانند نسبتى كه بين خالق و مخلوق وجود دارد و يا اگر بين آن دو چنين رابطه‌اى نيست هر دو ، معلول يك علت بوده باشند ، مانند نسبت اخوّت بين دو برادر ، كه متضايفين هستند و هر دو معلول علت ديگرى .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nمثال‌هاى ممتنع بالقياس الى الغير\r\nمتن\r\nوالامتناع بالقياس الى الغير كامتناع . . . وعدمه إذا قيس الى وجود الآخر .\r\nترجمه\r\nامتناع بالقياس الى الغير مانند امتناع وجود علت تامه ، وقتى كه با عدم معلول خود مقايسه گردد ، به لحاظ استدعايى كه عدم معلول از آن دارد . ( يعنى استدعا داشتن وجود علت از جانب عدم معلول ، ممتنع بالقياس هست . ) و مانند امتناع وجود معلول ، زمانى كه مقايسه شود با عدم علت به اقتضايى از آن ( يعنى اقتضا داشتن وجود معلول از جانب عدم علت ، ممتنع بالقياس است . ) و مانند امتناع وجود يكى از دو متضايف ، وقتى كه با عدم ديگرى مقايسه شود . و امتناع عدم يكى از دو متضايف ، وقتى كه با وجود ديگرى قياس گردد .\r\nشرح\r\nنقطه مقابل وجوب بالقياس ، امتناع بالقياس است . تحقق معلول ، بدون علت و بالعكس يا يكى از دو متضايفين بدون ديگرى ، ممتنع بالقياس است . و به عبارتى مطابق عبارت متن ، عدم معلول اگر تقاضا و استدعاى وجود علت كرد و يا عدم علت اگر عليت و اقتضاى وجود معلول را داشت ، اين ممتنع بالقياس است . مانند مخلوق بدون خالق و بالعكس .\r\nاستعمال كلمهء استدعا براى معلول و اقتضا براى علت بيان حال وجودى آنها را مىنمايد ؛ زيرا معلول استدعا و طلب مىكند علت را و علت اقتضا مىكند معلول را .\r\n\r\nممكن بالقياس\r\nمتن\r\nوالامكان بالقياس الى الغير حال . . . وهما ينتهيان الى الواجب بالذّات .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nترجمه\r\nوامكان بالقياس عبارت است از حال يك موجود ، وقتى كه مقايسه شود به چيزى كه نه استدعاى وجود او را مىكند و نه عدم او را . و ضابطهء آن اين است كه بين آن دو ، رابطهء علّى و معلولى نبوده هر دو ، معلول علت ثالثه نباشند .\r\nامكان بالقياس بين دو موجود برقرار نمىشود ؛ چون شىء قياس شده يا واجب بالذّات است كه با ممكنى مقايسه مىشود و يا بالعكس ، در حالى كه بين اينها رابطهء عليت و معلوليت حاكم است . و يا ممكنى است كه با ممكن ديگر قياس مىشود و آن دو ممكن به واجب ، منتهى مىشوند .\r\nشرح\r\nامكان بالقياس - همان‌طور كه از نامش پيداست - عبارت است از اين‌كه وقتى دو چيز را با هم مقايسه مىكنيم بين آن دو هيچ اقتضا و عليتى حاكم نباشد . و به عبارت ديگر آن دو نسبت به هم لا اقتضا باشند .\r\nامكان بالقياس بين خالق و مخلوق و بالعكس ، كه رابطهء عِلّى و معلولى دارند ، برقرار نمىگردد . همان‌طور كه بين دو موجود ممكن كه هر دو در عليت به واجب منتهى مىشوند و معلول اويند ، برقرار نمىگردد ؛ زيرا دو موجود ممكن گرچه از نظر ماهيت نسبت به يك‌ديگر لا اقتضا هستند اما از نظر وجود چون به يك علت مىرسند ، كه آن علت ، علت هر دوست و با رفع آن ، هر دو معلول مرتفع و با وضع آن ، هر دو معلول وضع مىشوند . از اين رو ، ميان آن دو معلول هم بيگانگى مطلق حاكم نيست و در علت ، كه هر دو وجود خود را از او دارند اشتراك دارند . اشتراك آن دو در عليت - كه رفع آن ، موجب رفع دو معلول و وضع آن ، موجب وضع آن دو معلول است - موجب مىشود كه بين آن دو موجود امكان بالقياس ولا اقتضايى مطلق برقرار نگردد .\r\n- چنان‌كه گذشت - در هر دو صورت ميان آن دو امكان بالقياس برقرار نمىگردد .\r\nبراى امكان بالقياس مثال واقعى ميان دو موجود وجود ندارد زيرا آن دو موجود يا\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nنسبت به يك‌ديگر رابطهء علت و معلولى دارند ، و يا ندارند ولى هر دو معلول علت ثالثه هستند كه در هر دو صورت ميان آنها نوعى تلازم برقرار است نه امكان .\r\n\r\nمصاديق امكان بالقياس\r\nمتن\r\nنعم للواجب بالذات امكان بالقياس . . . امكان بالقياس اليه وبالعكس .\r\nترجمه\r\nآرى ، براى واجب بالذات ، امكان بالقياس هست ، وقتى او را با واجب الوجود فرضى ديگر يا معلول‌هاى او مقايسه كنيم ؛ چون بين آن دو ، عليت و معلوليتى حاكم نيست ، همان‌طور كه آن دو معلول علت ثالثه نيستند .\r\nنظير دو واجب الوجود فرضى ، دو ممتنع الوجود بالذات هست ، وقتى كه يكى از آن دو با ديگرى يا لوازم آن مقايسه شود . هم‌چنين امكان بالقياس حاكم است بين واجب بالذات و بين ممكنى كه هم اكنون به علت فقدان بعضى از شرايط وجودى ، معدوم هست ؛ زيرا آن معدوم ، معلول نبودن علت تامه خود كه حسب الفرض واجب بالذات ، جزئى از اجزاى اوست ، مىباشد و واجب به تنهايى آن ممكن را ايجاب نمىكند . پس ، واجب بالذّات نسبت به آن امكان بالقياس دارد و همين‌طور بالعكس .\r\nشرح\r\nسه مثال براى امكان بالقياس مىآورند : يكى ميان دو واجب فرضى كه هيچ رابطهء علّى و معلولى بين آنها موجود نيست . همين‌طور ميان يكى از آن دو واجب فرضى و يكى از معلولات واجب ديگر ، كه در اين صورت هم هيچ رابطهء علّى و معلولى در بين نيست .\r\nمورد دوم ميان دو ممتنع بالذات مانند اجتماع ضدين و ارتفاع نقيضين كه هيچ تعلق علّى و معلولى بين اين دو ، وجود ندارد . و يا ميان يك ممتنع بالذات مانند اجتماع ضدين و يكى از لوازم ممتنع بالذات ديگر ، مانند شريك البارى كه ممتنع\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبالذات است شريك داشتن واجب تعالى ممتنع ذاتى است و خود لوازمى دارد اگر واجب تعالى شريك داشته باشد لازم مىآيد كه واجب تعالى از محدوديت و ماهيت و تركيب برخوردار باشد ميان دو ممتنع ذاتى مانند اجتماع ضدين و ماهيت و تركيب داشتن واجب كه ممتنع ذاتى است امكان بالقياس برقرار است .\r\nمورد سوم ميان واجب الوجود بالذات و يك معلولى كه هم اينك به سبب فراهم نبودن ديگر اجزاى عليت ، موجود نيست . فىالمثل ، زيد در قرن آينده بايد متولد شود و هم اكنون به علت فقدان پدر و مادر او كه اجزاى عليت او هستند ، او هم موجود نيست . در اين مورد ، واجب الوجود جزئى از عليت تامهء زيد بوده است و تا تحقق و انضمام ساير اجزاى علّىِ « زيد » آن ممكن ، معدوم خواهد بود . در اين‌جا نسبت آن واجب ، به زيدِ معدومِ ممكن الوجود ، نسبت امكان بالقياس است ؛ زيرا بين واجب و زيدِ معدوم در حال حاضر هيچ عليت و معلوليتى در بين نيست .\r\nالبته اين‌كه واجب الوجود را جزئى از علت تامه به حساب مىآوريم اين بدان جهت هست كه وقتى اراده واجب به آن تعلق گرفت كه زيد در قرن آينده در فلان مكان متولّد شود ، عنصر زمان و مكان هم جزئى از علل تحقق زيد قرار مىگيرند . از اين رهگذر واجب الوجود را جزئى از علت تامه و زمان و مكان را ديگر اجزاى او محسوب مىكنيم ؛ و الّا صرف‌نظر از ارادهء حق نسبت به تحقق زيد در قرن آينده ، خود واجب الوجود علت تامه است و علت ديگرى در پيدايش زيد دخالت ندارد . و زمان و مكان هم به ارادهء واجب الوجود ، دو جزء علت در فرض مذكور قرار گرفته‌اند .\r\n\r\nواجب و ممتنع ذاتى ، واجب و ممتنع غيرى نخواهند بود\r\nمتن\r\nوقد تبيّن بما مرّ : أوّلًا أنّ الواجب . . . و كذا كلّ ممتنع بالغير فهو ممكن .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nترجمه\r\nاز مطالب گذشته چند نكته روشن مىگردد : اول اين‌كه واجب بالذات ، واجب بالغير و ممتنع بالغير نخواهد بود . از اين مطلب اين نكته روشن مىشود كه هر واجب غيرى ، ممكن مىباشد . و نيز ممتنع بالذات ، ممتنع بالغير و واجب بالغير نخواهد بود . و روشن مىشود كه هر ممتنع بالغيرى ، ممكن خواهد بود .\r\nشرح\r\nاگر واجبى به ذات خويش واجب بود ديگر به غير خود نياز ندارد ، تا به او وجوب اعطا كند ؛ زيرا واجب ذاتى آن است كه با قطع نظر از غير و به خودى خود واجب باشد ، نه به اعطاى غير . پس ، واجب ذاتى محال است كه واجب غيرى باشد . بديهى است كه ممتنع بالغير هم نخواهد بود .\r\nهمان‌گونه كه ممتنع بالذات كه در اتصاف به امتناع ، بىنياز از غير است ممتنع غيرى نخواهد بود ؛ امتناعى كه در اجتماع ضدين وجود دارد امتناع ذاتىاست و ديگر لازم نيست علت خارجى آن امتناع را به او افاده دهد تا امتناع او امتناع غيرى باشد چون جمع اين دو عنوان ، شبيه جمع امكان ذاتى و غيرى است و اشكال در آن ، بعينه در اين‌جا مىآيد .\r\nاز مطلب فوق ، نتيجه حاصل مىشود كه موصوف وجوب پس از موجوديت داراى وجوب غيرى مىباشند هم‌چنين امتناع غيرى ، ممكن ذاتى است . به عنوان مثال حركت براى اتومبيلى كه بنزين ندارد و حركت نمىكند ممتنع غيرى است گرچه با وجود بنزين حركت براى آن ممكن ذاتى مىباشد .\r\n\r\nبين دو واجب ، تلازم برقرار نمىگردد\r\nمتن\r\nوثانياً أنّه لو فُرِضَ واجبان بالذّات . . . للمعلوليّة إلى واجب بالذّات .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nترجمه\r\nدوم اين‌كه اگر دو واجب بالذات فرض شود بين آن دو هرگز علاقه لزومى برقرار نخواهد بود . اين بدان جهت هست كه علاقهء لزومى بين دو چيز ، وقتى برقرار مىگردد كه يكى علت ديگرى يا هر دو معلول علت ثالثه باشند . و معلوليت ، راهى در حريم واجب بالذات ندارد .\r\nشرح\r\nمقصود از علاقهء لزومى ، رابطهء علّى و معلولى است كه اگر بين دو واجب برقرار شد ، لا محاله يكى واجب نخواهد بود . پس اگر حسب الفرض ما دو واجب داشته باشيم هيچ گاه ميان آن دو ، رابطهء علّى و معلولى برقرار نخواهد بود ؛ زيرا فرض عليت و معلوليت ميان آنها با وجوبِ آن دو ، منافات دارد .\r\nعلاقهء لزومى ميان دو موجود در جايى تحقق مىيابد كه يكى علت و ديگرى معلول باشد مانند خدا و خلق و يا هر دو معلول علت ثالثه باشند مانند نسبت ميان موجودات امكانى كه در وجود علت نخست اشتراك دارند و با وضع علت ، آنها وضع مىگردند و با رفع علت ، آنها ، رفع مىگردند و همين موجب تلازم ميان دو معلول مىگردد . اما ميان دو واجب فرضى چنين صورتى تحقق نمىيابد .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبه پرسش‌هاى زير پاسخ دهيد .\r\n1 . مراد از وجوب بالذات و بالغير و بالقياس الى الغير چيست ؟\r\n2 . چرا امكان غيرى نداريم ؟\r\n3 . امتناع بالذات و بالغير و بالقياس الى الغير را معنا كنيد ؟\r\n4 . چرا امكان بالقياس بين دو موجود برقرار نمىگردد ؟\r\n5 . مثال امكان بالقياس الى الغير چيست ؟\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nالفصل الثّالث فى أنّ واجب الوجود بالذّات ماهيّته إنّيّته\r\n\r\nماهيت واجب الوجود بالذات ، همان وجود اوست\r\nمتن :\r\nواجب الوجود بالذّات ماهيّته إنّيّته . . . للواجب بالذّات وراء وجوده الواجبىّ .\r\nترجمه\r\nماهيت واجب الوجود بالذات همان وجود اوست . به اين معنى كه براى او ماهيتى وراى وجود خاص او نيست . اين مسئله با عطف نظر به مباحث پيشين « 1 » كه امكان ، لازمهء ماهيت است روشن است . پس ، هر ماهيتى ممكن است . عكس اين جمله ( به عكس نقيض ) چنين مىشود كه : هر چيز كه ممكن نيست ماهيت ندارد . نتيجه حاصل مىشود كه براى واجب الوجود بالذات وراى وجودش ماهيتى نيست .\r\nشرح\r\nهمهء چيزهايى كه ماهيت دارند ممكن هستند . به عكس نقيض ، نتيجه حاصل مىشود كه : چيزى كه ممكن نيست ماهيت ندارد . پس ، واجب تعالى ماهيت ندارد .\r\n\r\n\r\n","description":"","footnote":"\r\n( 1 ) . در همين مرحله امر اول از فصل اول\r\n","page_name":" 303 ","page_number":303},
  {"content":"\r\n\r\nمقصود در اين فصل نفى واسطه در عروض است . ماهيات امكانى براى موجود شدن نياز به واسطه درعروض دارند ، كه همان وجودات خود آنهاست . يعنى موجوديت اولًا براى وجود آنها و سپس و به واسطهء وجود آنها ، بر ماهيات آنها عارض مىگردد . در حمل وجود بر واجب الوجود بالذات به دليل نداشتن ماهيت نياز به واسطه در عروض نيست ؛ زيرا وجود عين ذات اوست .\r\nمقصود از اين‌كه او ماهيت ندارد اين است كه ما در ممكنات دو حيث مىيابيم :\r\nيكى بيان‌كننده چيستى آنهاست و ديگرى بيان كننده هستى آنها . ماهيتها مرزهاى وجودى و بيان كنندهء چيستىها هستند كه مغاير با حيث وجودند . مىخواهيم در اين فصل بگوييم كه واجب الوجود دو حيث ندارد . و به عبارت ديگر همچون ممكنات ، مركب از ماهيت و وجود نيست . چيستى او همان هستى مطلق و بى مرز اوست ؛ نه امرى مغاير و زايد بر هستى او .\r\n\r\nبرهان اول بر عدم ماهيت براى واجب تعالى\r\nمتن\r\nوقد اقاموا عليه مع ذلك حُجَجاً . . . إلى الوجود المتقدّم فيتسلسل .\r\nترجمه\r\nدر عين حال كه مسئله روشن است ، « 1 » براهينى بر آن اقامه كرده‌اند . متين‌ترين آنها اين است كه اگر براى واجب بالذات ماهيتى وراى وجود خاص به او باشد ، همانا آن وجود ، زايد بر ماهيت و عارض بر آن خواهد بود . و هرامر عرضى ، علت مىخواهد . نتيجه آن‌كه وجودش بايستى معلول باشد ؛ يا معلول ماهيتش يا غير آن . دومى ، يعنى اين‌كه وجودش معلول غير ماهيت باشد ، با وجوب وجود او منافات دارد . اولى ، يعنى اين‌كه او معلول ماهيتش باشد ايجاب مىكند تقدم وجودِ ماهيت او بر وجود خودش ؛ چون ضرورتاً لازم است تقدم وجود علت بر معلول .\r\n\r\n\r\n","description":"","footnote":"\r\n( 1 ) . ر . ك : اسفار ، ج 1 ، ص 96 - 113 و ج 6 ، ص 48 - 57 و صدرالمتألّهين ، شرح الهداية الاثيرية ، ص 283 - 288\r\n","page_name":" 304 ","page_number":304},
  {"content":"\r\n\r\nحال اگر آن وجود متقدم ( كه از آنِ ماهيت است ) عين وجود متأخر ( كه ماهيت او را به عنوان علت مفيضة مىدهد ) باشد لازم مىآيد تقدم شىء على نفسه . و اين محال است . و اگر غير آن باشد لازم مىآيد كه ماهيت واحد به بيش از يك وجود ، موجود شود ، كه قبلًا محال بودنش گذشت . « 1 » علاوه بر اين ما نقل سخن مىكنيم به وجود قبلى ( وجودى كه به عنوان علت ، وجود بعدى را اعطا مىكند ) . و هكذا . . . ، كه در اين صورت تسلسل پيش مىآيد .\r\nشرح\r\nحاصل سخن اين‌كه اگر مدعا ثابت باشد كه واجب الوجود ماهيتى جداى از وجودش ندارد ، هيچ سخنى نيست . اما اگر مدعا ثابت نبود مىگوييم هر موجودى كه ماهيت دارد وجود او بر ماهيتش عارض مىگردد . و هر چيزى كه بر چيز ديگر عارض شود علت مىخواهد . سؤال اين است كه علت عروض وجود واجب بر ماهيت او چيست ؟ اگر گفته شود شىء سومى وجود واجب را بر ماهيتش عارض مىكند لازمهء اين سخن آن است كه واجب الوجود معلول آن شىء باشد . و اين با واجب بودن او سازگار نيست .\r\nاما اگر گفته شود كه خود ماهيتش وجودش را بر خودش ، عارض مىكند .\r\nدر اين‌جا به حكم آن‌كه علت بايد بر معلول « تقدم بالوجود » داشته باشد ، بايستى ماهيت به وجود خود بر معلول كه همان وجود عارضى اوست تقدم پيدا كند . سؤال مىشود كه آيا وجود متقدم با وجود متأخر يكى است ، يا دو تا ؟ اگر يكى است لازم مىآيد تقدم شىء بر خودش ؛ زيرا وجود متأخر در مرتبهء متقدم واقع شده‌است ، در حالى كه عين اوست . و اگر دو وجودند مستلزم محال ديگرى است كه عبارت باشد از اين‌كه يك موجود به نام واجب الوجود دو وجود دارد ؛ يكى وجود ماهيتش و ديگرى وجودى كه ماهيت ، آن\r\n\r\n\r\n","description":"","footnote":"\r\n( 1 ) . بيان اين مطلب ، در فصل پنجم از مرحلهء اول ، ذيل عنوان « فى انّه لا تكرار فى الوجود » گذشت\r\n","page_name":" 305 ","page_number":305},
  {"content":"\r\n\r\nرا بر خودش عارض مىكند . و در جاى خود ، امتناع تعدد وجود براى يك موجود بيان شد .\r\nبه علاوه ما انگشت روى وجودِ ماهيت واجب كه به عنوان علت ، تقدم بر معلول دارد مىگذاريم و سؤال‌هاى فوق را دربارهء آن تكرار مىكنيم و مىگوييم آن وجود را چه كسى داده‌است ؟ اگر ديگرى داده پس آن وجود ، معلول ديگرى است و اين با وجوب واجب منافات دارد . و اگر ماهيت او اين وجود را اعطا كرده‌است پس آن ماهيت به حكم آن‌كه علت است بايد تقدم بالوجود بر معلول خود داشته باشد . مجدداً سؤال مىشود كه وجود متقدمى كه ماهيت دارد با وجود متأخرى كه افاضه مىشود يكى است ، يا دو تا ؟ اگر يكى است « تقدم شىء على نفسه » پيش مىآيد . و اگر دوتاست تعدد وجود براى يك موجود پيش مىآيد ، كه هر دو لازمه ، باطل است . همين‌طور اين سخن را در وجودهاى قبلى تكرار مىكنيم و حرف‌هاى فوق را در وجودهاى قبلى مىآوريم ، تا آن‌كه بالأخره به جايى نمىرسيم و تسلسل رخ مىنمايد .\r\n\r\nاعتراض بر استدلال فوق\r\nمتن\r\nواعُترِضَ عليه بأنّه لِمَ لا يجوز أن تكونَ . . . الماهوىّ فالمحذور على حاله .\r\nترجمه\r\nبر دليل فوق ، اعتراض شده است « 1 » كه چرا جايز نيست كه ماهيت ، علت مقتضى وجود خود باشد ، در حالى كه تقدم او بر وجود تقدم بالماهيه است ( نه تقدم بالوجود تا اشكالات فوق ، مطرح شود ) .\r\nهمان‌طور كه اجزاى ماهيت ، علل قوام ماهيتند و بر ماهيت ، تقدم دارند ؛ تقدم ماهوى نه وجودى .\r\nاين اشكال مندفع است ، به اين‌كه ضرورت ، گواه است بر توقف معلول در نحوهء وجودى خودش بر\r\n\r\n\r\n","description":"","footnote":"\r\n( 1 ) . اعتراض از فخر رازى در مباحث الشرقيه است ، ج 1 ، ص 37 - 38\r\n","page_name":" 306 ","page_number":306},
  {"content":"\r\n\r\nوجود علت . پس ، علت به همان نحو ثبوتى كه معلول دارد بر او مقدم است . البته ثبوت او ( علت ) اشَدّ از ثبوت معلول است . پس اگر ثبوت معلول ، ثبوت خارجى باشد تقدم علت بر معلول هم در وجود خارجى خواهد بود . و اگر ثبوت ، ذهنى باشد تقدم علت بر معلول در ذهن خواهد بود . و چون كه وجود واجب ، وجود حقيقى خارجى است ( و حسب الفرض ) براى او ماهيتى كه علت وجود او شود هست ، لازم است كه ماهيتش در وجود خارجى بر او مقدم باشد ؛ نه در ثبوت ماهوى . پس ، اشكال هم‌چنان به جاى خود باقى است .\r\nشرح\r\nحاصل اشكال اين است كه استدلال فوق برامتناعِ ماهيت براى واجب از اين‌جا نشئت مىگيرد كه واجب ، ماهيت داشته باشد و اين ماهيت بر وجود او « تقدم بالوجود » بگيرد . حال اگر بگوييم ماهيت او بر وجودش تقدم داشته باشد اما نه « تقدّم بالوجود » بلكه « تقدّم‌بالماهيّة » ديگر اشكال فوق مطرح نخواهد بود . « تقدّم بالماهيّه » مانند تقدم اجزاء ماهيت مانند حيوان و ناطق بر انسان كه براى اين اجزاء ، تقدم وجودى قائل نيستيم ، فقط در مرتبه ماهوى ، اجزاء بر ماهيت مقدمند .\r\nدر بحث فعلى هم اگر ماهيت را بر وجودى كه اعطا مىكند مقدم بدانيم اما نه « تقدّم‌بالوجود » - كه وجود او بر وجود معلول ، مقدم باشد و در نتيجه اشكال شود كه آيا دو وجود يكى است يا دو تا ، و در هر دو صورت مستلزم محال هستيم - بلكه اگر ماهيت به تقدم ماهوى بر وجود مقدم باشد ، ديگر اين اشكال وارد نمىشود كه وجود او با وجود متأخر يكى است يا دوتا ؛ زيرا در « تقدّم ماهوى » سخن از وجود او مطرح نيست . « 1 » طبعاً اشكال فوق وارد نيست .\r\nمؤلف رحمه الله از اين اعتراض جواب مىدهند به اين‌كه تقدم علت بر معلول در همان ظرف تحقق معلول است . اگر معلول وجودش وجود خارجى است علت هم به\r\n\r\n\r\n","description":"","footnote":"\r\n( 1 ) . در بحث قِدَم و حُدوث ، اقسام نُه گانهء تقدم از جمله تقدم ماهوى خواهد آمد . ر . ك : مرحلهء دهم فصل اول\r\n","page_name":" 307 ","page_number":307},
  {"content":"\r\n\r\nوجود خارجى بر معلول ، تقدم دارد . و اگر معلول وجودش ذهنى است علت هم به وجود ذهنى بر معلول ، مقدم است . لذا تقدم اجزاى ماهيت بر ماهيت ، ذهنى است همچون خود ماهيت . و چون وجود واجب ، وجود خارجى است اگر براى او ماهيتى فرض شود كه آن ماهيت ، وجود به آن واجب مىدهد بايد آن ماهيت كه علت وجود است بر وجود معلول تقدم بالوجود در ظرف خارج داشته باشد . و تقدم ماهوى با قطع نظر از وجود خارجى براى او نمىتواند ماهيت را علت وجود او قرار دهد . و اگر براى ماهيت ، تقدم ماهوى قائل باشيم نه « تقدم بالوجود » ، آن ماهيت صلاحيت علت قرار گرفتن در خارج را نخواهد داشت .\r\n\r\nاستدلال دوم بر عدم ماهيت براى واجب تعالى\r\nمتن\r\nحجة أخرى : كلّ ماهيّة فإنّ العقل . . . بالذات لا ماهية له وراء وجوده الخاصّ .\r\nترجمه\r\nدليل ديگر : « 1 » عقل انسان براى هر ماهيتى با توجه به ذات آن ، تجويز مىكند كه براى آن ، علاوه بر افراد موجود ، افراد بىنهايت ديگر موجود شود و هر فردى كه از آن موجود نشده ، به جهت امتناع بالغير بوده‌است ؛ زيرا اگر امتناعش ذاتى بود هيچ فردى از او نمىبايست موجود مىشد .\r\nاينك اگر اين موجودى كه براى او ماهيت فرض شده ، واجب بالذات است طبعاً ماهيت او كلى بوده و براى او علاوه بر افرادى كه موجودند افرادى مىتواند باشد كه اكنون معدوم مىباشند ، ولى جايز الوجود هستند و امتناع بالغير پيدا كرده‌اند . و بديهى است كه امتناع بالغير با وجوب بالذات جمع نمىگردد . و از پيش گذشت كه هر واجب بالغيرى ممكن است . نتيجه حاصل مىشود كه براى واجب بالذات ، ماهيتى وراىِ وجود خاص او نيست .\r\n\r\n\r\n","description":"","footnote":"\r\n( 1 ) . ر . ك : تلويحات ، ص 34 - 35\r\n","page_name":" 308 ","page_number":308},
  {"content":"\r\n\r\nشرح\r\nاين دليل از سُهروردى در تلويحات است . حاصل آن اين است كه هر ماهيتى مىتواند در خارج ، افراد بىنهايت داشته باشد . همان‌طور كه براى ماهيت انسان و بقر و فرس افراد فراوان وجود دارد . و اگر فردى از افراد اين ماهيت هنوز موجود نشده به جهت امتناع ذاتى او نيست ، بلكه امتناعِ بالغير مانع از وجود او شده است .\r\nو اگر به جهت امتناع ذاتى او بود نمىبايست از ابتدا هيچ فردى از آن ماهيت ، موجود مىشد .\r\nحال كه فقدان افراد ديگر به جهت امتناع غيرى است و قبلًا هم گفتيم هر ممتنع بالغير ممكن ذاتى است و امتناع بالغير با وجوب ذاتى جمع نمىشود ، نتيجه مىگيريم كه امكان ندارد كه براى واجب بالذات ماهيت باشد ؛ زيرا اگر ماهيت داشته باشد بايد استعداد اين‌كه براى آن ماهيت ، بىنهايت افراد ، موجود شود وجود داشته باشد . و اگر اكنون افراد بىنهايت براى آن وجود ندارد اين به جهت امتناع بالغيرى است كه يافته است و لكن اين علاوه بر آن‌كه با ادلهء توحيد ، سازگار نيست با عدمِ امكانِ اجتماعِ وجوب ذاتى با امتناع غيرى نيز سازگار نيست ، چون هر ممتنع غيرى ، ممكن ذاتى است ؛ نه واجب ذاتى .\r\n\r\nاشكال بر استدلال سهروردى\r\nمتن\r\nواعُترِض عليه بأنّه لِمَ لايجوز . . . وسيأتى فى مباحث الماهيّة .\r\nترجمه\r\nبر استدلال فوق ، اعتراض شده به اين‌كه : چرا جايز نيست كه براى واجب بالذات ، حقيقت وجودى باشد كه غير زايد بر ذات اوست ، بلكه آن حقيقت عين ذات او باشد . سپس عقل او را به وجود و معروض وجود تحليل بَرَد كه آن معروض ، جزئى و شخصى بوده نه كلى و آن ماهيت ، واجب باشد ؟ !\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاين اعتراض ، دفع مىشود به اين‌كه مبناى استدلال بر اين است كه تشخص ، به وجود حاصل مىشود نه غير آن . و اين مطلب در مباحث ماهيت به‌زودى خواهد آمد . « 1 »\r\nشرح\r\nبر استدلالى كه سهروردى براى عدم ماهيت براى واجب تعالى اقامه كردند اشكالى مطرح شده است ، حاصل اشكال ، اين است كه استدلال سهروردى بر اين مبنا استوار بود كه اگر واجب‌تعالى ، ماهيتى مغاير و زايد بر وجودش داشته باشد ، چنين محذورى پيش خواهد آمد . ولى اگر ما فرض كنيم كه او ماهيّتى ، مغاير و زايد بر وجودش ندارد ، بلكه ماهيت او عين حقيقت وجودى اوست . و در واقع او بسيط است ، لكن عقل ما او را به يك وجود و يك معروض وجود - كه آن معروض ، جزئى و شخصى است نه كلى كه براى او افراد غير متناهى فرض شود - تحليل مىبَرَد . در اين صورت ، ديگر اشكال وارد نخواهد بود .\r\nتحليلى كه عقل از اين بسيط به دست مىدهد فىالمثل شبيه تحليلى است كه از أعراض كه بسيطند به دست مىدهد و براى آنها جنس و فصل ذهنى مىسازد . در اين‌جا هم وجود واجب در خارج ، ماهيتى مغاير و زايد كه بتوان او را كلى فرض كرد و افراد غير متناهى داشته باشد ، ندارد . وجود او بسيط است لكن ذهن ما براى اين بسيط يك عارض و يك معروضِ جزئىِ شخصى مىسازد . عارض ، وجود است كه بر معروضِ جزئىِ شخصىِ غير كلى مترتب است كه او ماهيت تحليلى آن وجود محسوب مىشود .\r\nدر پاسخ به اين اعتراض گفته مىشود مبناى استدلال سهروردى براين است كه تشخص ، به وجود حاصل مىشود ؛ زيرا مىگويد ماهيت ذاتاً قابليت انطباق بر كثيرين را دارد و تحقق وجودى او مانع از انطباق بر ديگرى مىگردد . پس عامل تشخص ، وجود است . لذا اگر وجود را از ماهيتى برگيرند ناگزير كلى مىگردد و فرقى بين\r\n\r\n\r\n","description":"","footnote":"\r\n( 1 ) . فصل سوم از مرحلهء پنجم\r\n","page_name":" 310 ","page_number":310},
  {"content":"\r\n\r\nماهيت ممكن و واجب نيست . بنابراين ، اگر حسب الفرض واجب بالذات ماهيت داشته باشد كه آن ماهيت به وجود واجب تشخص يافته باشد اگر از آن وجود قطع نظر كنيم ماهيتش كلى خواهد گشت . لذا براى او افراد غير متناهى قابل تصور خواهد بود .\r\nآن‌گاه اين اشكال جان خواهد گرفت كه اگر واجب ، ماهيت كلى دارد و بعضى از افراد آن موجود و بعض ديگر آن معدومند ، عدم آنها به واسطهء امتناع بالغير خواهد بود و امتناع لغيره با واجب ذاتى جمع نمىشود . پس واجب تعالى ، ماهيت ندارد ؛ چون اگر داشته‌باشد مستلزم چنين محذورى خواهد بود .\r\nبه‌زودى اين بحث كه تعيّن و تشخص هر موجود به چه چيز حاصل مىشود از پى خواهد آمد . در آن‌جا خواهيم گفت كه وجود هر موجود است كه سبب تشخص او مىگردد . پس ماهيت بدون وجود خارجى ناگزير كلى و غير متشخص و طبعاً قابل انطباق بر كثيرين خواهد بود . پس ، اين‌كه معترض واجب را به وجود و معروض وجود كه او جزئى و ماهيت تحليلى اوست تحليل مىبرَد ، سؤال مىكنيم كه واجب تعالى اين ماهيت معروضِ جزئيت را از كجا آورد ؟ مگر نه اين است كه ماهيت با قطع نظر از وجود ، تشخص نداشته و كلى است .\r\nعلاوه بر مطالب فوق اگر وجودِ واجب ، عين حقيقتِ جزئىِ شخصىِ خود باشد پس در خارج ، بسيط است و در واقع ، ماهيت ندارد . حال اگر بر فرضِ محال كسى او را در ذهن به وجود و حقيقت شخصى - كه او را ماهيت واجب مىداند - تحليل بَرَد اين ماهيت جزئى در خارج براى واجب ، ماهيت نمىشود . پس صرفاً به فرض و تحليل ، يك ماهيت جزئى براى او در ذهن ساخته شده است ، ولى در خارج ، ماهيت ندارد . پس اشكال فوق ، استدلال سهروردى را نمىتواند مخدوش سازد و اين ادعا كه واجب تعالى در خارج ، ماهيت ندارد ، تثبيت مىگردد . « 1 »\r\n\r\n\r\n","description":"","footnote":"\r\n( 1 ) . سهروردى با اين‌كه خود از پيشتازان اصالت ماهيت است مع ذلك در باب واجب ا لوجود نوعاً ادلهء او با مبناى اصالت وجود سازگار است ؛ مانند اين استدلال كه مبتنى است بر اين‌كه تشخص ، به وجود حاصل مىشود ، نه چيز ديگر\r\n","page_name":" 311 ","page_number":311},
  {"content":"\r\n\r\n\r\nوجوبِ واجب ، بذاته است\r\nمتن\r\nفقد تبيّن بما مرّ : أنّ الواجب . . . وانتفاء النقص و الحاجة وهو الايجاب .\r\nترجمه\r\nاز آنچه گذشت روشن شد كه واجب بالذات ، حقيقتى است وجودى ، كه براى او ماهيتى كه او را محدود كند نيست . او واجب الوجود بذاته هست بدون آن‌كه به حيثيت تعليلى يا تقييدى نياز داشته باشد ، كه اين همان ضرورت ازلى است .\r\nو در مرحلهء اولى گذشت كه وجود ، حقيقت خارجى مُشكِّكى است كه صاحب مراتب مختلفى مىباشد . هر مرتبه از مراتب او واجد كمال مادون و مقوم اوست . و ما دُون متقوم به ما فوق و فاقد بعض كمالات اوست كه اين ، نقص و حاجت او را ( به ما فوق ) نشان مىدهد . مگر بالاترين مرتبه كه واجد تمام كمالات بوده و هيچ از آنها كم ندارد و هر مرتبه به او قائم است و او به هيچ چيز جز ذات خود قائم نيست .\r\nبنابراين ، حقيقت واجب بنابر قول به تشكيك ، منطبق مىشود بر بالاترين مرتبه كه ديگر فوق او مرتبه‌اى كه او را محدود كند نيست ، و كمالى در عالم هستى نيست كه او فاقد آن باشد . در ذات اونقص يا عدمى كه با او آميخته باشد يا حاجتى كه او را محدود كند ، وجود ندارد . و آنچه لازمهء اوست از صفات سلبيه ، به سلبِ سلب و نفىِ نقص و حاجت كه ايجاب است باز مىگردد .\r\nشرح\r\nبنابر نظريهء تشكيك در وجود كه تمام وجودات را نمودهاى مختلف ومراتب گوناگون يك حقيقت مىداند ذات اقدس الهى در بالاترين قلّه و رفيع‌ترين درجهء\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nوجود قرار دارد . و تمام كمالات ما دون در او موجود است و او مقوم تمام كمالات مادون خود هست . چنان‌كه آيهء شريفه به آن اشاره مىفرمايد  « هُوَ الْحَيُّ الْقَيُّومُ »  ؛ « 1 » يعنى او قائم به ذات خويش ومقوم هستى است و هيچ ماهيتى او را محدود نمىسازد .\r\nهمان‌گونه كه مراتب مادون وابسته به ما فوق و فاقد كمالات مافوقند ، او براى وجود خود ، محتاج به علت و حيثيت تعليلى يا قيد و حيثيت تقييدى نيست . حيث تعليلى آن است كه ثبوت حكم به سبب آن صورت بگيرد ، مانند آن‌كه مىگوييم « أكرم زيداً لانّه عالم » حكم به اكرام به علت عالم بودن زيد است . حيث تقييدى ثبوت حكم براى موضوع مقيد است نه موضوع مطلق ، مانند اين‌كه مىگوييم « اكرِمَ رَجُلَ العالم » . وجه اكرام ، رجل بودن تنها نيست ، بلكه رجل مقيد به علم است .\r\nوجود واجب بذاته هست ؛ يعنى او مستحق حمل وجود است ، بدون آن‌كه واسطه‌اى در عروض در بين باشد ، يعنى چيزى واسطه براى وجودش شود . و بدون آن‌كه واسطه‌اى در ثبوت داشته باشد ، يعنى علتى او را موجود كند . همان‌طور كه وجودش مقيد به هيچ قيدى نمىشود . « 2 »\r\nدر باب وجود سه نظريهء شاخص وجود دارد يكى از مشائيان است كه وجودات را حقائق متباين مىدانند ديگرى از اشراقىهاست كه وجودات را مراتب و حقايق نوع واحد مىدانند .\r\nبر اساس نظر دوم وجود حقيقت واحد و داراى مراتب مشكك و مختلف است بالاترين مرتبه آن ذات اقدس الهى است كه هيچ حدى او را احاطه نكرده است او از هر قيد و حدى مبرّاست حد او بى حدى است او وجود محض است و صفات سلبى\r\n\r\n\r\n","description":"","footnote":"\r\n( 1 ) . بقره ، آيه 255\r\n( 2 ) . بنابر قول به تباين حقايق وجودى كه مشّائين قائلند گرچه واجب تعالى برترين موجود است ، لكن برترين مرتبه از يك حقيقت به شمار نمىرود . بنابراين قول ، حقايق وجودى همه با هم تباين دارند و مراتب مختلف يك حقيقت به شمار نمىروند\r\n","page_name":" 313 ","page_number":313},
  {"content":"\r\n\r\nاو هم به صفات ايجابى بر مىگردد يعنى وقتى مىگوييم او ماهيت و تركيب ندارد يعنى او وجود محض و حقيقت صرف و فعليت خالص است كه اين جنبهء ايجابى اوست در سلسلهء مراتب ، مرتبهء نازلهء وجود ، وجود هيولا است كه قوّهء محض است و از هر فعليتى خالى است .\r\nنظريهء سوم از آن عُرفاست كه وجود را واحد شخصى مىدانند و براى آن حقيقت واحد نه آن‌كه وجودات را مراتب مختلف يك حقيقت بدانند آن گونه كه نظريهء تشكيك قائل است ، و نه ميان وجودات قائل به تباينند آن گونه كه منشاء مىانديشند .\r\n\r\nايراد اول بر عدم ماهيت براى واجب تعالى\r\nمتن\r\nوبذلك يندفع وجوه من الاعتراض أوردوها . . . وإلّا كان وجود كلّ ممكن واجباً .\r\nترجمه\r\nو با بيانات فوق ، مندفع مىشود پاره‌اى ازاشكالاتى كه بر نفى ماهيت از واجب بالذات وارد كرده‌اند . « 1 » يكى از آن اشكالات اين است كه حقيقت واجب بالذات ، برابر با هيچ حقيقت ديگرى نيست ؛ چون حقايق ديگر اقتضاى امكان مىكنند ، ولى حقيقت او منافى با امكان هست . از سوى ديگر وجود او در وجود بودن ، مساوى وجود ساير ممكنات است . از اين‌جا معلوم مىشود كه حقيقت او غير از وجودش هست . و الّا وجود هر ممكنى واجب خواهد بود .\r\nشرح\r\nمؤلف حكيم رحمه الله از اين‌جا به بعد به طرح و دفع پاره‌اى از اشكالات كه بر عدم ماهيت براى واجب تعالى مطرح مىشود مىپردازند اشكال اول اين است كه وجود واجب تعالى با ساير وجودها از حيث وجود بودن يكى است . از اين رو ، فرق واجب\r\n\r\n\r\n","description":"","footnote":"\r\n( 1 ) . معترض فخر رازى در مباحث المشرقيه است ، ج 1 ، ص 31 - 35\r\n","page_name":" 314 ","page_number":314},
  {"content":"\r\n\r\nو ممكن به وجود آنها نيست بلكه به حقيقت و ماهيت آنها حاصل مىشود . پس واجب الوجود ماهيت دارد و آن ، سبب تمايز او با غير او مىشود .\r\nزيرا اقتضاى ماهيات امكانى امكان آنهاست و اقتضاى واجب تعالى وجوب اوست اين وجوب و امكان مستلزم ماهيت‌هاى متفاوت است و گرنه وجود هر دو يكى است پس واجب تعالى ماهيت دارد ، همان‌گونه كه ممكنات ماهيت دارند .\r\n\r\nايراد دوم\r\nمتن\r\nومنها : أنّه لو كان وجودُ الواجب بالذات . . . إلى الغير ولازمه الامكان ، وهو خُلفٌ .\r\nترجمه\r\nاگر وجود واجب بالذات مجرد از ماهيت است ، ( حصول وصف تجرد ، براى او دو جهت مىتواند داشته‌باشد : ) اگر حصول وصف « تجرد از ماهيت » براى او به خاطر وجود اوست پس همهء وجودهاى ممكن هم بايد واجب باشند ؛ چون وجود ، ميان همه مشترك است . و اين محال است .\r\nو اگر حصول وصف « تجرد از ماهيت » به جهت امرى غير از وجود خود است لازم مىآيد واجب به غير ، نيازمند باشد . و لازمهء حاجت ، امكان است . و اين ، خلاف فرض است .\r\nشرح\r\nسؤال اين است كه تجرد وجود از ماهيت به چه دليل حاصل است ؟ اگر به صِرف وجود داشتن ، او فاقد ماهيت است پس بايد تمام ممكنات هم فاقد ماهيت باشند ، چون آنها در اصلِ وجود داشتن با واجب ، مشتركند . و اگر به جهتِ شخص يا شىء ديگرى اين تجرد براى واجب حاصل مىشود لازم مىآيد كه واجب به غير خود محتاج باشد . و حاجت ، دليل امكان است ، در حالى كه فرض بر آن بود كه واجب ، واجب است نه ممكن .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nايراد سوم\r\nمتن\r\nومنها : أنّ الواجب بالذاتِ مبدءٌ . . . عنه لفقدان الشرط ، وهو التجرّد .\r\nترجمه\r\nواجب بالذات ، مبدأ ممكنات است . حال ، براساس آن‌كه او ماهيت ندارد اگر مبدئيت او به خاطر ذات وجود او باشد لازم مىآيد ، كه هر وجودى اين چنين باشد . و لازمه ديگرش آن است كه هر ممكنى علت خود و علل خود باشد ، كه اين محال آشكار است . و اگر مبدئيتش به جهت وجودش با قيد تجرد باشد لازم مىآيد مبدأ اول ، مركب باشد ، بلكه لازم مىآيد عدم او ؛ زيرا يكى از دو جزئش كه تجرد باشد عدمى است .\r\nو اگر مبدئيتش وجود با شرط تجرد باشد لازم مىآيد كه هر وجودى مبدأ هر وجودى گردد و اگر تخلّف از اين حكم مىشود به جهت فقدان شرط ، كه همان تجرد است ، مىباشد .\r\nشرح\r\nحاصل سخن اين است كه مبدئيت واجب اگر به جهت وجود اوست پس هر موجودى به جهت وجودش مىتواند مبدأ قرار گيرد . و اگر به جهت وجود او با قيد تجرد است پس او مركب از وجود و قيد تجرد مىگردد . مضافاً به اين‌كه « تجرد » قيد عدمى است ؛ يعنى مادى نبودن . و چون مركبى از يك قيد عدمى پديد آيد به حكم آن‌كه مركب تابع اخس اجزاء هست او هم به خاطر انعدام جزئش ، معدوم خواهد بود .\r\nو اگر تجرد ، شرط است پس هر وجودى صلاحيت اين را دارد كه مبدأ خود و علل خود و ساير موجودات گردد . و اگر نگرديده‌است به جهت آن است كه شرط آن - كه قيد تجرد است - حاصل نگرديده است . و با حصول شرط ، مشروط محقق خواهد شد . لكن اين محالى آشكار است ؛ زيرا هيچ گاه يك موجودِ ممكن ، علتِ عللِ سابقِ خود و علت واجب الوجود نمىتواند باشد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nايراد چهارم\r\nمتن\r\nومنها : أنّ الواجب بذاته إن كان . . . وهو المطلوب ، إلى غير ذلك من الاعتراضات .\r\nترجمه\r\nواجب بالذات اگر نفس وجود داشتن در خارج است - كه همان موجود بودن مطلق باشد - لازم مىآيد كه هرچه موجود است واجب باشد . و اگر موجود بودن همراه باقيد تجرد از ماهيت است لازم مىآيد كه او مركب باشد ، در حالى كه تجرد از ماهيت قيد عدمى است و صلاحيت آن را ندارد كه جزء قرار بگيرد . و اگر موجود بودن او به شرط تجرد است واجب بالذات ، واجب بالذات نخواهد بود ، ( بلكه واجب مشروط خواهد بود ) .\r\nو اگر ( حقيقت واجب ) چيزى غير از وجود داشتن است در اين صورت ، يا او اصلًا هستى ندارد پس لازم مىآيد كه اصلًا موجود نباشد ؛ زيرا موجود بدون هستى ، معقول نيست .\r\nو اگر هستى ، داخل ( درحقيقت ) اوست لازم مىآيد تركيب در او و توالى فوق ، همه و همه باطل هستند .\r\nو اگر هستى ، خارج از ( حقيقت ) اوست ، پس وجودش بيرون از ماهيتش است . و مطلوب ما همين است . و نيز ايرادات ديگرى از اين قبيل وارد شده است .\r\nشرح\r\nگرچه تمام اين اشكالات با يك‌ديگر نزديكند و وجوه اشتراك ، ميان آنها مشهود است ، لكن اشكال اخير نسبت به ساير اشكال‌ها از جامعيت بيشترى برخوردار است .\r\nشايد ذكر آن ما را از ديگر اشكالات بى نياز مىكرد . درهر حال در همه ايرادات سعى بر اين است كه براى واجب ، ماهيتى بيرون و مغاير با وجودش ترسيم گردد . گرچه اين سعى و تلاش به جايى نمىرسد .\r\nحاصل اين دليل اين است كه اگر واجب تعالى صِرف بودن است و به عبارت ديگر\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nكون‌مطلق است پس هر موجود ديگر هم واجب است زيرا آنها هم در وجود داشتن با او مشتركند .\r\nو اگر واجب تعالى « بودنِ » با قيد تجرد از ماهيت است پس در ذات او تركيب از وجود و يك قيد اضافه پديد مىآيد تركيب هم كه نشانهء احتياج مركب است به اجزاء ، احتياج هم نقطه مقابل وجوب ذاتى است و اين هم باطل است مضافاً به اين كه تجرد از ماهيت هم يك قيد عدمى است و عدم در حريم ذات او راه ندارد و اگر واجب تعالى وجود به شرط تجرد است پس واجب تعالى بذاته واجب نيست بلكه با حصول يك شرط اضافه واجب است و اين هم باطل است و اگر واجب تعالى حقيقتى است بدون وجود ، لازم مىآيد كه او موجود نباشد و اگر وجود او جزئى از حقيقت اوست پس ذات او مركب است و چون تمام فروض فوق باطل است يك فرض ديگر مىماند و آن اين‌كه او داراى حقيقت و ماهيتى است جداى از وجود او و اين همان مطلوب ما مىباشد .\r\n\r\nوجه دفع اشكال\r\nمتن\r\nووجه اندفاعها أنّ المراد بالوجود المأخوذ . . . الوجود الخاصّ بالواجب بالذات .\r\nترجمه\r\nوجه دفع تمام اشكالات اين است كه مراد از وجودى كه در اين اشكال‌ها از آن سخن به ميان آمده يا همان مفهوم عام بديهى اوست ، كه چيزى جز يك معناى ذهنى اعتبارى بيش نيست . و اين ، غير از وجود واجبى است كه حقيقت خارجى مختص به ذات واجب است .\r\nيا مراد از وجود ، طبيعت كلى مشترك ، يك‌سان و متساوى المصاديق است ، كه اين حرف هم درست نيست ؛ زيرا وجود خارجى يك حقيقت مشكك و مختلفة المراتب است و برترين مراتبش وجود واجب بالذات هست .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nشرح\r\nحاصل جواب اين است كه ما از استدلال كنندگان در اين ادله سؤال مىكنيم : مراد از وجود چيست ؟ اگر مراد ، مفهوم وجود است كه امرى بديهى و شامل تمام موجود مىشود ، خوب مفهوم وجود امر ذهنى است و نمىتواند عبارت باشد از حقيقت خارجىِ وجود كه مرتبه‌اى از آن اختصاص به ذات اقدس الهى دارد ، تا از اين راه استدلال شود كه آن وجود چون مشترك است نياز به ما به الاختصاصى دارد كه همان ماهيت واجب الوجود است .\r\nو اگر مراد از وجود ، مصداق خارجى وجود است ، بدين معنا كه در تمام موجودات على السّويه و مشترك و متواطى است اين هم صحيح نيست ؛ زيرا حقيقت وجود خارجى ، داراى افراد متساوى نيست ، بلكه مختلفة المراتب مىباشند . و به عبارت فنى ، افراد او مقول به تشكيك هستند .\r\n\r\nقيد تجرد از ماهيت ، وصف عدمى نيست\r\nمتن\r\nوأيضاً التّجرّد عن الماهية ليس وصفاً . . . السلب الراجع إلى الإيجاب .\r\nترجمه\r\nعلاوه ( بر جواب فوق ) تجرد از ماهيت يك وصف عدمى نيست ، بلكه به معناى نفى حدى مىباشد كه عبارت است از سلبِ سلب ، كه به ايجاب باز مىگردد .\r\nشرح\r\nدر ايرادات قبل اين مطلب مطرح شده بود كه تجرد از ماهيت يك معناى عدمى است و اگر وجود واجب تعالى مقيد به قيد تجرد گردد لازم مىآيد كه واجب تعالى از قيد عدمى تركيب يابد .\r\nمؤلف در جواب مىگويند : خير ، تجرد از ماهيت به معناى نفى حد است ؛ زيرا\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nماهيت يعنى حد . و تجرد او از ماهيت به معناى بىحدى و سلبِ سلب است . و به عبارت ديگر سلبِ حد ، سلب محدوديت است ، كه به ايجاب و واجديت مطلق ، منتهى مىگردد . وقتى مىگوييم واجب تعالى جسم ندارد مفادش آن است كه او محدوديت‌هاى جسم را ندارد زيرا جسم اقتضاى محدوديت و تقيد به زمان و مكان خاص را مىنمايد وقتى چيزى جسم نداشت به زمان و مكان هم محدود نخواهد بود همان گونه كه از نقص‌هاى ديگرى كه مربوط به جسم هست مبرا خواهد بود .\r\n\r\nضرورت ازَلى و ذاتى\r\nمتن\r\nوقد تبيّن أيضاً : أنّ ضرورة الوجود للواجب . . . من دون أن يكون الذات علّةً لنفسه .\r\nترجمه\r\nو نيز روشن مىگردد كه ضرورت وجود براى واجب بالذات ، ضرورت ازلى است ، نه ذاتى و نه وصفى ؛ زيرا از جمله ضرورات ، ضرورت ازلى است كه عبارت است از ضرورت ثبوت محمول براى موضوع به ذات خود و بدون هيچ قيد و شرطى ، مانند « واجب موجود است بالضروره » .\r\nيكى از ضرورات ، ضرورت ذاتى است . و آن ضرورت ثبوت محمول است براى ذات موضوع ، همراه با وجود نه به شرط وجود ؛ خواه كه ذات موضوع علت محمول باشد ، مانند جملهء « هرمثلثى بالضروره زواياى سه گانه‌اش مساوى دو زاويهء قائمه است » . در اين‌جا ماهيت مثلث ، علت مساوات است ، زمانى كه موجود باشد . يا اين‌كه ذات موضوع علت ثبوت محمول نباشد ، مانند « هر انسانى انسان است بالضروره » يا « هر انسانى حيوان يا ناطق است بالضروره » زيرا ثبوت يك چيز براى خودش ، به معناى عدم انفكاك در حال وجود ، ضرورى است ، بدون آن‌كه ذات ، علتِ خودش باشد .\r\nشرح\r\nضرورت ازلى عبارت است از ثبوت محمول براى موضوع بدون هيج قيد و شرط . در ضرورت ذاتى ثبوت محمول براى موضوع بدين معناست كه ذات هيچ\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nشىء از خودش و لوازمش جدا نيست در حالى كه موضوع وجود دارد . وقبلًا شرح آن گذشت ، مانند آن‌كه مىگوييم « اللَّه موجودٌ » يا « اللَّه عالمٌ بالضّرورة » .\r\nاما ثبوت محمول براى موضوع در ضرورت ذاتى ، خواه موضوع ، علتِ ثبوتِ محمول باشد - مانند اين‌كه ماهيت مثلث علت تساوى زواياى سه گانهء او با دو زاويه قائمه است - يا علت ثبوت محمول نباشد - مانند قضيهء « الانسان انسانٌ » كه موضوع ، علت براى خودش كه محمول است نيست - مشروط به وجودِ موضوع نيست . به اين معنا كه ضرورتِ اتصاف موضوع به محمول ، مركب از وجود و ذات موضوع نيست ، بلكه ذاتِ موضوع به تنهايى كفايت مىكند در اتصاف به محمول ؛ وقتى كه موضوع به نحو ظرفيت صِرف وجود داشته باشد . پس ، اتصافِ موضوع به محمول به شرطِ وجودِ موضوع نيست ، تا اين‌كه علتِ اتصافِ موضوع به محمول ، مركب باشد از خود موضوع و شرط موجوديت آن .\r\n\r\nضرورت وصفى\r\nمتن\r\nو منها ضرورةٌ وصفيّةٌ ، و هى ضرورةُ . . . وقد تقدمت إشارة إليها .\r\nترجمه\r\nاز جمله ضرورات ، ضرورت وصفيه است . و آن عبارت است از ثبوت محمول براى موضوع مادامى كه ( موضوع ) متصف به وصف خود بوده ، همراه با وجود است ، نه به شرط وجود ، مانند قضيهء « كلّ كاتب متحرك الاصابع بالضرورة مادام كاتباً » و قبلًا اشاره‌اى به اين مطلب شد . « 1 » و « 2 »\r\n\r\n\r\n","description":"","footnote":"\r\n( 1 ) . ر . ك : فصل اول از مرحلهء چهارم\r\n( 2 ) . ر . ك : مرحلهء چهارم ، فصل اول\r\n","page_name":" 321 ","page_number":321},
  {"content":"\r\n\r\nشرح\r\nثبوتِ تحركِ أَصابع براى كاتب در هنگام اتصاف موضوع به وصف كتابت ، ضرورى است . و مااز اين ضرورت به ضرورت وصفى تعبير مىآوريم . در اين‌جا هم وجود براى موضوع صرفاً ظرف تحقق اوست ، نه آن‌كه اتصاف موضوع به محمول ، مركب از دو چيز باشد ؛ يكى وصف كذايى براى موضوع و ديگرى شرط وجود . بلكه اتصاف موضوع به محمول فقط به يك ملاك است . و آن عبارت است از تحقق وصف كذايى براى موضوع .\r\nقوله : مع الوجود لابالوجود . يعنى ثبوت محمول براى موضوعِ متصف به وصف خاص ، مشروط نيست به اين كه موضوع وجود داشته باشد تا علت اتصاف موضوع به محمول ، دو چيز باشد يكى وجود موضوع و ديگرى وصف كذايى بلكه علت اتصاف بيش از يك چيز كه همان وصف مورد نظر است نمىباشد لكن اگر موضوع بخواهد به وصف متصف باشد بايد وجود داشته باشد زيرا موضوع معدوم كه نمىتواند متصف به وصفى گردد به عبارت ديگر وجود براى اتصاف موضوع به محمول بايد به نحو ظرفيت بحت لحاظ گردد تا موضوع ، استعداد اتصاف به محمول را بيابد كه از اين حالت به معيت وجود ، با موضوع و به عبارت ديگر به نحو قضيهء حينيّه تعبير مىآوريم .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبه پرسش‌هاى زير پاسخ دهيد .\r\n1 . معناى اين‌كه ماهيت واجب تعالى عين وجود اوست ، چيست ؟\r\n2 . متين‌ترين دليلى را كه مؤلف بر عدم ماهيت براى واجب اقامه مىكند ، چيست ؟\r\n3 . يكى از ادلهء كسانى كه قائل به ماهيت براى واجب تعالى هستند را بيان كنيد ؟\r\n4 . ضرورت ازلى و ذاتى را شرح دهيد ؟\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nالفصل الرّابع‌فى أنّ واجب الوجودبالذّات ، واجب الوجود من جميع الجهات\r\n\r\nصفات واجب الوجود هم واجب است\r\nمتن\r\nواجب الوجود بالذات واجب الوجود من جميع الجهات . قال صدر المتألّهين رحمه الله :\r\n« المقصود من هذا أنّ واجب الوجود ليس فيه جهة إمكانيّة ، فإنّ كلّ ما يمكن له بالامكان العام فهو واجب له . »\r\nترجمه\r\nواجب الوجود بالذات ، واجب الوجود از جميع جهات مىباشد . صدرالمتألهين قدس سره فرموده‌است :\r\n« مقصود از اين حرف اين است كه جهت امكانى در او وجود ندارد . هر صفتى كه براى او به امكان عام ثابت مىشود وجوباً براى او ثابت است . »\r\nشرح\r\nپيش از اين در فصل اول گذشت كه امكان عام ، اعم از امكان خاص كه « سلب ضرورتين » از دو جانب هست و اعم از وجوب و امتناع مىباشد . بنابراين اگر صفتى براى موجودى به امكان عام ثابت شد ، سلب ضرورت از جانب مخالف مىشود . اما\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nدر خصوص جانب موافق ممكن است ثبوت آن صفت به نحو وجوب باشد - همان‌گونه كه تمام صفاتى كه براى واجب تعالى به امكان عام ثابت مىشود مانند « اللَّه عالمٌ يا رازقٌ يا خالقٌ » كه ثبوت علم و رزق و خلق براى او وجوب دارد . - يا جانب موافق مسلوب الامتناع بوده ضرورتى ثابت نباشد . - مانند اين‌كه بگوييم « زيد عالم است به امكان عام » كه جانب موافق كه ثبوت علم براى زيد است مسلوب الامتناع است « 1 » ، همان‌طور كه از جانب مخالف نيز سلب ضرورت شده‌است .\r\nبنابراين در مورد واجب تعالى تمام صفاتى كه بامكان عام براى او ثابت مىشوند ، وجوباً براى او ثابت هستند . يعنى جانب موافق براى او ثبوت ضرورى دارد و هيچ صفتى براى او به امكان خاص كه سلب ضرورت از دو طرف هست ثابت نمىباشد .\r\nثبوت اين صفات براى واجب تعالى به امكان عام بدين معناست كه نقطهء مقابل اينها يعنى عدم علم و عدم رزق و عدم خَلق براى او ضرورى نيست بلكه جانب موافق كه وجود علم و رزق و خلق باشد براى او ثبوت ضرورى دارد .\r\n\r\nدر واجب تعالى حالت منتظره ، وجود ندارد\r\nمتن\r\nو من فروع هذه الخاصة أنّه ليس . . . كونه مجرّداً نوريّاً ، هذا خُلفٌ . » انتهى .\r\nترجمه\r\nاز جمله فروعات اين مسئله ( واجب الوجود بالذات ، واجب الوجود من جميع الجهات است ) اين است كه براى او حالت منتظره‌اى وجود ندارد ؛ زيرا آن مسئله ( واجب الوجود واجبٌ من جميع الجهات ) اصلى است كه مترتب مىشود بر او اين حكم ( كه حالت منتظره‌اى براى او نيست ) .\r\nگرچه اين حكم ، عين آن اصل نيست - آن طور كه بسيارى از مردم تصور كرده‌اند - زيرا آن اصل\r\n\r\n\r\n","description":"","footnote":"\r\n( 1 ) . ر . ك : مرحلهء چهارم ، فصل اول\r\n","page_name":" 325 ","page_number":325},
  {"content":"\r\n\r\n( واجب الوجود واجب من جميع الجهات ) از اختصاصات واجب به شمار مىرود ، نه اين حكم ( كه براى او حالت منتظره‌اى نيست ) ، چون مجردات نورانى نيز به اين حكم ، متصف مىگردند ؛ زيرا اگر مفارقات ، حالت منتظرهء كمالى داشته باشند كه امكان حصول آن در مفارق باشد اين مستلزم امكان استعدادى و انفعال از عالم حركت و اوضاع جسمانى مىباشد . و اين ، ايجاب مىكند جسميت و كدورت آنها را ، در حالى كه موجود مفارق ، مجرد و نورانى است . و اين خلاف فرض است . » « 1 »\r\nشرح\r\nاين‌كه مىگوييم واجب الوجود از هر جهت و از هر صفت ، واجب الوجود است اين از اختصاصات خداوند است كه بر او مترتب مىشود حكم ديگرى و آن اين‌كه در او حالت منتظره و امكانى ، وجود ندارد . اما عدم حالت منتظره از ويژگىهاى اختصاصى خداوند نيست ؛ زيرا مجردات هم حالت منتظره ندارند ، كه اگر مىداشتند بايستى حامل امكان آن صفت و واجد حالت منتظره باشند .\r\nو چيزى حامل امكان و استعداد هست كه داراى ماده باشد . و لازمهء آن ، اين مىشد كه مجردات نورانى ، جسم باشند و ثقالت و تكدّر جسمانى داشته‌باشند كه اين ، خلاف فرض است . زيرا آنان مجردند و از زمان و امكان استعدادى مبرا مىباشند نتيجه مىگيريم كه وجوب صفات در واجب تعالى از خصوصيات اختصاصى وى به شمار مىرود اما اين كه او داراى صفت انتظار و استعداد و امكان نيست اين از خصوصيات اختصاصى وى به شمار نمىرود زيرا مجردات هم داراى چنين خصوصيتى هستند . مجردات هر صفت كمالى كه دارند از اول داشته‌اند و تا آخر هم خواهند داشت نه هيچ صفتى را با اكتساب به دست آورده‌اند و نه هيچ صفتى را از دست مىدهند .\r\n\r\n\r\n","description":"","footnote":"\r\n( 1 ) . اسفار اربعه ، ج 1 ، ص 122\r\n","page_name":" 326 ","page_number":326},
  {"content":"\r\n\r\n\r\nدر واجب تعالى ، جهت امكانى وجود ندارد\r\nمتن\r\nوالحجة فيه أنّه لو كان للواجب . . . والمفروض وجوبه ، هذا خلفٌ .\r\nترجمه\r\nدليل بر مطلب ، اين‌كه اگر واجب بالذاتى كه منزه از ماهيت است نسبت به صفت كمال ، جهت امكانى داشته باشد ، ذات او به خودى خود ، فاقد آن است و عدم آن صفت در ذاتش جاى گزين است .\r\nبنابراين او مركب از وجود و عدم بوده لازمه‌اش تركب ذات است . و لازمهء تركب ، حاجت و لازمهء حاجت ، امكان مىباشد ؛ در حالى كه فرض ، وجوب او بود . و اين ، خلاف فرض است .\r\nشرح\r\nاگر واجب ذاتاً واجد صفت كمالى نباشد طبعاً عدم آن صفت در مرتبهء ذات او مستقر است . پس ، ذات او مركب از يك سلسله وجدانات و پاره‌اى فقدانات مىگردد .\r\nتركيب ، نشانِ حاجت است ؛ زيرا مركب به اجزاى خود نيازمند است . و حاجت ، نشان امكان و امكان ، نقطه مقابل وجوب است ، در حالى كه فرض بر اين بود كه او واجب است نه ممكن .\r\nپس اگر صفات او همه همچون ذات او واجب نباشند اين منجر به امكان ذات او مىگردد .\r\n\r\nدليل ديگر بر وجوب صفات واجب تعالى\r\nمتن\r\nحجة أُخرى : أنّ ذاتَ الواجب بالذات . . . مع عدم تلك الصّفة لزم الخُلف أيضاً .\r\nترجمه\r\nذات واجب الوجود اگر به تنهايى در وجوب صفات كمالى خود كه بدان متصف است كافى نباشد\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nناگزير در اتصاف به صفات خود به ديگرى نيازمند است . در اين هنگام اگر ذات واجب را به تنهايى با قطع نظر از بود و نبود ديگرى اعتبار كرديم ، حال اگر ذات ، واجب است با وجود آن صفت ، در اين صورت عليت آن غير لغو است ؛ در حالى كه او را علت ، فرض كرده‌ايم . و اين خلاف فرض است .\r\nو اگر ذات ، واجب باشد با عدم آن صفت ، باز خلاف فرض پيش خواهد آمد . ( زيرا عدم آن صفت هم بايد به جهت عدم آن غير باشد . و با قطع نظر از آن غير ، عدم آن صفت بى دليل خواهد بود . )\r\nشرح\r\nحاصل اين دليل اين است كه اگر ذاتِ واجب به تنهايى در اتصاف به صفتى از صفات كمال ، كافى نباشد پس به شىء ديگرى كه به او اين صفت را بدهد نيازمند خواهد بود . حال اگر ما از آن شىء قطع نظر كرديم در اين صورت يا ذات واجب ، واجب خواهد بود با وجود اين صفت . - به اين معنا كه « ذات من حيث هو ذات » به ضرورت ازَلى مقتضى اين صفت هست - در اين صورت ، وجود غير به عنوان علتِ اعطاى اين صفت لغو خواهد بود . و اين خلاف فرض است ؛ چون فرض برآن بود كه غير ، علت هست .\r\nو يا اين‌كه ذاتِ واجب ، واجب خواهد بود با عدم اين صفت - به اين معنا كه عدم اين صفت به استنادِ ذاتِ واجب و به ضرورت ازَلى است - باز هم خلاف فرض پيش خواهد آمد ؛ زيرا فرض برآن است كه آن غير ، علت است و عدم اين صفت ، مستند به عدم آن غيرى كه علت است مىباشد ، نه به خود ذات .\r\nبنابراين در عالَم فرضْ ، اگر غيرى بخواهد علت اعطاى صفتى به واجب گردد ، اين منتهى به دو خلاف فرض مىگردد . نتيجه اين‌كه صفات واجب همه به اقتضاى ذات اوست و در وجودِ صفات او ، چيزى دخالت ندارد .\r\n\r\nاشكال بر استدلال دوم\r\nمتن\r\nواورِدَ عليها أنّ عدم اعتبار العلّة الماهيّة . . . بأحدهما وحصول علّته .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nترجمه\r\nبر اين دليل ايراد وارد كرده‌اند به اين‌كه عدم اعتبار علت به حسب ذهن ، منافاتى با تحقق علت فى نفس الامر ندارد . همان‌طور كه اعتبار « ماهيت من حيث هى هى » و تهى بودن او به اين اعتبار از وجود و عدم و علت آن دو ، منافاتى با اتصاف ماهيت به يكى از اين دو در خارج و حصول علت آنها ندارد .\r\nشرح\r\nما در دليل فوق گفتيم از علتى كه به واجب ، صفتى را مىدهد مقدمتاً قطع نظر مىكنيم . آن‌گاه ذات واجب را مورد مطالعه قرار مىدهيم ؛ يا او با وجود آن صفت ، واجب است يا با عدم آن كه در هر دو صورت ، خلاف فرض پيش مىآيد .\r\nدر اين‌جا خصم مىگويد قطع نظر شما از علتى كه به واجب ، صفت را مىدهد به اين معناست كه در عالم ذهن و اعتبار ، عليت او را ناديده مىگيريد . سپس ، استدلال خود را ادامه مىدهيد و به نتيجه‌اى كه مىخواهيد مىرسيد . اما اين منافات ندارد كه شما در عالم اعتبار ، قطع نظر از علت بكنيد ، ولى در متن واقع و خارج آن غير ، علت اعطاى صفت باشد . مانند اين‌كه در عالم ذهن و اعتبار ، ماهيت را تهى از وجود و عدم ملاحظه مىكنيم ، ولى در خارج به يكى از اين دو ، متصف است . و در اين‌جا خالى بودن ماهيت در ظرف ذهن از وجود و عدم منافاتى با متصف بودن ماهيت به يكى از اين دو در ظرف خارج ندارد .\r\n\r\nرد اشكال\r\nمتن\r\nورُدّ بأنّه قياس مع الفارق . . . ما يرتبط به من علّةٍ وشرطٍ .\r\nترجمه\r\nاين ايراد ، مردود است ؛ به اين‌كه ( قياس مسئلهء مورد بحث با ماهيت ) قياس مع الفارق است ، زيرا\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nحيثيت « ماهيت من حيث هى » ، غير از حيثيت واقع و خارج است . بله ، در باب ماهيت ، جايز است كه عقل او را ملاحظه كند و نظر را فقط به ذات او معطوف دارد ، بدون ملاحظه واقع ، چه در جانب وجود يا عدم و علت اين دو . به خلاف وجود عينى ، زيرا كه حيثيت ذاتى او عين حيثيت واقع و متن تحقق است و امكان ندارد كه او را با قطع نظر از جميع آنچه به او مرتبط مىگردد ، از علت و شرط ، ملاحظه نماييم .\r\nشرح\r\nدرجوابِ ايراد ، مىگويند قياس بحث ما با مسئله ماهيت ، صحيح نيست ؛ زيرا ماهيت نقطه مقابل وجود قرار دارد ومىتوان او را با قطع نظر از وجود يا عدم يا ساير تعلقاتش ملاحظه كرد . به خلاف وجود صفات واجب تعالى كه نمىتوان او را بدون عنايت به علل و شروطش ملاحظه نمود .\r\nدر بحث فعلى اگر ما قطع نظر از علتى كه صفت را به واجب مىدهد كرديم در متن واقع و خارج باز جاى اين پرسش هست كه آيا وجوب واجب همراه با وجود اين صفت هست ؛ يعنى اين صفت به اقتضاى ذات ، واجب هست ؟ پس آن غير ، علت اين صفت نيست . در حالى كه اين خلاف فرض است . يا اين‌كه وجوب واجب ، قرين عدم اين صفت هست . يعنى عدم اين صفت ، مستند به ذات واجب است . پس باز آن غير ، علت براى اين صفت نيست ؛ زيرا اگر مىبود بايستى كه عدم اين صفت به عدم او برگردد ، نه به ذات واجب . و چون چنين است پس غير ، علت اعطاى اين صفت نيست ، بلكه اين صفت به اقتضاى ذات واجب هست و ذات ، علت اين صفت مىباشد .\r\nحاصل سخن اين كه اگر وجود صفات يا عدم آنها مستند به ذات واجب تعالى باشد كشف مىگردد كه ديگرى دخالتى در اعطاى آن صفات ندارد و قياس مسئله مورد بحث با مسئله ماهيت كه مىتوان آن را با قطع نظر از وجود و عدم ملاحظه كرد فرق دارد زيرا ماهيت اين استعداد را دارد كه او را با قطع نظر از وجود و عدم ملاحظه\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nكنيم اما در باب وجود صفات نمىتوان آنها را با قطع نظر از عواملى كه آنها را به وجود مىآورد ملاحظه كرد .\r\n\r\nاستدلال بر وجوب صفات واجب تعالى به بيانى ديگر\r\nمتن\r\nويمكن تقرير الحجّة بوجه آخر . . . الغيرىّ وقد تقدّمت استحالته .\r\nترجمه\r\nممكن است دليل را به وجه ديگرى تقرير كرد . و آن اين‌كه عدم كفايت ذات در وجوب صفتى از صفات كمالى ، استدعا مىكند حاجت او را به غيرى كه علت آن صفت است . و لازمهء اين مطلب ، اتصاف واجب به وجوب غيرى است . و قبلًا محال بودنش گذشت . « 1 »\r\nشرح\r\nقبلًا گفتيم چيزى به وجوب غيرى ، متصف مىشود كه ممكن ذاتى باشد . و وجوب غيرى در حريمِ واجبِ ذاتى راه ندارد .\r\nحال اگر صفتى از صفات واجب به اقتضاى ذات نباشد و ديگرى آن را اقتضا كرده باشد - يعنى صفت به وجوب علت بيرونى واجب گرديده باشد - لازم مىآيد واجب ذاتى به واجب غيرى ، متصف گردد . و اين محال است ؛ زيرا ممكن ذاتى به وجوب غيرى متصف مىشود نه واجب ذاتى .\r\n\r\nايراد بر واجب بودن صفات واجب تعالى\r\nمتن\r\nواورِدَ على أصل المسألة بأنّه . . . كالخَلْق والرِّزقِ والإحياء والإماتة وغيرها .\r\n\r\n\r\n","description":"","footnote":"\r\n( 1 ) . در فصل دوم از مرحلهء اول\r\n","page_name":" 331 ","page_number":331},
  {"content":"\r\n\r\nترجمه\r\nبر اصل مسئله ( واجب الوجود بالذات ، واجب الوجود من جميع الجهات است ) ايراد وارد شده است ؛ به اين‌كه اين مطلب ، منقوض است به نسبت‌ها و اضافاتى كه بر ذات واجب - از ناحيهء افعالى كه متعلق به معلولات ممكن و حادث است - ملحق مىشوند ؛ زيرا نسبت‌ها و اضافات ، قائم به اطراف خود هستند و در امكان ، تابع آنهايند ، مانند خلق و رزق و اماته و غير اينها .\r\nشرح\r\nايراد اين است كه اگر واجب الوجود بالذات از همه جهت واجب الوجود است بايد از جهت نسبت‌ها و اضافاتى كه بر او ملحق مىشود - مانند نسبت خَلق كه ميان خالق و مخلوق وجود دارد ، يا مانند نسبت رِزق كه ميان رازق و مرزوق هست ، يا نسبت احيا و اماته كه بين واجب و ممكناتش هست - از اين جهات هم واجب باشد .\r\nهم‌چنين بايد از ناحيهء صفاتى كه از اين نسبت‌ها انتزاع مىگردد - مانند خالق كه از خَلق انتزاع مىشود ، يا رازق كه از رِزق انتزاع مىگردد - از اين جهات نيز واجب باشد ؛ در حالى كه هم نسبت‌ها و هم صفاتى كه از اين نسبت‌ها انتزاع مىگردند ، به دليل اين‌كه طرف نسبت‌ها يعنى مخلوقات و مرزوقات ، ممكن و حادثند ، آنها هم بايد ممكن و حادث باشند . بنابراين ، واجب الوجود بالذات واجب الوجود از ناحيهء نسبت‌ها و صفات منتزعهء از نسبت‌ها نمىباشد .\r\n\r\nجواب ايراد\r\nمتن\r\nويندفع بأنّ هذه النّسب والاضافات . . . إن شاء الله تعالى .\r\nترجمه\r\nايراد فوق ، دفع مىگردد به اين‌كه اين نسبت‌ها و اضافات و صفاتى كه مأخوذ از اينها هستند -\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nچنان كه خواهد آمد « 1 » - همان‌طور كه به‌زودى خواهد آمد - معانى منتزع از مقام فعل هستند ، نه از مقام ذات .\r\nآرى ، وجود اين نسب و اضافات ، ارتباطى واقعى به واجب تعالى دارد . و به همين دليل صفاتى كه از اين نسبت‌ها مأخوذ مىشوند واجب به وجوب ذات اويند . پس اين‌كه ، ذات اقدس او به گونه‌اى است كه خلق مىكند ورزق مىبخشد و غير اينها ، صفات ذاتى واجب محسوب مىشود و مرجع اين صفات به اضافهء اشراقيه است . تفصيل سخن به‌زودى خواهد آمد ، « 2 » إن‌شاء اللَّه .\r\nشرح\r\nصحيح است كه نسبت‌هايى كه بين واجب و افعال او مانند خلق و رزق و احيا و اماته وجود دارد ، حادثند . و نيز صحيح است كه صفاتى كه مانند خالق و رازق و مُحيى و مُميت كه از اين نسبت‌ها انتزاع مىشوند اينها هم حادث و ممكنند . و واجب الوجود بالذات به صفاتى كه متأخر از ذات او بوده به طور حقيقى و واقعى متصف نمىگردد ، و اگر متصف گردد بالعرض و المجاز خواهد بود ، لكن اصل وحقيقتى كه اين نسبت‌ها از آن سرچشمه مىگيرند در ذات واجب الوجود متقرر وثابت است .\r\nهمان‌طور كه واجب الوجود به وجود بسيط خود واجد كمال تمام موجودات است واجد اصل و حقيقت وجود اين نسبت‌هاى حادث و ممكن به نحو بسيط و اعلى نيز هست .\r\nبه عبارت ديگر اصل وحقيقت اين نسبت‌هاى حادث در ذات واجب به نحو اعلى و اشرف موجود است . و به تعبير مؤلف حكيم رحمه الله فكونه بحيث يخلق ويزرق . يعنى ذات به خودى خود اقتضاى خلق كردن و رزق بخشيدن و غير ذلك را دارد . و همان‌طور كه نسبت‌هاى حادث ملاك انتزاع صفت‌هاى حادثند ، اصل و حقيقت\r\n\r\n\r\n","description":"","footnote":"\r\n( 1 ) . ر . ك : فصل نهم و دهم از مرحلهء دوازدهم\r\n( 2 ) . ر . ك : همان\r\n","page_name":" 333 ","page_number":333},
  {"content":"\r\n\r\nنسبت‌هاى مرتبط با ذات او ملاك انتزاع صفت‌هاى واجب هستند . پس او وجوباً به ملاك اصل اين نسبت‌ها كه متقرر در ذات اويند ، رازق و خالق است . و اين صفات همچون اصل و حقيقت آن نسبت‌ها واجب الوجودند و واجب بالذات به طور حقيقى و واقعى به اين صفات ، متصف مىباشد . پس ، خالقيت او و رازقيت او به ملاك اين نسبت‌هاى حادث ميان او و خلقش نيست تا اعتراض شود كه اين نسبت‌ها و صفاتى كه از اين نسبت‌ها انتزاع مىشوند حادث و ممكنند و چگونه واجب الوجود به اين نوع اوصاف متصف مىگردد . بلكه خالقيت و رازقيت او و ساير صفات او به ملاك اصل و ريشهء نسبت‌هاست كه متقرّر در ذات اوست .\r\nمقصود از ارتباط نسبت‌ها به ذات او حقيقت و اصل همين نسبت‌هاى حادث و ممكن است كه واجب آنها را همچون وجود هر موجود ممكن ديگر به نحو اعلى و ابسط واجد است و مراد مؤلف از جملهء « نَعَم لوجود هذه النِسَب و الاضافات ارتباطٌ واقعىٌ به تعالى » همين است .\r\nآن‌گاه مؤلف حكيم رحمه الله مىگويند : مرجع صفات وجوبى حق ، به اضافهء اشراقيه باز مىگردد . اضافه دو گونه است ؛ اضافهء مقوليه كه وجود اضافه ، غير از وجود مضاف است ، مانند نسبت مالكيت كه بين مالك و مملوك برقرار مىگردد . در اين‌جا وجودِ نسبت ، چيزى غير از وجودِ مضاف و مضاف اليه كه مالك و مملوك است مىباشد .\r\nقسم ديگر ، اضافهء اشراقيه است كه وجود اضافه ، عين وجود مضاف است ، بدون هيچ گونه فرقى . لكن اين خود دو قسم دارد ؛ يكى اضافهء اشراقيهء وجوديهء ، ديگرى اضافهء اشراقيهء ايجاديه .\r\nاضافهء اشراقيهء وجوديه آن است كه مرتبهء مضافٌ اليه غير از مرتبهء اضافه ، باشد ، مانند مرتبهء معلول كه عين ارتباط و اضافه هست و مرتبهء علتش كه اعلى و اشرف از او بوده ، مضافٌ اليه او به شمار مىرود . و اين مرتبه غير از مرتبه معلول مىباشد چون مرتبهء علت اشرف از مرتبه معلول مىباشد .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاضافهء اشراقيهء ايجاديه ، مرتبهء وجود اضافه ، مانند مرتبه وجود مضاف اليه مىباشد .\r\nو اين مانند اشيائى مىماند كه مرتبط به ذات واجب و در مرتبهء ذات واجب هستند ، مانند بحث فعلى ؛ زيرا نسبت‌هاى ممكن و حادث ، اصل و حقيقت آنها در ذات او حاصل است و نسبت ميان ذات و آنها اضافهء اشراقيهء ايجاديه هست زيرا مرتبهء آنها عين مرتبهء واجب مىباشد . و تمام موجودات هستى همان‌طور كه از خارج با واجب ، مرتبط مىشوند به اصل و حقيقت خود كه مرتبهء آنها عين مرتبهء واجب الوجود است در مقام ذات با واجب مرتبط مىشوند ؛ زيرا واجب به وجود بسيط خود ، واجد تمام كمالات و وجودات مادون ، به نحو اعلى و اشرف است كه از اين به اضافهء اشراقيه ايجاديه تعبير مىشود . و قاعدهء « بسيط الحقيقة كل الاشياء و ليس بشىءٍ منها » اشاره به همين مطلب دارد .\r\nمقصود مؤلف رحمه الله از اضافه اشراقيه قسم دوم است بر اين اساس صفات واجب تعالى كه مرتبهء آنها عين مرتبهء ذات اوست عين واجب تعالى مىباشند و اضافه چيزى غير از مضاف نمىباشد يعنى ذات اقدس او و صفات او يك چيز مىباشند واختلاف مرتبه‌اى آن گونه كه در ميان علت و معلول وجود دارد - ندارند .\r\n\r\nواجب تعالى وجود صرفى است كه براى او تمام كمالات حاصل است\r\nمتن\r\nوقد تبيّن بما مرّ : أوّلًا : أنّ الوجود . . . معه ، فله كلُّ كمالٍ فى الوجود .\r\nترجمه\r\nاز آنچه گذشت امورى روشن مىگردد : مطلب اول اين‌كه وجود واجب ، وجود صِرف بوده ماهيتى برايش نيست و عدمى هم او را همراهى نمىكند . پس براى او تمام كمالات وجود هست .\r\nشرح\r\nاگر وجود واجب ، صِرف و بحت نباشد يعنى آميخته با حد و ماهيتى باشد ، حدها ناگزير او را از ساير چيزها جدا مىكنند و او مركب از وجود و عدم مىگردد ؛ چون او\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nواجد خود و فاقد غير خود مىشود . و چون مركب مىشود به اجزاى خود ، محتاج مىگردد . و چون محتاج شد ممكن خواهد بود نه واجب . و اين ، خلاف فرض است .\r\nپس او خداوندى است كه وجود محض است و داراى تمام كمالاتى كه در هستى تحقق دارد مىباشد و هيچ نوع تركيب و يا آميختگى با عدم ندارد .\r\n\r\nوحدت واجب تعالى ، وحدت صرف است\r\nمتن\r\nوثانياً : أنّه واحدٌ وحدة الصرافة . . . « إنّه واحد لا بالعدد » .\r\nترجمه\r\nمطلب دوم اين‌كه واجب تعالى واحد است و حدت صرف ، كه وحدت حقه ناميده مىشود ؛ به اين معنا كه هرچه را كه دوم براى او فرض كنى از او ضرورتاً به كمالى كه در اولى نيست ، متمايز خواهد بود . ناگزير ذات او مركب از وجود و عدم خواهد گشت و از محض وجود و صرف هستى خارج خواهد شد . در حالى كه فرض بر اين بود كه او صِرف الوجود است . و اين ، خلاف فرض است .\r\nپس او در ذات خالص خود به گونه‌اى است كه هرچه را دوم براى او فرض كنى به همان اول ، عود خواهد كرد . و اين همان مقصود سخن حكماست كه مىگويند : « او واحد غير عددى است . »\r\nشرح\r\nدر نكتهء قبل ، صرافت وجود را تقرير فرمودند و در اين نكته وحدت حقهء حقيقيه را تقرير مىنمايند . لازم به ذكر است كه وحدت داراى اقسامى است :\r\n1 . واحد شخصى مانند زيد و عمرو در اين واحد فرض تعدد وجود دارد\r\n2 . واحد نوعى مانند انسان و فرس و بقر\r\n3 . واحد جنسى مانند حيوان\r\n4 . واحد صنفى مانند بازرگان ونويسنده\r\n5 . واحد به وحدت حقهء حقيقيه\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاين وحدت ، وحدتى است كه عين واحد است و تصور دو و سه براى آن نيست . و هرچه كه براى او دوم فرض كنى به همان اول ، عود خواهد كرد ؛ زيرا اگر به طور واقعى دومى براى او فرض شود دومى از اولى به كمالى ممتاز خواهد شد . پس اولى فاقد او بوده ناگزير مركب از وجود و عدم خواهد گشت . تركيب ، نشان احتياج و احتياج ، نشان امكان نه وجوب خواهد بود .\r\nبنابراين ، او واحد است ، اما واحدى كه دو و بيشتر از آن براى او امكان تصور ندارد ؛ زيرا در صِرف الوجود تعدد و تكرار معنا ندارد و فرض تعدد منجر به مناقضه خواهد گشت ؛ زيرا لازم خواهد آمد آنچه را كه صِرف ، فرض كرده‌ايم صرف نباشد . و اين يكى از مواردى است كه فرض محال در او محال است ( اگر چه در پاره‌اى موارد چنين نيست ) . و به نكته فوق ، اشاره دارد فرمايش حضرت امير عليه السلام در خطبهء 152 نهج‌البلاغه ، كه خداوند تعالى « الأحد بلا تأويل عدد » است .\r\n\r\nنفى جزء از واجب تعالى\r\nمتن\r\nوثالثاً : أنّه بسيط لا جزء له . . . وقد فُرِضَ صرفاً ، هذا خلفٌ .\r\nترجمه\r\nنكتهء سوم اين‌كه واجب ، بسيط است و جزء ندارد ؛ نه عقلًا و نه خارجاً . و الّا از صرافت وجود ، خارج مىشود ، در حالى كه او صرف فرض شده بود . و اين خلاف فرض است .\r\nشرح\r\nاگر واجب ، بسيط نباشد و در خارج ، از ماده و صورت و در ذهن از جنس و فصل ، تركيب يافته باشد ديگر صِرف الوجود نخواهد بود . و يا اگر فرض كنيم كه در خارج ، از وجود و ماهيت تركيب يافته باشد ، باز صرف الوجود نخواهد بود ، در حالى كه او را صِرف‌الوجود انگاشته‌ايم ، به تقريرى كه در نكتهء اول گذشت .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nتمام صفات واجب تعالى عين يك‌ديگرند\r\nمتن\r\nورابعاً : أنّ ما انُتزِعَ عنه وجوبُه . . . وهى جميعاً عين الذات المتعالية .\r\nترجمه\r\nنكته چهارم اين‌كه آنچه از او وجوب واجب انتزاع مىشود بعينه همان چيزى است كه از او وجود واجب انتزاع مىشود و لازمهء اين سخن اين است كه هر صفتى از صفاتش - در حالى كه همه واجبند - عين ديگر صفات باشد و همه ، عين ذات واجب تعالى باشند .\r\nشرح\r\nگفته شد از همان ذات كه وجوب ، انتزاع مىشود وجود هم انتزاع مىگردد ؛ يعنى ما به ازاى اين دو ، يك چيز هست . نتيجه اين‌كه - هر صفت از صفات او كه همه واجبند ( به حكم آنچه در اول اين فصل گذشت ؛ كه واجب الوجود بالذات ، واجب الوجود من جميع الجهات نيز هست ) و هر صفت واجب ، عين وجود اوست ( به حكم نكتهء فوق كه حيث وجوب او عين حيث وجود اوست ) و چون وجود ، واحد و صِرف است پس صفات او هم كه عين وجود اويند همه عين هم مىباشند و در مقام وجود ، واحد هستند . « 1 »\r\nحاصل سخن اين كه صفات واجب تعالى عين وجود او هست و چون وجود او واحد است و صفات عين آن وجود واحد است پس همهء صفات هم عين يك‌ديگرند دربارهء عينيت صفات واجب تعالى توضيحى در جلد سوم فروغ حكمت خواهد آمد كه پاسخ‌گوى ابهامات در اين مسئله مىباشد . « 2 »\r\n\r\n\r\n","description":"","footnote":"\r\n( 1 ) و . ر . ك : مرحلهء دوازدهم فصل نهم و نيز فروغ حكمت جلد سوم شرح نهايه ذيل مباحث آن فصل\r\n( 2 ) و . ر . ك : مرحلهء دوازدهم فصل نهم و نيز فروغ حكمت جلد سوم شرح نهايه ذيل مباحث آن فصل\r\n","page_name":" 338 ","page_number":338},
  {"content":"\r\n\r\n\r\nمعناى وجوب واجب تعالى\r\nمتن\r\nوخامساً : أنّ الوجوب من شؤون الوجود الواجبّى . . . ويطرده بانضمامها إليه .\r\nترجمه\r\nپنجم اين‌كه وجوب همچون وحدت از شئون وجود واجب است و از ذات او خارج نيست . با توجه به اين‌كه وجوب ، تأكيد وجوداست و در نقيض عدم بودن صراحت دارد و طارد عدم مىباشد ، پس محال است عدم بر او عارض شود . وجود امكانى نيز گرچه نقيض عدم و طارد اوست ، لكن به جهت آن‌كه نسبت به علتى كه واجب الوجود بالذات هست - حال يا بىواسطه يا با واسطه - وجود رابط محسوب مىشود و قائم به علت خود بوده و استقلالى از او به هيچ وجه ندارد . از اين جهت فى نفسه محكوم به حُكمى نيست ، مگر به انضمام علتش به او .\r\nپس او ( وجود امكانى ) واجب است به ايجاب علتى كه او واجب بالذات است . در اين صورت امتناع از قبول عدم داشته و به سبب انضمام علت به او ، طاردِ عدم خواهد بود .\r\nشرح\r\nدراين فقره به دو نكته اشاره مىكنند ؛ يكى شرح معناى وجوب ، كه بر اساس بيان فوق ، وجوب عبارت است از تأكيد وجود به گونه‌اى كه به هيچ وجه ، عدم در او راه پيدا نكند و در نقيض عدم قرار گرفتن صراحت داشته باشد .\r\nدر اين‌جا اشكالى مطرح مىشود و آن اين‌كه خود وجودات امكانى هم كه داراى ويژگى فوق هستند يعنى نقيض عدم و طارد اويند ، پس چه فرقى با وجود واجب دارند ؟\r\nمؤلف رحمه الله در جواب مىگويند : وجودات امكانى گرچه چنين هستند ، لكن چون آنها عين ربط به علت خود هستند و هيچ استقلالى از خود ندارند ، بقا و وجودشان به بقا و وجود علتشان هست ، پس فى نفسه محكوم به حكمى نيستند ؛ اگر به امتيازى ممتاز مىشوند از ناحيهء علت آنهاست .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nقبلًا گفتيم وجود رابط را وجود غير مستقل گويند . و چون وجود تمام هستى نسبت به واجب تعالى وجود غير مستقل است ، پس همه ، وجود رابطند ، و ذات او فقط وجود مستقل مىباشد . پس ، حكمِ نقيض عدم بودن و طارد عدم قرار گرفتن به نحو استقلال ، اختصاص به ذات اقدس او دارد . و اگر ديگر موجودات به چنين حكمى ممتاز مىشوند به واسطهء انضمام علتشان - كه عبارتند از وسايط در خَلق يا علّةالعلل ، يعنى خدا - مىباشد .\r\nموجودات امكانى به لحاظ انتسابى كه به واجب تعالى دارند استدلال نسبى مىيابند و با قطع نظر از اين انتساب همه هيچ و پوچند .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبه پرسش‌هاى زير پاسخ دهيد .\r\n1 . معناى اين‌كه واجب الوجود ، واجب الوجود از جميع جهات است ، چيست ؟\r\n2 . چرا ذات واجب و مفارقات نوريه ، حالت منتظره ندارند ؟\r\n3 . دليل بر اين‌كه واجب الوجود از جميع جهات ، واجب الوجود است ، چيست ؟\r\n4 . اگر صفات خداوند همچون ذات او واجب است دربارهء صفاتى كه از ناحيهء افعال خداوند كه متعلق به ممكنات و حادثات هستند و بر واجب تعالى ملحق مىشوند مانند خالق و رازق و محى ومميت چه مىگوييد ؟ زيرا آن صفات چون قائم به اطراف خود هستند و اطراف آنها حادث و ممكن مىباشند پس آنها هم حادث و ممكنند . بدين صورت مسئله وجوب صفات الهى نقض مىگردد . به اين اشكال پاسخ دهيد ؟\r\n5 . صرافت وجود در واجب تعالى را تقرير نماييد ؟\r\n6 . بساطت در واجب تعالى را توضيح دهيد ؟\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nالفصل الخامس‌الشىء ما لم يجبُ لم يُوجَد ، وفيه بطلان القول بالأولويّة\r\n\r\nمعلول تا به مرز وجوب نرسد ، موجود نمىشود\r\nمتن\r\nقد تقدّم أنّ الماهيّة فى مرتبة . . . لم‌يجب لم يُوجَد ، و ما لم يمتنع لم يعدم .\r\nترجمه\r\nپيش از اين گذشت « 1 » كه ماهيت در مرتبهء ذاتش چيزى نيست ، مگر خودش ؛ نه موجود است و نه معدوم و نه هيچ چيز ديگر . و از آن ، ضرورت وجود و عدم ، به سلب تحصيلى - كه همان معناى امكان اوست - مسلوب است .\r\nپس ، ماهيت نزد عقل نسبت به وجود و عدم يك‌سان است . لذا عقل شك نمىكند كه تَلبس آن به وجود و عدم ، مستند به خود ماهيت نيست ؛ چون نسبت ماهيت به آن دو مساوى است و هيچ يك از آن دو بدون سبب ، حاصل نمىشوند . بلكه متوقف به چيزى وراى ماهيت است تا او را از حد استوا خارج كند و جانب وجود يا عدم را ترجيح دهد ، كه آن علت است .\r\nو ترجيح جانب وجود توسط علت حاصل نمىشود ، مگر به ايجاب ( و حتميت ) وجود ؛ زيرا اگر\r\n\r\n\r\n","description":"","footnote":"\r\n( 1 ) . در فصل دوم از مرحلهء اول\r\n","page_name":" 342 ","page_number":342},
  {"content":"\r\n\r\nايجاب ( و حتميت ) نباشد جانب وجود براى ماهيت متعين نمىشود ، بلكه جائز الطرفَيْن ( بين وجود و عدم ) باقى مىماند و اين سؤال منقطع نمىگردد كه : چرا موجود شد ، با آن‌كه عدم برايش جايز بود .\r\nپس ، از علت ، ايجادى سر نمىزند مگر آن‌كه قبلًا معلول ، ايجاب وجود ( و حتميت صدور ) يافته باشد .\r\nسخن در علت عدم و امتناع بخشى او براى معلول ، نظير سخن در علت وجود و وجوب بخشى اوست . پس ، علت وجود از نظر عليت ، تمام نمىشود ، مگر زمانى كه به مرز ايجاب ( و حتميت اصدار ) برسد . و علت عدم از نظر عليت ، تمام نمىشود ، مگر زمانى كه امتناع معلول را افاده دهد .\r\nپس ، معلول تا ( وجود آن ) واجب نگردد موجود نمىشود ، و تا صدور آن ممتنع نگردد معدوم نمىشود .\r\nشرح\r\nدر فصلِ اول از اين مرحله گذشت كه ماهيت به خودى خود نه موجود است و نه معدوم . و اگر يكى از اين دو بر آن عارض مىشود به واسطهء علت است . شرح سلب وجود و عدم از مرتبهء ماهيت به نحو سلب تحصيلى « 1 » گذشت . حاصل سخن اين‌كه وقتى محمولى از موضوعى سلب مىشود - مانند اين‌كه از ماهيت ، وجود و عدم سلب مىگردد - به گونه‌اى كه محمول از موضوع رفع گردد ، به اين سلب ، سلب محصل يا سلب تحصيلى مىگويند .\r\nحال اگر ماهيت بخواهد به وجود يا عدم ، متلبس گردد بايد قبلًا علتى برايش حاصل شود . و اگر علت بخواهد به آن ماهيت ، وجود يا عدم بدهد تا اعطاى وجود به مرز حتميت و قطعيت نرسد معلول از او صادر نمىشود . همان‌طور كه تا اعطاى عدم به مرتبهء حتميت و قطعيت نرسد معلول ، معدوم نمىگردد ؛ زيرا اگر صدور معلول از علت ، اولويت يافت اما به حتميت نرسيد و معلول صادر شد در حالى كه مىتوانست\r\n\r\n\r\n","description":"","footnote":"\r\n( 1 ) . ر . ك : مرحلهء چهارم ، فصل اول ، ذيل جمله « كما يظهر من التّقسيم سلبٌ تحصيلىّ »\r\n","page_name":" 343 ","page_number":343},
  {"content":"\r\n\r\nصادر نشود ، جاى اين پرسش هم‌چنان باقى خواهد بود كه چرا معلولى كه مىتوانست صادر نشود ، صادر شد ؟ زمانى اين سؤال منقطع مىگردد كه صدور معلول ، حتميت تمام يابد ، به گونه‌اى كه اگر بخواهد معلول صادر نشود عدم صدور ممتنع باشد ، كه ما از اين ضابطه تعبير مىكنيم به « الشىء ما لم يجب لم يُوجَد » . همان گونه كه اگر وجود معلول به مرتبهء امتناع نرسد معدوم نمىگردد كه ا زآن تعبير مىكنيم به اين كه « الشّىءُ ما لم‌يمتنع لم‌يُعدَم » .\r\nتوضيح بيشتر اين‌كه ما فرض مىكنيم احتمال صدور معلول هفتاد درصد است ، ولى سى درصد هم احتمال صادر نشدن آن وجود دارد . در اين شرايط اگر معلول ، صادر شود ما مىتوانيم سؤال كنيم : معلولى كه احتمال واقع نشدن آن ، سى درصد بود ، چرا صادر شد ؟ و زمانى اين سؤال منقطع مىگردد كه عوامل به وجود آورندهء معلول ، صد در صد فراهم باشد ، كه ما از آن به « ايجاب عِلّى » تعبير مىكنيم .\r\nديگ زودپزى را فى المثل در نظر مىگيريم كه اگر تمام فضاى آن را تراكم بخار پُر كند ، مىتركد . حال اگر سى درصد از فضاى آن خالى باشد و در اين حال ، منفجر شود ، اين پرسش وجود دارد كه چرا با وجود ظرفيت خالى تركيد ؟\r\n\r\nآيا وجوبِ معلول ، فاعل را مجبور مىكند ؟\r\nمتن\r\nوأمّا قولُ بعضِهم : « أنّ وجوبَ وجودِ . . . فى فعله غير مختارٍ ، وهو محال . »\r\nترجمه\r\nاما بعضى اشكال وارد مىكنند و مىگويند : « 1 » وجوبِ وجودِ معلول ، مستلزم آن است كه علت مطلقاً\r\n\r\n\r\n","description":"","footnote":"\r\n( 1 ) . مقصود بعضى از متكلمان است كه همان معتزله باشند\r\n","page_name":" 344 ","page_number":344},
  {"content":"\r\n\r\nموجَب به فتح جيم ( يعنى مجبور ) و غير مختار گردد . پس ، لازم مىآيد كه واجب تعالى در افعال خود مجبور باشد و اختيارى نداشته باشد . و اين محال است .\r\nشرح\r\nحاصل اشكال اين است كه شما گفتيد معلول اگر بخواهد صادر شود بايد حتميت صدور بيابد . و به تعبير ديگرى وجوبِ وجود ، پيدا كند . آيا اين وجوبِ معلول ، تحكمى بر علت إعمال نمىكند ، و او را محكوم نمىكند كه او وجوباً معلول را اعطا كند ؟ كه اگر چنين باشد او فاعل مجبور و غير مختار خواهد بود ؛ زيرا بايد حتماً وجود معلول را اعطا كند و جز اين نمىتواند . و اين با اصلى كه در جاى خو ثابت شده كه واجب تعالى فاعل مختار است منافات دارد .\r\n\r\nجواب اشكال\r\nمتن\r\nفيدفعه : أنّ هذا الوجوب الذى يتلبّس . . . مترتّبٌ عليه ، متأخّرٌ عنه قائمٌ به .\r\nترجمه\r\nاين اشكال با اين بيان ، دفع مىشود كه وجوبى كه معلول بدان متلبس است وجوب غيرى است . و وجوب معلول از وجود او انتزاع شده‌است و به چيز ديگرى سرايت نمىكند . و ممتنع است كه معلول در وجود علت خود تأثير گذارد ، در حالى كه مترتب بر علت و متأخر از آن و قائم به آن است .\r\nشرح\r\nجواب مىدهند كه وجوب معلول برگرفته از وجود اوست ؛ يعنى وجودى كه لزوماً بايد به هنگام تماميت علت ، صدور يابد . و همان‌گونه كه وجود معلول ، متأخر از علت و قائم به اوست وجوبى هم كه منتزع از اوست قائم به علت و متأخر از اوست .\r\nلذا از آن به وجوب غيرى تعبير مىآوريم . و محال است كه وجوبِ متأخر در علت\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nمتقدم ، تأثير گذارَد و آن را محكوم به ايجاب و اجبار نمايد . پس فاعل مختار مانند واجب تعالى گرچه لزوماً معلول را صادر مىكند اما لزوم صدور معلول به سبب ارادهء علت است كه به صدور معلول تعلق گرفته و معلول را به وجوب صدور محكوم ساخته است وجوبى كه از وجود معلول انتزاع مىشود تأثيرى در اختيار فاعل مختار ندارد .\r\n\r\nملاك قول به اولويت\r\nمتن\r\nوقد ظهر بما تقدّم بطلان القول بالأولويّة . . . بكون العدم أولى له من غير وجوب .\r\nترجمه\r\nاز بيانات فوق ، بطلان قول به اولويت به تمام اقسامش آشكار مىگردد . توضيح سخن اين‌كه جماعتى از متكلمان « 1 » - به گمان اين‌كه قول به اتصاف ممكن به وجوب براى رجحان يكى از دو جانب وجود يا عدم ، مستلزم آن است كه واجب تعالى در مبدئيت خود براى ايجاد هستى ، فاعل موجَب ، به فتح جيم ، ( يعنى فاعل مجبور ) گردد ؛ - در حالى كه ساحت او از اين معانى منزه است - از اين جهت معتقد شده‌اند كه رجحان يكى از وجود يا عدم براى ممكن ( نه به واسطهء اتصاف ممكن به وجوب بلكه ) به واسطهء خروج ماهيت از حد استوا به سوى يكى از اين دوست . به اين كيفيت كه وجود يا عدم براى او أولى باشد ، بدون آن‌كه يكى از وجود يا عدم به حد وجوب برسند ، تا به وسيلهء آن از حد امكان خارج گردند .\r\nپس ، ماهيت موجودْ به اولويت ، وجود براى او رجحان مىيابد ، بدون آن‌كه وجوبى در بين باشد .\r\nهمان‌طور كه ماهيت معدوم به سبب آن‌كه عدم براى او أولى است معدوم مىگردد ، بدون آن‌كه وجوبى در كار باشد .\r\n\r\n\r\n","description":"","footnote":"\r\n( 1 ) . معتزله\r\n","page_name":" 346 ","page_number":346},
  {"content":"\r\n\r\nشرح\r\nقائلين به اولويت معلول چه در جانب وجود يا جانب عدم ، از باب گريز از يك مشكل به اين نظريه ، ملتزم شده‌اند . اينها چنين پنداشته‌اند كه اگر بگويند معلول تا وجوبِ صدور نيابد صادر نمىشود اين نوعى ايجاب و تحكم بر علت - كه ذات واجب الوجود است - خواهد بود . يعنى او مجبور خواهد بود معلول را وجوباً صادر كند و نخواهد توانست كه آن را صادر نكند . از اين جهت از قول به وجوب معلول دست برداشته و قائل شده‌اند كه اولويت صدور براى صدور معلول و خروج از حد استوا كفايت مىكند ، بدون آن‌كه نيازى به وجوب و حتميت صدور باشد .\r\nما در فقرهء قبلى ، جواب اين ايراد را داديم و گفتيم كه وجوبِ معلول ، منتزع از وجود اوست . پس ، وجوبِ او متأخر و قائم به علت است . و محال است كه وجوبِ متأخر و قائم به علت در علت ، تأثير بگذارد . اين وجوب ، وجوب غيرى و مترشح از ناحيهء علت هست ، پس چگونه علت مىتواند از اين وجوب كه از خود او صادر مىشود منفعل و متأثر گردد .\r\n\r\nتقسيم اولويت به ذاتى و غيرى\r\nمتن\r\nوقد قسّموا الأولويّة إلى ذاتيّة تقتضيها . . . وقوع المعلول وإمّا غير كافيةٍ .\r\nترجمه\r\nاولويت را تقسيم كرده‌اند به اولويت ذاتى ، كه ( خود دو تفسير دارد : يكى آن‌كه ) ماهيت به ذات خود آن را اقتضا مىكند ( و دوم آن‌كه ) منفك از ذاتِ ماهيت نيست . و غير ذاتى ، كه علّتِ خارج ( از ماهيت ) آن را افاده مىكند . و هر يك از دو قسم يا براى وقوع معلول ، كافى هست يا نيست .\r\nشرح\r\nبر اين اساس ، اولويت به ذاتى و غير ذاتى و هر كدام به كافى و غير كافى تقسيم\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nمىگردد ، كه اقسام آن چهار تا مىشود .\r\nاولويت ذاتى را دو جور تفسير مىكنند . يك تفسير در اولويت ذاتى آن است كه ماهيت آن را اقتضا كند . تفسير ديگر آن است كه اگر ماهيت هم آن را اقتضا نكند و علت ديگرى داشته باشد ، او هيچ گاه از ماهيت ، منفك نمىشود . و مفاد اين اولويت آن است كه ماهيت خود به خود به جانب وجود يا عدم ، اولويت مىيابد .\r\nاولويت غيرى آن است كه ديگرى اولويت به جانب وجود يا عدم را ايجاب كند ، و آن به اقتضاى ذات ماهيت نباشد .\r\n\r\nاقوال متفرقه در باب اولويت\r\nمتن\r\nو نقل عن بعض القدماء أنّهم اعتبروا . . . لكون العدم أسهل وقوعاً .\r\nترجمه\r\nنقل شده است « 1 » كه بعضى از قدما در مورد پاره‌اى از موجودات ، قائل به اولويت در جانب وجود شده‌اند . و اثر اين اولويت آن است كه از نظر وجود اكثراً واقع مىشود ، يا ( وقت وقوع ) به طور شديد و قوى حاصل مىگردد ، يا براى وقوع به شرط كمترى نياز دارد . و ( هم‌چنين در جانب عدم ) براى پاره‌اى از معدومات اولويت عدم را اعتبار كرده‌اند . و اثرش كمتر واقع شدن ، يا ضعف ، يا به هنگام وقوع به شرط بيشتر نياز داشتن است .\r\nاز بعضى نقل شده است « 2 » كه اعتبار اولويت در طرف عدم را نسبت به پاره‌اى از موجودات فقط شرط دانسته‌اند .\r\nو از بعضى ديگر نقل شده است كه اولويت عدم را نسبت به جميع موجودات ممكن ، شرط\r\n\r\n\r\n","description":"","footnote":"\r\n( 1 ) . ناقل صدرالمتألهين در اسفار ، ج 1 ، ص 200 - 201 مىباشد ، ولى سپس مىنويسد : فأمّا تجويز كون نفس الشىءمكوّن نفسه و مقرّر ذاته مع بطلانه الذاتى فلا يتصور من البشر تجشّم فى ذلك مالم يكن مريض النفس\r\n( 2 ) . اسفار ، ج 1 ، ص 204\r\n","page_name":" 348 ","page_number":348},
  {"content":"\r\n\r\nدانسته‌اند ؛ زيرا عدم از نظر وقوع ، آسان‌تر است . « 1 » ( لذا اولويت براى آن كافى است ، بر خلاف جانب وجود . )\r\nشرح\r\nدر اين بحث از سوى متكلمان نظريه‌هاى مختلفى ابراز شده است . جمعى قائل به وجود اولويت است اما نه نسبت به همهء موجودات ، بلكه نسبت به پاره‌اى « 2 » از موجودات مانند موجودات سيال چون زمان وحركت و صوت . و تأثير اولويت در اين امور آن است كه آن موجود را اكثراً در معرض وقوع قرار مىدهد ، بر خلاف چيزهايى كه اين اولويت را ندارند . به علاوه آن‌كه آن موجود اگر واقع شد از نظر وجود ، قوى و شديد واقع مىشود ؛ چون تمايل او به موجود شدن بيشتر است ، بر خلاف چيزى كه اين اولويت را ندارد . يا آن‌كه وقوعش به دليل اولويت به شرايط كمترى احتياج دارد . و هم‌چنين در جانب عدم ، اولويتِ عدم را نسبت به پاره‌اى از معدومات ، نه همهء آنها اعتبار كرده‌اند . و اثر آن ، نقطه مقابل مطالب فوق است .\r\nبعضى ديگر ، اولويت را در جانب عدم ، نسبت به بعضى از موجودات شرط مىدانند . و بعضى ، اولويت عدم را نسبت به جميع موجودات معتبر دانسته‌اند ؛ به اين معنا كه گرچه اولويت در جانب وجود ، كافى نيست اما براى معدوم شدن كافى است ؛ زيرا وقوعِ عدم ، آسان‌تر از وقوع وجود است . لذا اولويت هم براى او كافى است .\r\n\r\nرد نظريهء كفايت اولويت در صدور معلول\r\nمتن\r\nهذه أقوالهم على إختلافها . . . وينقطع به جواز الطرف الآخر وهو الوجوب .\r\n\r\n\r\n","description":"","footnote":"\r\n( 1 ) . قال شارح المواقف « و هو مردودبان سهولة عدمها بالنظر الى غيرها لايقتضى اولويته لذاتها » شرح مواقف ، ص 141\r\n( 2 ) . ر . ك : شرح مواقف ، ص 141 و شرح مقاصد ، ج 1 ، ص 127\r\n","page_name":" 349 ","page_number":349},
  {"content":"\r\n\r\nترجمه\r\nاين ، اقوال آنهاست با همهء اختلافى كه وجود دارد . با بيانى كه گذشت ، فساد قول به اولويت به طور كلى روشن شد ؛ زيرا حصول اولويت در يكى از دو جانب وجود و عدم ، جواز وقوع طرف ديگر را از بين نمىبرد و سؤال از تَعيُّن طرف اولى با وجودِ جواز طرف ديگر ، هم‌چنان به جاى خود باقى است ؛ گرچه سلسلهء اولويت‌ها تا بىنهايت به پيش رود . مگر آن‌كه منتهى شود به چيزى كه به آن ، طرف اولى متعين گردد و به سبب آن ، جواز طرف ديگر منقطع شود ؛ كه اين يعنى همان وجوب .\r\nشرح\r\nاز بيانات گذشته نتيجه حاصل مىشود كه قول به اولويت با تمام شقوق آن باطل است . و اگر هزاران اولويت يكى پس از ديگرى به يك‌ديگر مستند شوند و اين سلسله تا بىنهايت ادامه يابد هم‌چنان تا معلول ، وجوب صدور نيابد صادر نخواهد گشت . زيرا با وجود اولويت صدور اين سؤال هم‌چنان به جاى خود باقى است كه معلول با اين‌كه مىتوانست صادر نشود چرا صادر نشد و اين سؤال زمانى منقطع مىگردد كه معلول وجوب صدور بيابد زيرا با وجوب صدور ، معلول بايد صادر شود و راهى جز اين ندارد . علاوه بر بيانات گذشته دليل ديگرى نيز هست كه ذيلًا بدان اشاره مىشود .\r\n\r\nدليلى ديگر بر ابطال كافى بودن اولويت در صدور معلول\r\nمتن\r\nعلى أنّ فى القول بالأولويّة إبطالًا . . . أغمضنا عن إيرادها بعد ظهور الحال بما تقدّم .\r\nترجمه\r\nبه علاوه آن‌كه در قول به اولويت ، ضرورت توقف و وابستگى ماهيات ممكنه در وجود و عدم به علت ، ابطال مىشود ؛ زيرا براساس اين قول ، جايز است كه جانب مرجوح با آن‌كه براى جانب ديگر اولويت و علت تامه حاصل است ، واقع شود . و از پيش گذشت كه در اين هنگام ، محال است كه علتِ\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nجانب مرجوح تحقق يابد ، ( زيرا علت جانب راجح ، حاصل است . ) ناگزير بايد بگوييم جانب مرجوح براى وقوعش متوقف بر علت نيست ، در حالى كه اين ( عدم توقف بر علت ) خلاف فرض است .\r\nو براى حكما در رد اقوال فوق ، « 1 » دلايل ديگرى است كه فساد آنها را تبيين مىكند . حال كه با دليل فوق ، فساد آن اقوال ظاهر گشت ، از ذكر دلايل ايشان صرف نظر مىكنيم .\r\nشرح\r\nاين دليل مستقل ديگرى بر ابطال كافى بودن اولويت در وقوع معلول است .\r\nحاصل سخن اين‌كه اگر اولويت ، در صدور معلول كافى باشد يك اصل مسلم فلسفى مخدوش خواهد گشت . و آن اصل عبارت است از ضرورت توقف ماهيات امكانى بر علت‌هاى خود ؛ زيرا طرف مرجوح ، با آن‌كه امكان تحقق دارد نمىتواند ، تحقق يابد .\r\nتوضيحش اين است كه :\r\nاگر اولويت را در يك طرف ، كافى دانستيم طرف مرجوح هم‌چنان امكان تحقق خواهد داشت ؛ زيرا تحقق جانب مرجوح به نحو قطع منسدّ نگرديده است . در حالى كه علت تحقق جانب راجح همراه با اولويت ، محقق شده است ، در اين هنگام با توجه به وجود علت راجح ، ممكن نخواهد بود كه علت تحقق مرجوح نيز حاصل باشد ؛ چون اجتماع دو علت متقابل محال است . ناگزير بايد بگوييم امكان تحقق جانب مرجوح ، بدون علت خواهد بود . و اين محال است ؛ زيرا اصل مسلم فوق كه هر معلولى نفياً و اثباتاً به علت مستند است مخدوش مىگردد .\r\n\r\nتكرار اشكال قبلى\r\nمتن\r\nوأمّا حديثُ استلزام الوجوب الغيرى . . . لايعقل أن يُؤثَّر فى العلّة ويَفعل فيها .\r\n\r\n\r\n","description":"","footnote":"\r\n( 1 ) . ر . ك : شرح المقاصد ، ج 1 ، ص 127 - 129 و اسفار ، ج 1 ، ص 221 - 223\r\n","page_name":" 351 ","page_number":351},
  {"content":"\r\n\r\nترجمه\r\nفساد اين سخن ، واضح است كه وجوب غيرى - يعنى وجوب معلول به جهت علت خود - مستلزم آن است كه علت ( مجبور و ) موجَب - به فتح جيم - گردد ؛ چنان‌كه بيان آن گذشت . چون اين وجوب يك انتزاع عقلى از وجودِ معلول است و زايد بر وجودش نيست . و معلول به تمام حقيقت خود ، امرى است متفرع بر علت و قائم به او و متأخر از او . و چيزى كه شأن او چنين است معقول نيست كه در علت خود اثر گذارَد و او را مجبور سازد .\r\nشرح\r\nتوضيح اين اشكال و جواب آن همراه با شرح ، در همين فصل « 1 » گذشت و ديگر نياز به تكرار نيست .\r\n\r\nقضايايى كه جهت آنها اولويت است برهانى نيستند\r\nمتن\r\nو من فروع هذه المسألة أنّ القضايا . . . أن يرجع المعنى إلى نوعٍ من التّشكيك .\r\nترجمه\r\nاز فروعات اين مسئله اين است كه قضايايى كه جهت آنها اولويت است برهانى نيستند ؛ زيرا جز ضرورت و امكان ، جهتى وجود ندارد ، مگر آن‌كه مطلب به نوعى از تشكيك برگردد .\r\nشرح\r\nدر قضاياى برهانى يقين ، معتبر هست و در يقين مطابقت قضيه با نفس الامر لازم است . پس ، قضايايى كه جهت آنها اولويت است برهانى نيستند ؛ زيرا اولويت در خارج و نفس الامر ، واقع نيست ؛ هرچه هست يا به نحو امكان هست يا به نحو\r\n\r\n\r\n","description":"","footnote":"\r\n( 1 ) . مرحلهء چهارم ، فصل پنجم ، ذيل « وامّا قول بعضِهم انّ وجوبَ وجودِ المعلول يستلزم كون العلّة على الاطلاق‌موجَبة »\r\n","page_name":" 352 ","page_number":352},
  {"content":"\r\n\r\nوجوب . مانند وجود قيام براى زيد كه به امكان ثابت است و وجود علم براى واجب تعالى كه به وجوب ثابت است و چون مطابقى براى اين سنخ از قضايا در نفس الامر نيست اين قضايا برهانى و يقينى نيستند .\r\nنتيجه اين‌كه اولويت مقابل ضرورت است و قضايايى كه جهت آنها اولويت است چون ضرورى نيستند پس ممكن مىباشند زيرا جهتى جز ضرورت و امكان در خارج وجود ندارد و چون ممكن شدند برهانى نخواهند بود زيرا از شرائط مقدمات برهان آن است كه ثبوت محمول براى موضوع ضرورى باشد كه بالطبع افادهء نتيجه هم ضرورى خواهد بود .\r\nآرى ، مىتوان اولويت را به تشكيك در وجوب و امكان ارجاع داد . مثلًا بگوييم :\r\nوجودِ معلول ، واجب است به هنگام وجودِ علت ، و وجودِ علت ، واجب است به هنگام وجود معلول . لكن وقتى معلول ، وجود دارد علت او به طريق اولى وجود دارد .\r\nمفهوم اين قضيه اين است كه علت در وجوبِ وجود اولى از وجوبِ وجودِ معلول است ؛ زيرا وجوبِ معلول ، برگرفته از وجوب علت است . پس ، وجوب در اين ميان حقيقت مشكك شد . مرتبه‌اى از او اولى از مرتبه ديگر آن شد كه همان وجوب علت باشد .\r\nيا در باب امكان بگوييم : اگر علت ، امرى ممكن باشد معلول او به ممكن بودن اولى از علت هست ؛ چون مرتبهء معلول ، ضعيف‌تر است از مرتبهء علت . پس گرچه علت و معلولِ ممكن هر دو ممكنند ، لكن معلول در امكان ، اولى از علت است .\r\nنتيجه اين‌كه اولويت در معناى امكان و وجوب مىتواند راه يابد ، كه حاصل آن ، تشكيك در معناى امكان و وجوب خواهد بود . اما هيچ گاه اولويت ، جهتِ هيچ قضيه‌اى واقع نمىشود ؛ چون در خارج مَحْكىٌ عنه ندارد .\r\nقوله : الا ان يرجع المعنى الى نوع من التشكيك تشكيك داراى انواعى است مانند تشكيك به اشديت و اضعفيت و اكثريت واقليت و اقدميت و عدم آن ، قسم ديگرى از آن تشكيك به اولويت و عدم آن مىباشد مانند آن كه مىگوييم الله تعالى موجود\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبالاولويه چون خداى متعال وجود قائم به نفس خود است و ديگر موجودات قائم به اويند پس او در موجوديت از ديگر موجودات ، اولويت وجود دارد البته اولويت به اين معنا با ضرورت منافات ندارد و قضايايى كه به اولويت به اين معنا مقيد مىشوند زمانى كه ضرورى باشند برهانى مىباشند .\r\n\r\nوجوب لاحق يا ضرورت به شرط محمول\r\nمتن\r\nتنبيهٌ : ما مرّ من وجوب الوجود للماهيّة . . . والماهيّة المعدومة محفوفة بامتناعين .\r\nترجمه\r\nآنچه از وجوبِ وجود براى ماهيت گذشت وجوب بالغير بود ، كه سابق بر وجود ماهيت و منتزَع از وجود اوست . و در اين‌جا وجوب ديگرى وجود دارد كه به ماهيت موجودة ملحق مىشود و ضرورت به شرط محمول ناميده مىشود .\r\nبيان مطلب اين است كه اگر بر ماهيتى كه متلبس به وجود است در حين تلبس به وجود ، عدم طارى شود در اين ماهيت ، اجتماع نقيضين رخ خواهد نمود ، كه محال است . و لازمهء اين محال ، آن است كه انفكاك وجود از آن حين تلبس به وجود ، ممتنع هست . و اين همان وجوبِ وجود از اين حيثيت ( ضرورت به شرط المحمول ) است .\r\nنظير اين بيان در امتناعى كه ملحق به ماهيت معدوم مىگردد ، جارى مىشود . پس ، ماهيت موجود محفوف است به دو وجوب ، و ماهيت معدوم محفوف است به دو امتناع .\r\nشرح\r\nقبلًا در باب وجوبِ سابق - يعنى حتميت صدور معلول ، كه از وجود معلول انتزاع مىگردد ولى ذهناً سابق بر وجود آن است - سخن رفت . اكنون به وجوب ديگرى كه لاحق بر معلول است و از آن به ضرورت به شرط محمول يا وجوب لاحق تعبير مىشود ، اشاره مىكنند .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nهر موجود به شرط وجود ، موجوديتش واجب و ضرورى است . اين قضيه را قضيهء به شرط المحمول مىگويند ؛ يعنى قضيه‌اى كه محمول آن جزء موضوع قرار گرفته و موضوع ، مشروط به محمول شده است . اين وجوب رتبتاً از وجودى كه جزء موضوع قرار گرفته ، متأخر و بر او لاحق است .\r\nبنابراين هر موجود را دو وجوب در بر گرفته است : يكى سابق و ديگرى لاحق .\r\nهمان‌طور كه هر ممتنع را دو امتناع در بر گرفته است : يكى از قبل و يكى از بعد . زيرا تا ماهيت از ناحيهء علت ، امتناع پيدا نكند ممتنع نمىشود ؛ كه اين را امتناع سابق مىناميم .\r\nو هر ماهيت معدوم به شرط عدم ، ممتنع الوجود است ؛ كه از اين امتناع به امتناع لاحق تعبير مىكنيم . پس ، هر ممتنعى نيز به دو امتناع ، محفوف است .\r\n\r\nوجوب سابق و لاحق ، وجوب غيرى هستند\r\nمتن\r\nوليعلم أنّ هذا الوجوب اللّاحق وجوبٌ . . . انتسابه إلى العلّة الفيّاضة له .\r\nترجمه\r\nبايد دانسته شود كه اين وجوب لاحق همچون آن وجوب سابق ، وجوب بالغير مىباشد ؛ زيرا وجوب لاحق از وجود ماهيت از حيث اتصاف ماهيت به وجود ، انتزاع مىشود ؛ چنان‌كه وجوب سابق از آن وجود و از حيث انتساب آن به علت فيّاضه‌اش ، انتزاع شده است .\r\nشرح\r\nگمان نرود وجوبى كه ممكن را از دو سو در برگرفته است ، او را واجب ذاتى مىكند . خير ، وجوب قبل و بعد ، وجوب غيرى است كه موضوعش ممكن ذاتى است . وجوب لاحق از آن جهت غيرى است كه از وجود ماهيت انتزاع مىشود ، نه از حيث ذات او بلكه از حيث اتصاف ماهيت به وجود . پس ، اين وجوب به ملاك غير يعنى اتصاف ماهيت به وجود است . و وجوب سابق از آن جهت غيرى است كه از\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nحيث انتسابش به علتى كه او را افاضه مىكند انتزاع مىشود . كه بدين ملاك اين وجوب ، غيرى مىشود ؛ چون به ملاك ذات خود او نيست ، تا وجوب ذاتى باشد ، بلكه به ملاك انتساب او به علت اوست . علتى كه او را افاضه مىكند .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nبه پرسش‌هاى زير پاسخ دهيد .\r\n1 . جملهء « الشىء مالَم يَجبْ لم يُوجَدْ » را معنا كنيد ؟\r\n2 . اقسام اولويت را بيان كنيد ؟\r\n3 . دليل قائلين به اولويت چيست ؟\r\n4 . چرا قضايايى كه جهت آنها اولويت است ، برهانى نيستند ؟\r\n5 . وجوب سابق و وجوب لاحق را تعريف كنيد ؟\r\n6 . وجوب سابق و لاحق از چه سنخ وجوبى هستند ؟\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nالفصل السّادس‌فى حاجة الممكن إلى العلّةوأنّ علّة حاجته إلى العلّة هو الإمكان دون الحدوث\r\n\r\nممكن نمىتواند بدون علت ، موجود شود\r\nمتن\r\nحاجة الممكن - أى توقّفه فى تلبّسه بالوجود . . . فخروج عن الفطرة الإنسانيّة .\r\nترجمه\r\nنيازمندى ممكن - يعنى توقف او در تلبّس به وجود يا عدم به چيزى وراى ماهيت خود - از ضروريات اوليه است . به گونه‌اى كه تصديق به آن به چيزى بيشتر از تصور موضوع و محمول ، نياز ندارد . وقتى ما تصور مىكنيم ماهيت ممكن را و مىبينيم كه نسبت او به وجود و عدم على السّويه است و رجحان يكى از اين دو و تلبّس به آن ، متوقف به امرى وراى ماهيت است ، بىدرنگ آن اصل را ( اصل نيازمندى معلول به علت را ) تصديق مىكنيم .\r\nپس ، اتصاف ممكن به يكى از دو وصف - يعنى وجود و عدم - متوقف بر امرى است وراى خود ، و ما آن امر را علت مىناميم . عقل سليم در اين مطلب ترديد نمىكند .\r\nو اما قول به اتصاف ماهيت - در حالى كه او ممكنِ متساوىِ النسبه به طرفين است - به يكى از آن دو - بدون آن كه از ناحيهء خود و يا از ناحيهء ديگرى باشد - اين خروج از فطرت انسانى مىباشد .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nشرح\r\nكسى كه مفهوم ممكن را تعقل كند و تساوى نسبت آن به وجود و عدم را ملاحظه نمايد ، به سادگى تصديق خواهد نمود چيزى كه حالش چنين است براى خروج از حد استوا نيازمند به علت است و عقلًا محال است كه بدون علت از مرز استوا بيرون شود و جامهء وجود يا عدم به تن نمايد . اين از قضاياى اوليه است كه تصور آن ملازم تصديق به آن است . و اگر كسى اين را انكار نمايد بر اساس فطرت و خردمندى ، سخن نگفته است .\r\nقوله : من الضروريات الاولية : در منطق قضاياى يقينى را به بديهى و نظرى تقسيم نموده‌اند قضاياى نظرى هم در نهايت بايد به قضاياى بديهى منتهى شوند . بديهيات كه اساس قضاياى يقينى را تشكيل مىدهند به شش قسم تقسيم مىشوند بدين ترتيب :\r\n1 . اوليّات\r\n2 . محسوسات\r\n3 . تجربيات\r\n4 . متواترات\r\n5 . حدسيات « 1 »\r\n6 . فطريات\r\nقضاياى اوليه ، قضايايى هستند كه عقل ذاتاً آنها را تصديق كند بدون احتياج به سببى خارج از ذات آن قضايا . بدين ترتيب كه تصور طرفين و نسبت حكم ميان آن دو\r\n\r\n\r\n","description":"","footnote":"\r\n( 1 ) . در نسخ اصلى به جاى « حدسيات » وجدانيات آمده و صحيح آن است كه به جاى آن حدسيات نوشته شود ، زيرا وجدانيات قسمى از محسوسات است كه آن را مشاهدات نيز نام مىگذارند . از اين رو ، قسيم قرار دادن آن در برابر محسوسات صحيح نيست . ر . ك : شرح مطالع ، ص 332 و اساس الاقتباس ، ص 345 و جوهر النضيد ، ص 199 و قواعد الجليّه ، ص 349 و بصائر النصيريّة ، ص 139\r\n","page_name":" 359 ","page_number":359},
  {"content":"\r\n\r\nبراى حكم و جزم به صدق قضيه كافى است مانند قضيه « كل از جزء بزرگ‌تر است » زيرا تصور كل و جزء و تصور نسبت ميان آن دو براى حكم كافى است . در بحث فعلى هم تصور ماهيت و تصور وجود و نسبت ميان آن دو براى حكم به اين معنا كه ماهيت در خروج از حد استوا محتاج است به علتى كه مرجح او باشد كافى است .\r\n\r\nملاك نيازمندى معلول به علت\r\nمتن\r\nوهل علّة حاجته إلى . . . بعلّتها وليس لها إلّاالإمكان .\r\nترجمه\r\nعلتِ حاجتِ ممكن « 1 » به علت ، امكان است يا حدوث ؟\r\nجمعى از متكلمان به قول دوم قائل شده‌اند . اما حق ، قول اول است و حكما هم‌چنين گفته‌اند .\r\nاستدلالى را كه حكما اقامه كرده‌اند اين است كه : ماهيت به اعتبار وجودش ضرورى الوجود و به اعتبار عدمش ضرورى العدم هست . و اين دو ضرورت ، ضرورت به شرط محمول ناميده مىشود . و ضرورت ، مناط غناى از علت است .\r\nو حدوث ، عبارت است از وجود چيزى ، پس از عدم . و به عبارتى ديگر حدوث ، عبارت است از ترتب يك ضرورت ( ضرورت وجود ) بر ضرورت ديگر ( ضرورت عدم ) . و ضرورت همان‌طور كه دانستى مناط غناى از سبب است . ( نه ملاك احتياج به سبب ) .\r\nپس تا ماهيت را همراه با امكانش اعتبار نكنى غنا و بىنيازى مرتفع نمىگردد و حاجت برايش حاصل نمىشود . و حاجت هم بدون علتِ حاجت ، محقق نمىشود . و علت حاجت چيزى جز امكان نيست .\r\n\r\n\r\n","description":"","footnote":"\r\n( 1 ) . ابن ميثم بحرانى در قواعد المرام ، ص 48 مىنويسد : علة حاجة الممكن إلى مؤثر هى امكانه وعند ابى هاشم هى الحدوث وعند ابى الحسن الاشعرى هى المركب منهما وعند الاشعرى الامكان به شرط الحدوث\r\n","page_name":" 360 ","page_number":360},
  {"content":"\r\n\r\nشرح\r\nدر اين‌كه ملاك نياز معلول به علت در چيست ، ميان حكما و متكلمين اختلاف است . جمعى از متكلمين مىگويند : ملاك نياز ، حدوثِ ممكن است . اما حكما قائلند كه امكان ، ملاك نيازمندى ممكن به علت است .\r\nتوضيح سخن اين‌كه ماهيت در حال موجود بودن ، وجود برايش ضرورى است ؛ همان‌طور كه در حال معدوم بودن ، عدم برايش ضرورى است . ما اين دو ضرورت را ضرورت به شرط المحمول نام مىگذاريم .\r\nو از سويى حدوث عبارت است از وجود بعد از عدم ، يا ترتب ضرورتِ وجود بر ضرورت عدم . و به عبارت سوم ، ماهيتى كه در حال عدم ، عدم برايش ضرورى بوده ، اكنون در حال وجود ، وجود برايش ضرورى گشته است . و چون ماهيت در خارج ، از اين دو حالت بيرون نيست و ضرورت ، ملاك بىنيازى از علت است ، از اين جهت حدوث نمىتواند ملاك نيازمندى به علت باشد ، بلكه بالعكس ، ملاك غنا و بىنيازى از علت است . و مادامى كه امكان را در كنار ماهيت اعتبار نكنيم غنا از آن مرتفع نخواهد گشت و علتِ حاجت ، حاصل نخواهد شد .\r\nپس وقتى ماهيت ، محتاج است كه ممكن باشد ؛ يعنى ملاك نياز ، امكان اوست . و گرنه صَرف‌نظر از امكان ، ماهيت در دو حالت وجود و عدم ، قرين دو ضرورت است و بىنياز از علت خواهد بود .\r\n\r\nبرهانى ديگر بر اين‌كه علتِ حاجت ، امكان است نه حدوث\r\nمتن\r\nحجّة اخرى : الحدوث - وهو كون الوجود مسبوقاً . . . تدور معه وجوداً وعدماً .\r\nترجمه\r\nحدوث - كه همان وجودِ مسبوق به عدم هست - صفتِ وجودِ خاصى است . پس او به جهت تقدم\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nموصوف بر صفت ، مسبوق به وجودِ معلول است . و وجود ، مسبوق به ايجاد علت ، و ايجادْ مسبوق به وجوبِ معلول ، و وجوبِ معلولْ - چنان‌كه گذشت « 1 » - مسبوق به ايجاب علت است . و ايجابِ علت مسبوق به حاجتِ معلول و حاجتِ معلول مسبوق به امكان اوست ؛ زيرا اگر ممكن نباشد يا واجب است يا ممتنع ، و وجوب و امتناع مناط غناى از علت است .\r\nپس اگر حدوث ، علتِ حاجت باشد - با توجه به اين‌كه علت ، بالضّرورة مقدم بر معلول است - قطعاً حدوث چند مرتبه بر خودش مقدم مىگردد . و اين ، امرِ محالى است . پس ، علتِ حاجت همان امكان است ؛ و نيازمندى وجوداً و عدماً داير مدار اوست زيرا غير از امكان ، چيزى وجود ندارد كه صالح براى عليت باشد .\r\nشرح\r\nوقتى حدوث را معنا مىكنيم و مىگوييم كه آن عبارت است از « وجودِ بعد از عدم » و ملاحظه مىكنيم كه اين حالت همچون ساير صفات از موصوف خود - كه موجودى از موجوداتِ حادث هست - متأخر است ، چگونه ممكن خواهد بود حدوثى كه يك صفت متأخر است بتواند علت براى وجودى قرار گيرد كه موصوفِ مقدم است ؟ در حالى كه بالبداهة علت بايد سابق بر معلول باشد ، نه لاحق بر او .\r\nگفتنى است كه تأخر اين صفت از موصوف خود ، به يك مرتبه نيست ، بلكه به چندين مرتبه مىباشد ؛ زيرا در مرحلهء اول ، خود اين صفت از موصوف خودش كه وجود خاصى است متأخر است . سپس وجود موصوف متأخر از ايجاد علت ، و ايجاد علت متأخر از وجوب معلول ، و وجوب معلول متأخر از ايجاب علت ، و ايجاب علت متأخر از حاجتِ معلول مىباشد . حال ، اگر حدوث بخواهد علت براى وجودى حادث و ممكن گردد بايد چندين مرتبه از جايگاه خودش به پيش رود تا بتواند علت اين سلسله گردد . و اين ، امر محالى است كه حدوثِ متأخر ، علت امر متقدم گردد .\r\n\r\n\r\n","description":"","footnote":"\r\n( 1 ) . در فصل پنجم از اين مرحله\r\n","page_name":" 362 ","page_number":362},
  {"content":"\r\n\r\nبديهى است اين مراتب كه گفته شد مراتب تحليلى و ذهنى بين علت و معلول است ، و گرنه آنچه در خارج ، وجود دارد يك علت و يك معلول بيش نيست . اما به حكم مباحث سابق - كه وجود هر معلولى بايد مسبوق به ايجاد و ايجاد ، مسبوق به وجوب و هر وجوبى مسبوق به اراده و ايجاب علت و هر ايجابى مسبوق به حاجت باشد - اين مطالب مطرح مىگردد . وقتى عقلًا حدوث نتوانست علت حاجت ممكن باشد لامحاله امكان ، ملاك نياز او خواهد بود . زيرا چيز ديگرى نيست كه صلاحيت داشته باشد تا ملاك نيازمندى ممكن به علت قرار گيرد و مطلوب ما همين است .\r\n\r\nعليتِ حدوث ، به جميع احتمالاتش مردود است\r\nمتن\r\nوالحجّة تنفى كون الحدوث ممّا . . . شرطاً أو عدم الحدوث مانعاً .\r\nترجمه\r\nاين‌كه حدوث با هر يك از احتمالاتش بتواند متوقف عليه حاجت باشد برهان ، آن را منتفى مىداند ؛ خواه حدوث به تنهايى علت باشد ، يا امكان و حدوث با هم علت باشند ، يا حدوث ، علت و امكانْ شرط باشد ، و يا امكانْ علت و حدوثْ شرط ، يا عدم حدوث ، مانع باشد .\r\nشرح\r\nنتيجه اين‌كه براى حدوث هيچ نقشى در ملاك نيازمندىِ ممكن به علت قائل نيستيم . و آن را دخيل در نيازمندى ممكن نمىدانيم ؛ نه مستقلًا و نه مشتركاً ، نه به عنوان شرط آن را مىپذيريم و نه عدم آن را مانع نيازمندى مىشماريم .\r\nبا توجه به اين‌كه مجردات ، حادث نيستند ولى به علت نيازمندند ، معلوم مىشود كه عدم حدوث ، مانع از نيازمندى نيست . بلكه آنچه ملاك نيازمندى است امكان ماهيت اشياء مىباشد بدين معنا كه چون موجودات داراى ماهيت امكانى هستند و امكان ماهيت به معناى آن است كه او از وجود و عدم خالى است و براى خروج از حد\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاستوا به علت مرجح نيازمند است و اين ملاك هم در موجودات مجرد وجود دارد و هم در موجودات مادى بر اين اساس مانعى وجود ندارد كه موجودى بىآغاز باشد اما در عين حال به دليل آن‌كه ممكن الوجود است به علت نيازمند باشد .\r\n\r\nدليل مخالفان عليت امكان به عنوان ملاك نيازمندى\r\nمتن\r\nوقد استدلّوا على نفى علّيّة . . . فدوام الوجود يغنيه عن العلّة .\r\nترجمه\r\nبرخى استدلال كرده‌اند « 1 » بر اين‌كه امكان « 2 » به تنهايى نمىتواند علتِ حاجت باشد . گفته‌اند كه اگر علتِ حاجت به علت ، امكان باشد نه حدوث ، جايز است كه قديم زمانى يافت شود\r\nقديم زمانى يعنى چيزى كه بر او عدم زمانى سبقت نگيرد - و وجودِ قديم زمانى محال است ؛ زيرا به جهت دوام وجودش ، عدم در قديم زمانى راه ندارد ، تا اين‌كه براى رفع آن به علتى كه افاضهء وجود بر آن كند ، محتاج باشد . پس دوام وجود ، او را از علت بىنياز مىسازد .\r\nشرح\r\nكسانى كه حدوث را ملاك نيازمندى دانسته‌اند و امكان را صالح براى علت نيازمندى ندانسته‌اند ، مىگويند : اگر موجود به دليل حادث بودن ، نيازمند نباشد بلكه به علت ممكن بودن ، نيازمند باشد جايز خواهد بود كه موجوداتى قديم داشته باشيم ؛ يعنى موجوداتى كه حادث نيستند و هميشه بوده‌اند . و اگر موجود قديم داشته باشيم\r\n\r\n\r\n","description":"","footnote":"\r\n( 1 ) . يعنى متكلمان\r\n( 2 ) . صدرالمتألهين چون امكان ماهوى را صالح براى عليت نمىدانسته ، زيرا ماهيت تا موجود نشود چيزى نيست تا امكان او علت وجود او شود ، از امكان ماهوى به امكان وجودى عدول كرده و مىفرمايند : وجود موجودات به لحاظ فقر ذاتى خود نيازمند علت و محتاج به اويند و طرح امكان ماهوى به عنوان علت نيازمندى براى سهولت در امر تعليم مىباشد . ر . ك : اسفار ، ج 3 ، ص 253\r\n","page_name":" 364 ","page_number":364},
  {"content":"\r\n\r\nبه دليل آن‌كه وجودش هميشگى حاصل است ، نيازى به افاضهء وجود بر او نيست تا به علت ، نيازمند گردد . لذا از داشتن علت ، بىنياز است .\r\n\r\nجواب اول از اشكال\r\nمتن\r\nويدفعه : أنّ موضوعَ الحاجة هو الماهيّة . . . إلى موجوديّةٍ اخرى تُطَرأُ عليه .\r\nترجمه\r\nاشكال فوق را اين بيان دفع مىكند كه موضوع حاجت ، ماهيت ممكنه است نه ماهيت موجوده . و ماهيت به وصف امكان با وجود دايم ، محفوظ است ، همان‌طور كه با وجود غير دائم نيز محفوظ است .\r\nپس ، ماهيتى كه وجود او قديم است همانند ماهيت حادث الوجود ، احتياجش به علت به عنوان آن‌كه ممكن هست ، مىباشد . و وجود دايم بر آن افاضه مىشود همانند وجود حادث كه بر ماهيت حادث افاضه مىشود .\r\nاما ماهيت موجود به عنوان آن‌كه ماهيت موجود است ضرورت به شرط محمول برايش حاصل است . و ضرورت هم ملاك غناى از علت است ؛ به اين معنا كه « موجود بما أنّه موجود » محتاج به موجوديت ديگرى نيست ، كه بر او عارض شود .\r\nشرح\r\nمؤلف در پاسخ مىگويند كه موضوع حاجت ، ماهيت موجوده نيست تا گفته شود كه اگر ماهيت موجود ، قديم است پس نيازى به علت ندارد كه وجود را بر او افاضه نمايد . بلكه موضوع حاجت ، ماهيت به وصف امكان هست . و ماهيت به عنوان امر ممكن در وجود قديم و وجود حادث يك‌سان يافت مىشود .\r\nو وقتى ملاك حاجت ، ماهيت ممكن بود وجود همان‌طور كه در وجود حادث افاضه مىشود در وجود دايم هم افاضه ، مىشود ، با اين تفاوت كه در وجود حادث افاضه محدود به مقطع خاصى است ، ولى در وجود دايم ، هميشگى و دايمى است . بر\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nاساس اين قول ، مانعى ندارد كه موجودى هم داشته باشيم كه در عين حال كه نيازمند به علت و وابستهء به او هست ، قديم باشد و قديم بودن او ، او را از معلول بودن خارج نكند . بلكه بالعكس وابستگى او را به علت و كسبِ فيض او را از آن بيشتر نمايد .\r\nبله ، اگر فرض مىشد كه موضوع حاجت « ماهيت موجوده بما أَنّها موجودة » بود خوب وجود براى اين موجود به عنوان ضرورت به شرط محمول ضرورى مىنمود و او را از علت ، بىنياز مىكرد . لذا مؤلف حكيم رحمه الله فرمود : « والضّرورة مناط الغنى عن العلّة بمعنى أنّ الموجود بما أنّه موجود لا تحتاج الى موجوديّة اخرى تطرأ عليه . »\r\nالبته ضرورت به شرط محمول ، معلول را از علت جديد بىنياز مىكند نه از مطلق علت ، حتى از علت اوليهء وجود او .\r\n\r\nجواب دوم از اشكال\r\nمتن\r\nعلى أنّ مرادَهم من الحدوث الذى . . . الزّمان مسبوقاً بعدمٍ زمانىٍّ .\r\nترجمه\r\nمضافاً به اين‌كه مراد متكلمان از حدوثى كه او را در حاجت ، شرط دانسته‌اند حدوث زمانى است ، كه عبارت است از مسبوقيت وجود به عدم زمانى . پس آنچه ذكر كرده‌اند ( كه حدوث ، ملاك نياز است ) به نفس زمان ، نقض مىگردد ؛ زيرا معنا ندارد كه زمان ، مسبوق به عدم زمانى باشد .\r\nشرح\r\nمتكلمان كه حدوث را ملاك نياز دانسته‌اند مرادشان از حدوث ، حدوث زمانى است ( نه حدوث ذاتى و دهرى و غيره ) . و حدوث زمانى يعنى موجودى در زمانى نبوده و در زمان بعد موجود شده است . حال اگر همهء معلول‌ها از جمله خود زمان ، به حدوث زمانى حادثند ، لازم مىآيد كه زمان ، در زمان قبل نبوده و در زمان بعد حادث شده باشد . لازمهء اين سخن دو تالى فاسد است : يكى اين‌كه براى زمان كه ظرف موجودات مادى است زمانِ ديگرى به عنوان ظرف قائل باشيم . و زمان قبلى هم به\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nعنوان يك حادث زمانى به ظرف ديگر زمانى محتاج باشد ، او هم به ظرف ديگرى تا بىنهايت ، كه مستلزم تسلسل محال است . دوم اين‌كه لازم مىآيد زمان ، قبل از زمان ، موجود باشد . و اين « تقدّم شىء على نفسه » هست كه محال است .\r\nپس ، نفسِ زمان ادعاى آنها را كه حدوث زمانى را ملاك حاجت مىدانند نقض مىنمايد .\r\n\r\nجواب سوم اشكال\r\nمتن\r\nمضافاً إلى أنّ اثبات الزّمان قبل . . . فالزّمان لا يسبقه عدمٌ زمانىٌّ .\r\nترجمه\r\nعلاوه بر ( مطالب فوق ) اثبات زمان ، قبل از هر ماهيت امكانى ، اثبات حركتى است كه زمان را ترسيم مىكند . و در اثبات حركت ، اثبات متحركى است كه حركت ، قائم به او هست . و در اثبات متحرك ، اثبات جسم متحرك و ماده و صورت نيز خواهد بود . پس هرگاه وجود براى ماهيت ممكن فرض شود قبل از او قطعه‌اى از زمان خواهد بود . و هرگاه قطعه‌اى از زمان فرض شود ، نزد او ماهيت ممكنه خواهد بود . پس بر زمان ، عدم زمانى سبقت نمىگيرد .\r\nشرح\r\nعلاوه بر دو محذور فوق كه بيان شد محذور ديگرى رخ مىنمايد . و آن ، اين‌كه اگر ما همهء ممكنات را حادث زمانى بدانيم بايد زمانى وجود داشته باشد كه در آن هيچ ماهيت ممكنه‌اى نباشد ، در حالى كه زمان ، خود معلولِ حركت جسمِ ستارگان و اجرام فلكى است و با چرخش زمين و ماه و خورشيد ، روز و شب و ساعت و لحظه به وجود مىآيد . حال ، طبقِ فرضِ حدوث زمانى هر حادثى مسبوق به زمان است . و طبقِ قواعد صحيح ، هر زمانى به حكم آن‌كه از حركت به وجود مىآيد و حركت به متحرك جسمانى قائم است ، پس قبل از زمان ، ماهيت جسمْ وجود داشته است . به عبارت\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nديگر هر جسم حادثى ، مسبوق به زمان و هر زمانى مسبوق به جسمِ حادث است . و اين تعاقب دايماً در مورد هر ماهيتى تا بىنهايت ادامه پيدا مىكند . و تسلسل محال رخ مىنمايد .\r\nو در صورتى كه زمان را مسبوق به جسم به نحو كلى و جسم حادث را مسبوق به زمان به نحو كلى بدانيم ، دور محال رخ خواهد نمود . و چون مطلب چنين است پس حدوثِ زمانى به طور كلى نمىتواند ملاك نياز ممكنات باشد ؛ زيرا - همانطور كه گفتيم - در خود زمان به اشكال برمىخوريم . و حدوث زمانى ممكنات به نفس زمان نقض مىگردد\r\n\r\nنقد جواب سوم\r\nمتن\r\nوأجاب بعضهم عن النقض بأنّ الزّمان . . . إذ الحادث والقديم عليه واحد .\r\nترجمه\r\nبعضى از اين نقض ، جواب داده‌اند به اين‌كه زمان ، امر اعتبارى و وهمى است و مانعى وجود ندارد كه نسبت قِدمت به آن بدهيم ؛ زيرا وراى وهم ، حقيقتى براى آن متصور نيست .\r\nايرادى كه در اين سخن هست اين است كه اشكال ايشان اساس بناى خودشان را كه نياز ممكن را به حدوث زمانى استناد مىدهند ، ويران مىسازد ؛ زيرا بنابراين توجيه ، حادث و قديم به يك معنا خواهد بود .\r\nشرح\r\nبرخى در مقام پاسخ به نقض چنين پنداشته‌اند كه در خارج براى زمان ، واقعيتى نيست و زمان يك امر وهمى و ذهنى و اعتبارى است . و چون چنين است مانعى ندارد كه نسبت قديم بودن را به آن بدهيم .\r\nمؤلف در پاسخ مىگويند : اگر زمان ، امر وهمى است و در خارج ، واقعيت ندارد\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nپس حادث و قديم در خارج فرقى ندارند ؛ زيرا فرق قديم و حادث در نحوهء زمان اين دوست . و اگر زمان ، امر وهمى باشد پس در حقيقت اين دو با هم فرقى ندارند و به يك معنا هستند . پس چرا ملاك نياز را حدوث زمانى قرار مىدهند ، با آن‌كه حادث و قديمْ مساوى هستند ؟ !\r\n\r\nنقدى ديگر بر جواب سوم\r\nمتن\r\nوأجاب آخرون بأنّ الزّمان منتزَعٌ . . . التّغيّر الى ذاته - تعالى وتقدّس .\r\nترجمه\r\nجمع ديگرى جواب داده‌اند به اين‌كه زمان از وجود واجب ، انتزاع مىگردد . پس او از صُقع و باطن مبدأ هستى است و منعى در قدمت او نيست .\r\nاين سخن مردود است به اين‌كه زمان ، متغير بالذات است . و انتزاع از ذاتِ واجبِ بالذات مستلزم راه يافتن تغيّر بر ذات اوست - در حالى كه ذات او از اين نوع نسبت‌ها منزه است - .\r\nشرح\r\nتوجيه ديگرى كه براى قدمت زمان كرده‌اند اين است كه گفته‌اند زمان را از باطن ذات اقدس الهى انتزاع مىكنيم . و همان‌طور كه او قديم است معناى انتزاعى از او هم - قديم است پس زمان قديم است و از اين رو مانعى ندارد كه زمان قديم باشد .\r\nدر جواب گفته مىشود كه زمان ذاتاً متغير و متصرم است . و اگر او را از ذات واجب ، انتزاع كرده باشيم لازم مىآيد كه محل انتزاع كه ذات واجب هست همچون اين معناى انتزاعى ، متغيّر باشد ، در حالى كه در ذات اقدس او تغيّر به هيچ وجه راه ندارد . پس نه زمان قديم است و نه از ذات اقدس او انتزاع مىشود .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nاشكال و جواب\r\nمتن\r\nودفع ذلك بأنّ من الجائز أن لا يطابق . . . بنيان التّصديق العلمىّ من أصله .\r\nترجمه\r\nمطلب فوق ( استلزام تغيير در ذات واجب ) رد شده است به اين‌كه جايز است كه معناى انتزاع شده ، با مصداق خارجى از جميع وجوه مطابق نباشد ، بلكه با او مباين باشد .\r\nاين سخن مردود است ، به اين‌كه تجويز مخالفت مفهوم انتزاع شده با مصداق خارجى ، سفسطه است ؛ زيرا اگر مخالفت مفهوم با مصداق جايز باشد اساس تصديقات علمى به طور كلى فرو مىريزد .\r\nشرح\r\nايراد كننده مىگويد : چه لزومى دارد كه معناى انتزاع شده مطابق با مصداق خارجى خود باشد ؟ فىالمثل چه مانعى دارد كه ، زمان كه متغير است انتزاع شود از ذات واجب الوجودى كه غير متغير است .\r\nمؤلف در جواب مىگويد : اگر مفاهيم با مصاديقى كه از آن انتزاع مىگردند مطابق نباشند پس ، هيچ يك از تصديقات علمى ما صحيح نيستند ؛ زيرا با واقعيات خود انطباق ندارد . و اين همان سخن سوفسطايىهاست كه به وجود علم و تصديق علمى ايمان ندارند .\r\n\r\nدر اعدام ، تمايزى نيست\r\nمتن\r\nتنبيه : قد تقدّم فى مباحث العدم . . . بالحقيقة تثبيت ما يحاذيها من أحكام الوجود .\r\nترجمه\r\nقبلًا در مباحث عدم گذشت كه عدم ، بطلان محض است ، شيئيت و تمايزى در آن نيست . بله ،\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nگاهى عقل او را به وجود اضافه مىكند و در اين هنگام براى او ثبوت ذهنى و بهره‌اى از وجود ، حاصل مىشود . و عدمى از عدم ديگر تمايز مىيابد ، مانند عدم بصر كه متميز از عدم سمع است و عدم انسان كه متميز از عدم فرس هست . در اين‌جاست كه عقل بر عدم ، احكامِ ضرورى آن را مترتب مىكند و در حقيقت مرجع اين احكام ، تثبيت احكام وجود است .\r\nشرح\r\nقبلًا گفته شد عدم ، مصداق و واقعيتى در خارج ندارد . لذا بطلان محض است . و چون چنين است هيچ عدمى به خودى خود از عدم ديگر تمايز نمىيابد . لكن گاهى عدم را به حقايقى اضافه مىكنيم كه آن حقايق ، وجود خارجى دارند . كه از اضافه عدم به آن حقايق براى عدم ، بهره‌اى از وجود حاصل مىشود ، مانند عدمِ سمع كه متمايز از عدم بصر است . از اين رهگذر براى عدم ، تمايز به وجود مىآيد . در واقع اين تمايزها از آنِ وجود و ماهيات موجوده است كه به سبب اضافه عدم به آنها ، به عدم سرايت كرده است .\r\nو چون عدم ، بطلان محض است پس به طور حقيقى هيچ حكمى دارد و اگر حكمى مانند عليت را به آن نسبت مىدهند و مىگويند عدم علت ، علت براى عدم معلول است اين در حقيقت تثبيت احكام وجود است ، يعنى خواسته‌اند بگويند وجود علت علت براى وجود معلول است .\r\n\r\nعدم هم علت مىخواهد\r\nمتن\r\nو من هذا القبيل حكم العقل بحاجة . . . متوقف على وجود علّتها .\r\nترجمه\r\nاز جمله احكامِ عدم ، حكمِ عقل است به اين‌كه ماهيت ممكنه در تلبسِ به عدم ، به علت كه همان عدم علت موجود است ، نيازمند است . پس ، عقل وقتى ماهيت من حيث هى را خالى از تحصل ولا\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nتحصل تصور مىكند ، و سپس وجود و عدم را با او قياس مىكند ، و ملاحظه مىكند كه ضرورتاً ماهيت در تلبس به وجود متوقف برعلت موجوده است ، از پى اين حكم ، حكم ديگرى صادر مىكند .\r\nو آن اين‌كه علتِ وجود اگر حاصل نشود ، ماهيت معلول حاصل نخواهد شد .\r\nدر اين‌جا اين حكم ، كامل مىگردد كه ماهيت ممكن به جهت امكانش ، در اتصاف به وجود و عدم ، محتاج به مرجحى است كه يكى از اين دو را ترجيح دهد . و مرجحِ وجود ، وجود علت است ، همان‌طور كه مرجحِّ عدم ، عدمِ علت مىباشد ؛ بدين معنا كه اگر علتِ موجده منتفى شد ماهيت معلول ، موجود نخواهد گشت . در حقيقت ، اين وجودِ ممكن است كه متوقف بر وجودِ علت مىباشد .\r\nشرح\r\nهمان‌طور كه ماهيت ممكن در تلبس به وجود به علت ، نيازمند است در جانب عدم هم به علت نيازمند است ؛ با اين تفاوت كه احتياج او در جانبِ وجود ، به وجود علت است و در جانبِ عدم ، به عدمِ علت . يعنى عدمِ علت ، خود علت براى عدم معلول است و اين يك حكم از احكام عدم است كه در واقع همچون ساير احكام عدم به احكام وجود بازگشت مىنمايد ؛ بدين معنا كه در حقيقت ، وجود معلول است كه به وجود علت احتياج دارد . و از اين حكم به نقطه مقابل احكام وجود منتقل مىشويم كه عدمِ علت ، علت است براى عدم معلول .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nبه پرسش‌هاى زير پاسخ دهيد .\r\n1 . چرا تصديق به اين‌كه ممكن به علت احتياج دارد ، امر بديهى است ؟\r\n2 . علت حاجت ممكن به علت به نظر حكما چيست ، و استدلال بر آن چگونه است ؟\r\n3 . استدلال متكلمان بر نفى عليت امكان به عنوان ملاك حاجت چيست ؟\r\n4 . استدلال متكلمان بر مطلب فوق را چگونه پاسخ مىدهيم ؟\r\n5 . آيا مفهوم منتزَع مىتواند با منتزَعٌ منه مباينت داشته باشد ، چرا ؟\r\n6 . آيا زمان ، امر وهمى و اعتبارى است ، چرا ؟\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nالفصل السّابع‌الممكن محتاج إلى العلّة بقاءً ، كما أنّه محتاج إليها حدوثاً\r\n\r\nممكن در حدوث و بقا بعلّت محتاج است\r\nمتن\r\nوذلك لأنّ علّة حاجتِهِ إلى العلّة . . . لوجوده حدوثاً وبقاءاً وهو المطلوب .\r\nترجمه\r\nو اين بدان جهت است كه علتِ حاجت ، امكان اوست ، كه ملازمِ ماهيت است - چنان كه بيانش گذشت « 1 » - و ماهيت در بقا همراه با امكان است ، كما اين‌كه در حدوث ، همراه با آن است . پس ، ممكن حدوثاً و بقاءً به علت ، نيازمند است . و مطلوب ما همين است .\r\nشرح\r\nوقتى ملاك نياز به علت ، امكانى كه لازمه ماهيت است شد اين ماهيت ، چه در لحظه حدوث و چه در وقت بقا ، همراه ممكن هست . پس ، حاجتِ به علت در هر دو صورت ، محقق است . و مطلوب ما همين است . بنابراين ممكن ، به دليل امكان ماهوى كه عبارت است از « استواى ممكن بين وجود و عدم » به علت محتاج است و ممكن از\r\n\r\n\r\n","description":"","footnote":"\r\n( 1 ) . در فصل سابق\r\n","page_name":" 374 ","page_number":374},
  {"content":"\r\n\r\nاين حد استواى خارج نمىشود مگر به واسطهء علتى پس آنچه ممكن را به علت وابسته مىكند امكان اوست نه چيز ديگر مانند حدوث .\r\n\r\nدليلى ديگر بر نيازمندى ممكن به علت در حدوث و بقا\r\nمتن\r\nحجةٌ اخرى : الهويّة العينيّة لكلّ شىءٍ . . . حدوثاً وبقاءاً واحدٌ ، والحاجة ملازمة له .\r\nترجمه\r\nهويت عينى هر موجودى وجود خاص اوست . و ماهيت هم - چنان‌كه گذشت « 1 » - امر اعتبارى و منتزع از آن وجود است . و وجود ممكنِ معلول ، وجودِ رابط است ، ذاتاً متعلق به علت مىباشد ، و قوامش به اوست ، استقلالى بدون علت ندارد و از اين شأن هيچ گاه جدا نمىگردد - كه به‌زودى شرح آن خواهد آمد « 2 » - پس ، حال او حدوثاً و بقاءً در حاجتِ به علت ، يكى است و حاجت ، ملازم دايمى ممكن است .\r\nشرح\r\nمطابق اصالت وجود ، هويتِ واقعى هر چيز در خارج به سبب وجود او حاصل مىشود و ماهيت از مرزهاى وجودى او انتزاع مىگردد و با قطع نظر از وجود او ماهيت يك امر اعتبارى است . وجود ممكن ، وجود رابط است .\r\nوجود رابط هيچ از خودش ندارد . حدوثاً و بقاءً تعلق به علت خود دارد و مستقل از او نيست . پس در هر حال به علت ، نيازمند است ؛ چه در وقت حدوث چه هنگام بقا .\r\nملاك نيازمندى ممكن به علت امكان ماهوى اوست و چون امكان ملازم دائمى\r\n\r\n\r\n","description":"","footnote":"\r\n( 1 ) . در فصل دوم از مرحله اول\r\n( 2 ) . ر . ك : به فصل اول از مرحله ششم\r\n","page_name":" 375 ","page_number":375},
  {"content":"\r\n\r\nماهيت است از اين رو همان گونه كه ماهيت در لحظهء حدوث ممكن است و به علت محتاج مىباشد در استمرار وجود و بقاى خود نيز به علت محتاج است .\r\nبر اساس اين نظريه ، مانعى وجود ندارد كه شىء ممكن الوجود داراى وجود بىآغاز باشد چون حدوث ، ملاك نياز به علت نيست تا ضرورتاً هر موجودِ ممكن ، بدليل حادث شدن ، محتاج به علت باشد بلكه ملاك نيازِ به علت ، امكان اوست و امكان لازمهء دائمى ماهيت است خواه او وجود منقطع داشته باشد يا وجود بى آغاز .\r\n\r\nتفاوت استدلال اول با دوم\r\nمتن\r\nوالفرق بين الحجّتَيْن أنّ الاولى تثبت . . . الفقر الوجودىّ المتقوّم بغنى العلّة .\r\nترجمه\r\nفرق بين دليل اول و دوم اين است كه اولىِ مطلوب را از طريق امكان ماهوى ، به معناى استواى نسبت ماهيت به وجود و عدم ، اثبات مىكند . و دومى مطلوب را از طريق امكان وجودى ، كه به معناى فقر وجودىِ قائم به غناى علت است ، اثبات مىنمايد .\r\nشرح\r\nدر مقام فرقِ دو دليل مىفرمايند : دليل اول از آن جهت كه ماهيت ممكن در همه حال ، قرين امكان و حاجت است نياز او به علت را به نحو دايم اثبات مىنمايد . و دليل دوم عنايتى به ماهيت ندارد ؛ نفس وجود ممكن را از آن جهت كه فقر براى او دايمى است و قوامش به علت ، هميشگى است مورد عنايت قرار مىدهد و از اين طريق ، مطلوب را كه نياز دايمى به علت باشد اثبات مىنمايد .\r\nمطابق دليل نخست امكان ماهوى عبارت از استواى ماهيت بين وجود و عدم مىباشد و مطابق دليل دوم امكان به معناى فقر وجودى مىباشد بدين معنا كه وجود ممكنات وجود وابسته و فقير به علت مىباشند .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبه پرسش‌هاى زير پاسخ دهيد .\r\n1 . چرا ممكن بقائاً محتاج به علت است ؟\r\n2 . دليل دوم بر احتياج ممكن به علت در بقا را توضيح دهيد ؟\r\n3 . فرق دليل اول و دوم در چيست ؟\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nالفصل الثّامن فى بعض أحكام الممتنع بالذّات\r\n\r\nپاره‌اى از احكام ممتنع بالذات\r\nمتن\r\nلمّا كان الامتناع بالذات هو ضرورة . . . من الوجوب والامتناع ممكنٌ بالذات .\r\nترجمه\r\nاز آن نظر كه امتناع بالذات عبارت است از ضرورت عدم ، نسبت به ذات شىء فرضى ، از اين جهت ، مقابل وجوب ذاتى است ؛ وجوبى كه عبارت است از ضرورت وجود ، نظر به ذاتِ عينىِ شىء . لذا احكامى كه درامتناع ذاتى جارى مىشود ، مقابل احكام وجوب ذاتى است .\r\n( صدرالمتألّهين در اسفار بعد از آن‌كه مىگويد : عقل همان‌طور كه نمىتواند ، حقيقت واجب بالذات را - به خاطر غايت مجد و عظمت و كبريايى بىپايان - تعقل كند ، هم‌چنين قادر نيست كه ممتنع بالذات را به عنوان ممتنع بالذات به جهت نهايت نقص و محض بطلان ولا شيئيت او تصور كند ، چنين فرموده است :\r\nهمان‌طور كه واجب بالذات ، واجب غيرى نمىباشد هم‌چنين ممتنع بالذات ، ممتنع غيرى نيز نمىباشد . و همان‌طور كه براى يك چيز ، هم وجوب بالذات و هم وجوب بالغير يا دو وجوب بالذات\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nفقط يا دو وجوب بالغير فقط نمىباشد ، هم‌چنين براى يك چيز ، دو امتناع با اين خصوصيات ، محقق نمىشود .\r\nدر اين جا اين نكته نيز روشن مىشود كه موصوف وجوب و امتناع غيرى ، ممكن ذاتى است .\r\nشرح\r\nاختصاراً به چند نكته اشاره مىكنند : اول اين‌كه ممتنع ذاتى و احكامش ، نقطه مقابل واجب ذاتى و احكام اوست . نكتهء دوم اين‌كه همان‌طور كه واجب ذاتى را به جهت عظمت بىپايانش نمىتوان تصور كرد ممتنع ذاتى را هم به جهت نهايت نقص و محض بطلانش ، نمىتوان تصور كرد . اجتماع ضدين و اجتماع نقيضين داراى ماهيت نمىباشند تا ما ماهيت آنها را تصور كنيم .\r\nنكتهء سوم اين‌كه همان‌طور كه يك چيز ، موصوفِ دو وجوب ذاتى يا دو وجوب غيرى يا يك وجوب ذاتى و يك وجوب غيرى قرار نمىگيرد ، هم‌چنين يك چيز ، موصوف دو امتناع ذاتى يا دو امتناع غيرى يا يك امتناع ذاتى و يك امتناع غيرى قرار نمىگيرد . و نيز روشن شد كه موصوف وجوب و امتناعِ غيرى ، ممكن ذاتى است .\r\n\r\nآنچه مستلزم ممتنع ذاتى است ممتنع غيرى است ، كه لامحاله ممكن است\r\nمتن\r\nو ما يستلزم الممتنع بالذات فهو . . . من جهة وجوب وجوده الإمكانىّ .\r\nترجمه\r\nآنچه مستلزم ممتنع بالذات هست از آن جهت كه استلزام با ممتنع پيدا مىكند لامحاله ممتنع است ؛ اگر چه در او جهت ديگر امكانى وجود داشته باشد ، لكن استلزام او براى ممتنع جز از جهت امتناعى او نيست .\r\nمثلًا غير متناهى الابعاد بودنِ جسم ، مستلزم يك ممتنع ذاتى است كه عبارت باشد از اين‌كه محصور ، محصور نباشد ، كه بازگشتش به آن است كه شىء در عين حال كه خودش هست خودش\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nنباشد . پس يكى از آن دو ، محال ذاتى است و ديگرى محال غيرى . ناگزير او وراى تعلقش به ممتنع ذاتى ، ممكن ( ذاتى ) است مانند استلزام چيزى براى واجب ذاتى ، كه اين استلزام از ناحيهء ماهيت امكانى آن چيز نيست ، بلكه از جهت وجوبِ وجودِ ممكن مىباشد .\r\nشرح\r\nگاهى يك ممتنعِ ذاتى مستلزم يك ممتنع غيرى است ، لكن وابستگى ممتنع غيرى به ممتنع ذاتى از جهت امتناعى است كه در ممتنع غيرى وجود دارد . در حقيقت در ممتنع غيرى دو جهت ، وجود دارد : يكى جهت امكانى و ديگر جهت امتناعى . لكن استلزام و ارتباط ممتنع غيرى به ممتنع ذاتى به ملاك جهت امتناعى است ، كه در او هست نه به جهت امكانى آن .\r\nمؤلف حكيم قدس سره به يكى از ادله‌اى كه در طبيعيات بربطلان ابعاد غير متناهى اقامه مىشود ، استشهاد مىكنند . تقرير آن دليل اين است كه اگر از يك زاويهء شصت درجه ، دو خط غير متناهى را ، به عنوان دو ضلع يك مثلث تا بىنهايت امتداد دهيم . و سپس بخواهيم ضلع سوم مثلث را بين دو خط غير متناهى ترسيم كنيم با يك ممتنع ذاتى ، روبه‌رو مىشويم . و آن عبارت است از اين‌كه محصور ، غير محصور باشد ؛ زيرا خط سوم از يك سو بين دو ضلع واقع مىشود ، پس به حكم آن كه بين دو ضلع قرار گرفته محصور به دو ضلعِ مثلث است . و از سويى ديگر چون دو ضلع مثلث تا بىنهايت به پيش مىرود ، پس وَتَر سوم مثلث هم يك خط بىنهايت است و به عبارت ديگر مانند دو ضلع ديگرش غير متناهى است و نتيجتاً يك ضلع غير محصور است . پس ، هم به حكم آن كه بين دو ضلع قرار گرفته محصور است و هم به حكم آن كه مانند دو ضلع ديگر مثلث غير متناهى است غير محصور است كه لازمه‌اش آن است كه يك چيز در عين آن‌كه خودش هست خودش نباشد . و اين ممتنع و محال ذاتى است .\r\nخوب اين ممتنع ذاتى يك لازمه‌اى پيدا مىكند ، كه آن عبارت باشد از اين‌كه بُعد و جسمِ غير متناهى نداشته باشيم . ( فى المثل ، در مورد بحث ، مثلث غير متناهى را جسم\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nغير متناهى فرض مىكنيم . ) اين لازمه ، گرچه فى نفسه ممكن ذاتى است - زيرا عقلًا داشتن بُعد و جسمِ غير متناهى ممتنع ذاتى نيست بلكه ممكن هست اما از آن نظر كه اگر بخواهيم چنين بُعد و جسمى داشته باشيم ، نهايتاً به امتناع ذاتى - كه عبارت است از « كون المحصور غير محصور » - مىرسيم ، از اين جهت ، بُعد غيرمتناهى هم ممتنع مىشود ، به امتناع غيرى .\r\nپس ، ممتنع ذاتى عبارت شد از اين‌كه محصور غير محصور باشد كه آن مستلزم يك ممتنع غيرى است كه آن عبارت باشد از امتناع بُعد و جسم غيرمتناهى . حال مىخواهيم بگوييم استلزام ممتنع غيرى - كه طبعاً ممكن ذاتى هم هست با ممتنع ذاتى ، از جهت امتناعى است كه در اوست ، نه از جهت امكان آن ؛ زيرا در آن ، هم ، جهت امتناع بالغير هست و هم جهت امكان ذاتى . اما ارتباط و استلزام آن از ناحيهء امتناع آن است ؛ نه امكان آن مانند ارتباط و استلزام ممكنات است به واجب تعالى ، كه از ناحيهُ امكان ماهوى ممكنات به واجب نيست ؛ زيرا در استلزام و ارتباط ، سنخيت بين علت و معلول لازم است . بلكه ممكنات از ناحيهء وجوبِ وجود ، به واجب تعالى مرتبط مىگردند .\r\nبديهى است كه در ممكنات علاوه بر جهت امكان ماهوى ، جهت وجوب غيرى هم كه ملاك ارتباط ممكن به واجب هست ، وجود دارد . و ارتباط آنها به واجب صرفاً از اين جهت است .\r\n\r\nاستلزام ميان دو واجب بالذات يا دو ممتنع بالذات ، بر قرار نمىشود\r\nمتن\r\nوبالجملة فكما أنّ الاستلزام فى الوجود . . . وهو لا محالة ممكن بالذات كما مرّ .\r\nترجمه\r\nخلاصه ، همان‌طور كه در استلزام ميان دو موجود ، ناگزير از علاقهء علّى و معلولى بين\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمتلازمين هستيم ، هم‌چنين استلزام عدم و امتناع بين دو چيز ، خالى از تعلق ارتباطى بين آنها نيست .\r\nو همان‌طور كه ميان دو واجب فرضى ، تلازمى وجود ندارد - بلكه صرفاً مصاحبت اتفاقى بين آنها حاكم است - هم‌چنين ميان دو ممتنع ذاتى تلازم اصطلاحى ( عليت و معلوليت ) وجود ندارد .\r\nبلكه تلازم ، ميان يك ممتنع ذاتى و يك ممتنع غيرى - كه لامحاله ممكن ذاتى است - برقرار مىگردد .\r\nشرح\r\nدر اين‌جا مؤلف حكيم رحمه الله به دو نكته اشاره مىكنند : يكى اين‌كه همان‌طور كه ميان دو موجود از هم گسيخته استلزامى برقرار نمىگردد ، ميان دو ممتنع از هم گسيخته نيز استلزامى نخواهد بود . استلزام در جايى وجود دارد كه ميان آن دو ، تعلق ارتباطى و به عبارت ديگر رابطهء علّى و معلولى وجود داشته باشد . مانند خورشيد و نور آن .\r\nنكتهء دوم اين‌كه بين دو ممتنع بالذات مانند اجتماع ضدين و اجتماع نقيضين استلزام وجود ندارد ؛ چنان‌كه دو واجب فرضى نيز اين‌گونه‌اند زيرا هيچ رابطهء علّى ومعلولى ميان آن دو نيست . بلكه استلزام بين يك ممتنع ذاتى و يك ممتنع غيرى برقرار مىگردد ، مانند مثالى كه در فقرهء قبلى گذشت ( يعنى ميان « جسم غير متناهى » و « كون المحصور غير محصور » كه اولى ممتنعِ غيرى و دومى ممتنِع ذاتى است و اولى مستلزم دومى است .\r\n\r\nفرق بين شرطيهء لزوميه و اتفاقيه\r\nمتن\r\nوبهذا يُفَرُق الشرطىّ اللزومى عن الشرطى . . . الموافاة الاتفاقيّة بين المقدم والتّالى .\r\nترجمه\r\nو به اين مطلب ( وجود علاقهء علّى و معلولى ) فرق حاصل مىشود بين قضيهء شرطيهء\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nلزوميه و بين شرطيهء اتفاقيه ؛ زيرا در اولى - به جهت علاقه‌اى ذاتى كه بين مقدم و تالى هست - با فرض صدق مقدم ، وضعاً و رفعاً ، به صدق تالى وضعاً و رفعاً حكم مىشود .\r\nاما در دومى نيز حكم چنين مىشود لكن بدون علاقهء لزومى ، بلكه به صِرف اتفاق بين مقدم و تالى .\r\nشرح\r\nقضاياى شرطيه‌اى كه بين مقدم و تالى آنها رابطهء علّى و معلولى برقرار است ، شرطيهء لزوميه ناميده مىشوند . مانند اين جمله : « اگر خورشيد برآمده باشد روز موجود است . » و « اگر غروب كرده باشد شب موجود است . » صدق روز و شب مشروط به طلوع و غروب آفتاب است . آن‌گاه مؤلف حكيم رحمه الله مىگويد : رفعاً هم مطلوب به همين منوال هست ، يعنى رفع مقدم هم ملاك رفع تالى خواهد بود ؛ يعنى اگر آفتاب نبود ، روز موجود نخواهد بود . « 1 »\r\nاما قضايايى كه بين مقدم و تالى آن رابطهء عِلّى و معلولى برقرار نباشد ، شرطيهء اتفاقيه ناميده مىشوند . در اين قضايا هر چند كه صدق تالى مشروط به صدق مقدم باشد ، لكن شرطى بودن اين‌گونه قضايا جنبهء مجازى دارد ؛ زيرا هيچ گونه تلازمى ميان مقدم و تالى برقرار نيست ، مانند اين‌كه مىگوييم : اگر شيخ طوسى ، فقيه بزرگى است ، ابن سينا حكيم نامورى است . بديهى است بين فقيه بودن شيخ طوسى و حكيم بودن ابن سينا تلازمى وجود ندارد .\r\nنتيجه اين‌كه اگر بين دو واجب بالذات يا ممتنع بالذات ( به فرض تحقق ) مَعِيتى برقرار گردد ، از نوع شرطيهء اتفاقيه است نه لزوميه .\r\n\r\n\r\n","description":"","footnote":"\r\n( 1 ) . در منطق گفته شده است كه رفع مقدم وجوباً ملازم با رفع تالى نيست ؛ زيرا گاهى ملزوم ، اخص از لازم هست و با رفع آن ، لازم رفع نمىگردد . لذا در شرطى لزومى رفع مقدم الزاماً همراه با رفع تالى نيست . فىالمثل مىگوييم : « ان كان هذا زوجاً يكون عدداً . » عدم زوجيت ، عدم عدد بودن را افاده نمىدهد ؛ عدد ممكن است زوج نباشد ، ولى فرد باشد\r\n","page_name":" 383 ","page_number":383},
  {"content":"\r\n\r\n\r\nغلط مشهور نزد عده‌اى از متكلمان\r\nمتن\r\nفما فشى عند عامّة الجدليّين فى أَثناء . . . تعلّقٌ سببىٌّ ومسبّبىٌّ . » انتهى .\r\nترجمه\r\nآنچه شهرت يافته است نزد عموم جدليون كه در اثناى مناظره - هنگامى كه طرف مقابل ، امر محالى را فرض مىكند تا از آن به كمك برهان خُلفى ( قياس استثنايى ) يا برهان مستقيم ( قياس اقترانى ) به محال بودن امر ديگرى برسد - مىگويند : « مفروض شما محال است ، ( و چون چنين است ) پس مىتواند مستلزم مطلبى باشد كه نقيض مطلبى است كه تو ادعا مىكنى كه مستلزم اين محال است ؛ زيرا گاهى از يك محال ، محال ديگرى لازم مىآيد فساد آن مطلب مشهور آشكار است ؛ زيرا محال ، مستلزم هر محالى نيست ، بلكه مستلزم محالى است كه اگر فرض وجود براى آن دو محال شود ، بين آنها تعلق سبب و مسببى وجود داشته باشد . « 1 »\r\nشرح\r\nكلمهء « ما » در آغاز اين فقره ، موصوله و مبتدا مىباشد . خبر آن « واضح الفساد » مىباشد . مقصود از بيان خلفى قياس استثنايى و از بيان استقامى قياس اقترانى است .\r\nجدلىها كه مراد ، جماعتى از متكلمان معتزله و اشاعره مىباشند ، شنيده‌اند كه يك محال ممكن است مستلزم محال ديگرى باشد ، اما توجه نكرده‌اند كه اين اصل در جايى جارى است كه ميان آن دو محال ، تعلق سبب و مسببى جارى باشد و نمىتوان از هر محالى به محال ديگر - گرچه ميان آن دو رابطه سبب و مسببى نباشد - منتقل شد .\r\nمتكلمان اين امر را - يعنى انتقال از يك محال به محال ديگر را - حربه‌اى قرار داده‌اند براى ابطال براهين صحيح . هنگامى كه يك حكيم در مقام استدلال قرار\r\n\r\n\r\n","description":"","footnote":"\r\n( 1 ) . اسفار ، ج 1 ، ص 236 . و براى توضيح بيشتر ر . ك : ج 6 ، ص 387\r\n","page_name":" 384 ","page_number":384},
  {"content":"\r\n\r\nمىگيرد و يك ممتنع ذاتى چون « كون المحصور غير محصور » را تصور مىنمايد تا از طريق آن به يك ممتنع غيرى چون « امتناع عدم تناهى جسم » برسد برهان خويش را يا براساس قياس اقترانى ( برهان مستقيم ) تنظيم مىكند و مىگويد عدم تناهى ابعاد مستلزم آن است كه محصور غير محصور باشد و هرچه مستلزم قضيهء كون المحصور غير محصور باشد آن هم محال است ، پس ابعاد غيرمتناهى محال است .\r\nيا برهان خويش را براساس قياس استثنايى ( برهان خلف ) تنظيم مىكند و مىگويد اگر عدم تناهى ابعاد ممتنع نباشد نقيض آن يعنى جواز عدم تناهى ابعاد ممكن خواهد بود و اگر ابعاد غيرمتناهى ممكن و جايز باشد لازم خواهد آمد كه محصور غير محصور باشد لكن قضيهء « كون المحصور غير محصور » محال است پس نتيجه مىگيريم كه ابعاد يا جسم غيرمتناهى نيز محال است .\r\nدر اين ميان شخص جدلى براى تخريب انديشهء حكيم به ميدان آمده و مىگويد قضيهء « كون المحصور غير محصور » به عنوان يك محال ذاتى صحيح است اما مستلزم آن نتيجه‌اى كه شما از آن گرفتيد كه عبارت باشد از « امتناع بعد غيرمتناهى » نمىباشد بلكه مىتواند مستلزم نقيض اين نتيجه كه عبارت باشد از « امتناع بعد متناهى » « 1 » باشد زيرا از يك محال مىتوان به هر محال ديگرى رسيد بنابراين به‌جاى آن‌كه قضيهء « كون المحصور غير محصور » امتناع ابعاد غير متناهى را افاده دهد مىتواند امتناع تناهى ابعاد را افاده دهد .\r\nدر اين‌جا صدرالمتألهين مىفرمايند : اين روش و سيره درابطال برهان حكيم ، روش و سيرهء صحيحى نيست ؛ زيرا حكيم گرچه از يك محال كه عبارت است از كون المحصور غير محصور ، به محال ديگر كه محال بودن بعد غيرمتناهى است ، رسيد ، اما\r\n\r\n\r\n","description":"","footnote":"\r\n( 1 ) . ممتنع بودن بعد متناهى حسب الفرض شخص جدلى است و گرنه فى نفس الامر جدلى هم بعد متناهى را محال‌نمىداند\r\n","page_name":" 385 ","page_number":385},
  {"content":"\r\n\r\nچون ميان اين دو رابطهء علّى و معلولى وجود دارد و بر حسب فرض اگر اين دو قضيه دو امر وجودى بودند تعلق سبب و مسببى بين آنها حاكم بود ، انتقال از يك محال به محال ديگر صحيح است . اما اين‌كه شخص جدلى به جاى استنتاج فوق ( امتناع بُعد غيرمتناهى ) به نتيجه‌اى كه نقيض نتيجه‌اى است كه حكيم به آن مىرسد و به محال ديگرى نايل مىشود ( يعنى امتناع بُعد متناهى ) كه هيچ رابطهء عِلّى و معلولى ميان آن و محال قبل وجود ندارد ، اين كار غلط و ناصحيح است ؛ زيرا از يك محال نمىتوان به هر محال ديگر رسيد ، بلكه از محالى به محال ديگر مىتوان رسيد كه ميان آن دو رابطهء سبب و مسببى وجود داشته باشد . بنابراين ، ادعاى حكيم كه از يك محال به محال ديگرى كه بين آن دو ، استلزام و تعلق سبب و مسببى هست مىرسد صحيح و ادعاى جدلى كه از يك محال ذاتى به يك محال واهى ، منتقل مىشود غلط مىباشد . « 1 » و « 2 »\r\n\r\nمعناى عدم امكان تعقل ممتنع بالذات\r\nمتن\r\nفان قيل : الممتنع بالذات ليس إلّا . . . علميّة ممكنة موجودة بالحمل الشائع .\r\nترجمه\r\nاگر سؤال شود كه ممتنع بالذات چيزى جز آنچه كه عقل آن را فرض مىكند و از آن به امتناع خبر مىدهد ، نيست . پس چرا مىگوييم كه ما قدرت بر تعقل ممتنع بالذات نداريم .\r\n\r\n\r\n","description":"","footnote":"\r\n( 1 ) . آقاى مصباح در تعليقهء خود مىنويسد : ولتوضيح المطلب نأتى بمثال آخر :\r\nفكما لايستلزم حماريّة الانسان صاهليّته بل انما يستلزم هذا المحال محالًا لو فرض وجودهما كان بينهما علاقة سببيّة كاستلزام حماريّة الانسان ناهقيّته . فلانصل من احد المحالين و هو حماريّة الانسان الى أى محالٍ آخر و أن لم‌يكن بينهما علاقة سببيّة كصاهليّته بل نَصِل منه الى ناهقيّته اذ لو فُرِضَ وجود المحال الاول يستلزم منه ، وجود المحال الثّانى ولا يستلزم حماريّة الانسان صاهليّته . اين مثال اگر چه صحيح است لكن دور از فهم و واقعيت بوده مثال مناسبى براى بحث نيست چون اساساً مبتنى بر فرض است\r\n( 2 ) . براى آگاهى بيشتر به تعليقات آية اللَّه حسن زاده آملى بر اسفار ، ج 1 ، ص 373 ، مراجعه شود\r\n","page_name":" 386 ","page_number":386},
  {"content":"\r\n\r\nدر پاسخ گفته مىشود ، مراد آن است كه براى ممتنع ، حقيقت عينى وجود ندارد ، تا علم به آن تعلق گيرد . حتى چيزى را كه ممتنع بالذات فرض مىكنيم و بر آن به امتناع حكم مىنماييم ، به حمل اولى ممتنع مىباشد و محكوم به امتناع هست . اما به حمل شايع ، صورت علمى و ممكن و موجود است .\r\nشرح\r\nحاصل اشكال اين است كه چرا مىگوييد كه ما نمىتوانيم ممتنع را ادراك كنيم ؛ مگر فرض آن و اخبار از آن ، چيزى جز تعقل آن است ؟ وقتى ما مفهوم اجتماع ضدين را تعقل مىكنيم اين بدان معناست كه ما مفهوم ممتنع را مىتوانيم ادراك كنيم .\r\nمؤلف در پاسخ مىگويند : سخن ما به اين معناست كه ممتنع ، يك هويت واقعى ندارد تا عقل بتواند به آن پى ببرد ؛ زيرا بطلان و نيستى واقعيت ندارد . پس ، عدم تعقل آن به انتفاى موضوع تعقل است . و اگر مىگوييم : فلان چيز ممتنع است ، حكمِ به امتناع به حمل اولى است ؛ يعنى « الممتنع بما أنّه ممتنع ، ممتنعٌ » . اما به عنوان يك مفهومِ موجود در ذهن - يعنى به حمل شايع - موجودى از موجوداتِ علمى و ممكن الثّبوت مىباشد .\r\n\r\nدفع شبههء تناقض\r\nمتن\r\nوهذا نظير ما يُقال فى دفع التناقض . . . الأوّلىّ الذى هو موجودٌ ممكنٌ ذهنىٌّ .\r\nترجمه\r\nاين ( يعنى حكم به امتناع و امكان در ممتنع بالذات ) نظير مطلبى است كه در دفع تناقض موجود در جملهء « المعدوم المطلق لا يُخبَر عنه » گذشت - كه دلالت مىكند بر نفى اخبار از معدوم مطلق در حالىكه همين بعينه اخبارى از آن است - براى دفع آن تناقض مىگويند كه نفى اخبار از معدوم مطلق\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبه حمل شايع است ؛ زيرا شيئيتى براى آن نيست تا از آن به چيزى خبر داده شود . و همين بعينه اخبار از معدوم مطلق هست به حمل اولى ، كه او موجودِ ممكنِ ذهنى است .\r\nشرح\r\nقبلًا به پاره‌اى از مواردى كه متناقض مىنمايد همراه با حل شبهه آنها اشاره شد . « 1 » فقرهء فوق نيز با همان بيان اشكال را طرح و سپس جواب مىدهد .\r\nاشكال اين است كه وقتى مىگوييم « معدوم مطلق لا يخبر عنه » ؛ از يك سو گفته‌ايم از معدوم مطلق خبر نمىتوان داد و از سوى ديگر نفس همين كلام ، اخبارى از آن است . و اين دو ، با هم متناقضند .\r\nمؤلف در حل شبهه مىگويند : معدوم مطلق به عنوان حمل شايع ، قابل اخبار نيست . حملِ شايع ، عبارت از اتحاد دو مفهوم مختلف در مقام وجود و مصداق است ؛ خواه مصداق ذهنى باشد يا خارجى . و چون ممتنع مصداق ندارد پس بدين ملاك ، حمل شايع ندارد و بدين ملاحظه ، قابل اخبار نيست ؛ زيرا امكانِ تحقق مصداق براى معدوم مطلق نيست . از اين‌رو ، از آن نمىشود خبر داد .\r\nاما اگر مىگوييم همين عدم اخبار خود نوعى اخبار هست ، اين بدان جهت است كه معدوم مطلق را به عنوان مفهوم ملاحظه مىكنيم ؛ يعنى به حمل اولى مورد لحاظ قرار مىدهيم . لذا از آن مىتوان اخبار داد به عدم اخبار .\r\n\r\nاشكال بر مصاحبت اتفاقى بين دو ممتنع بالذات\r\nمتن\r\nوإن قيل : إنّ الذى ذُكِرَ . . . وقد بُيِّنَ أنّها ممتنعةٌ بذاتها ، هذا خلفٌ .\r\n\r\n\r\n","description":"","footnote":"\r\n( 1 ) . ر . ك : مرحلهء اوّل ، فصل چهارم و مرحلهء سوم\r\n","page_name":" 388 ","page_number":388},
  {"content":"\r\n\r\nترجمه\r\nاگر اشكال شود كه اين ادعا كه بين دو ممتنع بالذات چيزى جز مصاحبت اتفاقى برقرار نمىگردد ، ممنوع است ؛ زيرا معانىاى كه عقل ، امتناع آن را براى واجب ثابت مىكند ( صفات سلبى ) مانند شريك يا ماهيت يا تركيب داشتن و امثال آن ، بايد صفاتى باشند كه بالذات براى او ممتنع باشند ؛ زيرا اگر ممتنع بالغير باشند ممكن بالذات خواهند بود - چنان‌كه گذشت « 1 » - در حالىكه صفت امكانى براى واجب تعالى نيست ؛ چون در جاى خود اثبات شد كه واجب تعالى از جميع جهات ، واجب است ( اين مقدمهء اول ) .\r\nوانگهى ، دلايلى كه بر نفى صفات ممتنعه اقامه مىشوند - چنان‌كه در اول كتاب « 2 » گفته شد - براهين انّى ( از قسم دوم ) هستند ، كه سلوك در آن از طريق ملازمات عامه صورت مىپذيرد . پس ، براى نتايج آن براهين « كه همان امتناع اين صفات هست » علاقهء لزوميه با مقدمات خود حاصل است ( اين مقدمهء دوم ) .\r\nپس ، تمام آن نتايج معلول مقدمات خود هستند و ممتنع بالغير خواهند بود . در حالىكه اثبات شد كه آنها ممتنع بالذات هستند . و اين خلاف فرض است ( اين هم اشكالى ديگر ) .\r\nشرح\r\nمستشكل اشكالى بر مطلب فوق وارد مىكند و آن اين است كه شما گفتيد بين دو ممتنع بالذات ، رابطهء لزومى برقرار نمىگردد و صرفاً مصاحبت اتفاقى ميان آن دو حاكم است ، ولى ما مواردى را سراغ داريم كه ممتنع بالذات هستند و ميان آنها رابطهء لزومى حاكم است . مثال به صفات ممتنع خداوند مىزنند . صفات خداوند يا ايجابى است يا سلبى . صفات سلبى وجودشان بر واجب تعالى ممتنع بالذات است . مانند اين‌كه ما شريك البارى و ماهيت و تركيب و امكان را از او سلب مىكنيم ، كه وجود اينها بر او ممتنع بالذات هست .\r\n\r\n\r\n","description":"","footnote":"\r\n( 1 ) . ر . ك : فصل چهارم از همين مرحله\r\n( 2 ) . ر . ك : به امر پنجم از مقدمهء كتاب\r\n","page_name":" 389 ","page_number":389},
  {"content":"\r\n\r\nمستشكل با دو مقدمه اشكال خود را تثبيت مىكنند : يكى اين‌كه اولًا صفات سلبى خداوند ممتنع بالذات هستند نه ممتنع بالغير يعنى ذاتاً شريك و ماهيت داشتن بر او ممتنع است ، ثانياً از يك صفت ممتنع بالذات به حكم ملازمهء حاكم ميان او و ديگر صفات مىتوان به صفت ممتنع بالذات ديگر منتقل شد . مانند آن‌كه از سلبِ ماهيت به سلب امكان منتقل مىشويم و از سلب اينها به سلب شريك البارى منتقل مىشويم .\r\nمقدمهء دوم از « ثمّ الحجج القائمة » شروع مىشود و تا عبارت « علاقة لزوميّة مع المقدمات » ادامه پيدا مىكند . حال كه صفات او به حكم مقدمهء اول ممتنع بالذات هستند ؛ زيرا در واجب ، ممتنع بالغير كه ملازم امكان ذاتى است وجود ندارد ، و به حكم مقدمهء دوم از يك صفت سلبى ( كه همان ممتنع بالذات هست ) به صفت سلبى ديگر پى مىبريم ، نتيجه مىگيريم كه ميان دو يا چند ممتنع بالذات الزاماً مصاحبت اتفاقى برقرار نمىگردد ، بلكه گاهى ميان آنها علاقهء لزومى برقرار است .\r\nعبارت كتاب از جملهء « فهى جميعاً معلولة لماوراءها ممتنعة بغيرها إلخ » اشاره به اشكال ديگرى است . و آن اين‌كه شما گفتيد صفات سلبىِ حق ، صفات ممتنعهء بالذات هستند ، در حالىكه وقتى ما از يك صفت ممتنع به صفت ممتنع ديگر به نحو استنتاج منقل مىشويم . پس ، اين انتقال به صفت ديگر ، نتيجه و معلول مقدمات خود كه صفات ممتنع ديگر هست مىباشد . و چون معلول مقدمات است پس ممتنع بالذات نيست ، بلكه ممتنع بالغير است چون ممتنع بالذات هيچ‌گاه معلول غير نمىشود ، مانند واجب بالذات كه معلول واقع نمىشود . پس چرا گفتيد صفات واجب همه و همه ممتنع بالذات هستند .\r\nدر اين‌جا شرح مطلبى كه در مقدمهء كتاب به مناسبت عبارت « براهين انّيّة تُسلَكُ من طريق الملازمات العامّة » گذشت اجمالًا تكرار مىشود . گفته شد برهان دو گونه است :\r\nيكى برهان لمّى كه از علت پى به معلول مىبريم . مؤلف حكيم رحمه الله در مواضع مختلف كتاب مىگويند : در فلسفه كه موضوع آن موجود بماهو موجود است و در مسائل\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nآن‌كه از عوارض ذاتى موضوع سخن به ميان مىآيد ، برهان لِمّى به كار نمىرود ؛ زيرا براى اين موضوع ، عليتى بيرون از او نيست ، تا از او به معلول او منتقل شويم . بيرون از وجود ، عدم است و عدم كه علت وجود نمىتواند باشد . بنابراين در اثبات واجب تعالى كه وجود صرف است از برهان لمّى نمىتوان استفاده كرد . و هم‌چنين در اثبات صفات او ، اعم از صفات ايجابى يا سلبى ؛ زيرا صفات او هم عين ذات او هستند و علتى بيرون از واجب ، آنها را براى واجب به وجود نياورده است ، تا از اثبات علت به اثبات معلول منتقل شويم .\r\nقسم دوم برهان ، انِّى است . و اين خود به دو قسم تقسيم مىشود : يكى پى بردن از معلول به علت كه اين نوع از برهان نيز در مسائل فلسفى به كار نمىرود ؛ زيرا افادهء يقين نمىكند . فى المثل از رنگِ پريده كه معلول هست به وجود بيمارى سرطان نمىتوان به نحو قطع منتقل شد ؛ شايد پريدن رنگ ، معلول علتى ديگر باشد . لذا برهانى انِّى از اين قسم ، مفيد يقين نيست .\r\nقسم ديگرى از برهان انِّى وجود دارد كه آن ، سلوك و پى بردن از يك ملازم به ملازم ديگر است . اين نوع از برهان انِّى با برهان لِمِّى در افادهء يقين ، شبيه يك‌ديگرند .\r\nلذا در جواب اشكال به‌زودى خواهند گفت كه « انّ الدّليل على وجود الحق المبدع انّما يكون بنحو من البيان الشّبيه بالبرهان الِّمِّى » مقصود از عبارت « الشّبيه بالبرهان الِّمِّى » اين است كه برهان انّى از قسم دوم ، شبيه برهان لِمِّى در افادهء يقين هست .\r\nفى المثل از امتناع ماهيت بر واجب ، به امتناع امكان بر او سلوك مىشود ، كه اين ره‌پيمودن از يك ملازم به ملازم ديگر است . و اين يقين‌آور است ؛ زيرا وقتى چيزى مطابق دليل ، ماهيت نداشت امكان هم نخواهد داشت ، چون ماهيت و امكان ملازم يك‌ديگرند . « 1 »\r\n\r\n\r\n","description":"","footnote":"\r\n( 1 ) . به مقدمهء كتاب و مرحلهء چهارم ، فصل هشتم و مرحلهء يازدهم ، فصل سيزدهم و مرحلهء دوازدهم ، فصل دوم ، دربارهء سلوك از يك ملازم به ملازم ديگر مراجعه شود\r\n","page_name":" 391 ","page_number":391},
  {"content":"\r\n\r\n\r\nجواب اشكال\r\nمتن\r\nاجيب عنه : بأنّ الصّفات الممتنعة الّتى . . . الوجوب الذاتى المنتزع عن عين الذات .\r\nترجمه\r\nاز اين اشكال جواب داده شده است به اين‌كه همهء صفات ممتنعى كه براهين انّى ، آنها را از واجب تعالى نفى مىكند به نفى وجوب ذاتى كه ( آن وجوب ذاتى ) عين واجب الوجود بالذات هست ، برمىگردند . « 1 »\r\nپس ، همه آنها به حسب مصداق فرضى خود ، يكى هستند ، گرچه از نظر مفهوم با هم مختلفند .\r\nهمان‌طور كه همه صفات ثبوتى واجب بالذات ، مصداقاً عين واجب الوجود هستند ، گرچه مفهوماً متكثرند . پس ، عدم انفكاك و جدايى بين اين صفات و سلوك برهانى از بعضى به بعض ديگر ، از آن جهت هست كه مصداق فرضى ( اين صفات ممتنعه ) يكى هست ، گرچه از نظر مفهوم ، متلازم مىنمايند . همان‌طور كه مطلب در صفات ثبوتى اين چنين است و از آن تعبير مىشود به اين‌كه صفات ذاتى مانند وجوب ذاتى ، بالذات و به اقتضاى ذات هست ، در حالىكه اقتضا و عليتى بين شىء و خودش وجود ندارد .\r\nو اين ( تلازم بين صفات ) معناى اين سخن است كه « دليل بر وجود حق تعالى كه مُبدع هستى است همانا به نحوى از بيان كه شبيه برهان لِمِّى است ، مىباشد » پس ، امتناعِ ماهيت كه از طريق امتناع امكان بر واجب تعالى به او منتقل شديم او ، و امتناع امكان هر دو به بطلان وجوب ذاتى كه\r\n\r\n\r\n","description":"","footnote":"\r\n( 1 ) . قائل صدرالمتألهين در « اسفار ، ج 6 ، ص 29 مىباشد . حكيم سبزوارى در تعليقهء خود بر اسفار ذيل مطلب مىنويسد :\r\n« لا يلتزم انه برهان لمّى بل شبيهٌ باللّمى لكن على انه فوق اللمى لا انه دونه اما انه ليس بلمىٍ حقيقةً فهو ظاهر اذ ليس هو تعالى معلولًا و اما انَّ الاستدلال من حقيقة الوجود على الوجوب فوق اللّم فلان كلَ لمٍّ مستعيرٌ فى الانارة من نور حقيقه الوجود »\r\n","page_name":" 392 ","page_number":392},
  {"content":"\r\n\r\nممتنع بر اوست رجوع مىكنند . و عقل آن‌را ( امتناع بطلان وجوب ذاتى را ) در عرض وجوب ذاتى كه از عين ذات انتزاع مىشود ، استحضار نموده است .\r\nشرح\r\nحاصل سخن اين است كه گرچه اين صفات ايجاباً و سلباً از نظر مفهوم ، مختلف و متكثرند ، اما از نظر مصداق يكى بيش نيستند . همان‌طور كه همهء صفات ايجابى او به وجوب ذاتى او برمىگردند ، صفات سلبى و امتناعى او هم به بطلان ذاتى او برمىگردد . لذا در متن واقع ، سلوك از يك صفتِ بيگانه به صفت ديگر وجود ندارد چون در مصداق ، همهء اين صفات جلوهء يك حقيقت بيشتر نيست .\r\nبنابراين اگر مىبينيم كه در اين سنخ براهين از يك ملازم به ملازم ديگر انتقال پيدا مىشود و ملازمتى بين اين صفات ممتنع وجود دارد ، ضرر به قاعده‌اى كه در آن گفته مىشود كه ميان دو ممتنع بالذات ملازمتى وجود ندارد وارد نمىشود ؛ زيرا همهء اين صفات مصداقاً يكى هستند . بنابراين ، سلوك و ملازمت ميان آنها به ملاك خاصى است و آن ملاك ، وحدت مصداق آنهاست . و گرنه صَرف نظر از اين ملاك در هيچ كجا ميان دو ممتنع بالذات و يا دو واجب بالذات ملازمتى صورت نخواهد گرفت . و وقتى وجوبِ ذات و صفات ثابت شد در عَرْض ثبوت آنها امتناع فقدان ذات و صفات آن ، ثابت خواهد گشت .\r\nقبلًا گفتيم دليلى كه خداوند را به اثبات مىرساند برهان لمّى نيست زيرا بيرون از حقيقت وجود چيزى وجود ندارد تا علت براى آن شود و از سلوك از علت به معلول ، واجب تعالى به اثبات برسد . بلكه اثبات واجب از طريق سلوك از يك ملازم به ملازم ديگر است فى المثل از اين‌كه خداوند ماهيت و امكان و شريك ندارد به وجوب ذاتى او منتقل مىشويم . سلوك از يك ملازم به ملازم ديگر مفاد برهان انّى از قسم دوم است كه در يقين آورى شبيه برهان لِمّى مىباشد .\r\nبنابراين اگر واجب تعالى ماهيت يا امكان داشته باشد اين به بطلان وجوب ذاتى او\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nمنتهى مىشود از اين‌رو اين نوع صفات بر او ممتنع به امتناع ذاتى مىباشد و مصداق اين نوع صفات وجود واجب تعالى هست .\r\nشرح بيشتر تكثر مفهومى صفات و وحدت مصداقى آنها ، در الهيّات بمعنى الاخص خواهد آمد .\r\n\r\nملازمه‌اى ميان ممتنع ذاتى و ممكن نيست\r\nمتن\r\nو اعلم أنّه كما تمتنع الملازمة . . . وفيه نفى الملازمة ، هذا خلفٌ .\r\nترجمه\r\nبدان ، همان‌طور كه ميان دو ممتنع بالذات ، ملازمه وجود ندارد استلزامى ميان يك ممكن ذاتى و يك ممتنع ذاتى نيز وجود ندارد ؛ زيرا جواز تحقق ملزوم ممكن ، با امتناع ذاتى تحققِ لازم - در حالىكه ملازمه ميان آن دو فرض شده است - مستلزم تحقق ملزوم ، بدون لازم هست ، كه اين به معناى نفى ملازمه و خلاف فرض است .\r\nشرح\r\nاگر ممكن ذاتى مستلزم ممتنع ذاتى باشد مانند ملازمه ميان آمدن باران كه امر ممكنى است و اجتماع ضدين كه ممتنع بالذات است ممكن به حكم ممكن بودنش جايز الوقوع خواهد بود . حال اگر او واقع شود و لازمه‌اش كه يك ممتنع ذاتى است واقع نشود ، در حقيقت ميان آن دو از نظر وجود و عدم ، ملازمه‌اى نخواهد بود ؛ زيرا با وجود ملازمه ، با واقع شدن ملزوم بايستى لازم هم واقع مىشد ، در حالىكه با وقوع ممكن ، ممتنع هرگز واقع نمىشود . كه اگر واقع شود آن ، ممتنع بالذات نخواهد بود . و چون مطلب چنين است معلوم مىشود كه ملازمه‌اى در بين نبوده است . پس ، فرض ملازمه ، صحيح نيست . بنابراين همان‌گونه كه بين دو ممتنع بالذات مانند اجتماع ضدين و اجتماع نقيضين ملازمه برقرار نمىگردد بين يك ممكن و يك ممتنع\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nذاتى هم ملازمه برقرار نمىگردد زيرا ملازمه ميان آن دو ، مستلزم فرضِ تحقق ملزوم بدون تحقق لازم است و در فرض تحقق ملزوم بدون لازم ، فرض ملازمه منتفى مىگردد .\r\n\r\nاشكال بر عدم استلزام ، ميان ممتنع ذاتى و ممكن\r\nمتن\r\nوقد أُوردَ عليه : بأنّ عدمَ المعلول . . . كاستلزام عدم الواجب عدم المعلول الأوّل .\r\nترجمه\r\nايراد شده « 1 » كه عدمِ معلولِ اول - در حالىكه ممكن است - مستلزم عدم واجب بالذات مىباشد - در حالىكه اين ( عدم واجب ) ممتنع بالذات است .\r\n- پس ، جايز است كه ممكن ، مستلزم ممتنع بالذات باشد . همان‌طور كه عكس اين جايز است ، مانند استلزام عدم واجب ، عدم معلول خود را .\r\nشرح\r\nبر اين‌كه ممكن ، مستلزم ممتنع بالذات نمىتواند باشد اشكال شده است . و آن اين‌كه معلولِ اول ، وجوداً و عدماً امر ممكنى هست . حال ، عدم او مستلزم عدم واجب كه ممتنع ذاتى است مىباشد ؛ زيرا عدم معلول ، ملازم عدم علت است . و اين براساس يك اصلى است كه در باب علت خواهد آمد : كه انفكاك علت و معلول محال است و با رفع يكى ، ديگرى هم رفع مىشود .\r\nحال ، رفع معلول كه امر ممكنى است ملازم رفع علت كه ممتنع بالذات هست مىباشد و رفع واجب ذاتى ، امتناع ذاتى دارد . بنابراين ممكن ، مىتواند مستلزم ممتنعِ ذاتى باشد پس چرا گفتيد ممكن ، نمىتواند مستلزم ممتنع بالذات باشد .\r\n\r\n\r\n","description":"","footnote":"\r\n( 1 ) . براساس نقل اسفار اشكال از محقق طوسى است ر . ك : به اسفار ، ج 1 ، ص 191\r\n","page_name":" 395 ","page_number":395},
  {"content":"\r\n\r\n\r\nجواب اشكال\r\nمتن\r\nويدفعه : أنّ المراد بالممكن هو الماهيّة . . . الوجودىّ موضعَ الإمكان الماهوىّ .\r\nترجمه\r\nاشكال مندفع است به اين‌كه منظور از ممكن ، ماهيتِ متساوى النّسبه به وجود و عدم است . و بديهى است كه ارتباطى ذاتاً بين ماهيت و چيزى وراى ذات آن - كه به حمل اولى براى ذات ، ثابت است - وجود ندارد . بنابراين ارتباطى بين ماهيت معلول اول و بين واجب بالذات وجود ندارد .\r\nآرى ، وجود او به وجود واجب و وجوبش به وجوب او مرتبط است ، همان‌طور كه عدمش عقلًا به عدم او و امتناعش به امتناع عدم او وابسته است . و هيچ يك از اين دو ، ممكن به معناى متساوى النّسبه به وجود و عدم نيست .\r\nو اما اين‌كه وجود ممكن را ممكن مىشمارند ، اين به اين معناست كه امكان در قلمرو وجود به معناى فقر و تعلق ذاتى وجودِ ماهيت به وجود علت اوست ؛ نه به معناى استواى نسبت به وجود و عدم . پس ، در اين اشكال به سبب جايگزين كردن امكان وجودى به‌جاى امكان ماهوى مغالطه ، اعمال گرديده است .\r\nشرح\r\nوقتى مىگوييم استلزامى ميان ممكن و ممتنع بالذات وجود ندارد مقصود از ممكن ، ماهيت متساوى النّسبه به وجود و عدم هست ، نه وجود او . و بديهى است ماهيت من حيث هى هى ، هيچ‌گونه تعلق و وابستگى با چيزى ندارد ؛ زيرا ماهيت به حمل اولى - يعنى « ماهية بما انّها ماهية » چيزى جز خودش نيست . و با اين وصف ، مرتبط با هيچ چيز ديگر نيست . بنابراين ، استلزامى هم با هيچ چيز نخواهد داشت ؛ از جمله با ممتنع بالذات ، كه اگر داشته باشد محذور فوق پيش خواهد آمد . بنابراين همان‌گونه كه ميان ماهيت معلول اول با ذات واجب تعالى هيچ استلزامى وجود ندارد\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nبلكه استلزام ميان وجود معلول اول با وجود واجب تعالى تحقق دارد هم‌چنين استلزامى بين ماهيت يك امر ممكن با ممتنع ذاتى وجود ندارد .\r\nاما آنچه در اشكال مطرح شده است مقصود از امكان ، امكانِ « ماهية من حيث هى هى » نيست ، بلكه امكان وجودى است كه به معناى فقر و تعلق ذاتى معلول به علت است . لذا در اشكال ، فرض بر اين است كه اگر وجود معلول اول مرتفع شود - كه اين امر ممكنى است - مستلزم ممتنع بالذات خواهد بود ، كه اين استلزام صحيح و پذيرفته شده است .\r\nحاصل دفع اين‌كه ما از ممكنى سخن مىگوييم كه متساوى النّسبه به وجود و عدم باشد يعنى از ماهيت ممكنه ، و شما از ممكنى ، سخن به ميان آورده‌ايد كه امكان او به معناى فقر و تعلق ذاتى وجود اوست . در واقع ما ادعا را در جايى مطرح كرده‌ايم و در همان‌جا قبول داريم ، شما اشكال را در جاى ديگرى برده‌ايد كه ما هم مثل شما آن‌را قبول نداريم . امكان ماهوى نه به واجب و نه به ممتنع وابستگى ندارد بر خلاف امكان وجودى كه به واجب مرتبط و عدم آن عقلًا به عدم واجب وابسته است ، بنابراين در اشكال يك مغالطه صورت گرفته است و آن اين‌كه امكان وجودى را به‌جاى امكان ماهوى قرار داده‌اند و حكم امكانِ وجودى را به‌جاى امكان ماهوى نشانده‌اند .\r\n\r\nنحوهء وجودِ امكان و وجوب در خارج\r\nمتن\r\nخاتمةٌ : قد اتّضح من الأَبحاث السّابقة . . . وأمّا الامتناع فهو أمرٌ عدمىٌّ .\r\nترجمه\r\nاز مباحث سابق ، روشن شد كه : وجوب و امكان و امتناع كيف نسبت‌هاى قضايا هستند كه هيچ قضيه‌اى از يكى از اينها خالى نيست . و نيز روشن گشت كه وجوب و امكان دو امر وجودى هستند ؛ به خاطر آن‌كه قضايايى كه موجه به يكى از اين جهات شده‌اند با خارج ، مطابقت تام دارند .\r\nپس ، آن دو ( امكان و وجوب ) در خارج به وجود موضوع خود موجودند ، نه به وجود مستقل ، لذا آن\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nدو از شئون وجودىِ مطلق موجود به شمار مىروند ، مانند وحدت و كثرت ، حدوث و قدم و ساير معانى فلسفى كه از آنها در فلسفه بحث مىشود . به اين معنا كه اتصاف به اينها در خارج است و عروضش در ذهن . و اينها همان‌هايى هستند كه به نام معقولات ثانيهء فلسفى ناميده مىشوند اما امتناع ، امر عدمى است .\r\nشرح\r\nوقتى مىگوييم « زيد قائم بالامكان » بين قيام و زيد يك نسبتى وجود دارد كه ميان غير زيد و قيام يا غير قيام و زيد ، وجود ندارد . آن نسبت از يك كَيف مخصوصى به نام امكان برخوردار هست . پس ، جهات ثلاثه ، كيف نسبت قضايا هستند .\r\nاز اين نسبت‌هاى سه‌گانه دو تاى آن ، كه وجوب و امكان باشند در خارج ، وجود دارند . يعنى همان‌طور كه در قضيهء فوق نسبت قيام به زيد به نحو امكان هست در خارج هم قيام براى زيد ، امر ممكنى است . يا وقتى مىگوييم « اللَّه موجود بالوجوب » همان‌طور كه نسبت وجود براى اللَّه در اين قضيه بالوجوب هست در خارج هم موجوديت براى اللَّه بالوجوب هست . پس ، اين دو جهت از جهات سه‌گانه امر وجودى مىباشند ؛ به خلاف امتناع كه در خارج ما به ازاء ندارد .\r\nاما نحوهء وجودى بودن اين دو جهت در خارج - همان‌طور كه قبلًا گذشت - به اين طريق هست كه آنها به وجودِ موضوع خود در خارج موجودند ، نه اين‌كه وجودى جدا و مستقل از موضوع خود داشته باشند . حالِ اين دو مانند حالِ ساير معقولات ثانيهء فلسفى مىماند كه عروض آنها در ظرف ذهن است و اتصاف موصوفات آنها در ظرف خارج مىباشد . اتصاف زيد به قيام به نحو امكان در ظرف خارج است ، گرچه عروض امكان بر موضوع خود در ذهن هست ، لذا اين دو هم‌چون حدوث و قِدَم يا وحدت و كثرت از شئون وجودى موجود مطلق - كه موضوع فلسفه هست - به شمار مىروند . شرح بيشتر اين مطلب در فصل اول از مرحلهء چهارم گذشت .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nوجوبِ وجود به معناى شدت آن‌و امكانِ وجود به معناى فقر ذاتى آن مىباشد\r\nمتن\r\nهذا كلّه بالنّظر إلى اعتبار العقل . . . شأنان قائمان بالوجود غير خارجين عنه .\r\nترجمه\r\nهمهء سخن تا اين‌جا مربوط به اين بود كه عقل ، ماهيات و مفاهيم را به عنوان موضوع احكام اعتبار كند . اما به توجه به اين‌كه وجود خارجى به جهت آن‌كه اصيل است ، موضوع حقيقى احكام هست ، وجوب به معناى نهايت شدت وجود است كه ملازم با قيام او به ذات خود و استقلالش هست .\r\nو امكان به معناى فقر و تعلق او به غيرش مىباشد ؛ به گونه‌اى كه هيچ استقلالى جداى از او ندارد ، همان‌طور كه ماهيات ممكنه چنين هستند . پس ، اين دو ( وجوب و امكان به معناى دوم ) دو شأنى هستند كه قائم به وجود بوده و خارج از او نيستند .\r\nشرح\r\nتا قبل از اين ، وجوب و امكان و امتناع به عنوان كيف نسبت بين قضايا معنا شدند .\r\nبه عبارت ديگر اين مفهوم بود كه يا واجب بود يا ممكن يا ممتنع ، اما به اعتبار ديگر ، وجوب و امكان معانى خاصى هستند كه متعلق به وجود هستند ، نه متعلق به ماهيت .\r\nدر اين صورت مفهوم وجوب به معنى شدت وجود ، و مفهوم امكان به معناى فقر وجودى خواهند بود . به اين معنا اين دو ، خارج از وجود نيستند و هيچ ربطى به ماهيت ندارند ، به خلاف معناى اول كه متعلق به ماهيت بود نه وجود .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبه پرسش‌هاى زير پاسخ دهيد .\r\n1 . چرا عقل ، قادر بر تعقل ممتنع بالذات نيست ؟\r\n2 . اين‌كه مىگوييم : آنچه مستلزم ممتنع بالذات است لا محاله خود ممتنع است ، يعنى چه ؟ براى آن ، مثال كتاب را توضيح دهيد ؟\r\n3 . چرا بين دو ممتنع بالذات استلزام برقرار نمىگردد ؟\r\n4 . بين دو واجب فرضى چه رابطه‌اى برقرار است ؟\r\n5 . مطلب غلطى كه نزد عامه جدليين در مورد استلزام ميان دو ممتنع هست چيست ، و چرا آن مطلب باطل است ؟\r\n6 . اين‌كه مىگوييم بين دو ممتنع بالذات استلزام برقرار نمىگردد ، در مورد صفات ممتنعهء پروردگار مانند شريك يا ماهيت داشتن يا مركب بودن كه هم ممتنع بالذاتند و هم مستلزم يك‌ديگر ، چه مىگوييم ؟\r\n7 . استلزام ممتنع بالذات از سوى ممكن ، جايز است يا محال ، چرا ؟\r\n8 . آيا وحدت و كثرت و حدوث و قدم و ساير معانى فلسفى در خارج موجودند ، يا معدومند ؟\r\n9 . فرق ميان امكان و وجوب ، وقتى كه متعلق به ماهيات و مفاهيم باشند يا متعلق به وجود باشند ، چيست ؟\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nمرحلهء پنجم‌ماهيت و احكام آن « مشتمل بر هفت فصل »\r\n\r\n","description":"","footnote":"","page_name":" 401 ","page_number":401},
  {"content":"\r\n . \r\n","description":"","footnote":"","page_name":" 402 ","page_number":402},
  {"content":"\r\n\r\n\r\nالفصل الأوّل‌فى أنّ الماهيّةفى حدّ ذاتها لا موجودة ولا لاموجودة\r\n\r\nماهيت ، نه عين وجود است و نه عين عدم\r\nمتن\r\nالماهيّة « 1 » وهى « ما يقال فى جواب ما هو » ، لَمّا . . . إمّا موجودة وإمّا لا موجودة .\r\nترجمه\r\nماهيت - و آن چيزى است كه در پاسخ از ( ماهو ) گفته مىشود - چون از حيث ذات خود امتناع ندارد كه متصف شود به اين‌كه موجود است يا معدوم . بدين معنا كه هيچ يك از وجود و عدم مأخوذ در ذات ماهيت نيست ، بدين صورت كه عين او يا جزء او باشد ؛ گرچه ماهيت به حسب واقع و نفس الامر به يكى از اين دو به نحو اتصاف به صفتى كه خارج از ذات او است ، متصف مىباشد .\r\nو به عبارت ديگر ، ماهيت به حسب حمل اوّلى نه موجود است و نه لا موجود ؛ گرچه به حسب حمل شايع ، يا موجود است يا لا موجود .\r\nشرح\r\nوقتى از چيزى مثلًا انسان سؤال مىشود كه « الإنسان ما هو ؟ » پاسخِ سؤال چيزى جز ماهيت نيست . يعنى جنس و فصل قريب را در پاسخ از سؤالِ « ماهو » به ميان\r\n\r\n\r\n","description":"","footnote":"\r\n( 1 ) . ماهيت مشتق از « ماهو » مىباشد « يا » در او براى نسبت است يعنى او منسوب به ما هو مىباشد\r\n","page_name":" 403 ","page_number":403},
  {"content":"\r\n\r\nمىآوريم ، اكنون مىگوييم ماهيت فى نفسه با قطع نظر از هر چيز ديگر و به عبارت ديگر به حمل اولى ، يعنى « الماهيّه بما أنّها ماهيّة » ، نه وجود ، عين و جزء اوست و نه عدم ، عين و جزء اوست ؛ زيرا اگر يكى از آن دو ، عين يا جزء ماهيت باشند محال است كه ماهيت بتواند از چيزى كه عين او يا جزء اوست جدا شود و مقابلِ آن عين و يا جزئش گردد ، چون در اين صورت ، انفكاك شىء از خودش پيش مىآيد .\r\nآرى ، ماهيتى كه به حمل اولى و با عنايت به ذات او نه موجود است و نه لاموجود در ظرف نفس الامر و واقع ، خارج از اتصاف به يكى از اين دو نيست ، زيرا در خارج يا وجود بر او عارض مىشود و موجود است ، يا عدم عارض مىشود و معدوم . و به عبارت فنى ، به حمل شايع يا موجود است يا معدوم ، اما ظرف خارج چيزى غير از مرتبهء ماهيت است .\r\n\r\nتوجيه اشكال مقدّر\r\nمتن\r\nوهذا هو المراد بقولهم : « انّ ارتفاع . . . أى رفعُ المقيّد دون الرّفع المقيّد .\r\nترجمه\r\nو اين‌كه مىگوييم ( ماهيت فى حد ذاتها نه موجود است و نه لا موجود ) همان مرادِ قول حكماست كه مىگويند : ارتفاع وجود و عدم از ماهيت من حيث هى ارتفاع نقيضين از مرتبهء ماهيت است و اين ( ارتفاع نقيضين از مرتبه ) محال نيست ؛ آنچه محال است ارتفاع نقيضين از ظرف واقعيت است ، با تمام مراتبى كه دارد .\r\nمنظور حكما از اين سخن ( جواز ارتفاع نقيضين از مرتبه ) اين است كه نقيض وجودى كه ملحوظ در حد ذات هست ، عدم در حد ذات نيست ، بلكه ( نقيض او ) عدمِ وجود در حد ذات مىباشد . يعنى « حد ذات » كه مرتبهء ماهيت است قيد براى وجود باشد نه عدم . يعنى ( نقيض وجودِ در مرتبهء ماهيت ) رفع المقيد مىباشد ( يعنى رفع همين وجود ) نه الرّفع المقيّد ( عدم در مرتبهء ماهيت ) .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nشرح\r\nدر فقرهء پيشين روشن شد كه مرتبهء ذات ماهيت چيزى غير از وجود و عدم هست .\r\nلذا مىتوان از مرتبهء ماهيت ، وجود و عدم را سلب كرد و گفت : ماهيت در مرتبهء ذات ماهوىِ خود نه موجود است و نه معدوم ، و اگر در ظرفِ واقعيت ، موجود يا معدوم مىشود وجود و عدم بر او عارض مىشود و خارج از ذات اوست .\r\nاما در اين فقره ابتدا مىگويند : رفع وجود و عدم از مرتبهء ماهيت از باب ارتفاع نقيضين است و ارتفاع نقيضين از مرتبهء ذاتِ ماهيت ، جايز است . ممكن است كه به نحو مقدر سؤالى پيش آيد كه : محال بودن ارتفاع نقيضين يك حكم عقلى است و استثنا نمىپذيرد . چطور در اين‌جا ارتفاع نقيضين ، جايز شمرده شده است ؟ آيا در قواعد عقلى تخصيص راه دارد ؟\r\nبه اين سؤال ، دو جواب مىدهند كه هر دو را در فقرهء پيشين در خلال مطالب ديگر بيان كردند . و آن اين‌كه مقصود از ارتفاع نقيضين در اين‌جا يك معناى خاصى است و به معنايى كه در موارد ديگر متعارف هست ، نمىباشد . و آن عبارت از اين است كه وجود و عدم ، هيچ كدام عين يا جزء ماهيت نيستند . نفى عينيت و جزئيت وجود و عدم از مرتبهء ماهيت از سنخ ارتفاع نقيضين نيست . و به قول صدرالمتألهين در اسفار مسئله اساساً از باب ارتفاع دو امر نقيض نيست تا سؤال شود كه آيا تخصيصى در اين قاعدهء عقلى رخ داده است ، پس مسئله تخصصاً از اين باب ، خارج است نه تخصيصاً .\r\nجواب ديگرى از اين مسئله مىدهند كه آن‌را در اين فقره مطرح مىكنند و مىگويند : اين‌كه ما وجود و عدم را از مرتبهء ماهيت ، مرتفع و منتفى مىدانيم و مىگوييم شأن اين دو ، غير از شأن « ماهيت من حيث هى هى » هست - همان‌طور كه شأن « جسم ، بما انّه جسمّ » غير از شأن سواد ولا سواد هست - اين‌جا اصلًا نقيضين تحقق پيدا نكرده است ، تا ارتفاع آن از باب ارتفاع نقيضين باشد ؛ زيرا نقيضِ وجودِ در مرتبهء ماهيت ( كه از ماهيت سلب و رفع مىشود ) عدمِ در مرتبهء ماهيت ( كه از او سلب\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nو رفع مىشود ) نيست . تا ارتفاع اين دو ، اين سؤال را مطرح كند كه چگونه در محال بودن ارتفاع نقيضين ، استثنايى رخ داده است . بلكه نقيضِ وجودِ در مرتبه ماهيت ، لاوجودِ در مرتبهء ماهيت است .\r\nو به عبارت ديگر اگر بخواهيم يك چيز را به نقيض خودش تبديل كنيم بايد او را با تمام قيودى كه برايش حاصل است برداريم ؛ زيرا « نقيض كلّ شىء رفعه » . و نقيض وجود در مرتبهء ذات ، لا وجود در مرتبهء ذات مىباشد ، نه عدم در آن مرتبه . و به عبارت فنى نقيض « المقيّد » رفع « المقيّد » هست . يعنى همان چيزى كه مقيد است اگر او را برداريم نقيض ، تحقق پيدا مىكند . اما اگر عدم را مقيد به قيد مرتبه كرده و آن را برداريم ، اين نقيضِ وجود در مرتبه نيست و نقيض ، تحقق پيدا نكرده است . لذا مؤلف مىفرمايد : « الرّفع المقيّد » . كه همان عدم مقيد به مرتبه است نقيض وجود مقيد به مرتبه نمىباشد .\r\nنتيجه اين‌كه آنچه ما او را از مرتبهء ماهيت ، مرتفع مىدانيم ، يعنى وجود را از مرتبهء ماهيت رفع مىكنيم - همان‌طور كه عدم را از مرتبهء ماهيت بر مىداريم - اين دو ، نقيض يك‌ديگر نيستند ، تا اشكال شود كه چطور ارتفاع دو نقيض ، جايز شمرده شده است .\r\nبنابراين ، جواب دومى كه از اشكال مىدهند نقيض بودن ( وجود و عدم در مرتبهء ماهيت ) را ناصحيح مىدانند .\r\nو جواب اولى كه از اشكال در فقرهء قبلى دادند ارتفاع چيزى را كه على الظاهر به نگاه سطحى نقيض مىنمايد ، توجيه مىنمايند و مىگويند : مراد از ارتفاع اين دو از مرتبهء ماهيت ، سلب عينيت و جزئيت اينها از مرتبهء ماهيت است . بنابراين ، كلمهء ارتفاع نقيضين - كه از يك مضاف و يك مضاف اليه تشكيل يافته است - مطابق با جواب اول توجيه ، و مطابق جواب دوم در محل بحث صدق نمىكند . اين‌جا كلام صدرالمتألهين معنا پيدا مىكند ، كه مىگويند : بهتر است ما نحن فيه را از باب ارتفاع نقيضين به شمار نياوريم .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nبنابراين رفع وجود و عدم در جملهء « ليست الماهيه من حيث هى بموجودة ولا بمعدومة » مطابق جواب اول از باب ارتفاع نقيضين نيست چون مقصود آن است كه وجود و عدم عين و يا جزء ماهيت نيستند و مطابق جواب دوم وجود و عدم مقيد به مرتبهء ماهيت كه در جملهء فوق رفع گرديده‌اند نقيض يك ديگر نيستند بلكه نقيض وجود در مرتبهء ماهيت لا وجود در مرتبهء ماهيت است نه عدم در آن مرتبه آن‌گونه كه مستفاد از جملهء فوق مىباشد .\r\nمتن\r\nولذا قالوا : « إذا سُئل عن الماهيّة . . . والعدم غير مأخوذ فى حدّ ذات الماهيّة . »\r\nترجمه\r\nلذا ( يعنى از آن جهت كه نقيض وجود در مرتبهء ماهيت ، عدم در مرتبه ماهيت نيست ، بلكه لا وجود در مرتبهء ماهيت است . ) گفته‌اند : اگر از طرفين نقيض دربارهء ذات ماهيت سؤال شود ، ( جهت ساختار نقيض ) لازم است با تقديم ادات سلب بر حيثيت ، به سلب طرفين ( از مرتبهء ماهيت ) پاسخ داده شود ، تا اين‌كه ( تقديم سلب ) سلب المقيّد را افاده كند ، نه السلب المقيّد را . پس ، وقتى سؤال مىشود كه آيا ماهيت من حيث هى موجود است يا موجود نيست ، جواب آن است كه بگوييم : نه ماهيت من حيث هى موجود است و نه لاموجود . تا ( اين جواب با توجه به تقديم سلب ) افاده كند كه هيچ يك از وجود و عدم ، در ذات ماهيت مأخوذ نيستند .\r\nشرح\r\nدر فقرهء قبلى گفته شد كه نقيضِ وجودِ در مرتبهء ماهيت ، عدمِ در مرتبهء ماهيت نيست . به عبارت ديگر نقيض المقيّد ( كه وجود در مرتبه است ) الرّفع المقيّد ( كه عدم در مرتبه است ) نمىباشد ، بلكه نقيض المقيّد ، رفع المقيّد ( كه رفع همان وجود در مرتبه باشد ) مىباشد .\r\nاكنون مؤلف در اين فقره مىفرمايند : به همين سبب است كه اگر كسى از دو طرف\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nنقيض سؤال نمود و گفت : آيا ماهيت من حيث هى موجود است يا لاموجود ( يعنى آيا وجود يا عدم ، عين يا جزء ماهيت هستند يا نه ) براى آن‌كه جواب ، مطابق سؤال باشد و به جهت آن‌كه از دو طرف نقيض ، سخن به ميان آمده است و براى تحقق ساختار نقيض ، بايد ادات سلب را بر حيثيت ( يعنى قيدى كه پسوند ماهيت مىآيد كه همان قيد مِن حيث هى هى باشد ) مقدم داشت و چنين پاسخ داد : « ليست الماهيّة من حيث هى بموجودة ولا لا موجودة » .\r\nو اگر ادات سلب از قيد حيثيت ، مؤخر شود و در پاسخ گفته شود كه « الماهيّة من حيث هى هى ليست بموجودة ولا لا موجودة » چنين توهّم مىشود كه ادات سلب جزء محمول شده و قضيه به‌صورت معدوله درآمده است . و اگر اين توهم صحيح باشد مفاد قضيه اين مىشود كه ماهيت عبارت است از اين حيث ذاتى كه ليسيت وجود ولا وجود هست ، در حالىكه بالبداهة حيث ذاتىِ ماهيت ليسيت وجود و يا عدم نيست يعنى اقتضاى ذات ماهيت عبارت از سلب و نفى وجود و عدم نمىباشد بلكه ماهيت نسبت به سلب ، لا اقتضاست همان‌گونه كه نسبت به ايجاب وجود و عدم لا اقتضاست علاوه بر اين‌كه ادات سلب ، مقيد به قيد هى هى شده ، در واقع آنچه رخ داده است « الرّفع المُقيّد » مىباشد و براى اين‌كه رفع المقيّد حاصل شود بايستى ادات سلب - يعنى ليس را - بر موضوع مقدم داريم ، تا اطلاق سلب هم‌چنان بر جاى خود باقى بماند و موجود و لا موجودِ مقيد به قيد مرتبهء ماهيت ، به واسطهء ليس كه سلب مطلق هست رفع گردد .\r\nبديهى است كه منظور سؤال كننده اين بود كه كدام‌يك از وجود و لا وجودِ مقيد به قيد مرتبه ، عين مرتبهء ماهيت هست ؟ جواب بايد صحيح و مطابق با سؤال باشد ؛ يعنى وجود ولا وجودِ مقيد به مرتبه ، وضع يا به وسيلهء ليس رفع گردد . حال اگر ادات سلب يعنى ليس را مؤخر بياوريم به چنين هدفى دست نمىيابيم ؛ زيرا با مقيد نمودن سلب از مقيد نمودن وجود ولاوجود كه هدف اصلى از سؤال و حكم به ارتفاع آن در جواب\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nهست بازمانده و محروم شده‌ايم . و آنچه به وسيلهء سلبِ مقيد ، رفع گرديده است وجود ولاوجود مطلق مىباشد ، نه وجود ولا وجود مقيد به مرتبهء ماهيت .\r\nحكيم سبزوارى در منظومه براى تقديم سلب ملاك ديگرى را مطرح مىكند و مىگويد گرچه رفع وجود ولاوجود مقيد به قيد مرتبهء ماهيت از ماهيت صحيح است اما رفع وجود ولاوجود به نحو مطلق - كه شامل وجود و عدمى كه عارض بر ماهيت مىشود و خارج از ذات اوست - صحيح نمىباشد زيرا بداهتاً وجود و عدم به عنوان امر خارج از ماهيت بر ماهيت عارض مىشود از اين‌رو تأخير سلب كه مقتضى چنين لازمهء غلطى است صحيح نمىباشد . پس علاوه بر آن‌كه رفع آن به نحو مطلق درست نيست « 1 » جواب هم مطابق سؤال نخواهد بود ؛ زيرا سؤال از وجود ولا وجودِ در مرتبه بود و آنچه در سؤال مقيد شده بود وجود ولاوجود بود ، نه چيز ديگر . پاسخ هم نفياً و اثباتاً بايد مطابق با سؤال باشد . اگر آن دو رفع يا وضع مىگردند بايد مقيد به قيد مرتبه باشند ، نه اين‌كه اينها در سؤال ، مقيد به قيد مرتبه باشند اما در جواب ، مطلق منظور شوند و آنچه مقيد به قيد مرتبه مىشود ليس كه ادات سلب است باشد .\r\nبنابراين در تقديم سلب علاوه بر دستيابى به نكتهء فوق ، بر سلب مُحصل نيز دست مىيابيم و از سلب عدول به دور مىمانيم . و بالتّبع از وقع در يك شبهه كه قبلًا آن‌را بيان نموديم ايمن مىشويم . و آن اين‌كه در تأخير سلب ، ماهيت مانند انسان در جملهء « الانسان من حيث هو ليس بموجود ولا لاموجود » ، عبارت است از ليسيتِ وجود يا عدم . و اين‌كه ليسيتِ وجود يا عدم ، حيث ذاتى ماهيت انسان هست ، در حالىكه مطلب چنين نيست . حيث ذاتى انسان حيوان و ناطق است ، نه ليسيت وجود يا عدم .\r\nلذا با تقديم سلب ، از اين شبهه كه مفاد قضيه معدوله است مصون مىمانيم و سلب ما به سلب محصل بدل مىگردد .\r\n\r\n\r\n","description":"","footnote":"\r\n( 1 ) . ر . ك : حكمتِ منظومه ، فريدة خامسة فى المهيّة ولواحقها\r\n","page_name":" 409 ","page_number":409},
  {"content":"\r\n\r\nنتيجه اين‌كه در تقديم سلب بر قيد حيثيت ، سه مطلب تأمين مىشود :\r\nمطلب اول ؛ همان نكته‌اى است كه حكيم سبزوارى در منظومه « 1 » مىفرمايند : كه اگر سلب ، مؤخر باشد ناگزير وجود ولا وجود ، مطلق مىمانند . و سلب وجود به نحو مطلق ، حتى به عنوان امر عارض بر ماهيت ، از ماهيت صحيح نيست . لكن با مقدم شدن ادات سلب آنچه مقيد مىشود وجود و عدم مىباشد و سلبِ وجود و عدمِ مقيد بمرتبه ، صحيح است - ولى سلب مطلق وجود و عدم از ماهيت صحيح نيست .\r\nمطلب دوم ، در تقديم سلب ، سؤال با جواب ، مطابق مىگردد ؛ زيرا اگر در سؤال ، پرسش از وجود ولا وجود در مرتبه بود هنگامى جواب صحيح و مطابق خواهد بود كه سلب ، مقدم باشد . و در صورتى كه مؤخر باشد جواب ما سلب مقيد خواهد بود ، در حالىكه در سؤال ، سلب مطلق بود . مؤلف در عبارت كتاب اين ملاك را مورد نظر قرار مىدهد .\r\nمطلب سوم اين‌كه با تقديم سلب به سلب محصل دست يافته ، خود را از شبههء سلبِ عدول نجات داده‌ايم و احتمال ايجاد اين توهّم را كه ذات انسان فى المثل عبارت است از ليسيتِ وجود يا عدم ، كه مفاد سلب عدول است ، منتفى كرده‌ايم .\r\n\r\nنفى ساير معانى متقابله از ماهيت\r\nمتن\r\nونظير الوجود والعدم فى خروجهما . . . الأربعة من حيث هى زوجاً ولا فرداً .\r\n\r\n\r\n","description":"","footnote":"\r\n( 1 ) . لازم به ذكر است كه حكيم سبزوارى وجه ديگرى براى تقديم سلب بر حيثيت بيان مىكنند و آن اين است كه درصورت تقديم ، سلب هم سلب مىشود عوارض وجود و هم عوارض ماهيت . توضيح مطلب اين‌كه ماهيت داراى دو نوع عارض هست يكى عارض نفس ماهيت مانند امكان و وحدت ، وجود و ديگرى عارض وجود ماهيت است مانند كتابت ، سواد ، بياض ، تقديم سلب براى آن است كه افاده دهد كه مرتبهء ماهيت خالى است هم از عوارض وجود و هم خالى است از عوارض ماهيت\r\n","page_name":" 410 ","page_number":410},
  {"content":"\r\n\r\nترجمه\r\nو ساير معانى متقابلى كه در حكم نقيضين هستند ، در خروج خود از ذات ماهيت ، نظير وجود و عدم مىمانند . حتى لوازم ماهيت نيز چنين‌اند . پس ، ماهيت من حيث هى نه واحد است و نه كثير ، نه كلى است و نه جزئى ، و نه غير اينها از معانى متقابله ، همان‌طور كه « اربعه من حيث هى » نه زوج است و نه فرد .\r\nشرح\r\nآنچه دربارهء سلب وجود و عدم از مرتبهء ذات ماهيت گفته شد دربارهء ساير معانى متقابل ، مانند وحدت و كثرت ، كلى و جزئى نيز مىآيد . همان‌طور كه مرتبهء « جسم بما انّه جسم » ، غير از مرتبه سواد و لا سواد هست ، مرتبهء ماهيت هم غير از وحدت و كثرت و ساير معانى متقابل مىباشد .\r\nحتى سخن در لوازم ماهيت نيزبه همين منوال است ؛ يعنى مرتبهء لوازم ماهيت به عنوان اين‌كه لوازم ماهيت هستند ، غير از مرتبهء ملزومات خود هست . و ملزوم ، مانند « اربعه بما هى اربعه » مرتبه‌اى دارد وراى مرتبهء لازم خود ، چون زوجيت . و جايگاه لازم ، غير از جايگاه ملزوم مىباشد . بله ، اربعه به عنوان اين‌كه ملزوم يك لازمى هست زوج خواهد بود ، اما « اربعه بما أنّها اربعه » - نه به عنوان ملزومِ يك لازم - چيزى جز اربعه نخواهد بود و مرتبه‌اى غير از مرتبهء خود نخواهد داشت .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nبه پرسش‌هاى زير پاسخ دهيد .\r\n1 . نفى وجود و عدم از مرتبهء ماهيت به چه معناست ؟\r\n2 . آيا ارتفاع وجود و عدم از مرتبهء ماهيت ، تخصيصى در قاعدهء عدم جواز ارتفاع نقيضين است ؟\r\nتوضيح دهيد ؟\r\n3 . چرا اگر از دو طرف نقيض ماهيت سؤال كردند كه آيا موجود است يا لا موجود ، در جواب لازم است كه ادات سلب را مقدم بياوريم ؟\r\n4 . چرا اربعه بما هى اربعة ، زوج نيست ؟\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nالفصل الثّانىفى اعتبارات الماهيّة\r\n\r\nاعتبارات سه گانهء ماهيت\r\nمتن\r\nللماهيّة بالنّسبة إلى ما يقارنها . . . كونها مع خصوصيّات زيد فتصدق عليه .\r\nترجمه\r\nهر ماهيتى در مقايسه با خصوصياتى كه مقارن آن است اعتبارات سه‌گانه‌اى دارد كه عبارت است از ملاحظه او به شرط شىء و به شرط لا ولا به شرط . و تقسيم ، در اين سه خلاصه مىشود .\r\nاما اول : اين‌كه ماهيت ، مقارن با خصوصياتى كه به آن ملحق مىشود ، ملاحظه مىشود .\r\nدر اين هنگام ، آن ( يعنى ماهيت به شرط شىء ) بر مجموع ( مصداق خود و ضمائمش ) صدق خواهد كرد ، مانند ماهيت انسان به شرط همراه بودن با خصوصيات زيد ، كه بر زيد صادق خواهد بود .\r\nشرح\r\nهر ماهيتى داراى سه اعتبار هست و به لحاظ هر اعتبار ، حكم خاصى بر آن مترتب مىگردد . قسم اول ، ملاحظهء ماهيت است با انضمام به خصوصياتى كه به آن ملحق مىشود . در اين صورت او بر مصداق خاصى منطبق خواهد بود و از انطباق بر ساير\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمصاديق امتناع خواهد داشت . ملاحظهء ماهيت با انضمام خصوصياتش ماهيت به شرط شىء ناميده مىشود . مانند ماهيت انسان به شرط آن‌كه با خصوصيات زيد ملاحظه شود در اين صورت آن ماهيت فقط بر زيد منطبق خواهد بود و از صدق و انطباق بر ديگرى امتناع خواهد داشت .\r\n\r\nاعتبار به شرط لا\r\nمتن\r\nوأمّا الثّانى : فأن تُؤخَذَ وحدَها ، وهذا . . . للمقارن المفروض غير محمولةٍ عليه .\r\nترجمه\r\nقسم دوم اين‌كه ماهيت به تنهايى ملاحظه شود . و اين خود ، دوگونه است : يكى اين‌كه نظر را به ذات ماهيت با قطع نظر از هر چيز ديگر ، محدود كنيم . و مراد از ماهيت به شرط لا در مباحث ماهيت همين است .\r\nديگر اين‌كه آن‌را تنها ملاحظه كنيم به گونه‌اى كه هر مقارنى را كه همراه آن است زايد بر ماهيت دانسته ، آن‌را در ماهيت داخل نبينيم . در اين هنگام ، ماهيت موضوع مقارنات فرضى خود هست و بر آنها حمل نمىشود .\r\nشرح\r\nقسم دوم ، ماهيتِ به شرط لا است اين خود به دو قسم ، تقسيم مىشود : يكى اين‌كه به تنهايى ملاحظه شود و از هر مقارنى قطع نظر گردد و عنايت فقط و فقط به ذات ماهيت باشد ، نه هيچ چيز ديگر . مراد از ماهيت به شرط لا در مباحث ماهيت همين است . مانند آن‌كه ماهيت انسان را با قطع نظر از خصوصياتى كه همراه اوست مورد لحاظ قرار دهيم و به عبارت ديگر التفات ما به طبيعت انسان باشد با قطع نظر از اين‌كه او مرد است يا زن ، كوتاه است يا بلند ، لاغر است يا فربه ، سفيد است يا سياه و مانند آن .\r\nدر قسم ديگر باز ماهيت تنها ملاحظه مىشود ، لكن به گونه‌اى كه اگر مقارنى\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nهمراه آن است زايد بر آن و بيرون از حريم آن محسوب مىگردد . در اين قسم آنچه موضوع مقارنات است خود ماهيت است ، لكن چون ماهيت به شرط لا لحاظ شده است بر مقارناتش حمل نمىشود .\r\nفرق اين دو قسم اين است كه در قسم اول از هر چه غير از ذات ماهيت است قطع نظر مىشود ، اما در قسم دوم ، از مقارنات به‌طور كلى قطع نظر نمىشود لكن آنها به عنوان امور زايد و مغاير با ماهيت ، ملاحظه مىگردند ؛ طبعاً ماهيت تنها مىماند و به شرط لا اعتبار مىگردد .\r\nبراى قسم دوم مثال آورده‌اند به حيوان در ضمن انسان ، كه اين ماهيت جنسى ، مقارن با جزء ديگر كه نطق باشد هست ، لكن چون به شرط لا لحاظ گرديده قابل حمل بر انسان كه مجموعه‌اى از حيوان و ناطق و ديگر مقارنات هست نمىباشد . همان‌طور كه بر مقارن خود ، يعنى ناطق ، قابل حمل نيست .\r\n\r\nماهيت لا به شرط\r\nمتن\r\nوأمّا الثّالث : فَأن لا يُشترَط معها . . . من غير تقييد بنفىٍ أو إثباتٍ .\r\nترجمه\r\nقسم سوم اين‌كه ماهيت را به شرط مقارنت يا عدم مقارنت با چيز ديگر ، لحاظ نكنيم ، بلكه آن‌را مطلق و رها از هرگونه تقيد به نفى يا اثبات ، در نظر بگيريم .\r\nشرح\r\nوقتى ماهيت ، نه به شرط مقارنت با ضمايم و نه به شرط عدم مقارنتش با ضمايم ملاحظه گرديد - يعنى مطلق و رها منظور شد ، و با قيدِ بودن با چيزهاى ديگر كه قيد اثباتى است يا نبودن با چيزهاى ديگر كه قيد سلبى است ، ملاحظه نگرديد - ماهيت لابشرط خواهد بود .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\nماهيت مخلوطه ، مجرده ، مطلقه\r\nمتن\r\nوتسمّى الماهيّة به شرط شىء « مخلوطةً » . . . لوجود بعض أقسامها فيه كالمخلوطة .\r\nترجمه\r\nماهيت به شرط شىء ، ماهيتِ مخلوطة وبشرط لا ، مجرده ولا به شرط ، مطلقه ناميده مىشود . و مقسمِ اقسامه سه‌گانه ، ماهيت است . و آن همان كلى طبيعى است كه به نام لا به شرط مَقسمى ناميده مىشود . لا به شرط مَقسمى همانند مخلوطه به دليل وجود بعض اقسامش در خارج ، در خارج موجود است .\r\nشرح\r\nاز آن نظر كه مَقسم با قِسم ، متحد است اگر قِسم در ظرفى يافت شد مَقسم هم به وجود قسم در همان ظرف ، يافت خواهد شد . اگر اسم يا فعل يا حرف در جايى تحقق يافت با تحقق هر يك از اين اقسام ، مَقسم كه كلمه باشد متحقق خواهد شد . در اين‌جا هم مطلب چنين است ؛ زيرا با تحقق ماهيت مخلوطه كه همان ماهيت منضّم به ضمايم هست ، مَقسم كه ماهيت لا به شرط هست تحقق مىيابد . مَقسم را كلى طبيعى مىگويند چون آن عبارت است از نفس طبيعت و ماهيت و اگر آن‌را كلى مىنامند مقصود سعه و شمول آن ماهيت و طبيعت است .\r\n\r\nكيفيت تحقق كلى طبيعى\r\nمتن\r\nوالموجود من الكلى فى كلّ فردٍ . . . واحدة موجودة فى الذّهن - كما سيأتى .\r\nترجمه\r\nكلى طبيعى ( لا به شرط مَقسمى ) در هر فردى كه موجود است از نظر عدد ، غير از آن چيزى است\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nكه در فرد ديگر موجود شده است . و اگر آن در افراد خارجى ، واحد بالعدد باشد لازم مىآيد كه واحد ، كثير باشد ؛ كه اين محال است . و لازم مىآيد كه واحد ، متصف به صفات متقابل باشد ، كه اين هم محال است . و منظور حكما كه مىگويند : « نسبت ماهيت به افراد خود ، مانند نسبت پدران بسيار به فرزندان بسيار مىماند ، نه مانند نسبت يك پدر به فرزندان بسيار » . همين است . پس ، ماهيت در خارج به كثرت افرادش كثير است . بله ، ماهيت به وصف كليت و اشتراك ، واحد بوده در ذهن موجود است - چنان‌كه به‌زودى خواهد آمد - . « 1 »\r\nشرح\r\nميان منطقيون اختلاف است كه آيا كلى طبيعى كه همان ماهيت است ، در خارج هست يا نه ؟ در فقرهء پيشين گفتيم كه آرى ، در خارج موجود است .\r\nاكنون كه معلوم شد ماهيت در خارج هست ، اختلاف ديگرى مطرح است . و آن اين‌كه آيا ماهيت در خارج ، واحد بالعدد است ، يا از نظر عدد كثير است . اين همان اختلاف معروف ميان شيخ الرّئيس و رَجُل « 2 » همدانى است كه او را در شهر همدان ملاقات كرده بود و آن مرد معتقد بوده كه كلى طبيعى ، واحد بالعدد است .\r\nمؤلف حكيم رحمه الله مىگويد : آنچه از ماهيت در خارج در ضمن فردى موجود است ، اين از نظر عدد ، غير از ماهيتى است كه در فرد ديگر موجود است و به عدد افرادِ موجود در خارج ، عدد ماهيت متكثر است . مثلًا از نوع بشر كه فى المثل پنج ميليارد فرد ، موجود است به عدد اين افراد ، ماهيت انسان در خارج موجود است .\r\nاگر مطلب چنين نباشد و ماهيتِ انسانِ در خارج ، واحد بالعدد باشد لازم مىآيد كه\r\n\r\n\r\n","description":"","footnote":"\r\n( 1 ) . در فصل آتى\r\n( 2 ) . حكيم سبزوارى در شرح منظومه مىگويد :\r\n ليس الطبيعى مع الافراد * كالاب بل آبا مع الاولاد \r\nكسى كه قائل است كه نسبت ماهيت به افراد همان نسبت يك پدر به فرزندان متعدد مىباشد رجل همدانى مىباشد ر . ك : شرح منظومه ، ص 99\r\n","page_name":" 417 ","page_number":417},
  {"content":"\r\n\r\nواحد ، كثير باشد كه اين محال است ؛ زيرا هيچ فردى از افراد انسان نيست كه تهى از طبيعت و ماهيت انسانى باشد . و چون افراد ، كثيرند پس ماهيت متحقق در ضمن اين افراد هم كثير است . از سوى ديگر چون افراد ، صفات متقابل دارند اگر ماهيت ، واحد بالعدد باشد لازم مىآيد به صفات متقابل مانند خوبى و بدى متصف گردد ، كه اين هم محال است .\r\nآرى ، ماهيت به وصف كليت كه تمام افراد در آن مشتركند در ظرف ذهن ، واحد است نه كثير .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبه پرسش‌هاى زير پاسخ دهيد .\r\n1 . اعتبارات ماهيت را بشماريد ؟\r\n2 . اعتبار به شرط لا ، به چند قسم تقسيم مىشود ؟ توضيح دهيد ؟\r\n3 . مَقسَم اعتباراتِ ماهيت چيست ؟\r\n4 . آيا كلى طبيعى در خارج ، موجود هست يا نه ؟ دليل آن‌را بيان كنيد ؟\r\n5 . معناى اين‌كه مىگوييم : نسبت كلى طبيعى به افرادش مانند نسبت آبا و أبنا مىماند ، چيست ؟\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nالفصل الثّالث‌فى الكلّىّ والجزئى\r\n\r\nكلى و جزئى\r\nمتن\r\nلا ريبَ أَنّ الماهيّة الكثيرة الأفراد . . . والشّخصيّة من لوازم الوجود الخارجىّ .\r\nترجمه\r\nبىشك ، ماهيتى كه افراد كثير دارد بر هر يك از افراد خود ، صادق است و بر آن حمل مىشود . بدين معنا كه ماهيتى كه در ذهن هست هرگاه فردى از افراد آن در ذهن وارد شود و خود را بر ماهيت عرضه كند ، با آن متحد خواهد بود و آن ماهيت ، عين همان فرد خواهد بود . و اين خصوصيت ، همان چيزى است كه ما آن را كليت ناميده‌ايم . و اين همان اشتراك افراد در ماهيت هست . پس ، عقل امتناع ندارد كه صدق ماهيت فى نفسه بر كثيرين را تجويز كند ؛ خواه در خارج ، صاحب افراد بسيار باشد يا نباشد .\r\nپس ، كليت خاصهء ذهنى است كه در ذهن بر ماهيت عارض مىشود ؛ زيرا وجود عينى برابر با شخصيت ( و تعين ) و مانع از اشتراك است . بنابراين ، كليت از لوازم وجود ذهنى ماهيت هست ، همان‌طور كه جزئيت و شخصيت از لوازم وجودِ خارجى آن است .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nشرح\r\nماهيتى كه در ذهن ، استعداد انطباق با افراد فراوان را دارد و مىتواند بر هر يك از آنها منطبق شود و بر آنها حمل گردد ، از ويژگى خاصى به نام كليت و اشتراك برخوردار است ؛ اعم از آن‌كه افراد آن ماهيت ، بالفعل در خارج باشد مانند انسان كه در خارج داراى افراد كثير است يا داراى افراد كثير نباشد مانند ماهيت مجردات كه نوع آنها منحصر در فرد واحد است .\r\nكليت ، خصوصيتى است كه فقط در ذهن بر ماهيت عارض مىشود ؛ زيرا موجود خارجى ، ملازم با تشخص و جزئيت است و هيچ موجود خارجى نمىتواند كلى باشد هر چه موجود مىشود مشخص و متعين است - ماهيت كلى فقط در ذهن موجود است و در آن قابل انطباق بر كثيرين است گرچه بالفعل افراد كثير آن در خارج موجود نباشد همان‌گونه كه جزئيت از لوازم وجود خارجى شىء است .\r\n\r\nتفسيرى نادرست از كليت مبنى بر اين‌كه كليت به جهت ضعفِ ادراكِ قوّهء عاقله است\r\nمتن\r\nفما قيل : « إنّ الكلّيّة والجزئيّة . . . الدّراهم المختلفة وليس إلّا واحداً منها » .\r\nترجمه\r\nگفته شده است « 1 » كه كليت و جزئيت به نحوهء ادراك ما بستگى دارد . به اين معنا كه قوّهء حسِ ما به جهتِ ادراكِ كامل خود ، وصول كامل به اشياء پيدا مىكند به طورى كه آنها از غير خود متمايز گشته ، تشخص مىيابند .\r\nاما عقل به جهت ضعف و ناتوانى در ادراك ، از اشياء وصول سطحى دارد و يافتهء او بين امور\r\n\r\n\r\n","description":"","footnote":"\r\n( 1 ) . محقق دوّانى و سيد المدققين بر اساس نقل : شوارق الالهام ، ص 164\r\n","page_name":" 421 ","page_number":421},
  {"content":"\r\n\r\nمختلف ، مردد است . لذا انطباق بر كثيرين را مىپذيرد . و مانند شبحى كه از دور رؤيت شده به نحو كامل ، قابل تميّز نيست و در اين‌كه زيد است يا عمرو ، يا چوبى كه آن‌را نصب نموده‌اند و يا چيزى ديگر ، محل ترديد است ؛ در حالىكه جز يكى از محتملات واقعيت ندارد . و يا مانند درهمى كه ( نوشته‌هايش ) ساييده شده و بين دراهم مختلف مردد مىباشد ، در حالىكه يكى از آنها پيش نيست .\r\nشرح\r\nگفتيم كليت مربوط به وجود ذهنى ماهيت و جزئيت مربوط به وجود خارجى آن است . بر اين مطلب اشكال شده است كه : كليت و جزئيت مربوط به نحوهء وجود ماهيت نيست ، بلكه مربوط به نحوهء ادراك ماست . اگر ما چيزى را توسّط قواى حاسّهء خود ادراك كنيم به دليل توانايى قواى حسى ، ادراك به نحو تام و كامل صورت مىگيرد . و از اين‌رو ، قبول انطباق بر چيز ديگر نمىكند . اما اگر ادراك توسط قوّهء عقل صورت گيرد به دليل ضعف و ناتوانىاش ، ادراك ما مبهم و قابل انطباق بر كثيرين مىباشد .\r\nمثال مىآورند به شبحى كه انسان آن‌را از دور مىبيند . دربارهء او احتمالات گوناگونى پديد مىآيد : شايد كه او زيد يا عمرو يا يك تابلو يا يك قطعه چوب باشد ، در حالىكه حقيقتاً در خارج يكى از اين احتمالات بيش نيست .\r\nيا اگر سكه‌اى بر اثرِ تماس با دستِ انسان ، نوشته‌هاى آن از بين برود . اين سكه ، به صورتى در مىآيد كه احتمالات مختلف در آن مىرود ، در حالىكه فى الواقع يكى از آنها بيش نيست .\r\nبنابراين ، چون قوهء عاقله اشياء را ضعيف درك مىكند و وصول روشن از آن ندارد ، مُدرَك آن كلى است و قابل انطباق بر اشياى فراوان هست ، اما اگر با چشم خود از نزديك شخصى را ديد ، ادراك او روشن است و بر كثيرين منطبق نمىشود .\r\nحاصل سخن اين‌كه كليت و جزئيت مربوط به ادراك ماست ، نه وجودِ ماهيتى كه اگر در ذهن باشد كلى است و اگر در خارج باشد جزئى است .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nنقد ديدگاه فوق\r\nمتن\r\nفاسدٌ ، إذ لو كان الأمر كذلك . . . والجزئيّة لوجودها الخارجىّ .\r\nترجمه\r\n( اين تفسير ) صحيح نيست ؛ زيرا اگر مطلب چنين باشد مصداق ماهيت در واقع ، منحصر در يك فرد مىشود . ( و ثانياً ) قضاياى كليه همه كاذب خواهند بود ، مانند « هر ممكنى را علتى است » و « هر اربعه‌اى زوج هست » و « هر كثيرى از آحاد تأليف مىيابد » . در حالىكه بالضروره چنين چيزى درست نيست .\r\nپس ، حق آن است كه كليت و جزئيت لازمهء وجود ماهيات هستند ؛ كليت لازمهء وجود ذهنى و جزئيت ، لازمهء وجود خارجى آن است .\r\nشرح\r\nدو اشكال بر تفسير فوق وجود دارد : يكى اين‌كه اگر كليت و جزئيت به نحوهء ادراك ما مربوط است - نه به خود ماهيت - پس ماهيت هيچ‌گاه نبايستى بيش از يك فرد داشته باشد . و اين تصور عقلى ماست كه از ماهيت ، ادراكى مىيابد كه مبهم و طبعاً كلى است . در حالىكه چنين نيست . ماهيت ، افراد كثير دارد يا مىتواند داشته باشد .\r\nاشكال دوم اين‌كه ما ديگر قضاياى كلى داشته باشيم ؛ زيرا براساس ادعاى فوق ماهيت ، يك فرد دارد . در حالىكه ساختار قضيهء كلى براساس آن است كه براى ماهيت ، افراد كثير فرض شود ، مانند اين‌كه بگوييم : « براى هر ممكنى علتى است » و « هر اربعه‌اى زوج است » . از اين‌جا روشن مىشود كه كليت ، لازمهء وجود ذهنى ماهيات و جزئيت ، لازمهء وجود خارجى آن است . و چنين نيست كه كليتِ مفاهيم كلى به جهت ضعف قوّهء عاقله است .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nاشكال بر اين‌كه كليت ، لازمهء وجود ذهنى ماهيات است\r\nمتن\r\nو كذا ما قيل : « إنّ الماهيّة الموجودة . . . الموجودة فى ذهنه بالأمس ، وهكذا . »\r\nترجمه\r\nاشكال مىشود « 1 » كه ماهيت موجودهء در ذهن ، جزئى و شخصى است ، مانند ماهيت موجود در خارج ؛ زيرا كه موجود در ذهنِ خاص و قائم به نفس جزئى است . پس ، ماهيتِ انسانىِ موجود در ذهن زيد مثلًا ، غير از ماهيتِ انسانىِ موجود در ذهن عمرو است . همان‌طور كه ماهيّتِ موجود در ذهن زيدِ امروز ، غير از ماهيتِ موجود در ذهن زيدِ ديروز است . و هكذا .\r\nشرح\r\nحاصل اشكال اين است كه ماهيت همان‌طور كه در خارج اگر موجود شد متشخص و جزئى يافت مىشود ، در ذهن نيز اگر يافت شد به دليل آن‌كه قائم به ذهنِ شخصىِ جزئى است او هم متشخص و جزئى خواهد بود . همان‌طور كه ماهيت موجود در ذهن زيد امروز ، با ماهيتِ موجود در ذهن زيد ديروز ، دو ماهيت جزئىِ جداگانه است . و يا ماهيتِ موجود در ذهن زيد و عمرو دو ماهيت جزئى هستند .\r\nهمه‌جا مطلب از همين قرار مىباشد . بنابراين ، ماهيت هميشه در ذهن هم مانند خارج جزئى است ، نه كلى . پس اين‌كه مىگوييد لازمهء وجود ذهنى ماهيت ، كليت است سخن درستى نيست .\r\n\r\nجواب از اشكال\r\nمتن\r\nفاسدٌ فإنّ الماهيّة المعقولة من الحيثيّة . . . الجهة لا تأبى الصدقَ على كثيرين .\r\n\r\n\r\n","description":"","footnote":"\r\n( 1 ) . فخر رازى در شرح عيون الحكمه ، ج 3 ، ص 7 و 100\r\n","page_name":" 424 ","page_number":424},
  {"content":"\r\n\r\nترجمه\r\n( اين اشكال ) فاسد است ؛ زيرا ماهيت معقوله از اين حيثيت يعنى از اين جهت كه قائم به نفسِ جزئى است - نعتِ نفسْ به شمار مىرود . و از اين جهت كه كيف نفسانى و كمال نفس است ، از جمله موجودات خارجى است و از بحث ما خارج است . سخن ما در ماهيت موجود ذهنى است كه بر او آثار خارجى ، مترتب نشود . و ماهيت از اين جهت ، امتناع از صدق بر كثيرين ندارد .\r\nشرح\r\nاشكال فوق و جوابش شبيه اشكالاتى است كه در باب وجود ذهنى مطرح شده است : خلاصه اين‌كه ماهيت اگر به عنوان موجودى از موجوداتى كه قائم به نفس است و كمال او محسوب مىشود ، ملاحظه گردد ، طبعاً جزئى و متشخص خواهد بود . و از اين حيث ، قابليت انطباق بر كثيرين را نخواهد داشت . مضافاً به اين‌كه بدين لحاظ ، ذهن هم خود ، خارج محسوب شده و آنچه كه به آن قائم است نيز خارجى خواهد بود .\r\nاما به ملاك ديگر ، يعنى اگر ماهيت را « بما انّها هى » ملاحظه كنيم به اين معنا كه التفاتى به وجود شخصى او نداشته باشيم كلى خواهد بود در اين‌صورت آثار در خارج بر او مترتب نخواهد بود و از اين جهت قابل صدق بر كثيرين خواهد بود . به عبارت ديگر ، كليتِ آن ، به حمل اولى و جزئيتِ آن ، به حمل شايع مىباشد .\r\n\r\nاقسام تمايز\r\nمتن\r\nثمّ إنّ الأشياء المشتركة فى معنىً كلّىٍّ . . . وإنّما التّشكيك فى الوجود .\r\nترجمه\r\nاشيايى كه با هم در يك معناى كلى اشتراك دارند به يكى از امور سه‌گانه از يك‌ديگر متمايز مىشوند :\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاگر اشتراك آن اشياء در يك معناىِ عرضىِ خارج از ذات هست ، پس به تمام الذّات از يك‌ديگر متمايز مىشوند ، مانند دو نوع از مقولات عرضيه ، كه در عرضيت با يك‌ديگر مشتركند . و اگر آنها در امر ذاتى با يك‌ديگر مشترك باشند ، حال اگر اشتراكشان در بعض ذات هست . لا محاله آن بعض ، جنس خواهد بود و به بعض ديگر كه فصل است تميّز خواهند يافت ؛ مانند انسان و فرس كه مشترك در حيوانيت هستند و به نطق و صهيل تميّز مىيابند .\r\nو اگر اشتراك آنها در تمام ذات باشد ، پس تمايزشان در يك امر عَرَضى مفارق خواهد بود ؛ زيرا اگر عَرَض ، عَرَض لازم باشد هيچ فردى از آن خالى نخواهد بود ؛ چون لازمهء نوع ، لازمهء جميع افراد است .\r\nبعضى بر اقسام سه گانهء فوق ، قسم چهارمى را اضافه كرده‌اند ، « 1 » كه آن تمايز به تمام و نقص و شدت و ضعف در خود طبيعت مشتركه است . و حق آن است كه « ماهيت بما أنّها ماهيت » قبول تشكيك نمىكند و تشكيك فقط در وجود ، جارى است .\r\nشرح\r\nمشائيان براى ملاك تمايز ميان دو ماهيت ، سه قسم بيان كرده‌اند . قسم اول اين‌كه تمايز ، به تمام ذات باشد . در اين فرض طبعاً اشتراكشان به امرى بيرون از ذات خواهد بود ؛ مانند تمايز دو مقولهء عَرَضى چون مقولهء كم با مقولهء كيف ، كه هيچ قدر مشتركى ذاتاً با هم ندارند . مثلًا يك خط يك مترى با رنگ قرمز ، صد در صد تمايز ذاتى دارند ، چون يكى از مقولهء كم است و ديگرى از مقولهء كيف ، لكن در مفهومى كه از اين دو انتزاع مىشود - يعنى مفهوم عَرَضيت كه از حاق ذات مقولات عرضى گرفته مىشود و در اصطلاح ، آن‌را خارج محمول يا محمول بالصميمه مىنامند - اشتراك دارند .\r\nهمان‌طور كه همهء ممكنات در امكان ، كه برگرفته از حاق ذات آنهاست ، مشتركند ، مقولات عَرَضى هم در مفهوم عَرَضيت كه برگرفته از صميم آنهاست اشتراك دارند .\r\n\r\n\r\n","description":"","footnote":"\r\n( 1 ) . شيخ الاشراق در حكمة الاشراق ، و ر . ك : شرح حكمة الاشراق ، ص 234\r\n","page_name":" 426 ","page_number":426},
  {"content":"\r\n\r\nبديهى است كه مفهوم عرضيت ، جنس يا فصل براى مقولات عرضى نيست ، تا ذاتى آنها باشد . بلكه اين مفهوم ، عَرَضى آنهاست و به اصطلاح منطق ، ذاتى باب برهان - كه عرضى باب ايساغوجى است - مىباشد . « 1 »\r\nقسم دوم اين‌كه اشتراك در بعض ذات كه جنس باشد دارند . طبعاً در فصل از يك‌ديگر متمايز هستند . مانند انسان و فرس كه به نطق و صهيل از يك‌ديگر جدا مىشوند .\r\nقسم سوم اين‌كه اشتراك در تمام ذات دارند ، مانند زيد و عمرو . لكن تمايز آنها در اعراض مفارق مانند كوتاهى يا بلندى ، سياهى يا سفيدى و مانند آن مىباشد . گفتيم در اين قسم ، تفاوت در اعراض مفارق هست ، نه اعراض لازم ؛ زيرا اگر عَرَض ، عَرَض لازم باشد لازمهء جميع افراد نوع خواهد بود و ملاكِ فرقِ افراد نوع از يك‌ديگر نخواهد شد .\r\nاشراقيون علاوه بر موارد فوق ، تمايز چهارمى را نيز كشف كرده‌اند كه تمايز تشكيكى نام دارد . و آن عبارت است از اين‌كه افراد طبيعت واحد به تمام و نقص ، شدت و ضعف و مانند آن از يك‌ديگر متمايز باشند . مانند وجود واجب كه شديدترين درجات وجود هست و وجود هيولا كه ضعيف‌ترين مراتب وجود مىباشد . و بين اين دو ، مراتب شديد و ضعيفِ فراوانى وجود دارد .\r\nدر اين‌كه آيا تشكيك در ماهيت راه دارد يا نه ؟ اختلاف است . مؤلف مىفرمايند :\r\nحق آن است كه تشكيك فقط در وجود و مراتب آن راه دارد و در ماهيت ، جارى نيست . سهروردى بر خلاف صدرالمتألهين و مؤلف رحمهما الله معتقد است كه تشكيك در ماهيت نيز جارى است بر اين اساس با وقوعِ حركت در هر ماهيت و مقوله‌اى يك فرد\r\n\r\n\r\n","description":"","footnote":"\r\n( 1 ) . براى آگاهى بيشتر درباره اين دو واژه به منطق منظومه ، غوصّ فى الفرق بى الذّاتى والعرضى ، ص 30 ، مراجعه شود\r\n","page_name":" 427 ","page_number":427},
  {"content":"\r\n\r\nجديد از آن مقوله ظهور مىكند كه از نظر نوعيت با فرد قبلى متفاوت نيست لكن با او از نظر درجات متفاوت است ، اما براساس نظر صدرالمتألّهين و مؤلف چون تشكيك در ماهيت راه ندارد با وقوع حركت در هر مقوله‌اى فردى از آن مقوله ظهور مىكند كه از نظر نوعيت با فرد قبلى متفاوت است و به عبارت ديگر هر فرد مقوله يك نوع مستقل به حساب مىآيد نه آن‌كه يك درجه و يك مرتبه از آن ماهيت تشكيكى باشد .\r\n\r\nتشخص به وجود ، حاصل مىشود ، نه چيز ديگر\r\nمتن\r\nهذا كلّه فى الكلّيّة ، وأنّها خاصّةٌ . . . لايفيض وجوده عن المبدأ الأعلى . إنتهى .\r\nترجمه\r\nهمهء سخن تا اين‌جا دربارهء كليت بود و اين‌كه كليت ، خاصهء ذهنى براى ماهيت است .\r\nاما جزئيت - كه همان امتناع شركت در شىء است و شخصيت ناميده مىشود - حق آن است كه آن به وجود ، حاصل مىشود ؛ چنان‌كه فارابى چنين گفته و صدرالمتألهين از او تبعيت نموده ، و در اسفار فرموده است : « 1 »\r\nحق آن است كه تشخصِ يك چيز - كه به معناى امتناع شركت به حسب مفهوم است - به واسطهء چيزى غير از ماهيت است كه به حسب ذات خود ، مانع از تصور اشتراك است . پس ، تشخص بخش شىء - به معناى چيزى كه مانع از اشتراك در آن شىء مىشود - چنان‌كه معلم ثانى ( فارابى ) گفته است ، در حقيقت چيزى جز وجود آن شىء نيست ؛ زيرا هر وجودى به نفس خويش ، متشخص است .\r\nهرگاه از آن وجود ، قطع نظر شود عقل از جواز اشتراك در ماهيت آن امتناع ندارد ؛ هرچند كه هزار مُخصص به آن ضميمه شود . چون امتياز ، غير از تشخص است ؛ زيرا امتياز در مقايسهء ماهيت با\r\n\r\n\r\n","description":"","footnote":"\r\n( 1 ) . الأسفار الأربعه ، ج 2 ، ص 10\r\n","page_name":" 428 ","page_number":428},
  {"content":"\r\n\r\nمشاركات آن در يك امر عمومى است ، ولى تشخص به اعتبار خود اوست ، به طورى كه اگر فرض شود مشاركى براى او وجود ندارد احتياج به مميز زايدى نخواهد داشت ، با آن‌كه تشخص فى نفسه براى آن حاصل است . و بعيد نيست كه تميز ، موجب استعداد تشخص شود ؛ زيرا تا نوعِ مادىِ فراگير ، تخصص استعداد براى يكى از افرادِ نوع را نيابد وجود آن از مبدأ اعلى افاضه نمىگردد .\r\nشرح\r\nخوانديم كه كليت ، خاصيت ماهيت ذهنى است . آنچه از ماهيت در خارج ، حاصل است جزئى است . حال مىخواهيم بگوييم جزئيتى كه براى ماهيت در خارج هست از آنِ خود او نيست ، بلكه از آن وجود اوست . و در حقيقت ، وجودِ هر موجود ، ملازم با جزئيت و تشخص است .\r\nاگر وجود را از هر ماهيتى كه وجود دارد برگيرند او فوراً كلى خواهد شد ؛ گرچه همراه او صدها قيد تخصيصى وجود داشته باشد . مثلًا اگر گفتيم اسبِ سفيدِ ، قيد سفيد بودن ، اسب را از ساير اسب‌ها ممتاز مىكند . ولى باز اسبِ سفيد ، كلى است و مىتواند هزاران مصداق داشته باشد . حال اگر قيد عربى بودن را به آن اضافه كنيم و بگوييم اسبِ سفيدِ عربى ، باز اين ماهيت كلى است و اسب سفيد عربى مىتواند هزاران مصداق داشته باشد . و به همين ترتيب هر چه عدد قيود را اضافه كنيم مفهوم و ماهيت ، تخصيص مىيابد اما كليت آن محفوظ مىماند .\r\nو اين معناى همان عبارت است كه مىگويد : امتياز ، غير از تشخص است . امتياز ، جدا كردن يك مفهوم يا ماهيت است در مقايسه با ساير چيزهايى كه با آن مشاركت دارند . سفيد بودن يا عربى بودن براى اسب آن را از ساير اسب‌هايى كه سفيد يا عربى نيستند ، جدا مىكند . اما مفهوم هم‌چنان به حالِ كلى خود ، باقى مىماند . اما تشخص كه همان جزئيت است براى ماهيت نه در مقايسه با شركاى آن ، بلكه براى خود ماهيت فى نفسه حاصل مىگردد . حتى اگر فرض شود كه ماهيت مشاركى ندارد تا به مميزى احتياج داشته باشد باز به واسطهء وجود ، تشخص برايش حاصل است . ماهيت با\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nتشخصى كه از سوى وجود مىيابد قابليت انطباق بر ديگرى را از دست مىدهد اما ماهيت با دريافت امتياز قابليت انطباق بر افراد كثير را از دست نمىدهد .\r\nالبته بعيد نيست كه تميزها كه يكى پس از ديگرى دامنهء ماهيت را محدود مىكنند ، زمينهء افاضهء وجود كه عامل تشخص و جزئيت است را فراهم كنند . مثلًا اسب به نحو كلى كه موجود نمىشود ؛ اسب اگر فى المثل سفيد بود ، عربى بود ، چه و چه بود آن وقت مىتواند موجود شود ، يعنى وجود از مبدأ اعلى به آن افاضه شود . پس ، امتيازها دامنهء ماهيت را محدود مىنمايند و زمينهء افاضهء وجود را كه عامل تشخص و جزئيت است ، فراهم مىنمايند .\r\n\r\nاقوال ديگر در باب تشخص\r\nمتن\r\nويتبيّن به : أوّلًا أنّ الأعراض المشخَّصة . . . أماراتٌ للتشخّص و من لوازمه .\r\nترجمه\r\nاز مطالب گذشته روشن مىشود كه :\r\nاولًا أعراض مشخصه‌اى كه تشخص را به آنها نسبت داده‌اند - بنابر ظاهر كلام بعضى - عموم اعراض هستند . و بنابر تصريح بعض « 1 » ديگر خصوص وضع و متى وايْن هست . و بنابر اظهار جمعى ديگر « 2 » خصوص زمان هست . و همين‌طور جمعى ديگر گفته‌اند « 3 » كه ( عامل تشخص ) ماده هست . ( اما ) همهء اينها امارات و لوازم تشخصند ( نه خود تشخص ) .\r\nشرح\r\nبرخى پنداشته‌اند تمام اعراض يعنى مقولات نه‌گانه باعث تشخص موضوعات\r\n\r\n\r\n","description":"","footnote":"\r\n( 1 ) . مانند شيخ الرئيس در تعليقات ر . ك : ص 107 و تعليقهء فارابى ، ص 14 - 15\r\n( 2 ) . شيخ اشراق ، مطارحات ، ص 334 - 335\r\n( 3 ) . فخر رازى ، مباحث الشرقيه ، ج 1 ، ص 76 - 77\r\n","page_name":" 430 ","page_number":430},
  {"content":"\r\n\r\nخود هستند . مثلًا يك جسم وقتى وزن خاصى داشت رنگ ، بُعد ، طَعم ، مكان و زمان خاصى داشت ، اينها موجب تشخص و تعين او مىگردند و او را از اشياى بىشمار ديگر جدا مىسازند .\r\nبرخى ديگر از ميان مقولات ، به مقولهء وضع ( هيئت چگونگى نسبت اجزاء به يك‌ديگر و همه به خارج ) و متى و أين ( هيئتى كه از نسبت شىء به زمان و مكان پديد مىآيد ) اكتفا كرده‌اند .\r\nبرخى ديگر زمان را و جمع ديگرى مادهء موجود در جسم را عامل تشخص قلمداد كرده‌اند و گفته‌اند وقتى موجودى در ظرف زمان خاصى قرار مىگيرد يا مادهء خاصى را به خود اختصاص مىدهد اين زمان و ماده او را تشخص مىدهند .\r\nلكن همهء اين اقوال چهارگانه در اين جهت هست كه اينها از امارات و نشانه‌هاى تشخص هستند . تشخص واقعى از آن وجود است ، نه هيچ چيز ديگر . لكن وقتى موجودى در ظرف زمانى و مكانى خاص ، وجود پيدا كرد ، ناگزير همراه با مقولات ديگر عرضى است . و اين مقولات ، شهادت مىدهند كه آن چيز متشخصاً موجود گشته است .\r\n\r\nنظريهء كسانى كه اسباب بعيد تشخص را عامل تشخص پنداشته‌اند\r\nمتن\r\nوثانياً : أنّ قولَ بعضِهم : « إنّ المشخّص . . . هو وجود نفس الشّىء - كمال عرفت .\r\nترجمه\r\nدوم اين‌كه سخن بعضى كه مىگويند : تشخص بخش يك شىء همان فاعل قريبى است كه به آن ، افاضهء وجود مىكند ، و نيز سخن جمع ديگرى « 1 » كه مىگويند : تشخص بخش واقعى ، فاعل همهء\r\n\r\n\r\n","description":"","footnote":"\r\n( 1 ) . قائل شارح مقاصد ، ج 1 ، ص 13 مىباشد\r\n","page_name":" 431 ","page_number":431},
  {"content":"\r\n\r\nهستى است كه همان واجب الوجود كه فياض تمام موجودات هست مىباشد ، و نيز سخن برخى ديگر « 1 » كه مىگويند : تشخص عرض به موضوع اوست ، اينها همه و همه از استقامت ( در كلام ) بىبهره‌اند ؛ چون تشخص را به سبب بعيد ، اسناد داده‌اند . در حالىكه سبب قريبى كه تشخص بدان مستند است همان نفس وجود است ؛ زيرا « وقوع شركت در وجود عينى بما هو وجود عينى » ، ممتنع است .\r\nپس ، او متشخص به ذات خود هست و ماهيت به واسطهء او تشخص مىيابد و فاعل يا موضوع اگر دخالتى در تشخص دارند به جهت آن است كه از جمله علل وجود ، محسوب مىشوند لكن همان‌طور كه گفتيم ، نزديك‌ترين اسباب ، نفس وجود يك شىء مىباشد .\r\nشرح\r\nبرخى ديگر تشخص بخش را فاعل قريبى مىدانند كه به آن شىء وجود مىبخشد ، مثلًا سازنده ماشين يا خانه را عامل تشخص بخش ماشين و خانه مىدانند .\r\nبرخى ديگر خدا را كه فاعل هستى است تشخص بخش مىدانند . جمعى ديگر ، موضوع عرض را علت تشخص بخش مىدانند .\r\nاينها هم سخنان ناصحيحى مىگويند ؛ زيرا اين موارد گرچه از جملهء اسبابِ بعيد تشخص هستند ، ولى سبب قريب نيستند . سبب قريب تشخص ، همان وجود شىء هست ، لكن فاعل مفيض يا فاعل كل ، كه خداى متعال است يا موضوعِ عرض در فاصله‌اى دور تر به عنوان عواملى كه در تشخص دخيل هستند ، از جمله اسباب بعيد تشخص به شمار مىروند .\r\n\r\nجزئى بودن صُوَر محسوس يا خيالى به جهت اتصال آنها با خارج است\r\nمتن\r\nوثالثاً : أنّ جزئيّة المعلوم المحسوس ليست . . . صورةَ فردٍ خيالىٍّ - فافهم .\r\n\r\n\r\n","description":"","footnote":"\r\n( 1 ) . قائل محقق طوسى در تجريد الاعتقاد مىباشد ر . ك : به كشف المراد ، ص 143 و شرح تجريد قوشچى ، ص 140 - 141\r\n","page_name":" 432 ","page_number":432},
  {"content":"\r\n\r\nترجمه\r\nنكتهء سوم اين‌كه جزئيتِ معلوم محسوس از ناحيهء خود و از آن نظر نيست كه يك مفهوم ذهنى است ، بلكه از ناحيهء اتصال حسى با خارج و باور انسان به اين‌كه مفهوم ، تأثرى از عين خارجى گرفته است مىباشد .\r\nو نيز جزئيت صورت خيالى از ناحيهء اتصال حسى ( با خارج ) مىباشد . مانند آن كه انسان يك صورت خيالى را كه از ناحيهء حس ، پيش او بايگانى شده است را حاضر كند ( كه آن احضار شده نيز جزئى خواهد بود ) . و يا اين‌كه با صور حسى محفوظ نزد خويش صورت فرد خيالى ديگرى بسازد ( كه اين هم جزئى خواهد بود ) .\r\nشرح\r\nگفته شد كه كليت ، خاصهء ذهنى است كه بر ماهيات عارض مىشود . حال مىخواهيم بگوييم كه صُور معلوم محسوس نيز از آن جهت كه موجود ذهنى است كلى مىباشد . و اگر به جزئيت ، متصف مىشود به ملاك ديگرى است كه همان اتصال مفهوم به خارج باشد .\r\nمثلًا مردى را در نظر مىگيريم كه قد او مثلًا يك متر و هفتاد سانتيمتر ، و وزن او چه مقدار و زادگاه او فلان مكان و متولد فلان سال است . اين مفهومِ شخصى ، با اين مشخصات ، مادامى كه پيوند با مصداق خارجى پيدا نكند ، كلى است ؛ زيرا مردى كه اين قيود را دارد مىتواند مصاديق فراوانى در خارج داشته باشد ؛ گرچه حسب فرض ، الآن بالفعل موجود نباشند ، اما وقوع چنين افرادى ممتنع نيست .\r\nحال اگر اين مفهوم كه معلوم حسى ماست جزئى مىشود و غير قابل انطباق بر كثيرين ، از آن جهت هست كه ميان معلوم حسى ما و معلوم خارجى ( كه معلوم ذهنى برگرفته از آن است ، ) ارتباط و اتصالى وجود دارد ، كه اين اتصال موجب تأثر مفهوم از خارج مىگردد . بدين معنا كه وقتى آن مفهومِ ذهنى را مرتبط با شخص زيد در خارج\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nكه جزئى است مىدانيم اين مفهوم هم جزئى مىگردد و قابليت انطباق بر كثيرين را از دست مىدهد .\r\nاين مطلب نه تنها در معلومِ حسى جارى است ، بلكه در صُوَر خيالى كه در قوّة خياليه ما ذخيره و بايگانى شده‌اند نيز جارى است صُوَر خيالى ما هم به عنوان يك موجود ذهنى ، كلى هستند . و اگر جزئى مىشوند از آن نظر هست كه برگرفته از معلوم خارجى هست و با آن ارتباط دارد .\r\nاگر به عنوان مثال در خارج ، باغى را ديده‌ايم پر از درختان ميوه و سر به فلك كشيده با نهرهاى جارى و بناهاى چشمگير . آن‌گاه كه صورت اين باغ با همهء مشخصاتش در معرض ديد ما قرار دارد اين مىشود معلوم حسى ما . زيرا اتصال ادات حسى يعنى چشم ما به‌صورت محسوس خارجى محفوظ است .\r\nدر فرصتى ديگر صورت علمى باغى كه قبلًا ديده‌ايم را در خاطر مىگذرانيم اين مىشود صورت خيالى . جزئيت صورت خيالى هم ، همچون صورت حسى ، مرهون اتصال و ارتباط آن صورت با خارج است و با قطع نظر از اين اتصال و ارتباط ، صورت معلوم ، كلى مىگردد . بنابراين اگر از اين ارتباط صرف نظر كنيم ماهيت باغ كذايى با همهء خصوصياتش ، كلى است و مىتواند در خارج ، افراد متعددى داشته باشد .\r\nهمين‌طور است اگر از صُوَر حسى مختلف يك صورت خيالى بسازيم . مثلًا جسمى را در قوّهء خيال حاضر مىكنيم كه سر او مانند سر انسان ، و پاى او مانند پاى اسب ، و گوش او مانند گوش گوسفند و بدن او مانند بدن شتر باشد . در اين‌جا هم اين صورت خيالى ، به دليل آن‌كه از صورت‌هاى حسىِ جزئىِ مختلف گرفته شده است جزئى مىباشد و جزئيت اين صورت تركيبى نيز به لحاظ ارتباط با خارج است .\r\nقابل ذكر است كه صورت‌هاى خيالى ، از صورت‌هاى حسى كه در ذهن بايگانى شده‌اند گرفته مىشوند . لذا مىتوان گفت : علم خيالى متوقف بر علم حسى است .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nصورت‌هاى خيالى ، ماده ندارند ، اما عوارض ماده را - مانند حجم و بُعد و شكل - دارند . قوّهء خيالِ انسان را ، خيال متصل و عالَم مِثال را ، خيال منفصل مىنامند . « 1 »\r\nنتيجه اين‌كه صُوَر علمى و صُوَر خيالى خواه بسيط باشند يا مركب ، اگر متصف به جزئيت مىشوند بدان جهت است كه با خارج اتصال و ارتباط دارند . و اگر از اين اتصال و ارتباط با خارج ، صرف نظر كنيم ، فى نفسه همه كلى هستند و مىتوانند در خارج ، مصاديق متعدد داشته باشند .\r\n\r\n\r\n","description":"","footnote":"\r\n( 1 ) . اين مطلب در مرحلهء 11 ، فصل 3 نيز تكرار شده است\r\n","page_name":" 435 ","page_number":435},
  {"content":"\r\n\r\nبه پرسش‌هاى زير پاسخ دهيد .\r\n1 . كلى و جزئى را تعريف كنيد ؟\r\n2 . كلى و جزئى از لوازم كدام وجود هستند ؟\r\n3 . اشكال بر اين‌كه : ماهيت موجود در ذهن نيز هم‌چون خارج ، جزئى است ، پس ماهيت كلى نداريم ، چگونه دفع مىشود ؟\r\n4 . اقسام تمايز را بيان كنيد ؟\r\n5 . تشخص به چه چيز حاصل مىشود و فرق آن با تميّز چيست ؟\r\n6 . چه چيزهايى را امارات تشخص مىنامند ؟\r\n7 . فاعل يا موضوع ، چه نقشى در تشخص دارند ؟\r\n8 . جزئيت معلوم محسوس يا معلوم متخيل از چيست ؟\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nالفصل الرّابع فى الذّاتى والعرضى\r\n\r\nمفاهيم ذاتى و عَرَضى\r\nمتن\r\nالمفاهيم المعتبرة فى الماهيّاتِ . . . من الحيوان ، تُسمَّى عرَضيّات .\r\nترجمه\r\nمفاهيمى كه در ماهيات معتبرند - يعنى همان چيزهايى كه در تعاريف ماهيات مىآيند و ماهيات به ارتفاع آنها مرتفع مىشوند - ذاتيات ناميده مىشوند . اما غير اينها يعنى ، چيزهايى كه بر ماهيات حمل شده و از تعريف ماهيت خارجند ، مانند كاتب براى انسان و ماشى براى حيوان ، عرضيات ناميده مىشوند .\r\nشرح\r\nمفاهيمى چون حيوان و ناطق كه به عنوان جنس و فصل در تعريف انسان مىآيند يا حيوان و صاهل كه در تعريف فَرَس مىآيند ذاتى محسوب مىشوند . اما ساير معانى كه عنوان جنس و فصل ندارند و خارج از ذات آن ماهيت مىباشند ، ولى بر ماهيت حمل مىشوند ، عَرَضى ماهيت مىباشند ، مانند كاتب و ما شى براى انسان و فرس .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\nاقسام عَرَضى\r\nمتن\r\nوالعَرَضىّ قسمان : فانّه إن توقّف انتزاعه . . . أنّ العرض من مراتب وجود الجوهر .\r\nترجمه\r\nو عَرَضى دو قسم است : ( اول ) اگر انتزاع او و حملش متوقف بر ضميمه باشد ، مانند انتزاع حار و حملش بر جسم كه متوقف بر انضمام حرارت به جسم است ، محمول بالضميمه ناميده مىشود .\r\n( قسم دوم ) : اما اگر انتزاع مفهوم آن متوقف بر انضمام چيزى به موضوع نباشد خارج محمول ناميده مىشود . مانند عالى و سافل . « 1 »\r\nاين ( تعريف ) مشهور است . پيش از اين گذشت كه عَرَض ، از مراتب وجودِ جوهر است .\r\nشرح\r\nعَرَض ، به محمول بالضميمه و خارج محمول تقسيم مىشود . محمول بالضميمه آن است كه در انتزاعش از جسم نيازمند به ضميمه كردن چيزى به جسم باشيم . مثلًا وقتى حارّ را از يك فلز گداخته انتزاع و بر آن حمل مىكنيم ، به عنوان جسم تنها نمىتوان اين عنوان را از آن انتزاع كرد ؛ مگر آن حرارت را ضميمه نماييم ، آن‌گاه بگوييم : آن حار است .\r\nاما در خارج محمول ( كه در بعضى استعمالات به محمول بالضميمه نام‌گذارى مىشود ) انتزاع عرض از موضوع خود ، متوقف بر ضميمه كردن چيزى به آن نيست .\r\nمانند انتزاع مفهوم عالى از سقف ، زيرا انتزاع مفهوم عالى ، نيازمند اضافه نمودن چيزى به سقف نيست . و نيز مانند انتزاع سافل از ارضْ ، يا انتزاع تشخص از وجود . يا انتزاع امكان از ممكنات .\r\n\r\n\r\n","description":"","footnote":"\r\n( 1 ) . فصل سوم ، از مرحلهء دوم\r\n","page_name":" 438 ","page_number":438},
  {"content":"\r\n\r\nاما اين‌كه عَرَض از مراتب وجود جوهر است شرح آن در بحث مقولات خواهد آمد . اجمال سخن اين‌كه عَرَض به وجودى جداى از وجود جوهر ، موجود نمىشود ، بلكه در دامن آن و به وجودى كه جوهر بدان موجود است ، موجود مىشود . عرض ، شأنى از شئون جوهر و نمودى از نمودهاى آن است . و به تعبير كتاب ، مرتبه‌اى از مراتب وجودِ جوهر است . مقصود آن است كه هر جوهرى خود را در قالب نوعى از اعراض نشان مىدهد ، مثلًا انسان در قالب وزن و حجم و رنگ و كميتِ خاص قابل رؤيت است و اينها نمودها مخصوص وجود او مىباشند .\r\n\r\nمشخّصات ذاتى\r\nمتن\r\nويتميّز الذاتى من غير الذاتى بخواصه . . . بالتجوهر - كما سيجىء إن شاءاللَّه .\r\nترجمه\r\nو ذاتى از غير ذاتى به خواصى كه لازمهء ذاتيت اوست ، متميّز مىشود . و آن عبارت است از اين‌كه ( اولًا ) ذاتى ضرورى الثبوت براى صاحب آن است ؛ به جهت آن‌كه شىء براى خود ، ضرورى الثبوت هست . ( دوم ) اين‌كه ذاتى از سبب ( مستقل ) بى نياز است ؛ زيرا همان سببى كه مُوجِد صاحب ذاتى است مُوجد ذاتى هم مىباشد ، چون اين دو ، يكى مىباشند . و ( ثالثاً ) ذاتى بر ذِى الذّاتى به تقدم جوهرى مقدم است ، چنان‌كه بيان آن به‌زودى خواهد آمد . « 1 »\r\nشرح\r\nسه خصوصيت ، نشانهء ذاتى بودن يك چيز هست : يكى اين‌كه ذاتى براى ذىالذّاتى ثابت است ؛ انسان اگر حيوانيت يا ناطقيت نداشته باشد انسان نيست . پس ضرورتاً حيوانيت و ناطقيت براى انسان ، ثابت است و ثانياً همان سببى كه انسان را\r\n\r\n\r\n","description":"","footnote":"\r\n( 1 ) . ر . ك : فصل اول ، از مرحلهء دهم\r\n","page_name":" 439 ","page_number":439},
  {"content":"\r\n\r\nخلق مىكند اجزاى ماهوى او را چون حيوان و ناطق هم خلق مىكند . اين‌طور نيست كه انسان علاوه بر علت خود علتى ديگر براى اجزاى خود داشته باشد . ثالثاً اجزاى ماهوى بر كل ماهيت ، تقدم جوهرى دارد .\r\nيكى از اقسام هشت‌گانهء تقدم ، تقدم بالتجوهر هست . و آن اين است كه اجزاى ماهيت چون جوهر و جسم و نامى و حيوان و ناطق بر خود ماهيت ، چون انسان ، تقدم دارد اما نه در خارج بلكه در مرتبهء ذهن و تقرر ماهوى ؛ زيرا همان‌طور كه در فقرهء بعدى خواهد آمد جزء در خارج ، عين كل مىباشد و تقدمى در بين نيست .\r\n\r\nذات و اجزاى آن ، به حمل اولى با هم متحدند\r\nمتن\r\nوقد ظهر ممّا تقدّم أنّ الحمل . . . بالأسر على الكلّ و بين الاعتبارين تغايرٌ .\r\nترجمه\r\nاز آنچه گذشت آشكار مىشود كه حمل بين ذات و اجزاى ذاتيش ، حمل اولى است . به همين دليل ، مندفع مىشود اشكالى كه بر تقدم اجزاى ماهيت بر ماهيت كرده‌اند و گفته‌اند كه مجموع اجزاء ، عينِ كل هستند . پس ، تقدمِ مجموع بر كل ، تقدم شىء بر خودش مىباشد . و اين محال است .\r\nدفع اشكال به اين هست كه ذاتى خواه اعم باشد ، مانند جنس يا اخص باشد ، مانند فصل ، عين ذات مىباشد . و حمل بين ذات و اجزاى ذاتى ، حمل اولى است . اگر آنها را جزء مىنامند به جهت آن است كه در تعريف ، جزء قرار مىگيرند .\r\nمضافاً به اين‌كه اشكال تقدم اجزاء بر كل ، مندفع است به اين بيان كه تقدم براى همهء اجزاء هست ( نه به وصف جمع ) بر كل ( به وصف جمع و بما هو مجموع ) . و بين اين دو اعتبار ، مغايرت وجود دارد .\r\nشرح\r\nگفتيم شاخصهء سوم ذاتى به عنوان جزء ماهيت ، آن است كه بر ماهيت مقدم است .\r\nدر اين‌جا اشكال شده است كه اگر اجزاء بر كل ، مقدم باشند - با توجه به اين‌كه اجزاء ،\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nعين كل هستند - لازم مىآيد « تقدّم الشّىء على نفسه » ، كه اين محال است .\r\nاز اين اشكال دو جواب مىدهند : يكى اين‌كه نسبت ذاتى - خواه اعم باشد چون حيوان يا اخص باشد چون ناطق - به ذات ، نسبت جزء و كل خارجى نيست ، تا اشكال شود وقتى همهء اجزاء در خارج بر كل ، تقدم داشتند لازم مىآيد « تقدّم الشّىء على نفسه » . بلكه نسبت اين دو ، نسبت عينيت است . يعنى همهء انسان عين حيوان هست .\r\nچنين نيست كه تصور كنيم حيوانيت ، بخشى از وجود خارجى انسان را مىسازد و ناطقيت ، بخش ديگرى از وجود خارجى او را ، بلكه حمل بين انسان و اجزاى حدى او ، حمل اوّلى است ؛ يعنى همهء انسان عين حيوانيت است ، همان‌طور كه همهء او عين ناطقيت مىباشد . فرق بين انسان و حيوان يا انسان و ناطق همان فرق لازم در حمل اوّلى است . كه عبارت باشد از اجمال و تفصيل .\r\nپس اين‌طور نيست كه در خارج ، حيوان و ناطق اجزاى خارجى براى انسان باشند تا اشكال فوق وارد گردد . و اگر مىگوييم اين دو ، جزء انسان هستند به اعتبار اين‌كه در تعريف انسان اجزاى حدى واقع مىشوند ، فى المثل مىگوييم انسان عبارت است از حيوان ناطق ولى در واقع ، حيوان و ناطق هر كدام عين هم و هر دو عين انسان هستند و حمل بين آنها هم حمل اولى « 1 » است ، نه شايع .\r\nپاسخ دوم اين است كه تقدم براى اجزاء بدون وصف مجموع ، بر ماهيت با وصف مجموع ، حاصل است . و بين اجزاء با فقدان حيث جمعى و اجزاء با وجود حيث جمعى ، فرق فراوان هست . و همين فرق مانع از آن است كه « تقدم الشّىء على نفسه » پيش آيد ؛ زيرا آن چيزى كه مقدم است اجزاء بدون وصف مجموع است و آنچه مؤخر است اجزاء با وصف مجموع مىباشد .\r\n\r\n\r\n","description":"","footnote":"\r\n( 1 ) . البته اين‌كه حمل اجزاء ماهيت بر ماهيت و بر يك‌ديگر حمل اوّلى باشد اين نظر مؤلف و برخى ديگر است لكن ممكن است بر اين نظر اشكال شود كه ملاك حمل اولى وحدت مفهومى است مانند الانسان انسانٌ اما مفهوم از كلمهء حيوان غير از مفهوم از كلمهء ناطق است بنابراين حمل يكى از اين دو بر ديگرى حمل اولى نخواهد بود\r\n","page_name":" 441 ","page_number":441},
  {"content":"\r\n\r\nبه پرسش‌هاى زير پاسخ دهيد .\r\n1 . ذاتيات و عَرَضيات ماهيت را تعريف كنيد ؟\r\n2 . محمول بالضميمه و خارج محمول را تعريف كنيد و مثال بياوريد ؟\r\n3 . خواص ذاتى را بيان نماييد ؟\r\n4 . تقدم اجزاىِ ماهيت بر ماهيت ، چه نوع تقدمى نام دارد ؟\r\n5 . حمل بين ذات و اجزاى ذات ، از چه سنخ حملى است ؟ وجه آن‌را بيان كنيد ؟\r\n6 . اشكال تقدم اجزاى ماهيت بر كل ، به اين‌كه اجزاء عين كل هستند پس لازم مىآيد تقدم الشّىء على نفسه ، چگونه دفع مىشود ؟\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nالفصل الخامس‌فى الجنس والفصل والنّوع و بعض ما يلحق بذلك\r\n\r\nتعريف نوع و جنس و فصل « 1 »\r\nمتن\r\nالماهيّة التامّة الّتى لها آثار خاصّة . . . كلّ ذلك مبيّن فى مِحلّه .\r\nترجمه\r\nماهيت تامه‌اى كه براى آن آثار حقيقى مخصوصى است ، از اين حيث كه چنين آثارى را دارد ، نوع ناميده مىشود ؛ مانند انسان و فرس و غنم .\r\nدر منطق بيان شده كه برخى از معانىِ ذاتىِ انواع - كه در تعريف انواع مىآيد - بيش از يك نوع در آن شريك است ، مانند حيوان كه در انسان و فرس و غير اين دو هست . چنان‌كه برخى ديگر ، اختصاص به نوع واحد دارد ، مانند ناطق براى انسان . جزء مشترك ، جنس و جزء مختص فصل ناميده مىشود .\r\nجنس و فصل ، به قريب و بعيد ، تقسيم مىشود ، همان‌طور كه جنس و نوع به عالى و متوسط و سافل تقسيم مىگردد . هر يك از اينها در جاى خود بيان شده است . « 2 »\r\n\r\n\r\n","description":"","footnote":"\r\n( 1 ) . ر . ك : كتب منطق ، كليات خمس\r\n( 2 ) . ر . ك : شرح منظومه ، بخش منطق ص 26 و شرح اشارات ج 1 ، ص 82 و شرح شمسيّه ، ص 36 - 61\r\n","page_name":" 443 ","page_number":443},
  {"content":"\r\n\r\nشرح\r\nهر ماهيتى آثار ويژهء خود را دارد . سوزندگى براى آتش ، سردى براى يخ ، و شورى براى نمك ، به عنوان آثار نوع ، ثابت است . ما به هر ماهيتى به جهت واجديت آثار ويژهء خود و به عنوان آن‌كه يك ماهيت تام هست ، نوع مىگوييم .\r\nبرخى از معانى ذاتى چون حيوان كه در چند نوع واقع شده است آنها را جنس مىناميم . و برخى چون نطق كه در نوع واحدى يافت مىشوند ، فصل ناميده مىشوند .\r\nجوهر ، جسم نامى و حيوان به ترتيب اجناس عالى ، متوسط و سافل هستند .\r\nهمان‌طور كه ناطق ، حساس يا متحرك بالإراده نسبت به انسان فصل قريب و بعيد محسوب مىشوند .\r\nجوهر و نامى و حيوان گرچه هر كدام نسبت به نوع مادون خود جنس محسوب مىشوند اما هر يك از اينها نسبت به ما فوق خود نوع مستقلى محسوب مىشوند حيوان ، نوعى از نامى و نامى نوعى از جسم و جسم ، نوعى از جوهر محسوب مىشود .\r\n\r\nماده و علت مادى در انواع\r\nمتن\r\nثمّ انّا إذا أخذنا معنى الحيوان الموجود . . . بالنّسبة إلى المجموع منه و من المقارن .\r\nترجمه\r\nوقتى ما معناى حيوانى را كه در بيش از يك نوع موجود است ، ملاحظه نموده و او را جوهر ، جسم ، حساس و متحرك بالاراده تعقل مىنماييم ، مىتوانيم او را تنها تعقل كنيم به گونه‌اى كه معانى مقارن او را مانند ناطق ، زايد بر او گرفته بيرون از ذات او به شمار آوريم . اين معنايى كه تعقل نموده‌ايم مغاير با مجموعِ مركبِ از او و مقارناتش هست و بر او حمل نمىگردد ، همان‌طور كه بر مقارناتش حمل نمىگردد . پس ، مفهوم حيوان ، غير از مفهوم حيوان ناطق يا مفهوم ناطق است .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمعنايى كه اين‌گونه تعقل شود نسبت به مقارنِ زايد ، ماده و نسبت به مجموع از او و مقارن ، علت مادى محسوب مىگردد .\r\nشرح\r\nحال كه در نوع ، معناى مشتركى به نام جنس ، وجود دارد اگر او را به شرط لا ملاحظه نماييم - بدين معنا كه او را تنها ملاحظه نموده و هرچه از مقارنات را كه همراه اوست زايد بر او بينگاريم - در اين صورت قابل حمل بر مقارن يا مجموع از او و مقارن نخواهد بود ؛ زيرا به شرط لا يعنى چيزى كه تنها ملاحظه شده است . و در اصطلاح ، او ( حيوان ) نسبت به مقارن ( ناطق ) ماده محسوب و نسبت به مجموع ( انسان ) علت مادى ناميده مىشود .\r\nماده نسبت به صورت ، علت مادى ناميده نمىشود زيرا هر يك از ماده و صورت داراى ماهيت مستقل مىباشند و هيچ‌كدام علت يك‌ديگر نيستند ، اما هر يك از ماده و صورت نسبت به مركب از اين‌دو ، علت مادى و صورى مىباشند زيرا اجزاء مركب ، علت مقوم مركب محسوب مىگردند و نسبت به آن عليت دارند .\r\n\r\nجنس داراى اعتبار لا به شرط است\r\nمتن\r\nوجاز أن نعقله مقيساً إلى عدّةٍ . . . بهذا الاعتبار جنساً والّذى يُحصّله فصلًا .\r\nترجمه\r\nو جايز است كه حيوان را در مقايسه با پاره‌اى از انواعى كه اشتراك در آن دارند ، تعقل كنيم . مانند آن‌كه حيوان را تعقل كنيم كه او يا انسان است يا فرس يا غنم يا چيز ديگرى از انواع حيوانى در اين صورت ، حيوان يك ماهيت ناقص و غير محصل است ؛ مگر آن‌كه فصلى كه مختص به يكى از انواع هست به آن ضميمه گردد و آن را به عنوان ماهيت تام ، تحصل بخشيده و نوع قرار دهد . مانند آن‌كه\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nناطق كه فصل انسان هست به حيوان ضميمه شود ، تا حيوان ناطق كه همان نوع انسان هست حاصل شود .\r\nذاتى مشترك كه بدين اعتبار ( به اعتبار لا به شرط ) ملاحظه شود جنس ، و چيزى كه آن‌را تحصل مىبخشد فصل ناميده مىشود .\r\nشرح\r\nهر ماهيتِ مركبى ، از دو جزء جنس و فصل پديد مىآيد ماهيتِ جنس قبل از لحوق فصل يك ماهيت ناقص و مبهم مىباشد فى المثل حيوان كه جنس براى انواع مختلف مىباشد و در ضمن فرس و بقر و انسان وجود دارد اين جنس تا قبل از آن‌كه فصل به او ملحق شود نوع خاصى از حيوان نمىباشد وقتى فصل مانند صاهل يا ناطق به او ضميمه گشت آن‌گاه از او فرس و انسان پديد مىآيد و به صورت يك ماهيت متحصل در مىآيد .\r\nاگر معناى مشترك ، چون حيوان را به نحو لا به شرط ملاحظه كرديم - به گونه‌اى كه در انواع مختلف يافت شود و توسط فصول گوناگون تحصل يابد - جنس خوانده مىشود .\r\nو اگر صورت را لا به شرط ملاحظه كرديم فصل ناميده مىشود . جنس و فصل به حمل شايع قابل حمل بر يك‌ديگرند يعنى در مقام وجود خارجى وحدت مصداقى دارند .\r\n\r\nنوع و دو اعتبار در جزء مشترك\r\nمتن\r\nوالاعتباران المذكوران الجاريان فى الجزء . . . النّوع ويُحمَلُ عليه حملًا أوّليّاً .\r\nترجمه\r\nدو اعتبارى كه در جزء مشترك ذكر شد - يعنى ملاحظهء آن به شرط لا و لا به شرط - در جزء مختص\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nنيز جارى مىشود . به اعتبار اول ( به شرط لا ) ، صورت براى جزء ديگر مقارن با آن ، و علت صورى براى مجموع به شمار مىرود . و به اعتبار دوم ( يعنى لا به شرط ) فصلى است كه محصل جنس و متمّم نوع مىباشد و ( به اين اعتبار ، فصل ) به حمل اولى بر نوع حمل مىگردد .\r\nشرح\r\nهمان‌طور كه جزء مشترك مانند حيوان ، در انواع حيوانى به دو لحاظ ، ملاحظه مىگردد جزء مختص مانند ناطق نيز به دو لحاظ قابل ملاحظه است . جزء مختص اگر به شرط لا لحاظ گشت قابل حمل بر نوع نيست و به اين لحاظ نمىشود گفت : « الانسان ناطق » ؛ زيرا ناطق به شرط لا يعنى جزء مختصى كه با آن هيچ چيز ديگر نباشد ، و انسان يعنى ناطق به ضميمهء حيوان . طبعاً جزء به اين لحاظ بر مجموع حمل نمىگردد .\r\nاما اگر جزء مختص ، لا به شرط لحاظ شد قابل حمل بر نوع است . و بدين لحاظ ، جنس مبهم را تحصل مىبخشد و نوعيت نوع را تكميل مىكند .\r\n\r\nكيفيت قوام جنس به فصل\r\nمتن\r\nفقد تَحَصَّل أَنّ الجزءَ الأعمّ . . . منه وممّا يتميّز به عن غيره . انتهى .\r\nترجمه\r\nنتيجه آن‌كه جزء اعم در ماهيات كه جنس هست - به حسب تحليل عقلى ، قائم به جزء اخص - كه فصل است - مىباشد . ( صدرالمتألّهين ) در اسفار دربارهء كيفيت تقوّم جنس به فصل چنين فرموده است : « 1 »\r\n« اين قوام ( قوام جنس به فصل ) به حسب خارج نيست ؛ چون اين دو در خارج متحدند و ممكن نيست وجوداً دو امر متحد در يك ظرف ، قائم به يك‌ديگر باشند .\r\n\r\n\r\n","description":"","footnote":"\r\n( 1 ) . الاسفار الأربعة ، ج 2 ، ص 29 و 30\r\n","page_name":" 447 ","page_number":447},
  {"content":"\r\n\r\nبلكه ( اين تقويم ) به حسبِ تحليلِ عقل مىباشد كه ، ماهيتِ نوعى را به دو جزء عقلى تحليل برده و حكم به عليت يكى براى ديگرى مىنمايد ؛ زيرا ضرورتاً بعض اجزاى ماهيت ، به بعض ديگر محتاج است ، و چيزى كه به دو احتياج است و او علت مىباشد ، به جز ، جزء فصلى چيز ديگرى نمىباشد ؛ چون محال است كه جزء جنسى علت براى وجود جزء فصلى گردد . و گرنه لازم مىآيد كه فصول متقابل ، لازمهء جنس شود و شىء واحد ، مختلف و متقابل گردد ، كه اين محال است .\r\nپس ، باقى مىماند كه جزء فصلى ، علتِ وجود جزء جنسى باشد و مُقَسِّم طبيعت مطلقهء جنسى و علت قدرى كه حصّهء نوع هست گردد و جزئى براى مجموع حاصل از آن ( يعنى جنس ) و آنچه به واسطهء او از ديگرى ممتاز مىشود خواهد بود . »\r\nشرح\r\nدر اين فقره به دو نكته مىپردازند : يكى اين‌كه جنس كه جزء اعم است قائم به فصل كه جزء اخص است مىباشد . بديهى است كه قوام جنس به فصل ، در ظرف وجود خارجى نيست ؛ زيرا در خارج ، اين دو با يك‌ديگر متحدند ، در خارج ، حيوان كه جنس انسان هست شأنى از آن و ناطق كه فصل اوست شأن ديگرى از آن مىباشد ؛ هيچ انفكاكى در خارج براى جنس و فصل ديده نمىشود تا يكى قائم به ديگرى باشد .\r\nپس ، قوام يكى به ديگرى مربوط به مقام ذهن و تحليل عقلى است . وقتى ذهن ما از يك ماهيت چون انسان يك وجه مشترك به نام حيوان و وجه مختص به نام ناطق بر مىگيرد ، ملاحظه مىنمايد كه در مقام ثبوت ماهوى ، حيوان مبهم است و با اين حالت نمىتواند در خارج موجود شود ؛ زيرا حيوان جنسى تا در قالب انسان يا فرس يا بقر يا انواع ديگر حيوانى در نيايد نمىتواند در خارج موجود گردد . همان‌طور كه در مقام ثبوت ماهوى تا تحصّل نيابد ماهيت تام نوعى نمىشود . از اين نظر بايد چيزى بيايد و آن‌را از اين حالت بيرون آورد و به آن تحصّل بخشد ، تا يك نوع تام گردد . و آن چيز جز فصل نيست . پس ، فصل علت تحصّل جنس است . لذا قوام جنس به فصل است .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nبنابراين ، فصل علاوه بر آن‌كه مُقَسِّم طبيعت جنس هست - يعنى او را تكه تكه مىكند و هر تكه‌اى را در يك نوعى قرار مىدهد مُحَصِّل حصّه‌اى از جنس كه در نوع خود قرار مىگيرد نيز هست ، يعنى به ابهام جنس تعيّن ويژه مىبخشد .\r\nبر اين اساس ، دليل اين‌كه فصل علت جنس هست نه بالعكس ، اين شد كه جنس ، مبهم است . و با وصف ابهام ، در مرتبهء ثبوتِ ماهوى و وجود خارجى متّحصلًا نمىتواند موجود شود . چيزى كه او را از اين حالت بيرون مىآورد و امكان وجود به او مىبخشد ، فصل است .\r\nنكتهء دوم اين‌كه اگر فرض كنيم كه جنس ، علت تحصل فصل باشد چه اتفاقى روى مىدهد ؟ مؤلف در پاسخ مىگويند : اگر چنين باشد از آن نظر كه علت هميشه همراه معلول است و غير قابل انفكاك از اوست ، لازم مىآيد كه همراه جنس واحد - كه حسب الفرض ، علت فصول مختلف است - دايماً فصل‌هاى متقابل و متخالف مانند نطق و صهيل و غيره باشند ، كه اين محال است ؛ زيرا اتصاف شىء واحد به اوصاف مختلف و متقابل عقلًا ناممكن هست . چگونه ممكن است در آن واحد ، حيوان واحد هم ناطق باشد هم ناهق ، هم صاهل هم چيز ديگر .\r\nبه خلاف آن‌جا كه فصل ، علت باشد . در اين‌جا حصّهء حيوانى كه به انسان اختصاص دارد غير از آن حصّه حيوانى است كه در فرس يا بقر وجود دارد . لذا براى شىء واحد اتصاف به اوصاف متقابل مطرح نمىگردد ؛ زيرا چنان‌كه گفتيم فصل ، جنس را تكه تكه مىكند هر حصّه‌اى را به نوع خاصى اختصاص مىدهد . لذا حيوان واحد به اوصاف متقابل و متخالف ، متصف نمىگردد .\r\nحال ، اين نكته را نيز بايد گفت كه چرا اجزاى ماهيت نمىتوانند نسبت به يك‌ديگر اجنبى و بى رابطه باشند ؟ زيرا اگر هيچ رابطه‌اى ميان اجزاء نباشد تركيب حقيقى به وجود نمىآيد و نسبت اجزاء به هم مانند نسبت انسان به سنگى خواهد بود كه در كنار انسان افتاده است .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nاشكال بر تخصص جنس به واسطهء فصل\r\nمتن\r\nوفإن قيل : إنّ الفصل إن كان علّةً . . . فى الوجود واستغنى بذلك عن العلّة .\r\nترجمه\r\nاگر اشكال شود كه : فصل اگر علت مطلق جنس هست پس مُقسّم او نيست . و اگر علت حصّه‌اى كه در نوع او هست مىباشد و آن حصّه اختصاص بدان نوع دارد پس اولًا بايد تخصص را فرض كرد تا اين‌كه فصل علت او گردد . لكن زمانى كه تخصص يابد داخل در وجود مىشود و به سبب حصول تخصص از علت ، بىنياز مىگردد .\r\nشرح\r\nگفتيم كه فصل ، علت تحصل و تقسيم جنس است . اين‌جا سؤالى مطرح مىشود و آن اين‌كه فصل ، علت مطلق جنس هست يا علت حصّهء خاصى از جنس ؟ اگر علت مطلق جنس هست و به همهء جنس ، تحصّل مىبخشد پس ديگر مُقسم او نخواهد بود ؛ چون همهء جنس را يك جا تحصّل مىبخشد و ديگر او را تكه تكه نمىكند .\r\nو اگر علتِ حصّه و بخش خاصى از جنس هست پس بايد جنس قبلًا توسط چيز ديگرى غير از فصل ، تقسيم شده باشد تا فصل ، علت او گردد . لكن وقتى تخصص قبلى به واسطهء چيز ديگر حاصل شده باشد ديگر نيازمند به فصل نخواهد بود ؛ زيرا احتياج به فصل براى حصول تخصص بود ، در حالىكه تخصص قبلًا حاصل شده است .\r\n\r\nجواب از اشكال\r\nمتن\r\nقيل : إنّ الخصوصيّة التى بها يصير . . . واحدةٍ جنسيّةٍ لضعف وحدتِها .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nترجمه\r\n( در جواب ) گفته مىشود خصوصيتى كه جنس مبهم ، به سبب او حصّهء خاصى از نوع مىگردداز شئون تحصّل وجودى جنس مىباشد كه از ناحيهء علت كه‌همان فصل است برايش حاصل مىشود . و علت هم تقدم بالوجود بر معلول خود دارد . پس ، تخصص به سبب فصل حاصل است و به سبب فصل ، جنسى كه فى نفسه فاقد تقسيم است ، تقسيم مىپذيرد . ومنعى نيست در عليت فصول متعدد براى ماهيت جنسىِ واحد ، چون‌كه وحدتش ضعيف است .\r\nشرح\r\nدر جواب مىگويند كه : تحصّلى كه براى جنس حاصل مىشود از ناحيهء علتش كه همان فصل است مىباشد و قبل از فصل اين تحصّل ، وجود ندارد . طبعاً جنس ، مبهم است . و چون علت ، تقدم وجودى بر معلول كه تحصّل جنس است دارد ، پس قبل از آمدن علت ، تحصّل براى جنس نبوده و جنس ، مطلق و مبهم است . لكن فصل كه علت است با آمدنش تمام جنس را تحصّل نمىدهد ، تا اشكال شود كه فصل ، ديگر مقسِّم جنس نيست . بلكه مقارن آمدن علت ، حصّهء خاصى از جنس - كه باز به واسطهء همين فصل ، حصّهء خاص گرديده است - تحصّل يافته است .\r\nبنابراين فصل همزمان و مقارن تقسيم جنس ، تحصّل هم به مقدار تقسيم شده ، مىدهد . و قبل از فصل ، تحصّل و تقسيمى براى جنس وجود نداشته است . تقسيم جنس و تحصّل حصّهء خاصى از آن ، به واسطهء علت كه همان فصل است مقارن هم صورت يافته است .\r\nنتيجه اين‌كه نه قسمت اول اشكال - كه مىگويد : اگر فصل علت مطلق جنس است پس آن مُقسّم نيست - درست است و نه قسمت دوم آن - كه مىگويد : اگر تخصص ، قبل از آمدن فصل ، حاصل شده باشد نيازى به فصل نيست - بلكه شق سومى در بين هست كه آن عبارت باشد از اين‌كه فصل ، علت حصّهء مخصوصى از جنس هست ، لكن حصّهء مخصوص ، به واسطهء چيزى غير از فصل حصّهء خاص نگرديده است ،\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nبلكه به واسطهء همين فصل ، حصّهء خاص شده است . به عبارت ديگر همان فصلى كه محصل جنس هست بعينه و مقارن با آن مُقسّم جنس هم هست . ميان تحصّل جنس و تقسيم آن از سوى فصل ، فاصله‌اى نيست .\r\nبنابراين ، شقوق مسئله در دو شق باطلى كه در صورت اشكال ، مطرح گرديده است ، منحصر نيست . شق سومى در بين هست كه همان صحيح مىباشد . و آن عبارت از اين است كه تحصّل و تقسيم به واسطهء يك چيز و در يك زمان كه همان فصل است ، صورت مىگيرد .\r\n\r\nاشكال بر محصل بودن فصل\r\nمتن\r\nفإن قيل : التّحصّل الّذى به الجنس . . . الوجوديّة فما معنى عدّ الفصل علّةً له ؟\r\nترجمه\r\nتحصّلى كه جنس به واسطهء آن در وجود داخل مىشود تحصّل به وجود فردى است . پس ، مادامى كه متلبس به وجود خارجى نشود شئون وجودى براى آن به‌طور تمام نمىباشد . پس ، معناى اين‌كه فصل ، علت تحصّل جنس است ، چيست ؟\r\nشرح\r\nاشكال دوم اين است كه تحصّل بخش واقعى ، وجود است . پس ، ماهيت جنسى تا موجود نگشته ، متحصّل نمىگردد . در اين صورت ، نقش فصل به عنوان عامل تحصّل چيست ؟ و نسبت تحصّل به او بى مورد است .\r\nحاصل اين اشكال اين است كه اگر تخصص به واسطهء فصل حاصل مىشود پس چرا مىگوييم تشخص ماهيت و از جمله جنس به وجود حاصل مىشود و اگر تحصّل و تشخص به واسطهء وجود حاصل مىشود پس چرا مىگوييم تخصص به واسطهء فصل حاصل مىشود .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nجواب از اشكال\r\nمتن\r\nقيل : المراد بتحصّله بالفصل ثبوته التعقّلىّ . . . حقيقة خارجيّه يترتّب عليها الآثار .\r\nترجمه\r\nدر پاسخ گفته مىشود مراد از تحصّلى كه به واسطهء فصل ، حاصل مىشود ثبوت عقلانى جنس و صيرورت آن به‌صورت يك ماهيت نوعى تام است . و آنچه كه جنس آن‌را به واسطهء وجود فردى كسب مىكند ، عبارت است از تحقق ماهيت ، تحقق تامى كه مترتب شود بر او آثار خارجى .\r\nپس آنچه كه فصل آن‌را افاده مىدهد عبارت است ازتحصّل دادن‌به ماهيت مبهمِ جنسى وصيرورت آن به يك ماهيتِ نوعىِ تام . و آنچه را كه وجود فردى مىدهدعبارتست از تحصّل ماهيت تام و صيرورت آن به يك حقيقت خارجى كه بر آن آثار خارجى مترتب مىشود .\r\nشرح\r\nدر پاسخ از اشكال مىگويد دوگونه تحصّل داريم : يكى تحصّل در مرتبهء ماهيت و يكى هم تحصّل در مرتبهء وجود خارجى . آنچه كه فصل مىدهد تحصّل در مرتبهء ماهيت است ؛ يعنى ماهيت مبهم جنسى را در عالم ذهن به ماهيت متحصّل و كامل تبديل مىنمايد . و اما آنچه وجودِ خارجىِ شخصى مىدهد تحصّل خارجى ماهيت است كه همان تشخص باشد . كه به واسطهء اين نوع از تحصل ، آثار خارجى ماهيت بر او مترتب مىگردد ، نه به واسطهء تحصّل از نوع اول .\r\n\r\nجنس ابهام نوع و فصل محصل آن مىباشد\r\nمتن\r\nفتبيّن بما مرّ : أوّلًا أنّ الجنس . . . غير نظر إلى إبهامٍ او تحصّلٍ .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nترجمه\r\nنكتهء اول اين‌كه جنس ، همان نوع است مبهماً و فصل ، همان نوع است مُحصِّلًا و نوع ، همان ماهيت تامه است بدون نظر به ابهام يا تَحَصُّل .\r\nشرح\r\nقبلًا گفتيم نسبت جنس و نوع يا فصل و نوع ، در خارج عينيت است . و اگر مىگوييم اين دو ، دو جزء ماهيتند ، مقصود جزء قرار گرفتن در تعريف ماهيت مىباشد . بنابراين ، حمل بين جنس و نوع ، مانند « الانسان حيوانٌ » يا فصل و نوع ، مانند « الانسان ناطق » حمل اولى است . بدين معنا كه همهء انسانْ حيوان است ، همان‌طور كه همهء او ناطق است . حيوان و ناطق دو شأن و دو نمود و ظهور از انسان هستند . چنين نيست كه در خارج ، نيمى از انسان حيوان و نيم ديگرى از او ناطق باشد ، بلكه همهء او حيوان و همهء او ناطق است .\r\nبنابراين ، جنس همان نوع است مبهماً . بدين معنا كه جنس در عين آن‌كه عين نوع است اما بدون فصل ، مبهم است و تحصّل خود را از فصل مىگيرد و فصل همان نوع است محصّلًا . بدين معنا كه فصل در عين آن‌كه عين نوع است اما عامل تحصّل جنس هم هست . و به عبارت ديگر فصل نوع محصل است همان‌گونه كه جنس نوع مبهم مىباشد . اما نوع عبارت است از ماهيت تام ، بدون عنايت به ابهام يا تحصّل آن .\r\n\r\nحمل بين جنس و فصل\r\nمتن\r\nوثانياً أنّ كلًّا من الجنس والفصل محمولٌ . . . والحمل بينهما حملٌ شائع .\r\nترجمه\r\nنكتهء دوم ( همان‌طور كه قبلًا هم گذشت ) اين‌كه هر يك از جنس و فصل به حمل اولى بر نوع ،\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nحمل مىگردند . اما نسبت بين جنس و فصل عبارت از اين است كه جنس ، عَرَض عام براى فصل و فصل ، عَرَض خاص براى جنس است . و حمل بين اين دو ، حمل شايع است .\r\nشرح\r\nسخن در حمل اولى ميان نوع و جنس و فصل گذشت . باقى مىماند دو مطلب :\r\nيكى اين‌كه جنس ، عَرَض عام است نسبت به فصل و فصل ، عَرَض خاص است نسبت به جنس . گفتيم عروض جنس بر فصل و بالعكس ، عروض خارجى - مانند عروض بياض بر جدار - نيست ، بلكه مراد از آن عروض ذهنى است . در خارج ، جنس و فصل ، عين نوع مىباشند . لذا حمل ميان اينها حمل اولى است . و در خارج عروضى وجود ندارد . در ظرف ذهن و به تحليل عقلى اين دو از يك‌ديگر تفكيك مىيابند و يكى به نام جنس خوانده مىشود و بر فصول متعدد ، عروض پيدا مىنمايد . لذا او را عَرَض عام و عَرَض شامل مىخوانند ، چون عروضش اختصاص به يك فصل ندارد ، بلكه شمولش فصول متعدّد را در بر مىگيرد . مانند حيوان كه بر ناطق و صاهل و ناهق عارض مىشود .\r\nو ديگرى فصل خوانده مىشود و فقط بر جنس خود كه واحد است عروض مىنمايد . لذا عَرَض خاص ناميده مىشود ، مانند عروض ناطق بر حيوان .\r\nتصور نشود كه كلمهء عَرَض در مورد جنس و فصل به معناى عرضى است كه در مقابل جوهر است ؛ زيرا محال است كه عرض اصطلاحى بتواند بر ماهيت جوهرى نوع ، مقدم باشد ، بلكه مراد از عَرَض ، همان عارض شدن در مرتبهء ذهن است .\r\nمطلب دوم اين‌كه اگر گفتيم « بعض الحيوان ناطق » حمل بين ناطق و حيوان ، حمل شايع است ؛ يعنى حيوانيت كه عَرَض عام است با ناطقيت كه عَرَض خاص هست وجوداً با هم متحد شده‌اند ، ولى مفهوماً با يك‌ديگر متغايرند .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nجنس و فصل قريب ، يكى بيش نيستند\r\nمتن\r\nوثالثاً أنّ من الممتنع تحقّقَ . . . كون الواحد بعينه كثيراً وهو محال .\r\nترجمه\r\nنكتهء سوم اين‌كه تحقق بيش از يك جنس در يك مرتبه براى ماهيت نوعى واحد ، ممتنع است .\r\nو چنين است تحقق بيش از يك فصل در مرتبهء واحد ؛ براى ماهيت نوعى واحد . چون اين مستلزم آن است كه واحد بعينه كثير باشد . و اين محال است .\r\nشرح\r\nبراى ماهيتى چون انسان بيش از يك جنس در مرتبهء واحد نمىتواند وجود داشته باشد .\r\nمثلًا جنس قريب او چيزى به جز حيوان نمىتواند باشد ، اين‌طور نيست كه جنس قريب او هم حيوان باشد و هم چيز ديگر . بله ، در مراتب مختلف مىتواند اجناس مختلف وجود داشته باشد . مثلًا حيوان « جنس قريب » و جسم « جنس متوسط » و جوهر « جنس بعيد » او باشد .\r\nهمان‌طور كه انسان نمىتواند در مرتبهء واحد ، فصول متعددى داشته باشد . فصل قريب انسان ، ناطق است . به همين جهت ، تحقق فصل قريب ديگر مانند صاهل ، در همين مرتبه ، موجب مىشود كه انسان هم ناطق باشد هم صاهل ، كه اين مستلزم آن است كه شىء واحد ، كثير باشد ، كه محال است . آرى ، فصول قريب و متوسط و بعيد براى انسان در مراتب مختلف متصور است . مانند اين‌كه انسان در عين آن‌كه ناطق است قبل از آن حساس و متحرك بالاراده نيز باشد .\r\n\r\nتفاوت جنس و ماده ، فصل و صورت\r\nمتن\r\nورابعاً أنّ الجنس والمادّة متّحدان . . . كما أن الصّورةَ لا بشرطٍ فصلٌ .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nترجمه\r\nنكتهء چهارم اين‌كه جنس و ماده ذاتاً يكى هستند ، ولى از نظر اعتبار مختلفند . ماده ، زمانى كه لا به شرط ملاحظه گردد جنس است . و جنس ، زمانى كه به شرط لا ملاحظه گردد ماده است .\r\nهم‌چنين فصل و صورت ذاتاً متحد و اعتباراً مختلفند . فصل به شرط لا ، صورت است ، همان‌طور كه صورت لا به شرط ، فصل مىباشد .\r\nشرح\r\nميان ماده و جنس فرقى نيست . مراد از هر دو همان جزء مشتركى است كه در ماهيت نوعى وجود دارد . لكن وقتى آن جزء مشترك را لابشرط لحاظ كنيم . - به گونه‌اى كه بتواند به فصل ضميمه شود - و قابل حمل باشد آن‌را « جنس » خواهيم خواند . و اگر به شرط لا ملاحظه نماييم - به گونه‌اى كه او تنها ملاحظه شود و قابل حمل و انضمام به فصل نباشد - « ماده » ناميده مىشود . در هر دو اعتبار ، اين دو ذاتاً يك چيز هستند .\r\nجزء مختص هم همين‌طور است . اگر آن‌را لا به شرط لحاظ نماييم فصل بوده قابل انضمام و حمل بر ديگرى است . چون لا به شرط با هر شرطى جمع مىشود . و اگر آن را به شرط لا لحاظ نماييم غيرقابل انضمام و غير قابل حمل بر ديگرى خواهد بود .\r\n\r\nبيان تعدد اعتبار در أعراض\r\nمتن\r\nوهذا فى الجواهر المادّة المركّبه . . . المجرّدة أيضاً على هذه الوُتَيرَة .\r\nترجمه\r\nاين ( تعدد اعتبار ) در جوهرهاىِ مادىِ مركب ، ظاهر است ؛ زيرا ماده و صورت در جواهر مادى هر دو در خارج موجودند . از اين جهت از آن دو ، معناى ماده و صورت اخذ مىشود و سپس لا به شرط لحاظ گرديده ، جنس و فصل مىشوند .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاما اعراض كه بسايط خارجى و غيرمركب از ماده و صورت هستند ، ما به الاشتراك در آنها عين ما به الامتياز مىباشد ، لكن عقل ( در ظرف تحليل و ذهن ) در آنها مشتركات و مختصاتى مىيابد و آنها را اجناس و فصول اعتبار مىنمايد و سپس همان‌ها را به شرط لا لحاظ نموده ، آنها مواد و صُوَر عقلى براى بسايط مىگردند .\r\nمطلب در جواهر مجرده بر همين منوال است .\r\nشرح\r\nماده و صورت در جوهرهاى مادى مانند انسان و فرس و بقر امور خارجى هستند .\r\nآنها در خارج به وجود واحد موجودند ، و منشأ انتزاعِ جنس و فصل مىباشند .\r\nحيوانيت كه مبدأ تحركات حيوانى مانند شهوت ، غضب ، تشنگى ، گرسنگى ، خستگى و خواب است براى انسان در خارج ، موجود است همان‌طور كه ناطقيت كه منشأ ادراكات عقلى است « 1 » در خارج براى انسان ، موجود است .\r\nحال اگر اين ماده و صورت را به عنوان لا به شرط ملاحظه كنيم به اين معنا كه قابل انضمام به غير خود باشند به نام جنس و فصل خوانده مىشوند . تعدد جنس و فصل و اعتبارات آنها در مركبات مادى - يعنى آنها كه ماده و صورت در خارج دارند - ظاهر است .\r\nولى در باب اعراض كه بسيط هستند مطلب بدين وضوح نيست . مقولات نه گانهء عَرَضى همان‌طور كه در بحث مقولات خواهد آمد همه و همه بسيطند ؛ بدين معنا كه براى آنها در خارج ، ماده و صورت وجود ندارد .\r\nفى المثل رنگ قرمز را كه يك عَرَض به نام كيف هست ، در نظر مىگيريم . لونيت براى رنگ قرمز و ديگر الوان جنس محسوب مىشود و قرمز بودن براى آن فصل ، اكنون سؤال اين است كه آيا در خارج ، رنگ بودن چيزى است جداى از قرمز بودن ، تا\r\n\r\n\r\n","description":"","footnote":"\r\n( 1 ) . اگر ناطقيت را به معناى ادراك كليات ، معنا كنيم\r\n","page_name":" 458 ","page_number":458},
  {"content":"\r\n\r\nيكى را جنس قرار داده و ديگرى را فصل اعتبار نماييم . يا اين‌كه خير ، قرمز بودن يعنى رنگ بودن ، و اين دو در خارج چيزى جداى از هم نيستند ؟ حقيقت اين است كه لونيت و قرمز بودن در خارج يك چيز است . لذا مىگوييم كيْف در خارج ، امرى بسيط است و اگر براى آنها جنس و فصل مىسازيم اين به اعتبار تفكيكى است كه در ذهن ميان لونيت و قرمز بودن اعتبار مىكنيم و گرنه در خارج اين دو عين يك‌ديگرند بر خلاف حيوانيت و ناطقيت كه در خارج گرچه به وجود واحد موجود مىشوند ، اما هر كدام غير از ديگرى است يكى عَرَض عام است و ديگر عَرَض خاص . ساير اعراض هم همين‌طورند . آنها هم در خارج بسيطند « 1 » .\r\nمثال ديگرى مىآوريم . يك خط يك مترى را ملاحظه مىكنيم و مىبينيم كه عبارت است از « كميّتِ متصلِ قار » . خوب آيا كَمْ بودن در خارج ، جداى از متصل بودن\r\n\r\n\r\n","description":"","footnote":"\r\n( 1 ) . در مركبات خارجى رتبهء ماده و صورت بر جسم ، مقدم است ؛ هم ذهناً هم خارجاً . البته به تقدم بالطبع ، اما در اعراض و بسايط ديگر چون در خارج ، ماده و صورت ندارند آنچه در ذهن مىآيد ابتداء خود ماهيت بسيط است . آن‌گاه عقل او را به يك ما به الاشتراك و ما به الاختصاص تحليل مىبرد و ما به الاشتراك را اگر لا به شرط لحاظ كند جنس و اگر به شرط لا ملاحظه كند ماده مىنامد ، اما نه مادهء خارجى بلكه مادهء ذهنى . همان‌طور كه اگر ما به الاختصاص را لا به شرط لحاظ كرده فصل مىنامد و اگر به شرط لا لحاظ كرده صورت عقلى نام مىنهد .\r\nدر مركب خارجى مثلًا شجر يك صورت وجود دارد كه عبارت باشد از نامى بودن او و يك ماده وجود دارد كه عبارت باشد از تنهء درخت . حال اگر درخت را قطع كنيم صورت از بين مىرود و ماده مىماند . پس هم صورت ، خارجيت دارد هم ماده . به خلاف اعراض كه در خارج بين ماده و صورتشان فرقى نيست . قرمزى چيزى جداى از لونيت نيست ، قرمزى را از رنگ بودن نمىشود جدا كرد . اگر به تحليل ذهنى براى آنها اجزاء مىسازيم و يكى را ماده و ديگرى را صورت نام مىنهيم اينها ماده و صورت عقلى هستند ، نه خارجى .\r\nبنابراين در مثال رنگ قرمز اگر قرمزى كه آن‌را فصل ، فرض مىكنيم از ميان برود رنگ بودن هم از ميان رفته است . و اين‌طور نيست كه پس از رفتن قرمزى حقيقتى به نام لونيت و رنگ بودن باقى بماند . به خلاف نوع مركبى چون شجر كه اگر فصل آن مانند نامى بودن به واسطه قطع درخت از بين برود ، مادهء آن‌كه همان چوب‌هاى تنهء درخت باشد به‌جاى خود ، باقى مىماند .\r\nپس ، انفكاك ميان صورت و ماده در انواع مركب ، امر ممكنى است ، به خلاف انفكاك ميان ماده و صورت در اعراض ، كه امر ناممكنى است\r\n","page_name":" 459 ","page_number":459},
  {"content":"\r\n\r\nاست تا كميت را جنس و اتصال را فصل آن قرار دهيم ؟ يا اين‌كه كميت عين اتصال و عين قار بودن است ؟ بايد گفت حقيقت آن است كه كميت و اتصال در خارج يك چيز بيشتر نيستند ؛ يعنى اين‌طور نيست كه يك جاى خط ، كميت باشد و جاى ديگرش اتصال . تا اين‌كه كميت در خارج ، حقيقتى جداى از حقيقت اتصال باشد . ( به خلاف حيوان و ناطق ، كه ماهيتاً در خارج هم‌چون در ذهن غير هم هستند و هر كدام منشأ آثار مخصوص به خود مىباشند ؛ گرچه به وجود واحد موجودند . )\r\nبدين جهت است كه مىگوييم اعراض در خارج ، بسيط هستند ، لكن عقل ما در عالم ذهن مىتواند براى همين امر بسيط ، وجه مشترك و وجه مختص بسازد .\r\nفى المثل عقل در مثال اول چنين اعتبار كند كه لَونيت براى رنگ قرمز جنس محسوب مىشود بدين معنا كه تمام رنگ‌ها در اين جهت كه لون هستند مشتركند . و قرمز بودن براى آنها فصل محسوب مىشود اين فصل ، جنسِ ذهنى را از سايرين جدا مىسازد و وجه اختصاص آن به شمار مىرود . بديهى است همان‌طور كه گفته شد اين جنس و فصل جنبهء خارجى ندارند . و به همين دليل با مركبات مادى ، مانند انسان و فرس كه جنس و فصل خارجى دارند ، فرق مىكنند .\r\nيا اين‌كه در مثال دوم « كمٌ » را در ذهن ، جنس فرض مىكنيم تا آن امر مشترك تمام كميت‌ها باشد . و اتصال را براى آن فصل ، فرض مىكنيم تا به ما به الاختصاص آن از ساير كميت‌ها چون عدد كه داراى انفصال هستند گردد . در اين‌جا هم جنس و فصل ، امر ذهنى هستند و وجود خارجى نخواهند داشت . حال اگر ما اين جنس و فصل ذهنى را به شرط لا لحاظ كنيم نامش ماده و صورت خواهد بود ، اما نه ماده و صورت خارجى ؛ زيرا در خارج بسيطند ، بلكه ماده و صورت عقلى . و اگر به شرط لا لحاظ كنيم نامش ماده و صورت عقلى خواهد بود .\r\nسخن در جواهر مجرده يعنى عقول و نفوس مجرده به همين منوال است . آنها\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nگرچه در قلمرو اعراض نيستند ، اما آنها هم چون اعراض ، بسيط هستند و جنس و فصل خارجى ندارند ، ولى ذهن مىتواند براى آنها ما به الاشتراك و ما به الاختصاص در ظرف تحليل بسازد . فى المثل تجرد را وجه مشترك ميان همهء آنها بداند و تعيّن به مرتبهء خاص را وجه اختصاصى آنها به حساب آورد .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبه پرسش‌هاى زير پاسخ دهيد .\r\n1 . نوع ، جنس و فصل را تعريف كنيد ؟\r\n2 . اگر معناى جنسى را به شرط لا ملاحظه كنيم آيا قابل حمل بر نوع و فصل هست يا نه ، چرا ؟\r\n3 . دو اعتبارى كه در جنس و فصل مىآيد را بيان كنيد و اسامى مناسب با هر يك از دو اعتبار را ذكر نماييد ؟\r\n4 . نحوهء تقوّم جنس به فصل چگونه است ؟\r\n5 . آيا فصل ، علت تحصّل مطلق جنس است ، يا حصهء خاصى از آن ؟\r\n6 . اگر تحصّل جنس به واسطهء وجود ، حاصل مىشود ، پس تحصّل به واسطهء فصل چيست ؟\r\n7 . چرا تحقق دو جنس يا دو فصل براى يك ماهيت ، در مرتبهء واحدة محال است ؟\r\n8 . چرا أَعراض ، مركب از ماده و صورت نيستند ؟\r\n9 . با توجه به بساطت أَعراض ، مواد و صُوَر در آنها چگونه متصور است ؟\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nالفصل السّادس‌فى بعض ما يرجع الى الفصل\r\n\r\nمعانى لفظ فصل\r\nمتن\r\nيُستَعْملُ لَفظُ الفصل . . . الانسانىّ و يُسمّى فصلًا اشتقاقياً .\r\nترجمه\r\nلفظ فصل در كلمات حكما به دو معنا استعمال مىشود : يكى در مورد أخص و أعرف لوازمى كه بر نوع ، عارض مىشود . و آنها از اين جهت ، فصل خوانده مىشوند و در تعاريف به‌جاى فصل‌هاى حقيقى به كار مىروند ، زيرا دستيابى به فصل‌هاى حقيقى كه مقوم انواع هستند كار بسيار دشوارى است .\r\nيا از آن جهت كه در لغت ، نامى كه دلالت مطابقى بر فصول كند نداريم ، مانند ناطق كه فصل انسان محسوب مىشود ؛ زيرا مراد از نطق يا تكلم است كه آن ، از جهتى ، كيف مسموع مىباشد « 1 » و يا\r\n\r\n\r\n","description":"","footnote":"\r\n( 1 ) . فهو من وجهٍ كيف ؛ اين‌كه مىگويد « تكلّم من وجهٍ » كيف هست بدين لحاظ هست كه لفظ از آن جهت كه وجوداو وجود معناست حسب الاعتبار والفرض ممكن است كيف نباشد . مثلًا انسان ملفوظ از آن جهت كه وجود اين لفظ ، وجود معناى انسان هست حسب الاعتبار والفرض او جوهر به شمار مىرود . و از آن جهت كه عرضى است قائم به موضوع يعنى نفس انسانى ، از اين‌رو حقيقتاً كيف محسوب شود . پس او من وجهٍ كيف است نه مطلقاً\r\n","page_name":" 463 ","page_number":463},
  {"content":"\r\n\r\nادراك كليات است ، كه آن هم نزد حكما « 1 » از كيفيت‌هاى نفسانى شمرده مىشود . و كيفيت هرچه باشد از أعراض است و أعراض هم نمىتوانند مقوم جواهر باشند . ( اين نوع فصل ) فصل منطقى ناميده مىشود .\r\nقسم دوم چيزى است كه حقيقتاً مقوم نوع و محصل جنس است . و آن مبدأ فصل منطقى است ، مانند اين‌كه انسان صاحب نفس ناطقه باشد و اين فصل ، براى نوع انسانى مىباشد . و اين ( فصل ) فصل اشتقاقى ناميده مىشود .\r\nشرح\r\nفصل در اصطلاح حكما به دو معنا استعمال مىشود : يكى فصل منطقى و ديگرى فصل حقيقى . فصل منطقى نيز دو قسم « 2 » مىشود : فصل منطقى مشهورى و فصل منطقى غير مشهورى .\r\nفصل منطقى مشهورى عبارت است از مفهوم فصيلت و به عبارت ديگر عبارت است از كلى كه در جواب « اى شىءٍ فى جوهر الشى » گفته مىشود . كه آن تعريف مىشود به كلى كه در جواب « اى شىء فى جوهر الشّىء » گفته مىشود . اين قسم فصل مانند كلى منطقى مىماند كه عبارت از نفس كليت مىباشد ، اين فصل هم عبارت از نفس فصليت مىباشد .\r\nقسم ديگر كه فصل منطقى غيرمشهورى است عبارت است از لوازم ماهيت كه مؤلف بدان اشاره فرموده است . ما از آن نظر كه احاطهء علمى بر ماهيات نداشته و به‌طور واقعى نمىدانيم فصل آنها چيست ، يك سلسله از چيزها را كه لازمهء آن انواع هستند به‌جاى فصل حقيقى قرار مىدهيم . البته بديهى است كه لازمهء\r\n\r\n\r\n","description":"","footnote":"\r\n( 1 ) . مشهور حكما تا قبل از صدرالمتألّهين معتقد بوده‌اند كه علم و ادراك از سنخ كيف است طبعاً عرض مىباشد اماصدرالمتألّهين معتقد است كه علم و ادراك از سنخ وجود است نه ماهيت ، طبعاً عرض نيست همان‌طور كه جوهر هم نيست\r\n( 2 ) . ر . ك : آملى درر الفوائد تعليقهء بر منظومه ، ص 317\r\n","page_name":" 464 ","page_number":464},
  {"content":"\r\n\r\nيك شىء ، غير از ذاتى شىء هست . پس آن ، فصل حقيقى نيست ؛ چون فصل حقيقى ذاتى شىء هست .\r\nمثال مىزنند به ناطق كه فصل منطقى غير مشهورى است . ما اگر نطق را به معناى تكلم معنا كنيم او از كيف‌هاى مسموع مىباشد . و اگر به معناى ادراك كليات معنا كنيم از آن جهت كه ادراك از مقولهء اضافه « 1 » يا انفعال يا كيف هست باز از مقولهء أعراض به شمار خواهد رفت . و أعراض هم به‌طور كلى نمىتوانند مقوم جواهر باشند ؛ زيرا همان‌طور كه گفتيم فصول ، تحصّل بخش أجناس جوهرى مىباشند . حال اگر فصل بخواهد ، خود عَرَض باشد و مرتبه‌اش كمتر از مرتبهء جنس جوهرى خود باشد چگونه به آن تحصّل و به نوعش تقوّم خواهد بخشيد .\r\nبنابراين ، نطق يا ناطق « 2 » فصل حقيقى انسان نيستند ، بلكه عَرَضى از اعراض و لازمه‌اى از لوازم او محسوب خواهد گشت . و اگر آن‌را به‌جاى فصل قرار داده‌ايم به جهت ناچارى و عدم دستيابى به فصل حقيقى بوده است .\r\nقسمِ ديگرِ فصل ، كه فصل حقيقى مىباشد آن چيزى است كه مبدأ فصل منطقى مىباشد . و آن عبارت است از اين‌كه انسان ، واجد نفس ناطقه باشد ، نفسى كه مبدأ ناطقيت است و به عنوان يك واقعيت خارجى است كه حقيقتِ انسان قائم به اوست ، بلكه او عين حقيقت انسان است ، و او فصل حقيقى انسان به شمار مىرود . و اوست كه انسان را حقيقتاً از فرس و بقر و اشياى ديگر جدا مىكند . بديهى است انسان به دليل آن‌كه واجد نفس انسانى هست از انواع مخالف ديگر ممتاز مىشود . و اين نفس است كه مبدأ نطق ( به هر يك از دو معنايى كه گذشت ) هست . اين فصل را به دليل مبدئيتش\r\n\r\n\r\n","description":"","footnote":"\r\n( 1 ) . براساس اختلافى كه در مقولهء ادراك هست كه آيا از مقولهء اضافه يا انفعال يا كيف نفسانى است ؟\r\n( 2 ) . مشتق و جامد در باب فصول ، يك معنا دارند و در هر صورت ، بسيطند\r\n","page_name":" 465 ","page_number":465},
  {"content":"\r\n\r\nبراى فصل منطقى ، فصل اشتقاقى نيز مىگويند ؛ يعنى فصلى كه مبدأ اشتقاق فصل منطقى هست .\r\nاما اين‌كه مؤلف در عبارت كتاب كلمهء « ذا » را به نفس اضافه كرده‌اند اين از اين جهت هست كه بعضى از الفاظ براى معناى به شرط لا وضع شده‌اند ، « مانند » ضرب كه براى حَدَثِ به شرط لا وضع گرديده و بدين لحاظ قابل حمل نيست ، چون اعتبار به شرط لا يعنى اعتبار معنا به ملاك وجود منفرد و خارجى او كه بدين ملاحظه هيچ موجودى بر موجود ديگر قابل حمل نيست . و چون بخواهيم اين فصل را بر انسان حمل كنيم ناگزير بايد آن‌را به‌صورت معنايى كه قابل حمل است در بياوريم . اضافه كردن كلمهء « ذا » او را از حالت به شرط لايى بيرون مىآورد و به او اعتبار لا به شرطى مىدهد و قابل حمل بر انسان مىنمايد .\r\nمتن\r\nثمّ إنّ الفصل الأخير تمامُ حقيقةِ . . . كانت حقيقة النّوع محفوظةً بالصّورة .\r\nترجمه\r\nفصل اخير ، « 1 » تمام حقيقت نوع است ؛ چون او محصل جنس است ، جنسى كه فصل ، او را تحصّل مىدهد و نوعيت او را تمام مىكند . پس آنچه در اجناس و فصول ديگر نوع به وجه ابهام آورده مىشود در فصل اخير به نحو تحصيل ، ملاحظه مىگردد .\r\nمتفرع بر اين مطلب اين‌كه نوعيت نوع به سبب فصل ، محفوظ مىماند ؛ گرچه بعض اجناسِ نوع ، تبديل شوند . از اين جهت اگر صورتى كه همان فصل به شرط لا است مجرد از ماده گردد - ماده‌اى كه در مركبات مادى جنس به شرط لا هست ، مانند انسان كه نفسش مجرد مىشود و از بدن جدا مىگردد - در اين‌جا حقيقت نوع به سبب صورت محفوظ مىماند .\r\n\r\n\r\n","description":"","footnote":"\r\n( 1 ) . ر . ك : اسفار ، ج 2 ، ص 35 - 36\r\n","page_name":" 466 ","page_number":466},
  {"content":"\r\n\r\nشرح\r\nسلسلهء انواع ، در سير صعودى از جسم طبيعى مانند سنگ و آب و آتش تا جسم نباتى مانند گياهان تا جسم حيوانى مانند بقر و فرس و غنم تا جسم انسانى ، به ترتيب به پيش مىروند . در هر يك از انواع ، فصلى وجود دارد كه نوعيت آن نوع بدان فصل وابسته است . فصلِ جسم طبيعى ، صورت امتدادى اوست كه نوعيت جسم طبيعى بدان متحقق مىگردد . فصلِ جسم نباتى ، نامى بودن اوست . فصلِ جسمِ حيوانى ، حساسيت و تحرِك ارادى اوست . تا آن‌كه مىرسيم به انسان كه فصل اخير او ناطق بودن است . انسان ، نوع تكامل يافتهء اشياء و انواع مادون خود هست . هر فصلى كه براى انواع ديگر حاصل است براى فصل اخير انسان به نحو اتم و اكمل ، حاصل و در او منطوى است . وقتى انسان را تعريف مىكنيم و مىگوييم كه عبارت است از جوهرى كه جسم باشد ، نامى باشد ، حساس و متحرك بالاراده و ناطق باشد . نفس ناطقه كه فصل اخير انسان هست از آن جهت كه بسيط الحقيقه بوده و بسيط ، جامع جميع كمالات مادون هست ، به نحو بساطت واجد ساير فصولى است كه براى انواع قبلى او هست . اگر چنين نباشد نوع انسانى ، نوع كاملى نخواهد بود ، در حالىكه سير استكمالى لُبس بعد از لُبس « 1 » است نه خلع بعد از لُبس ، آن‌گونه كه در انقلابات وجود دارد . يعنى مسير حركت به‌سوى افزودن كمالى بر كمال پيشين است ، نه آن‌كه كمال موجود خلع گردد تا به كمال ديگرى آراسته شود . لذا نفس ناطقه از رهگذر بساطت خويش ، مشتمل بر اجناس قبلى چون جوهر و جسم و بر فصول قبلى چون نامى و حساس و متحرك بالاراده نيز هست .\r\nلكن وقتى ما مىگوييم نفس ناطقه - كه فصل اخير انسان هست - مشتمل بر\r\n\r\n\r\n","description":"","footnote":"\r\n( 1 ) . لُبس مصدر لَبِسَ به كسر با مىباشد به معناى پوشش و استتار و لَبْس مصدر لَبَسَ به فتح با مىباشد به معناىاشتباه و خلط مبحث نمودن اين‌جا معناى اول مراد است . المنجد ، ص 711\r\n","page_name":" 467 ","page_number":467},
  {"content":"\r\n\r\nجوهريت و جسميت و ناميت و حساسيت و تحركِ بالاراده هست اين اشكال مطرح مىشود كه انسان تا در قيد حيات است و جسم طبيعى دارد نامى و حساس است ، اما وقتى كه از قيد حيات گذشت و مجرد از ماده شد ديگر تعلق به جسم ندارد تا آن‌كه حساس و متحرك بالاراده باشد . پس ، اين تعريف ، تعريف انسان مادى است نه انسان بما هو انسان و از سويى ديگر با تغيير اجزاء ماهيت ، ماهيت هم تغيير خواهد كرد .\r\nمؤلف حكيم در پاسخ به اين اشكال چنين مىفرمايد : اجناس و فصولى كه در تعريف انسان به جز فصل اخير مىآورند به نحو ابهام و قدر مشترك ، لحاظ مىگردند و خصوصيت آن ، مورد عنايت نيست . مثلًا وقتى مىگوييم « انسان جوهر است » جوهر اعم است از جوهر مادى يا جوهر مجرد . يا وقتى مىگوييم « انسان جوهر است » جسم اعم است از جسم مادى و مثالى . ( انسان پس از مرگ در قالب جسم مثالى كه ابعاد و عوارض ماده را دارد ، اما خود ماده را ندارد ظهور مىكند . ) پس جوهر و جسم ، اجناس بعيد انسان به نحو قدر مشترك و ابهام در تعريف انسان مىآيند .\r\nهم‌چنين وقتى مىگوييم « انسان حساس است » حساسيت اعم است از آن‌كه ادراك به مشاعر و قواى حسى خود باشد يا علم به محسوسات داشته باشد . يا وقتى مىگوييم « انسان متحرك بالاراده هست » حركت اعم است از آن‌كه به قواى عاملهء جسمى حركت كند يا به قواى روحى .\r\nپس ، نامى و حساس بودن و تحرك ارادى كه فصول بعيدهء انسان هستند به نحو اعم ، مراد هستند . و هم‌چنين اگر حيات را در تعريف انسان مىآوريم ، حيات اعم است از حيات مادى يا حيات معنوى . بنابراين ، تمام اجناس ، مانند جوهريت و جسميت ، يا فصول ، مانند نامى بودن يا حساس بودن يا متحرك بودن به نحو قدر مشترك در تعريف انسان آورده مىشوند . و به همين اعتبار در فصل اخير ، منطوى هستند .\r\nمراد از ابهام كه در عبارت كتاب هست كه « فما اخِذَ فى اجناسهِ وفصولِه الاخَر عَلى\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nوَجهِ الابهام مأخوذٌ فيه على وجه التّحصيل » اين است كه خصوصيت خاصى براى اينها در تعريف ، وجود ندارد . اين‌طور نيست كه وقتى مىگوييم « انسان جوهر است » حتماً جوهر مادى باشد . يا وقتى مىگوييم جسم است حتماً جسم طبيعى باشد . يا مراد از نموّ و حساسيت ، نموّ و حساسيتِ مادى منظور باشد . خير ، بلكه قدر مشترك ميان اينها كه به لفظ ابهام تعبير شد مورد نظر مىباشد . و اگر در بعضى از تعاريف از جسم به جسم طبيعى تعبير مىآورند و مىگويند « الانسان جسمٌ طبيعىٌ » اين كلمهء « طبيعى » زايد بر تعريف است و به اصطلاح از باب زيادهء حد بر محدود است . « 1 »\r\nاما آنچه فصل واقعى نوع را تشكيل مىدهد قدر مشترك و به وجه ابهام نيست بلكه به نحو محصل و مُعين مىباشد . فى المثل ناطق يك حقيقتِ محصل و معينى است كه انسانيتِ انسان به دو قائم است . با وجود او نوع انسانى تحقق مىيابد و با رفع او نوع انسانى مرتفع مىگردد . و اين وصف ذاتى براى انسان در دنيا و آخرت مقوّمِ نوعيتِ نوع ، ثابت باقى مىماند .\r\nحال كه مطلب چنين شد كه قدر مشترك ميان اجناس و فصول ديگر ، در تعريف انسان شرط است به خلاف فصل اخير كه محصّلًا آورده مىشود ، اين نكته بر مطلب فوق تفريع مىگردد كه اگر اجناس و فصولى كه در تعريف آورده مىشوند به چيز ديگر تبديل شوند مادامى كه فصل اخير او محفوظ باشد به نوعيت نوع ، صدمه‌اى وارد نخواهد شد . اگر مثلًا جوهر مادى به جوهر مجرد يا جسم طبيعى پس از مرگ به جسم مثالى يا برزخى تبديل شد يا نموّ مادى به نموّ معنوى يا حساسيت بدنى به علم به محسوسات يا تحرك با قواى مادى به تحرك با قواى روحى تبديل شد ، مادامى كه ناطقيت او محفوظ باشد نوعيت انسان هم محفوظ خواهد ماند .\r\n\r\n\r\n","description":"","footnote":"\r\n( 1 ) . مانند تعريف قوس به اين كه قوس ، قطعه‌اى از دايره است ، در حالىكه در قوس دايرهء بالفعلى وجود ندارد ، تا قوس قطعه‌اى از آن باشد . آوردن كلمهء دايره در تعريف قوس ، از باب زيادهء حد بر محدود است\r\n","page_name":" 469 ","page_number":469},
  {"content":"\r\n\r\nفصل و صورت - همان‌طور كه قبلًا گذشت - يكى هستند ، تفاوت آن دو به اعتبار است ؛ فصل لا به شرط و ذهنى است اما صورت به شرط لا و خارجى لحاظ مىگردد . و نيز ماده و جنس يكى هستند . جنس لا به شرط و ذهنى است اما ماده به شرط لا و خارجى مىباشد . از آنچه كه در ذيل اين فقره گذشت سه نكته حاصل مىشود :\r\n1 . حقيقت نوع به فصل اخير او بستگى دارد . نوعيت انسان به نفس ناطقهء او و نوعيت فرس به نفس صاهلهء او و حقيقت سرير به‌صورت سريريهء او حاصل مىشود ، به طورى كه اگر فرض كنيم كه جنس متبدل گردد با حفظ فصل اخير باز نوع به‌جاى خود باقى مىماند .\r\n2 . تعين و خصوصيت در اجناس و فصولى كه در تعريف نوع ، قبل از فصل اخير مىآورند شرط نيست ، بلكه قدر مشترك كافى است . لذا تبديل آنها ، به نوعيت نوع صدمه‌اى نمىزند . « 1 »\r\nحكيم سبزوارى در منظومه در اين‌باره مىنويسد :\r\nفالنّفس النّاطقه الّتى هى الفصل الاخير فى الانسان ، لمّا كان بسيطة الحقيقة والبسيط جامع لجميع الكمالات الّتى وُجِدَتْ فيما تحته ، كانت النّاطقه مشتملةً على وجودات الجوهر والجسم والمعدن والنّامى والحسّاس والمتحرّك بالاراده بنحو البساطة والوحدة .\r\n3 . تمام اجناس و فصول قبلى در فصل اخير ، منطوى است . اين مطلب محتاج به شرح و بسط بيشترى است :\r\nگفتيم تمامى اجناس و فصول قبلى در فصل اخير منطوى است و فصل اخير به بساطت و وحدت خود ، جامع تمام اجناس و فصول قبل از خود هست . و مثال آورديم به نفس ناطقهء انسان .\r\n\r\n\r\n","description":"","footnote":"\r\n( 1 ) . ر . ك : منظومه حكيم سبزوارى ، بخش حكمت ، ذيل عنوان « غررٌ فى أن حقيقة النوع فصله الاخير » ص 102 - 101 و منطق منظومه ، ذيل عنوان « غوصٌ فى اقسام ما هو فى شيئية المهية » ، ص 35 و تعليقه‌هاى آية اللَّه حسن‌زاده در ذيل اينها\r\n","page_name":" 470 ","page_number":470},
  {"content":"\r\n\r\nيعنى نطفه از لحظه‌اى كه شروع به رشد مىكند ، در ابتدا و قبل از رشد نباتى ، جسم طبيعى است . پس از آن‌كه جسم طبيعى را پشت سرگذاشت و شروع به رشد و نمو نمود جسم نباتى مىگردد . سپس جسم حيوانى مىگردد و در نهايت ، فصلِ اخير كه نفس ناطقه هست به او ملحق گشته انسان مىگردد . قبل از وصول به مرحلهء اخير تمام فصولى كه براى انواع قبلى حاصل مىشدند مانند صورت جسميه ( يعنى قابل ابعاد ثلاثه بودن ) كه فصل جسم طبيعى است يا نمو كه فصل جسم نباتى است يا حساسيت و تحركِ بالاراده كه فصل جسم حيوانى است اينها همه و همه به منزلهء معدات و شرايط و اسباب لحوق فصل اخير كه نفس ناطقه هست به شمار مىرفتند ، يعنى تا نطفه مراحل قبلى را و نوعيت‌هاى پيشين را كه با فصل‌هاى خاص خود حاصل مىشدند طى نمىكرد به مرحله‌اى كه نفس نطقه به او افاضه شود نمىرسيد .\r\nاما وقتى كه اين مراحل را طى كرد و نفس ناطقه به او افاضه شد اين فصول و اجناس كه قبلًا معدات و شرايط محسوب مىشدند نقش خود را عوض كرده به عنوان خدمه و شعبه‌هايى از نفس در مىآيند . به عبارت ديگر ، نفس ناطقه ، رئيس مىگردد ، و اجناس و فصول پيشين قوا و كارگزاران و خوادم امروز مىگردند . از اين جهت گفته‌اند : بدن ، خواه طبيعى و خواه مثالى ، مرتبه‌اى از مراتب نفس و قوّه‌اى از قوّاى او مىشود و « نفس فى وحدته كلّ القوى » مىگردد . اين است معناى انطواى اجناس و فصول قبلى در فصل اخير .\r\nلكن در اين‌جا يك سؤال باقى مىماند و آن اين‌كه اگر تمام اجناس « 1 » قبلى در فصل اخير منطوى هستند ، چرا مؤلف در فقرهء بعدى خواهند گفت كه فصل ، مندرج و داخل در تحت جنس نيست ؟ آيا اين به معناى نفى انطواى اجناس ، در فصل اخير\r\n\r\n\r\n","description":"","footnote":"\r\n( 1 ) . براى توضيح بيشتر و اين‌كه چگونه اجناس و فصول پيشين در فصل اخير انسان منطوى هستند به شرح اسفار ازآيةاللَّه جوادى بخش چهارم از جلد ششم ص 183 - 190 مراجعه شود\r\n","page_name":" 471 ","page_number":471},
  {"content":"\r\n\r\nنيست ؟ بديهى است اگر جنس به حكم فقرهء بعدى كتاب ، مأخوذ و منطوى در فصل نباشد ادعاى كنونى صحيح نخواهد بود .\r\nجواب آن است كه براى جنس و فصل نسبت به ماهيت نوعى واحد ، دو اعتبار هست : يكى آن‌كه جنس و فصل از آن جهت كه به ماهيتِ نوعىِ واحد باز مىگردند با يك‌ديگر متحد هستند . ديگر آن‌كه چون اين دو ، دو شأن مختلف و دو ظهور متفاوت از يك ماهيت هستند با يك‌ديگر متفاوت مىباشند . لذا مىتوان گفت ماهيتِ نوعىِ واحد در عين وحدت ، ماهيت‌هاى جنسى و فصلى متكثر و در عين كثرت ، ماهيتِ نوعىِ واحد مىباشند . در اين‌جا حكم به انطواى اجناس و فصول در فصل اخير به ملاك رجوع ماهيت‌هاى جنسى و فصلى كثير به وحدت مىباشد ؛ زيرا اگر اجناس در فصل اخير منطوى نباشند فصل نسبت به نوع ، جزء هست و گفتار پيشين ما را كه فصل ، عين نوع هست نه جزء آن ، باطل مىنمايد .\r\nاما حكم به عدم اندراج فصل ، تحت جنس - چنان‌كه در فقرهء بعدى كتاب خواهد آمد - كه همان عدم انطواى اجناس در فصل اخير هست ، به ملاك رجوع وحدت به كثرت مىباشد .\r\nبه عبارت روشن‌تر اگر ماهيت نوعى واحدى چون انسان را واحد ببينيم تمام اجناس و فصول پيشين در فصل اخير او به نحو وحدت و بساطت منطوى هستند . و اگر او را متشكل از ماهيت‌هاى كثير جنسى و فصلى ببينيم جنس در فصل ، منطوى نيست و هر كدام محكوم به حكم خاص خود هستند .\r\n\r\nفصل ، تحت جنس خود مندرج نمىگردد\r\nمتن\r\nثم إنّ الفصل غيرُ مندرجٍ تحت جِنسه . . . عامّاً للفصل والفصلِ خاصّةً للجنس .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nترجمه\r\nفصل ، تحت جنسى كه او را تحصل مىدهد واقع نمىشود . به اين معنا كه جنس آن‌گونه كه در تعريف نوع واقع مىشود ، در حد و تعريف فصل آورده نمىشود . پس ، فصول جواهر ، جوهر نيستند .\r\nو اين بدان دليل است كه اگر فصل ، داخل و مندرج تحت جنس خود باشد ( از سنخ جنس محسوب شده ) به فصل ديگرى نيازمند است تا به او تحصل ببخشد . نقل كلام به فصل ديگر مىكنيم . ( او هم اگر تحت جنس خود باشد از سنخ جنس محسوب شده ، به فصل ديگرى محتاج است . ) و چون فصول غيرمتناهى ( و نيز ) انواع غيرمتناهى با آمدن هر فصلى تحقق مىيابند تسلسل رخ مىنمايد و اجناس به عدد فصول ، تكرار مىشوند ، در حالىكه صراحت عقل اين مطالب را رد مىنمايد .\r\nمضافاً به اين‌كه نسبت بين جنس و فصل به عينيت ، تبديل خواهد شد و حمل بين آن دو ، حمل اولى خواهد گشت . و اين قاعده كه جنس عَرَض عام براى فصل و فصل عَرَض خاص براى جنس است ، باطل خواهد گشت .\r\nشرح\r\nوقتى مىگوييم انسان عبارت است از جوهرى كه جسم و نامى و حساس و ناطق باشد جوهر در اين تعريف ، جنس اعلى محسوب مىشود . « جسم » هم تحت جوهر ، جنس پايين‌تر از او مىباشد . نامى و حساس هم فصل‌هاى نبات و حيوان هستند كه براى انسان ، فصل بعيد به شمار مىروند . ناطق هم فصل اخير اوست . حال سؤال اين است كه آيا ما مىتوانيم ناطق را كه فصل اخير انسان هست يا نامى و حساس كه فصل‌هاى بعيد او هستند آنها را تحت جوهر يا جسم كه اجناس عاليه هستند درآوريم و آنها را در قلمرو اجناس عاليه مندرج كنيم ؟\r\nجواب آن است كه خير ؛ زيرا اگر ما فصول را مندرج تحت جنس جوهر يا جسم قرار دهيم طبعاً اين فصول از سنخ اجناس شده در قلمرو اجناس درخواهند آمد ، چون هر مفهومى كه مانند جسم ، تحت مفهوم بالاتر از خود مانند جوهر\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nمندرج گردد از سنخ او شمرده مىشود و هم شأن او خواهد گشت . و اگر فصول ، تحت جوهر در آيند از سنخ جوهر مىگردند و جوهر جنسى براى تحصّل خود به فصل ديگرى نياز پيدا خواهد نمود . و از آن جهت كه آن فصل ديگر هم مشمول حكم فوق مىشود و تحت جنس قرار گرفته است و از سنخ جنس شده ، باز به فصل ديگر نياز پيدا خواهد كرد . و هكذا هر فصلى كه از راه برسد چون تحت جوهر جنسى قرار گيرد جنس مىشود و به فصل محصل ديگر ، نيازمند مىگردد . مطلب تا بىنهايت بدين منوال به پيش رفته چهار تالى فاسد به دنبال خود خواهد آورد .\r\nاولًا توالى فصول ما را به تسلسل محال خواهد كشاند ؛ زيرا اگر قرار باشد هر فصلى تحت جنس خود در آيد و از سنخ او گردد اين روال تا بىنهايت ادامه پيدا مىكند . لكن اين محال است .\r\nثانياً براى حصول و دستيابى به يك ماهيت نوعى ناگزير از تحققِ انواعِ غيرمتناهى به عدد فصول خواهيم بود ؛ زيرا با آمدن هر فصل و ضميمه شدن آن به جنس ، يك نوعِ جديد به وجود خواهد آمد . و چون اين روال ، بىنهايت ادامه پيدا خواهد كرد ، بىنهايت انواع به وجود خواهد آمد .\r\nو ثالثاً به عدد هر فصل جديد و اندراجش تحت جنس قبلى ، يك جنس جديد كه فراتر از جنس قبل هست به وجود خواهد آمد . و چون عدد فصول حسب الفرض بىنهايت است پس عدد اجناس هم بىنهايت خواهد گشت .\r\nو رابعاً اگر فصل ، تحت جنس در آيد نسبتِ ميان آن دو - كه جنس ، عَرَض عام نسبت به فصل و فصل ، عَرَض خاص نسبت به جنس است - به عينيت بين آن دو تبديل مىگردد . و حمل ميان جنس و فصل ، حمل اولى خواهد شد ، در حالىكه عقل به صراحت تمام اين توالى را باطل مىشمرد و به هيچ يك از آنها تن نمىدهد .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nعدم اندراج فصل تحت جنس ، منافاتى با حمل شايع ميان آن دو ندارد\r\nمتن\r\nولا يُنافى ذلك وقوع الحمل بين الجنس . . . أن تندرج تحته فيكون جزءاً من ماهيّتها .\r\nترجمه\r\nاين مطلب ( اين‌كه گفتيم فصل ، مندرج تحت جنس خود نمىشود ) منافاتى ندارد با وقوع حمل بين جنس و فصلِ مقسّم او ، مانند « كل ناطق حيوان » يا « بعض الحيوان ناطق » چون اين حمل - چنان‌كه اشاره « 1 » شد - حمل شايع بين عَرَض خاص و عام مىباشد . اما آنچه ما او را نفى مىكنيم آن حمل اولى ( بين اين دو ) هست . پس بر فصولى كه مقسّم او هستند جوهر ، صدق مىكند بدون آن‌كه فصول ، مندرج تحت جوهر باشند و جزئى از ماهيتش به حساب آيند .\r\nشرح\r\nاين‌كه گفتيم فصل ، تحت جنس در نمىآيد - آن‌گونه كه جنس ، تحت نوع در مىآمد - اين منافات ندارد با اين‌كه حمل بين جنس و فصل صورت گيرد ؛ زيرا اين حمل ، حمل شايع است كه دو مفهوم متغاير وجوداً متحد مىگردند . و ما خواستيم حمل اولى را نفى كنيم ؛ زيرا اگر فصل ، تحت جنس قرار مىگرفت عينيت مفهومى را كه ملاك حمل اولى است مىيافت ، چون فصل هم از سنخ جنس مىگشت و همان معنا را مىيافت كه جنس دارد ، مانند انسان و بشر كه هر دو بر يك معنا دلالت مىكنند .\r\nپس ، ما خواستيم حمل اولى را نفى كنيم نه حمل شايع را . لذا جوهر كه جنس هست بر ناطق و قبل از آن بر حساس كه فصل حيوان هست و قبل از آن بر نامى كه فصل نبات هست صدق مىكند ، مانند آن‌كه مىگوييم « كل حيوان جوهر » يا « كل ناطق\r\n\r\n\r\n","description":"","footnote":"\r\n( 1 ) . در فصل سابق\r\n","page_name":" 475 ","page_number":475},
  {"content":"\r\n\r\nجوهر » در اين‌جا صدق جنس بر فصل به معناى حمل شايع ميان آن دو است به اين معنا كه مصداقاً جوهر ، كه جنس هست با فصل متحد مىباشد .\r\n\r\nاشكال بر عدم اندراج فصل ، تحت جنس خود\r\nمتن\r\nفإن قلت : ما تقدّم من عدم دخول فصل . . . مأخوذة لا به شرط فصلٌ للماهيّة الانسانيّة .\r\nترجمه\r\nاگر كسى اشكال كند و بگويد آنچه گفتيد از اين‌كه فصلِ نوع ، تحت جنس خود قرار نمىگيرد اين منافات دارد با قول حكما در تقسيم جوهر به عقل و نفس هيولا و صورت جسميه و جسم . به جهت آن‌كه صورت جسميه و نفس دو نوع از جوهر هستند و لازمهء نوعى از مقوله بودن ، اندراج و دخول تحت آن مقوله است . و بديهى است كه صورت جسميه همان فصل به شرط لا براى جسم مىباشد ، پس اين‌كه او قسمى از جوهر است بدين معناست كه فصل جوهرى ، تحت جنس جوهر قرار گرفته است . و جوهر در تعريف او ( فصل ) ملاحظه گرديده است .\r\nنظير همين بيان دربارهء نفس كه حكما آن‌را نوعى از جوهر دانسته‌اند جارى مىگردد مضافاً به اين‌كه حكما با برهان ، روشن ساخته‌اند كه نفس انسانى ، جوهرِ مجردى است كه بعد از مفارقت از بدن ، باقى است . و نفسِ ناطقه كه صورت انسان است همان فصل ماهيت انسان مىباشد وقتى لا به شرط ملاحظه گردد .\r\nشرح\r\nحاصل اشكال اين است كه شما گفتيد فصل ، تحت جنس خود قرار نمىگيرد . ما در تقسيم جوهر به پنج قسم ، ملاحظه مىكنيم صورت جسميه - كه همان جوهر قابل ابعاد ثلاثه باشد - فصل جسم قرار مىگيرد همان‌طور كه نفس ناطقه كه همان فصل به شرط لا هست فصل ماهيت انسانى قرار مىگيرد مضافاً به اين‌كه حكما گفته‌اند نفس ، جوهرى است كه بعد از مفارقت از بدن به حيات خود ادامه مىدهد يعنى بر نفس\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nاطلاق جوهر كرده‌اند . و از آن رهگذر كه صورت جسميه و نفس ، دو نوع از اقسام پنج‌گانه جوهر هستند بالبداهة زير مجموعهء جوهر كه جنس الاجناس هست قرار گرفته با او متحد خواهند بود . و بدين وسيله مطلب فوق كه فصل ، تحت جنس قرار نمىگيرد نقض مىگردد . بدين ترتيب ما براى اين سخن كه فصول تحت جوهر قرار نمىگيرند دو مورد نقض داريم يكى صورت جسميه و ديگرى نفس انسان . شاهد بر ادعا هم اين است كه اين دو ، دو قسم از مقسمى كه آن جوهر هست مىباشند .\r\n\r\nجواب از اشكال\r\nمتن\r\nقلت : يختلف حكم المفاهيم باختلاف الاعتبار . . . لازمها الّذى لايدخل فى ماهيّتها . « 1 »\r\nترجمه\r\nدر پاسخ مىگوييم : « 2 » حكم مفاهيم ، با اختلاف اعتبارات عقلى كه بر آن عارض مىشود مختلف مىگردند . و قبلًا در بحث وجود لنفسه ولغيره گذشت كه اعتبار وجود فى نفسه همان چيزى است كه از او ماهيت انتزاع مىشود . و اما از اعتبار وجود لغيره ، ماهيتى انتزاع نمىگردد ؛ گرچه وجود لغيره عين وجود لنفسه هست . و فصل ، مفهومى است كه به جنس اضافه مىگردد و حقيقت او آن است كه مميّز ذاتى نوع و وجودش براى جنس مىباشد . از اين جهت براى فصل از آن حيث كه فصل هست ماهيتى نيست . و معناى قول حكما كه مىگويند : جنس ، عَرَض عام براى فصل و فصل ، عَرَض خاص براى جنس هست اين است كه فصول جواهر ، جوهر نيستند ؛ به اين معنا كه مندرج تحت جواهر باشند ، مانند انواع كه تحت جنس خود مندرجند . بلكه ( اندراج آنها تحت جنس ) مانند اندراج ملزومات ، تحت لازمه‌اى كه آن لازم داخل در ماهيت ملزومات نيست مىباشد .\r\n\r\n\r\n","description":"","footnote":"\r\n( 1 ) . ر . ك : فصل سوم از مرحلهء دوم\r\n( 2 ) . ر . ك : اسفار ، ج 2 ، ص 39 - 40\r\n","page_name":" 477 ","page_number":477},
  {"content":"\r\n\r\nشرح\r\nهمان‌طور كه گفته شد احكام ماهيات به اختلاف اعتباراتى كه براى ماهيت وجود دارد متفاوت است . ما در اين‌جا براى فصول ، سه نوع اعتبار داريم كه به ملاك هر يك از اين سه اعتبار ، حكم ماهيات مختلف مىگردد .\r\nاعتبار اول فصل بودن فصول جوهرى است كه اين اعتبار لا به شرط ماهيت است .\r\nاعتبار دوم صورت بودن آنهاست كه اين اعتبار به شرط لاى ماهيت است .\r\nاعتبار سوم تمام حقيقت قرار گرفتن صورت‌هاى جوهرى است .\r\nفرق اعتبار دوم با اعتبار سوم اين است كه در اعتبار دوم ، صورت را مقابل ماده قرار مىدهيم و آن‌را مقوم ماده مىدانيم و براى آن مرتبه‌اى غير از مرتبه ماده قائل هستيم .\r\nاما در اعتبار سوم ، صورت را تمام حقيقت نوع مىدانيم و مىگوييم كه آنچه از اجناس و فصول پيشين موجود است در آن به نحو بساطت و وحدت ، حاصل است . در اين اعتبار ، صورت نه تنها مقابل ماده نيست بلكه جامع آن هم هست و عناوينى كه مربوط به اجناس و فصول ديگر هست در اين اعتبار بر خود صورت نيز اطلاق مىگردد .\r\nقابل ذكر است كه خلط ميان اعتبارات سه‌گانه فوق ، خلط ميان احكام آنها را در پى خواهد داشت . بايد دقت كرد هر حكمى را قرين اعتبار خاص به خود ، ملاحظه نمود .\r\nاكنون سخن در مورد اعتبار اول است . مقدمتاً بايد بگوييم در مبحث وجود رابطى « 1 » گذشت كه از وجود أعراض از آن حيث كه وجود لغيره دارند نمىتوان ماهيت انتزاع كرد ؛ زيرا ماهيت را صرفاً مىتوان از وجود فى نفسه انتزاع كرد . اما از آن حيث كه أعراض وجود فى نفسه دارند مبدأ انتزاع ماهيت قرار مىگيرند . اكنون با استمداد از آن اصل ، اين‌جا در دفع اشكال مىگوييم : فصل‌ها همه و همه وجودشان براى اجناس هست ؛ يعنى وجود لغيره دارند . و از اين جهت ، وجود آنها مبدأ انتزاع ماهيت نيست .\r\n\r\n\r\n","description":"","footnote":"\r\n( 1 ) . مرحلهء دوم ، فصل سوم\r\n","page_name":" 478 ","page_number":478},
  {"content":"\r\n\r\nو چون فصل‌ها ماهيت ندارند به‌طور كلى اين اشكال مطرح نمىشود كه آيا فصول جواهر ، جوهر هستند يا نيستند ؟ كه اگر جوهر باشند لازم مىآيد كه آنها مندرج تحت جنس خود شوند و به فصل ديگرى نيازمند باشند و اگر عَرَض باشند لازم مىآيد جنس جوهرى ، متقوّم به عَرَض باشد و اين هر دو محال است ؛ زيرا جوهر بودن فصل و عدم آن ، در جايى مطرح مىشود كه فصل ، ماهيت داشته باشد و آن‌گاه سؤال شود كه آن ماهيت ، جوهر هست يا نه ؟ اما اگر فصل به دليل فوق يعنى وجود لغيره داشتن ، ماهيت نداشت سؤال مذكور ، بى مورد است .\r\nو اين‌كه مىگويند فصل ، عَرَض خاص براى جنس و جنس ، عَرَض عام براى فصل هست ، معنايش اين است كه فصل ، حقيقتى غير از حقيقت جنس دارد . و اگر فصل ، تحت جنس ، مندرج بود فصل هم از سنخ جنس مىگشت و حمل ميان آن دو حمل اولى بود . البته اگر لفظ جوهر را بر فصل احياناً اطلاق مىكنند اين به منزلهء آن است كه لفظ لازم را بر ملزوم اطلاق كنند و ملزوم را تحت آن قرار دهند ، مانند آن‌كه مىگوييم « الانسان ممكن » امكان لازمهء همهء ماهيات از جمله ماهيت انسان است و ماهيات ملزوم آن هستند . ما در اين‌جا ماهيت انسان را كه ملزوم امكان هست ، تحت امكان قرار داده اطلاق ممكن بر آن مىكنيم . يا در مثال ديگر مىگوييم « الاربعة زوج » اربعه ملزوم و زوج لازمهء اوست . در اين‌جا ما اربعه را تحت لازم خود يعنى زوج قرار مىدهيم و اين لازم را بر آن اطلاق مىكنيم .\r\nدر اين‌جا هم مطلب چنين است . فصل را كه ملزوم جنس هست تحت لازمهء او كه جنس جوهر است قرار داده‌ايم و جوهر را بر آن اطلاق نموده‌ايم . بديهى است ماهيت لازم ، غير از ماهيتِ ملزوم هست و هيچ‌گاه بين اين دو ، حمل اولى وجود ندارد . لذا اگر لفظ جوهر را بر فصل ، اطلاق مىكنند به اين دليل و به دليل خاص ديگرى است كه بعداً بدان اشاره مىشود . ولى اطلاق جوهر بر فصل به اين معنا نيست كه حقيقتاً فصل\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nمندرج تحت جوهر و داخل در ماهيت اوست فصل داراى حقيقتى و جنس داراى حقيقت ديگرى است .\r\nحاصل سخن اين‌كه صورت و نفس حقيقتاً دو نوع از جوهر نيستند و داخل بودن آنها در تقسيم جوهر دخول بالعرض است همان‌گونه كه مؤلف حكيم رحمه الله در فصل دوم از مرحله ششم از بداية الحكمه بدان تصريح دارد .\r\nدر واقع ، نوع جوهرى فقط منحصر به جسم است زيرا فقط اوست كه مركب از ماده و صورت و به اعتبارى ديگر داراى جنس و فصل است .\r\nاما چهار قسم ديگر يعنى عقل و نفس و ماده و صورت اينها بسيط مىباشند و براى بسيط جنس جوهرى وجود ندارد .\r\nآرى چون كه جوهر بر هر يك از اين چهار قسم به عنوان عَرَضى لازم بر معروض خود حمل مىشود عقل ، جوهر را براى آنها جنس اعتبار مىكند و از اين‌رو آنها را انواع جوهرى قلمداد مىنمايد .\r\nدر حقيقت حكما در تقسيم جمع كرده‌اند بين چيزى كه حقيقتاً نوعى از جوهر است كه همان جسم باشد و بين چيزى كه نوع جوهرى بودن آن به اعتبار عقلى و همراه تسامح است كه همان چهار قسم ديگر باشد .\r\nاز آنچه گفتيم و خواهيم گفت چنين حاصل مىشود كه فصل از آن رو كه داراى وجود ناعتى است فاقد ماهيت است و به اين ملاك نه جوهر بر او حمل مىشود و نه عَرَض . صورت چون داراى اعتبار به شرط لا است حمل اولى بين او و بين ماده ( جوهر ) برقرار نمىگردد تا اين‌كه صورت مندرج تحت جنس جوهر گردد . آرى حمل شايع بين آن دو برقرار مىگردد اما حمل شايع ميان آن دو به اين معناست كه اين دو وجوداً متحد شده‌اند و اتحاد در مقام وجود مستلزم آن نيست كه ماهيت صورت مندرج تحت جنس جوهر باشد .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nاعتبار دوم صورت بودن ماهيت\r\nمتن\r\nوأمّا الصّورة من حيث انّها صورة . . . التركيب الاتحاديى بين المادّة والصورة .\r\nترجمه\r\nو اما صورت از آن جهت كه صورت بوده و مقوم ماده است ؛ چون كه نسبت به ماده به شرط لا ملاحظه مىگردد بين آن دو ، حمل اولى برقرار نمىگردد . لذا اندراج صورت ، تحت جنس معنا ندارد ، و الّا ( يعنى اگر اندراج حاصل بوده و حمل بين آن دو حمل اولى بود ) بايد صورت ، نوعى محسوب مىشد كه بين آن و جنس ، عينيت و حمل اولى برقرار باشد ( مانند ساير مواردى كه بين نوع و جنس ، حمل اولى برقرار است ، مانند « الانسان حيوان » ) در حالىكه اين ( عينيت بين صورت و جنس ) خلاف فرض است ( چون صورت ، مقوم ماده است نه عين او ) . گرچه بين صورت و ماده ، حمل شايع برقرار مىگردد ؛ بنابر آن‌كه تركيب بين آن دو اتحادى باشد ( نه انضمامى ) .\r\nشرح\r\nاين اعتبار دومى است كه براى ماهيت لحاظ مىگردد كه عبارت باشد از اين‌كه ماهيت صورت به شرط لا باشد . گفتيم فصل چون وجود لغيره دارد ماهيت ندارد تا مندرج تحت جنس شود ، اما صورت كه مقوم ماده است چطور ؟ آيا آن مندرج تحت جنس مىشود يا نه ؟ به عبارت ديگر آيا صحيح است كه بگوييم « الصّورة جوهر » يا نه ؟\r\nمؤلف در پاسخ مىگويند : صورت چون براى معناى به شرط لا وضع شده به حمل اولى قابل حمل بر جنس نيست ؛ زيرا آن دسته از معانى قابل حملند كه به نحو لابشرط لحاظ گردند . ولى چون صورت به نحو به شرط لا « 1 » لحاظ مىشود قابل حمل اولى بر\r\n\r\n\r\n","description":"","footnote":"\r\n( 1 ) . بنابر تركيب اتحادى ، معانى به شرط لا همچون ماده و صورت قابل حمل به جمل شايع هستند\r\n","page_name":" 481 ","page_number":481},
  {"content":"\r\n\r\nجنس نيست ، همان‌گونه كه ماده ، قابل حمل اولى بر صورت نيست . بله ، ماده و صورت در خارج وجوداً به وجود واحد ، موجود مىشوند كه آن‌را تركيب اتحادى مىنامند و بدين ملاك به حمل شايع بر يك‌ديگر حمل مىشوند . ملاك حمل شايع تغاير مفهومى و اتحاد وجودى است .\r\nالبته د راين‌كه ماده و صورت در خارج وجوداً با هم متحدند يا متحد نيستند و دو وجود جداگانه دارند و به يك‌ديگر ضميمه مىشوند ، دو قول وجود دارد . اگر كسى قائل به وجود انضمامى اين دو در خارج باشد اين دو حتى به نحو حمل شايع بر يك‌ديگر حمل نمىشوند ؛ زيرا هر وجودى اختصاص به خودش دارد و بر وجود ديگر منطبق نمىشود . ولى اگر اين دو در خارج ، موجود به وجود واحد بودند اين دو مفهوم متغاير در حمل شايع به وجود يگانه موجود خواهند گشت . « 1 » و بر يك‌ديگر قابل حمل خواهند بود .\r\nحال اگر كسى مدعى شد كه ماده و صورت به حمل اولى بر هم حمل مىشوند ناگزير بايد صورت را مانند نوع ، فرض كند تا مانند موارد ديگر كه حمل بين نوع و جنس ، حمل اولى است در اين‌جا هم حمل اولى باشد . و اگر صورت را نوع ، فرض كرد خلاف فرض پيش خواهد آمد ؛ زيرا نسبت بين فصل كه همان صورت لا به شرط است و جنس كه همان مادهء لابشرط است عَرَض خاص و عَرَض عام است ، نه عينيت و اتحاد مفهومى .\r\n\r\n\r\n","description":"","footnote":"\r\n( 1 ) . حكماى قبل از صدرا قائل به تركيب انضمامى بودند . اما از زمان صدرالدّين شيرازى به بعد ، تركيب اتحادىشهرت يافته است . حكيم سبزوارى در ص 105 ، « فى أن التّركيب بين المادة والصّورة اتحادى » ، بخش حكمت منظومه مىگويد :\r\n انّ بقولِ السيّد السناد * تركيبُ عينيّةٍ اتحادى \r\nو بعد از چند سطر مىگويد :\r\n لكن قول الحكماء العظام * من قبله التّركيب الانضمامى \r\n","page_name":" 482 ","page_number":482},
  {"content":"\r\n\r\nحاصل جواب اين‌كه فصل به دليل آن‌كه فاقد ماهيت هست مندرج تحت جنس نمىشود . و صورت گرچه ماهيت دارد اما چون لحاظ به شرط لايى دارد بين او و جنس ، حمل اولى صورت نمىگيرد ، تا مندرج تحت جنس گردد .\r\nقوله : و ان كان بينها و بينه حمل شايع مخفى نماند كه مقتضاى اين‌كه صورت به شرط لا هست اين است كه بين او و ماده حملى صورت نگيرد خواه حمل اولى و خواه حمل شايع زيرا اعتبار به شرط لا به اين معناست كه صورت جزء ماهيت است و جزء نه بر جزء ديگر و نه بر كل حمل نمىگردد . همان‌گونه كه مؤلف در فصل چهارم از مرحلهء پنجم بدايةالحكمه تصريح دارند در آن‌جا مىگويند :\r\nوالاعتباران فى الجزء المشترك جاريان بعينهما فى الجزء المختص ويسمّى بالاعتبار الاول صورة ويكون جزءاً لا يحمل على الكل ولا على الجزء الاخر .\r\nپس كلام مؤلف در اين‌جا در مورد حمل ماده بر صورت به حمل شايع محل مناقشه است و حمل بين اجزاء ماهيت در صورتى برقرار مىگردد كه لا به شرط لحاظ شوند .\r\n\r\nوجه اطلاق جوهر بر فصول ، به ملاك اعتبار سوم ماهيت\r\nمتن\r\nنَعَم لمّا كانت الصّوره تمام ماهيّة . . . فى حدّها بينه و بينها حملٌ أوّلىٌّ .\r\nترجمه\r\nآرى ، از آن جهت كه صورت ، تمام ماهيت نوع هست - چنان‌كه در تعريف آن گفته‌اند كه چيزى است كه نوع به سبب آن بالفعل مىشود - فصول جواهر ، جواهر مىباشند . چون‌كه صورت ، تمام حقيقت نوع و فعليت آن مىباشد . لكن اين موجب نمىشود كه فصول ، داخل تحت جنس جوهر باشند ، به طورى كه جوهر در تعريف فصول آورده شود و بين جنس و فصول ، حمل اولى برقرار گردد .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nشرح\r\nحيثيت سومى در اين‌جا وجود دارد كه به لحاظ اين حيثيت مىتوان فصل را جوهر خواند . و آن عبارت از اين است كه چون صورت ، تمام حقيقت نوع را تشكيل مىدهد و فعليت نوع بدان حاصل مىشود ، و به عبارت ديگر چون تمام اجناس و فصول قبلى در آن منطوى است ، عناوين ديگرى را كه مربوط به آن نيست بلكه مربوط به جنس آن هست ، به آن نسبت مىدهند . بديهى است عنوان جوهريت اولًا از آنِ جنس او مىباشد ، لكن اين عنوان به فصل كه همان صورت لا به شرط هست از باب اين‌كه صورت ، تمام حقيقت نوع هست به لحاظ ثانوى اعطا مىگردد .\r\nلكن روشن است كه اطلاق جوهريت بر فصول از باب حمل اولى نيست ؛ يعنى وقتى مىگويى « الناطق جوهرٌ » حمل بين محمول و موضوع حمل اولى كه كاشف از عينيت اين دو مفهوم باشد نيست . بلكه همان‌طور كه قبلًا گفته شد ، « 1 » حمل شايع بوده است و دو مفهومِ متغاير وجوداً به لحاظ فوق ، متحد گرديده‌اند .\r\nو نيز قبلًا گفتند كه اطلاق جوهر بر فصول از باب اطلاق لازم بر ملزوم مىماند ، مانند « الانسان ممكن » كه انسان كه ملزوم امكان هست تحت لازم خود مىآيد ، بدون اين‌كه مندرج و داخل در ماهيت او باشد ؛ زيرا معناى انسان يك چيز است و معناى امكان چيز ديگر . در ما نحن فيه هم جوهر بر فصل اطلاق مىشود و مىگوييم « الفصل جوهر » . اما اين به معناى اندراج فصل ، تحت جنس نيست . و اين حمل ، حمل شايع است نه حمل اولى .\r\nاز مجموع بحث ، نتيجه چنين حاصل مىشود كه اگر در تقسيم جوهر ، صورت\r\n\r\n\r\n","description":"","footnote":"\r\n( 1 ) . مرحلهء پنجم ، فصل ششم\r\n","page_name":" 484 ","page_number":484},
  {"content":"\r\n\r\nجسميه را كه فصل جسم هست يكى از انواع جوهر قرار داده‌اند اين تقسيم ، تقسيم حقيقى نبوده است و به‌طور واقعى فصل يكى از اقسام جوهر نيست و جوهر ، مَقسم حقيقى براى آن نمىباشد ، بلكه اين تقسيم مسامحى و غيرواقعى است . و در حقيقت ، عدد جوهر كمتر از پنج است .\r\n\r\nنتيجه اين‌كه فصل و صورت ذهناً و خارجاً بسيطند\r\nمتن\r\nفتبيّن بما تقدّم أنّ الفصول . . . كما تقدّمت الاشارة إليها .\r\nترجمه\r\nاز آنچه گذشت معلوم شد كه فصول « 1 » از آن حيث كه فصول محسوب مىشوند ، بسيط هستند و مركب از جنس و فصل نمىباشند و محض در مميّز ذاتى بودن مىباشند . و نيز صُوَر مادى كه ذاتاً مادى هستند و براى ماده ، موجود مىباشند ، آنها هم بسايط خارجى و غيرمركب از ماده و صورت هستند همان‌طور كه در عقل ، بسيط بوده غير مركب از جنس و فصل مىباشند . و الّا ( يعنى اگر مركب باشند ) لازم مىآيد يكى از آنها ( فصول يا صُوَر ) انواع متسلسلى باشد ؛ چنان‌كه قبلًا بدان اشاره شد .\r\nشرح\r\nفصل به حيث فصل بودن ( اعتبار اول ) نه از آن حيث كه تمام حقيقت نوع\r\n\r\n\r\n","description":"","footnote":"\r\n( 1 ) . در مواضع متعددى از اسفار ، صدرالمتألهين مىگويند : كه فصل حقيقى كه مبدأ فصل منطق است از سنخ وجودمىباشد و ماهيت ندارد . از جمله در فصل سوم از جوهر و عرض ، مقالهء اول مىگويد : « اعلم ان الفصول البسيطه مجهولة الاسامى الّا باللّوازم ولا يجوز ان يكون . . . بل الفصول بالحقيقة هى وجودات محضه » . مفهوم اين سخن اين هست كه فصل از آن جهت كه تمام حقيقت نوع هست تمام اجناس و فصول پيشين در آن به نحو بساطت و وحدت ، جمع هستند . و حكم به مغايرت جنس با فصل از اين حيث نيست ، بلكه از آن حيث هست كه فصل ، داراى شأنى مخالف با شأن جنس مىباشد و هر كدام به حكم خاص خود ، معنون هستند . و از اين بالاتر بايد گفت كه اساساً فصول از سنخ وجودات هستند و ماهيت ندارند تا گفته شود كه آنها جواهر هستند يا نيستند\r\n","page_name":" 485 ","page_number":485},
  {"content":"\r\n\r\nاست بسيط مىباشد و مركب از جنس و فصل نيست ؛ زيرا اگر مركب از جنس و فصل باشد باز فصل آن به نوبهء خود ، مركب از جنس و فصل ديگرى است .\r\nو هكذا تا بى نهايت ، كه از اين لازم مىآيد در وجود يك فصل ، انواع و فصول بىشمارى نهفته باشد و تا بىنهايت سلسله‌وار به پيش رود كه اين بداهتاً باطل است .\r\nسخن در صورت هم كه همان فصل به شرط لا است بدين منوال مىباشد ، زيرا صورت هم اگر مركب از جنس و فصل ديگرى باشد خواه در خارج يا در ذهن اين مستلزم آن است كه هر صورتى نوع مستقلى باشد و به عدد هر صورت انواع جديدى پديد آيد .\r\n\r\nجواب از اشكال بر نفس\r\nمتن\r\nوأمّا النّفس المجرّدة فهى باعتبار أَنّها . . . فهى ماديّةٌ فى فعلها لا فى ذاتها .\r\nترجمه\r\nو اما نفس مجرد ، به اعتبار اين‌كه فصل نوع هست حيثيت آن حيثيت وجود ناعتى است . و قبلًا دانستى « 1 » كه براى وجود ناعتى ماهيتى نيست . اما از حيث تجردش ذاتاً ( مطلب به گونه‌اى ديگر است ؛ زيرا ) تجردش مصحح وجود لنفسه آن مىباشد . همان‌طور كه او موجود فى نفسه هم هست ، در حالىكه نفس ( به حيث سوم خود ) تمام حقيقت نوع مىباشد و جوهر بر او صدق مىكند . پس او نوع جوهرى مىباشد ، نوعى كه نفس ( ناعتى ) جزء صورى ( يعنى فصل ) براى آن مىباشد . ( و بدين لحاظ ) ديگر صورت نخواهد بود . و اين مطلب ( يعنى وجود لنفسه ) منافات با اين ندارد كه وجود نفس براى ماده نيز باشد ؛ زيرا اين تعلق در مقام فعل است نه در مقام ذات آن . پس ، نفس در فعل خود مادى است ، نه در ذاتش .\r\n\r\n\r\n","description":"","footnote":"\r\n( 1 ) . در فصل اول از مرحلهء دوم\r\n","page_name":" 486 ","page_number":486},
  {"content":"\r\n\r\nشرح\r\nدر ابتداى اشكال ، دو مورد نقض مطرح شد : يكى از آنها دربارهء صورت جسميه كه فصل جسم هست بود . و گرچه اشكال در خصوص صورت جسميه بود اما پاسخ مؤلف به نحو كلى بوده است و تمام صورت‌ها را گرچه صورت‌هاى جسميه نباشند ، بلكه يكى از صورت‌هاى نوعيه باشند شامل مىشد . اما از اين‌جا به بعد مورد دوم نقض ، جواب داده مىشود .\r\nحاصل جواب آن است كه تعدد اعتبارات سه‌گانه كه در مورد صورت جسميه مطرح شد در مورد نفس هم مىآيد . اعتبار اول آن است كه نفس ، فصل نوع انسانى است . بدين لحاظ ، وجود او وجود ناعتى است و ماهيت براى او وجود ندارد تا مندرج تحت ماهيت جنس شود . اعتبار دوم آن ، صورت به شرط لا بودن نفس هست كه بدين لحاظ گرچه نفس ماهيت دارد اما بين او و جنس خود حمل اولى صورت نمىگيرد تا مندرج تحت جنس جوهر باشد . مؤلف در عبارت كتاب اشاره‌اى به اين اعتبار در مورد نفس ننموده‌اند .\r\nاعتبار سوم اين‌كه نفس موجودى است كه ذاتاً مجرد است و تجرد او مصحح وجود لنفسه اوست . در اين اعتبار ، نفس تمام حقيقت نوع است و به بساطت خود واجد تمام اجناس و فصول پيشين از جمله جوهر مىباشد . اطلاق جوهر بر او اطلاق حقيقى و از اين رهگذر بر فصل انسانى نيز جوهر به عنوان خارج لازم ، اطلاق مىگردد . بدين اعتبار اشاره مىكنند به جملهء « وهى تمام حقيقة النّوع فيصدق عليه الجوهر فتكون هى النوع الجوهرى » . بنابراين نفس به اعتبار فصليت كه همان اعتبار مقام فعل باشد داراى وجود ناعتى است و ماهيت ندارد تا مندرج تحت جنس جوهر باشد اما به اعتبار ذات مجرد خود چون تمام حقيقت نوع مىباشد جوهر بر آن اطلاق مىگردد اما اطلاق جوهر به معناى اندراج صورت تحت جوهر نيست بلكه به معناى اطلاق عرضى لازم بر ملزوم مىباشد .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n* قوله : فتكون هى النّوع الجوهرى الّذى كانت جزءً صوريّاً له وليست بصورة ؛ ضمير در « فتكون » به نفس تجردى به ملاك تمام حقيقت نوع بودن - كه اعتبار سوم باشد - برمىگردد . « الّذى » صفت براى نوع جوهرى است . ضمير در « كانت » به نفس ناعتى كه همان اعتبار اول يعنى اعتبار فصليت است برمىگردد .\r\nو ضمير « له » به نوع جوهرى و ضمير « ليست » مجدداً به نفس ناعتى برمىگردد .\r\nحاصل سخن اين‌كه جملهء « فتكون هى النّوع الجوهرى » به اعتبار سوم و جملهء « الّذى كانت جزءً صوريّاً له وليست بصورة » به اعتبار اول اشاره دارد . معناى مجموع جمله اين مىشود كه نفس به ملاك تمام حقيقت نوع بودن ، نوع جوهرى محسوب مىشود ؛ نوعى كه نفس ناعتى جزء صورى ( يعنى فصل ) براى او است .\r\nبدين اعتبار ، ديگر صورت به شرط لا نخواهد بود . ( زيرا وقتى نفس ناعتى كه اعتبار لا به شرط و فصليت دارد جزء نوع بود ديگر به اين ملاك ، صورت كه اعتبار به شرط لا دارد نخواهد بود . )\r\nدر اين‌جا سؤال ديگرى مطرح است و آن اين‌كه اگر نفس وجودش براى ماده است يعنى وجود لغيره دارد معنا ندارد كه وجود لنفسه داشته باشد . در پاسخ مىگويند :\r\nمنافاتى ميان اين دو اعتبار نيست ؛ نفس از آن جهت كه شىء مجرد است وجودش لنفسه هست . و از آن جهت كه وجودش براى ماده است اعتبار لغيره دارد ؛ زيرا نفس ذاتاً مجرد و فعلًا مادى است .\r\n\r\nمنطبق بودن تحليلى كه دربارهء نفس گذشت با مبناى مشائيان\r\nمتن\r\nهذا على القول بكون النّفس المجرّدة روحانيّةُ . . . عنها فى فعلها أيضاً بمفارقة البدن .\r\nترجمه\r\nاين مطلب دربارهء نفس ( كه او به حكم تجرد ذاتى خود ، وجود لنفسه دارد ) بنابر قول به اين‌كه\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nنفسِ مجرد ، روحانيّة الحدوث والبقاء « 1 » هست ، مىباشد ؛ همان‌طور كه مشائيان قائلند . اما بنابراين قول كه نفس ، جسمانيّة الحدوث و روحانيّة البقاء هست ( حين الحدوث اعتبار تجرد و تماميت نوع به وسيلهء او مطرح نيست ، چون براساس اين نظريه نفس حين الحدوث مادى است طبعاً اعتبار وجود لنفسه و حكم تجرد ندارد ، ولى تدريجاً و به واسطهء حركت مجرد گشته ولى هنوز در مقام فعل در ملازمت عالم ماده است سپس از ماده مفارقت كرده مجرد كامل مىگردد . ( لكن بعد الحدوث ) ابتدا در مرحلهء ذات مجرد شده سپس با مفارقت از بدن - بعد از آن‌كه در مرحلهء فعل ، مادى بوده است - در مقام فعل هم مجرد مىگردد .\r\nشرح\r\nدربارهء نفس ، اقوال متعددى ابراز شده است كه اهم آنها سه قول است : يكى اين‌كه نفس ، قديم است . اين قول به افلاطون و اتباعش منسوب است . مقابل اين قول ، سخنى است كه مىگويد : نفس ، حادث است . اين عقيده نيز به دو عقيده منشعب مىشود : يكى اين‌كه نفسِ حادث ، روحانيّة الحدوث والبقاء است ؛ يعنى نفس در حدوث و بقاى خود از جسم ، مستقل است . او گرچه همراه حدوث بدن ، حادث است ، اما به سبب حدوث بدن ، حادث نيست ؛ يعنى به جسم وابستگى ندارد ، گرچه زماناً همراه هم حادث مىشوند . اين عقيده به ارسطو و اتباع او منسوب است .\r\nنظر سوم اين‌كه نفسِ حادث ، جسمانيّة الحدوث وروحانيّة البقاء است ؛ يعنى نفس در حدوث خود محتاج به بدن است اما در بقايش نيازى به بدن ندارد . اين مذهب صدرالمتألّهين و اتباع اوست . براساس نظر وى بدن محل رويش نفس است و نفس از آن سرزمين برمىخيزد آن‌گاه مجرد گشته فقط در مرتبهء فعل مادى است كه به تدريج در مرتبهء فعل نيز مجرد مىگردد .\r\n\r\n\r\n","description":"","footnote":"\r\n( 1 ) . ر . ك : اسفار ، ج 8 ، ص 347\r\n","page_name":" 489 ","page_number":489},
  {"content":"\r\n\r\nپس از توضيح فوق مىگوييم آنچه دربارهء نفس گفتيم - كه سه اعتبار دارد : يكى اعتبار فصليت كه بدين لحاظ ماهيت ندارد تا مندرج تحت ماهيت جنس شود و ديگرى اعتبار صورت به شرط لا بودن كه بدين لحاظ حمل اولى بين او و جنس برقرار نمىگردد تا صورت ، مندرج تحت جنس گردد و اعتبار سوم كه عبارت باشد از حيث جامعيّت و تماميّت صورت ، نسبت به نوع ، كه ملاك اطلاق جوهر بر نفس مىگردد - اينها همه و همه با توجه به قبول نظر دوم است كه دربارهء نفس ابراز شد . يعنى نفس در حدوث خود روحانيّة الحدوث والبقاء باشد ؛ زيرا وقتى نفس در حدوث خود به ماده وابسته نبود و ذات مستقل از ماده داشت هر سه لحاظ يعنى لحاظ فصليت و صورت بودن و تمام نوع بودن در او جارى مىشود .\r\nاما بنابر قول صدرالمتألّهين كه قائل بود كه نفس جسمانيّة الحدوث است ، در نفس حين الحدوث يك اعتبار بيشتر جارى نيست ، كه همان اعتبار فصليت او باشد ؛ چون‌كه نفس ، وجودش حين الحدوث مادى است و چون حين الحدوث ، وجود تجردى ندارد و حادث به حدوث بدن است وجود لنفسه ندارد . پس استقلالى كه منشأ انتزاع ماهيت باشد ندارد . اما پس از به دو حدوث ، بتدريج ذاتاً مجرد مىگردد و فقط فعلًا مادى است ، كه پس از مفارقت از بدن در مقام فعل هم ديگر مادى نيست .\r\nنفس در اين حال گرچه مستقل و منشأ انتزاع ماهيت هست لكن صورت است و ديگر فصل نيست تا نقضى بر قاعده وارد شود .\r\nپس ، بنابر قول سوم در به دو حدوث فقط اعتبار فصليت در او جارى است و اعتبارات ديگر در او جارى نيست زيرا هنوز نفس مجرد نيست تا داراى وجود لنفسه باشد . ولى بعد الحدوث گرچه هر دو اعتبار در او جارى است ولى به اعتبار فصليت ، ماهيت ندارد تا تحت جنس ، مندرج شود . و به اعتبار صورت بودن گرچه ماهيت دارد اما چون صورت داراى اعتبار به شرط لا هست قابل حمل اولى نيست . و به اعتبار سوم يعنى تمام نوع بودن گرچه اطلاق جوهر بر نفس ، اطلاق حقيقى است اما اين اطلاق ،\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nاطلاق خارج لازم مىباشد . مؤلف به اين معنا به صراحت در مرحله ششم ، فصل سوم اشاره مىكند ، بقوله : « على انّك قد عرفت انّ الصّورة الجوهريّه لَيْست مندرجةً تحت مقولة الجوهر ، وانْ صَدَقَ عليها الجوهرُ ، صِدْقَ الخارجِ اللّازم . » « 1 » و « 2 »\r\n\r\n\r\n","description":"","footnote":"\r\n( 1 ) . بهتر بود عبارت ( فهى تتجرّد فى ذاتها اوّلًا تا آخر ) حذف گردد و به‌جاى آن اين جمله « فان النّفس حين الحدوث حيث كانت قائمة بالمّادة حدوثاً لا تجرى فيها الّا اعتبار فصليتها » افزوده گردد ؛ زيرا عبارت فوق در كتاب ، مشترك است ميان مبناى مشائيان و حكمت متعاليه صدرائى . و نمىتواند ملاك فرق بين نظر مشائيان و حكمت متعاليه باشد\r\n( 2 ) . مقصود از مفارقت بدن ، لزوماً مرگ نيست ، بلكه انقطاع نفس از بدن به گونه‌اى كه در فعل خود به او احتياج نداشته باشد مىباشد گرچه در آن حال هم‌چنان مدبر بدن باشد\r\n","page_name":" 491 ","page_number":491},
  {"content":"\r\n\r\nبه پرسش‌هاى زير پاسخ دهيد .\r\n1 . فصل منطقى و فصل اشتقاقى را تعريف كنيد ؟\r\n2 . مقصود از جملهء ( آنچه در اجناس و فصولِ ديگرِ ماهيت ، به نحو ابهام مىآيند در فصل اخير به نحو تحصيل مىآيد ) چيست ؟\r\n3 . مقصود از اين‌كه مىگوييم : نوعيت نوع به فصل اخير اوست ، گرچه بعض اجناس او تبديل شوند ، چيست ؟\r\n4 . چرا فصول جواهر ، جواهر نيستند ؟ دليل آن‌را بيان كنيد ؟\r\n5 . چرا صورت جسميه در عين آن‌كه اطلاق جوهر بر آن مىشود جوهر نيست ؟ اطلاق جوهر بر نفس به چه ملاكى است ؟\r\n6 . آيا تقسيم جوهر به پنج قسم ، يك تقسيم حقيقى است يا تسامحى ، چرا ؟\r\n7 . دو اعتبارى را كه براى نفس مجرده است بيان نموده ، روشن كنيد كه به كدام اعتبار ، جوهر بر آن اطلاق مىشود ؟\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n\r\nالفصل السّابع‌فى بعض احكام النّوع\r\n\r\nتعريف و تقسيم نوع\r\nمتن\r\nالنّوع هو الماهيّة التّامّة الّتى . . . الحيوانيّة ويسمّى النّوع الاضافى .\r\nترجمه\r\nنوع ، ماهيت تامّى است كه براى او در وجود ، آثار خاصى است . و او تقسيم مىشود به نوعى كه ترتب اثر بر او متوقف نيست مگر بر وجود خارجى ، وجودى كه به او تشخص فردى ببخشد مانند انسان ، و اين نوع حقيقى ناميده مىشود .\r\nو به نوعى كه ترتب آثار بر او متوقف است به ملحق شدن فصل يا فصولى بر او . پس او نسبت به انواعى كه تحت او هستند جنس محسوب مىشود ، گرچه نسبت به ماهيت تمام خود ، نوع مىباشد مانند انواع عاليه و متوسطة چون جسم كه نوع عالى از جوهر مىباشد ، در عين حال جنس براى انواع نباتى و جمادى نيز مىباشد . و حيوان كه نوع متوسط از جوهر هست در عين حال جنس براى انسان و ساير انواع حيوانى مىباشد . و اين نوع اضافى ناميده مىشود .\r\nشرح\r\nنوع ، به نوع اخير و نوع غير اخير تقسيم مىشود . نوع اخير در ترتب آثار به چيزى\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nجز وجود خارجى نيازمند نيست ، مانند انسان كه اگر بخواهد منشأ اثر باشد . بايد وجود خارجى داشته باشد . اما نوع عالى يا متوسط در ترتب اثر ، محتاج به ملحق شدن فصل يا فصولى است ، مثلًا جسم كه خود نوعى از جواهر است اگر بخواهد منشأ ترتب اثر باشد بايد فصلى مانند نفس نباتى به او ضميمه شود تا بشود شجر ، و يا صورت حيوانى به او ملحق شود تا بشود جسم حيوانى . گرچه جسم از آن جهت كه يك ماهيت تام هست خود نوع عالى از جوهر مىباشد و آثار ذهنى نوع را دارد ، اما در ترتب آثار خارجى محتاج به لحوق فصل مىباشد . لذا قبل از لحوق فصل نسبت به انواع مادون مانند نبات و حيوان ، جنس به شمار مىرود . هم‌چنين حيوان كه خود نوع متوسط از جوهر است نسبت به انواع مادون جنس است و در ترتب اثر خارجى محتاج به لحوق فصل مانند ناطق يا غير آن مىباشد .\r\n* قوله : لحوق فصل او فصول به ؛ لحوق فصل نسبت به جنس قريب مانند ناطق نسبت به حيوان ، لحوق فصول نسبت به اجناس بعيد و متوسط مانند فصل نباتى و حيوانى و انسانى نسبت به جوهر كه جنس متوسط است و جسم كه جنس بعيد است . قسم اول از نوع را نوع حقيقى و قسم دوم را نوع اضافى مىنامند .\r\n\r\nاجزاى ماهيت در خارج چگونه موجودند ؟\r\nمتن\r\nثمّ إنّ الماهيّةَ النّوعيّةُ تُوجَدُ . . . وقد عَدُّوا المسألة ضروريّةً .\r\nترجمه\r\nاجزاى ماهيت نوعيه در خارج به وجود واحد كه همان وجود نوع باشد يافت مىشوند ؛ چون كه حمل بين هر يك از اجزاء و بين نوع ، حمل اولى است و نوع هم به وجود واحد ، موجود است .\r\nاما در ذهن بين اجزاء ، تغاير به ابهام و تحصّل حاصل است . و از اين جهت هر يك از جنس و\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nفصل ، عارض بر ديگرى است ، همان‌طور كه قبلًا گذشت . « 1 »\r\nوازاين‌جاست ( يعنى چون اجزاء به وجود واحد ، موجودند ) كه‌گفته‌اند كه در مركبات حقيقى - كه همان انواع مادى است - لازم است كه بين اجزاء فقر و حاجت باشد ، تا اين‌كه به يك‌ديگر مرتبط باشند و حقيقت واحدى را به وجود آورند . و اين مسئله را از بديهيات شمرده‌اند .\r\nشرح\r\nدر باب وجود اجزاء ، چهار قول وجود دارد :\r\n1 . اجزاى ماهيت گرچه ذهناً هم از نظر ماهيت و هم از نظر وجود متعددند ، اما در خارج ماهيتاً واحدند ؛ يعنى تعدد اجزايى در خارج ندارند .\r\n2 . اجزاى ماهيت همان‌طور كه در ذهن از نظر ماهيت و وجود متعددند در خارج هم ماهيتاً و وجوداً متعددند . قائل به اين قول ، شيخ اشراق است . بنابراين قول ، بين اجزاى مركب هيچ حملى حتى شائع ، صورت نمىگيرد ، كه اين قول ، قول سخيفى است .\r\n3 . اجزاى ماهيت همان‌طور كه در ذهن ماهيتاً متعددند در خارج هم از نظر ماهيت متعددند ، گرچه وجوداً واحدند . اين قول ، مرضى حكيم سبزوارى است . « 2 » بنابراين قول ، حمل شايع بين اجزاى ماهيت واقع مىشود .\r\n4 . اجزاى ماهيت گرچه در ذهن ماهيتاً و وجوداً متعددند ، ولى در خارج هيچ چيز به جز وجود ، موجود نيست . و به قول حكيم سبزوارى « فلا مقام ذات للأجزاء فى العين وراء الوجود فضلًا عن بساطة الذّات او تركيبها » .\r\nمحقق آملى در دُرَر الفوائد مىفرمايند : اين قول از صدرالمتألّهين است . بنابراين قول در خارج ، از تحقق بالعرض براى ماهيت نيز قطع نظر مىشود .\r\n\r\n\r\n","description":"","footnote":"\r\n( 1 ) . در فصل پنجم از همين مرحله\r\n( 2 ) . ر . ك : سبزوارى ، شرح منظومه ، ص 102 ، غرر فى ذكر الاقوال فى كيفيّة التّركيب من الاجزاء الحديّة\r\n","page_name":" 495 ","page_number":495},
  {"content":"\r\n\r\nاكنون با توضيحات فوق مىگوييم كه : مؤلف حكيم رحمه الله از ميان اقوال فوق ، قول سوم را مىپسندند ، كه اجزاى ماهيت در خارج ، موجود به وجود واحدند ؛ يعنى همان‌طور كه اجزاء در ذهن تعدد دارند در خارج هم تعدد دارند ، نه به وجودهاى جداگانه ، بلكه به وجود واحد . به اين معنا كه وجود واحد منشأ انتزاع ماهيت‌هاى جنسى و فصلى مىباشد .\r\nو وجود واحد به لحاظ اعتبارات مختلفى كه بر آن عارض مىشود مىتواند منشأ مفاهيم گوناگون باشد . دليلى را كه مؤلف بر مدعا مىآورند اين است كه حمل بين اجزاء و نوع مانند « الانسان حيوان » يا « الانسان ناطق » حمل اولى است . وقتى دو مفهوم از نظر معنا با يك‌ديگر متحدند به طريق اولى از نظر وجود با هم يكى خواهند بود . و چون نوع به وجود واحد ، موجود است مفاهيمى چون جنس و فصل هم كه متحد با اويند به وجود واحد ، موجودند . لكن در ذهن بين اجزاء ، تغاير وجود دارد و جنس و فصل ذهناً بر يك‌ديگر عارض مىشوند .\r\nو از آن رهگذر كه اجزاء در خارج به وجود واحد ، موجودند ، ناگزير بايد بين اجزاء نيازمندى به يك‌ديگر وجود داشته باشد ، تا از آميختگى آنها يك حقيقت واحد به وجود آيد . اگر بين اجزاء نيازمندى به يك‌ديگر نباشد مانند سنگى كه در جنب انسان است از آن دو ، واحدِ حقيقى به وجود نخواهد آمد . حكما اين مسئله را از بديهيات شمرده‌اند .\r\n\r\nفرق مركب حقيقى و غير حقيقى\r\nمتن\r\nويمتاز المركّب الحقيقىّ من غيره بالوحدة . . . لاإنضمامىّ - كما سيأتى إن شاء اللَّه .\r\nترجمه\r\nمركب حقيقى ، از غير خود ، به وحدت حقيقى ممتاز مىگردد . وحدت حقيقى آن است كه از تأليف اجزاء ، پديدهء جديدى وراى اجزاء حاصل گردد ، كه براى آن ، آثارى ، وراى آثار اجزاء باشد . نه مانند\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nمركبات اعتبارى كه براى آن اثرى وراى آثار اجزاء نيست ، هم‌چون لشكرى كه از افراد تركيب شود ، و خانه‌اى كه مركب از خشت و گچ و غير اينها باشد .\r\nو از اين رهگذر است ( يعنى از ناحيهء وحدت حقيقى و اين‌كه اجزاء به وجود واحد ، موجودند ) اعتقاد به اين‌كه تركيب بين ماده و صورت تركيب اتحادى است نه انضمامى ، آن‌طور كه به زودى خواهد آمد .\r\nشرح\r\nمركب به مركب حقيقى و اعتبارى تقسيم مىشود . مركب حقيقى آن است كه براى آن وراى آثارِ اجزاء به‌صورت منفرد آثار خاص به خود باشد ، مانند آب كه مركب از اكسيژن و هيدروژن است و آثار آن غير از آثار اجزاى آن است .\r\nيا مانند ياقوت كه مفرّح قلب است و اثر آن غير از اثر اجزاى به وجود آورندهء آن است .\r\nاما مركب اعتبارى ، آثار وى چيزى غير از آثار اجزاء نيست . مثال مىزنند به يك لشكر كه حسب الفرض صد نفر عضو دارد و هر نفر فى المثل مىتواند با يك نفر بجنگد . پس صدنفر مىتوانند با صد نفر بجنگند . پس ، اثر مركب چيزى غير از اثر آحاد مركب نيست . يا مانند خانه‌اى كه از آجر و گچ و آهن تشكيل شده است ، آثار مجموع آن ، چيزى غير از آثار افراد نيست . همان‌طور كه گچ به تنهايى ابزار چسباندن هست ، در مجموعهء ساختمان هم كه قرار مىگيرد همين اثر را دارد . و آجر هم همان‌طور كه منفرداً شىء سختى است و تحمل فشار را دارد و مانع از عبور نور است در مجموع ساختمان هم كه قرار مىگيرد همين‌طور است . ما بقى اجزاء هم همين‌طورند . بنابراين از اجتماع اينهااثر جديدىكه‌قبلًا نبوده است ، به وجود نمىآيد .\r\nو از اين رهگذر كه در مركب حقيقى ، وحدت حقيقى وجود دارد و اجزاء به وجود واحد موجودند ، قول به اين‌كه تركيب بين ماده و صورت ( كه از آن مركب حقيقى به\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nوجود مىآيد ) تركيب اتحادى است نه انضمامى ، رجحان مىيابد ؛ زيرا در جايى كه اجزاء با يك‌ديگر وحدت واقعى پيدا مىكنند و موجود به وجود واحد مىگردند سخن از انضمام وجودى به وجود ديگر معنا ندارد . آرى ، اگر اجزاء هر كدام وجود جداگانه داشته باشند و در كنار هم بنشينند و وحدت حقيقى حاصل نشود ، در اين صورت وجود اجزاء به يك‌ديگر ضميمه مىگردند و قول به تركيب انضمامى رجحان مىيابد لكن اين نظريه مردود است .\r\n\r\nچرا برخى ماهيات داراى افراد كثير مىباشند ؟\r\nمتن\r\nثُمّ إنّ الماهيّات النّوعيّة منها . . . فهو منحصرٌ فى فرد ، وهو المطلوب .\r\nترجمه\r\nبرخى از ماهيات نوعيه افراد كثير دارند ، مانند انواعى كه تعلق به ماده دارند ، مثل عنصر و انسان .\r\nبرخى ديگر نوعشان منحصر در فرد است ، مانند نوعى كه ذاتاً و فعلًا از ماده مجرد است ، همچون عقل .\r\nاين ( كه برخى از ماهيات ، كثير الافراد هستند ) بدان جهت است كه كثرت يا تمام ذات ماهيت نوعى است يا بعض آن ، يا خارج لازم است يا خارج مفارق . بنابر سه تقدير اول ، ممتنع است كه براى ماهيت ، فردى محقق شود ؛ زيرا هرچه فرد ماهيت فرض شود واجب است كه كثير باشد . و هر كثيرى تأليف از آحاد مىيابد . و هر واحد فرضى واجب است كه كثير باشد . و هر كثيرى از آحاد تأليف مىيابد .\r\nو هكذا ، مطلب تا بىنهايت به پيش مىرود و به واحد منتهى نمىشود . پس ، واحد محقق نخواهد بود .\r\nطبعاً فرد ، محقق نخواهد بود . در حالىكه ما او را كثير الافراد فرض كرديم و اين خلاف فرض است .\r\nاما بنابر تقدير چهارم ، حصول كثرت به سبب عَرَض مفارقى كه عارض بر نوع مىشود و با انضمام يا عدم انضمام او كثرت حاصل مىشود ، مىباشد . و هر عَرَض مفارقى عروضش متوقف بر سَبْق امكان - كه حامل او ماده است - مىباشد . پس ، نوع بالضّرورة مادى است . پس هر نوع كثير\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nالافرادى مادى است . و اين مطلب به عكس نقيض به اين‌كه هر نوع مجردى منحصر در فرد هست منعكس مىگردد . و اين همان مطلوب ماست .\r\nشرح\r\nهمان‌طور كه گفته شد پاره‌اى از ماهيات ، كثير الافراد هستند ، مانند انسان و عنصر . در طبيعيات قديم اساس عناصر را در چهار عنصر آب و خاك و هوا و آتش خلاصه مىكردند ، اما امروز آنها را بالغ بر صد مىدانند . اكسيژن و هيدروژن دو عنصر هستند كه افراد بىشمارى دارند ، همان‌طور كه انسان افراد بىشمارى دارد .\r\nگفته شد ماهياتى كه افراد بىشمار دارند ، انواع مادى هستند . مؤلف اكنون دليل اقامه مىكند كه چرا كثرت در قلمرو انواع مادى پيدا مىشود و انواع مجرد ، نوعشان منحصر در فرد است . مىگويند : كثرت يا تمام يا بعض يا عَرَض لازم يا عرض مفارق ماهيت است . سه صورت اول مردود است ؛ زيرا اگر كثرت يكى از اين سه صورت باشد لازم مىآيد كه هرجا ماهيت محقق شد كثرت همراه او باشد و آنچه محقق مىگردد كثير باشد . و چون كثير از آحاد ، تأليف مىيابد و در مورد بحث ، فرد واقعى وجود ندارد ، زيرا به‌حكم آن‌كه كثرت تمام ذات‌يابعض ذات يا عرض لازم است آن فرد هم به نوبهء خود كثير مىباشد از اين‌رو فرد واقعى كه مبدأ كثرت باشد با اين فرض وجود ندارد بنابراين در نهادهر فردى كثرت نهفته وواحد وفرد واقعى محقق نمىگردد . لكن اين خلاف فرض است ؛ زيرا فرض بر آن بود كه آن ماهيت كثير الافراد است .\r\nچون اين سه صورت ابطال شد صورت چهارم باقى مىماند و آن‌اين‌كه كثرت به واسطهء عُروضِ عَرَض مفارق بر ماهيت باشد مانند آن‌كه شىء واقع در ظرف زمان و مكان و ديگر اعراض نه‌گانه باشد . و چون هر امر عَرَضى مسبوق به امكان لحوق او بر معروض هست ناگزير بايد ماده حامل امكان او باشد . پس ، هر نوع كثير الافراد در\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nقلمرو انواع مادى تحقق‌پذير خواهد بود . و از اين‌جا به عكس نقيض ، نتيجه حاصل خواهد شد « 1 » كه هر نوعى كه مادى نيست افراد كثير ندارد . به عبارت ديگر موجود مجرّد ، نوعش منحصر در فرد است . پس مجردات به دليل آن‌كه محفوف به اعراض نه‌گانه نيستند هر كدام نوعشان منحصر در فرد واحد مىباشد .\r\nالحمد لِلّه ربّ العآلمين\r\n\r\n\r\n","description":"","footnote":"\r\n( 1 ) . عكس نقيض به دو صورت امكان‌پذير است يكى به‌صورت قدما كه آن‌را عكس نقيض موافق مىنامند چون‌عكس با اصل خود در كيف موافق است بنابراين سيره عكس نقيض « كل كاتب انسان به كل لا انسان لا كاتب » تحويل مىرود . در اينجا گرچه ادات سلب به موضوع و محمول اضافه شده اما جملهء عكس هم‌چون اصل ايجابى است زيرا قضيه معدوله است .\r\nو ديگرى به طريقهء متأخرين مىباشد كه آن‌را عكس نقيض مخالف مىنامند - چون اصل با عكس خود در كيف مخالف است - و آن عبارت است از اين‌كه قضيه اصل به قضيه ديگرى كه موضوع آن نقيض محمول اصل و محمول آن عين موضوع اصل است تحويل رود - و در اين طريق گرچه صدق قضيهء عكس با اصل حفظ مىشود اما كيف قضيه تغيير مىكند بنابراين قضيهء كل كاتب انسان در عكس نقيض مخالف به لا شىء من اللانسان بكاتب تحويل مىرود ، ( براى آگاهى بيشتر به منطق مظفر ، ص 202 به بعد مراجعه شود )\r\n","page_name":" 500 ","page_number":500},
  {"content":"\r\n\r\nبه پرسش‌هاى زير پاسخ دهيد\r\n1 . نوع حقيقى و نوع اضافى را تعريف كنيد ؟\r\n2 . دليل بر اين‌كه اجزاى ماهيت به وجود واحد ، موجود مىشوند ، چيست ؟\r\n3 . چرا بايد ميان اجزاى مركب حقيقى ، فقر و حاجت نسبت به يك‌ديگر موجود باشد ؟\r\n4 . وجه رجحان اين‌كه تركيب بين ماده و صورت ، اتحادى است نه انضمامى ، چيست ؟\r\n5 . چرا نوع مجرد ، منحصر در فرد است ؟\r\n\r\n","description":"","footnote":"","page_name":" 501 ","page_number":501},
  {"content":"\r\n . \r\n","description":"","footnote":"","page_name":" 502 ","page_number":502},
  {"content":"\r\n\r\n\r\nمرحلهء ششم‌مقولات عشر\r\nوهى الاجناس العالية التى اليها تنتهى الماهيات بالتحليل\r\n« مشتمل بر بيست و يك فصل »\r\n\r\n","description":"","footnote":"","page_name":" 503 ","page_number":503},
  {"content":"\r\n . \r\n","description":"","footnote":"","page_name":" 504 ","page_number":504},
  {"content":"\r\n\r\n\r\nالفصل الأوّل‌فى المقولات وعددها\r\n\r\nبه چه چيز مقوله مىگويند ؟\r\nمتن\r\nلا ريب أنّ للموجود الممكن ماهيّة هى ذاته . . . جنس ، وهى المسمّاة ب « المقولات » .\r\nترجمه\r\nترديدى نيست كه موجود ممكن ، ماهيتى دارد كه ذات آن مىباشد و نسبت آن به وجود و عدم مساوى است و آن همان چيزى است كه در جواب ماهو گفته مىشود .\r\nو در اين ماهيات ، مشتركات و مختصات يعنى اجناس و فصول ، موجود است . برخى از اجناس ، اعم و برخى ديگر اخصّند ؛ يعنى اجناس ترتب صعودى از اخص به سوى اعم دارند .\r\nناگزير سلسلهء ( اجناس ) به جنسى كه فوق آن جنسى نيست ، منتهى مىگردد ؛ زيرا محال است كه تا بىنهايت پيش رود ، چون مستلزم تركيب ممكن از اجزاى غير متناهى است . و بر اين اساس ، امكانِ تعقّل هيچ يك از ماهيات به تمام ذاتيات آن نخواهد بود .\r\nمضافاً به اين كه اجناس به اعتبار به شرط لا ، مواد خارجى يا عقلى هستند و ماده از علل قوام مىباشد و علل قوام متناهى است ، چنان كه بيانش به خواست خدا خواهد آمد . « 1 »\r\n\r\n\r\n","description":"","footnote":"\r\n( 1 ) . در مرحلهء هشتم . فصل پنجم ، مؤلف مىنويسد « مقتضى ما تقدم من البرهان استحاله التسلسل فى اقسام العلل كلها من العلل الفاعلية والغائية والمادية والصورية »\r\n","page_name":" 505 ","page_number":505},
  {"content":"\r\n\r\nحاصل اين كه در پيش روى ما اجناس عاليه‌اى هستند كه فوق آنها جنسى نيست ، كه ما آن ها را مقولات مىناميم .\r\nشرح\r\nحاصل سخن اين كه اجزاى ماهيت خواه جنس باشد يا فصل ، امور متناهى هستند و ترتب صعودى از جنس اخص مانند حيوان به سوى جنس اعم مانند نامى و جسم و جوهر ، ما را به جنسى رهنمون مىسازد كه ديگر فوق آن جنسى نيست ما به آن جنس اعلى مقوله مىگوييم ، به معناى چيزى كه حمل ذاتى بر انواع مىشود و چيزى بر او حمل نمىشود مانند « الانسان جوهر » .\r\nبديهى است اجزاى ماهيت محدود است و اجناس در سير صعودى حتماً به جنس اعلى كه ديگر فوق آن جنسى نيست ، مىرسند و محال است كه يك ماهيت از اجزاى بىشمار تشكيل شود ؛ زيرا در اين صورت ، امكان تعقل آن ماهيت وجود نخواهد داشت .\r\nمضافاً به اين‌كه اجناس به اعتبار به شرط لا ، مواد خارجى در مركبات و مواد عقلى « 1 » در بسايط به شمار مىروند و ماده كه از علل قوام جسم هست ، محال است كه غير متناهى باشد ؛ چون جسم ، امر متناهى است و علل قوام آن هم متناهى است .\r\nاز بيانات گذشته نتيجه حاصل مىشود كه در انواع مختلف ، اجناس عاليه‌اى وجود دارد كه فوق آنها جنسى نيست ؛ ما آنها را مقولات مىناميم ؛ مانند جوهر ، كم ، كيف ، وضع و غير اينها .\r\n\r\nتبيين پنج نكته\r\nمتن\r\nو من هنا يظهر : اوّلًا أنّ المقولات . . . إذ لا ماهيّة لهما ، والمقولات ماهيّات جنسيّة .\r\nترجمه\r\nاز مطالب فوق نكات ذيل آشكار مىگردد :\r\n\r\n\r\n","description":"","footnote":"\r\n( 1 ) . شرح اين‌كه اجناس در بسايط ، وقتى به شرط لا لحاظ شوند مواد عقلى هستند گذشت\r\n","page_name":" 506 ","page_number":506},
  {"content":"\r\n\r\nاول : مقولات ، بسيط هستند و مركب از جنس و فصل نيستند ؛ و گرنه برتر از آنها هم « جنس » وجود خواهد داشت . و اين خلاف فرض است .\r\nدوم : مقولات به تمام ذاتِ بسيط با يك‌ديگر متباين هستند و گرنه بين آنها مشترك ذاتى كه جنس باشد وجود خواهد داشت و در نتيجه . فوق آنها هم جنس قرار خواهد گرفت . و اين خلاف فرض است .\r\nسوم : ماهيت واحد ، تحت بيش از يك مقوله قرار نمىگيرد . پس يك چيز نمىتواند هم جوهر باشد هم كم ، هم كم باشد هم كيف ، وهكذا .\r\nاز اين جا نتيجه گرفته مىشود هر معنايى كه در بيش از يك مقوله يافت شود داخل تحت مقوله نيست ؛ زيرا اگر در تحت چيزى كه بر آن صدق مىكرد داخل بود ، به دو جنس يا اجناس متباين مُجنَّس مىگرديد ، و اين محال است . و اين گونه است مفاهيمى كه بر واجب و ممكن هر دو صدق مىكند ، كه پيش تر بدان اشاره شد . « 1 »\r\nچهارم : ماهياتِ بسيط ، مانند فصول جوهرى مثلًا و مانند نوع مفرد - اگر وجود داشته باشد - خارج از مقولات است . و اين در مرحلهء ماهيت گذشت . « 2 »\r\nپنجم : واجب و ممتنع ، خارج از مقولات هستند ؛ زيرا اين دو ماهيت ندارند و مقولات ماهيت‌هاى جنسى هستند .\r\nشرح\r\nاز اين مطلب كه مقولات ، جنس‌هاى عاليه‌اى هستند كه فوق آن ها جنسى نيست و آنها از سنخ ماهيات هستند ، نكاتى آشكار مىگردد :\r\nنكته اول : مقولات همه بسيطند ؛ زيرا اگر مركب بودند بايد جنس و فصل مىداشتند . در اين صورت ، فوق آنها باز جنسى مىبود در حالى كه فرض بر آن است كه مقولات ، جنس‌هايى هستند كه فوق آن ها جنسى نيست .\r\n\r\n\r\n","description":"","footnote":"\r\n( 1 ) مرحلهء پنجم فصل پنجم و ششم\r\n( 2 ) . مرحلهء پنجم فصل پنجم و ششم\r\n","page_name":" 507 ","page_number":507},
  {"content":"\r\n\r\nنكتهء دوم : تباين مقولات مانند تباين مقولهء كم با مقولهء كيف به تمام ذات بسيطشان است ، نه اين كه اينها در پاره‌اى از چيزها كه جنس است مشتركند و در پاره‌اى ديگر ممتاز . اگر مطلب چنين بود لازم مىآمد كه مقولات ، جنس داشته‌باشند و فوق آن ها جنسى تصور شود ، در حالى كه فرض بر آن است كه فوق آنها جنسى نيست . از اين رو نتيجه مىگيريم كه مقولات اولًا بسيطند و ثانياً تباين ميان آن ها به تمام ذات است ، نه به بعض ذات .\r\nنكتهء سوم : چون مقولات با يك‌ديگر تباين به تمام ذات دارند ، پس يك مفهوم نمىتواند هم از سنخ اين مقوله باشد هم از سنخ آن مقوله ، مثلًا هم از مقولهء كيف باشد هم از مقولهء كم ؛ زيرا اگر چنين باشد لازم مىآيد كه آن مفهوم به دو جنس متباين مجنَّس گردد و اين محال است . همان‌طور اگر معنايى در واجب و ممكن هر دو يافت شد مانند علم ، حيات ، وحدت ، وجود و ساير مفاهيم اعتبارى اينها همه از سنخ مقوله بيرونند ، چون اگر در تحت مقوله داخل بودند لازم مىآمد خداى تعالى هم در تحت مقوله داخل باشد در حالى كه علم ، حيات و وحدت او ، عين « 1 » ذات او است و ذات او از سنخ مقوله نيست .\r\nنكتهء چهارم : ماهيات بسيط مانند فصل‌هايى كه براى جواهر آورده مىشوند - فىالمثل ناطق كه براى انسان فصل قلمداد مىگردد - بيرون از مقوله هستند ؛ زيرا اگر فى المثل ناطق ، تحت مقولهء جنس خود - يعنى جوهر - بود از سنخ جوهرِ جنسى محسوب مىشد و ديگر فصل نبود . و در اين صورت به فصلى نيازمند بود كه او را تحصّل بخشد . و اگر آن فصل هم همين طور بود باز به فصلِ ديگرى نياز بود و هكذا تا بىنهايت مطلب چنين بود و اين محال است . شرح اين مطلب قبلًا گذشت . « 2 »\r\n\r\n\r\n","description":"","footnote":"\r\n( 1 ) . ر . ك . به مرحله 11 ، فصل 10\r\n( 2 ) . ر . ك : به فروغ حكمت ، مرحلهء پنجم ، فصل ششم\r\n","page_name":" 508 ","page_number":508},
  {"content":"\r\n\r\nهمچنين نوع مفرد اگر وجود داشته باشد از تحت مقوله ، خارج است . نوع مفرد ، نوعى است كه هيچ جنس مشاركى با غير خود ندارد . از اين لازم مىآيد كه فوق و تحت آن هيچ نوعى نباشد « 1 » . « 2 » براى نوع مفرد مثال زده‌اند به نقطه كه پايان خط است ( در صورتى كه مفهوم عرضيّت ، خارج از مفهوم نقطه باشد تا جنس ميان آن و ساير اعراض نگردد ) . يا « آن » كه پايان زمان است .\r\nدراين جا دو مطلب وجود دارد ، يكى اين كه آيا واقعاً نوع مفرد وجود دارد . اين مطلبى است كه ميان منطقيين مورد اختلاف است . مؤلف در اين جا در وجود نوع مفرد با لفظ « ان كان » ترديد خود را اظهار مىكند و اصل وجود آن را زير سؤال مىبرد .\r\nدر اين صورت ، نقطه مثال فرضى آن مىشود . شايد ترديد مصنف در وجود نوع مفرد مانند « نقطه » يا « آن » از آن جهت است كه هر يك از اين دو امر عدمى هستند و امور عدمى ماهيت ندارند . لكن بايد گفت اين امور عدمى بهره‌اى از وجود دارند و عدم محض نيستند از اين رو مىتوانند ماهيت داشته باشند و مثالى براى نوع مفرد به شمار آيند . « 3 »\r\nمطلب دوم اين است كه با فرض قبول نوع مفرد و اذعان به وجود آن ، چرا بايد از قلمرو مقولات خارج باشد ؟ در پاسخ بايد بگوييم مقولات - همانطور كه قبلًا هم\r\n\r\n\r\n","description":"","footnote":"\r\n( 1 ) . گفتنى است كه در كتاب شرح شمسيه آمده كه نوع مفرد ، نوعى است كه فوق و تحت آن هيچ نوعى نيست . لازمه‌اش اين مىشود كه هيچ جنس مشاركى با ديگرى ندارد ، مانند نقطه .\r\nالبته مثال فرضى ديگرى هم گفته‌اند : عقل در صورتى كه جوهر جنس آن نباشد ، نوع مفرد محسوب مىشود ، لكن اين كه جوهر ، جنس براى عقل نباشد ادعايى است كه نياز به اثبات دارد\r\n( 2 ) . آقاى فياضى در تعليقهء خود بر نهايه ذيل تعريف نوع مفرد آورده‌اند كه « هذا النوع الحقيقى الذى ليس له جنس حتى تتألف منها سلسلة فيبقى مفرداً و مثلوا له بالنقطة والوحدة »\r\n( 3 ) . شايد ترديد مصنف در وجود نوع مفرد مانند « نقطه » يا « آن » از آن جهت است كه هر يك از اين دو ، امر عدمى هستند و امور عدمى ماهيت ندارند لكن بايد گفت اين امور عدمى بهره‌اى از وجود دارند و عدم محض نيستند از اين رو مىتوانند ماهيت داشته باشند و مثالى براى نوع مفرد به شمار آيند\r\n","page_name":" 509 ","page_number":509},
  {"content":"\r\n\r\nگفتيم - اجناس عاليه‌اى هستند كه در انواع مختلف حضور دارند ، مانند مقولهء كم كه در انواع كم‌هاى متصل و منفصل به عنوان جنس حضور دارد يا مانند مقولهء جوهر كه به عنوان جنس در ميان انواع جوهرى وجود دارد . اما اگر نوعى چون نوع مفرد ، جنس مشارك در ميان انواع جوهرى و عرضى نداشت ناگزير خود تنها در ميان انواع به حيات خود ادامه داده از قلمرو مقولات جوهرى و عرضى بيرون مىماند . لذا تسميهء آن ، به نوع مفرد به همين جهت است .\r\nبنابراين خروج نوع مفرد از مقولات بدين معناست كه نوع مفرد بطور حقيقى يكى از مقولات محسوب نمىشود . گرچه اعتباراً مىتوان او را جزء مقوله به شمار آورد ؛ بدين صورت كه عقل ، بعضى از عرضيات عامه را جنس براى او فرض مىكند و بعض خواص عمومى را فصل قلمداد نمايد در آن صورت نوع مفرد را يك ماهيت مركب و داخل در مقوله به شمار مىآورد و همين توجيه در مقوله قلمداد كردن انواع نه‌گانه عرضى و نيز عقل و نفس از جواهر غير مادى به كار مىرود ؛ زيرا انواع نه گانه عرضى و عقل و نفس بسيط بوده براى آن ماده و طبعاً جنس مشاركى وجود ندارد ولى چون عقل براى اين بسائط اعتبار جنس مشارك و نيز اعتبار فصل مىنمايد ، لذا آنها را تحت مقوله داخل مىنمايد . فرس و بقر دو نوع از انواع محسوب مىشوند كه داراى جنس مشترك مىباشند يعنى حيوانيت در هر دو به عنوان جنس حضور دارد ؛ لذا آنها نوع مفرد نيستند اما در مثال « نقطه » يا « آن » جنس مشتركى وجود ندارد .\r\nدر نوع مفرد يا اساساً جنس وجود ندارد يعنى ماهيت بسيط است يا اگر جنس وجود دارد جنس مشترك وجود ندارد . البته اگر عرضيت را براى « نقطه » يا « آن » جنس بگيريم آن‌طور كه ميرداماد مىگويد كه جوهر و عرض جنس مشترك هستند در اين صورت ما ديگر نوع مفرد نخواهيم داشت .\r\nبنابراين اگر حقيقتى چون نقطه داشته باشيم كه جنس مشترك با هيچ نوعى ندارد و\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nطبعاً فوق و تحت آن هم هيچ نوعى قرار نمىگيرد آن از قلمرو مقولات بيرون خواهد بود . زيرا مقولات اجناس عاليه‌اى هستند كه انواع فراوانى تحت آنها قرار مىگيرد و آنها اجناس مشترك ميان آن انواع هستند .\r\nلازم به توضيح است كه مقصود از نقطه در اين جا پايان خط است نه مفهومى كه در فن خطاطى از آن سخن مىرود . بديهى است كه فقد الخط يك مفهوم عدمى و قائم به خط است و ما از آن به نقطه تعبير مىآوريم . و در صورتى كه مفهوم عرضيت را جنس براى آن و ساير اعراض فرض نكنيم ، ماهيتى خواهد بود كه با هيچ نوع ديگر جنس مشترك نخواهد داشت و طبعاً تعريف مقوله ( كه آنها اجناس عاليه‌اى هستند كه در انواع بىشمار به نحو اشتراك وجود دارند ) بر آن منطبق نخواهد شد . لذا از تحت مقولات بيرون خواهد بود . البته اين نكته روشن باشد .\r\nاين‌كه مىگوييم نقطه فقد خط است و آن يك مفهوم عدمى است چون اين عدم ، عدم محض نيست حظّى از وجود دارد بنابراين مىتواند ماهيت داشته باشد .\r\nنكتهء پنجم اين كه واجب تعالى و ممتنعات مانند اجتماع ضدين و نقيضين از قلمرو مقولات خارجند ؛ زيرا مقولات ماهيت‌هاى جنسى هستند و اين دو ، ماهيت ندارند .\r\n\r\nعدد مقولات چند تاست ؟\r\nمتن\r\nثمّ أنّ جمهور المشّائين على أنّ . . . فليست من المقولات كما تقدّم .\r\nترجمه\r\nجمهور مشائين برآنند كه مقولات ، ده تا هستند ، كه عبارتند از : جوهر ، كم ، كيف ، وضع ، اين ، متى ، جده ، اضافه ، فعل و انفعال .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nگفتهء آنان صرفاً بر اساس استقرا متكى است . در اين كه فوق اينها مقوله‌اى وجود ندارد كه اعم از همه يا بعض اينها باشد ، برهانى اقامه نشده‌است .\r\nاما مفهوم ماهيت ، شىء ، موجود و امثال اينها كه بر ده تا صدق مىكند و نيز مفهوم عَرض ، هيئت و حال كه بر نُه تا غير از جوهر صدق مىكند و هيئت نسبى كه بر هفت تاى اخير كه اعراض نسبى ناميده مىشوند ، صدق مىكند ، همهء اينها مفاهيمى هستند عام و منتزع از نحوهء وجود اينها و خارج از سنخ ماهيت .\r\nپس ماهيت شىء ، آن ذاتى است كه بر او در جواب ماهو حمل مىشود ، و ( ذات و ) هويت نيست مگر براى شىء موجود . و شيئيت شىء ، موجود است ؛ پس براى چيزى كه موجود نيست شيئيت نيست .\r\nو عرضيت شىء عبارت است از وجودى كه قائم به غير باشد . و هيئت و حال هم قريب به عرض است . نسبيت شىء عبارت است از اين كه وجودش در غير است و خارج از آن نيست .\r\nهمهء اينها مفاهيمى هستند كه از نحوهء وجود انتزاع شده‌اند و بر بيش از يك مقوله ، حمل مىشوند . از اين رو ، از مقولات نيستند ، چنان كه بيان آن گذشت .\r\nشرح\r\nدر عدد مقولات اختلاف است . جمهور مشائين مىگويند : ده تاست ؛ به شرحى كه گذشت ، يكى جوهر و نُه تا عرض . سؤال اين است كه چرا عدد مقولات را در ده خلاصه كرده‌اند ، آيا برهان بر حصر اقامه شده است يا نه ؟\r\nدر پاسخ مىفرمايند : خير ؛ مطلب برهانى نيست ، از راه استقرا به اين تعداد از مقولات منتهى شده‌ايم . از اين رو ، ممكن است كه در خلال تحقيقات آينده به مقولات ديگرى نيز برسيم .\r\nآن گاه به سؤال ديگرى پاسخ مىدهند و آن اين است كه اگر مقوله عبارت است از جنس عالى كه فوق آن ديگر جنسى نيست - مانند كم و كيف كه دو جنس عالى براى انواع مختلف كم‌ها و كيف‌ها مىباشند - آيا مفاهيمى كه از نظر شمول و اعميّت دايرهء\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nوسيع‌ترى دارند ، مانند مفهوم « ماهيت » كه تمام ماهيات را شامل مىشود و « شيئيت » كه تمام اشياء را شامل مىشود و موجود كه تمام موجودات را در بر مىگيرد و نيز مفهوم عرض ، هيئت ، حال ، هيئت نسبى ، آيا اينها را مىتوان مقوله قلمداد كرد و عدد مقولات را در اينها خلاصه نمود يا نه ؟\r\nباز هم پاسخ مىدهند ، خير . اين هفت مفهوم ، مفاهيمى هستند كه از نحوهء وجود ماهيات انتزاع مىگردند نه از ذات ماهيات . به عبارت ديگر وصف براى وجود آنها هستند نه براى نفس ماهيت . در حالى كه مقوله از سنخ ماهيت است نه از سنخ وجود آن . بنابراين هيچ يك از اين مفاهيم صلاحيت اين را ندارد كه مقوله قلمداد گردند .\r\nآن گاه مؤلف حكيم رحمه الله در توجيه اين مطلب كه مفاهيم مذكور از نحوهء وجود ماهيت حكايت مىكند ، مىفرمايند : مثلًا مفهوم ماهيت ، از ذاتى انتزاع مىگردد كه هويت داشته باشد و چيزى هويت دارد كه وجود داشته باشد و چيزى كه وجود ندارد ذات و هويت ندارد . بنابراين ، كلمهء ماهيت برگرفته از موجودى است كه صاحب هويت باشد . پس آن از شىء موجود انتزاع مىشود ؛ لذا صلاحيت ندارد كه مقوله قرار گيرد . « 1 »\r\nقريب به همين بيان ، سخن در مورد مفهوم شيئيت نيز مىآيد . شيئيت هم فقط براى شىء موجود است . پس آن هم منتزع از سنخ وجود مىباشد . عرضيت هم وجود للغير را شهادت مىدهد . پس ، اين كلمه از سنخ وجود مىباشد . و هكذا نسبيت . نتيجه اين كه هيچ كدام از اين مفاهيم ، مقوله نيستند .\r\n\r\n\r\n","description":"","footnote":"\r\n( 1 ) . مقصود مؤلف اين است كه ماهيت را از مرزهاى وجودى موجودات انتزاع مىكنيم و چيزى كه وجود ندارد ماهيت هم ندارد . پس ماهيت برگرفته از حدود موجودات است . از اين رو مؤلف حكيم رحمه الله آن را از سنخ وجود مىانگارد . بر اساس بيان مؤلف براى چيزى كه وجود ندارد نه وجود ذهنى و نه خارجى هرگز نمىتوان ماهيت در نظر گرفت\r\n","page_name":" 513 ","page_number":513},
  {"content":"\r\n\r\n\r\nاقوال ديگر دربارهء عدد مقولات\r\nمتن\r\nوعن بعضهم : « أنّ المقولات أربع . . . إلى مقولة واحدة هى الماهيّة أو الشىء .\r\nترجمه\r\nبه گفتهء بعضى ديگر مقولات چهار تاست . اين سخن ناشى از ارجاع مقولات نسبى به مقولهء واحد است . از اين رو ، مقولات عبارت مىشوند از جوهر ، كم ، كيف و نسبت .\r\nاين سخن را مطلب گذشته - يعنى اين كه نسبت ، مفهومى است غير ماهوى كه از سنخ وجود انتزاع مىشود - دفع مىكند . و اگر مجرد عموميت مفهوم ، كافى باشد كه مفهوم ، مقوله قرار گيرد بايستى همهء مقولات را به دو مقوله باز گرداند ؛ يكى جوهر و ديگرى عرض . زيرا مفهوم عرض بر غير جوهر صدق مىكند . بلكه بايستى همه را به يك مقوله يعنى « ماهيت » يا « شيئى » برگرداند .\r\nشرح\r\nبعضى « 1 » مىگويند : عدد مقولات چهار است ؛ يعنى جوهر ، كم ، كيف و نسبت . در واقع مقولات عرضى را سه دانسته‌اند ؛ به جهت آن كه چون مقولات هفت گانه نسبى را در يك مقوله به نام « نسبت » خلاصه كرده‌اند و در مجموع شمارهء مقولات با ضميمهء مقولهء جوهر جمعاً به چهار رسيده‌است .\r\nدر جواب مىفرمايند : صِرف اين كه يك مفهوم شامل چند مقوله باشد دليل بر آن نيست كه همه آن مقوله‌ها در يك مقوله خلاصه شوند . مثلًا مفهوم نسبت شامل هفت مقوله نسبىِ وضع ، اين ، متى ، جدة ، اضافه ، فعل و انفعال است . اين دليل نمىشود كه آنها در يك مقوله به نام نسبت خلاصه شوند ؛ زيرا اگر چنين بود ما مىتوانستيم همه مقولات را در دو مقولهء جوهر و عرض خلاصه كنيم ، بلكه بالاتر همه را در يك مقوله به نام ماهيت يا شيئيت محصور نماييم .\r\n\r\n\r\n","description":"","footnote":"\r\n( 1 ) . نظريهء فوق منسوب به عمر بن سهلان ساوجى ؛ مؤلف بصائر النصيريه مىباشد\r\n","page_name":" 514 ","page_number":514},
  {"content":"\r\n\r\n\r\nنظريه سهروردى در مورد مقولات\r\nمتن\r\nوعن شيخ الإشراق : « أنّ المقولات . . . فلا مساغ لدخولها فى المقولات .\r\nترجمه\r\nاز شيخ الاشراق نقل شده كه مقولات پنج تاست : جوهر ، كم ، كيف ، نسبت و حركت . « 1 »\r\nهمان ايرادى كه بر قول قبلى وارد بود بر اين قول هم وارد مىشود . « 2 » مضافاً به اين ايراد كه حركت هم مفهومى است كه از نحوهء وجود انتزاع مىگردد . و آن عبارت است از وجود سيّالى كه غير قار و غير ثابت باشد . پس جايى براى ورودش در جمع مقولات نيست . « 3 »\r\nشرح\r\nشيخ اشراق عدد مقولات را پنج دانسته است . او علاوه بر چهار مقولهء قبلى ، حركت را هم اضافه نموده است . مؤلف در رد آن مىفرمايند : علاوه بر اشكال قبلى - كه صِرف عموميت يك مفهوم نمىتواند آن را مقوله سازد - اين اشكال نيز بر نظريه او وارد مىشود كه حركت عبارت است از وجود سيال و غير ثابت . پس حركت هم از نحوهء وجود حكايت مىكند و جايگاهى در ميان مقولات كه از سنخ ماهياتند ، ندارد .\r\n\r\n\r\n","description":"","footnote":"\r\n( 1 ) . تلويحات ، ص 11\r\n( 2 ) . يعنى اشكالى كه علامه با اين عبارت بيان كرده‌اند : « ولو كفى مجرد عموم المفهوم فى جَعله مقولة . . . . »\r\n( 3 ) . گفتنى است كه دسته‌اى ديگر عدد مقولات را چهارده شمرده‌اند ؛ پنج مقوله جوهرى و نه مقولهء عرضى\r\n","page_name":" 515 ","page_number":515},
  {"content":"\r\n\r\nبه پرسش‌هاى زير پاسخ دهيد\r\n1 . مقوله را تعريف كنيد .\r\n2 . چرا مقولات بسيط هستند ؟\r\n3 . آيا يك ماهيت مىتواند مندرج تحت دو مقوله باشد ؟ چرا ؟\r\n4 . چرا ماهيات بسيط ، مانند فصول جواهر از قلمرو مقولات بيرون هستند ؟\r\n5 . چرا واجب تعالى و ممتنعات ، خارج از مقولات هستند ؟\r\n6 . عدد مقوله نزد مشائىها و شيخ الاشراق چندتاست ؟\r\n7 . چرا مفاهيمى مانند مفهوم « ماهيت » ، « شىء » ، « موجود » ، « عرض » ، « هيئت و حال » جزءِ مقوله نيستند .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nالفصل الثانىفى تعريف الجوهر وأنّه جنس لما تحته من الماهيّات\r\n\r\nتعريف جوهر و عرض « 1 »\r\nمتن\r\nتنقسم الماهيّة انقساماً أوّلياً إلى . . . التسع العرضيّة وليس من الحدّ فى شىء .\r\nترجمه\r\nماهيت به انقسام اولى به دو قسم ، تقسيم مىشود :\r\nماهيتى كه اگر در خارج ، موجود شد در موضوعى يافت نمىشود كه ( آن موضوع ) بىنياز از آن ماهيت است . و آن ماهيت ، جوهر است .\r\nو ماهيتى كه وقتى در خارج موجود شد در ضمن موضوعى يافت مىشود كه ( آن موضوع ) بىنياز از اوست . و آن ، مقولات نه گانهء عرضى است .\r\nپس جوهر ، ماهيتى است كه وقتى در خارج يافت شد در ضمن موضوعى يافت نمىشود كه بىنياز از اوست . و اين ، تعريف به وصفى است كه لازمهء وجود جوهر است ،\r\n\r\n\r\n","description":"","footnote":"\r\n( 1 ) . وجه تقديم بحث جوهر بر بحث عرض آن است كه عرض در وجود خود متوقف بر جوهر است . لذا بحث جوهر بر عرض تقدم دارد\r\n","page_name":" 517 ","page_number":517},
  {"content":"\r\n\r\nنه حدى كه از جنس و فصل تأليف يافته باشد ؛ زيرا تعريف حدّى در جنس عالى معنا ندارد .\r\nهمانطور كه تعريف عرض به ماهيتى كه وقتى در خارج موجود شد در ضمن موضوعى كه مستغنى از آن باشد ، تعريف به وصفى است كه لازمهء وجود مقولات نه گانهء عرضى است ، و تعريف حدّى نيست .\r\nشرح\r\nهمانطور كه در متن گفته شد انقسام ماهيت به جوهر و عرض ، انقسام اولى است ؛ يعنى عروض اقسام بر مَقسم كه ماهيت است بىواسطه است و اين تقسيم ، امرى بديهى است .\r\nجوهر را تعريف مىكنند به ماهيتى كه وقتى موجود شد در ضمن موضوعى نباشد كه آن موضوع بىنياز از ماهيت جوهر است . و عرض را تعريف مىكنند به اين كه وقتى موجود مىشود در بَرِ موضوعى باشد كه آن موضوع از آن عرض بىنياز است .\r\nطبيعى است كه اين تعريف ، تعريف حدّى و منطقى نيست ؛ زيرا معنا ندارد براى مقوله‌اى كه فى حد ذاته بسيط و غير مركب است تعريفى حدّى آورده‌شود كه از جنس و فصل تأليف مىيابد . بنابراين مقولات ، اجناس عاليه هستند ، و امكان ندارد كه اجناس عاليه از جنس و فصل تأليف يابند .\r\n\r\nتوضيح قيد اول و دوم در تعريف جوهر\r\nمتن\r\nوالتعريف تعريف جامع مانع . . . لا يوجب اندراج المفهوم تحت نفسه .\r\nترجمه\r\nاين تعريف گرچه تعريف حدّى نيست ، اما تعريف جامع و مانعى هست . كلمهء ماهيت ( در تعريف )\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nشامل مىشود عموم ماهيات را و ( در عين حال ) با اين قيد واجب بالذات خارج مىشود ؛ زيرا او وجودِ صرف است و ماهيت برايش نيست .\r\nو ( اما ) مقيد كردن ماهيت به قيد « اذا وُجِدَتْ فى الخارج » براى آن است كه دلالت كند بر اين كه تعريف براى جوهرى است كه جوهريت او به حمل شايع باشد ؛ زيرا تا مفهوم به سبب وجود خارجى تحقق نيابد ماهيت حقيقىِ واجدِ آثار حقيقى نخواهد بود . و به اين قيد ، جواهر ذهنى كه جوهريت آنها به حمل اولى است از تعريف خارج مىشوند ؛ زيرا صِدْقَ مفهوم بر خويش ، حمل اولى است و موجب نمىشود كه مفهوم ، در تحت خود مندرج باشد .\r\nشرح\r\nمؤلف حكيم رحمه الله يكايك قيود موجود در تعريف را مورد بررسى قرار مىدهد . ابتدا مىفرمايند : اين تعريف گرچه تعريف حدى نيست كه مشتمل بر جنس و فصل قريب باشد ، لكن تعريف جامع و مانعى است . قيد « ماهيت » در تعريف براى خارج ساختن واجب تعالى از تعريف است . چون او ماهيت ندارد .\r\nقيد « اذا وجدت فى الخارج » براى آن است كه دلالت كند بر اين كه تعريف براى جوهرى است كه مصداق و فرد خارجى داشته باشد و به اصطلاح ، جوهرى كه جوهريت او به حمل شايع باشد . طبعاً جواهرى كه جوهريت آنها ذهنى و مفهومى است و اثرى از فرديت و مصداقيت آنها در بين نيست و به اصطلاح ، جوهريت آنها به حمل اولى است ، از تعريف خارج مىگردند ؛ زيرا جواهر ذهنى گرچه جوهرند ، اما بهرهء آنها از جوهريت فقط در حد مفهوم است ، و از حقيقت و واقعيت جوهر به طور كلى بىبهره‌اند .\r\nلذا گرچه مىتوان گفت « الانسان جوهر » يا « الجوهر ، جوهر » و مفهوم جوهر را بر انسان و بر جوهر صادق دانست ، اما صدق آن بر انسان و بر خود ، موجب نمىشود كه آن دو حقيقتاً و واقعاً فرد و مصداق براى جوهر باشند . بلكه فرد جوهر آن است كه وجود خارجى بيابد و به عبارت ديگر ، جوهريت آن به حمل شايع باشد ، نه اولى .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\n\r\nتوضيح قيد سوم در تعريف جوهر\r\nمتن\r\nوتقييد الموضوع ب « كونه مستغنياً . . . الإشارة اليه فى مرحلة الماهيّة - . « 1 »\r\nترجمه\r\nمقيد ساختن موضوع به قيد « مستغن عنها » براى اشاره به صفت لازم موضوع مىباشد . و آن عبارت است از اين كه او قائم به نفس خود هست - يعنى موجود لنفسه است - . پس جوهر ، موجود لافى موضوع است ؛ يعنى وجود آن مانند اعراض ، لغيره نيست ، بلكه وجود آن لنفسه است .\r\nاما آنچه گفته شده كه تقييد ، به قيد استغنا براى آن است كه صور جوهريه‌اى كه در ماده حلول مىكنند ، در تعريف داخل شوند ؛ زيرا آن صور گرچه در موضوع يافت مىشوند ، لكن موضوع آن مستغنى از آن نيست بلكه محتاج به آن صور مىباشد ، حرف درستى نيست .\r\nزيرا بنابر تحقيق صور جوهرى ، ماهيت‌هاى بسيطى هستند كه مندرج تحت مقولهء جوهر نبوده و مجنس به جنس نيستند ، همان‌طور كه قبلًا در مرحلهء ماهيت بدان اشاره شد . « 2 »\r\nشرح\r\nمىفرمايند : تقييد ، به قيد « مستغن عنها » در تعريف براى اشاره به صفتى است كه براى موضوع است ، يعنى موضوع بىنياز از عرضى است كه به آن قائم است . و اين صفتى لازم و هميشگى براى آن است .\r\n\r\n\r\n","description":"","footnote":"\r\n( 1 ) . مؤلف حكيم رحمه الله اينجا جوهر را مساوى موجود لنفسه قرار داد در حالى كه در فصل سوم از مرحلهء دوم مىگويد : « ان الصور النوعية موجوده لغيرها كالاعراض » يعنى صور نوعيه را ( كه ما اطلاق جوهر بر آن مىكنيم ) مساوى موجود لغيره قرار مىدهند و اين بر حسب ظاهر يك تهافتى در كلام ايشان است . دفع تعارض اين است كه صور نزد مؤلف جواهر نيستند ، همانطور كه در اينجا بعد از دو سطر اشاره مىكنند و او را در قلمرو جواهر آوردن يك نوع مسامحه است از باب ضميمه كردن چيزى كه اعتباراً جنس او جوهر است به چيزى كه حقيقتاً جنس او جوهر است\r\n( 2 ) . مرحله پنجم فصل ششم\r\n","page_name":" 520 ","page_number":520},
  {"content":"\r\n\r\nلكن بعضى « 1 » گفته‌اند كه اين قيد به جهت ملاك ديگرى است . و آن اين است كه چون موضوع دو قسم است ؛ موضوعى كه بىنياز از چيزى است كه قائم به آن و حال در اوست ، مانند موضوعِ اعراض كه از عرض‌هايى كه قائم به آن هستند بىنياز است .\r\nو موضوعى كه نياز به حال خود دارد ، مانند ماده كه موضوع براى صورت است و در عين حال كه موضوع است ، نيازمند به صورت كه حال در اوست نيز هست . ذكر قيد فوق براى آن است كه موضوع‌هايى كه از قسم اول هستند يعنى نيازمند به حال خود نيستند ، خارج سازد و قسم دوم - كه نيازمند به حال خود هستند - در تعريف جوهر باقى مىمانند .\r\nآن گاه مؤلف رحمه الله در جواب مىفرمايند : اين توجيه صحيح نيست ؛ زيرا صورت‌هاى جوهرى ( كه همان فصول هستند ) - چنان كه بيان آن گذشت - ماهيت‌هاى بسيطى هستند كه داخل تحت مقولهء جوهر نيستند . و به عبارت ديگر به طور كلى فصول جواهر در تحت مقوله داخل نيستند . لذا اضافه نمودن قيد « مستغن عنها » - چنان كه اين قائل مىگويد - به عنايت داخل نمودن آنها در تعريف نيست ؛ زيرا وقتى صور جوهرى كه همان فصول است از سنخ جوهر نبودند و از تحت مقوله خارج بودند دليلى ندارد كه اين قيد براى ادخال آنها در تحت تعريف و تحت مقولهء جوهر باشد .\r\nآنها جنس ندارند ، و نمىتوانيم بگوييم كه جوهر ، جنس براى آنهاست و آنها زير پوشش جوهر قرار دارند .\r\n\r\nبداهت وجود جوهر و عرض در خارج\r\nمتن\r\nووجود القسمين - أعنى الجوهر والعرض - فى الخارج . . . كالأعراض النسبيّة .\r\n\r\n\r\n","description":"","footnote":"\r\n( 1 ) . محمد تقى آملى ، دررالفوائد ، ص 389\r\n","page_name":" 521 ","page_number":521},
  {"content":"\r\n\r\nترجمه\r\nو وجود اين دو قسم ، يعنى جوهر و عرض در خارج فى الجمله بديهى است . پس ، هر كس وجود جوهر را انكار كند ناخود آگاه به جوهريت اعراض قائل گشته است در حالى كه شكى در عرضيت پاره‌اى از اعراض مانند اعراض نسبيه نيست . « 1 »\r\nشرح\r\nدر اين كه در جهان خارج پاره‌اى از ماهيات ، جوهرند مانند انسان ، فرس و بقر - يعنى قائم به نفس خويشند - و پاره‌اى ديگر عرضند ، مانند اعراض هفت‌گانه نسبى از قبيل مقولهء وضع ، اين ، متى ، جده ، اضافه ، فعل و انفعال - هيچ ترديدى نيست .\r\nبر اين اساس ، اگر كسى وجود جوهر را در خارج انكار كند ناخود آگاه به جوهريت اعراض قائل گشته است ؛ زيرا وقتى براى اعراض موضوعاتى يافت نشد كه به آنها قائم باشند ، ناگزير قائم به نفس خويش خواهند گشت . پس آنها جواهر خواهند شد و نياز به موضوع نخواهند داشت . در حالى كه ميان فلاسفه هيچ خلافى در عرضيت اعراض نسبى نيست .\r\n\r\nتوجيه اول براى جنسيّت جواهر\r\nمتن\r\nوالجوهر جنسٌ لما يصدق عليه من الماهيّات . . . وهو ظاهر .\r\nترجمه\r\nجوهر براى ماهيات نوعيه‌اى كه بر آنها صدق مىكند جنس و مقوّم است و در تعاريف آنها مأخوذ مىباشد ؛ « 2 » زيرا ماهيات عرضية در وجود خارجى خود محتاج به موضوعى هستند كه از آنها بىنياز\r\n\r\n\r\n","description":"","footnote":"\r\n( 1 ) . كلمهء « فى الجمله » اشاره به اين است كه ممكن است اختلاف در مصاديق و عدد جواهر و اعراض باشد ، ولى در اصل وجود جوهر و عرض ترديدى نمىباشد\r\n( 2 ) . جنس بودن جوهر براى ماهيات جوهرى ميان حكما مشهور است . بعضى از ايشان چون فخر رازى جوهر راجنس ماهيات جوهرى نمىدانند . مباحث المشرقية ، ج 1 ، ص 142 - 146\r\n","page_name":" 522 ","page_number":522},
  {"content":"\r\n\r\nباشد . و اين مستلزم وجود ماهيتى است كه در ذات خود موضوع آنها و بىنياز از آنها باشد . و الّا ( اگر چنين ماهيتى نداشته باشيم ) سلسلهء افتقار تا بىنهايت پيش مىرود و ماهيتى ( مستقل ) ، باقى نمىماند . اين مطلب ، ظاهر است .\r\nشرح\r\nمؤلف حكيم رحمه الله دربارهء اين كه جوهر ، جنس براى اقسام پنج‌گانه خود هست ، دو بيان اقامه مىكند كه يكى را بر مىگزيند و ديگرى را مردود مىشمارد .\r\nبيان اول از طريق افتقار ماهيت عرضى به ماهيت مستقل است . از اين طريق ، استدلال مىكنند كه ماهيت‌هاى عرضى در قوام و وجود خارجى خود به موضوع مستقل و بىنياز ، نيازمندند . در صورتى كه آن موضوع مستقل و بىنياز - كه عبارت است از ماهيت جوهرى - موجود باشد ، مطلوب حاصل است . و آن عبارت است از تحقق ماهيت مستقل و بىنياز كه خود ، پنج قسم دارد ؛ عقل ، نفس ، ماده ، صورت و جسم . استقلال و بىنيازى در ميان تمام اين اقسام ، مشترك است كه اين به معناى جنس قرار گرفتن جوهر براى اقسام خود مىباشد .\r\nاما اگر آن موضوع مستقل حاصل نبود - يعنى ماهيت عرضى قائم به موضوعى بود كه آن موضوع نيز مستقل نبوده و به موضوع ديگر قائم بوده است - باز به نوبهء خود آن موضوع هم به موضوع ديگر وابسته خواهد بود . و هكذا تا بىنهايت ، هر موضوعى قائم به موضوع ديگر خواهد بود . در اين صورت در نظام هستى يك ماهيت مستقل كه تكيه‌گاه ماهيت‌هاى عرضى باشد يافت نخواهد شد . و آن جا كه جوهر تحقق نيابد عرض هم تحقق نخواهد داشت ؛ چون عرض از مراتب وجود جوهر است .\r\nبنابراين ، در اين بيان از طريق افتقار ذاتى ماهيات عرضى به ماهياتى كه در ذات خود بىنياز و مستقل باشند ، بر جنسيت جوهر براى اقسام خود استدلال شده است .\r\nبه عبارت ديگر مؤلف استقلال و بىنيازى جوهر را در حريم ذات ماهوى جواهر\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nمىبيند ، نه لازمهء وجودى آن ، هم چون اعراض . و چون اين حالت ميان اقسام جوهر ، مشترك است پس جوهر ، جنس براى اقسام خود هست . بر خلاف عرَض كه هر يك از اقسام آن ، به تنهايى نوع خاصى هستند و عرضيت و نيازمندى به موضوع لازمهء وجودى آنهاست و وصف ماهوى و مشترك ميان ماهيات عرضى نيست تا جنس براى اعراض باشد . لذا اعراض را نُه مقوله ، ولى جوهر را كه وصف واحد ماهوى است يك مقوله دانسته‌اند ، نَه پنج مقوله . « 1 »\r\n\r\nتوجيه دوم براى جنسيّت جوهر و رد آن\r\nمتن\r\nو اما ما استُدلّ به على جنسيّة . . . الوجودىّ كون وجودها لا فى الموضوع .\r\nترجمه\r\nاما ( بيان دوم ) استدلال « 2 » بر جنسيت جوهر براى اقسام مادون خود از راه وصف « وجود لافى موضوع » بودن جوهر مىباشد .\r\nوصفِ مذكور ، وصفِ واحد مشترك ميان ماهيات جوهريه است . و اين وصف با قطع نظر از امور خارج براى او حاصل است . حال اگر جوهر ، جنس براى ماهيات جوهرى نباشد بلكه لازمهء وجود آنها باشد - در حالى كه آنها ماهيات متباين به تمام ذات هستند - لازم مىآيد انتزاع مفهوم واحد از مصاديقِ كثيرى كه « متباين بماهى متباين » هستند . و اين محال است .\r\nپس بين ماهيات كثير متباين ، يك جامعِ ماهوىِ واحدى هست كه لازمه وجودى آن اين است كه وجود آن ماهيات « لافى موضوع » است .\r\n\r\n\r\n","description":"","footnote":"\r\n( 1 ) . البته يك قول هم وجود دارد كه مقولات را چهارده مىداند ، نُه تا مقولات عرضى و پنج تا مقولات جوهرى . به اين بيان كه استقلال و بىنيازى جواهر به موضوع را هم لازمهء وجودى جواهر معنا مىكند . پس ، از نظر ماهوى تمام اقسام پنج‌گانهء جوهر انواع متباينى مىگردند كه قدر مشترك ندارند . لذا عدد مقولات چهارده مىشود\r\n( 2 ) . صدرالمتألهين نيز چنين استدلال كرده‌اند ؛ اسفار ، ج 4 ، ص 260\r\n","page_name":" 524 ","page_number":524},
  {"content":"\r\n\r\nشرح\r\nدر اين بيان براى اثبات جنسيت جوهر براى اقسام خود چنين استدلال مىگردد كه وصفِ « كون وجود الجوهر لا فى موضوع » يك وصف واحد و مشتركى است كه در ميان همه ماهيت‌هاى جوهرى هست . چون چنين است معلوم مىشود كه « جوهريت » جنس ميان همهء آنهاست .\r\nاما اگر چنين نبود ، وصف مذكور از حريم ذات ماهيات جوهرى خارج و لازمهء وجودى آنها بود و ماهيات جوهرى همه با هم متباين بودند و قدر مشتركى نداشتند . در اين صورت اگر ما از اين امور متباين ، لفظ جوهر را انتزاع مىكرديم ، لازم مىآمد انتزاع مفهوم واحد از اشياى متباين و كثير ، بماهى متباين و كثير . و اين محال است .\r\nملاحظه مىشود در اين بيان وصفِ « كَون الجوهر لافى موضوع » كه در ذات ماهيات جوهرى مشترك است ، ملاك استدلال قرار داده مىشود و از اين طريق بر جنسيت جوهر ، اقامهء برهان مىشود .\r\n\r\nرد استدلال دوم\r\nمتن\r\nففيه : أنّ الوصف المذكور ، معنى منتزع . . . إلى مقولتَيْن هما الجوهر والعرض .\r\nترجمه\r\nاشكال اين بيان ، آن است كه وصف مذكور ( كونه لا فى موضوع ) معنايى است كه انتزاع مىشود از سنخ وجود اين ماهيات جوهرى ، نه از ذات ماهيات . همانطور كه « وجودِ فى الموضوع » - كه وصف واحد و لازمهء مقولات نه گانهء عرضى است - معناى واحدى است كه از سنخ وجود همهء اعراض انتزاع مىشود ، ( با توجه به اين مطلب ) اگر وصفى كه از جواهر انتزاع مىشود مستلزم معناى جامع ماهوى واحدى در ماهيات جوهرى باشد ، بايستى وصف منتزع از مقولات عرضى ( هم ) كه معناى واحدى\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nدارد - معناى جامع ماهوى واحدى در مقولات عرضى باشد و همان جنس براى آنها به حساب آيد . و ( نتيجتاً ) در اين جا همهء ماهيات به دو مقولهء جوهر و عرض منتهى خواهند گشت .\r\nشرح\r\nمؤلف حكيم رحمه الله در برابر مستدل مىفرمايند كه اگر وصف « كون الجوهر لا فى موضوع » كه در حقيقت ، لازمهء وجودى جواهر است ملاك جنسيت جوهر براى اقسام خود قرار گيرد در اعراض هم وصف « كونها فى موضوع » كه لازمهء وجودى آنهاست ملاك جنسيت عرض براى اقسام نه گانه قرار خواهد گرفت . و در نهايت همه ماهيات در دو مقولهء جوهر و عرض خلاصه خواهند شد ، نه ده تا .\r\n\r\nنتيجه بحث\r\nمتن\r\nفالمعوّل فى إثبات جنسيّة الجوهر . . . يستلزم ماهيّة قائمة بنفسها .\r\nترجمه\r\nپس در اثبات جنسيت جوهر براى اقسام مادون خود تكيه بر استدلال پيشين است . و آن ، اين است كه افتقار عرض به موضوعى « 1 » كه به آن قائم باشد مستلزم ماهيتى است كه قائم به خود باشد ( اين معنا مشترك و جنس ميان اقسام جواهر است ) .\r\nشرح\r\nخلاصه آن‌كه استدلال بر جنسيت جوهر براى اقسام خود بدين بيان بايد باشد كه :\r\nماهيات عرضى احتياج به موضوع دارند ، كه قائم به آن باشند اين معنا ما را به\r\n\r\n\r\n","description":"","footnote":"\r\n( 1 ) . كون وجود العرض لغيره ( ناعتا للغير ) معنى سلبى لا اقتضاء للمهية العرضية بالنسبة اليه . و لكن وجود الجوهروجود لنفسه قائم بنفسه التى هى ماهيته وهو معنى واحد ايجابى تقضيه الماهية اقتضاء الماهية للوازمها والمعنى الواحد لاينتزع من ماهيات متباينة . وقد اشرنا اليه فى قولنا قبلًا : و الا ذهبت سلسلة الافتقار الى غير النهاية . . . . منه رحمة اللَّه\r\n","page_name":" 526 ","page_number":526},
  {"content":"\r\n\r\nوجود ماهيت‌هايى كه ذاتاً مستقل و مستغنى از غير باشند راهنمايى مىكند كه اين معنا ، مشترك ميان تمام ماهيت‌هاى جوهرى است . پس اين معنا جنس براى تمام ماهيت‌هاى جوهرى مىباشد .\r\n\r\nتفريع بر مطلب گذشته\r\nمتن\r\nويتفرّع على ما تقدّم أنّ الشىء . . . لا يجتمعان فى شىء واحد بالبداهة .\r\nترجمه\r\nاز مطالب گذشته نتيجه گرفته مىشود كه شىء واحد نمىتواند هم جوهر باشد و هم عرض .\r\nنكته‌اى كه شما را به سوى اين مطلب راهنمايى مىكند اين است كه جوهر ، وجودش لا فى موضوع است و عرض وجودش فى موضوع . و بديهى است كه اين دو وصف در شىء واحد جمع نمىگردند .\r\nشرح\r\nوقتى جوهر و عرض دو تعريف متقابل و جداگانه دارند طبعاً در يك موضوع جمع نمىشوند و شىء واحد نمىتواند هم جوهر باشد هم عرض . اجتماع دو وصف متقابل در شىء واحد از حيث واحد محال است . اين فرعى است كه بر مطالب گذشته مترتب است .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nبه پرسش‌هاى زير پاسخ دهيد\r\n1 . جوهر و عرض را تعريف كنيد .\r\n2 . چرا تعريف جوهر و عرض تعريف منطقى نيست ؟\r\n3 . قيد « اذا وجدت فى الخارج » در تعريف جوهر به چه چيز اشاره دارد ؟\r\n4 . چرا كسى كه وجود جوهر را در خارج انكار مىكند ناخودآگاه به جوهريت اعراض قائل شده‌است ؟\r\n5 . بيان مؤلف در توجيه جنس قرارگرفتن جوهر براى ماهيات جوهرى چيست ؟\r\n6 . استدلال ديگرى كه بر جنس بودن جوهر اقامه شده و مؤلف آن را مردود دانسته‌است ، چيست ؟\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n\r\nالفصل الثالث‌فى اقسام الجوهر الأوّليّة\r\n\r\nنحوهء تقسيم بندى جواهر\r\nمتن\r\nقالوا : إنّ الجوهر إمّا أن يكون . . . والهيولى والجسم والنفس والعقل .\r\nترجمه\r\nگفته‌اند كه جوهر يا در محل است يا نيست . آن كه در محل است ، « صورت مادى » است .\r\nو آن كه در محل نيست يا خود ، محل است براى چيزى كه قائم به اوست يا خود ، محل نيست . و اولى « هيولا » است . و دومى يا مركب از هيولا و صورت هست يا نيست . اولى « جسم » است . و دومى يا علاقهء انفعالى به جسم دارد يا ندارد ، اولى « نفس » است و دومى « عقل » .\r\nپس اقسام اوليهء جوهر ، پنج است كه عبارتند از صورت مادى ، هيولا ، جسم ، نفس و عقل .\r\nشرح\r\nملاحظه مىشود كه جوهر يا حال است يا محل . جوهر حال ، صورت و جوهر محل ، ماده مىشود . و يا آن‌كه حال و محل نيست . در اين صورت يا مركب از اين دو است يا نيست . اگر مركب باشد جسم خواهد بود و اگر نباشد خود دو صورت دارد . يا\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nآن‌كه علاقه انفعالى به جسم دارد يا ندارد . در صورت اول نفس و در صورت دوم عقل است . پس ، جواهر در پنج قسم خلاصه شده‌اند .\r\n\r\nاحتمال زياده و نقصان در عدد جواهر\r\nمتن\r\nوليس التقسيم عقليّاً دائراً بين النفى . . . عليها الجوهر صدقَ الخارج اللازم .\r\nترجمه\r\nتقسيم فوق يك تقسيم عقلىِ داير بين نفى و اثبات ، نمىباشد ؛ زيرا جوهرمركب از حال و محل به حسب احتمال عقلى منحصر در جسم نيست ، بلكه مىتواند كه در نظام هستى جوهرى مادى و مركب از ماده و صورت باشد ، ولى با اين حال صورت جسمية نباشد . لكن فلاسفه با اعتماد به استقرايى كه انجام داده‌اند ، نوع مادى را در جسم خلاصه كرده‌اند .\r\nمضافاً به اين كه قبلًا دانستى كه صورت جوهرى ، داخل در مقولهء جوهر نيست ، گرچه جوهر بر آن صدق مىكند ، صدق خارج لازم . « 1 »\r\nشرح\r\nدر اين كه اقسام جوهر چند تاست ميان مشائين و اشراقيين اختلاف است .\r\nمشائىها به دليل آن‌كه هيولا را به عنوان جزء جسم قبول دارند ناگزير جزء ديگرى را براى جسم مىپذيرند كه صورت جسميه باشد . از اين جهت جواهر را پنج عدد مىدانند ، كه ذكر آن گذشت . « 2 »\r\nاما اشراقىها و نيز محقق طوسى رحمه الله به جهت آن‌كه هيولا را به عنوان جزء جسم قبول ندارند طبعاً جزء ديگرى هم براى جسم قائل نيستند . از اين رو ، جواهر\r\n\r\n\r\n","description":"","footnote":"\r\n( 1 ) . مرحلهء ششم ، فصل دوم\r\n( 2 ) . ر . ك : مرحلهء ششم ، فصل دوم\r\n","page_name":" 530 ","page_number":530},
  {"content":"\r\n\r\nرا سه قسم مىدانند كه عبارت باشند از مجردات تامه ( عقول ) ، نفوس و جواهر جسمانى .\r\nاكنون سخن اين است كه برهان عقلى بر حصر اقسام جواهر وجود ندارد . بلكه ممكن است در ميان جواهر مادى كه مركب از ماده و صورتند جوهر مركبى باشد كه از ماده و صورت تأليف يافته باشد ، لكن آن صورت ، صورت جسميه نباشد ، چيز ديگرى باشد كه اگر علم بدين پديده دست يابد طبعاً عدد جواهر شش قسم خواهد گشت .\r\nچنان كه اين احتمال هم وجود دارد كه اقسام جواهر از پنج تا هم كمتر باشد . و اين بدان جهت است « 1 » كه فصل‌ها كه همان صورت‌هاى جوهرى مىباشند داخل در مقولهء جوهر نيستند گرچه جوهر به عنوان يك لازمهء خارج از آن بر آنها اطلاق مىشود « 2 » مانند اطلاق امكان ، بر انسان كه امكان خارج لازم است ، ولى ماهيت انسان چيزى غير از امكان است . خوب در صورتى كه صورت‌هاى جوهرى را از مقولهء جوهر بيرون بدانيم طبعاً عدد جواهر كمتر از پنج خواهد شد .\r\n* جملهء « على انك قد عرفت الخ » به احتمال نقصان اشاره دارد .\r\nپس عدد جواهر به حصر عقلى در پنج خلاصه نيست ؛ بلكه به ملاحظات و ملاك‌هاى مختلف زياده و نقصان مىپذيرد .\r\n\r\nتقسيم به ملاكى ديگر\r\nمتن\r\nقال فى الأسفار بعد الإشارة . . . بالمباشرة فنفس . وإلّا فعقل . »\r\n\r\n\r\n","description":"","footnote":"\r\n( 1 ) . ر . ك : محمد تقى ، مصباح يزدى ، تعليقهء نهايةالحكمة ، ص 134 .\r\nوى مىنويسد : « وقال فى التلويحات واقسام الجواهر اربعة ؛ جسم وجزءاه الهيولى والصورة . والخارج من هذه الاقسام الثلاثة المفارقات ، وكلامه هذا مُبتن على مماشاه المشائين و الا فهو من المنكرين لوجود الهيولى . »\r\n( 2 ) . براى توضيح بيشتر ر . ك : نهاية الحكمة ، مرحله پنجم ، فصل ششم\r\n","page_name":" 531 ","page_number":531},
  {"content":"\r\n\r\nترجمه\r\nصدرالمتألهين در اسفار بعد از اشاره به تقسيم مذكور مىفرمايند :\r\n« بهتر آن است كه در مقام تقسيم گفته شود : جوهر اگر قابل ابعاد ثلاثه هست ، پس « جسم » است . والّا اگر جزئى از جسم است كه جسم به دو فعليت مىيابد ، خواه آن جزء به جسم در جنس شدنش فعليت دهد يا در نوع شدنش ، نامش « صورت » است ؛ حال يا صورت امتدادى است يا صورت طبيعى . و اگر جزئى است كه جسم به دو بالقوه حاصل است « ماده » مىباشد .\r\nاگر جزئى از جسم نيست ، در اين صورت اگر تصرف بالمباشره در جسم دارد « نفس » است و گرنه « عقل » است . » « 1 »\r\nشرح\r\nملاحظه مىگردد كه در حصر اقسام جوهر صدر المتألهين رحمه الله راه ديگرى مىپيمايد و اين تقسيم را از تقسيم فوق به دليلى كه ذيلًا خواهد آمد بهتر مىشمارد .\r\nايشان مىفرمايند : اگر جوهر قابل ابعاد ثلاثه - طول و عرض و عمق - باشد ، « جسم » است . والّا جزئى از جسم باشد كه فعليت جسم به آن قائم است ، « صورت » مىباشد . حال گاهى صورت به جسم در جسميت كه معناى جنسىاست فعليت مىدهد مانند صورت جسميه كه همان صورت امتداديهء جوهريه است كه به هيولا « 2 » ضميمه مىشود و از آن دو ، جسم مركب به وجود مىآيد و گاهى صورت به جسم در نوع خاص شدن فعليت مىدهد مانند صورت طبيعيه كه عبارت از صورت عنصرى و معدنى و نباتى است . وقتى به جسم كه نوعى از انواع است ضميمه شود و جسم را جسم معدنى يا نباتى يا عنصرى كند لكن اگر جزء به جسم فعليت نبخشد بلكه جسم بودن آن را بالقوه تضمين كند ، آن را « ماده » مىناميم .\r\n\r\n\r\n","description":"","footnote":"\r\n( 1 ) . اسفار ، ج 4 ، ص 234\r\n( 2 ) . هيولى كه ماده است همان جنس به شرط لا است\r\n","page_name":" 532 ","page_number":532},
  {"content":"\r\n\r\nاما اگر جزء نباشد ، بلكه تصرف بالمباشره در جسم داشته باشد « نفس » است ، ولى اگر تصرف بالمباشره در جسم نداشت « عقل » است .\r\n\r\nوجه ارجحيّت تقسيمى كه از سوى صدرا ارائه شده‌است\r\nمتن\r\nثمّ قال مشيراً الى وجه جودة . . . لهذه الأنواع المحصّلة الطبيعيّة » إنتهى .\r\nترجمه\r\nسپس ملا صدرا وجه شايسته‌تر بودن اين تقسيم را چنين بيان مىكند :\r\n« وجه اجوديت اين تقسيم از خلال آنچه محقق ساختيم آشكار مىگردد . و آن عبارت است از اين كه جوهرِ نفس انسانى ، مادهء صور ادراكيه است . صورى كه نفس بدان صور ، جوهرِ كمالىِ بالفعل ديگرى مىگردد . و از جمله انواع محصلى مىگردد كه براى او وجود ديگرى است غير از وجود طبيعى كه براى اين انواع محصل طبيعى است . « 1 »\r\nشرح\r\nبر اساس اتحاد عاقل و معقول ، صُوَر ادراكى انسان با نفس او متحد شده عالم و معلوم يكى مىشوند . در اين جا نفس آدمى با حصول هر صورت جديد ادراكى ، استكمال نوينى مىيابد كه قبل از آن فاقد چنين استكمالى بود . و به تعبير كتاب با حصول علم ، تحصلِ كمالىِ بالفعلى غير از تحصل طبيعى كه هر جسم طبيعى دارد براى آدمى حاصل مىشود .\r\nغرض ايشان اين است كه بفرمايند نفس آدمى محل صور ادراكى مىگردد و محل آن طور كه از تقسيم سابق برمىآمد منحصر به ماده نمىشود . در واقع در تقسيم دوم ، توسعه‌اى در معناى محل داده شده هم مجرد را چون نفس شامل مىشود هم ماده را .\r\n\r\n\r\n","description":"","footnote":"\r\n( 1 ) . اسفار ، ج 4 ، ص 234\r\n","page_name":" 533 ","page_number":533},
  {"content":"\r\n\r\nهمانطور كه در معناى حال توسعه‌اى داده شده است ؛ يعنى حال اختصاص به صورت جسميه ندارد ، بلكه صور علميه را هم شامل مىشود . « 1 »\r\nوجه اجوديت اين تقسيم ، بر تقسيم قبلى همين است .\r\n\r\nدو ايراد بر تقسيم صدرا\r\nمتن\r\nو ما يَرِدُ على التقسيم السابق يرد . . . كون الإنقسام أوّليّاً .\r\nترجمه\r\nهمان ايرادى كه بر تقسيم سابق بود بر اين تقسيم هم وارد مىآيد . علاوه بر آن‌كه عطف صور طبيعيه - در حالى كه متأخر از نوعيت جسم است - بر صورت امتدادى مناسب با اولى بودن تقسيم نيست .\r\nشرح\r\nدو اشكال بر تقسيم فوق وارد است ؛ يكى همان است كه بر تقسيم قبلى وارد بود .\r\nدر آن جا گفتيم تقسيم جواهر تقسيم عقلى نيست كه داير بين نفى و اثبات باشد . در اين تقسيم هم مطلب چنين است و احتمال زياده و نقصان وجود دارد . « 2 »\r\nاشكال ديگر اين است كه عطف صور طبيعى بر صور امتدادى - در حالى كه صور\r\n\r\n\r\n","description":"","footnote":"\r\n( 1 ) . دربارهء اين كه صور ادراكيه كه حال در نفس هست از سنخ كيف است يا جوهر يا هيچ كدام بلكه از سنخ وجود است . سخنى است كه به زودى خواهد آمد\r\n( 2 ) . زيرا جوهرى كه جزء جسم نيست و تصرف بالمباشره در جسم دارد به حصر عقلى منحصر در نفس نيست ؛ چون ممكن است در عالم هستى جوهرى با اين اوصاف باشد و در عين حال حقيقتى غير از نفس باشد .\r\nو نيز ممكن است چيزى جزء جسم نباشد وبالمباشره در جسم تصرف نداشته‌باشد ، آن هم به حصر عقلى منحصر در عقل نباشد ؛ چون جايز است كه در عالم ، جوهرى با اين اوصاف باشد ، اما چيزى غير از عقل باشد ، مانند عالم مثال كه نه جزء جسم است و نه بالمباشره تصرف در جسم دارد و در عين حال خود مىتواند جوهر مستقلى باشد . اگر عالم مثال را به عنوان يك جوهر بپذيريم ، عدد جواهر از پنج افزون خواهد گشت\r\n","page_name":" 534 ","page_number":534},
  {"content":"\r\n\r\nطبيعى رتبتاً متأخر از صور امتدادى هستند و در قلمرو تقسيمات ثانوى قرار دارند - با تقسيم اولى موجود سازگار نيست .\r\nبايد دانست كه صور طبيعى ، صورى است كه موجب پيدايش نوعيتى فراتر از نوعيت جسم مىشود و به جسم تعين خاصى مىبخشد . مثلًا جسم را جسم عنصرى يا معدنى يا نباتى مىكند . اما صورت امتدادى كه مراد همان اتصال جوهرى و قابليت ابعاد ثلاثه است اصل جسميت جسم را به وجود مىآورد بدون آن كه تعين خاصى به او بدهد .\r\nاز اين رو ، تقسيم جوهر به جسم يا نفس و عقل ، تقسيم اولى است . اما تقسيم جوهر به جسم طبيعى يا غير آن ، تقسيم ثانوى است . پس ، عطف صُور طبيعى كه در قلمرو تقسيمات ثانوى قرار دارد بر صُور امتدادى كه در قلمرو تقسيمات اولى است با تقسيم اولى جوهر مناسبت ندارد . بديهى است كه ما در مقام تقسيم اولى جوهر هستيم .\r\nلازم به ذكر است كه صور طبيعى با صورت جسميه وجوداً متحد هستند و تغاير آنها تحليلى است .\r\n\r\nحاصل سخن\r\nمتن\r\nوكيف كان فالذى يهمّناههنا أن نبحث . . . والعاقل والمعقول ؛ إن شاء اللَّه تعالى .\r\nترجمه\r\nدر هر حال اكنون براى ما مهم اين است كه از جسم و دو جزء آن يعنى ماده و صورت جسميه بحث كنيم . و اما دربارهء نفس در علم النفس بحث مستوفى از آن انجام خواهد گرفت و ( نيز ) در مباحث « قوه و فعل » « 1 » و « عاقل و معقول » « 2 » بخش خاصى از آن روشن خواهد گشت .\r\n\r\n\r\n","description":"","footnote":"\r\n( 1 ) . مرحلهء نهم\r\n( 2 ) . مرحلهء يازدهم\r\n","page_name":" 535 ","page_number":535},
  {"content":"\r\n\r\nو اما سخن از حقيقت عقل ، در الهيات به معنى الاخص و مقدارى هم در مرحلهء « قوّه و فعل » و « عاقل و معقول » خواهد آمد ؛ إن شاء اللَّه .\r\nشرح\r\nبه زودى در فصل چهارم از اين مرحله دربارهء جسم و ماهيت آن و در فصل پنجم دربارهء ماده و در فصل هفتم دربارهء صورت سخن خواهيم گفت . بحث از عقل هم در مرحلهء دوازدهم كتاب خواهد آمد .\r\nآنچه اكنون براى ما مهم است تعريف صحيح جسم و دو جزء آن - يعنى ماده و صورت - و پى بردن به كنه آنهاست .\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nبه پرسش‌هاى زير پاسخ دهيد\r\n1 . بيان مؤلف در تقسيم جواهر را ذكر كنيد .\r\n2 . چرا و چگونه در عدد جواهر احتمال زياده و نقصان راه دارد .\r\n3 . وجه اجوديت تقسيمى كه اسفار براى جوهر مىآورد بر ساير تعاريف چيست ؟\r\n4 . اشكالات وارده بر تقسيم صدرا در مورد جوهر چيست ؟\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n\r\nالفصل الرابع‌فى ماهيّة الجسم\r\n\r\nتعريف جسم\r\nمتن\r\nلا ريب فى وجود الجسم بمعنى الجوهر . . . الحقيقة فاختلفوا فيه على أقوال .\r\nترجمه\r\nدر وجود جسم ترديدى نيست به معناى وجود جوهرى كه مىتوان در آن خطوط سه گانه‌اى فرض كرد كه يك‌ديگر را بر اساس چند زاويهء قائمه قطع نمايند ، گرچه اين خطوط بالفعل در آن نباشند ، مانند كره واستوانه .\r\nحواس ما كه علوم ما بدان منتهى مىگردند ، گرچه نمىتوانند جوهر را ادراك كنند ، و صرفاً احوال اجسام و اوصاف عرضى آن را درك مىكنند ، لكن از راه تجربيات گوناگون به صورت قطعى پى مىبرند كه بين سطح‌ها و نهايت‌هاى اجسام فى الجمله پر هست و از جوهرى كه در جهات سه گانه امتداد داشته باشد ، خالى نيست . « 1 »\r\n\r\n\r\n","description":"","footnote":"\r\n( 1 ) . دراين كه اجمالًا نهايت‌ها و بين سطوح از اجسام ذريهء اتمى پر است ، شكى نيست . سخن در اين است كه آيا فاصله وجود دارد يا نه . كلمهء « فى الجمله » به اين معنا اشاره دارد\r\n","page_name":" 538 ","page_number":538},
  {"content":"\r\n\r\nآنچه كه حس از اين جوهر ممتد در جهاتِ سه گانه مىيابد اين است كه آن ، جوهر متصل واحدى است كه قبول قسمت به اجزاى بالفعل مىكند ، نه آن كه مجموعى باشد از اجزاى بالفعل كه صاحب فواصل هست .\r\nآنچه گفته شد به حسب حس بوده ، اما به حسب حقيقت ، دربارهء واقعيت جسم اقوال مختلفى گفته شده‌است .\r\nشرح\r\nدر فقرات فوق به چند نكته اشاره مىشود . اول اين كه در تعريف جسم مىخوانيم كه جسم چيزى است كه امكان فرض خطوط سه گانه در آن ، وجود داشته باشد . البته لزومى ندارد كه خطوط سه گانه بالفعل موجود باشند ؛ مانند مكعب . بلكه اگر مانند كره يا استوانه فاقد خطوط مذكور باشند اما امكان ترسيم آن در باطن آن اجسام باشد ، براى تصحيح جسميت جسم كافى خواهد بود .\r\nنكته دوم اين كه خطوط سه گانه در جهت طول و عرض و عمق است . و طبعاً از تقاطع اين خطوط ، دوازده « 1 » زاويهء قائمه به وجود خواهد آمد .\r\nبه عنوان مثال و براى تقريب ذهن يك حبهء قند را كه به شكل مكعب است در نظر مىگيريم كه از جانب طول و عرض و عمق ، در سطح خارجى آن سه خط با يك‌ديگر تقاطع كرده ، چند زاويهء قائمه را به وجود آورده‌اند . گرچه اين خطوط كه در پايان سطوح سه‌گانه مكعب است عَرَض است نه جوهر و بدين لحاظ خارج از تعريف جسم است ، لكن خطوط عرضى باخطوط جوهرى در مكعب ، متحد هستند و بالفعل وجود دارند . در واقع ميان عرض و معروض اتحاد و اتصال وجود دارد و در مقام تحليل ، خطوط عرضى در مكعب از خطوط جوهرى جدا مىگردند ؛ اما در باطن هر\r\n\r\n\r\n","description":"","footnote":"\r\n( 1 ) . از تقاطع دو خط طول و عرض چهار زاويهء قائمه به وجود مىآيد مانند علامت ( + / ) . حال اگر يك خط عمودى بر محل آن تقاطع فرود آوريد ، چهار زاويه جديد از بالا و چهار زاويه ديگر از پايين به وجود خواهد آمد ، كه مجموعاً دوازده زاويه خواهد گشت\r\n","page_name":" 539 ","page_number":539},
  {"content":"\r\n\r\nجسم از جمله مكعب امكان فرض چنين خطوطى وجود دارد . و امكان فرض چنين خطوطى جسميت جسم را ترسيم مىكند ، گرچه جسم به كوچكى يك اتم يا بزرگى يك ستارهء عظيم الجثه باشد .\r\nنكتهء سوم اين كه علوم ما به حواس ما بر مىگردند . كسى كه چشم ندارد و از ابتدا فاقد بينايى بوده است ، شناخت و تمايز ميان رنگ‌ها براى او بىمعناست . كسى كه گوش ندارد و از اول هم نداشته است تشخيص ميان صداها و تفاوت گذاردن ميان آنها براى او معنا ندارد . و همچنين در مورد ساير قواى حاسه . بنابراين اگر كسى از مجموع قواى حسى بىبهره بود از علم و دانش به طور كلى بىبهره خواهد بود . لذا گفته‌اند : من فَقَدَ حسّاً فَقَدَ علماً . « 1 »\r\nلكن قواى حاسهء بشر از ادراك حقايق جوهرى ناتوان است . آنچه كه از راه قواى حاسه حاصل مىشود ادراك اعراض اجسام و اوصاف آنهاست . وصول و اذعان به حقايق جوهرى از راه قوّهء عاقله صورت مىگيرد نه قواى حاسه . اما اظهار نظر دربارهء اتصال ظاهرى يا واقعى اجزاى جسم به تجربه و فيزيك باز مىگردد و در حقيقت از حوزه مسائل فلسفى بيرون است . گرچه اظهار نظر دربارهء اين كه آيا جسم بسيط است يا مركب ، داخل در مسائل فلسفه است .\r\nدراين جا مؤلف حكيم رحمه الله مىفرمايند : تجربه ، ما را به اين نكته راهنمايى كرده‌است كه سطح جسم يا نهايت‌هاكه پايان سطوح است - مثلًا يك حبهء قند يا يك صفحهء كاغذ يا يك قطعه سنگ - يك واحد متصل است و ميان اجزاى آن فاصله‌اى وجود ندارد ، كه از جسميت تهى باشد . قواى حاسه هر بُعدى از ابعاد جسم را كه ملاحظه كند و در آن تأمل نمايد جسم را يك واحد متصل قابل قسمت به اجزاى بالفعل مىيابد . صفحهء\r\n\r\n\r\n","description":"","footnote":"\r\n( 1 ) . اين مطلب نه تنها در مورد دانش هاى حسى و جزئى صادق مىآيد ، بلكه دانش هاى كلى را از آن جهت كه از تجريد جزئيات به دست مىآيند شامل مىشود . كليات عقلى از تجريد عوارض و ضمايم جزئيات حاصل مىشوند . پس وقتى جزئيات از راه قواى حاسه حاصل نشوند كليات هم حاصل نخواهند شد\r\n","page_name":" 540 ","page_number":540},
  {"content":"\r\n\r\nكاغذ را مىتوان به دو نيم يا بيشتر تقسيم كرد . همچنين سنگ و چيزهاى ديگر را ، اما قبل از تقسيم ، اجزاى بالفعلى وجود ندارد .\r\nاين مطلبى است كه به اقتضاى قضاوت قواى حاسه است . اما در واقع چون مسئله به تحليل عقلى ربطى ندارد آيا فى نفس‌الامر جسم قبل از تقسيم آن طور كه حس مىيابد يك واحد متصل است يا از اجزاى بالفعل كه ميان آنها فواصل بسيار نامرئى وجود دارد تشكيل شده‌است ؟ و نيز آيا آن اجزاء متناهى هستند يا غير متناهى و نيز آيا انقسام پذيرى اجزاء خارجى است يا عقلى يا وهمى در اين موارد اختلاف دامنه‌دارى وجود دارد كه متعاقباً بدان اشاره خواهد شد ؛ إن شاء اللَّه ؟\r\n\r\nاقوال دربارهء حقيقت جسم ، نظريهء متكلمان\r\nمتن\r\nاحدها : أنّه مركّب من أجزاء ذوات . . . وهو مذهب جمهور المتكلّمين .\r\nترجمه\r\nنظريهء اوّل مىگويد جسم از اجزايى تشكيل مىشود كه صاحب وضع است و به هيچ وجه قبول تجزيه و قسمتِ خارجى ، وهمى و عقلى نمىكند ، در حالى كه متناهى است . و اين عقيدهء جمهور متكلمان است . « 1 »\r\nشرح\r\nبنابراين قول ، هر جسم از اجزاى بسيار كوچكى كه ذات الوضع هستند - يعنى قابل اشارهء حسيّه اند - تشكيل شده‌است ، در حالى كه آن اجزاء اولًا از نظر عدد محدود و متناهى هستند ، و ثانياً قابل تقسيم به اجزاى كوچك‌تر نيستند نه درخارج قابل تقسيم هستند و نه در قوهء وهم و نه در قوهء عقل .\r\n\r\n\r\n","description":"","footnote":"\r\n( 1 ) . اين نظريه و ساير نظريه‌هايى كه متعاقباً به بعضى از حكما نسبت داده‌مىشود ، از نقل صدرالمتألهين اقتباس شده‌است . ر . ك : اسفار ، ج 5 ، ص 16 - 17\r\n","page_name":" 541 ","page_number":541},
  {"content":"\r\n\r\nانفكاك يك جزء به دو نيم جزء در خارج انقسام خارجى ، نام دارد ، مانند تقسيم يك اتم به دو نيم اتم . انفكاك يك جزء معين در ظرف وهم به دو نيم جزء انقسام وهمى نام دارد . و انفكاك جزء نامعين و كلى در ظرف عقل به دو نيم جزء انقسام عقلى نام دارد .\r\nفرق انقسام وهمى و عقلى آن است كه در انقسام وهمى جزء منقَسم ، معين و مشخص است ولى در انقسام عقلى جزء ، جنبهء كلى و عمومى دارد و عقل به طور كلى حكم مىكند كه هر جسم داراى مقدار قابل تقسيم است و عقل به طور كلى حكم مىكند كه هر جسم داراى مقدار قابل تقسيم است . و در انقسام خارجى جزء معين در خارج وجود دارد .\r\nبنابر اين قول همه انقسامات فوق از اجزاى جسم نفى شده است . اين قول از متكلمان است .\r\n\r\nنظريه نظام\r\nمتن\r\nالثانى : أنّه مركّب كما فى القول الأوّل . . . ونُسِبَ إلى النظّام .\r\nترجمه\r\nقول دوم آن است كه جسم ، مركب است مانند قول اول ؛ با اين تفاوت كه اجزاء غيرمتناهى است .\r\nاين قول منسوب به نظام است .\r\nشرح\r\nاين دو قول يك وجه اشتراك دارند كه عبارت است از اين كه اجزاى جسم غير قابل تقسيم است نه خارجاً و نه وهماً و نه عقلًا .\r\nنظريه نظام يك وجه افتراق هم دارد . و آن عبارت است از اين كه اجزاى جسم ، غير متناهى است ؛ بر خلاف نظر متكلمان كه آنها را متناهى مىدانستند .\r\n\r\n","description":"","footnote":"","page_name":" 542 ","page_number":542},
  {"content":"\r\n\r\n\r\nنظريه ذيمقراطيس\r\nمتن\r\nالثالث : أنّه مركّب من أجزاء بالفعل . . . ونُسِبَ إلى ذيمقراطيس .\r\nترجمه\r\nقول سوم ، جسمْ مركب است از اجزاى بالفعلِ متناهى ؛ اجزاى بسيار كوچك و سخت كه به جهت كوچكى و سختيش قبول قسمت خارجى نمىكنند ، اما قبول قسمت وهمى و عقلى مىكنند . اين قول منسوب به ذيمقراطيس است .\r\nشرح\r\nاين قول مانند قول اول معتقد است كه اجزاى جسم متناهى است ، لكن به جهت كوچكى و سختى آن قبول قسمت خارجى نمىكنند ، اما در قوهء وهم و عقل قبول قسمت مىكنند . پس ، اين قول انقسام وهمى و عقلى را مىپذيرد ؛ بر خلاف قول اول و دوم .\r\n\r\nنظريهء شهرستانى\r\nمتن\r\nالرابع : أنّه متّصل واحد كما فى الحسّ . . . ونُسِبَ إلى الشهرستانى .\r\nترجمه\r\nقول چهارم اين است كه جسم آن طور كه در حس ، متصل مىنمايد در واقع هم متصل واحد است و قبول قسمت به اجزاى متناهى مىكند . اين نظريه منسوب به شهرستانى است .\r\nشرح\r\nدر سه قول قبلى جسم ، مركب بود از اجزاى بالفعل ؛ گرچه جسم متصل مىنمود اما فى الواقع تركيب يافته بود از اجزائى كه در كنار هم چيده شده‌اند .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nاما در اين قول جسم همانطور كه در حس متصل مىنمايد ، در واقع هم يك واحد متصل است و مركب از اجزاى بالفعل نيست ، ولى در عين اتصال ، به اجزاء تقسيم مىشود ، لكن تقسيم پذيرى او منحصر به اجزاى محدود و متناهى است كه در خارج و وَهم حاصل مىشود ، ولى انقسام پذيرى به بىنهايت را كه در قوّه عقل حاصل مىشود ندارد .\r\n\r\nنظريه افلاطون\r\nمتن\r\nالخامس : أنّه جوهر بسيط هو الإتصّال . . . ونُسِبَ إلى أفلاطون الإلهّى .\r\nترجمه\r\nقول پنجم اين است كه جسم ، جوهر بسيط است كه عبارت باشد از اتصال و امتداد جوهرى كه قبول قسمت خارجى و وهمى و عقلى مىكند . و اين منسوب به افلاطون الهى است .\r\nشرح\r\nاين قول جسم را مركب از ماده و صورت نمىداند . بلكه جسم را بسيط دانسته است و عبارت مىداند از همان امتداد جوهرى كه خود عبارت است از جوهرى كه داراى ابعاد سه گانه ( طول ، عرض و عمق ) است .\r\nلازم به ذكر است كه امتداد دو گونه است ؛ امتداد عرضى كه همان خط و سطح و جسم تعليمى است كه عارض بر جسم طبيعى است . و امتداد جوهرى كه عبارت باشد از واجد ابعاد ثلاثه بودن ، كه همان صورت جسميه مىباشد .\r\nفرق اين قول با چهار قول قبلى اين است كه اقوال پيشين جسم را مركب از ماده و صورت مىدانستند ولى اين قول جسم را بسيط مىداند . يعنى براى جسم فقط صورت جسميه قائل است و اعتقاد به ماده ندارد .\r\nفرق ديگر اين است كه تمام تقسيم‌هايى كه براى جسم وجود داشت ، اعم از\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nخارجى يا وهمى يا عقلى را مىپذيرد ؛ بر خلاف قول اول و دوم كه هيچ كدام از تقسيمات را قبول نداشتند و بر خلاف قول سوم كه تقسيم خارجى را قبول نداشت و بر خلاف قول چهارم كه تقسيم عقلى را قبول نداشت .\r\n\r\nنظريهء شيخ الاشراق\r\nمتن\r\nالسادس : أنّه مركّب من جوهر و عرض . . . ونُسِبَ إلى شيخ الإشراق .\r\nترجمه\r\nقول ششم اين كه جسم ، مركب است از يك جوهر و يك عرض . و اين دو عبارتند از جوهر و جسميت تعليمى كه همان امتداد كمى در جهات سه گانه باشد . و اين قول منسوب به شيخ الاشراق « 1 » است .\r\nشرح\r\nشيخ الاشراق مىگويد : جسم از يك جوهر به نام ماده و يك عرض كه عبارت است از امتداد تعليمى - كه همان تعين امتداد در جهات سه گانه است - تشكيل مىشود .\r\nوجه تسميه جسم تعليمى آن است كه سابقاً در مكتب‌خانه‌ها و اكنون در مدارس از اشكال مخصوص هندسى جهت تعليم به دانش آموزان استفاده مىكرده‌اند ، يعنى اجسام چوبى يا پلاستيكى را به شكل مستطيل و مربع و ذوزنقه در مىآوردند و از آن اشكال ، براى تعليم سود مىبردند . از اين جهت آن اجسام به « جسم تعليمى » نامگذارى شده‌اند .\r\n\r\n\r\n","description":"","footnote":"\r\n( 1 ) . شيخ اشراق در تلويح اول از كتاب تلويحات به اين نظريه معتقد شده است در حالى كه در حكمةالاشراق مذهب‌افلاطون را اختيار كرد و هيولى را انكار مىكند لكن بعضى تلاش كرده‌اند كه تلفيقى بين اين دو نظر به وجود آورند ، ولى آن گونه كه صدرالمتألهين فرموده تناقض بين دو كلام شيخ اشراق در دو كتابش با اين وجوه قابل رفع نيست ناگزير بايد گفت وى در دو كتاب خود دو رأى متفاوت دارد\r\n","page_name":" 545 ","page_number":545},
  {"content":"\r\n\r\nدر اصطلاح خاص فلسفى جسم تعليمى به تعين مقدارى جسم طبيعى اطلاق مىشود ، مثلًا جسمى داريم كه بيست يا سى يا چهل سانتىمتر طول يا عرض دارد ، به تعيّن مقدارى اين امتداد ، ( يعنى بيست و سى و چهل سانتىمتر ) جسم تعليمى گفته مىشود .\r\nبنابر اين ، جسم تعليمى عرضى است كه بر جسم طبيعى - كه شيئى است واجد ابعاد ثلاثه - عارض مىشود . شيخ الاشراق حقيقت جسم را از اين عارض و معروض مركب مىداند .\r\n\r\nنظريهء ارسطو\r\nمتن\r\nالسابع : أنّه جوهر مركّب من جوهرَيْن . . . أرسطو والأساطين من حكماء الإسلام .\r\nترجمه\r\nقول هفتم اين كه جسم ، مركب است از دو جوهر ؛ يكى ماده‌اى كه قوّهء هر فعليتى است و دوم اتصال جوهرى كه صورت براى ماده است .\r\nو صورت ، همان اتصال و امتداد جوهرى است كه قبول قسمت به اجزاى غير متناهى « به معناى لايقف » مىنمايد ؛ زيرا اختلاف دو عَرَض ، جسم را تقسيم مىكند . همانطور كه آلت قطاعه به سبب قطع كردن ، جسم را تقسيم مىنمايد ، تا جايى كه به جهت كوچكى يا سختى جسم از تقسيم عاجز شود . در اين جا قوّهء وهم شروع به تقسيم مىكند تا آن جا كه آن هم به جهت خُردى جسم از تقسيم باز مىماند .\r\n( آن گاه نوبت به تقسيم عقل مىرسد ) . عقل ، جسم را به نحو كلى تقسيم مىنمايد . به اين بيان كه جسم هر چه به اجزاى كوچك تر تقسيم شود جزء جديد حجم خواهد داشت و براى آن جانب‌هاى مختلف خواهد بود كه قبول تقسيم تا بىنهايت مىنمايد . بنابراين ، ورود قسمت ، جسم را ( از جسم بودن ) بيرون نمىسازد . و اين قول از ارسطو و بزرگان حكماى اسلام است . « 1 »\r\n\r\n\r\n","description":"","footnote":"\r\n( 1 ) . فارابى و ابن سينا از اين جمله‌اند . ر . ك : اسفار ، ج 5 ، ص 17\r\n","page_name":" 546 ","page_number":546},
  {"content":"\r\n\r\nشرح\r\nارسطو و كسانى كه پس از او نظريه‌اش را برگزيدند ، معتقدند كه جسم ، حقيقتى است مركب از ماده و صورت . ماده كه اثبات آن در فصل بعدى خواهد آمد عبارت است از قوّهء قبولِ صورت‌هايى كه بر جسم وارد مىشود .\r\nاز جملهء صورت ها ، صورت جسميه است كه جسميت جسم را تشكيل مىدهد .\r\nصورت جسميه كه همان امتداد و اتصال جوهرى است عبارت است از امرى كه داراى ابعاد ثلاثه طول ، عرض و عمق باشد ؛ يعنى در باطن جسم خواه كوچك به قدر يك اتم يا بزرگ به قدر خورشيد ، فرض خطوط ثلاثهء متقاطعه را امكان پذير كند .\r\nامكانِ فرضِ اين خطوط نشانه و مصحح جسميت جسم است .\r\nاكنون مىگوييم اختلاف دو عَرَض در جسم گواه بر تقسيم پذيرى آن مىباشد .\r\nمثلًا نيمى از يك صفحهء كاغذ سفيد و نيم ديگرش سياه است و مىتوان كاغذ را به دو نيم سفيد و سياه تقسيم كرد . يا جسمى دو بخش دارد ؛ يكى جانب راست و يكى جانب چپ . پس مىتوان جسم را به اين دو نيم تقسيم كرد . يا ميوه‌اى كه بخشى از آن شيرين است بخش ديگر ترش . همهء اين اختلافات عرضى گواه بر تقسيم پذيرى جسم است . همانطور كه آلت قطاعه مانند كارد يا شوك‌هاى الكتريكى كه براى شكستن اتم به كار مىرود مىتواند جسم را تكه تكه كند .\r\nلكن از آن جا كه ابزار مادى محدود هستند تقسيم خارجى جسم در جهان خارج به نحو محدود صورت مىگيرد . در اين جا قوهء واهمه پا به ميان مىگذارد و جسم بسيار كوچك فرضى را كه در خارج نمىتوان آن را با آلات قطّاعه تقسيم كرد تحويل مىگيرد و شروع به تقسيم آن مىنمايد . در تقسيم آن قدر به پيش مىرود كه به جهت كوچكى جسم توان تقسيم كردن از او سلب مىشود .\r\nدر اين جا نوبت به قوهء عاقله مىرسد . قوهء عاقله جسم كوچك را تحويل مىگيرد و شروع به تقسيم مىكند . منطق قوهء عاقله اين است كه جسم تا آن جا كه جسم است هر\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nقدر كه ريز و ناچيز باشد به حكم جسم بودن قابل تقسيم است و محال است كه در تقسيم كردن به جايى برسيم كه پايان تقسيم باشد ؛ زيرا اگر هنوز جسميت جسم باقى باشد به حكم اين كه هر جسم ، تقسيم مىپذيرد بايد تقسيم ادامه يابد . و اگر در تقسيم به جايى برسيم كه ديگر لاجسم است ، محال است كه از لاجسم ، جسم به وجود آيد و از چيزى كه حجم ندارد موجود با حجم ظهور نمايد .\r\nبنابر اين ، تقسيم در قوه عاقله تحت عنوان « الجسم ينقسم فى نفسه » تا بىنهايت به پيش مىرود و در هر تقسيم جديد جزء كوچك تر گرچه هزار بار كوچك تر از يك اتم باشد ، جانب راست و چپ و جانب پيش و رو دارد . لذا به اقتضاى جوانب مختلف استعداد تقسيم پذيرى هم چنان باقى است و كوچكى اجزاء او را از جسم بودن خارج نمىسازد .\r\nبر اساس اين قول ، جسم همانطور كه در عالم حس يك واحد متصل است در عالم واقع نيز يك واحد متصل است . لكن عقلًا استعداد انقسام پذيرى تا بىنهايت را دارد .\r\n\r\nنقد نظريهء متكلمان\r\nمتن\r\nهذا ما بلغنا من أقوالهم فى ماهيّة . . . من اجتماعه مع غيره جسم ذو حجم .\r\nترجمه\r\nاين مجموعه‌اى از اقوال مختلفى است كه دربارهء ماهيت جوهرى كه جسم نام دارد به دست ما رسيده است و در هر يك از اينها يك يا چند نقطه ضعف وجود دارد كه ما بدان ها به قدر ممكن اشاره مىكنيم .\r\nاما قول اول كه منسوب به متكلمان است . و آن عبارت است از اين كه جسم ، مركب از اجزاى غير قابل تجزيه است و آلت قطّاعه از فاصله اجزاء عبور مىكند ، در حالى كه اجزاء متناهى هستند و قبول اشاره حسيه مىنمايند .\r\nاشكال قول مذكور اين است كه جزء مفروض ( كه غير قابل تقسيم است ) اگر حجم داشته باشد\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nجوانب مختلفى دارد . و از اين رو ، انقسام عقلى در آن جارى مىشود ، گرچه به جهت كوچكى آن ، خارجاً و وهماً تقسيم نشود . و اگر براى او حجمى نيست ممتنع است كه از اجتماع آن با غيرش جسمِ با حجم پديد آيد .\r\nشرح\r\nحاصل قول متكلمان اين است كه : جسم از اجزائى كه قبول تقسيم نمىكند به وجودآمده‌است .\r\nاشكال اين نظريه اين است كه اگر اين اجزاء حجم و جوانب مختلف دارند لامحاله تقسيم مىپذيرند . و اگر ندارند محال است كه جسم از اجزائى كه حجم ندارد به وجود آيد . پس ، اكنون كه حجم دارند حتماً تقسيم مىپذيرند .\r\nحال سؤال اين است كه چه فرقى است ميان قوّهء عاقله و واهمه ، كه در برخى موارد قوّهء عاقله جسم را تقسيم مىكند و در برخى موارد ديگر قوّهء واهمه .\r\nدر پاسخ بايد گفت عقل هميشه با مفاهيم كلى سروكار دارد و وهم با معانى جزئى .\r\nوقتى مىگوييم « الجسم بما أنَّه جسمٌ وبما أنَّ له مقدار قابل للتقسيم » اين يك مفهوم كلى است كه متكفل فهم و نفى و اثباتش عقل است . اما وقتى يك جسم خاص و جزئى را مورد بحث قرار مىدهيم و مىگوييم « هذا الجسم الجزئى قابلٌ للتقسيم » اين يك مفهوم جزئى است كه قوّهء واهمه متكفل فهم و نفى و اثبات آن است .\r\nدر اين كه آيا قوهء عاقله و واهمه ماهيتاً دو قوّه هستند يا يك قوه لكن در دو مرتبه قرار دارند ميان حكمايى چون شيخ الرئيس و صدرالمتألهين اختلاف است .\r\nصدرا مىگويد ميان عقل و وهم فرقى در ماهيت نيست هر چه عقل به نحو كلى درك مىكند وهم آن را به نحو جزئى درك مىنمايد به عبارت ديگر وهم عبارت است ازعقل متنزل . حال اين وهم يا اصلًا صعود نكرده و به مرتبه ادراك كليات نائل نيامده ، كه مىشود قوّهء واهمهء حيوانات . يا صعود كرده و به مرتبهء ادراك كليات رسيده اما اكنون تنزل نموده‌است كه مىشود قوّهء وهميه در انسان .\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nبنابر نظر شيخ الرئيس و علامه قوّه واهمه يك قوّهء مستقلى است و يكى از قواى پنج گانهء باطن به شمار مىرود اما بنابر نظر صدرالمتألهين يك قوّهء مستقلى نيست .\r\nطبعاً صدرا قواى باطن را در چهار قوهء عقل و خيال و حافظه و متصرفه خلاصه مىكند . ولى به نظر شيخ الرّئيس و ديگران از جمله مؤلف چون وهم يك قوّهء مستقلى است قواى باطن پنج تا مىشوند .\r\nعلامه مىفرمايد وهم عبارت است از درك معانى جزئى كه منتزع از احساسات باطن مىباشد و اگر منتزع از احساسات باطن نباشد وهم نيست .\r\n\r\nاستدلال دوم بر رد قول متكلمان\r\nمتن\r\nوايضاً لنفرض جزءاً لا يتجزّى بين جزئين . . . وهو ضرورىّ البطلان .\r\nترجمه\r\nو نيز ما فرض مىكنيم يك جز لايتجزا را كه ميان دو جزء لايتجزاى ديگر واقع شده است . حال آن جزء ميانى اگر مانع از تماس دو جزء كنارى هست اين گواه بر تقسيم پذيرى اوست ؛ زيرا هر يك از دو جزء كنارى ، سطحى از آن جزء ميانى را ملاقات مىكنند . اما اگر آن جزء ميانى مانع از تماس دو جزء كنارى نيست وجود جزء وسط و عدم آن يكسان است .\r\nشبيه جزء لايتجزى است ، هر چيز ديگر كه بخواهد وسط قرار بگيرد . در اين صورت واسط چيزى را از چيزى جدا نساخته ، در حالى كه اين ضرورى البطلان است .\r\nشرح\r\nمؤلف حكيم رحمه الله در رد قول متكلمان علاوه بر دليل قبلى دو دليل ديگر نيز اقامه مىفرمايند : اول آنها اين است كه اگر دو جزء لايتجزا داشته باشيم و ميان آن دو ، يك جزء لايتجزاى ديگر قرار دهيم سؤال اين است كه جزء وسطى آيا نقشى در حايل شدن ميان آن دو جزء دارد يا ندارد ؟ اگر دارد اين گواه است كه جزء وسطى جوانب و\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nسطوح مختلف دارد كه يك جانب از آن با جزء دست راست و جانب ديگر با جزء دست چپ ملاقات مىنمايد . و به اين جهت ، قابل تقسيم است .\r\nو اگر جزء وسطى نقشى در حايل شدن ميان آن دو جزء ندارد . پس بود و نبودش يكسان هست ، در حالى كه فرض ما آن بود كه بود و نبود او يكسان نيست .\r\nحال اگر به جاى جزء وسط كه جزء لايتجزا فرض كرديم هر چيز ديگر هم بگذاريم فرقى در نحوهء استدلال ندارد . لذا مؤلف مىگويد : « ومثله كل وسط مفروض » .\r\n\r\nاستدلال سوم بر رد قول متكلمان\r\nمتن\r\nوايضاً لنفرض جزءاً لايتجزّى فوق . . . وهي كثيرة مذكورة فى كتبهم .\r\nترجمه\r\nو نيز بايد فرض كنيم جزء لايتجزايى كه فوق دو جزء لايتجزاى ديگر و بر محل تلاقى ( سطح ) آن دو قرار مىگيرد . حال اگر جزء فوقانى به تمام خود يا بعض خود همهء آن دو جزء تحتانى را ملاقات نمايد اين گواه است بر تجزيه پذيرى جزء فوقانى .\r\nو اگر به تمام خود فقط يكى از آن دو را ملاقات نمايد اين گواه است كه بر سطح ديگرى استوار نبوده است در حالى كه فرض بر اين بود كه استوار است .\r\nو اگر جزء فوقانى به تمام خود يا بعض خود ، بخشى از دو جزء تحتانى را ملاقات نمايد ، گواه بر آن است كه هم جزء فوقانى و هم دو جزء تحتانى تقسيم مىپذيرند .\r\nدر بطلان جزء لايتجزى براهين متعددى آورده‌اند كه در كتب فلاسفه مكتوب است . « 1 »\r\nشرح\r\nاستدلال سومى بر ابطال قول متكلمان وجود دارد ، آنها گفتند جسم به اجزاى غير\r\n\r\n\r\n","description":"","footnote":"\r\n( 1 ) . منظومه ، ص 222 - 227 و نيز اسفار ، ج 5 ، ص 25 - 29\r\n","page_name":" 551 ","page_number":551},
  {"content":"\r\n\r\nقابل تجزيه تقسيم مىشود . و به عبارت ديگر قايل به جزء لايتجزا شدند . مؤلف در ابطال قول آنها و ابطال اصل مدعى مىگويند كه :\r\nاگر ما دو جزء لايتجزا داشته باشيم و بر روى اين دو جزء يك جز لايتجزاى ديگر استوار كنيم . در اين جا اگر جزء فوقانى به تمام يا بعض خود همهء آن دو جزء تحتانى را بپوشاند دليل آن است كه جزء فوقانى قابل تقسيم است ؛ زيرا اگر تمام او تمام دو جزء را پوشانده ، پس نيمى از او يك جزء را و نيم ديگرش جزء ديگر را پوشش داده است . همچنين اگر بخشى از آن ، دو جزء تحتانى را پوشانده است در اين صورت نيز جزئى از آن جزء نخست را و جزئى ديگر جزء دوم را استتار كرده است .\r\nولى اگر جزء فوقانى يكى از آن دو جزء تحتانى را ملاقات نموده و با ديگرى ملاقات ندارد خوب اين مسأله‌اى است كه خلاف فرض است ؛ زيرا فرض آن است كه جزء فوقانى بر هر دو جزء تحتانى استوار است .\r\nاما اگر بخشى از جزء فوقانى بخشى از يك جزء تحتانى و بخشى ديگر از جزء فوقانى بخشى ديگر از جزء تحتانى را ملاقات نموده است باز اين گواه بر آن است كه هم جزء فوقانى به دو نيم تقسيم مىشود و هم دو جزء تحتانى ؛ زيرا نيمى از جزء فوقانى نيمى از يك جزء تحتانى و نيم ديگر جزء فوقانى نيمى از جزء ديگر تحتانى را ملاقات نموده‌است .\r\nپس ، هم جزء فوقانى به دو نيم تقسيم شده ، و هم دو جزء تحتانى به دو نيم جزء تقسيم شده‌اند .\r\n\r\nنقد نظريه نظام\r\nمتن\r\nوامّا القول الثانى المنسوب إلى النظّام . . . الحجم بالضرورة ، والضرورة تدفعه .\r\nترجمه\r\nاما قول دوم كه به نظَّام منسوب است . و آن عبارت است از اين كه جسم ، مركب از اجزاى لايتجزا و غيرمتناهى است .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nعلاوه بر اشكالِ قبلى كه بر قول اول وارد بود اشكال ديگرى ( نيز ) بر آن وارد است . و آن اين كه اگر اجزاى جسم غير متناهى باشند بر فرض داشتن حجم ، موجب مىشود جسمى كه متكون از اجتماع اين اجزاى غير متناهى هست از نظر حجم ، غير متناهى شود . و بالضروره داشتن جسم غير متناهى باطل است .\r\nشرح\r\nبر قول نظام دو ايراد وارد است . يكى همان ايرادى است كه بر قول اول وارد بود كه ما جزء غير قابل تقسيم نداريم ( به براهينى كه گذشت ) .\r\nايراد دوم نظريهء ايشان اين است كه وى اجزاى بالفعل جسم را غير متناهى مىداند .\r\nاگر سخن وى صحيح باشد از اجتماع اجزاى بالفعل غير متناهى لازم مىآيد جسمى پديد آيد كه از نظر حجم ، غير متناهى باشد . و در جاى خود اثبات شده‌است كه ما جسم غير متناهى نداريم .\r\n\r\nنقد نظريهء ذيمقراطيس\r\nمتن\r\nوأمّا القول الثالث المنسوب إلى . . . المحسوسة ، وإليها تنتهى بالتجزئة .\r\nترجمه\r\nو اما قول سوم كه به ذيمقراطيس منسوب است اين است كه جسم ، مركب است از اجزاى بسيار كوچك و سخت كه در خارج قبول تقسيم نمىكند ؛ گرچه در وهم و عقل قبول تقسيم مىنمايد .\r\nاشكالى كه در اين قول هست اين است كه اين اجزاء ناگزير جوهرهاى صاحب حجمى هستند ، پس اجسامى هستند . صاحب اتصال جوهرى كه اجسام محسوس از آنها تأليف مىيابد . ( پس چرا آنها را غير قابل تقسيم مىداند ) آنچه را كه اين قول ثابت مىنمايد اين است كه اجسام اوليه‌اى وجود دارند كه آنها مبدأ اجسام محسوس مىباشند .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nالبته از اين قول برنمىآيد كه نفى هيولا كند و تركيب جسم از هيولا و صورت جسميه را ابطال نمايد . و به زودى اثبات هيولا در فصل بعدى خواهد آمد .\r\nپس بازگشت نظريه ذيمقراطيس به اثبات صورت جسميه براى اجسام ذريهء اوليه‌اى است كه مبدأ اين اجسام محسوس هستند و اجسام محسوس به هنگام تجزيه به آن اجسام ذريهء اوليه بازمىگردند .\r\nشرح\r\nاشكالى كه در قول ذيمقراطيس وجود دارد اين است كه آن اجزاى بسيار كوچك كه از اجتماع آنها اجسام محسوس پديد مىآيد به دليل آن كه حجم دارند قابل تقسيم به اجزاى كوچك تر هستند . پس چرا ايشان آنها را غير قابل تجزيه مىداند .\r\nالبته بديهى است كه نمىتوان سخن ذيمقراطيس را كه قائل به مبادى اتمى براى اجسام محسوس است حمل بر نفى هيولا و ابطال تركيب جسم از هيولا و صورت كرد . گو اين كه برخى خواسته‌اند نظريهء وى را مستمسكى براى نفى هيولا قرار دهند .\r\nدر حالى كه از سخن وى چنين چيزى استفاده نمىشود و اثبات هيولا در فصل بعدى خواهد آمد . نتيجه اين كه سخن وى به تأليف اجسام از اجزاى ذَريه بر مىگردد و اجزاى ذريه خود ، مانند اجسام بزرگ محكوم به حكم جسميت مىباشند .\r\n\r\nنقد نظريه شهرستانى\r\nمتن\r\nوأمّا القول الرابع المنسوب إلى . . . وهو ضرورىّ البطلان .\r\nترجمه\r\nو اما قول چهارم كه منسوب به شهرستانى است اين است كه جسم همانطور كه در عالم حس ، متصلِ واحد است در حقيقت همچنين است و به اجزاى متناهى قبول تقسيم مىنمايد .\r\nاشكال اين نظريه اين است كه لازمه‌اش وقوف تقسيم عقلى است . و اين بالضرورة باطل است .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nشرح\r\nنظريهء شهرستانى از آن جهت كه جسم را در عالم حس و در عالم واقع ، واحد متصل مىداند شبيه نظريهء ارسطو و حكماى تابع اوست .\r\nاشكالى كه بر نظريهء او وارد است اين است كه وى تقسيم جسم را منحصر در تقسيم خارجى و وهمى مىداند . لذا اجزاى جسم را متناهى مىداند و قائل به تقسيم عقلى اجزاء نيست .\r\nما پيش از اين گفتيم كه وقتى وَهْم از تقسيم جسم به دليل كوچكى و ناچيزى او باز ماند عقل پا به ميدان مىگذارد و بر خلاف وَهْم كه احكام جزئى صادر مىكند حكم كلى صادر مىكند كه جسم تا بىنهايت قابل تقسيم به اجزاى كوچك تر است . از اين رو عقل جسم را « بِما انَّهُ جِسْمٌ » تا بىنهايت به اجزاى ريز و ريزتر تقسيم مىنمايد . لذا بنابر نظريهء حكماى متأخر تقسيم اجزاء تا بىنهايت در ظرف عقل به پيش مىرود .\r\nاشكال ديگرى كه بر اين نظر وارد است اين است كه اتصال جسم در عالم واقع مورد ترديد است . بيان اين مطلب در ردّ قول هفتم نيز خواهد آمد ؛ إن‌شاء اللَّه .\r\n\r\nنقد نظريهء افلاطون\r\nمتن\r\nوأمّا القول الخامس المنسوب إلى . . . المحسوسة كلاماً سيأتى إن شاء اللَّه .\r\nترجمه\r\nاما قول پنجم ، كه منسوب به افلاطون است و آن اين است . كه جسم ، جوهر بسيط است . و آن عبارت است از اتصال جوهرى كه تا بىنهايت قبول قسمت مىكند .\r\nاشكالى كه در اين نظريه هست اين است كه بساطت جسم ، مورد قبول نيست ؛ به جهت سخنى كه به زودى در فصل بعد راجع به اثبات هيولا براى جسم خواهد آمد . « 1 »\r\n\r\n\r\n","description":"","footnote":"\r\n( 1 ) . از فصل پنجم از همين مرحله\r\n","page_name":" 555 ","page_number":555},
  {"content":"\r\n\r\nمضافاً به اين كه وصول قوهء حس به اتصال جوهرى كه در جسم ، وجود دارد مورد ايراد هست .\r\nهمانطور كه به زودى خواهد آمد . « 1 »\r\nشرح\r\nحاصل اشكالى كه بر قول افلاطون هست اين است كه ايشان جسم را بسيط مىدانند ، در حالى كه با تكيه بر برهان در فصل بعد ثابت مىشود كه هيولا به عنوان يكى از دو جزء جسم ، وجود دارد . پس جسم بسيط نيست بلكه مركب از دو جزء هست .\r\nبه علاوه اين كه ادراك حسى ما از جسم - همانطور كه قبلًا هم گفتيم - به اعراض و اوصاف آن بر مىگردد . و ما از جسم در مرتبهء حس ، ادراكى فراتر از اعراض او نداريم ؛ اذعان به جوهريت آن و ساير جواهر ، توسط قوّهء عقلى صورت مىگيرد ، نه قوّهء حسى .\r\nحال اگر جسم ، بسيط باشد و درك ما از آن به درك اتصال جوهرىاش برگردد ، از آن جهت كه اتصال جوهرى ، جوهر است و جوهر به قواى حاسه ادراك نمىگردد ، ايراد ديگرى در نظريهء افلاطون رخ مىنمايد . و آن اين است كه ادراك ما از اتصال جوهرى با قواى حاسه صورت گرفته‌است با آن كه با قواى حاسه نمىتوان جوهر را درك كرد . « 2 »\r\n\r\nنقد نظريه شيخ اشراق\r\nمتن\r\nوأمّا القول السادس المنسوب إلى . . . أن يفرض فيه أبعاد ثلاثة .\r\n\r\n\r\n","description":"","footnote":"\r\n( 1 ) . ر . ك : پايان همين فصل : « لا حجة تدل على كون الجسم في اتصاله كما هو عليه عند الحّس »\r\n( 2 ) . اين ايراد بر نظريه تركيب هم مىتواند وارد باشد ، لكن پاسخش در هر دو مورد اين است كه بحث در مورد جسم « بما انه جسم » است كه مركب است يا بسيط ؛ نه جسم « بما انه محفوف بالاعراض والاوصاف » . پس اگر به بساطت جسم هم فرضاً قائل شويم لزومى ندارد كه معتقد باشيم ادراك ما از اتصال جوهرى با قواى حاسه صورت مىگيرد ، تا اين ، اشكالى بر قائلين اين قول باشد\r\n","page_name":" 556 ","page_number":556},
  {"content":"\r\n\r\nترجمه\r\nقول ششم منسوب به شيخ اشراق است . و آن اين است كه جسم ، مركب از جوهر و عرض است .\r\nجوهر آن همان مادهء اوست و عَرَض آن عبارت از جسم تعليمى آن مىباشد كه از انواع كم متصل است .\r\nدر اين نظريه دو ايراد ( عمده ) وجود دارد . اولًا معنا ندارد كه عَرَض مقوّم جوهر ( جسم ) باشد . به علاوه لازم مىآيد كه يك ماهيت حقيقى ، از دو مقولهء مختلف يعنى جوهر و كم تأليف يابد ، در حالى كه مقولات به تمام ذات با يك‌ديگر متباين هستند .\r\nو ثانياً « كم » عَرَضى است كه هر جا باشد احتياج به موضوع دارد . لذا اين امتداد مقدارى كه با آن ، طول و عرض و عمقِ جسم اندازه گرفته مىشود ، كمّى است كه به موضوعى احتياج دارد كه در آن حلول كند . و اگر در موضوع آن اتصالى نبود كه قبول اتصاف به تعين كند آن عرض بر آن موضوع ، عارض نمىگشت و بر او حلول نمىنمود .\r\n( فى المثل ) اگر ما مقدارى موم برداريم و آن را متوالياً به صورت كُره ، استوانه ، مخروط و مكعب در آوريم . اشكال را متغير مىيابيم . اما براى موم يك اتصالى وجود دارد كه در همه اشكال مختلف ، باقى و محفوظ مىماند . پس در اينجا دو اتصال وجود دارد ؛ اتصالى مبهم و فى نفسه غير متعين كه اگر نبود موم هم نبود . ديگر اتصال و امتدادى متعين كه اگر نبود جسميت موم ، از بين نمىرفت ، اتصال اوّلى صورت جسم است و اتصال دومى عَرضى است كه بر جسم ، عارض مىگردد .\r\nانقسام جسم ، از حيث عروض انقسام بر اتصال كمى آن است . اما ازحيث اتصالِ ذاتىِ مبهم ، امكان فرض ابعاد ثلاثه در جسم وجود دارد .\r\nشرح\r\nهمانطور كه ملاحظه مىشود شيخ اشراق جسم را مركب از ماده و كم كه عرضى از اعراض است مىداند . نخستين اشكال بر وى اين است كه جسم كه خود يكى از جواهر است چگونه ممكن است از مقوّمى كه عرض است تركيب يابد . به عبارت ديگر چطور عرض مىتواند پايه‌گذار جوهرى به نام جسم باشد .\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nاشكال دوم اين كه ماهيت واحدى چون جسم نمىتواند از دو مقولهء متباين بالذات تأليف يابد . مقولات همه متباين بالذاتند . از دو مقولهء متباين ، امكان تأليف يك ماهيت وجود ندارد .\r\nاشكال سوم اين كه كمّ امتدادى كه با آن ، طول و عرض و عمق جسم مشخص مىگردد - فى المثل مىگوييم طول اين كتاب سى ، عرض آن بيست و عمق آنچهار سانتىمتر هست - خود عرضى است كه به موضوع نياز دارد . اگر در جسم ، اتصال جوهرى كه صورت جسميه را تشكيل مىدهد نباشد چه چيزى در جسم مىتواند متصف به تعين مقدارى « سى » « بيست » و « چهار » سانتىمتر شود ؟ و كمّ امتدادى به عنوان عرض بر چه چيز مىتواند عارض شود ؟ !\r\nبه عنوان مثال مقدارى موم را بر مىداريم و با آن اشكال مختلفى چون كره ، استوانه و مخروط مىسازيم . در همهء اين اشكال يك وحدت اتصالى مشاهده مىشود كه با انهدام شكل قبلى و پيدايش شكل بعدى آن محفوظ مىماند . از اين جا در مىيابيم كه جسم موم دو اتصال دارد : يكى اتصال مبهمى كه در ضمن همه اشكال وجود دارد و اگر آن اتصال نباشد جسم موم وجود نخواهد داشت . و ديگر اتصالى كه به واسطهء آن اشكال مختلف به وجود مىآيد و با انهدام آن جسميت موم از بين نمىرود . انقساماتى كه بر جسم وارد مىشود انقساماتى است كه اولًا بر قسم دوم از اتصال كه همان امتداد كمى باشد وارد مىشود و ثانياً و بالعرض بر جسم « بماانّه جِسْمٌ » وارد مىآيد .\r\nحاصل اشكال سوم اين است كه امتداد كمّى ، عَرَضى است كه موضوع مىخواهد .\r\nموضوع آن به جز اتصال جوهرى چيز ديگرى نمىتواند باشد . وقتى جسم داراى اتصال جوهرى است ناگزير از دو جوهر ماده و صورت تأليف مىيابد و بر اين اساس ، نظريه شيخ اشراق كه جسم را از يك جوهر به نام ماده و يك عرض به نام امتداد كمّى مركب مىداند مردود خواهد بود . « 1 »\r\n\r\n\r\n","description":"","footnote":"\r\n( 1 ) . ماده در كلمات شيخ اشراق متزلزل و متغير است در حكمة الإشراق تصريح مىكند كه ماده همان مقدار جوهرى است كه قائم به خويش است . يعنى در آنجا ماده را جوهر قابل معرفى نمىكند . اما در تلويحات مىگويد ماده همان جوهر قابل است . يعنى همان تفسيرى كه مشائين از ماده دارند\r\n","page_name":" 558 ","page_number":558},
  {"content":"\r\n\r\n\r\nنظريهء شيخ الرئيس دربارهء اتصال جوهرى\r\nمتن\r\nقال الشيخ فى الشفاء : . . . العرضىّ الذى هو الجسم التعليمىّ .\r\nترجمه\r\nشيخ در شفاء مىگويد : « 1 »\r\n« جسميت در حقيقت همان صورت اتصالى است كه قابل ابعاد ثلاثة باشد . و اين معنا غير از مقدار و غير از جسم تعليمى است ؛ زيرا جسم از آن جهت كه صورت اتصالى دارد مخالف جسم ديگر از جهت بزرگ‌تر يا كوچك‌تر بودن ، نيست . و از جهت صورت اتصالى ، مناسب نيست كه گفته شود جسم ، مساوى جسم ديگر است يا معدود به شىء ديگر يا عاد براى شىء ديگر يا مشارك يا مباين آن است . همهء اين عناوين براى جسم از آن جهت است كه مقدار دارد و از آن جهت كه جزئى از آن عاد اوست . و اين اعتبار غير از اعتبار جسميتى است كه ما ذكر كرديم . »\r\nخلاصه آن كه وارد كردن امتداد كمّى عَرَضى در ماهيت جوهر ، علاوه بر نادرستى آن ( به جهت تقويم جوهر از عَرَض ) خلطى است بين اتصال جوهرى و امتداد عرضى كه همان جسم تعليمى است .\r\nشرح\r\nشيخ الرئيس در شفاء مطلبى در تأييد كلام مؤلف دارند . ايشان مىگويند : جسم از آن جهت كه جسم است با هر جسم ديگر مشترك است و از اين جهت كوچكى و بزرگى ، تساوى و تباين معنا ندارد . جسم كوچك و بزرگ هر دو از آن جهت كه قابل فرض خطوط ثلاثه هستند و داراى اتصال جوهرى مىباشند يكسان هستند .\r\nآنچه كه موجب تمايز دو جسم از يك‌ديگر مىشود به واسطهء اعراض آن ، از جمله\r\n\r\n\r\n","description":"","footnote":"\r\n( 1 ) . الهيات شفاء ، مقالهء دوم ، فصل دوم ، ص 64 از طبع جديد\r\n","page_name":" 559 ","page_number":559},
  {"content":"\r\n\r\nامتداد كمى عارض بر آن است . پس خلط ميان اتصال جوهرى كه ما به الاشتراك ميان همهء اجسام است و بين اتصال امتدادى كه مىتواند ما به الافتراق اجسام باشد ، اشتباه بزرگى است كه در كلام شيخ اشراق مشاهده مىشود .\r\nو اما شرح اصطلاحات رياضى :\r\n- « عاد » در رياضى عبارت است از عددى كه اسقاط آن به نحو مكرر ، عدد را از بين مىبرد . مثلًا عدد سه نسبت به عدد نُه عاد آن محسوب مىشود ؛ زيرا اسقاط مكرر سه از نُه ، عدد نه را به صفر مىرساند . پس عدد سه نسبت به نه عاد است . همانطور كه عدد نه معدود به اين عاد مىباشد ؛ يعنى از جمع و تكرار سه ، عدد نه به دست مىآيد .\r\n- « اعداد مشتركه » اعدادى هستند كه عاد مشترك دارند مانند « چهار » ، « شش » و « هشت » كه عاد اينها عدد « دو » است و در يك عاد اشتراك دارند . همانطور كه اعداد متباينه عاد آنها فقط عدد يك مىباشد ، مانند عدد پنج و هفت كه متباين هستند و فقط عدد « يك » عاد آنها مىباشد .\r\n\r\nنقد نظريه ارسطو و طرح نظريه فيزيك جديد\r\nمتن\r\nوأمّا القول السابع المنسوب إلى . . . بهذا المعنى أصلًا موضوعاً لنا .\r\nترجمه\r\nو اما قول هفتم كه منسوب به ارسطو است ، عبارت است از اين كه جسم ، مركب است از هيولا و صورت جسميه . صورت جسميه عبارت است از اتصال جوهرى همان گونه كه حس آن را مىيابد . و اتصال جوهرى عبارت است از اين كه جسم به گونه‌اى باشد كه امكان فرض خطوط سه گانهء متقاطعه كه ترسيم كننده چند زاويهء « 1 » قائمه باشد در آن باشد و قبول قسمت به اجزاى غير متناهى نمايد . اما\r\n\r\n\r\n","description":"","footnote":"\r\n( 1 ) . همان‌طور كه قبلًا گفتيم از تقاطع دو خط طول و عرض مانند اين علامت ( + / ) چهار زاويهء قائمه و از تقاطع خطديگر عمودى بر آنچهار زاويه جديد از قسمت بالا و چهار زاويه ديگر از زير به وجود مىآيد كه جمعاً دوازده زاويه مىگردد\r\n","page_name":" 560 ","page_number":560},
  {"content":"\r\n\r\nهيولا به زودى اثبات آن خواهد آمد « 1 » . و صورت جسميه كه همان اتصال باشد توضيحش گذشت . « 2 »\r\nاين مطلب كه جسم ، مركب از ماده و اتصال جوهرى هست و بىنهايت تقسيم مىپذيرد ، درست است . لكن دليلى وجود ندارد كه دلالت كند كه جسم همان گونه كه در عالم حس متصل است ، در عالم واقع هم متصل باشد ؛ به جهت آن كه خطاى حس اجتناب ناپذير است .\r\nدانشمندان علوم طبيعى اخيراً پس از تجربيات دقيق فنى كشف كرده‌اند كه اجسام از اجزاى اتمى تشكيل يافته‌اند و از جرميت خالى نيستند ، لكن فاصله بين آن اجزاء چند برابر بيشتر از آن مقدارى است كه اجزاء امتداد دارند .\r\n( اگر نظريهء دانشمندان جديد صحيح باشد ) بايد قول هفتم را منطبق كرد بر آنچه كه اكنون كشف كرده‌اند ؛ يعنى بر اجزاى اتمى كه مبدأ تكون اجسام محسوس است و جسم به اين معنا ( اجزاى اتمى ) بايد موضوع بحث ما ( در بحث شناخت جسم و تعريف آن ) قرار گيرد .\r\nشرح\r\nهمانطور كه ملاحظه شد قول هفتم كه نظريهء ارسطو و اتباع اوست از جهاتى كم نقص‌ترين نظريه‌هاست . قائلين به اين قول معتقدند كه جسم ، مركب است - اما نه از جوهر و عرض ، آن طور كه شيخ اشراق مىگفت - بلكه از دو جوهر ، يكى اتصال جوهرى كه عبارت از حقيقتى است كه امكان ترسيم خطوط ثلاثه در آن مىرود .\r\nامكان ترسيم خطوط ثلاثه به وجهى كه گذشت خواه در جسم كوچكى چون اتم يا جسم بزرگى چون يك ستارهء عظيم الجثه تصحيح كنندهء جسميت جسم است و جوهر ديگرى به نام هيولا كه اثبات آن در فصل بعدى خواهد آمد .\r\nلكن اشكالى كه در اين نظريه وجود دارد اين است كه قائلين آن اعتقاد دارند كه جسم همان گونه كه در عالم حس و ظهور ، يك واحد متصل است در عالم واقع و خارج هم يك واحد متصل است ؛ در حالى كه امروزه تحقيقات علمى نشان داده‌است\r\n\r\n\r\n","description":"","footnote":"\r\n( 1 ) . ر . ك : فصل پنجم از همين مرحله\r\n( 2 ) . در همين فصل وقتى در قول ششم مناقشه شد\r\n","page_name":" 561 ","page_number":561},
  {"content":"\r\n\r\nكه اجزاى خُرد جسم گرچه در كنار هم قرار گرفته‌اند ولى ميان آن اجزاء ، فواصلى وجود دارد كه حجم آنها بيشتر از حجم خود آن اجزاء مىباشد . بنابراين در حقيقت ، اتصالى ميان اجزاى جسم وجود ندارد ؛ گرچه در عالم حس ، جسم يك واحد متصل مىنمايد .\r\nفى المثل وقتى ما يك تكه گوشت را با چشم غير مسلح مىبينيم آن را يك واحد متصل مىيابيم ؛ اما وقتى آن را با چشم مسلح ملاحظه مىكنيم ، سلول‌هاى ريز آن را در حالى كه كنار هم قرار گرفته‌اند و ميان آنها فاصله وجود دارد مشاهده مىنماييم .\r\nبنابراين ، مدعاى اين نظريه كه جسم ، در عالم واقع هم يك واحد متصلى است ، سخن بىدليل و مخدوشى است . بله مىتوان اين نظريه را بر اتم كه واقعاً يك واحد متصل است و مبدأ تكوّن اجسام محسوسه است منطبق دانست . در اين صورت ، جسم به معناى اجسام اتمى مىتواند موضوع گفت‌وگوى فلاسفه در مبحث جسم قرار گيرد و از جسم ، جسم‌هاى ذريه و اتمى اراده شوند ، نه جسم‌هاى محسوس .\r\n\r\nآيا مىتوانيم انرژى را كه مبدأ تكون اتم‌هاست جسم نخست بدانيم ؟\r\nمتن\r\nنعم لو سلّم ما يقال : « إنّ المادّة . . . مايناسب هذا الوضع ؛ فليتأمّل .\r\nترجمه\r\nآرى ، اگر اين گفته ، مسلم گردد كه ماده - يعنى اجسام اوليه اتمى - قابل تبديل به انرژى هست و ( مسلم گردد كه ) ماده مجموعه‌اى از ذرات متراكم انرژى است ، در اين صورت لازم است كه در مباحث فلسفى ، انرژى را به عنوان نوع عالى كه قبل از جسم ، مترتب بر جوهر هست مطرح كنيم . و در مرحلهء بعد ابحاث متفرقه ديگر را بر اساس تناسبى كه با فرض جديد دارند مطرح نماييم ، لكن در مطلب بايد تأمل شود .\r\nشرح\r\nمعناى كلمهء « ماده » در اصطلاح فلسفه عبارت است از جوهرى كه قبول صور\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nجسميه و صور نوعيه مىنمايد . لكن در فيزيك معناى ديگرى دارد . و آن عبارت است از ذرات اتمى و مولكول‌هايى كه تشكيل اجرام محسوسه را مىدهند .\r\nمؤلف رحمه الله پيش از اين گفتند كه ممكن است قول هفتم را در باب جسم بر ذرات اتمى كه ظاهراً و باطناً واحد متصل هستند منطبق بدانيم و جسم را درمباحث فلسفى به ذرات اتمى معنا كنيم . حال مىخواهند يك پله بالاتر بروند . مىگويند اگر اين مطلب در فيزيك امروز درست باشد كه ذرات اتمى و مولكول‌هاى به وجود آورندهء اجسام خود نيز مجموعه‌اى از انرژىهاى بالقوه هستند و در شرايط مناسب ، تبديل به انرژى مىگردند ، لازم مىآيد كه قبل از آن كه از ذرات اتمى به عنوان جسم فلسفى بحث كنيم از انرژى به عنوان نوع عالى كه فوق همه انواع مادى هست و زير مجموعه جنس جوهر مىباشد بحث كنيم .\r\nبه عبارت ديگر بحث از انرژى به عنوان مقدمهء بحث جسم بايد قبل از بحث جسم مورد بحث و گفت‌وگو واقع شود و در ترتيب مباحث فلسفى بحث از انرژى را بر مباحث ديگر مقدم بداريم و سپس از اجرام اتمى و بعد از آن از اجسام محسوس سخن بگوييم .\r\nدر پايان مؤلف حكيم رحمه الله مىفرمايند : فليتأمل ؛ يعنى در مطلبى كه گفته شد بايد تأمل بيشتر روا داشت ؛ زيرا همان سخن كه درباره ذرات اتمى گفتيم دربارهء انرژى هم مىتوان گفت . دربارهء ذرات اتمى گفتيم كه آنها به دليل امكان فرض خطوط ثلاثه در آنها ، جسم هستند و بلكه مبدأ اجسام محسوسه هستند . همين سخن را در انرژى هم كه مبدأ تكون ذرات اتمى هست مىتوانيم بگوييم ؛ زيرا خود انرژى يا داراى ابعاد ثلاثه هست يا نيست . اگر هست پس او هم به نوبهء خود ، جسم است و بحث از آن چيزى جداى از بحث جسم نيست . و بر اين اساس لزومى ندارد براى آن مبحث جداگانه‌اى ترتيب بدهيم . و اگر جسم نيست اين سؤال رخ مىنمايد كه چگونه ممكن است از لاجسم ، جسم به وجود آيد . بنابر اين كلمهء « فَلْيتأمل » تأمل و انصرافى است از جملهء « نعم لو سلم ما يقال » .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nبه پرسش‌هاى زير پاسخ دهيد\r\n1 . جسم را تعريف كنيد .\r\n2 . دريافت‌هاى حسى ما از جسم به چه چيز آن مربوط مىشود ؟\r\n3 . نظريهء متكلمان و نظّام دربارهء حقيقت جسم چيست و چه تفاوتى اين دو نظريه با هم دارند ؟\r\n4 . نظريهء ذيمقراطيس و شهرستانى را دربارهء حقيقت جسم تقرير كنيد .\r\n5 . سهروردى جسم را از چه مركب مىداند ؟\r\n6 . ارسطو و ساير حكماى اسلام دربارهء حقيقت جسم چه نظرى دارند ؟\r\n7 . نظريهء افلاطون دربارهء جسم چيست و اشكال آن كدام است ؟\r\n8 . اشكال نظريهء سهروردى دربارهء جسم چيست ؟\r\n9 . نقطهء مثبت و منفى در نظريه ارسطو دربارهء جسم كدام است ؟\r\n10 . آيا در مباحث فلسفى مىتوانيم انرژى را قبل از جسم به عنوان يك جوهر عالى و مستقل مورد بحث قرار دهيم . چرا ؟\r\n\r\n","description":"","footnote":"","page_name":" 564 ","page_number":564},
  {"content":"\r\n\r\n\r\nالفصل الخامس‌فى ماهية المادّة وإثبات وجودها\r\n\r\nاثبات هيولا از طريق مغايرت حيث « قوه » با « فعل »\r\nمتن\r\nلا ريب أنّ الجسم فى أنّه جوهر يمكن . . . وأنّ الامتداد الجوهرىّ صورةٌ لها .\r\nترجمه\r\nترديدى نيست كه جسم از آن جهت كه در آن امكان فرض امتدادات ثلاثه هست امر بالفعلى است . و از آن جهت كه در آن امكان وجود كمالات اولية - كه به صور نوعيه‌اى كه مكمل جسمند نام‌گذارى شده‌اند - و كمالات ثانويه - كه همان اعراضى هستند كه خارج از حقيقت جسمند - هست امر بالقوه‌اى است .\r\nو حيثيت فعليت غير از حيثيت قوه است ؛ زيرا فعليت ، ملازم وجدان و دارايى و قوه ملازم فقدان و نادارى است . پس آنچه از ناحيهء خويش قبول كمالات ممكن اولى و ثانوى مىنمايد و متحد با آن كمالات مىگردد ، امرى است غير از صورت اتصالى كه جسم بدان فعليت مىيابد ؛ زيرا اتصال جوهرى به خودى خود فقط اتصال جوهرى است ، نه چيز ديگر . اما حيثيت قوّهء كمالات لاحقه و امكان آنها امرى است خارج از اتصال مذكور و مغاير با آن .\r\nپس براى جسم علاوه بر اتصال جوهرى جزء ديگرى است كه حيثيتِ ذاتى آن ، حيثيت قبول صور و اعراض لاحقه است . و آن جزئى است كه به هيولا و ماده نام‌گذارى مىشود .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nپس آشكار مىگردد كه جسم ، جوهرى است مركب از دو جزء جوهرى ؛ يكى ماده كه حقيقت آن ، قبول صوَرى است كه به نوع « 1 » خاصى تعلق به جسم دارند و نيز قابل اعراضى است كه تعلق به صور دارند . و ديگرى صور جسميّه .\r\nو ( نيز روشن گشت كه ) ماده ، جوهرى است كه قابل صور و اعراض جسمانيه است و امتداد جوهرى ، صورت براى ماده مىباشد .\r\nشرح\r\nهمانطور كه در فصل پيشين گفته شد در حقيقت جسم ، اختلاف دامنه‌دارى وجود دارد .\r\nافلاطون مىگويد كه حقيقت جسم ، بسيط است . شيخ اشراق آن را مركب از جوهر و عرض مىداند ؛ و ارسطو آن را مركب از دو جوهر ، يعنى ماده و صورت مىداند .\r\nدر اين فصل سعى بر اين است كه اثبات شود در جسم علاوه بر صورت جسميه كه همان شىءاى است كه قابل فرض ابعاد ثلاثه است ، حقيقتى ديگر به نام « هيولا » يا « ماده » وجود دارد كه در نهايت اين دو جزء كه هر دو جوهر هستند پديد آورندهء جسم مىباشند .\r\nمؤلف حكيم رحمه الله براى اثبات جوهرى به نام هيولا به بيان اين نكته مىپردازند كه در هر جسمى كمالاتى كه در رتبهء نخست هستند به نام صورت‌هاى نوعيه مانند انسانيت ، فرسيّت ، شجريّت و غيره وجود دارند . علاوه بر كمالات نخست ، كمالات ديگرى كه در رتبهء دوم هستند مانند اعراض و اوصافى كه هر جسمى محفوف به آنها است مانند رنگ‌ها ، وزن‌ها ، حجم‌ها و جلوه و نمودهاى عرضى ديگر وجود دارند .\r\nاكنون مىپرسيم كه چه چيزى در جسم استعداد و قوّهء قبول اين كمالات را دارد .\r\nبديهى است كه اتصال جوهرى كه همان صورت جسميه است از آن جهت كه اتصال\r\n\r\n\r\n","description":"","footnote":"\r\n( 1 ) . پاره‌اى از صور نوعيه ذاتاً و فعلًا متعلق به ماده مىباشند و منطبع در آن هستند مانند همه صور غير از نفس وپاره‌اى چون نفس منطبع در ماده نيستند و فقط در فعل خود مادى هستند ولى ذاتاً مجرد مىباشند\r\n","page_name":" 566 ","page_number":566},
  {"content":"\r\n\r\nجوهرى است امر بالفعلى است . و فعليت ملازم وجدان و دارايى است . طبيعتاً بايد در جسم ، حيث ديگرى وجود داشته باشد كه صرفاً قوّهء قبول كمالات و استعداد دريافت آنها را دارد .\r\nمعلوم است كه اين امر از آن جهت كه صرف القوه است نمىتواند خودِ اتصال جوهرى كه صرف فعليت است ، باشد ؛ زيرا وصف فعل و قوه مقابل يك‌ديگر و با هم مغاير مىباشند . پس ، آن امر ، حقيقتى است به نام « هيولا » يا « ماده » كه شأنى جز پذيرش كمالات اولى و ثانوى ندارد و با حصول هر كمالى به انتظار حصول كمالات بعدى است . پس پيوسته در اين انتظار و استعداد پذيرشِ صور بَعدى عمر خود را سپرى مىكند و از شأن قوّه بودن به شأن بالفعل بودن تبديل موقعيت نمىدهد .\r\nحاصل سخن اين‌كه اتصال جوهرى كه صورت جسم است به عنوان يك امر بالفعل - كه اين شأن هميشه براى آن محفوظ است - نمىتواند خود قوهء قبول صور لاحقه باشد ؛ زيرا حيثيت فعليت كه براى اتصال جوهرى حاصل است با حيثيت قوه بودن آن براى صور لاحقه دو حيثيت متغاير هستند و در يك چيز جمع نمىشوند .\r\nلامحاله در جسم ، جوهر ديگرى كه قابل صور بَعدى است وجود دارد به نام هيولا .\r\nخلاصه آن‌كه اتصال جوهرى يك فعليت است و نمىتواند با حفظ اين فعليت متصف به فعليت ديگرى گردد . زيرا اگر يك چيز داراى دو فعليت گردد اين بدان معناست كه يك چيز داراى دو وجود گردد و اين محال است . ملاحظه مىشود در اين استدلال از مغايرت حيثيت قوّه با فعل بر وجود هيولا استدلال شده‌است .\r\nاگر سؤال شود چه اشكالى دارد كه اتصال جوهرى در عين آن كه فعليت دارد خود قوّهء قبول صور نوعيّه باشد ، تااحتياج به هيولا و جوهرى كه صرف القوه است نباشد ؟\r\nجواب اين است كه اتصال جوهرى پس از قبول صورت نوعى اگر باقى نماند كه جسميت جسم به انعدام آن از بين مىرود . و اگر باقى بماند كه مىماند معلوم مىشود كه او هرگز نمىتواند قابل صورت نوعيه باشد و از ابتداء قوّهء قبول آن را نداشته‌است ؛\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nزيرا با پذيرفتن آن خود از بين مىرفت . پس چون اتصال جوهرى در هر حال در جسم باقى مىماند و در عين حال صورت نوعيه يكى پس از ديگرى بر جسم عارض مىگردند لامحاله بايستى جوهرى در جسم غير از صورت جسميه وجود داشته‌باشد به نام « هيولا » كه صرف القوة و القبول باشد و او صور نوعيه را بپذيرد .\r\nالبته اين جواب مبتنى است بر مغايرت بين صورت اتصالى جسم و صور نوعيه به گونه‌اى كه تحقق يكى مانع از تحقق ديگرى است . اما اگر كسى معتقد شد كه منعى در اجتماع صورت اتصالى با صورت نوعيه نيست اين جواب براى او كافى نيست .\r\nتوضيح اشكال اين كه استدلال مؤلف مبنى بر مغايرت حيث قوّه و فعل در جسم براى اثبات جوهر ديگرى به نام ماده محل تأمل است ؛ زيرا ممكن است كه ما معتقد به بساطت جسم شويم و بگوييم اتصال جوهرى كه همان صورت جسميه است ماده براى صور نوعيه گرديده ، قبول صورت نوعيه مىكند همان گونه كه قائلين به تركب جسم از هيولا و صورت جسميه به همين مبنا در مورد جسم نسبت به صورت نوعيه معتقدند به اين ترتيب كه مىگويند جسم يعنى ماده و صورت جسميه براى پذيرش صور نوعيهء متأخر هر دو ماده مىگردند در اين صورت ، صورت جسميه كه تا به حال ملاك فعليت بود از اين پس ملاك قوّه براى قبول صور نوعيه خواهد گشت همين استدلال را ما در فرض آن كه جسم بسيط باشد و فقط داراى اتصال جوهرى به عنوان تنها جوهر باشد مىآوريم و مىگوييم همين اتصال جوهرى كه براى خود ملاك فعليت بود ، از اين پس براى قبول صور نوعيه ملاك قبول مىگردد و ديگر نياز به اثبات جوهرى به نام هيولا نيست .\r\n\r\nاشكال اول بر وجود هيولا\r\nمتن\r\nلايقال : « لا ريب أنّ الصور والأعراض . . . وقبول جوهرىّ نثبته جزءاً للجسم ؟ »\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nترجمه\r\nاشكال نشود « 1 » كه بىترديد امكان صور و اعراض حادثى كه لاحق بر اجسام مىشوند قبلًا در محل وجود داشته است . و استعداد و آمادگى براى آنها در محل موجود بوده است . و هر چه ممكن به وقوع خود نزديك‌تر شده ، استعداد تحقق آن افزون گشته و اشتداد يافته‌است . تا آن‌جا كه استعداد به مرحلهء تماميت خود رسيده‌است . در اين‌جا ممكن با افاضهء فاعل ، موجود مىگردد .\r\n( اكنون سؤال اين است كه ) چه مانعى دارد كه ما قوّهء قبول را به جهت آن‌كه استعداد به جسم يعنى اتصال جوهرى قائم‌است به خود جسم نسبت دهيم ، بدون آن كه به استعداد و قبول جوهرى كه جزء جسم باشد نياز باشد .\r\nشرح\r\nحاصل اشكال اين است كه اتصال جوهرى مىتواند در عين آن كه در اتصال جوهرى بودن فعليت دارد قوهء قبول صور و اعراض لاحقه نيز باشد . از اين رو ، ديگر نيازى به هيولا نيست تا جزء ديگر جسم باشد و قبول صور و اعراض را بنمايد .\r\nبر اين اساس ما مىتوانيم استعداد و امكان تحقق صور و اعراض لاحقه را به اتصال جوهرى نسبت دهيم و هم‌چون افلاطون معتقد شويم كه جسم از يك جوهر بسيط به نام اتصال جوهرى تشكيل يافته‌است .\r\n\r\nاشكال دوم بر جوهريت هيولا\r\nمتن\r\nعلى أن القبول والاستعداد مفهومٌ عرضىٌّ . . . أن يكون حقيقةً جوهريّةً .\r\nترجمه\r\nبه علاوه آن كه قبول و استعداد ، يك مفهوم عرضىِ قائم به غير است . پس صلاحيت اين را ندارد كه يك حقيقت جوهرى باشد .\r\n\r\n\r\n","description":"","footnote":"\r\n( 1 ) . اين اشكال را نيز صدرالمتألهين از قول بعضى از محققين نقل مىكنند ر . ك : اسفار ، ج 5 ، ص 160\r\n","page_name":" 569 ","page_number":569},
  {"content":"\r\n\r\nشرح\r\nاين اشكال دوم است . حاصل آن ، اين است كه استعداد و قبول كه شما آن را به نام هيولا يك حقيقت جوهرى معرفى مىكنيد ، يك معناى عرضى است . لذا قائم به غير است . پس نمىتواند يك حقيقت جوهرى باشد .\r\n\r\nاشكال سوم بطلان هيولا با فعليت استعداد\r\nمتن\r\nعلى أنّ من الضرورىّ أنّ الاستعداد . . . وانعدم بانعدامه وهو خلاف الضرورة .\r\nترجمه\r\nبه علاوه آن كه استعداد با حصول مستعدله « 1 » از بين مىرود . پس اگر در جسم هيولا باشد كه همان استعداد و قبول جوهرى و جزء جسم است ، با تحقق ممكن مستعدله از بين خواهد رفت . و ( نيز ) جسم هم با بطلان جزئش ( هيولا ) باطل مىشود و با انعدام آن معدوم مىگردد . و اين خلاف ضرورت است .\r\nشرح\r\nاشكال سوم اين است كه استعداد امر پايدارى نيست . مثلًا نطفه استعداد انسان شدن را دارد ، اما تا زمانى اين استعداد موجود است كه انسانيت تحقق بالفعل نيابد . اما وقتى كه انسانيت تحقق بالفعل يافت و به عبارت ديگر مستعدله حاصل شد استعداد از بين مىرود . حال اگر در جسم حقيقتى به نام هيولا كه صرف الاستعداد و القوه است وجود داشته‌باشد با حصول مستعدله بايد اين استعداد جوهرى از بين برود . و چون آن جزء جسم است و جسم به انعدام جزئش از بين مىرود پس با انعدام او جسم هم بايد معدوم‌گردد .\r\n\r\n\r\n","description":"","footnote":"\r\n( 1 ) . مستعدله مانند انسان در نطفه يا درخت در هسته ، كه به صورت بالقوه در آنها وجود دارند\r\n","page_name":" 570 ","page_number":570},
  {"content":"\r\n\r\n\r\nپاسخ اشكال اول\r\nمتن\r\nفانّه يقال : مغايرة الجسم . . . نفسه فكان متقدّماً على نفسه بالزمان .\r\nترجمه\r\nدر پاسخ گفته مىشود : مغايرت جسم به عنوان اين كه عبارت است از اتصال جوهرى نه چيز ديگر با هر يك از صور نوعيه ابا دارد از اين كه اتصال جوهرى ، موضوع قبول و استعداد براى صُوَر باشد . بلكه به واقعيت ديگرى احتياج دارد كه از اتحاد با هر يك از صور لاحقه ابا نداشته‌باشد ، تا اين كه ذاتاً قابل هر يك از صور باشد و استعدادات خاصه‌اى كه حد وسط بين آن قابل ذاتى و بين صور ممكنه قرار مىگيرد ، انحاى تعينات قبول مىباشد كه براى آن قابل ذاتى است .\r\nپس نسبت استعدادات متفرقهء متعينه به استعداد مبهمى كه براى ذات ماده هست نسبت اجسام تعليمى و امتدادات مقدارى كه تعينات امتداد و اتصال جوهرى هستند به اتصال جوهرى مىباشد .\r\nو اگر جسم به عنوان اتصال جوهرى ، با آن كه از حوادثى است كه امكان آن بر خودش سبقت دارد ، همان موضوع استعداد باشد ، به تحقيق ، خود حامل امكان خود بوده و زماناً بر خويش مقدم خواهد بود .\r\nشرح\r\nبه اشكال اول چنين پاسخ مىدهند كه اتصال جوهرى در جسم ، ما را از وجود هيولا بىنياز نمىكند ؛ زيرا اتصال جوهرى « بما انه اتصال جوهرى » با هر يك از صور نوعيه‌اى كه متوالياً بر جسم عارض مىشوند مغايرت دارد . و از آن جا كه بين قابل و مقبول بايد سنخيت و ملايمت و وفاق وجود داشته‌باشد - و گرنه هرگز قابل ، مقبول را نخواهد پذيرفت - بين اتصال جوهرى و صور نوعيهء لاحق هيچ وفاق و ملايمتى وجود ندارد . از اين جاست كه اتصال جوهرى نخواهد توانست صور نوعيه را بپذيرد ؛ همانطور كه انسان با حفظ ماهيت خود نمىتواند صورت فرَسيّت را بپذيرد .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nپس هم چنان به يك حقيقت جوهرى ديگرى نيازمنديم كه صرفاً قوّهء قبول است و با صور ممكنه‌اى كه بر آن عارض مىشود مغايرت نداشته‌باشد . و آن چيزى ، جز هيولا نيست .\r\nمغايرت اتصال جوهرى با صور نوعيه امرى است بديهى ؛ زيرا اتصال جوهرى به عنوان صورت براى جسم امرى بالفعل است . و هر يك از صور نوعيه‌اى كه بر جسم عارض مىشوند نيز امورى بالفعل هستند . چگونه مىتواند امرى به حيث فعليت خود قابل فعليت امرى ديگرى گردد در حالى كه ميان آن دو فعليت مغايرت حاكم است . و ما از پيش گفتيم كه ميان قابل و مقبول لازم است ملايمت و وفاق وجود داشته باشد . اين مطلب را بايد به نكتهء ديگرى ضميمه كرد . و آن اين كه فعليت اتصال جوهرى ملازم وجدان و دارايى است و چيزى مىتواند قابل باشد كه ملازم فقدان و نادارى باشد .\r\nبنابراين ، اتصال جوهرى صلاحيت آن را ندارد كه همان قوّه و قبول جوهرى باشد . بلكه به حقيقت ديگرى به نام هيولا نياز است تا همهء شأن آن صرفاً قوّه و قبول باشد و هيچ گاه حتى با حصول صورت نوعيه از اين شأن دست بر ندارد و آمادگى قبول صورت بعدى در آن هم چنان موجود باشد .\r\nنكتهء ديگرى كه اين جا بدان اشاره مىكنند اين است كه نسبت استعدادهاى مختلفى كه متعيناً بر جسم عارض مىشود به استعداد مطلقى كه ماده دارد همان نسبت جسم تعليمى به جسم طبيعى است . همانطور كه جسم تعليمى تعيّن مقدارى جسم طبيعى است استعدادهاى خاصِ عارضِ بر جسم نيز تعيّن استعداد مطلقى هستند كه براى ماده حاصل است . فى المثل ، صورت نوعى « نطفه » و « علقه » و « مضغه » تعين‌هاى مختلفى براى هيولا به شمار مىروند همان گونه كه مقدار « بيست » ، « سى » و « چهل » سانتىمتر تعين‌هاى مختلف براى جسم طبيعى محسوب مىگردند .\r\nدليل ديگرى كه جهت اثبات هيولا به نحو ضمنى اقامه مىكنند اين است كه فرضاً وجود هيولا را در جسم ، منتفى بدانيم و جسم را عبارت از اتصال جوهرى بپنداريم و\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nآن را موضوع استعداد فرض كنيم . با توجه به اين كه جسم از جمله حوادث عالم هست و هر حادثى مسبوق به امكان خود هست پس بايد حاملى وجود داشته باشد تا امكان حدوث او را حمل نمايد در اين صورت به حكم حادث بودن يا بايد خود ، حامل امكان خودباشد ؛ كه مفادش اين است كه خودش قبل از خودش موجود باشد تا امكان خود را حمل نمايد . و اين محال است ؛ چون تقدم شىء بر نفسه است يا بايد موضوع ديگرى وجود داشته باشد . ناگزير بايد قبل از اتصال جوهرى حقيقتى به نام ماده يا هيولا وجود داشته باشد كه حامل امكان جسم باشد ؛ و گرنه با نفى هيولا خود اتصال جوهرى نمىتواند به عنوان يك حادث ، حامل امكان خود باشد .\r\n\r\nپاسخ به اشكال دوم\r\nمتن\r\nوأمّا ما قيل : إنّ المفهوم من القبول . . . بمفاهيمها اللغوية ومعانيها العرفية .\r\nترجمه\r\nاما اين نظريه كه معنايى كه از قبول فهميده مىشود يك معناى عرضى و قائم به غير است و لذا معنا ندارد كه ماده بذاته قابل باشد و آن قبول جوهرى باشد ، مندفع است به اين كه بحث ما يك بحث حقيقى ( و برهانى ) است و متبع در بحث‌هاى حقيقى ، برهان است نه الفاظ با مفاهيم لغوى و معانى عرفى آن .\r\nشرح\r\nاشكال « 1 » اين است كه قبول ، يك معناى عرضى است و ما قبول ديگرى كه جوهر باشد به نام هيولا نداريم ؛ زيرا قبول از سنخ مفاهيم عرضى است نه جوهرى .\r\nحاصل دفع اشكال اين است كه وقتى برهان ما را بدان سو راهنمايى كرد كه ما\r\n\r\n\r\n","description":"","footnote":"\r\n( 1 ) . بر اساس آنچه صدرالمتألهين نقل مىكنند اين اشكال از شيخ الاشراق مىباشد . اسفار ، ج 5 ، ص 71\r\n","page_name":" 573 ","page_number":573},
  {"content":"\r\n\r\nحقيقت جوهرى به نام هيولا داريم كه صِرف قوّه و قبول است ، پس واهمه‌اى نداريم كه كسى بگويد قوّه و قبول عَرَض هست و عَرَض قائم به غير است پس آن حقيقت جوهر نخواهد بود ؛ زيرا در جواب خواهيم گفت ما دو نوع قوّه و قبول داريم يكى قوّه و قبول و استعدادى كه عرضى است و طبعاً قائم به غير است . و يك نوع قوّه و قبول و استعدادى كه جوهر و قائم به ذات خود هست . صِرف استعمال لفظ قبول و قوّه ما را ملزم نخواهد ساخت كه به مفاهيم عرضى و لغوى اينها تن دهيم و حكم به عَرَضيت هر قوّه و قبولى بنماييم ؛ چون با برهان به قوّه و قبول جوهرى نيز راه يافته‌ايم .\r\n\r\nپاسخ به اشكال سوم\r\nمتن\r\nوأما حديث بطلان الاستعداد بفعليّة . . . لكن بطلانه لايوجب بطلان المادّة .\r\nترجمه\r\nاما در بطلان استعداد به سبب فعليت تحقق مستعدله‌اى كه قوّه به آن تعلق مىگيرد منعى وجود ندارد ؛ زيرا ماده به ذات خود ، قوهء هر چيزى است بدون تعيّن هيچ يك از آنها . و ( اما ) تعيّن اين قوه كه تعيّن متعلق قوه را به دنبال دارد ، خود عَرَضى است كه موضوع آن ماده است . و با فعليت يافتن ممكنى كه متعلق قوه است قوه متعيّنه و استعداد خاص باطل مىشود ، لكن مادّه هم چنان بر حال خود كه قوه هر صورت ممكنى است باقى مىماند .\r\nخلاصه اين كه اگر مراد مستشكل - كه مىگويد با فعليت يافتن مستعدله ، استعداد باطل مىشود - مطلق استعداد باشد - يعنى ماده - اين سخن ممنوع است ؛ و اگر مراد او استعداد خاصى باشد كه خود ، عرض و قائم به ماده است ، بله مطلب چنين است ، لكن بطلان استعداد خاصّ موجب بطلان مادهّ نيست .\r\nشرح\r\nبه اشكال سوم چنين پاسخ مىدهند كه به نظر شما با تحقق مستعدله ، استعداد باطل\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nمىشود . و مىخواهيد نتيجه بگيريد كه هيولا كه همان قوه و استعداد است با حصول مستعدله باطل مىشود . حال از شما مىپرسيم كه مراد شما از بطلان استعداد چيست ؟\r\nاگر مراد اين است كه يك استعداد خاصى از بين مىرود مطلب صحيح است . مثلًا نطفه كه به مرحله علقه رسيد ديگر استعداد علقه شدن را از دست مىدهد .\r\nاما اگر مراد شما اين است كه هيولا با تحقق استعداد خاصى مانند مرحلهء علقه بودن ، مطلق استعداد و قوه را از دست مىدهد اين سخن نادرستى است ؛ زيرا پس از مرحلهء علقه ، قوهء مراحل بعدى هم چنان محفوظ است .\r\nبنابراين ، هيولا تا بىنهايت قوّهء شدن‌هاى جديد را دارا هست و از اين شأن هيچ‌گاه معزول نمىگردد . به اين جهت اشكال سوم نيز وارد نيست .\r\n\r\nنقض اول بر اثبات ماده\r\nمتن\r\nلا يقال : الحجة - أعنى السلوك الى . . . والقوّة من حيث تعلّقها بالمادّة .\r\nترجمه\r\nو اما اين كه گفته‌اند : استدلال مذكور - يعنى نحوهء اثبات ماده - از طريق مغايرت قوه و فعل ، به نفس انسانى نقض مىگردد ؛ زيرا نفس انسانى مجرد از ماده است ولى آثار بالقوه‌اى هم چون ظهور اراده‌ها و تصورات مختلف و غير اينها را دارد . پس نفس انسانى در ذات مجرد خود امر بالفعلى است و از جهت كمالات ثانيهء خود امر بالقوه‌اى است . وقتى جايز باشد كه نفس بسيط ، هم بالفعل باشد هم بالقوة پس در جسم نيز بايد جايز باشد كه ( شىء واحد ) هم به فعليت و هم به قوه متصف گردد ، بدون آن كه مركب از ماده و صورت باشد .\r\nدر پاسخ گفته مىشود چنين نيست كه نفس هم از نظر ذات و هم از نظر فعل مجرد باشد ، بلكه نفس از نظر فعل مادى است . نتيجه اين كه او از ناحيهء تجرّدش فعليت دارد و از نظر تعلّق به ماده ، بالقوّه مىباشد .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nشرح\r\nحاصل اشكال اين است كه شما در اثبات هيولا گفتيد در جسم « اتصال جوهرى » به عنوان امر بالفعل موجود است و ممكن نيست همين امر بالفعل امر بالقوه هم باشد .\r\nناگزير جوهر بالقوه بايد چيز ديگرى به نام هيولا باشد . خلاصه ، مغايرت حيثيت فعليت با قوّه ما را ملزم مىساخت كه به جوهر دومى در جسم به نام هيولا قائل شويم .\r\nاكنون سؤال اين است كه نفس انسانى از حيث آن كه موجود مجردى است امرى بالفعل است و از حيث آن كه مىتواند محل عروض اراده‌هاى مختلف و تصورات گوناگون گردد امر بالقوه‌اى است . پس چطور حيث فعليت و قوه در موضوع بسيط واحد يعنى نفس انسانى جمع گرديد ! پس مانعى ندارد كه حيث فعليت و قوه در جسم بسيط هم جمع گردد و ما به هيولا جهت حيثيت قوه نيازمند نباشيم .\r\nدر پاسخ مىگويند قياس ، قياس مع الفارق است . در نفس دو حيث جداگانه وجود دارد كه به اعتبار هر حيثى حكمى مترتب است . نفس از آن جهت كه مجرد است امرى است بالفعل اما از آن جهت كه در مقام فعل ، تعلق به ماده دارد امرى است بالقوه . پس حيث فعل و قوّه براى نفس به اعتبار دو جهت مختلف است به خلاف جسم كه نمىشود اتصال جوهرى براى جسم امر بالفعلى باشد در عين حال ، ذاتاً امر بالقوه هم باشد ؛ زيرا اگر آن ذاتاً بالقوه بود معنايش اين است كه ذاتاً فاقد كمال است . و اگر ذاتاً اتصال جوهرى بالفعل بود معنايش اين است كه ذاتاً واجد كمال است .\r\n\r\nنقض دوم بر اثبات ماده\r\nمتن\r\nلا يقال : الحجة منقوضة بالنفس الانسانيّة . . . خواصّ المادّة الجسمانيّة هناك .\r\nترجمه\r\nگفته‌اند كه استدلال مذكور ( براى اثبات هيولا ) از جهت ديگرى به نفس انسانى نقض مىگردد . و\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nآن اين كه حكما گفته‌اند - و صحيح هم گفته‌اند - كه نفس انسانى در مرتبهء عقل ، ماده براى معقولات مجرد است و نفس هر وقت كه معقولى را تعقل نمايد عين همان معقول مىگردد ( خلاصه ، نفس هم صورت است و بالفعل و هم ماده است و بالقوه ) .\r\nاين نقض ، مردود است ؛ زيرا در پاسخ گفته مىشود كه خروج نفس مجرد از قوّه به فعل به سبب اتحادش با علمى پس از علمى از باب حركت معروف نيست كه عبارت است از كمال اول براى چيزى كه وجود بالقوه دارد از آن جهت كه بالقوه هست . « 1 » و گرنه مستلزم قوه و استعداد و تغير و زمان مىبود .\r\nو اينها همه با تجردى كه فعليت تامه مىباشد و عارى از قوّه هست منافات دارد .\r\nبلكه مراد از اين كه نفس ، مادّهء صور معقوله است اشتداد وجودى نفس مجرد است ، بدون تغيّر و زمان . و اين اشتداد به سبب اتحاد نفس با مرتبهء عقلى ( صور علمى ) كه فوق مرتبهء وجودى نفس است مىباشد . اين اتحاد به واسطهء اضافه و نسبتى كه نفس با مرتبه عاليه ( عقل فعّال ) پيدا مىكند حاصل مىشود و اين نسبت ، شرط در افاضهء مرتبهء عالى ( عقل فعال ) كه فوق صور عقلى است مىباشد . « 2 »\r\nخلاصه ، ماده بودن نفس براى صور مجردهء معقوله ( از جهت ماهيت نوعى ) غير از ماده به معناى مصطلح در عالم اجسام است . و اين نكته تو را به اين مطلب راهنمايى مىكند كه خواص ماده جسمانى در باب نفس وجود ندارد .\r\nشرح\r\nحاصل اشكال اين است كه نفس انسانى در عين حال كه صورت براى انسان\r\n\r\n\r\n","description":"","footnote":"\r\n( 1 ) . در تعريف حركت گفته‌اند كه حركت عبارت است از كمال اول براى چيزى كه بالقوه موجود است از آن جهت‌كه بالقوه است . فى المثل امكان وصول به منزل براى محصلى كه اكنون در مدرسه هست وجود دارد . پس قوّهء وصول به منزل هنگامى كه او در كلاس درس هست برايش حاصل است . حال ، وقتى كه به سوى منزل حركت مىكند حركت او اولين گام و اولين كمال جهت تحقق وصول به منزل كه امر بالقوه است مىباشد . كمال دوم او وقتى است كه حركت را به پايان مىرساند و به منزل مىرسد\r\n( 2 ) . اين‌كه بعضى عبارت « باضافة المرتبة العاليه » را در متن كتاب به « افاضة المرتبة العالية » تبديل كرده‌اند به نظر صحيح نمىرسد ، زيرا افاضه شرط افاضه نيست ، بلكه اضافهء ، نفس به عقل فعّال شرط در افاضهء او بر نفس است\r\n","page_name":" 577 ","page_number":577},
  {"content":"\r\n\r\nمحسوب مىشود به نوبهء خود ماده براى صور علمى كه آنها را ادراك مىكند نيز هست . پس شىء واحد هم صورت هست و وجود بالفعل دارد و هم ماده هست و وجود بالقوه . حال كه چنين است چه مانعى وجود دارد كه جسم همچنين باشد ؛ اتصال جوهرى در جسم در عين حال كه فعليت دارد و صورت براى جسم محسوب مىشود قوهء قبول براى صور نوعيه نيز باشد .\r\nجواب مىدهند قياس نفس با جسم در اين خصوص قياس مع الفارق است ؛ زيرا وقتى مىگويند نفس ، ماده براى صور علمى محسوب مىشود مراد از كلمهء ماده معناى خاصى است غير از آن معناى مصطلح در عالم اجسام . در عالم اجسام ماده از قوه ، حركت مىكند و به فعليت مىرسد . حركت آن واقع در ظرف زمان همراه با تغييرات جسمى و سبق استعداد است .\r\nولى هيچ يك از اينها در نفس معنا ندارد . نفس انسانى از آن جهت كه مجرد است واقع در ظرف زمان نيست و مسبوق به امكان استعدادى و تغييرات فيزيكى نيست . و مراد از ماده بودن نفس اين است كه نفس به سبب اتحادى كه با صور علمى پيدا مىكند - كه شرح آن در بحث اتحاد عاقل و معقول خواهد آمد - اشتداد وجودى پيدا مىكند .\r\nاين اتحاد به سبب اضافهء نفس به عقل فعّال حاصل مىشود و اين اضافه و نسبت نفس با عقل فعال شرط در افاضهء عقل فعال بر نفس مىشود عقل فعالى كه مرتبهء وجودى او فوق صور عقلى است و مرتبهء آن صور عقلى فوق نفس مىباشد پس مرتبهء عقل فعال فوق صور عقلى و مرتبهء صور عقلى فوق نفس مىباشد . اما اين‌كه مرتبهء صور عقلى فوق نفس است بدان جهت است كه نفس گرچه ذاتاً مجرد است اما فعلًا مادى است زيرا متكفل تدبير بدن است اما صور عقلى مجرد محض مىباشند و شأنى برتر از نفس دارند و اما اين‌كه عقل فعال برتر از مرتبهء صور عقلى است اين بدان جهت است كه صور عقلى فيضى است كه از عقل سرمىزند و عقل فعال مفيض اين فيض است پس مرتبهء او برتر از صور عقلى است .\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nبه عبارت ديگر تا نفس اتصال به عقل فعال پيدا نكند هيچ صورت علمى بر نفس افاضه نمىگردد . پس افاضهء صور علمى بر نفس مشروط به اضافهء نفس به عقل فعال مىباشد كه فوق صور عقلى است . نفس بر اثر اتحاد با صور علمى كه يكى پس از ديگرى برايش حاصل مىشود فراتر از قبل مىشود و اشتداد وجودى مىيابد . بديهى است كه آثار ماده مانند حجم ، وزن ، بُعد و اعراض مقارن هرگز براى نفس وجود نداشته و ندارد . پس ماده بودن نفس به معناى ديگرى است كه بيان آن گذشت .\r\nلازم به ذكر است كه مقصود فلاسفه از عالم عقول و از جمله عقل فعال ، عالم فرشتگان و مجردات مىباشد . در عقل فعال ، صور علمى تمام حقايق عالَم ، موجود است و به سبب آن ، صور علمى بر نفس افاضه مىشود .\r\n\r\nنقض سوم بر اثبات ماده\r\nمتن\r\nلا يقال : الحجة منقوضة بنفس المادّة . . . لها الّا فعليّة أنّها قوّة الأشياء .\r\nترجمه\r\nاشكال نشود كه استدلال مذكور ( در باب اثبات هيولا ) نقض مىشود به نفس ماده ؛ زيرا ماده فى نفسه جوهرى است كه موجود بالفعل است در عين حال كه قوهء قبول اشياء نيز هست . ( بر اساس استدلال مذكور كه اجتماع قوّه و فعل را در اتصال جوهرى جايز نمىداند ) لازم مىآيد كه ماده نيز به نوبهء خود مركب باشد از يك صورت كه ملاك فعليت آن گردد و يك ماده كه ملاك قوّه بودن آن باشد . و همين مطلب را درباره مادهء ماده نيز مىگوييم . و مطلب ادامه مىيابد تا آن كه تسلسل رخ مىنمايد . ( و چون تسلسل محال و باطل است ) از اين جا روشن مىگردد كه اشتمال برقوّه و فعل مستلزم تركُّب در جسم نيست ( يعنى جسم بسيط به ملاك بساطت خود مىتواند جامع قوه و فعل باشد ) .\r\nاين نقض ، وارد نيست ؛ زيرادر پاسخ گفته مىشود - چنان كه شيخ الرئيس « 1 » نيز همين پاسخ را داده -\r\n\r\n\r\n","description":"","footnote":"\r\n( 1 ) . الهيات شفاء ، مقاله دوم ، فصل دوم\r\n","page_name":" 579 ","page_number":579},
  {"content":"\r\n\r\nكه ماده هم متضمن قوّه است و هم فعل ، لكن قوّهء آن عين فعليت آن است و فعليت آن عين قوّهء آن .\r\nپس ماده ذاتاً محض قوّهء اشياء است و فعليتى براى آن نيست ، مگر فعليت قوّهء اشياء بودن .\r\nشرح\r\nحاصل اشكال اين است كه اگر حيث قوّه و فعل در اتصال جوهرى جمع نمىگردد دربارهء خود ماده چه مىگوييد ؟ ماده از آن جهت كه جوهر است وجود بالفعل دارد و از آن‌جهت كه قبول صور نوعيه مىكند قوّه محسوب مىگردد . پس هم موجود بالفعل است هم بالقوه . به ناچار شما بايد مَفرّى پيدا كرده بگوييد فعليت ماده به ملاك صورتى است كه ماده دارد و قوّه بودن آن به ملاك ماده ديگرى است كه در آن موجود است . در مرحلهء بعد همين اشكال در مادهء ماده هم مىآيد . و هكذا مطلب ادامه پيدا مىكند تا به تسلسل محال برسد . به ناچار از اين جواب كه به تسلسل مىرسد بايد دست برداريد و به ادعاى ما تن دهيد كه بر اساس آن حيثيت قوّه و فعل در يك جا مىتواند جمع بشود و منعى در اجتماعشان نيست .\r\nپس بايد بگوييد كه اتصال جوهرى در جسم هم ملاك فعليت جسم را تشكيل مىدهد هم ملاك قوّه بودن آن را و نياز به جوهر ديگرى به نام هيولا كه ملاك قوّه بودن جسم را تشكيل دهد نداريم .\r\nمؤلف حكيم رحمه الله اين گونه پاسخ مىدهند كه قوّه و فعل در باب هيولا به يك معنا است . هيولا در قوّه بودن خود بالفعل است و فعليت آن همان قوّه بودن آن است . پس اين دو ، دو حيث متغاير نيستند تا نقض فوق مطرح گردد و گفته‌شود دو حيث قوّه و فعل در نفس هيولا چگونه توجيه مىشود ؟\r\n\r\nنقض چهارم\r\nمتن\r\nلايقال : الحجة منقوضة بالعقل . . . فالعقل يفعل به عين ما يقبل وينفعل به .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nترجمه\r\nاشكال نشود كه استدلال مذكور ( در اثبات هيولا ) به عقل ، نقض مىگردد ؛ زيرا عقل در مادون خود تأثير مىگذارد و از ما فوق خود تأثير مىپذيرد . پس در او دو جهت فعل و انفعال وجود دارد . و بر اساس استدلال شما لازم مىآيد كه آن مركب از ماده و صورت باشد تا فعل را با صورت و انفعال را با ماده انجام دهد .\r\nاين نقض هم مردود است ؛ زيرا در پاسخ مىگوييم انفعال و قبول در باب عقل غير از انفعال و قبولى است كه در باب اجسام از آن سخن مىرود . انفعال عقل و قبول وجود از ما فوق خود چيزى نيست مگر صرف وجودى كه بر او افاضه مىشود بدون سبق قوّه و استعدادى كه موضوعش را به فعليت نزديك سازد . انديشهء ما براى عقل ماهيتى را اعتبار مىكند كه او قابل وجود و عدم هست . آن گاه تلبس او را به وجود به عنوان قبول وانفعال تلقى مىنمايد .\r\nلذا كلمهء قبول هم چون كلمهء انفعال مشترك ميان دو معناست . آنچه موجب تركب مىگردد آن قبول به معناى استعداد و قوّهء سابق است نه قبول به معناى فيضان وجود . پس فاعليت عقل به عين قابليت و انفعال اوست .\r\nشرح\r\nحاصل نقض آخر اين است كه مغايرت دو حيث قوّه و فعل نمىتواند گواه وجود دو جوهر در جسم باشد و امكان جمع اين دو حيث در شىء واحد امر معقولى است .\r\nهمانطور كه در سلسلهء عقول هر عقلى از ما فوق خود به سبب قوه‌اى كه دارد انفعال مىپذيرد و در مادون خود به سبب فعليتى كه دارد تأثير مىگذارد . اجتماع حيث فعل و قبول در عقول شهادت مىدهد كه امكان آن در موارد ديگر هم وجود دارد . لذا ادعا مىكنيم كه اتصال جوهرى در جسم هم صورت براى جسم است و هم قوهء قبول . و ديگر به جوهر مستقلى جهت قبول به نام هيولا نياز نيست .\r\nدر پاسخ مىفرمايد « 1 » كه اصطلاح فعل و انفعال در باب اجسام مادى معنايى دارد\r\n\r\n\r\n","description":"","footnote":"\r\n( 1 ) . همين جواب را صدرالمتألهين آورده‌اند ، ر . ك : اسفار ، ج 5 ، ص 116\r\n","page_name":" 581 ","page_number":581},
  {"content":"\r\n\r\nغير از معنايى كه در باب مجردات و عقول براى اين اصطلاح است . فعل در باب عقول يعنى افاضهء اصل وجود و انفعال يعنى قبول همان وجود . پس فعل و انفعال هر دو عبارتند از يك چيز كه همان اصل وجود اعطا شده و ستانده شده‌است . هر عقل فوقانى به ماهيت عقل تحتانى كه مىتواند متلبس به وجود يا عدم شود اعطاى وجود مىنمايد ، بدون آن كه عقل تحتانى در اخذ وجود ، استعداد وقوه‌اى از قبل داشته باشد .\r\nو عقل تحتانى از عقل فوقانى اين وجود را مىستاند و به عبارت ديگر ماهيت او كه در حد استواى وجود و عدم هست به وجود متلبس مىگردد .\r\nبر خلاف فعل و انفعال‌هاى مادى كه فاعل بدون سبق قوه و استعداد نمىتواند فاعل باشد ، همان‌طور كه قابل بدون سبق و استعداد نمىتواند فعل را بپذيرد .\r\nپس فعل و قبول دو معنا دارد ؛ يكى معنايى كه در ماديات به كار مىرود كه نيازمند به سبق قوه و استعداد است . ديگرى در مجردات كه نيازمند سبق قوه و استعداد نيست .\r\nاكنون بحث ما در باب مغايرت حيث قوه و فعل در باب ماديات است نه مجردات .\r\nدر باب مجردات عقل ما براى مجرد يك ماهيتى فرض مىكند كه متلبس به وجودى مىگردد كه از فوق گرفته مىشود ما از اين تلبس به وجود « به قبول » تعبير مىآوريم و اين معنا غير از معنايى است كه در ماديات است . در حقيقت ، قبول به معناى قوه و سبق استعداد در اين‌جا معنا ندارد ؛ از اين رو شىء مجرد در مقام تأثير گذارى و فعل در مادون به وسيلهء همان وجودى كه از ما فوق گرفته تأثير مىگذارد . پس چيزى كه فعل به دو تحقق مىيابد و چيزى كه انفعال توسط آن است شىء واحد است ، به خلاف ماديات كه در آن فعل به « صورت » تحقق مىپذيرد و انفعال به « ماده » .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nبه پرسش‌هاى زير پاسخ دهيد\r\n1 . مؤلف ماده را در جسم چگونه اثبات مىكنند ؟ بيان نماييد .\r\n2 . چه مانعى وجود دارد كه ماقوّهء قبول را به جاى استناد به ماده به همان اتصال جوهرى نسبت داده وجود ماده را منكر شويم ؟\r\n3 . قبول و استعداد مفهوم عرضى است چگونه مىتوان ماده را كه محض قبول و استعداد است جوهر دانست . ؟\r\n4 . اين اشكال كه استعداد و قوّه با حصول مستعدله از بين مىرود پس جوهر قابل به نام ماده با حصول مستعدله از بين مىرود ، چگونه دفع مىگردد ؟\r\n5 . اثبات ماده به سبب مغايرت قوه با فعل چگونه به نفس انسانى نقض مىگردد و جواب از نقض چيست ؟\r\n6 . اثبات ماده چگونه به سبب عقل نقض مىگردد ؟ جواب از نقض را بيان نماييد .\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n\r\nالفصل السادس‌في أنّ المادّة لا تفارق الجسميّة والجسميّةلا تفارق المادّة أي أنّ كلّ واحدة منهما لا تفارق صاحبتها\r\n\r\nدليل اول بر عدم انفكاك ماده از صورت\r\nمتن\r\nأمّا أنّ المادّة لا تتعرّى عن الصورة . . . فتحصَّل بتحصُّله ، وهو المسمّى « صورةً » .\r\nترجمه\r\nماده خالى از صورت جسميه نيست زيرا ماده در ذات و جوهرهء خود قوّهء اشياء هست نصيبى از فعليت برايش نيست ، مگر فعليت بىفعليتى . و بديهى است كه وجود ملازم فعليت است ، فعليتى كه مقابل قوّه است .\r\nپس ماده در موجوديت خود محتاج به موجود فعلى است كه در مقام وجود به آن تحصل بخشد و با آن متحد شود و به تحصل آن تحصل يابد . و آن همان صورت است .\r\nشرح\r\nدر فصل چهارمِ اين مرحله دربارهء جسم صحبت شد و گفته شد كه آن مركب از ماده و صورت است . در فصل پنجم دربارهء اثبات ماده و ماهيت آن گفت‌وگو به ميان آمد . اما در اين فصل سخن در اين است كه ماده و صورت از يك‌ديگر انفكاك و جدايى ندارند .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nمؤلف دو دليل بر مطلب اقامه مىفرمايند : دليل اول را با يك صغرى و كبرى به انجام مىرسانند . صغرى عبارت است از اين كه ماده قوّهء محض است و فعليت آن فقط در قوّهء محض بودن است و فعليت ديگرى ندارد .\r\nكبراى دليل عبارت از اين است كه هر چه موجود شود ملازم با فعليت است ؛ زيرا هر موجود از يك واقعيت معينى برخوردار هست و ما موجودى كه از هر واقعيت و فعليتى تهى باشد نداريم .\r\nنتيجه مىگيريم كه ماده اگر بخواهد موجود باشد به دليل آن كه قوّه محض است به تنهايى نمىتواند موجود شود ، بلكه به چيزى نيازمند است كه به آن فعليت و تحصل ببخشد و آن را موجود كند . و آن چيزى نيست جز « صورت » . خواه آن صورت جسميه باشد كه اولين صورت عارض بر ماده است يا صورت‌هاى طبيعى و نباتى و حيوانى و انسانى كه پس از صورت جسميه بر ماده عارض مىشوند .\r\n\r\nدليل دوم\r\nمتن\r\nوأيضاً لو وُجدَتْ المادّة مجرّدةً . . . في ذاتٍ واحدةٍ ، وهو محالٌ .\r\nترجمه\r\nو نيز اگر ماده ، مجرد از صورت يافت شود به تحقيق در وجود خود فعليت داشته‌است ، در حالى كه او محض قوّهء اشياء بودن است . و اين اجتماع متنافيين در ذات واحده مىباشد كه محال است .\r\nشرح\r\nاين دليل نيز برگرفته از صغرى و كبراى دليل سابق است . گفتيم ماده قوهء محض است . از سوى ديگر اگر به تنهايى بتواند موجود شود اين بدين معناست كه در وجود يافتن فعليت دارد ؛ يعنى قوّهء محض نيست ؟ و اين اجتماع دو امر متنافى در ذات واحد است ؛ زيرا به حكم ماده بودن ، قوّهء محض است و به حكم موجود بودن ، امر\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nبالفعلى مىباشد و اجتماع قوّه و فعل در ذات ماده ، اجتماع دو امر متنافى است ، كه محال است .\r\n\r\nصورت ، شريك در عليت ماده است\r\nمتن\r\nثمّ إنّ المادّة لمّا كانت متقوّمةَ . . . فالصورة شريكةُ العلّة للمادّة .\r\nترجمه\r\nچون كه ماده از نظر وجود متقوّم به وجود صورت است پس براى صورت نسبت به ماده جهت فاعليت است . الّا اين كه فاعليت آن به دليل تبدل صُور بر او تام نيست و براى معلول واحد بيش از يك علت نمىباشد .\r\nپس معلوم مىشود كه ماده فاعلى دارد برتر از ماده و ماديات ، كه او به وجود آورندهء ماده است . و اوست كه حفظ مىكند ماده را به سبب اتحاد صورتى پس از صورتى با او . پس صورت در عليت ماده شريك است .\r\nشرح\r\nهمان كس كه خالق ماده است حافظ او هم هست . و او از سنخ ماده و ماديات نيست بلكه وجودى برتر و اقوا از ماده دارد كه همان ذات اقدس الهى يا ايادى مجردهء او مىباشند . لكن فاعل ماده به تنهايى فاعل و حافظ ماده نيست ، بلكه با استمداد از صورت جسميه چنين كارى مىكند ؛ زيرا امكان تحقق ماده كه قوّهء محض هست بدون صورت وجود ندارد .\r\nپس ، صورت جسميه در فاعليت شريك مىشود و ماده به وجود صورت جسميه تقوم مىيابد و به دو موجود مىشود . البته فاعل واقعى خداست و معلول واحدى چون ماده به بيش از يك علت احتياج ندارد .\r\nلكن اين جا اين سؤال وجود دارد كه مؤلف بر تام نبودن فاعليتِ صورت ، در\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nعبارت « غير انّها ليستْ تامة الفاعلية لتبدّل الصُوَر » استدلال كرده به تبدل صورت بر ماده . مقصود از تبدل صُوَر چيست ؟ اگر مراد ، صورت هاى نوعيه هستند نمىتواند درست باشد ؛ زيرا تبدل آنها دليل بر تبدل صورت جسميه نمىشود . مضافاً بر اين كه تبدل صور نوعيه دليل بر تام نبودن فاعليت صورت جسميه نمىگردد . و اگر مراد از صُوَر ، صورت جسميه است چرا آن را به لفظ جمع آورد .\r\nدر پاسخ بايد بگوييم همانطور كه در پايان فصل هفتم خواهد آمد صُوَر نوعيه با صورت جسميه متحد هستند و صورت جسميه با نو شدن هر صورت نوعيه نو مىشود . پس صورت جسميه هم به تعدد صور نوعيه متعدد مىباشد . لذا مؤلف به لفظ جمع تعبير آوردند . پس مراد از تبدل صور ، صور جسميه كه متحد با صور نوعيه هستند مىباشد . و استدلال مؤلف بر تام نبودن فاعليت صور جسميه به تبدل صور نوعيه صحيح است .\r\nنتيجه اين كه هيولا كه معلول واحد است علت واحد دارد كه ذات مجرد باشد . و صورت جسميه به عنوان شريك در عليت مىتواند نقش كمى داشته باشد ؛ و گرنه صور متعدد جسميه به عنوان علت هاى متعدد نمىتوانند يك معلول به نام هيولا داشته باشند . زيرا براى يك معلول بيش از يك علت وجود ندارد پس در حقيقت صورت جسميه شرط فاعليت فاعل است نه فاعل واقعى .\r\n\r\nاشكال بر فاعليت صورت براى ماده\r\nمتن\r\nلايقال : المادّة - على ما قالوا - واحدةٌ . . . معلولًا للأضعف وجوداً ، وهو محالٌ .\r\nترجمه\r\nاشكال كرده‌اند كه ماده چنان كه گفته‌اند واحد بالعدد است و « صورتٌ ما » واحد بالعموم هست و واحد بالعدد از نظر وجود اقوا از واحد بالعموم هست . پس لازمهء عليت صورت براى ماده آن است كه آنچه از نظر وجود قوىتر است معلول چيزى باشد كه از نظر وجود ضعيف‌تر است . و اين محال است .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nشرح\r\nمقصود از ماده كه واحد بالعدد است ماده‌هاى مختلف نيستند كه در ضمن اجسام مختلف هستند ؛ زيرا بالبداهه آنها از نظر عدد متكثر هستند . بلكه مراد ، حقيقت ماده است كه جوهر واحدى است در مقابل طبايع گوناگون . مصطلح از واحد بالعدد نزد حكما عبارت است از واحد بالشخص يعنى واحدى كه تشخص واحدى دارد نه واحدى كه مبدأ اعداد است زيرا صرف‌الشىء مانند ماده ( كه صرف القوه ) است تعدد و تكرار ندارد اما اين‌كه مؤلف اين مطلب را به قوم نسبت مىدهد . اين گواه بر عدم رضايت او از اين مطلب است زيرا ماده محض القوه است و وحدت نوعى فعليت به شمار مىآيد كه با صرف قوّه بودن سازگار نيست .\r\nحال مىخواهيم بگوييم طبيعت ماده چون واحد بالعدد است نمىتواند معلول « صورتٌ ما » كه واحد بالعموم است باشد ؛ زيرا واحد بالعدد اقوا از واحد بالعموم است و علت نمىتواند از معلول ضعيف‌تر باشد .\r\nاما اين‌كه واحد بالعموم ضعيف‌تر از واحد بالعدد است بدان جهت است كه واحد بالعموم آميخته با كثرات است ، به خلاف واحد بالعدد كه تعين و تشخص دارد و در وحدت صراحت بيشترى دارد .\r\nما قبلًا گفتيم وجود و وحدت داير مدار يك‌ديگرند ، ضعف و قوت در هر يك از اين دو به ديگرى سرايت مىكند ؛ وقتى وحدت در واحد بالعموم ضعيف بود ، طبيعتاً وجود آن هم اضعف از وجود ماده كه داراى وحدت عددى است خواهد بود ، در حالى كه علت بايد از نظر وجود اقوا از معلول باشد .\r\n\r\nجواب از اشكال\r\nمتن\r\nفإنّه يقال : إنّ المادّة وإن كانت . . . كثرة هذه الصور المتعاقبة على المادّة .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nترجمه\r\nدر پاسخ گفته مىشود كه ماده گرچه واحد بالعدد است لكن وحدت آن وحدت مبهم و ضعيفى است چون كه وجود آن مبهم هست و محض قوّه مىباشد . ولى وحدت صورت - كه شريكِ علت مجرد است - پشتيبانى مىشود به وحدت آن امر مجرد . بنابراين مثال ابقاء مفارق و حفظ ماده « به صورتٌ ما » مثال سقفى است كه با نصب پايه‌هاى متوالى حفظ مىشود و پس از اين در مباحث حركت جوهرى حقيقت حال دربارهء كثرت اين صور متعاقب بر ماده بيان خواهد شد ؛ إن شاء اللَّه . « 1 »\r\nشرح\r\nمؤلف در پاسخ سه جواب مىفرمايد : جواب اول اين كه گرچه وحدت ماده وحدت عددى است ، لكن از سنخ وحدت‌هاى قوى نيست ؛ زيرا وحدت او مبهم است . چرا وحدت آن مبهم است ؛ زيرا وجود آن وجود مبهم و بىفعليت است و ضعف در وجود به ضعف در وحدت آن سرايت مىكند ، چون همانطور كه گفتيم « وجود » و « وحدت » از نظر شدت و ضعف داير مدار يك‌ديگرند .\r\nثانياً وحدت « صورت ما » گرچه بالعموم است لكن چون از وحدت مفارقى كه به وجود آورندهء اوست كمك مىگيرد از قوّت برخوردار است . بدين سبب مىتواند شريك علت براى ماده قرار گيرد .\r\nثالثاً چنان‌كه در مباحث حركت جوهرى خواهد آمد ، تعدد صُوَر متبدلهء نوعيه حسب الفرض است . اما به حسب واقع چنين نيستند ؛ زيرا صور متبدله ، وجود واحد سيال دارند . و عقل پس از فرض انقسامات ، از وجود واحد تعدد را انتزاع مىكند .\r\nفى المثل در سير حركت انسان از نطفه به علقه ومضغه و جنين تا انسان كامل ملاحظه مىكنيم كه يك حقيقت واحد انسانى در حركت است ، لكن عقل براى هر يك از اين مراتب حركت ، اسمى جدا جعل مىنمايد . از اين رو ، جواهر عالم در\r\n\r\n\r\n","description":"","footnote":"\r\n( 1 ) . ر . ك : مرحله نهم فصل هشتم\r\n","page_name":" 589 ","page_number":589},
  {"content":"\r\n\r\nحركت خود واحد بالعدد هستند و تبدل صور به حسب فرض ما مىباشد . اما به حسب واقع ، يك حقيقت واحد است كه در منازل مختلف سير مىنمايد . پس در حقيقت « صورت ما » واحد بالعدد است زيرا يك صورت است نه واحد بالعموم .\r\n\r\nنتيجه\r\nمتن\r\nوقد تبيّن بما تقدّم أنّ كلَّ فعليّة . . . كانت المادّة متقدّمةً عليها زماناً .\r\nترجمه\r\nاز آنچه گذشت آشكار شده‌است كه هر فعليت و تحصلى كه عارض بر ماده مىشود به سبب فعليت صورت مىباشد ؛ چون كه تحصل ماده به تحصل صورت است . و ( نيز آشكار گشت كه ) صورت شريك العلة براى ماده مىباشد . و ( نيز ) صورت متقدم بر ماده است وجوداً ، گرچه ماده متقدم بر صورت است زماناً .\r\nشرح\r\nاز مطالب گذشته سه مطلب روشن مىگردد . اول اين كه هر فعليتى كه ماده مىيابد از ناحيه صورت است ؛ چون تحصل آن از تحصل صورت است . دوم اين كه صورت در عليت ماده ، شريك است . و سوم اين كه صورت بر ماده تقدم وجودى دارد ؛ زيرا علت بايد بر معلول وجوداً مقدم باشد . گرچه از نظر زمانى ماده بر صورت ، تقدم دارد .\r\nاين كه مىگوييم ماده بر صورت از نظر زمان مقدم است مقصود ما از ماده ، مادهء ثانيه است .\r\nدر اين جا لازم به ذكر است كه از ماده گاهى ماده اولى قصد مىشود و گاهى مادهء ثانيه . مادهء اولى ماده‌اى است كه قابل اولين صورت كه همان صورت جسميه است مىباشد . حال اگر صورت جسم ضميمه به مادهء خود گشت و روى هم رفته براى صورت دوم ماده گشتند ما به آن ماده و صورت كه ماده براى صورت دوم شده‌اند ماده ثانيه مىگوييم . و اگر صورت نباتى با مادهء خود روى هم رفته براى صورت بعدى كه\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nفى المثل صورت حيوانى است ماده گشتند ما به آن ماده هم مادهء ثانيه مىگوييم . و همچنين تا آخر ما با ضميمه شدن صورت‌ها به ماده‌هاى قبلى كه پديد آورندهء مادهء جديد براى صورت‌هاى بعدى هستند مادهء ثانيه مىگوييم .\r\nملاحظه مىشود كه در مادهء ثانيه ، ماده زماناً مقدم است بر صورت . فى المثل صورت جسم طبيعى و مادهء او كه با هم ماده براى صورت نباتى مىشوند زماناً مقدم بر صورت نباتى هستند كه بعد مىآيد . وهكذا در ماده‌ها وصورت‌هاى بعدى .\r\nتقدم زمانى ماده نسبت به نخستين صورت كه همان صورت جسميه باشد در مادهء اولى جارى نيست ، چون مادهء اولى بدون صورت اولى به تنهايى نمىتواند موجود شود تا زماناً موجوديتش قبل از موجوديت صورت باشد . لكن مادهء اولى نسبت به صورت‌هايى كه پس از صورت جسميه مىآيند تقدم زمانى دارد همان‌طور كه مادهء ثانيه بر صورى كه بر او ورود پيدا مىنمايند تقدم زمانى دارد .\r\n\r\nصورت جسميه نيز خالى از ماده نيست\r\nمتن\r\nوأمّا أنّ الصورة الجسميّة لا تتعرّى . . . فلا جسمَ إلّافي مادّة .\r\nترجمه\r\nو اما اين كه صورت جسميه خالى از ماده نيست ، بدان جهت است كه جسم هر جا كه باشد از عوارض مفارقه‌اى كه بر آن پى در پى وارد مىشوند - مانند اقسام حركات ، كم ، كيف ، اين ، وضع و غير اينها خالى نيست . و همچنين است ( يعنى خالى از ماده نيست ) صور نوعيه‌اى كه تعاقب بر جسم پيدا مىكنند . در حالى كه همهء اينها متوقف بر امكان و استعداد سابقى است كه جز ماده حاملى ندارند .\r\nپس جسم ، وجود ندارد مگر در ضمن ماده .\r\nشرح\r\nهمانطور كه ماده بدون صورت جسميه يافت نمىشود ، صورت جسميه نيز\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nبدون ماده يافت نمىشود . مؤلف رحمه الله دو دليل بر مطلب اقامه مىكنند . يكى اين كه جسم هر چه و هر جا كه باشد ، خالى از عوارض مفارقى كه بر او ورود مىنمايند ، مانند حركت‌هاى ارادى و غير ارادى و ساير اقسام حركت و كم‌هاى متصّل و منفصل و كيف‌هاى محسوس و غير محسوس ، نيست . همان گونه كه هر جسمى همراه با نوعيّت خاصى چون شجريت يا حجربت يا فرسيّت و غير اينهاست .\r\nهمهء اينها بدون امكان و استعداد قبلى يافت نمىشوند . و حامل امكان و استعداد چيزى جز ماده نيست . پس صورت جسميّه و صور نوعيه و عوارض مفارقه به دليل فوق و به دليلى كه ذيلًا بدان اشاره مىشود ناگزير قرين ماده خواهد بود .\r\n\r\nدليل دوم بر عدم انفكاك صورت جسميه از ماده\r\nمتن\r\nوايضاً الجسم بما أنّه جوهرٌ قابلٌ . . . الافتقار وهو الحلول في كلّ جسم .\r\nترجمه\r\nو نيز جسم از آن جهت كه جوهرى است قابل ابعاد ثلاثه طبيعت نوعى واحد مىباشد ؛ گرچه تحت آن انواعى قرار گرفته‌اند ، و مانند مفهوم جوهر نيست كه حالتى جز ماهيت جنسى ندارد و حكمى به جز حكم انواع مادون ندارد .\r\nحال كه جسم ، طبيعت نوعى مىباشد ، به طبيعت و ذات خود يا غنى از ماده و بىنياز از آن است يا اين كه محتاج به آن مىباشد . اگر ذاتاً غنى از ماده بود محال است كه در آن حلول نمايد ؛ چون حلول عين فقر و نياز است . لكن ما بعضى از اجسام را مىيابيم كه در ماده حلول نموده‌اند ، پس جسم بىنياز از ماده نيست .\r\nو اگر ذاتاً محتاج به ماده هست افتقار كه همان حلول‌است درمورد هر جسم ثابت مىگردد . « 1 »\r\n\r\n\r\n","description":"","footnote":"\r\n( 1 ) . الجار اى في كل جسم في قوله ثبت الافتقار - و هوالحلول - في كل جسم متعلق بثبت لابالحلول\r\n","page_name":" 592 ","page_number":592},
  {"content":"\r\n\r\nشرح\r\nصورت جسميه كه عبارت است از جوهرى كه قابل ابعاد ثلاثه باشد - طبيعت و نوع واحدى است كه انواع مختلفى تحت آن قرار دارند مانند نوع نباتى يا حيوانى يا انسانى كه اينها همه و همه تحت صورت جسميه قرار دارند و هر كدام نوعى از جسم مىباشند و حكم صورت جسميه كه نوع مستقلى است مانند حكم مفهوم جوهر كه جنس براىجسم هست نمىباشد زيرا مفهوم جوهر حكم مستقلى ندارد بلكه در حكم تابع نوعى است كه زير پوشش جوهر قرار دارد با توضيح فوق مىگوييم كه حلول صورت جسميه در ماده مساوى با نياز آن به ماده مىباشد . حال سؤال اين است كه آيا صورت ذاتاً بىنياز از ماده هست يا نه . اگر بىنياز هست پس چرا بعضى از اجسام مانند صورت شجريت ، حجريت و فرسيت در ماده حلول نموده‌اند . پس در همه جا نبايد بىنياز باشند چون حكم الامثال فيما يجوز وفيما لايجوز سواء . به عبارت ديگر اين افراد در ماده حلول نموده‌اند و محتاج به ماده هستند پس افراد مادى ديگر نيز بايستى چنين باشند . زيرا جسم داراى طبيعت تام واحدى است كه همه جا داراى حكم واحدى است .\r\nو اگر صورت ذاتاً محتاج به ماده است ، ادعا ثابت مىگردد كه جسم هرگز از حلول در ماده بىنياز نيست و از آن انفكاك ندارد . در اين صورت نياز به تطويل سخن نيست .\r\n\r\nاشكال\r\nمتن\r\nلايقال لِمَ لايجوز أن يكون غنيّاً عنها . . . الأعراض المفارقة للطبائع النوعيّة ؟\r\nترجمه\r\nگفته‌اند « 1 » كه چرا جايز نيست صورت در ذات خود بىنياز از ماده باشد ، لكن مقارنت بعض افراد با ماده به سبب امر خارج از ذات آنها باشد ، مانند عروض اعراض مفارق بر طبايع نوعى .\r\n\r\n\r\n","description":"","footnote":"\r\n( 1 ) . اين اشكال مقدرى است كه از بيان بهمنيار در تحصيل ، ص 347 استفاده مىشود . شيخ الرئيس در فصل دوم ازمقالهء دوم از الهيات شفاء بدان اشاره دارند\r\n","page_name":" 593 ","page_number":593},
  {"content":"\r\n\r\nشرح\r\nحاصل اشكال اين است كه چه مانعى دارد كه نياز صورت به ماده را به ملاكى بيرون از ذات صورت نسبت دهيم و صورت ذاتاً از آن بىنياز باشد . همانطور كه سياهى و سفيدى عارض بر جدار مىشوند ، و ذات جدار بىنياز از سفيدى يا سياهى است .\r\n\r\nجواب از اشكال\r\nمتن\r\nلأنّه يقال : مقارنة الجسم للمادّة . . . وهو محالٌ بالضرورة .\r\nترجمه\r\nدر پاسخ گفته مىشود ، مقارنت جسم با ماده - همانطور كه قبلًا اشاره شد « 1 » - به حلول آن صورت در ماده است . و به عبارت ديگر وجود جسم با حلول در ماده از نوع وجود ناعتى مىگردد . لذا معناى عروض افتقار براى جسم به سبب خارج از ذات پس از غناى ذاتى آن از ماده ، اين است كه وجود آن پس از آن كه لنفسه بود ، لغيره شود . و اين ضرورتاً محال است .\r\nشرح\r\nابتدأ مؤلف رحمه الله مقارنت صورت جسميه با ماده را معنا مىكنند و مىفرمايند : اين مقارنت يك همراهى صرف نيست ، بلكه مقارنتى است كه صورت جسميه در ماده حلول مىكند و معناى حلول ، نيازمندى حال به محل است و اين يك حالت ذاتى براى صورت جسميه است . به عبارت ديگر وجود آن براى ماده وجود لغيره مىشود .\r\nبنابراين اگر ادعا شود كه صورت به سبب امر عرضى نياز به ماده پيدا كرده‌است در حالى كه ذاتاً بىنياز بوده‌است ، اين به اين معنا خواهد بود كه صورت جسميه وجود\r\n\r\n\r\n","description":"","footnote":"\r\n( 1 ) . حيث قال : « لكنّا نجد بعض الأجسام حالًاّ في المادّة »\r\n","page_name":" 594 ","page_number":594},
  {"content":"\r\n\r\nلغيره پيدا نموده ، پس از آن‌كه ذاتاً وجود لنفسه داشته‌است . و اين محال است ؛ زيرا اجتماع دو حيث متنافى در ذات واحد جايز نمىباشد .\r\nمقصود از نعت در اينجا كه مىگوييم صورت جسميه نعت براى ماده قرار مىگيرد اين است كه صورت جسميه عدم جوهرى را از ماده طرد مىكند . بديهى است اگر عدم ، عدم عرضى باشد ناعت هم عَرَضى خواهد بود اما اگر عدم ، عدم جوهرى باشد ناعت هم جوهر خواهد بود از اين رو صورت جسميه كه نعت ماده قرار مىگيرد عدم جوهرى را از مادهء طرد مىكند و به ماده بىفعليت ، فعليت و تحصل جوهرى مىبخشد نه آن‌كه صورت جسميه نعت عَرَضى براى محل خود يعنى ماده باشد .\r\n\r\nعموميت دليل مجرد نبودن صورت جسميه\r\nمتن\r\nو اعلم أنّ المسألة وإن عُقِدَتْ في تجرُّد . . . أن تلحقها كمالاتٌ طارئةٌ .\r\nترجمه\r\nبدان كه مسئلهء ( عدم انفكاك صورت از ماده ) گرچه در مورد ( محال بودن ) « 1 » تجرد صورت جسميه منعقد گرديده است ، لكن دليل در مورد هر صورتى از آن جهت كه امكان لحوق كمالات عارضه را دارد جارى است .\r\nشرح\r\nبحث ما و دو دليلى كه بر آن اقامه كرديم در خصوص عدم انفكاك صورت جسميه از ماده بود . اما دلايل اقامه شده ، در مورد عدم انفكاك صورت جسميه از ماده اختصاص به صورت جسميه ندارد بلكه در مورد هر صورتى مانند صورت معدنى ، نباتى ، حيوانى ، انسانى جارى مىگردد .\r\n\r\n\r\n","description":"","footnote":"\r\n( 1 ) . بايد متن به قرينه آنچه بعد از چند سطر مىآيد چنين اصلاح گردد : و اعلم ان المسئلة و ان عقدت فى استحالةتجرد الصورة الجسمية\r\n","page_name":" 595 ","page_number":595},
  {"content":"\r\n\r\nبه مقتضاى دليل اول هر يك از صورت‌هاى فوق وقتى در معرض ورود هر يك از كمالات عارض مانند اقسام حركت‌هاى مختلف و مقولهء كم و كيف وأين ، وضع و غير اينها قرار مىگيرند بايد از پيش امكان و استعداد آن كمالات را داشته باشند . و حامل امكان و استعداد ، چيزى جز ماده نيست پس هر يك از صورت‌هاى فوق به ماده نيازمندند ؛ زيرا غير از ماده چيزى وجود ندارد كه بتواند حامل امكان كمالات فوق باشد .\r\nفى المثل حجم و مقدار ساقه درخت بزرگ مىشود و رنگ ميوهء آن تغيير مىكند و نسبت بعض اجزاء آن به بعض ديگر متحول مىشود اين تغييرات همه و همه مسبوق به امكان آن مىباشد كه حامل آن امكان ماده است از اين رو مىگوييم بدون ماده امكان عروض كمالات لاحق ، نسبت به هيچ صورتى وجود ندارد .\r\nو به مقتضاى دليل دوم هر يك از صورت‌هاى فوق اگر ذاتاً مقتضى كمالى باشند اين اقتضا در تمام افراد و آحاد آن صورت نوعى جريان مىيابد زيرا اگر ذات ، اقتضاى كمالى را بنمايد امكان تخلف آن در بعض افراد وجود ندارد و تمام آحاد نوع به آن كمال متصف خواهند بود و اگر ذات اقتضاى آن كمال را نداشته‌باشد تمام آحاد نوح چنين خواهند بود .\r\nفى المثل اگر صورت نوعى انسان اقتضا مىكند كه او ناطق باشد اين كمال به حكم اقتضاى ذاتى در تمام افراد وجود خواهد داشت و امكان اين كه بعضى افراد چنين باشند و بعض ديگر چنين نباشد وجود نخواهد داشت .\r\nبنابراين وقتى صورت جسميه كه يك نوع تام واحدى است محتاج به ماده باشد صورت‌هاى نوعيه ديگر نيز محتاج به ماده خواهند بود ؛ زيرا صورت‌هاى نوعيهء ديگر مانند صورت نباتى و حيوانى و انسانى نيز در ماده حلول مىكنند و قرين آن هستند و اين گواه است كه آن صور از ماده بى نياز نيستند كه اگر بىنياز بودند محال بود كه در ماده حلول كنند اقتضاى ذاتى صورت ، حلول در ماده است و اين اقتضا در تمام صور اعم از جسميه و نوعيه جارى است .\r\n\r\n","description":"","footnote":"","page_name":" 596 ","page_number":596},
  {"content":"\r\n\r\n\r\nصورت جسميه در عالم ماده جدا از ماده نيست\r\nمتن\r\nوسيأتي في بحث الحركة الجوهريّة . . . دون ما إذا تمّت الحركة وبلغت الغاية .\r\nترجمه\r\nو در بحث حركت جوهرى خواهدآمد « 1 » كه جوهر مادى در صور خود حركت مىكند ، تا جايى كه به فعليت محضى برسد كه هيچ قوّه‌اى با آن نيست . و اين بالُبس بعد از لُبس نه خلع بعد از لُبس صورت مىگيرد .\r\nبر اساس اين مطلب مسئلهء استحالهء تجرد صورت مادى از ماده ، مقيد به عالم حركت مىباشد نه آن جا كه حركت تمام شود و متحرك به مقصد نهايى برسد .\r\nشرح\r\nگفتيم محال است كه صورت جسميه بدون ماده يافت شود و بر اين مطلب دو دليل اقامه كرديم . اكنون مىگوييم اين استحالهء انفكاك ، مربوط به عالم ماده است . اما پس از آن كه صورت جوهرى ، عالم ماده را ترك گفت و از حركت ايستاد در آن جا صورت جسميه از ماده مفارقت مىكند و به فعليت محض مىرسد .\r\nبر اساس براهينى كه صدر المتألهين رحمه الله اقامه مىكند ، حركت جوهرى حركت واحد سيالى است كه هر صورت بَعدى پوشش جديدى بر روى پوشش قبلى است .\r\nپيش‌تر به حركت انسان در ضمن نطفه ، و علقه و مضغه تا جنين مثال زده بوديم . در اين مثال هر يك از اين صور ، لباس جديدى بر روى لباس قبلى است ، نه آن كه لباس قبلى خلع گردد تا لباس بعدى جايگزين آن گردد . جواهر عالم مادى همه بدين شكل محكوم به حركت هستند .\r\nبنابراين ، مسئلهء محال بودن انفكاك صورت از ماده مربوط به عالم حركت و مقيد\r\n\r\n\r\n","description":"","footnote":"\r\n( 1 ) . فصل هشتم از مرحله نهم\r\n","page_name":" 597 ","page_number":597},
  {"content":"\r\n\r\nبه حركت مىباشد . به عبارت ديگر ، صورت جسميهء جوهرى به هنگام وصول به كمال عالى ماده را رها مىكند و فعليت محض مىيابد .\r\n\r\nعدم دخول ماده در تعريف جسم\r\nمتن\r\nويتأيّد ذلك بما ذكره الشيخ وصدر المتألهين . . . بالبرهان ، ولا برهان على ذاتيٍّ .\r\nترجمه\r\nسخن شيخ « 1 » و صدرالمتألهين « 2 » مطلب فوق را تأييد مىكند . و آن سخن اين است كه ماده هم‌چون اجناس كه در تعريف انواع داخلند ، در تعريف جسم داخل نيست . پس در ماهيت جسم - يعنى جوهرى كه قابل ابعاد ثلاثه است - خبرى از ماده كه عبارت است از جوهرى كه قوّهء اشياء هست ، نيست .\r\nلكن جسم مثلًا مأخوذ در تعريف جسم نامى و جسم نامى مأخوذ در تعريف حيوان و حيوان مأخوذ در تعريف انسان هست .\r\nاين نكته را صدرالمتألهين تبيين نموده ، و گفته است كه اگر ماده داخل در ماهيت جسم باشد بايد ثبوتش براى جسم بَيّن باشد ، همان گونه كه خاصيت ذاتى چنين است ، لكن ابتدا در ثبوت آن براى جسم ترديد مىكنيم و سپس با برهان آن را اثبات مىنماييم ، در حالى كه ذاتى برهان برنمىدارد .\r\nشرح\r\nگفتيم كه جسم تا هنگامى كه در عالم ماده هست ، محال است كه از ماده منفك شود .\r\nاما بلافاصله پس از آن كه حركت جسم به مرتبهء عالى و به منزل نهايى رسيد از ماده جدا مىگردد و به تنهايى به حيات تجردى خود ادامه مىدهد .\r\n\r\n\r\n","description":"","footnote":"\r\n( 1 ) . در آخر فصل دوم از مقالهء دوم از إلهيات شفاء آنجا كه مىگويد : « و أمّا الجسميّة التي نتكلّم فيها . . . »\r\n( 2 ) . اسفار ، ج 5 ، ص 136\r\n","page_name":" 598 ","page_number":598},
  {"content":"\r\n\r\nنتيجه مىگيريم كه ماده حقيقتى جداى از صورت جسميه دارد و به حكم تقدير اين دو در عالم ماده همزيستى دارند اما وقتى صورت به مرتبهء كمال نهايى رسيد ، از يك‌ديگر جدا مىشوند .\r\nمؤيد اين مطلب سخنى است كه صدرالمتألهين دربارهء ماده فرموده‌است . « 1 » ايشان مىگويند : ماده داخل در جسم ، يعنى در صورت جسميه ، نيست ، آن گونه كه اجناس داخل در انواع هستند ؛ زيرا اگر ماده داخل در حقيقت جسميه بود ، بايد ثبوتش براى صورت جسميه بَيّن مىبود و نياز به دليل و اثبات نمىداشت ، در حالى كه ممكن است ما گاهى در ثبوت ماده براى صورت جسميه شك كنيم و سپس با برهان اثبات كنيم كه صورت جسميه در عالم ماده همراه ماده وجود دارد . در صورتى كه اگر ماده ذاتى صورت جسميه بود اثباتش احتياج به برهان نداشت ، همان گونه كه وجود جسم به عنوان جنس در جسم نامى و جسم نامى به عنوان جنس در تعريف حيوان و حيوان به عنوان جنس در تعريف انسان به برهان نياز ندارد .\r\nبنابراين ماده بيرون از صورت جسميه هست و عدم انفكاك اين دو ، مقيد به عالم حركت مىباشد .\r\n\r\nدفع توهّم\r\nمتن\r\nولا منافاة بين القول بخروجها عن ماهيّة . . . من لوازم وجوده لا جزء ماهيّته .\r\nترجمه\r\nمنافاتى نيست بين اين كه بگوييم ماده از ماهيتِ « صورت جسميه » خارج است و بين اين كه\r\n\r\n\r\n","description":"","footnote":"\r\n( 1 ) . همان مصدر\r\n","page_name":" 599 ","page_number":599},
  {"content":"\r\n\r\nبگوييم ، ماده و صورت جسميه با يك‌ديگر بر اساس لزوم اجتماع ما بالقوه و ما بالفعل متحدند ؛ چون مقصود از اتحاد ، اتحاد در مقام وجود است نه ماهيت . « 1 »\r\nو لازمهء اين سخن آن است كه اگر بعض انواع مادى از ماده جدا شدند انقلابى به سبب تغيير حد رخ نداده‌است ، و ماده از لوازم وجود جسم است نه جزء ماهيت آن .\r\nشرح\r\nمؤلف حكيم رحمه الله در اين جا توهّمى را دفع مىكنند . آن توهّم عبارت است از اين كه اگر ماده بيرون از حقيقت صورت جسميه است ، پس چگونه اين دو - همانند هر ما بالقوه و ما بالفعلى كه با هم در وجود بايستى متحد باشند - در وجود با هم متحد هستند .\r\nدر پاسخ مىفرمايند : خروج ماده از صورت در مرتبهء ماهيت اين دو مىباشد . و اتحاد اين دو با يك‌ديگر در مقام وجود مىباشد . پس منافاتى بين اين دو قول نيست .\r\nاز مجموع سخن نتيجه مىگيريم كه اگر بعض انواع مادى مانند انسان و به طور كلى صورت جسميه از ماده مجرد شد تغييرى در تعريف انسان و انقلابى در حقيقت او رخ نداده‌است ، زيرا ماده من اول الامر در تعريف صورت جسميه و حقيقت انسان داخل نبوده‌است تا با فقدان او انقلابى رخ دهد .\r\n\r\n\r\n","description":"","footnote":"\r\n( 1 ) . اين دليل تركيب اتحادى بين ماده و صورت است . توضيح اين كه چون حيثيت ذاتى هيولا قوّه محضه است طبعاً وجود او به وجود صورت است ؛ زيرا اگر براى او وجودى مستقل از وجود صورت بود و از فعليت بهره‌اى داشت طبعاً از محض القوه بيرون مىگشت ، و اين خلاف فرض ما بود كه ماده محض القوه است . پس تركيب بين ماده و صورت اتحادى است ، نه انضمامى\r\n","page_name":" 600 ","page_number":600},
  {"content":"\r\n\r\nبه پرسش‌هاى زير پاسخ دهيد\r\n1 . دو دليلى را كه مؤلف بر عدم مفارقت ماده از صورت اقامه مىكنند ، تقرير كنيد .\r\n2 . چرا صورت به تنهايى علت تحصل هيولا نيست ؟ علت ديگر چيست ؟\r\n3 . چگونه « صورةٌ ما » كه واحد بالعموم ، و ضعيف‌تر از هيولا مىباشد مىتواند علت تحصل هيولا كه واحد بالعدد است باشد ؟\r\n4 . چرا صورت جسميه از ماده مفارقت نمىكند ؟ دليل مؤلف را تقرير كنيد .\r\n5 . چرا ماده در تعريف جسم ، داخل نيست ؟\r\n\r\n","description":"","footnote":"","page_name":" 601 ","page_number":601},
  {"content":"\r\n\r\n\r\nالفصل السابع‌في إثبات الصور النوعيّة وهيالصور الجوهريّة المنوِّعة لجوهر الجسم المطلق\r\n\r\nاثبات صورت‌هاى نوعى\r\nمتن\r\nإنّا نجد فى الأجسام اختلافاً من . . . إلّاجوهرٌ ، فهي صور جوهريّة منوِّعة .\r\nترجمه\r\nدر ميان اجسام از حيث صدق مفاهيمى كه بيّنة الثبوت براى آنها و ممتنع الانفكاك از آنهاست ، اختلاف ( آشكارى ) مىيابيم ، ما نمىتوانيم تصور كنيم جسمى را بدون آن كه آن را به عنوان مثال ، عنصر يا مركب معدنى يا درخت يا حيوان يا غير اينها بيابيم . معنون شدن جسم به اين مفاهيم گواه آن است كه مفاهيم مذكور از مقوّمات و ذاتيات آن اجسام هستند .\r\nو چون كه هر يك از اين مفاهيم ، اخص از جسم مىباشند پس مقوّم جوهر ذات خود هستند . لذا از انضمام هر يك از آنها به جسم ، نوعى از جسم پديد مىآيد .\r\nو از آن جا كه مقوّمِ جوهر ، چيزى جز جوهر نيست ، ناگريز اينها صورت هاى جوهرى نوع ساز مىباشند .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nشرح\r\nاجسام از آن جهت كه جسم هستند همه با هم مشتركند . لكن ما ميان اجسام اختلاف آشكارى مىبينيم كه به ملاك آنها برخى انسان و برخى ديگر بقر يا فرس يا حجر و يا . . . مىشوند ، اطلاق اين عناوين بر اجسام و ثبوت بَيّن آنها در حالى كه قابل انفكاك و خلع نيستند ، گواه آن است كه اين عناوين ، ذاتى آن اجسام هستند . و به عبارت ديگر مقوّم آنها مىباشند . يعنى انسانيت و فرسيّت و حجريت ذاتى اجسامى هستند كه ما آنها را انسان و فرس و حجر مىدانيم .\r\nبديهى است از آن جهت كه اين مفاهيمِ نوعى ، مقوّم جسم - كه خود جوهرى از جواهر است - مىباشند ، بايد جوهر باشند ؛ پس انسانيت و فرسيت و حجريت جوهرهايى هستند كه مقوم وجودات جوهرى چون انسان و فرس و حجر مىباشند زيرا مقوّم جوهر چيزى جز جوهر نخواهد بود . اين مفاهيم جوهرى به نام صور نوعيهء جوهرى ناميده مىشوند .\r\n\r\nاشكال بر لزوم مقوّم بودن جوهر براى جوهر\r\nمتن\r\nلا يقال : لا نسلّم أنّ الجوهر لا يقوّمه . . . إليهما إلّاهيئآت عَرَضيّة .\r\nترجمه\r\nبعضى گفته‌اند « 1 » كه قبول نداريم كه مقوّم جوهر ، چيزى جز جوهر نيست ؛ زيرا چيزهاى بسيارى يافت مىشود كه در پاسخ از سؤال به « ما هو » جوهر گفته‌مىشود ، سپس بعد از انضمام عَرَضى از اعراض به آن ، جواب سؤال به « ما هو » تغيير مىيابد .\r\nمانند آهن كه جوهر است ، و لكن وقتى با انضمام هيئت عَرَضى خاصى ، از آن شمشير ساخته\r\n\r\n\r\n","description":"","footnote":"\r\n( 1 ) . صدرا در اسفار ، ج 5 ، ص 171 متعرض اين اشكال شده‌اند\r\n","page_name":" 603 ","page_number":603},
  {"content":"\r\n\r\nمىشود و در اين هنگام به « ما هو » از آن سؤال مىگردد ، جواب آن غير از جواب از آن در حالى است كه آهن بوده‌است .\r\nو يا مانند گِل و سنگ در حالى كه دو جوهرند ، اما زمانى كه ساختمانى از آنها ساخته‌مىشود ، پاسخ از سؤال از آنها به ماهو « خانه » مىباشد ، در حالى كه چيزى جز هيأت‌هاى عرضى به آنها ضميمه نشده‌است .\r\nشرح\r\nحاصل اشكال اين است كه شما گفتيد مقوّمِ جوهر بايد جوهر باشد ، ولى ما اين را قبول نداريم ؛ زيرا مثال‌هايى را بيان مىكنيم كه در آن مقوّم جوهر ، عَرَضى از اعراض هست . فى المثل « شمشير » را ملاحظه مىكنيم كه نوعى از انواع جوهرى است . مقوّم شمشير بودن همان هيئت عَرضى خاصى است كه به آهن - كه خود جوهر است - ضميمه گرديده‌است .\r\nيا فى المثل خشت و سنگ ، كه دو جوهر هستند ، اما با ضميمه شدن هيئت‌هاى عرضى ساختمان ، نوع جوهرى ديگر به نام « خانه » پديد مىآيد . بَنّا با ايجاد نظم خاصى ميان آجرها و سنگ‌ها عامل پيدايش خانه يا ديگر ساختمان‌ها مىگردد آن نظمى كه بنّا به آجرها مىدهد چيزى بيش از يك عَرَض نيست . پس عرض هم در تقويم جوهرى به نام شمشير ياخانه مؤثر است .\r\nبنابراين ، لازم نيست كه حتماً ، مقوّم جوهر ، جوهر باشد ؛ بلكه مىتواند عرض باشد .\r\n\r\nجواب از اشكال\r\nمتن\r\nفأنّه يقال : فيه خلطٌ بين الانواع الحقيقيّة . . . من أكثر من واحدة منها ماهيّة .\r\nترجمه\r\nدر پاسخ گفته مىشود : « 1 » دربيان شما بين انواع حقيقى و مركبات اعتبارى خلط شده است . انواع\r\n\r\n\r\n","description":"","footnote":"\r\n( 1 ) . اسفار ، ج 5 ، ص 175 - 179\r\n","page_name":" 604 ","page_number":604},
  {"content":"\r\n\r\nحقيقى همان مركبات حقيقى هستند و از تركب آن ، هويت واحدى وراى اجزاى خود به وجود مىآيد و براى آن آثارى وراى آثار اجزاء هست ، مانند عناصر « 1 » و پديده‌هاى « 2 » ( نوعى ) .\r\n( و اما ) مركبات اعتبارى ( مركباتى هستند كه ) از تركيب اجزاء ، چيزى جز اجزاء و اثرى جز آثار اجزاء به وجود نمىآيد ، مانند شمشير و خانه از امور صناعى و غير اينها .\r\nخلاصه اين كه از مركبات اعتبارى چيزى وراى اجزاء حاصل نمىشود . و چيزى كه از يك جوهر و يك عرض باشد نه جوهر است و نه عرض ، ناگزير ماهيتى ندارد تا در جواب ما هو گفته شود . تمام سخن بدين جهت است كه مقولات به تمام ذوات بسيط خود متباين هستند و از چندتاى آنها ماهيت به وجود نمىآيد .\r\nشرح\r\nحاصل جواب آن كه همه مثال‌هاى شما در مورد مقوّم شدن عرض براى جوهر ، مانند سيف و بيت و غير اينها در قلمرو مركبات اعتباريه هستند ، در حالى كه سخن ما در مورد مركبات حقيقى است .\r\nفرق مركبات اعتبارى و حقيقى اين است كه در مركبات اعتبارى ماهيت جديدى وراى ماهيت اجزاى مركب به وجود نمىآيد همان‌طور كه آثارى وراى آثار اجزاء پديد نمىآيد .\r\nفى المثل ، در هيئت ساختمان پديده‌اى كه آثارش با آثار اجزاى ساختمان فرق كند به وجود نيامده‌است ، به همان نسبت كه يك سقف سايه مىافكند اجزاى آن هم به نسبت خود سايه مىافكنند و به همان ترتيب كه سقف ما را از سرما و طوفان حفظ\r\n\r\n\r\n","description":"","footnote":"\r\n( 1 ) . عناصر گرچه نزد حكيم طبيعى اجسام بسيط ناميده مىشوند ؛ زيرا مركب از اجسام مختلف الطبايع نيستند لكن نزد حكيم الهى مركب از ماده و صورت جسميه و نوعيه هستند و نزد علماى طبيعى و فيزيك نيز مركب از الكترون و پروتون و نوترون مىباشد\r\n( 2 ) . مواليد سه گانه عبارتند از معدن و نبات و حيوان اگر جسمى كه مركب از عناصر است در او حس و حركت ارادى باشد او حيوان است و اگر فقط در او تغذيه و نمو و توليد باشد نبات است و الّا معدن است\r\n","page_name":" 605 ","page_number":605},
  {"content":"\r\n\r\nمىكند ، اجزاى آن هم به نسبت خود چنين مىكنند . اثر مجموعه ساختمان عبارت است از اثر اجزاى خود ساختمان .\r\nبنابراين در مركبات اعتبارى ماهيت جديدى كه آثار جديد داشته باشد ، پديد نيامده تا گفته شود عَرَض ، مقوّم ماهيت جوهرى آن است . بر خلاف مركبات حقيقى كه در آنها ماهيت جديد و آثار نوى وراى اجزاء پديد مىآيد .\r\nاكنون سخن اين است كه در يك مركب حقيقى كه جوهر باشد ، مانند انسان كه مركب از حيوان و ناطق است اگر عَرَض مقوّم جوهر باشد لازم مىآيد كه شىء واحد مندرج تحت دو مقوله واقع شود كه اين باطل است . عَرَض به عنوان مقوّم نمىتواند نقشى در تقويم جوهر ايفا كند ، زيرا مقولات با يك‌ديگر به طور كلى مباين هستند و هيچ سازش و تركيبى ميان آنها وجود ندارد . و اگر عَرَض مقوّم جوهر باشد لازم مىآيد كه شىء واحد مانند انسان مندرج تحت دو مقوله يكى جوهر و ديگرى عَرَض واقع شود . و اين باطل است .\r\n\r\nبيان توهّم تعارض در باب صورت‌هاى نوعى و دفع آن\r\nمتن\r\nولا يقال : كون الصور النوعيّة جواهرَ ينافي . . . مقوّماتٌ للأنواع عارضةٌ على الجنس .\r\nترجمه\r\nگفته‌اند كه جوهر بودن صور نوعيه منافات دارد با اين‌كه فصول جواهر مندرج تحت جنس جوهر نيستند .\r\nدر جواب گفته مىشود كه قبلًا بحث از اين اشكال در مرحلهء ماهيت « 1 » گذشت . در آنجا روشن شد كه معناى جوهر بودن فصول - كه همان صور نوعيه به شرط لا هستند - اين است كه جنس جوهر بر\r\n\r\n\r\n","description":"","footnote":"\r\n( 1 ) . مرحلهء پنجم ، فصل ششم « فصول الجواهر ليست بجواهر »\r\n","page_name":" 606 ","page_number":606},
  {"content":"\r\n\r\nآن فصول صدق مىكند ، صدق عَرَض عام بر عرض خاص . پس آن فصول مقوّم انواع ، و عارض بر جنس هستند .\r\nشرح\r\nگفته بوديم كه صورت‌هاى نوعيه كه مقوّم انواع هستند مانند صورت انسانيت و فرسيّت كه مقوّم انسان و فرس هست ، جوهر مىباشند . اكنون اشكال مىشود بنابر گفتهء سابق شما كه فصول كه همان صورت‌هاى نوعيه هستند مندرج تحت جوهر نيستند ، طبعاً از سنخ جواهر نمىباشند . پس اين كه الآن مىگوئيد صورت‌هاى نوعيه جوهر هستند با آنچه قبلًا گفتيد كه نيستند متعارض مىنمايد .\r\nپاسخ اين اشكال در مرحله پنجم اين كتاب گذشت . در آنجا گفته‌ايم كه به طور حقيقى فصول كه همان صُوَر نوعيه هستند . جوهر نيستند ، و اگر بر آنها اطلاق جوهر مىشود از باب اطلاق ذاتى ، چون اطلاق ناطق بر انسان نيست بلكه از باب اطلاق عرض عام بر خاصهء انسان مىباشد مانند اطلاق امكان كه عرض عام هست بر ناطق كه خاصهء انسان هست .\r\nبديهى است وقتى مىگوييم « الناطق ممكنٌ » امكان را از حاق و صميم ناطق انتزاع و خارج مىسازيم و بر آن حمل مىكنيم . لذا آن را « محمول من صميمه » يا « خارج محمول » مىناميم . اما اين به اين معنا نيست كه امكان ، ذاتى ناطق است چنان‌كه ناطق ، ذاتى انسان هست . و به عبارت فنى اطلاق امكان بر انسان ، عرضىِ باب ايساغوجى و ذاتى باب برهان مىباشد .\r\nبنابراين ، اطلاق جوهر بر ناطق كه فصل و صورت لا به شرط هست مانند اطلاق امكان بر ناطق مىماند . و همان گونه كه امكان ، داخل و مندرج تحت ماهيت ناطق نيست - زيرا در اين صورت ، ماهيت فصل ، خود مركب از دو جزء مىگردد . و اين ناصحيح است ؛ چون در جاى خود اثبات شده كه فصول ، بسيط هستند - جوهر هم در ماهيت فصول داخل نيست . اگر جوهر را بر فصول اطلاق مىكنيم اطلاق ما از باب\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nاطلاق ذاتى نيست ، بلكه هم چون اطلاق امكان بر ناطق از باب اطلاق عَرَضى خارج محمول مىباشد .\r\n\r\nدليل دوم بر اثبات صور نوعيه\r\nمتن\r\nحجّةٌ اخرى إنّا نجد الأجسام مختلفةً . . . للآثار المختلفة باختلاف الأنواع .\r\nترجمه\r\nبرهانى ديگر : « 1 » ما اجسام را از حيث آثارى كه قائم به آنهاست ، يعنى از حيث عوارض لازم و مفارق آنها ، مختلف مىيابيم . اختصاص هر يك از اين حقايقى كه داراى آثار مختلف مىباشند ، به آثار مخصوص به خودشان بالضروره نمىتواند درست باشد ، مگر به جهت مخصصى .\r\nو محال است كه مخصص همان صورت جسميهء مشترك باشد ؛ زيرا آن صورت بين همهء اجسام مشترك است . همان گونه كه مادهء مشترك نيز نمىتواند مخصص باشد ؛ زيرا شأن آن قبول و استعداد است نه فعليت و اقتضا و موجود مفارق هم مخصص نيست ؛ چون نسبت آن به اجسام يكسان است .\r\nو ممتنع است كه مخصص بعض اعراض لا حقه باشد ، به اين كه اثرى به سبب اثر سابق تخصص يابد ؛ زيرا نقل كلام به اثر سابق مىكنيم .\r\nدر اين صورت يا تسلسل رخ مىنمايد يا دور ، و يا اين كه مطلب منتهى مىشود به چيزى كه خارج از جوهر جسميه نيست ، همان كه اثر ، از اوست . چون دوتاى اول ( تسلسل و دور ) محال است ناگزير سوم باقى مىماند . و آن عبارت است از استناد آثار به امرى كه خارج از جوهر جسم نيست .\r\nپس او مقوّم جسم است و مقوّم جوهر ، جوهر است .\r\nو چون اين مقوّم جوهرى اخص از جسم مطلق است ، پس صورت نوع ساز جوهرى براى جسم مىباشد . پس در اجسام مختلفه صورت‌هاى نوعيهء جوهرى وجود دارند كه مبادى آثار مختلفه براى انواع مختلف مىباشند .\r\n\r\n\r\n","description":"","footnote":"\r\n( 1 ) . ر . ك : شرح اشارات ، ج 2 ، ص 101\r\n","page_name":" 608 ","page_number":608},
  {"content":"\r\n\r\nشرح\r\nمؤلف رحمه الله بر اثبات صُور نوعيه دو برهان اقامه كرده‌اند . اولى همان بود كه بيان آن گذشت . و آن عبارت بود از صدق مفاهيم مختلف بر اجسام گوناگون كه ثبوت آن مفاهيم براى آن اجسام بَيّن و غيرقابل انفكاك بود و اين گواه آن بود كه آن مفاهيم ، ذاتىِ آن اجسام هستند و چيزى جز صور نوعيه چون انسان و فرس و بقر و مانند آن نيستند .\r\nدليل دوم آن كه آثار مختلفى را مىبينيم كه ويژه اجسام مختلف است ؛ سردى براى يخ ، گرمى براى آتش ، شيرينى براى شكر ، آثار ذاتى آنها مىباشند . حال ، سؤال اين است كه چه چيزى اين آثار را به اين اشياء اختصاص داده‌است ؟ اگر بگوييم صورت جسميه درست نخواهد بود ؛ زيرا صورت جسميه در همه مشترك است ، و لازم مىآيد كه منشاء اثر در همه ، يك چيز باشد ، كه چنين نيست .\r\nاگر بگوييم منشأ آثار ، مادهء مشترك ميان همه‌است بايد بگوييم كه ماده ، شأنى جز قبول ندارد . فعل و اقتضا ، شأن ماده نيست .\r\nموجودات مجردهء مدبره هم چون نسبت آنها به اشياى عالمَ يكسان است ، نمىتوانند منشأ آثار مختلف گردند .\r\nتحقق آثار را هم به آثار قبلى نمىتوان مستند دانست ، زيرا سؤال مىشود كه آثار قبلى مستند به چه چيزى هستند . اگر آنها به آثار بعدى مستند باشند ، دور پيش مىآيد و اگر به آثار قبل از خود مستند باشند و قبلىها هم به قبل از خود وهكذا ، تسلسل پيش مىآيد .\r\nپس چيزى براى ما باقى نمىماند ، مگر آن‌كه بگوييم آثار ، مستند به جوهر ذاتى خود اجسام هستند كه آن ، جوهرِ مقوّمِ جسم مىباشد . و چون مقوّمِ جسمِ جوهرى چيزى جز جوهر نيست پس آن مقوّم هم جوهر مىباشد .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\n\r\nچرا عوارض شخصيه مقوّم نوع نيستند\r\nمتن\r\nلا يقال : إنّ في أفراد كلّ نوعٍ . . . شخصيّة مقوّمة لماهيّة النوع .\r\nترجمه\r\nاشكال نشود « 1 » كه در هر يك از افراد انواع جسمانى آثار مختص و عوارض مشخصه‌اى وجود دارد كه نزد ديگر افراد يافت نمىشود . و دليلى كه براى اثبات صور نوعيه آورده‌شده بود براى اثبات ( صور شخصيه ) نيز صادق مىآيد .\r\nبنابراين چرا شما علاوه بر صورت‌هايى كه آنها را « صور نوعيه » ناميده‌ايد « صور شخصيه » اى كه مقوّم ماهيت نوع باشد ، اثبات نمىكنيد ؟ !\r\nشرح\r\nحاصل اشكال اين است كه به همان بيانى كه در دليل دوم « صور نوعيه » را اثبات كرديد و گفتيد هر يك از انواع ، آثار خاص به خود را دارند ، پس معلوم مىشود كه از صورت نوعيهء خاص به خود برخوردارند - مىتوانيد به همان دليل « صوَر شخصيه » را هم كه مقوّم نوع است اثبات كنيد و بگوييد كه هر فردى آثار و عوارض شخصى خاص به خود را دارد كه در ديگر افراد وجود ندارد ، پس علاوه بر صورت نوعيهء آن فرد ، صورت ديگرى به نام صورت شخصيه كه آن هم مقوّم نوع هست ، وجود دارد .\r\nبنابراين در تقويم نوع - چون نوع انسان - علاوه بر صورت نوعيه ، صورت ديگرى به نام صورت شخصيه هم دخالت دارد و عوارض مشخصه بيرون از ماهيت نوعى نمىباشد .\r\n\r\n\r\n","description":"","footnote":"\r\n( 1 ) . اين اشكال را شيخ اشراق در حكمةالاشراق ، ص 227 آورده\r\n","page_name":" 610 ","page_number":610},
  {"content":"\r\n\r\n\r\nعوارض شخصيه دخالتى در ماهيت ندارند\r\nمتن\r\nلانه يقال : الأعراض المسمّاة . . . إلى آخر من نوعه أو جنسه .\r\nترجمه\r\nدر پاسخ گفته مىشود ، « 1 » اعراضى كه عوارض مشخصه ناميده مىشوند در حقيقت لوازم تشخص هستند نه خود مشخص ؛ زيرا - چنان كه در مرحله ماهيت بيان شد - تشخص به وجود است نه چيز ديگر .\r\nو تشخص اعراض به تشخص موضوعات آنهاست ؛ زيرا معنا ندارد كه عَرَض كلى ، قائم به موضوع مشخص باشد .\r\nاعراضى كه بالفعل عارض بر فرد گرديده‌اند ، مبدأ آنها طبيعت نوعيه‌اى است كه در فرد مىباشد .\r\nو آن طبيعت دامنهء وسيعى از كم ، كيف ، و وضع و غير اينها را اقتضا مىنمايد ، و اسباب و شرايط خارجى هم‌آهنگ ، زمينهء آنچه را طبيعت نوعى اقتضا مىكند فراهم مىسازند و فرد با تغيير اسباب و شرايط از عرَضَى كه به آن متلبس است به فرد ديگرى از نوع يا جنس آن منتقل مىشود .\r\nشرح\r\nحاصل جواب اين است كه عوارض مشخصه نمىتوانند به عنوان « صورت مشخصه » مقوّم ماهيت نوع قرار گيرند ، زيرا در حقيقت عوارض تشخص از جمله لوازم تشخص به حساب مىآيند ، نه اين كه تشخص ماهيت ، به آنها حاصل مىشود ، تا اين كه براى آنها نقشى در قوام ماهيت نوعى باشد . بلكه تشخص به « وجود » حاصل مىگردد و آن عوارض ، امارات و شهود تشخصِ وجودِ متشخص يافته هستند .\r\nمضافاً به اين كه خود اين عوارض به موضوعات خود تشخص مىيابند و از كليت\r\n\r\n\r\n","description":"","footnote":"\r\n( 1 ) . صدرالمتألهين در تعليقات شرح حكمةالاشراق ، ص 227 ، همين پاسخ را داده است\r\n","page_name":" 611 ","page_number":611},
  {"content":"\r\n\r\nبيرون مىآيند ؛ يعنى رتبتاً متأخر از وجود موضوع خود و از صور نوعيه هستند . و چيزى كه حال او چنين است چگونه مىتواند در تقويم ماهيت نوعى دخيل باشد .\r\nالبته مقصود اشكال كننده آن است كه اعراض مشخصه در تقويم ماهيت نوعى كه در فرد خاصى قرار دارد مؤثر باشد نه در ماهيت نوعى به طور كلى و مطلق .\r\nنكته دوم اين كه اعراضى كه بالفعل عارض بر فرد گرديده‌اند ، از طبيعت نوعى فرد سرچشمه مىگيرند . فى المثل يك گياه را كه هر روز حجم بيشتر و رشد كمّى و كيفى بيشتر پيدا مىكند در نظر مىگيريم . همه اين اعراض و همچنين ساير اعراض ديگر آن كه مراتب و دامنهء گسترده‌اى دارند جملگى به اقتضاى ذات صورت نوعى آن مىباشند ، كه با استمداد از عوامل بيرونى و اسباب خارجى هر مرتبه‌اى از آن عوارض ، به آن گياه اختصاص مىيابد . بر اساس حركت جوهرى ، با حركت جوهر ، اعراض آن هم كه از شئون وجودى آن به شمار مىروند حركت مستمر دارند . بنابراين اعراضى كه عوارض مشخصه ناميده مىشوند معلول صور نوعيه هستند و معلول هيچ گاه در تقويم علت خود نمىتواند نقشى داشته باشد .\r\n* قوله : وبتغيّر تلك الاسباب والشرائط ينتقل الفرد من عارض يتلبس به الى آخر من نوعه او جنسه ؛ براى توضيح اين عبارت ، به عنوان مثال يك سيب را در نظر مىگيريم كه همراه با حركت جوهرى آن اعراض آن هم در حركتند . از جمله اعراض آن ، رنگ‌هاى مختلفى هستند كه بر آن پى در پى وارد مىآيند . فى المثل مدتى سبز ، سپس زرد و در نهايت قرمز مىشود . رنگ سبز ، خود درجات و مراحلى دارد كه جوهرهء سيب با كامل‌تر شدن خود ، آن درجات را يكى پس از ديگرى پشت سر مىگذارد و از مرتبهء سبز پر رنگ به سبز كم رنگ و كم رنگ‌تر منتقل مىشود . و يا به تعبير ديگر « ينتقل الفرد من عارض يتلبّس به الى آخر من نوعه » .\r\nچون درجات رنگ سبز هم از نوع واحد هستند و جوهر سيب در افراد اين رنگ كه از يك نوع هستند در حركت است در پايان اين حركت ، سيب حركتى در نوع ديگر\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nاز رنگ يعنى رنگ زرد و سپس در رنگ قرمز آغاز مىكند ، كه اين رنگ‌ها از نوع رنگ سبز كه قبلًا سيب متلبّس به آن بود نيستند ، بلكه هم جنس آن مىباشند ، زيرا رنگ سبز و زرد و قرمز در اين كه هر سه « لون » هستند مشتركند و لونيت حكم جنس براى آنها دارد . عبارت « او من جنسه » اشاره به اين مطلب است . حاصل آن كه با ايجاد زمينه‌هايى كه اسباب و شرائط خارجى براى صورت نوعى پديد مىآورند فرد در يك مرتبه از نوع يا جنس كه به آن متلبّس است به اقتضاى صورت نوعى حركت مىكند . از اين رو اعراض مشخصه نمىتوانند دخالتى در تقويم صورت‌هاى نوعيه داشته باشند زيرا رتبهء وجودى آنها پس از صور نوعيه است .\r\nحاصل كلام اين كه در حركت جوهرى ، جسم در اعراضى كه همه از يك نوع يا يك جنس هستند به سوى جلو به پيش مىرود .\r\nقوله الاعراض الفعليه : يعنى اعراض شخصى كه بالفعل بدان متلبس هست .\r\n\r\n","description":"","footnote":"","page_name":" 613 ","page_number":613},
  {"content":"\r\n\r\n\r\nخاتمةٌ للفصل\r\n\r\nصورت نوعيه ، علتِ فاعلى جسم است\r\nمتن\r\nلمّا كانت الصّورة النوعيّة مقوّمةً . . . شريكةُ العلّة للمادّة الاولى .\r\nترجمه\r\nچون كه صورت نوعيه ، مقوّم مادهء ثانيه - يعنى همان جسمى كه از ماده و صورت جسميه تأليف يافته است مىباشد - از اين جهت علت فاعلى جسم و مقدم بر آن مىباشد ، همان گونه كه صورت جسميه شريك العله براى مادهء اولى است .\r\nشرح\r\nهمان گونه كه صورت جسميه شريك علت براى ماده بود و چون در سلسلهء علل قرار مىگرفت ، تقدم بالوجود بر ماده كه معلول آن است مىيافت ، صورت نوعيه هم كه مقوّم جسم است ( - همان جسمى كه مادهء ثانيه براى صورت نوعيه محسوب مىشود - ) علت براى جسم قرار مىگيرد و از اين جهت تقدم بالوجود بر جسم دارد ؛ زيرا علت ، وجوداً بر معلول مقدم است .\r\nگذشت كه مادهء ثانيه عبارت است از ماده و صورت قبلى كه اكنون براى صورت بعدى ماده قرار مىگيرد ، مانند صورت نطفه و مادهء آن كه هر دو ماده براى صورت\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nعلقه مىباشند و علقه و مادهء آن كه هر دو ماده براى صورت مضغه قرار مىگيرند . مادهء ثانيه به هر ماده‌اى كه مادهء اول نباشد اطلاق مىشود .\r\nبديهى است كه مقصود از تقدم بالوجود اين نيست كه در عالم خارج ابتدا صورت نوعيه تحقق پيدا مىكند و بعداً جسم و سپس هيولا . خير ، بلكه در خارج اين سه يك‌جا تحقق مىيابند و تقدم اين علل ، تحليلى است . يعنى مرتبهء صورت نوعيه به عنوان علت تقوّم جسم بر مرتبهء جسم ، وجوداً مقدم است گرچه زماناً يكى هستند ، مانند حركت دست كه علت حركت كليد هست و حركت دست به عنوان علت ، مقدم بر حركت كليد است لكن زماناً يكى مىباشند .\r\n\r\nذكر دو مطلب\r\nمتن\r\nويتفرّع عليه : اوّلًا : أنّ الوجودَ أوّلًا للصورة . . . اخرى بحدوث الصورة التالية .\r\nترجمه\r\nچند نكته بر مطلب فوق تفريع مىگردد . نكتهء اول اين كه وجود اولًا براى صورت نوعيه است و به وجود او صورت جسميه و پس از آن هيولا به وجود فعلى خود يافت مىشود .\r\nو ثانياً صورت نوعيه به هنگام تبديل شدن به صورتى ديگر ، صورت جسميه را نگه نمىدارد ، بلكه صورت جسميهء ديگرى به وجود صورت نوعيهء جديد به وجود مىآيد و هنگامى كه صورت نوعيه به صورت ديگرى كه مخالف اوست تبديل مىشود . به بطلان صورت نوعيه ، صورت جسميه هم باطل مىگردد و صورت جسميهء جديدى به حدوث صورت نوعيهء جديد ، حادث مىگردد .\r\nشرح\r\nنكتهء اول روشن است و آن اين‌كه چون صورت نوعيه علت صورت جسميه است و علت تقدم بالوجود بر معلول دارد از اين جهت تا صورت نوعيه موجود نشود\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nصورت جسميه هم موجود نمىشود همان‌طور كه تا صورت جسميه موجود نشود هيولا كه معلول اوست موجود نمىشود .\r\nاما نكتهء دوم ، قبلًا گفته شد كه صورت جسميه به عدد صور نوعيه متعدد مىشوند .\r\nدليل آن ، اين است كه صورت جسميه معلول صورت نوعيه است و با نو شدن صورت نوعيه ، صورت جسميه هم نو مىشود . و يك معلول نمىتواند معلول چند علت باشد . البته اين مطلب بر اساس نظر مشائين است كه به كون و فساد معتقدند و با ظهور صورت جديد صورت قبل را معدوم مىپندارند اما بر اساس حركت جوهرى و اين‌كه يك صورت سيّال و ممتد وجود دارد كه حركت مىكند تبدل صور وجود ندارد طبعاً با ظهور مرتبهء جديدى از صورت نوعيه صورت جسميه باطل نخواهد گشت .\r\nاين مطلب در مورد ماده كه معلول صورت جسميه هست ، نمىآيد و كسى نمىتواند بگويد كه با تعدد صور جسميه ، ماده اولى هم بايد متعدد گردد ؛ زيرا مادهء اولى ، شأنى جز قوّه و قبول ندارد . و اگر تعينى از ناحيه علت خود بيابد كه آن را به همان علت اختصاص دهد از شأن قوهء محض بودن خود خارج مىگردد .\r\nبنابراين در عين تعدد صورت جسميه ، هيولا هم‌چنان واحد و به صرافت ابهام باقى مىماند ، ولى صورت جسميه با نو شدن صورت نوعيه نو ، و با تعدد آن متعدد مىگردد . نطفه ، علقه ، مضغه و جنين صورت‌هاى نوعيه‌اى هستند كه با آمدن هر كدام از اينها صورت جسميه جديدى به وجود مىآيد .\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nبه پرسش‌هاى زير پاسخ دهيد\r\n1 . بيان مؤلّف در اثبات صورت‌هاى نوعيه را تقرير نماييد .\r\n2 . فرق بين مركبات حقيقى و اعتبارى را بيان نماييد .\r\n3 . دليل دوم مؤلف بر اثبات صورت نوعيه را بيان كنيد .\r\n4 . چرا صورت شخصيه به عنوان مقوّم ماهيت نوعى قابل اثبات نيست ؟\r\n5 . چرا صورت نوعيه مقدم بر صورت جسميه است ؟\r\n6 . چرا با تبديل صورت نوعيه صورت جسميه نيز تبديل مىشود ؟\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n\r\nالفصل الثامن‌في الكم « 1 » وهو من المقولات العرضيّة\r\n\r\nتعريف اعراض ، تعريف ماهوى نيست\r\nمتن\r\nقد تقدم أَنَّ العَرَضَ ماهيّةٌ . . . لا حدّاً حقيقيّاً ذا جنسِ وفصلٍ .\r\nترجمه\r\nپيشتر بيان شد « 2 » كه عرض ، ماهيتى است كه وقتى در خارج يافت مىشود در موضوعى موجود مىشود كه از آن بىنياز هست .\r\nو نيز بيان شد كه مفهوم عرضيت براى مقولات نه‌گانه‌اى كه اجناس عاليه هستند و فوق آنها جنسى نيست ، مانند عرض عام مىماند . از اين جهت تعريفى كه براى هر يك از آن مقولات آورده شده‌اند ، تعريف به خاصهء آنها بوده‌است ، نه تعريف حقيقىِ داراى جنس و فصل .\r\nشرح\r\nدر فصل دوم از مرحلهء ششم تعريف عَرض گذشت ، در آن جا گفته شد كه مفهوم عرضيت مفهومى است كه از وجود اعراض نه‌گانه انتزاع مىگردد ؛ نه ماهيت آنها .\r\n\r\n\r\n","description":"","footnote":"\r\n( 1 ) . محقق شريف در وجه تقديم آن بر ساير مقولات مىگويد « لكونه اعم وجوداً من الكيف » فان احد قسميه اعنى العدد يعم المقارنات والمجردات . شرح مواقف ، ص 203\r\n( 2 ) . ر . ك : فصل دوم از همين مرحله\r\n","page_name":" 618 ","page_number":618},
  {"content":"\r\n\r\nيعنى از آن جهت كه وجود اعراض در خارج بر موضوعات خود عروض دارند سنخى از موجوديت به آنها اختصاص دارد كه از اين سنخ موجوديت ، مفهوم عرضيت را انتزاع مىكنيم . اين مفهوم على القاعده مشترك ميان تمام اعراض نه‌گانه هست . و به اين جهت آن را عَرَض عام مىگويند .\r\nبنابراين ، مفهوم عرضيت يك مفهوم ماهوى نيست كه داراى جنس و فصل باشد ، بلكه مفهومى است برگرفته از سنخ وجود اعراض . لذا نمىتوان آن را به جنس و فصل كه اجزاى ماهيت هستند تعريف حقيقى نمود . پس هر تعريفى كه براى آن آورده شود بيش از بيان يك خصوصيت و حالت براى وجود او نيست .\r\nبر خلاف مفهوم جوهر كه ذاتى براى ماهيت جواهر پنج‌گانه است و بيان وصفى براى وجود جواهر نيست ، بلكه بيان ماهيت آنها مىباشد . از اين جهت براى آنها جنس به شمار مىرود .\r\n\r\nتعاريف مختلف براى كَمْ\r\nمتن\r\nوقد عَرَّف الشيخان - الفارابّي . . . وهي العدّ والانقسام والمساواة .\r\nترجمه\r\nفارابى « 1 » و ابن سينا « 2 » در تعريف « كم » گفته‌اند عرضى است كه ذاتاً در آن امكان وجود واحدى كه عاد آن شود وجود دارد . و اين بهترين تعريفى « 3 » است كه براى كم آورده‌اند .\r\nو اما تعريف كم به اين كه عرضى است كه ذاتاً قبول قسمت مىكند ، مورد اشكال است ، « 4 » به اين\r\n\r\n\r\n","description":"","footnote":"\r\n( 1 ) . ر . ك : منطقيات فارابى ، ج 1 ، ص 44\r\n( 2 ) . ر . ك : فصل چهارم از مقاله سوم از الهيات شفاء\r\n( 3 ) . ر . ك : مباحث مشرقيه ، ج 1 ، ص 178 و اسفار ، ج 4 ، ص 10\r\n( 4 ) . اشكال از فخر رازى است در مباحث مشرقيه ، ج 1 ، ص 178\r\n","page_name":" 619 ","page_number":619},
  {"content":"\r\n\r\nكه اين تعريف ، تعريف به اخص است ، چون قبول قسمت اختصاص به كم متصل دارد . و اما كم منفصل صاحب اجزاى بالفعل مىباشد .\r\nو نيز تعريف كم به اين كه قبول مساوات مىكند ، مورد ايراد هست ، « 1 » به اين كه اين تعريف دورى است ؛ چون مساوات همان اتحاد در كم است .\r\nدر هر حال آنچه كه اين تعاريف بر آن مشتمل هستند ، بيان كنندهء خواص سه گانه كم مىباشد ؛ يعنى « عد » ، « انقسام » و « مساوات » .\r\nشرح\r\nشيخ الرئيس و فارابى كم را تعريف كرده‌اند به عَرَضى كه در آن امكان واحدى كه عاد آن شود وجودداشته‌باشد .\r\nعاد در اصطلاح رياضى عبارت است از عددى كه اگر مكرر از عدد مورد نظر كم شود ، آن را به صفر برساند . مانند عدد سه نسبت به عدد نُه ، كه كسر مكرر عدد سه ، عدد نُه را به صفر مىرساند . پس عدد سه « عاد » و عدد نُه « معدود » اين عاد مىباشد . يا پارچه‌اى كه دو متر طول دارد ، كسر مكرر يك متر ازاين پارچه آن را به صفر مىرساند .\r\nپس يك متر « عاد » آن مىباشد .\r\nبنابراين بر اساس تعريف شيخين ، كم عبارت است از عرضى كه در آن امكان وجود واحدى كه عاد آن شود باشد . و اين بهترين تعريف است ، گرچه تعريف به جنس و فصل نيست .\r\nتعريف دوم كم را عرضى كه قبول قسمت مىكند معرفى مىكند ، اين تعريف هم تعريف جامعى نيست ؛ زيرا اين تعريف اختصاص به كم متصل چون خط ، سطح و جسم تعليمى دارد و شامل كم منفصل چون عدد نمىشود . به دليل آن‌كه در كم منفصل اجزاء بالفعل وجود دارند و نيازى به اين كه قبول قسمت كند ندارد . فى المثل در عدد\r\n\r\n\r\n","description":"","footnote":"\r\n( 1 ) . اشكال از شيخ الاشراق در مطارحات ، ص 234\r\n","page_name":" 620 ","page_number":620},
  {"content":"\r\n\r\nده كه از وحدات تشكيل يافته ده عدد يك تايى بالفعل وجود دارد . هر عددى از وحدات تشكيل شده است و اين واحد واحدها در هر عددى بالفعل حضور دارند بر خلاف اجزاء خط يا سطح كه بالفعل وجود ندارد بلكه بالقوه موجودند . بنابراين ، تعريف فقط به بخشى از كم كه همان كم متصل است اختصاص دارد .\r\nتعريف سوم كم را به عَرَضى كه قبول مساوات كند تعريف مىنمايد اين تعريف چون تعريفِ دورى است مورد اشكال مىباشد ؛ زيرا كم را به مساوات درحالى كه مساوات همان اتحاد در كم است ، معنا مىنمايد .\r\nدر هر حال هيچ يك از اين تعاريف ، تعريف ماهوى كه صاحب جنس و فصل باشند ، نيستند . بلكه هر كدام خصوصيتى از خصوصيت‌هاى كمّ را بيان مىنمايند .\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nبه پرسش‌هاى زير پاسخ دهيد\r\n1 . چرا مقولهء كم هم چون ساير مقولات تعريف منطقى ندارد ؟\r\n2 . شيخ الرئيس و فارابى كمّ را چگونه تعريف كرده‌اند ؟\r\n3 . در تعريفى كه براى كمّ آورده شد « به اين كه عرضى است كه ذاتاً قبول تقسيم مىكند » چه اشكالى وارد است ؟\r\n4 . در تعريفى كه براى كمّ آورده شد « به اين كه قبول مساوات مىكند . » چه اشكالى وارد است .\r\n\r\n","description":"","footnote":"","page_name":" 622 ","page_number":622},
  {"content":"\r\n\r\n\r\nالفصل التاسع‌في انقسامات الكم\r\n\r\nتعريف كمّ متصّل\r\nمتن\r\nينقسم الكم انقساماً أوّلياً إلى . . . الانقسام إلى غير النهاية .\r\nترجمه\r\nكمّ به انقسام اولى به كمّ متصل و منفصل تقسيم مىشود . كمّ متصل ، كمّى است كه در آن امكان فرض اجزايى مىرود كه بر حدود مشترك « 1 » يك‌ديگر را تلاقى نمايند .\r\nو حد مشترك ، حدى است كه ممكن است كه آغاز جزئى قرار داده شود ، همانطور كه ممكن است پايان جز ديگرى باشد . مانند خط وقتى به سه جزء فرضى تقسيم شود . در اين فرض ، دو طرفِ قسم متوسط را مىتوان شروع براى هر يك از دو جانب آن قرار داد همان‌طور كه مىتوان پايان آن قرار داد ، پس در حقيقت دو طرف آن حكم قسم واحدى را پيدا مىكنند و خط ما به دو قسم تقسيم مىشود .\r\nو نيز در تعريف كم متصل گفته‌اند چيزى است كه تا بىنهايت قبول انقسام مىكند . « 2 »\r\n\r\n\r\n","description":"","footnote":"\r\n( 1 ) . اين تعريف مشهور ميان حكماست ، اسفار ، ج 4 ، ص 13\r\n( 2 ) . ر . ك : مباحث مشرقيّة ، ج 1 ، ص 178\r\n","page_name":" 623 ","page_number":623},
  {"content":"\r\n\r\nشرح\r\nكمّ متصل را دو گونه تعريف كرده‌اند . يكى اين كه چيزى است كه در آن حد مشترك يافت مىشود و اجزاى آن در حد مشترك با يك‌ديگر تلاقى مىنمايند . آن گاه حد مشترك را تعريف مىكنند به اين كه حدى است كه مىتواند آغاز جزئى قرار بگيرد ، همانطور كه مىتواند پايان جزء ديگرى باشد .\r\nمثال مىزنند به خطى كه به سه قسم فرضى ، تقسيم شده‌است . قسم وسط داراى دو جانب هست كه از آن جا خط ديگر شروع مىشود يا بدان نقطه پايان مىيابد . بنابراين ، نقطهء آغاز خط وسط كه پايان خط جانبى آن است حد مشترك آن محسوب مىشود .\r\nهمانطور كه جانب ديگر خط وسط چنين است . يعنى مرزى ، وجود دارد كه پايان خط وسط و آغاز خط ديگر است و يابالعكس پايان خط جانبى آغاز خط وسطى است . ما به آن نقطهء مشترك « حد مشترك » مىگوييم .\r\nمؤلف رحمه الله از آن جهت كه حكم دو طرف خط وسط يكى است ، مجموع دو قسم را يك قسم قرار مىدهد . و چون امكان نقطه‌هاى نامحدود در يك خط قابل فرض است ، پس امكان حدود مشترك به نحو نامحدود وجود دارد ، نتيجه مىگيريم كه كم متصل ، كمى است كه در آن امكان حدود مشترك وجود دارد . اين بود توضيح ظاهر عبارت مؤلف به گونه‌اى كه اشكال كمترى به آن وارد باشد ، لكن مثال مؤلف براى كم متصل بر حسب ظاهر صحيح نيست ؛ زيرا مؤلف رحمه الله يك خط را به سه بخش فرضى تقسيم مىكند و قسم وسط را حد مشترك ميان دو خط جانبى قرار مىدهد و مىفرمايد قسم متوسط ممكن است كه آغاز هر يك از دو جانب و پايان آن قرار گيرد ؛ يعنى قسم وسط را حد مشترك مىانگارند . درحالى كه اين صحيح نيست حد مشترك قسمى از خط نيست بلكه همان نقطهء فرضى است كه كمّ را به اجزائى تقسيم مىكند نقطه پايان خط است و پايان خط بخشى از خط محسوب نمىشود ؛ از اين رو بيان مؤلف كه بخش وسط از خط را همان حد مشترك معرفى مىكنند صحيح نيست و\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nتعريف حد مشترك بر خط وسط صدق نمىكند چون حد مشترك پايان يك جزء خط و آغاز جزء ديگر است . ولى قسم متوسط نمىتواند پايان جزء اول و آغاز جزء سوم باشد ؛ مگر آن‌كه جزء متوسط را از ميان برداريم به اين صورت كه قسم متوسط را تتمهء بخش اول يا بخش سوم قرار دهيم كه در آن‌صورت پايان بخش اول آغاز بخش سوم قرار مىگيرد . مگر آن‌كه براى مصون ماندن كلام مؤلف از نسبت خطا بگوييم مقصودمؤلف از عبارت كتاب اين است كه در يك خط دو حد مشترك ترسيم كنيم يعنى در يك خط دو نقطه ترسيم كنيم و در واقع خط را به سه بخش تقسيم كنيم و پايان هر خط آغاز خط ديگر باشد و در آن صورت خطوط حد مشترك فرض نشود آن گونه كه ظاهر عبارت افاده مىدهد .\r\nقوله فيكون القسمان قسماً واحد محتمل است مقصود اين باشد كه چون دو طرف خط وسط ، داراى حكم واحداست پس آن دو يكى محسوب مىشود و مجموع خط داراى دو جزء مىگردد و محتمل است كه چون خط وسط ملحق به يكى از دو طرف است پس مجموع خط دو قسم مىگردد .\r\nحاصل سخن آن كه كمّ متصل كمّى است كه ممكن است در او اجزائى فرض شود كه در حد مشترك تلاقى دارند مانند يك خط كه با يك نقطهء فرضى به دو نيم تقسيم شود و پايان يك بخش آغاز بخش ديگر باشد . اين خاصيت كم متصل است . در كم متصل تقسيم فكّى وجود ندارد . زيرا تقسيم خارجى و فكّى كمّ مورد نظر را كه موضوع تعريف است از بين مىبرد ، لذا تقسيم به اجزاء تقسيم فرضى است .\r\nتعريف ديگرى كه براى كمّ متصل نموده‌اند ، اين است كه كمّ متصل تا بىنهايت قبول انقسام مىكند ؛ گر چه اين انقسام در عالم خارج به جهت كوچكى اجزاء ممكن نباشد . اما ابتدا در قوّه واهمه و سپس در قوّه عاقله قابل تقسيم تابىنهايت است .\r\nو با همان بيان كه در بطلان جزء لايتجزى اثبات كرديم كه اجزاء تا بىنهايت به جزءهاى كوچك‌تر تقسيم مىشوند ؛ اين‌جا هم مىگوييم مقادير تا بىنهايت به\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nمقدارهاى كوچك‌تر تقسيم مىشوند . زيرا اگر در تقسيم به حدى برسيم كه قابل قسمت به جزء كوچك‌تر نباشد معنايش آن است كه به جزئى مىرسيم كه آن جزء مقدار نداشته باشد و اين امر نامعقولى است زيرا محال است كه از اجتماع اجزاى بدون مقدار ، مقدار پديد آيد .\r\n\r\nكمّ منفصل\r\nمتن\r\nوالمنفصل خلاف المتّصل ، وهو : العدد . . . كانت أربعة أو من خارج كانت ستّة .\r\nترجمه\r\nكمّ منفصل خلاف كم متصل است . و آن عددى است كه حاصل مىشود از تكرار واحد ؛ زيرا عدد ، بالفعل به اجزائى منقسم مىگردد و بين آنها حد مشتركى وجود ندارد ، فى المثل عدد پنج وقتى به « دو » و « سه » تقسيم شد اگر حد مشتركى ميان آنها باشد ، عدد پنج « چهار » مىشود و اگر حد مشترك بيرون از آن باشد ، عدد پنج « شش » مىگردد .\r\nشرح\r\nحكما مصداق كمّ منفصل را در عدد خلاصه نموده‌اند . عدد چيزى است كه از تكرار وحدات به وجود مىآيد ، مانند عدد دو يا سه و بيشتر كه از تكرار دو تا يكى يا سه تا يكى به وجود آمده‌است .\r\nگفته شد در كمّ متصل حد مشترك وجود دارد ، ولى در كمّ منفصل حد مشترك وجود ندارد ؛ زيرا اگر در كمّ منفصلى مانند عدد « پنج » حد مشتركى وجود داشته باشد ، كه آن حد مشترك داخل در عدد پنج باشد آن عدد پنج عدد « چهار » خواهد گشت ، به جهت آن كه يكى از وحدات بين عدد دو و سه بر فرض تقسيم پنج به اين دو ، مشترك خواهد بود . و اگر آن حد مشترك حسب الفرض بيرون از دو و سه باشد عدد پنج عدد شش خواهد بود ؛ زيرا علاوه بر دو و سه يك جزء مشترك بيرون از اين دو دارند . كه با آن شش مىشوند .\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nفرق ديگر كمّ متصل و منفصل آن است كه در كمّ منفصل ، انقسام اجزاء بالفعل است ؛ زيرا همانطور كه گفتيم هر عددى از وحدات تشكيل مىشود ، پس عدد پنج بالفعل از پنج واحد بالفعل تشكيل يافته است . به خلاف كمّ متصل مانند خط كه چنين اجزائى بالفعل در آن نيست ، لكن امكان قبول قسمت در آن هست .\r\n\r\nتعريف متصل قار و غير قار\r\nمتن\r\nوالمتصل ينقسم إلى قسمين : قارّ و غير . . . إذ فعليّة الشيء لا تجامِعُ قوّته .\r\nترجمه\r\nكمّ متصل تقسيم مىشود به « قار » و « غيرقار » . « كمّ قار » آن امر ثابتى است كه اجزاى آن بالفعل با هم جمع گردند ، مانند سطح .\r\nو « غير قار » آن كمى است كه اجزاى فرضى آن بالفعل جمع نگردند ، مانند زمان ؛ زيرا هر جزء بالفعل آن قوّهء جزء بعدى است . لذا اين دو جزء با هم جمع نمىگردند ، چون فعليت يك چيز با قوّه بودن آن جمع نمىشود .\r\nشرح\r\nدر اين بخش اشاره‌اى دارند به دو قسم متصل قار و غير قار . تعريف متصل قار اين هست كه آن امر ثابتى است كه اجزاى فرضى آن با هم جمع گردند ، مانند اجزاى يك سطح . چرا مىگويد ، اجزاى فرضى آن ؟ براى آن كه اجزاى سطح بالفعل منقسم نيستند ، لكن قوّهء تقسيم به انقسامات گوناگون را بر حسب فرض‌هاى مختلف دارد .\r\nمتصل غير قار آن متصل بىقرارى است كه اجزاى آن با هم جمع نمىگردند ، مانند اجزاى زمان كه هيچ لحظهء قبلى با لحظه بعدى جمع نمىشود ؛ زيرا لحظهء قبلى كه فعليت خود را مىگذراند قوّهء لحظهء بعدى است . و اگر بخواهد لحظه قبلى با بعدى\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nجمع گردد ، معنايش آن است كه قوّهء بودنِ لحظهء بعدى با فعليتِ بودنِ آن جمع گردد كه اين محال است ؛ زيرا فعليت يك چيز با قوّه بودنش جمع نمىگردد .\r\n\r\nاقسام متصل قار\r\nمتن\r\nوالقارّ ينقسم إلى الجسم التعليميّ . . . وجوده في مباحث القوّة والفعل .\r\nترجمه\r\nمتصل قار تقسيم مىشود به جسم تعليمى « 1 » و آن عبارت است از چيزى كه قبول انقسام در جهات سه گانه طول ، عرض ، عمق نمايد ؛ و به سطح و آن چيزى است كه قبول انقسام در دو جهت طول و عرض نمايد ؛ و به خط كه قبول انقسام در يك جهت مىنمايد .\r\nكمّ منفصل كه همان عدد هست ضرورتاً در خارج ، موجود است . و كم متصل غير قار كه همان زمان است ، اثبات وجود آن به زودى در مباحث قوّه و فعل « 2 » خواهد آمد .\r\nشرح\r\nكمّ متصل قار در جسم تعليمى ، سطح و خط خلاصه مىگردد . جسم تعليمى تعيّن مقدارى جسم طبيعى در جهات سه‌گانه طول ، عرض و عمق هست . جسم از آن جهت كه امكان فرض خطوط ثلاثه در آن مىرود جسم طبيعى است . اما بيان محدوديت جسم ، از نظر مقدار در جهت طول ، عرض و عمق چيزى است كه نام آن را جسم تعليمى مىگذاريم .\r\nفى المثل يك كتاب را در نظر مىگيريم كه سىسانتىمتر طول و بيست سانتىمتر عرض و سه سانتيمتر عمق دارد . اين « سى » و « بيست » و « سه » سانتىمتر تعيّن مقدارى اين جسم است و ما آن را جسم تعليمى مىگوييم .\r\n\r\n\r\n","description":"","footnote":"\r\n( 1 ) . « وإنّما سُمّي تعليميّاً لأنّه المبحوث عنه في العلوم التعليميّة أي الرياضيّة . » شرح حكمة العين ، ص 270\r\n( 2 ) . فصل يازدهم از مرحلهء نهم\r\n","page_name":" 628 ","page_number":628},
  {"content":"\r\n\r\nقسم ديگر متصل قار مربوط به سطح است كه عارض بر جسم تعليمى مىباشد .\r\nسطح ، جانب بيرونى جسم است ، كه در جهت طول و عرض قابل تقسيم هست ، ولى چون عمق ندارد در اين جهت قابل انقسام نيست .\r\nقسم ديگر متصل قار خط است كه عارض بر سطح مىگردد و فقط در جهت طول قابل انقسام هست ، عرض و عمق ندارد .\r\nكمّ منفصل مانند اعداد بداهتاً در خارج وجود دارد . صدرالمتألهين در ج 2 ، ص 61 مىگويد : اين‌كه مىگوييم عدد موجود است به اين معناست كه در عالم وجود وحدات فراوانى وجود دارد و عدد چيزى جز وحدات نيست و مجموع ، جز آحاد نيست و وجود جداگانه‌اى ندارد . بنابراين عدد به وجود آحاد خود در خارج موجود است . مثلًا مىگوييم پنج كتاب روى ميز قرار دارد . عدد پنج به وجود آحاد كتاب در خارج موجود است ؛ لذا معدود يعنى كتاب به اين وصف متصف مىشود ولى عدد پنج وجودى جداى از وجود آحاد پنج گانه كتاب ندارد .\r\n\r\nجسم تعليمى و خط در خارج موجودند\r\nمتن\r\nوأمّا الكم المتّصل القارّ ، فالجسم التعليميّ . . . والمخروط والهِرَم ونحوها .\r\nترجمه\r\nو اما متصل قار ، جسم تعليمى و سطح در خارج « 1 » موجود هستند ؛ چون در خارج اجسام طبيعى كه متعين و متناهى هستند ، برخى جداى از برخى ديگر يافت مىشوند ، ولازمهء تعيّن آنها جسم تعليمى است و لازمهء تناهى آنها سطح است .\r\n\r\n\r\n","description":"","footnote":"\r\n( 1 ) . اين عقيدهء حكماست . ر . ك : فصل چهارم از مقالهء سوم از الهيات شفاء و تحصيل ، ص 375 . و اما متكلمان مقدارىكه عبارت است از جسم تعليمى و سطح آن را انكار كرده‌اند . ر . ك : شرح مقاصد ، ج 1 ، ص 185 - 186 ؛ شرح المواقف ، ص 209 - 210 . كشف المراد ، ص 207\r\n","page_name":" 629 ","page_number":629},
  {"content":"\r\n\r\nخط نيز در خارج وجود دارد ، اگر اجسامى ثابت شود كه داراى سطوح متقاطع باشند ، مانند مكعب ، مخروط ، هرم و . . . .\r\nشرح\r\nپس از آن كه گفتيم ، كمّ متصل قار در سه قسم خلاصه مىگردد ، اكنون ببينيم كه آيا آنها در خارج وجود دارند يا نه ؟ مىفرمايند : از آن جهت كه اجسام در خارج جداى از هم بوده و هر كدام متعيّن به حدى هستند و طبعاً متناهى مىباشند ، پس جسم تعليمى و سطح در خارج وجود دارد ؛ زيرا لازمهء تعيّن جسم ، وجود جسم تعليمى است و لازمهء تناهى آن ، داشتن سطح است .\r\nاما خط ، آن هم در خارج موجود است لكن مشروط بر آن كه در جسم ، سطوحى وجود داشته باشد ، كه يك‌ديگر را قطع نمايند ، مانند مكعب كه چند سطح همديگر را قطع مىنمايند يا مخروط و هرم . از محل تقاطع دو يا چند سطح خط به وجود مىآيد .\r\nاما جسمى مانند كره گرچه سطح دارد ، اما خط ندارد چون تقاطع چند سطح در آن قابل تصور نيست .\r\nاگر گفته شود كه اجسامى مانند مكعب و مخروط و هرم و غير اينها ضرورتاً در خارج وجود دارند پس معناى جملهء شرطيه در كلام مؤلف كه فرمود « ان ثبتت اجسام لها سطوح متقاطعة » چيست ؟\r\nدر پاسخ گفته مىشود گر چه اين اجسام در خارج وجود دارند اما ممكن است در حقيقت تقاطع دو يا چند سطح به طور كلى وجود نداشته‌باشد بلكه محلى تلاقى سطوح در اين اجسام به حسب واقع منحنى باشد گرچه به صورت ظاهر و به حسب قواى حس متقاطع به نظر مىرسند .\r\nاگر اين احتمال تأييد شود كه سطوح متقاطع مكعب يا مخروط يا ديگر اشكال در محل تقاطع در واقع منحنى هستند نه متقاطع ، ناگزير در اين اجسام بيش از يك سطح\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nوجود نخواهد داشت لذا تقاطع سطوح هم وجود نخواهد داشت تا از تناهى و تقاطع سطوح ، خط به وجود آيد .\r\nعبارت مؤلف « إن ثبتت اجسام لها سطوح متقاطعه » اشاره به اين احتمال است .\r\n\r\nمراتب عدد ، انواع مختلف هستند ، بر خلاف زمان\r\nمتن\r\nثمّ إنّ كلّ مرتبة من مراتب العدد . . . لِما أنّ بين أفراده عادّاً مشتركاً .\r\nترجمه\r\nهر مرتبه از مراتب بىنهايت عدد ، نوع خاصى از عدد محسوب مىشود ، كه با ساير اعداد مباينت دارد ؛ چون به خواص عددى مخصوصى اختصاص دارد ، و اين خصوصيّت به ديگرى سرايت نمىكند .\r\nو زمان نوع واحدى مىباشد ، گرچه معروض آن انواع حركات جوهرى و عرضى مىباشد ؛ دليل مطلب آن است كه بين افراد زمان « عادّ مشترك » وجود دارد .\r\nشرح\r\nگفته‌ايم كه مصداق كمّ منفصل ، عدد است ، و مصداق كمّ متصل غير قار ، زمان .\r\nاكنون مىخواهيم بگوييم مراتب عدد هر كدام با ديگرى از نظر نوعى مباينت دارد ، به اين معنا كه هر عددى خود يك نوع خاصى محسوب مىشود . مثلًا عدد « دو » و عدد « سه » و « چهار » سه نوع عدد هستند و هر كدام به احكام خاصى اختصاص دارند . و چون مراتب عدد بىنهايت است پس انواع آن هم بىنهايت است .\r\nالبته اين سخن مبنى بر آن است كه عدد از سنخ ماهيات باشد . اما اگر گفته شود كه عدد از سنخ ماهيت نيست بلكه از سنخ وجود است و كثرت در آن از سنخ كثرت در وجود مىباشد مراتب عدد انواع مختلف محسوب نخواهند شد ، بلكه همهء آن از يك نوع محسوب خواهند گشت .\r\nاما زمان كه كم غيرقار هست نوع واحدى است ؛ گرچه معروض آن كه حركت‌هاى\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nجوهرى و عرضى است ، نوعاً مختلف هستند . اما خود زمان به دليل آن كه عاد مشترك دارد از نوعيت واحدى برخودار است .\r\nفى المثل يك ساعت از شصت دقيقه تشكيل يافته‌است . پس هر دقيقه نسبت به يك ساعت ، عادّ آن محسوب مىشود كه با كسر مكرر آن ، عدد شصت به صفر مىرسد . و اين عاد ، ميان همه اجزاى زمان است مانند ثانيه كه ميان آنها مشترك است . معلوم مىشود كه زمان يك نوع واحد است كه عاد مشترك دارد .\r\n* قوله : « لما ان بين افراده عاداً مشتركاً » ؛ تعليل براى وحدت نوعى زمان است . به اين معنا كه چون ثانيه و دقيقه و ساعت كه عادّ زمان محسوب مىشوند بين تمام زمان‌ها مشترك هستند معلوم مىشود كه زمان نوع واحد است كه داراى عادّ مشترك است .\r\n* قوله لاختصاصها بخواص العددية ؛ از جمله خواص عدد « مربعيت » و « مكعبيت » و « صمم » مىباشد مربعيت عبارت است از اين كه عدد حاصل ضرب جزئى از خودش در خودش باشد مانند عدد چهار كه مربع عدد دو مىباشد . از ضرب دو كه جزئى از عدد چهار هست در خودش عدد چهار به دست مىآيد .\r\nمكعبيت عبارت است از حاصل ضرب جزئى از عدد در خودش دو مرتبه مانند عدد هشت كه مكعب عدد دومى باشد از ضرب عدد دو در خودش دو مرتبه عدد هشت پديد مىآيد كه آن را مكعب عدد دو مىنامند .\r\nصمم عددى را گويند كه عاد آن فقط عدد واحد باشد مانند عدد هفت كه شمارنده‌اى جز عدد يك ندارد با كسر مكرر عدد يك از هفت ، آن عدد به صفر مىرسد عادّ ديگرى ندارد كه كسر مكررش آن را به صفر برساند .\r\nاوليت براى عدد دو از جمله احكام و خواص عدد مىباشد زيرا عدد از شمارهء دو شروع مىشود و يك ، مبدء اعداد هست و خود عدد نيست پس اولين عدد ، عدد دو ، و\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nدومين و سومين آن عدد سه و چهار مىباشد . پس اوليّت و ثانونيّت و ثالثيّت از خواص عدد مىباشند .\r\nاستدلال كسانى كه مىگويند واحد مبدأ عدد هست و خود عدد نيست اين است كه مىگويند واحد اگر چه كميت‌ساز است اما خودش كميت منفصل نيست . از تكرار و تفريق واحد اعداد به وجود مىآيد ما وقتى عدد را تحليل مىكنيم عاقبت به واحد مىرسيم . اگرخود واحد عدد باشد بايد قابل تحليل به كمتر از خود باشد در حالى كه نيست . به عبارت ديگر عدد مركب از اجزاء است مانند نوع كه مركب از جنس و فصل است و جنس و فصل مقوم نوع و اجزاء بسيط آن هستند . اما خود ديگر نوع نيستند .\r\nواحد هم مقوم عدد است و جزء بسيط آن مىباشد كه با تكرار آن اعداد مختلف پديد مىآيد اما خود عدد نيست . در اينجا ممكن است اشكال شود اساساً اين بحث كه واحد عدد هست يا نيست يك بحث فلسفى نيست زيرا عدد از تعليميات است و در علوم تعليمى مانند رياضى بايد از آن بحث شود در پاسخ مىگوييم بحث وحدت و كثرت از امور عامه است كه بايد در فلسفه از آن بحث شود . هيچ علمى از ماهيت و وجود يا عدم خود بحث نمىكند اين فلسفه است كه از ماهيت و بود و نبود آن صحبت مىكند . عدد بودن واحد يا عدم آن از اين جهت به فلسفه راه پيدا مىكند كه در فلسفه از ماهيت كم منفصل و وجود آن بحث به ميان مىآيد طبعاً اين بحث مطرح مىشود كه آيا ماهيتاً واحد عدد هست يا نيست .\r\nتوضيح اين‌كه از آنجا كه بحث وحدت و كثرت از امور عامهء فلسفه و از شئون وجود مىباشد ممكن است گفته شود كه عدد از سنخ وجود است اما از آن جهت كه عدد از مقولهء « كم » به شمار مىآيد و مقولهء « كم » بخشى از ماهيات است بايد آن را از سنخ ماهيات به شمار آورد .\r\n* قوله والزمان نوع واحد وان كان معروضه انواع الحركات الجوهرية والعرضية ؛ گرچه ما در فهم عرفى از زمان همان حركات يوم و ليل را مىفهميم و آن را مقياس\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nساير حركت‌ها قرار مىدهيم و مثلًا مىگوييم اين ماشين از نقطهء « الف » تا « ب » يك يا دو يا چند روز طى طريق مىكند . اما در فهم فلسفى ، زمان معناى وسيع‌ترى دارد .\r\nزمان در اصطلاح فلسفه مقدار حركت است و آن عارض بر حركت مىباشد به اين معنا كه هر حركتى خواه حركت جوهرى باشد مانند حركت تكاملى نطفه در رحم يا دانه در بستر خاك تا مرحلهء انسان كامل يا گياه كامل شدن يا حركت عَرَضى اينى باشد مانند حركت ماشين از نقطهء « الف » تا « ب » يا حركت عرضى كيفى باشد مانند حركت سيب در رنگ‌هاى سبز و زرد و قرمز همه و همه همراه با زمان خاص به خود هستند .\r\nزمان عبارت است از حد و اندازه هر حركتى . نسبت زمان به حركت مانند نسبت جسم تعليمى به جسم طبيعى مىماند همانطور كه جسم تعليمى تعيّن مقدارى جسم طبيعى است زمان هم تعيّن مقدار هر حركتى است .\r\nهر حركتى معروض زمان است به اين معنا كه زمان به عنوان تعيّن و حد حركت عارض بر حركت مىشود حركت معروض زمان خاص به خود است . مثلًا حركت نطفه معروض زمان خاص به خود كه همان نه ماه است مىباشد . توضيح بيشتر در فصل يازدهم از مرحلهء نهم خواهد آمد .\r\n\r\nميان اجسام تعليمى و سطوح و خطوط مركب ، عاد وجود ندارد\r\nمتن\r\nوالاجسام التعليميّة التي لا عادّ مشتركاً . . . بأنواع ، بل مركّبة من أنواع شتّى .\r\nترجمه\r\nاجسام تعليمى كه عادّ مشترك ميان آنها نيست مانند كره ، مخروط ، مكعب و غير اينها انواع متباين هستند . و همچنين سطوحى كه عاد مشترك ندارند ، مانند سطح مستوى و اقسام سطح‌هاى محدّب ومقعّر ( برآمده و فرو رفته ) . و نيز خطوطى كه عادّ مشترك ندارند ، اگر وجود داشته‌باشند ، مانند خط مستقيم و انواع قوس‌ها .\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nو اما اجسام و سطوح و خطوط غير منظم هر يك از اينها نوع خاصى نيستند ، « 1 » بلكه مركب از انواع گوناگون مىباشند .\r\nشرح\r\nميان كره ، مخروط و مكعب عاد مشترك وجود ندارد . لذا هر يك از اينها نوع خاصى است كه حكمش با نوع ديگرى متفاوت است ( عاد ، واحد مشترك ميان اينها را گويند كه كسر مكرر آن ، شىء مورد نظر را به صفر برساند ) .\r\nاجسام تعليميه‌اى كه عادّ مشتركى از آنها در بين آنها نيست مانند كره و مخروط و مكعب و جز اينها انواع متباينه‌اى مىباشند كه هر يك فصل جداگانه‌اى دارند و جسميت تعليميه جنس مشتركشان مىباشد اگر در همهء آنها فصل مشتركى بود ديگر انواع متباينه نمىبودند بلكه اصناف و حصص نوع واحد بودند مانند اصناف و حصص انسان از قبيل نويسنده ، صنعتگر و بازرگان .\r\nاگر اجسام تعليميه از يك نوع بودند عاد مشترك از نوع خود مىداشتند مانند مكعب با ضلع سه متر نسبت به مكعبى ديگر با ضلع سىمتر كه هر دو از يك نوعند ولى از دو صنف هستند و بدين جهت ، عاد مشترك دارند .\r\nتوضيح عاد مشترك در بين اجسام و سطوح و خطوط به شرح ذيل است .\r\nهرگاه بين چند سطح تعليمى مانند مربع و مستطيل و دائره يا چند جسم تعليمى\r\n\r\n\r\n","description":"","footnote":"\r\n( 1 ) . قوله كالكره والمخروط والمكعب ؛ اگر اشكال شود چطور مؤلف كره و و مخروط و مكعب را در اين‌جا از جمله‌كمّيات متصل قلمداد كرده‌اند در حالى كه در فصل سيزدهم از همين مرحله آنها را از جمله كيفيات معرفى خواهند كرد .\r\nدر پاسخ گفته مىشود كه در كره يا ديگر اشكال يك كيفيت عارض وجود دارد كه همان كرويّت و مخروطيت و مكعبيت باشد . اين اشكال به اين ملاك در قلمرو كيفيات قرار مىگيرند . و يك كميت معروض دارند كه همان جسم وسطح باشد كه به اين ملاك اينها در قلمرو كمّيات متصل قرار مىگيرند .\r\nحال ، اگر در اين جا اين اشكال را جزء كمّيات متصل قرار مىدهند به ملاك دوم است و اگر اينها را در فصل سيزدهم جزء كيفيات قرار مىدهند به ملاك اول مىباشد پس تهافتى در كلام نيست\r\n","page_name":" 635 ","page_number":635},
  {"content":"\r\n\r\nمانند كره و مخروط و مكعب ضلع يا پارامترى باشد كه بر طبق قاعدهء واحدى بتواند مساحت يا محيط و حجم آنها را بشمارد ( / حساب كند ) آن چند سطح و چند حجم از يك نوع خواهند بود و ضلع يا پارامتر مذكور همان عاد مشترك آنها مىباشد .\r\nبراى مثال همهء مكعب‌هاى مربع از يك نوعند زيرا حجم همهء آنها از يك قاعده كه به توان سوم رساندن ضلع آنها مىباشد به دست مىآيد . هر ضلع مكعب مربع يك عاد مشترك است در همهء مكعب‌هاى مربع اما اين ضلع براى كره عاد مشترك نيست زيرا قاعدهء تكعيبِ ( به توان سوم رساندن ) ضلع واحد در كره جارى نيست بلكه براى مساحت كره و حجم آن بايد از پارامترى ديگر بهره گرفت .\r\nبه عنوان مثال اگر دو مكعب مربع داشته باشيم كه ضلع يكى سه و ضلع ديگرى سىمتر است با به توان سوم رساندن آن ضلع حجم آن به دست مىآيد . پس ضلع سه مترى در مكعب اول عاد مشترك ميان مكعب اول و دوم مىباشد كه با كسر مكرر او از عدد 27 و 270 كه حجم مكعب اول و دوم است عدد مذكور به صفر مىرسد . همانطور كه قانون مذكور يعنى به توان سوم رساندن ضلع مكعب مربع براى به دست آوردن حجم آن يك عادّ مشترك ميان آن دو و تمام مكعب‌هاى مربع به شمار مىرود .\r\nاين عامل يا پارامتر در حجم كره چيز ديگرى است يعنى براى به دست آوردن حجم كره بايد از قانون ديگرى مدد جست و آن عبارت است از ضرب عدد 43 در عدد ( 14 / 3 ) سپس ضرب در شعاع كره به توان سه .\r\nفى المثل اگر شعاع دائره‌اى شش متر باشد محاسبهء حجم آن چنين مىگردد .\r\n32 / 904 / 63 * 14 / 3 * 43\r\nدر بين سطح مربع و دائره چون عاد مشترك از نوع واحد نيست اشتراك نوعى برقرار نيست زيرا واحد شمارش هندسى مربع ضلع آن است و واحد شمارش هندسى دائره عدد ( 14 / 3 ) و شعاع و محيط آن مىباشد .\r\nخط مستقيم با خط قوس نيز عاد مشترك ندارد زيرا عاد خط مستقيم از سنخ متر\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nاست ولى عاد قوس از سنخ درجه است يعنى براى سنجش مقدار خط مستقيم از واحد متر استمداد مىكنند و براى سنجش خط منحنى از درجه بهره مىگيرند .\r\nهمانطور كه سطح مستوى با سطح برآمده يا فرورفته يا خط مستقيم با خطوطى كه انحناى قوس‌هاى آن متفاوت است ، عاد مشترك ندارند .\r\nاما اگر جسم يا سطح يا خطى داشتيم كه از ماهيت مختلف به وجود آمده‌بود مثلًا بخشى از جسم به صورت نيم كره و بخش ديگر آن به صورت مكعب يا شكل ديگرى بود ما اين جسم را يك نوع نمىدانيم ، بلكه مركب از چند نوع مىدانيم .\r\nهمين طور اگر يك خطى داشتيم كه بخشى از آن مستقيم و بخش ديگر آن با قوس‌هاى مختلف به وجود آمده بود ما اين خط را يك نوع خط نمىدانيم ، بلكه مركب از انواع مختلف خط مىدانيم . و هكذا در مورد سطح . اگر بخشى از آن به صورت سطح محدّب و بخش ديگر آن به صورت سطح مقعّر بود ما آن سطح را از نوع واحد نمىدانيم لذا عادّ مشترك ميان آنها نيست .\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nبه پرسش‌هاى زير پاسخ دهيد\r\n1 . كمّ متصل را تعريف كنيد .\r\n2 . انقسامات كمّ متصل را بيان كنيد و توضيح دهيد .\r\n3 . كمّ منفصل را تعريف كنيد و مثال بزنيد .\r\n4 . مؤلف وجود خط در خارج را مشروط به چه شرايطى مىداند ؟\r\n5 . چرا زمان از نوعيت واحد برخوردار هست ؟\r\n6 . چرا اجسام تعليمى و سطوح و خطوط مختلف نوعاً با يك‌ديگر متباين محسوب مىشوند .\r\n\r\n","description":"","footnote":"","page_name":" 638 ","page_number":638},
  {"content":"\r\n\r\n\r\nالفصل العاشرفي أحكام مختلفة للكم\r\n\r\nسه خاصيّت براى كم\r\nمتن\r\nقد تقدّمت الإشارة إلى أنّ من خواصّ . . . ومنها وجود عادّ منه يعدّه .\r\nترجمه\r\nقبلًا بيان شد « 1 » كه از جمله خواص « كمّ » تساوى و تفاوت پذيرى آن است . و از جمله آنها تقسيم‌پذيرى آن است حال يا خارجى ، مانند عدد يا وهمى مانند غير عدد . و نيز از جمله آنهاست .\r\nوجود عاد ( شمارنده ) كه آن را بشمارد .\r\nشرح\r\nدر عبارت فوق به سه خصوصيت از كمّ اشاره شده است . خصوصيت اول قبول تساوى و تفاوت در آن مىباشد . تساوى و تفاوت پذيرى در كمّ ، امر آشكارى است ، زيرا عدد شش را مىتوان به دو تا سه تايى و يا يك چهارتايى و يك دو تايى تقسيم كرد .\r\n\r\n\r\n","description":"","footnote":"\r\n( 1 ) . فصل هشتم از همين مرحله\r\n","page_name":" 639 ","page_number":639},
  {"content":"\r\n\r\nخاصيت دوم تقسيم‌پذيرى است خواه در خارج تقسيم شود « 1 » مانند عدد كه درخارج قابل تقسيم به اجزاء كوچك‌تر مىباشد . فى المثل عدد هشت كه به دو چهارتايى تقسيم مىشود يا مانند معدود عدد مانند هشت نفر انسان كه به دو تا چهار نفر انسان تقسيم مىشوند .\r\nو خواه تقسيم در وهم باشد مانند غير عدد كه همان خط و سطح و جسم تعليمى است .\r\nاين كه مؤلف تقسيم خط و سطح و جسم تعليمى را به وهم مقيد ساخت و فرمود اين امور فقط در قوهء واهمه قابل تقسيم هستند به اين دليل است كه امور فوق قابل تقسيم فكّى خارجى نيستند . زيرا آنها به جهت بساطت خود ، ماده ندارند تا آن ، قسمت را بپذيرد . لذا با ورود قسمت ، كميّت نخستين از بين مىرود .\r\nفى المثل خطى كه در خارج يك متر است وقتى به دو نيم خط تقسيم شد خط يك مترى در خارج از بين مىرود و دو نيم خط ديگر به جاى آن موجود مىشود . پس خط قابل انفصال خارجى نيست . زيرا بايد قابل و مقبول در وجود با هم مجتمع باشند و در كم چنين نيست .\r\nالبته بديهى است چيزى كه تقسيم خارجى دارد ، مثل عدد ، تقسيم وهمى هم مىپذيرد ، اما چيزى كه تقسيم وهمى دارد به طور لزوم تقسيم خارجى ندارد . ممكن است تقسيم خارجى داشته‌باشد و يا نداشته‌باشد .\r\n\r\n\r\n","description":"","footnote":"\r\n( 1 ) . كم منفصل منحصر است به عدد و از اين جهت آن را منفصل گويند كه اجزاء و آحاد آن به طور حقيقى ازيك‌ديگر جدا هستند و ميان آنها حد مشترك وجود ندارد . به عبارت ديگر عدد مانند خط نيست كه مىتوان حد مشتركى چون نقطه در آن فرض كرد . نقطه فرضى حد مشتركى است در خط كه مىتواند آغاز يك قطعه از خط و پايان قطعهء ديگر باشد .\r\nاگر در عدد جزء مشتركى فرض كنيم كه داخل در عدد است مثلًا براى عدد پنج كه به يك سه تايى و يك دوتايى تقسيم شده حد مشتركى وجود داشته‌باشد لازم مىآيد كه عدد پنج عدد چهار باشد زيرا يك واحد آن ميان سه و دو مشترك است و اگر آن واحد مشترك ، خارج از پنج باشد لازم مىآيد كه عدد پنج عدد شش باشد زيرا علاوه بر پنج يك واحد ديگر مشترك براى آن وجود دارد\r\n","page_name":" 640 ","page_number":640},
  {"content":"\r\n\r\nخاصيت سوم ، وجود شمارندهء كمّ هست ، مثلًا مىگوييم عدد ده ؛ پيدايش آن با اضافه شدن عدد يك بر عدد قبلى است تا آن‌كه به مرحلهء ده برسد . و كسر مكرر عدد يك از عدد ده آن را به صفر مىرساند . پس « يك » واحدى است كه عاد عدد ده مىباشد .\r\n\r\nمقدار و زمان از اختصاصات عالم ماده است ، بر خلاف عدد\r\nمتن\r\nوهناك احكام اخر أوردوها : . . . له آثار المادّة دون نفس المادّة .\r\nترجمه\r\nدر اينجا احكام ديگرى است كه به شرح ذيل بيان كرده‌اند :\r\nاول آن كه كمّ منفصل كه همان عدد مىباشد ، هم در ماديات و هم در مجردات يافت مىشود .\r\nو اما متصل غير قار كه زمان باشد ، فقط در ماديات يافت مىشود . و متصل قار كه جسم تعليمى و سطح و خط است ، در مجردات يافت نمىشود ، مگر نزد كسى كه اثبات مىكند عالم مقدارى مجردى را كه آثار ماده را دارد اما خود ماده را ندارد . « 1 »\r\nشرح\r\nدر عالم مجردات همچون عالم ماديات كم منفصل كه همان عدد است راه دارد ، لذا خداى متعال در قرآن مىفرمايد : ما در جنگ بدر شما را به سه هزار فرشته كمك كرديم . « 2 »\r\nاما حكما در وجود كمّ متصل كه همان خط وسطح و جسم تعليمى است در ميان مجردات اختلاف كرده‌اند اين اختلاف مبتنى بر مسئلهء ديگرى است و آن اين كه آيا علاوه بر عالم ماده و عالم عقول كه جهان تجرد محض است عالم ديگرى كه واسطهء\r\n\r\n\r\n","description":"","footnote":"\r\n( 1 ) . ر . ك : مباحث مشرقيّة ، ج 1 ، ص 186 واسفار ، ج 4 ، ص 18\r\n( 2 ) . آل عمران ، آيه 125\r\n","page_name":" 641 ","page_number":641},
  {"content":"\r\n\r\nبين اين دو عالم باشد وجود دارد يانه ؟ حكماى مشاء منكر وجود چنين عالمى هستند اما جمع ديگرى از حكما ازجمله صدرالمتألهين وجود چنين عالمى را قبول دارند .\r\nآنها كه عالم مثال را قبول دارند و آن را با ادله به اثبات مىرسانند مىگويند عالم مثال كه برزخ ميان عالم ماده و عالم عقل است آثار و عوارض ماده مانند طول ، عرض ، عُمق ، حجم ، بُعد و رنگ را دارد اما خود ماده را ندارد .\r\nعبارت مؤلف كه مىگويد « عند مَن يثبت عالَماً مقدارياً » اشاره به وجود عالم مثال نزد كسانى است كه آن را مىپذيرند و آن را با ادله به اثبات مىرسانند . توضيح بيشتر را در مرحلهء يازدهم فصل سوم خواهيم خواند .\r\nقابل ذكر است كه عالم مثال غير از عالم رب النوع كه همان مُثُل افلاطونى است و اشراقىها از آن به عقول عَرْضى تعبير مىكنند مىباشد .\r\n\r\nدر ميان مراتب اعداد ، تضاد حاكم نمىشود\r\nمتن\r\nالثاني : أنّ العدد لا تضادّ فيه . . . عليه ولا يتصوّر هناك غايةُ الخلاف .\r\nترجمه\r\nدر عدد ، تضاد وجود ندارد ، چون از جمله شرايط تضاد وجود غايت خلاف بين متضادين است . در حالى كه بين دو عدد ، غايت خلاف وجود ندارد ؛ زيرا در هر دو مرتبهء فرضى عدد ، عدد بيشتر با اضافه شدن واحدى بر آن فاصلهء آن نسبت به اقل ، بيشتر مىشود . ( پس ميان آن دو غايت خلاف وجود ندارد ) .\r\nو اما استدلال بر عدم تضاد به اين كه مرتبهء عددِ بالاتر متقوّم به عددِ پايين‌تر است ، و ضد به ضد متقوّم « 1 » نتوان بود ، صحيح نيست ؛ زيرا مرتبهء عدد اگر از مراتب مادون خود تركيب يافته باشد ، تمام\r\n\r\n\r\n","description":"","footnote":"\r\n( 1 ) . اشكالى است كه حكيم سبزوارى در حاشيهء شرح منظومه ، ص 138 آورده است\r\n","page_name":" 642 ","page_number":642},
  {"content":"\r\n\r\nمراتب مادون در پيدايش آن عدد يكسان هستند . فى المثل عدد ده مىتواند تركيب يابد از عدد نه و يك يا عدد هشت و دو ، يا هفت و سه ، يا شش و چهار ، يا پنج و پنج . اين كه بعضى را جزء عدد ده قرار داده و بعض ديگر را قرار ندهيم ، ترجيح بلا مُرجح است ، كه اين محال است .\r\nو اگر رياضىدانان مىگويند كه عدد ده مجموع عدد هشت و دو هست ، معنايش اين است كه مرتبه ده مساوى اين دو عدد است ، نه اين كه عدد ده در حالى كه نوع واحدى است از دو مرتبهء مختلف ، در حالى كه دو نوع مختلف هستند ، تشكيل شده‌است .\r\nنظير سخن فوق در اقسام كم متصل جارى است ، چنان كه جسم تعليمى با سطح و خط و نيز سطح با خط تضادى ندارد ؛ زيرا موضوع واحدى وجود ندارد كه تعاقب بر آن پيدا كنند . و غاية الخلاف هم بين آنها متصور نيست .\r\nشرح\r\nميان اعداد تضادى نيست . مثلًا عدد دو و سه كه دو نوع از عدد هستند با يك‌ديگر تضادى ندارند ؛ زيرا غايت خلافى بين اين دو نيست چون عدد سه همان عدد دو به اضافهء يك مىباشد و دليل كسانى كه بر عدم تضاد ميان اعداد استدلال كرده‌اند ، به اين كه اعداد فوق به اعداد مادون متقوّم هستند و ضد نمىتواند به ضد متقوّم باشد ، سخن نادرستى است ؛ زيرا اگر عدد فوق ، تركيبى از اعداد پايين‌تر باشد ، چه رجحانى وجود دارد كه عددى چون ده از دو و هشت تركيب يافته باشد ؛ يا از دو عدد پنج تايى . و انتخاب يكى بدون ديگرى ترجيح بلا مرجح است .\r\nاما اگر در رياضى مىگويند : مرتبهء ده مساوى مرتبهء دو و هشت است ، مراد آن است كه مقدار عدد ده برابر با مقدار عدد هشت و دو است ، نه اين كه از هشت و دو تركيب يافته باشد .\r\nهمچنين در كم متصل . ميان جسم تعليمى كه همان تعيّن مقدارى جسم است و سطح و خط تضادى وجود ندارد ، چون گرچه سطح بر جسم تعليمى ورود مىنمايد ، اما اين دو ( سطح و جسم تعليمى ) بر موضوع واحد تعاقب ندارند ، همانطور كه خط عارض بر سطح است و اين دو بر موضوع واحد تعاقب ندارند .\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nتعاقب بر موضوع واحد شرط تضاد است و موارد فوق فاقد اين شرط مىباشند لذا تضاد ميان آنها حاكم نمىگردد . همان گونه كه غاية الخلاف ميان آنها حاكم نيست .\r\n\r\nدر كمّ ، تشكيك به شدت و ضعف نيست\r\nمتن\r\nالثالث : أنّ الكم لا يوجد فيه التشكيك . . . و كذا الجسم التعليميّ .\r\nترجمه\r\nتشكيك در كمّ به شدت و ضعف يافت نمىشود . و اين ضرورى يا قريب به ضرورى است .\r\nبله تشكيك به زياده و نقص در آن يافت مىشود ، مانند آن كه خطى از جهت موجوديت در مقايسه با خط ديگر در جانب طول از ديگرى بيشتر باشد ، نه از آن جهت كه براى او ماهيت خط هست .\r\nهم‌چنين سطحى مىتواند از سطح ديگر از نوعِ خود بيشتر يا كمتر باشد . همين طور در جسم تعليمى .\r\nشرح\r\nماهيت هيچ خطى يا سطحى از خط و سطح ديگر كمتر يا بيشتر نيست ، بلكه وجود يك خط است كه گاهى از خط يا سطح ديگر كمتر يا بيشتر است . لذا نمىتوان گفت اين خط از آن خط در ماهيت خط بودن شديدتر يا ضعيف‌تر است .\r\nولى مىتوان گفت وجود اين خط از آن خط در طول بيشتر يا كمتر است . به عبارت ديگر تشكيك در ماهيت به شدت و ضعف منتفى است ؛ يعنى ما خط و خطتر يا سطح و سطح‌تر نداريم . گرچه تشكيك به زياده و نقصان در آن وجود دارد ؛ يعنى خطى يا سطحى از خط و سطح ديگر بيشتر باشد .\r\n\r\nاقامه برهان بر تناهى ابعاد جسم\r\nمتن\r\nالرابع : قالوا : « إنّ الأبعاد متناهية » . . . والبرهان السلّمىّ و غير ذلك .\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nترجمه\r\nچهارم ، گفته‌اند : ابعاد جسم متناهى است . « 1 » و بر آن به گونه‌هاى مختلفى استدلال كرده‌اند .\r\nواضح‌ترين آنها اين است كه ما يك خط غير متناهى فرض مىكنيم . در كنار آن ، خطى غير متناهى كه از مركز يك كره ، موازى آن كشيده شده‌است ترسيم مىكنيم . در اين جا وقتى كره را حركت دهيم ، مطابق مصادرهء اقليدِس « 2 » اين دو خط با يك‌ديگر تلاقى مىكنند . ناگزير خطى كه از مركز كره ، موازى خط غير متناهى بود به سمت خط غير متناهى فرضى تمايل پيدا مىنمايد .\r\nدر اين جا بايد در خط غير متناهى نقطه‌اى يافت شود كه ضرورتاً اولين نقطهء مسامته ( و تلاقى ) است . لكن وجود چنين نقطه‌اى محال است ؛ زيرا ممكن نيست كه بر خط نقطهء مسامته‌اى فرض شود مگر آن كه فوق آن نقطه‌اى هست ( نقطهء مسامته ) كه خط ، قبل از آن بدان ، سمت مىيابد .\r\nبر محال بودن بُعد غير متناهى ، براهين ديگرى چون برهان تطبيق و برهان سُلّمى و غيره اقامه شده است .\r\nشرح\r\nاين برهان به نام برهان تُرسى ( سپرى ) معروف است ، اين برهان را مانند برهان تطبيق و برهان سُلّمى اقامه كرده‌اند تا ثابت كنند ما جسمى كه ابعاد غير متناهى داشته‌باشد ، نداريم .\r\nحاصل برهان اين است كه يك خط غير متناهى فرضى در نظر مىگيريم . در كنار آن يك خط غير متناهى ديگرى در نظر مىگيريم كه از مركز يك دايره خارج شده و موازى خط قبلى است .\r\nتا اين جا ما دو خط غير متناهى داريم كه موازى يك‌ديگر تا بىنهايت امتداد دارند .\r\n\r\n\r\n","description":"","footnote":"\r\n( 1 ) . اين عقيدهء اكثر حكما و متكلمان است به خلاف حكما هند ر . ك : شرح مواقف ، ص 45 و كشف المراد ، ص 167\r\n( 2 ) . شهرستانى در ملل و نحل ، ص 114 مىنويسد : « هو « يعنى اقليدس » اوّلُ من تكلّم في الرياضيات و أفرده علمياًنافعاً فى العلوم » و مصادرته هي أنّ الخطّين المتوازيين لا يتقاطعان و إن امتدا الى غير النهاية ، و اذا تقاطعا عن التوازي تقاطعا لا محالة\r\n","page_name":" 645 ","page_number":645},
  {"content":"\r\n\r\nاكنون كره‌اى كه از مركز آن يك خط غير متناهى بيرون آمده است به طرف خط ديگر حركت مىدهيم . طبعاً خطى كه از مركز آن تا بىنهايت بيرون آمده‌است به طرف خط ديگر سمت مىيابد و بايد در يك نقطه با هم تلاقى نمايند . اگر خط متناهى باشد وجود نقطهء مسامته در آن آشكار است .\r\nلكن وجود چنين نقطه‌اى در خط غير متناهى محال است ؛ زيرا چون خط خارج شده از كره غير متناهى است هر نقطه‌اى را فرض كنيم كه اولين نقطهء سمت يا بى و تلاقى است بايد قبل از آن نقطه‌اى باشد كه سمت يا بى و تلاقى در آن جا انجام گرفته باشد . و چون ما هيچ نقطه‌اى را نمىيابيم كه اولين نقطه سمت‌يابى و تلاقى باشد ، پس هيچ نقطه‌اى كه اولين نقطه سمت يا بى و تلاقى در اين دو خط باشد نمىيابيم . پس هيچ گاه اين دو خط از حالت توازى بيرون نخواهند آمد .\r\nدر حالى كه طبق قانون اقليدس دو خط متوازى همديگر را قطع نمىكنند ، مگر هنگامى كه به طرف يك‌ديگر سمت يابند . در اين صورت بايد همديگر را در نقطه‌اى قطع نمايند . ولى ما در فرض مذكور اول نقطهء قَطعى نمىيابيم ، زيرا هر نقطه‌اى كه فرض كنيم كه او اولين نقطهء مسامته و تلاقى است آن نقطه مسبوق به نقطهء قطع قبلى است و اين امر تا بىنهايت ادامه دارد . و اگر در خط اول ، نقطهء مسامته و تلاقى نباشد ، پس دو خط به حال توازى باقى مانده‌اند در حالى كه فرض بر سمت گيرى يكى به جانب ديگرى بود .\r\nحاصل آن كه وقتى دايره حركت كند بايد نقطه‌اى كه اولين نقطه تلاقى است پديد آيد لكن حدوث اين نقطه با فرض عدم تناهى خط محال است ؛ زيرا ممكن نيست كه بر خط غير متناهى نقطه‌اى فرض شود مگر آن‌كه قبل از آن نقطهء ديگرى متصور است كه او اولين نقطهء تلاقى است و چون ممتنع است حدوث چنين نقطه‌اى پس حركت مستدير دائره نيز ممتنع مىگردد و چون امتناع حركت دورانى كره باطل است پس فرض خط غير متناهى باطل است .\r\n\r\n","description":"","footnote":"","page_name":" 646 ","page_number":646},
  {"content":"\r\n\r\n* قوله بمصادرة اقليدس ؛ مبادى تصديقى در هر علمى اگر بَيّن باشند ، علوم متعارفه ناميده مىشوند و اگر نظرى باشند و متعلم به سبب حسن ظن به معلم ، آن را مىپذيرد آن را اصول موضوعه مىنامند . و اگر با حالت تأمل و احياناً انكار مىپذيرد ، آن را مصادره مىگويند .\r\nقانون اقليدس كه مىگويد دو خط متوازى هم ديگر را قطع نمىكنند گرچه تا بىنهايت ادامه يابند بر خلاف دو خط مسامت كه در يك نقطه‌اى هم ديگر را قطع مىكنند چون يك مطلب نظرى است كه نياز به استدلال و اقامهء برهان دارد و احياناً مورد انكار و رد واقع مىشود از اين جهت آن را مصادرهء اقليدس ناميده‌اند .\r\nنكتهء ديگر اين كه در اين برهان وجود دو خط غير متناهى به منزلهء دو بُعد جسم غير متناهى فرض شده‌است و چون وجود دو خط غير متناهى به دليل فقدان اولين نقطه تلاقى بر فرض سمت‌گيرى محال بود ، پس وجود جسم غير متناهى الابعاد نيز محال خواهد بود .\r\n\r\nبرهان تطبيق « 1 »\r\nعبارت است از اين كه ما خطى فرض مىكنيم از نقطهء « الف تا ب » كه از طرف « الف » متناهى و از طرف « ب » غير متناهى مىباشد . سپس خط ديگرى از نقطهء « ج تا د » اين چنين فرض مىنماييم كه از طرف « ج » متناهى و از طرح « د » غير متناهى است آن گاه به مقدار يك متر از طرف متناهى آن قطع مىكنيم . در اين جا خط « الف ب » به مقدار يك متر بيشتر از خط « ج د » خواهد بود .\r\nحال اگر فرض كنيم كه نقطه « ج » را بر نقطهء « الف » منطبق كنيم ، يا هر دو خط مثل هم تا بىنهايت امتداد مىيابند و اين محال است ؛ زيرا در اين صورت خط زايد از نظر مقدار مثل ناقص مىشود و مساوى با آن خواهد بود ، كه اين ضرورتاً محال است . يا اين‌كه اين دو خط ، مساوى با يك ديگر نخواهند بود پس خط « ج د » به ازاى بخشى از\r\n\r\n\r\n","description":"","footnote":"\r\n( 1 ) . شرح منظومه در احكام مشترك بين علت و معلول ، ص 134\r\n","page_name":" 647 ","page_number":647},
  {"content":"\r\n\r\nخط « الف ب » قرار نخواهد گرفت ناگزير در يك نقطه‌اى قطع خواهد گشت . پس خط « ج د » متناهى خواهد بود و خط « الف ب » به مقدار متناهى مثلًا يك متر بر خط « ج د » زائد خواهد بود و زائد بر متناهى به مقدار متناهى او هم متناهى خواهد بود . پس خط « الف ب » هم متناهى خواهد بود نتيجه مىگيريم كه خط يا بُعد غير متناهى نداريم .\r\n\r\nبرهان سُلّمى\r\nو آن عبارت است از اين كه ما از يك نقطه دو خط به مانند دو ساق مثلث متساوى الاضلاع تا بىنهايت ترسيم كنيم . در اين صورت مقدار فاصلهء دو ضلع به مقدار امتداد بىنهايت دو ضلع مىماند . و چون دو ساق مثلث بىنهايتند پس فاصلهء بين آن دو نيز بىنهايت است ، در حالى كه اين فاصله محصور بين حاصرين يعنى بين دو ساق مثلث است . و محال است كه بىنهايت ، محصور بين حاصرين واقع شود . پس محال است كه دو خط غير متناهى كه به منزلهء دو بُعد از يك جسم غير متناهى است داشته باشيم .\r\n\r\nخلأ محال است\r\nمتن\r\nالخامس : أنّ الخلاء - ولازِمُهُ . . . وسيأتي الكلام فيه في بحث الأين .\r\nترجمه\r\nپنجم ، اين كه خلاء ، كه لازمه‌اش آن است كه بُعد بدون معروضى كه قائم بر آن باشد ، به خود قائم باشد ، محال است . « 1 » سخن پيرامون خلاء در بحث « اين » خواهد آمد . « 2 »\r\n\r\n\r\n","description":"","footnote":"\r\n( 1 ) . اين عقيده اكثر محققان از حكماست . ر . ك : اسفار ، ج 4 ، ص 48 - 57 و اما متكلمان و از جمله فخر رازى معتقد به جواز خلاء شده‌اند ، محصل ( تلخيص المحصل ) ، ص 214\r\n( 2 ) . در فصل هفدهم از همين مرحله . لكن مؤلف محترم تعرض به اين بحث را در آن فصل از ياد برده‌اند در جاى ديگرى از اين كتاب هم اين بحث مطرح نشده است\r\n","page_name":" 648 ","page_number":648},
  {"content":"\r\n\r\nشرح\r\nاگر ما حجمى داشته‌باشيم كه از طول و عرض و عمق مُعينى برخوردار باشد مانند شكل مكعب در يك حبهء قند كه آن قائم به مادهء معيّنى است در اين صورت حجم داراى معروضى كه قائم به او باشد خواهد بود .\r\nاما اگر همين حجم داراى معروضى نباشد كه قائم به او باشد و به عبارت ديگر داخل اين حجم از هر چيز ديگر حتى از هوا يا هر مادهء ديگر تهى باشد لازم خواهد آمد كه « بُعد » يعنى طول و عرض و عمق كه از سنخ عرض هستند به خود قائم باشند بدون آن كه معروضى براى قوام آنها وجود داشته‌باشد و چون قوام عَرَض بدون معروض امر محالى است پس خلاء يعنى تهى بودن حجم از مطلق ماده هم امر محالى است .\r\n\r\nعدد ، غير متناهى لايقفى است\r\nمتن\r\nالسادس : أنّ العدد ليس بمتناه . . . والربع ، وإلّا عاد متناهياً .\r\nترجمه\r\nششم ، اين كه عدد ، غير متناهى است . معناى اين سخن آن است كه هيچ مرتبه‌اى از عدد يافت نمىشود ، مگر آن كه فرض زايد بر آن و نيز فرض زايد بر زايد ممكن باشد . و اين سلسله مگر به انقطاع اعتبار شخص معتبر ، قطع نمىگردد . و آن « غير متناهى لا يقفى » ناميده مىشود .\r\nاز اين سلسله ، بالفعل بيش از مقدار متناهى يافت نمىشود ، زايد بر آن بالقوه موجود است . و استمرار سلسله تا بىنهايت به نحو قضيهء معدوله نه سالبهء محصله امر غير معقولى است . و براى غير متناهى به اين معنا ( غير متناهى لا يقفى ) نه كل و نه مجموع و نه نسبت‌هاى كسريه‌اى مانند نصف يا ثلث يا رُبع يافت نمىشود ، و الّا به تناهى باز مىگردد .\r\nشرح\r\nسلسلهء اعداد به هيچ حد پايانى متوقف نمىشود ، و هر عددى فوق آن عدد\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nديگرى است ، كه تا بىنهايت قابل شمارش است ، مگر اين كه انسان خسته شود و از شمارش دست بردارد .\r\nاما آنچه از اين سلسلهء غير متناهى موجود مىشود مقدار متناهى از آن است . فى المثل مىگوييم عدد صد يا هزار يا ميليون يا صد ميليون يا ميليارد يا صد ميليارد و . . . .\r\nهمهء اينها ارقام متناهى هستند . مقدار غير متناهى ، بالقوه موجود است . اگر كسى بگويد « سلسلهء اعدادِ موجود ، غير متناهى است » كه اين مفاد قضيهء معدوله است ، سخن نادرستى گفته است ؛ چون آنچه از اعداد موجود مىشود مقدار متناهى از آنها است .\r\nمفاد قضيه معدوله اين هست كه آنچه از اعداد موجود هستند غيرمتناهى مىباشند در حالى كه آنچه از اعداد موجود است متناهى مىباشد . اگر قضيه را به صورت موجبهء معدوله بيان كرديم به وجود موضوع كه همان سلسلهء اعداد هست نياز داريم زيرا در موجبهء معدوله بايد موضوع وجود داشته باشد در اين صورت اگر سلسلهء موجود از عدد متصف به غير متناهى شود امر باطلى است زيرا آنچه از اعداد موجود مىشود متناهى است نه غير متناهى .\r\nبله ، اگر قضيه را به صورت سالبهء محصله بيان كنيم و بگوييم : « سلسلهء اعداد ، متناهى نيست » اين حرف درستى است . در « معدوله كلمهء لا و غير » كه ادات سلب هستند جزء محمول مىگردند ، بر خلاف سالبهء محصله . لكن بايد گفت فرقى بين موجبهء معدوله و سالبهء محصله بعد از وجود موضوع كه همان سلسلهء اعداد است نيست ؛ همانطور كه مؤلف حكيم هم در فصل اول از مرحلهء چهارم فرموده « ان القضية المعدولة المحمول تساوى السالبة المحصله عند وجود الموضوع » از اين رو موجبهء معدوله و سالبهء محصله هر دو مىتوانند در اين جا صادق باشند اگر مقصود از عدم تناهى عدم وقوف به حد خاص باشد يعنى وجود قوّهء زايد و امكان وجود عدد بيشتر همان‌طور كه مىتوانند هر دو كاذبه باشند اگر مقصودشان اين باشد كه سلسلهء اعداد بالفعل غير متناهى است .\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nبه علاوه آن كه عدد « كم » است ، و پيش از اين گفته شد كه در كمّ عادى كه او را فانى كند وجود دارد به اين معنا كه در او واحدى وجود دارد كه كسر مكرر او از عدد مورد نظر او را به صفر برساند . و اين با غير متناهى بودن بالفعل آن منافات دارد . چون غيرمتناهى هيچ گاه به صفر نمىرسد .\r\nحال كه سلسلهء اعداد بالقوه غير متناهى لا يقفى شد ، اطلاق كل و مجموع و نصف و ثلث و ربع و ساير نسبت‌هاى كسرى در آن ، معنا ندارد ؛ زيرا چيزى كل يا مجموع دارد كه متناهى باشد ، همين طور است نصف و ثلث و ربع . اگر عدد بىنهايت شد نصف و ثلث و ربع از آن معنا ندارد . اين نسبت‌هاى كسرى در مواردى صحيح است كه عدد متناهى باشد مثلًا بگوييم نصف عدد صد يا ثلث از عدد سيصد يا ربع از عدد چهارصد .\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nبه پرسش‌هاى زير پاسخ دهيد\r\n1 . سه خاصيت از خواص كمّ را بيان نمائيد .\r\n2 . آيا كمّ منفصل در مجردات يافت مىشود ؟\r\n3 . آيا كمّ متصل غير قارّ و متصل قارّ در مجردات يافت مىشود ؟\r\n4 . چرا در عدد تضاد وجود ندارد ؟\r\n5 . چه نوع تشكيكى در كمّ يافت مىشود ؟\r\n6 . برهان مسامته را كه بر تناهى ابعاد اقامه گرديده‌است ، تقرير كنيد .\r\n7 . چرا خلاء ، محال است ؟\r\n8 . چرا اگر سلسلهء غيرمتناهى عدد به نحو عدول ادامه يابد امر محالى است ؛ بر خلاف آن كه به نحو سالبهء محصله باشد ؟\r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\nالفصل الحادي عشرفي الكيف وانقسامه الأوّليّ\r\n\r\nتعريف كيف\r\nمتن\r\nعرَّفوه ب « أنّه عَرَضٌ لا يقبل القسمةَ . . . ما تعرضه قسمةٌ أو نسبةٌ بالعرض .\r\nترجمه\r\nدر تعريف كيف گفته‌اند كه عرضى است كه ذاتاً قبول قسمت و نسبت نمىكند . « 1 » پس با قيد « عَرَض » خارج مىگردد واجب بالذات و جوهر . و با قيد « عدم قبول قسمت » كمّ خارج مىشود . و با قيد عدم قبول نسبت ، مقولات هفت‌گانهء نسبى خارج مىگردند .\r\nو با قيد « لذاته » آنچه كه قسمت و نسبت به طور عرضى بر آن وارد مىشود ، داخل مىگردد .\r\nشرح\r\nدر تعريف كيف سه قيد مورد عنايت است . اول اين كه كيف عرض است . پس جوهر و آنچه فوق جوهر هست مانند واجب الوجود از تعريف بيرون مىروند .\r\n\r\n\r\n","description":"","footnote":"\r\n( 1 ) . مشهور آن است كه كيفيت هيئتى قارّ است كه تصور آن موجب تصور چيزى بيرون از او و حامل او نمىگردد ومقتضى قسمت و نسبت نيست . به تعليقهء صدرالمتألهين ، بر شفاء ، ص 121 مراجعه شود\r\n","page_name":" 653 ","page_number":653},
  {"content":"\r\n\r\nثانياً اين كه كيف قبول قسمت و نسبت نمىكند . مثلًا رنگ زرد يا سياه را نمىتوان به دو قسم ، تقسيم كرد و گفت دو نيم زرد يا دو نيم سياه ، مگر به تبع معروض آنها يعنى به تبع چيزى كه اين رنگ‌ها بر او عروض مىنمايند . مثلًا رنگ زرد عارض بر كاغذ شده مىتوان او را به تبع كاغذ به دو نيم تقسيم كرد و گفت دو رنگ زرد اما صرف نظر از معروض آنها خود رنگ تقسيم‌پذير نيست . همانطور كه نمىتوان ميان رنگى با رنگ ديگر نسبت تقابل يا تجانب يا ديگر نسبت‌ها برقرار كرد مگر به تبع معروض آنها . مثلًا بگوييم اين صفحهء كاغذِ زرد رنگ مقابل يا در جنب آن صفحهء كاغذ زرد رنگ قرار دارد اما صرف نظر ازمعروض رنگ‌ها خود رنگِ زرد تقابل يا تجانب برنمىدارد .\r\nبا قيد عدم قبول قسمت كم را خارج مىسازد زيرا كم ذاتاً قبول قسمت مىكند و مىتوان يك خط يك مترى را به دو نيم خط تقسيم كرد و ثالثاً با قيد عدم قبول نسبت ميان كيفيات ، مقولات هفت گانهء نسبى ، يعنى اضافه ، اين ، متى وضع ، جِدَه و فعل و انفعال خارج مىشوند زيرا نسبت در اين مقولات عين ذات آنها مىباشد .\r\nو با قيد لذاته در تعريف داخل مىسازد كيفيات و امورى كه مستقيم و بىواسطه قبول قسمت و نسبت نمىكنند . اما به طور عرضى و به تبع موضوعات خود مىتوانند بكنند . مثلًا يك كاغذ سفيد يا سياه را به دو نيم تقسيم كنيم . در اين تقسيم ، سفيدى و سياهى هم تقسيم شدند ، اما نه ذاتاً بلكه به تبع موضوع خود كه همان كاغذ باشد .\r\nبنابراين ، قبول قسمت و نسبت عرضى ، داخل تعريف هست . حاصل سخن اين‌كه برخى مقولات ذاتاً قبول تقسيم مىكنند مانند مقولهء كم و برخى از مقولات ذاتاً داراى نسبت هستند مانند مقولهء اضافه همچون تضايف ميان ابوّت و نبوّت كه نسبت ذاتى آن است اما در مقولهء كيف نه قسمت نهفته شده است و نه نسبت فى المثل حرارت فى نفسه و با قطع نظر از معروض خود قابل تقسيم نيست همان‌طور كه فى نفسه با چيزى نسبت هم ندارد .\r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\nتعريف كيف از نظر صدرالمتألهين\r\nمتن\r\nقال صدر المتألهين : « المقولات لمّا كانت . . . في الأربعة على الإستقراء .\r\nترجمه\r\nصدرالمتألهين مىگويد : « 1 »\r\n« از آن نظر كه مقولات ، اجناس عاليه‌اى هستند كه فوق آنها جنسى نيست ، امكان اين‌كه بتوان براى آنها تعريف حدى آورد وجود ندارد . از اين جهت تعاريفى كه براى آنها آورده مىشود رسم‌هاى ناقصى هستند كه در آنها به ذكر خواص آنها اكتفا شده‌است تا از ديگران تميز يابند .\r\nو در مورد « مقولهء كيف » به خاصهء لازمى كه شامل باشد دست نيافته‌اند ، مگر اين كه گفته‌اند كه آن مركب از عرضيت و مغايرت با كم و اعراض نسبى است . و سرانجام آن را چنين تعريف كرده‌اند كه كيف ، عرضى است كه با كم و اعراض نسبى مغايرت دارد .\r\nلكن اين تعريف ، تعريفى است كه از نظر شناخت و عدم آن با موضوع تعريف شده ، يكسان است .\r\nچون اجناس عاليه ( مقولات ) برخى از برخى ديگر اجلى نيستند ( تا معرّف ى ديگر واقع شوند ) . و اگر اين كار ( يعنى تعريف مقوله‌اى به مقولهء ديگر ) جايز باشد ، در ساير مقولات هم بايد چنين كارى جايز باشد . بلكه در آنها اولويت دارد ؛ چون مقولات نسبية شناخته نمىشوند مگر بعد از شناخت معروضات آنها كه كيفيات باشند . از اين رو در تعريف كيف از ذكر مغايرت آن با كمّ و اعراض نسبى عدول كرده‌اند و به دنبال خاصه‌اى رفته‌اند كه اجلى از اين باشد .\r\nكيف ، در تقسيم اولى به چهار قسم كلى منقسم مىشود . و آنها عبارتند از كيفيات محسوس ، كيفيات نفسانى ، كيفيات مختص به كميات و كيفيات استعدادى . اعتماد حكما در حصر مذكور استقرا و پژوهش بوده است . « 2 »\r\n\r\n\r\n","description":"","footnote":"\r\n( 1 ) . اسفار ، ج 4 ، ص 58 - 59\r\n( 2 ) . اسفار ، ج 4 ، ص 61\r\n","page_name":" 655 ","page_number":655},
  {"content":"\r\n\r\nشرح\r\nتعريف منطقى ، تعريف به جنس و فصل قريب است ، كه آن را حد تام گويند . يا تعريف به جنس بعيد و فصل قريب است كه آن را حد ناقص گويند . و در صورتى كه به اينها دسترسى نبود به جنس قريب و خاصه كه آن را رسم تام گويند ، يا جنس بعيد و خاصه كه آن را رسم ناقص گويند ، اكتفا مىشود .\r\nدر مورد مقولات چون آنها خود هر يك جنس بسيط عالى مىباشند ، ديگر از جنس و فصل تركيب نشده‌اند تا بتوان جنس و فصل را در تعريف آنها به عنوان تعريف منطقى آورد . بنابر اين مقولات مطلقاً تعريف منطقى ندارند . پس در تعاريف آنها ناگزير به خواص آنها اكتفا مىشود ؛ خواصى كه آنها را از ديگر مقولات متمايز مىسازد .\r\nمثلًا در تعريف « كيف » گفته مىشود كه عرضى است كه با كمّ و مقولات نسبى مغايرت دارد . لكن اين مقدار شناسايى از كيف چيزى به معلومات ما اضافه نمىكند ؛ چون ما در تعريف ساير مقولات مانند مقولات نسبى هم مىتوانيم بگوييم مقولات نسبى آنهايى هستند كه با مقولهء كيف مغايرت دارند . از اين جهت بسيارى از حكما از اين تعريف در مورد كيف ، عدول كرده‌اند .\r\nو به جاى آن‌كه يك مقوله را به مقولهء ديگر تعريف كنند و بگويند كيف عرضى است كه مغاير با كم و ساير اعراض نسبى است خاصيت يك مقوله را معرّف مقولهء ديگر قرار داده‌اند نه آن كه مغايرت كيف با كمّ را معرّف مقولهء كمّ قرار دهند . « 1 »\r\n* قوله : بل ذلك اولى لان الامور النسبية لا تعرف إلّابعد معروضاتها التي هيالكيفيات ؛ مراد از اين‌كه مىگويد مقولات نسبى پس از معروضات خود كه كيفيات\r\n\r\n\r\n","description":"","footnote":"\r\n( 1 ) . اين مطلب از جلد چهارم اسفار ، ذيل « الفن الثانى فى مقولة الكيف » نقل شده‌است كه صدرالمتألهين به دنبال آن تعاريف ديگرى را در مورد كيف از قول حكماى پيشين آورده و پس از نقد وتحليل هر يك ، موارد ضعف آها را نشان داده‌است براى اطلاع بيشتر از تعريف‌هاى مختلف ، به آدرس فوق مراجعه شود\r\n","page_name":" 656 ","page_number":656},
  {"content":"\r\n\r\nهستند ، شناخته مىشوند ، اين است كه ما تا كيفيات يك جسم را مانند رنگ ، حرارت ، برودت ، نرمى ، زبرى ، ترى و خشكى بعد و حجم و ديگر كيفيات نشناسيم نمىتوانيم به شناخت مقولات نسبى مانند مقولهء أين ، متى ، وضع و غير اينها پىببريم .\r\nبه عنوان مثال حبهء قندى را كه روى فرش افتاده از طريق رنگ سفيدش . و ديگر خصوصيات آن مانند بعد و حجم و وزن و مانند آن به وجود آن پىمىبريم و اگر حبهء قند ، رنگ سفيد و يا هيچ رنگ ديگرى و يا ديگر خصوصيات عرضى نمىداشت نمىتوانستيم به وجود آن پىببريم .\r\nاكنون كه جسم را از راه رنگ عارض بر آن كه كيفى از كيفيات آن هست و از طريق ساير كيفيات آن مىشناسيم مىتوانيم بگوييم كه آن جسم در كدام مكان قرار دارد و چه نسبتى به آن دارد « يعنى مقولهء أَين » و يا در چه زمانى آن را ديده‌ايم و چه نسبتى به زمان دارد « يعنى مقولهء متى » يا با ساير اشياء چه نسبتى دارد « يعنى مقولهء وضع » .\r\nبنابر اين شناخت مقولات نسبى پس از شناخت مقولهء كيف كه معروض مقولات نسبى هستند ممكن است . البته مقولات نسبى فقط عارض بر كيفيات نمىشوند بلكه هم بر جواهر و هم بر كيفيات و كميات عارض مىشوند .\r\nبديهى است مقولات نسبى گرچه برخود جسم كه جوهرى از جواهر است عارض مىگردند اما جسمى كه همراه با كيفيتى از كيفيات فوق باشد . بنابراين شناخت مقولات نسبى بدون شناخت و دستيابى به كيفيات جسمى كه اين مقولات بر آن عارض مىگردند مانند رنگ ، حرارت ، برودت و غير اينها ممكن نيست .\r\nپس از توضيح فوق دربارهء تعريف هر يك از مقولات به مقولهء ديگر مىگوييم كه نه تنها مقولات نسبى اجلى از كيف نيستند بلكه اخفى از آنها مىباشند ؛ زيرا شناخت مقولات نسبى پس از شناخت معروض آنها كه مقولهء كيف يا كمّ يا جوهر باشد ممكن است . از اين رو نمىتوان مقولهء كيف را به مغايرت آن با مقولات نسبى يا ساير\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nمقولات معرفى كرد ، كه اگر اين كار جايز باشد تعريف ساير مقولات به مقولهء كيف به دليل آن كه اجلى از آنهاست شايسته‌تر است .\r\nاز اين رو ما همهء مقولات را در عَرْض هم مىانگاريم و براى تعريف هر كدام به مغايرت آن مقوله با خواص مقولات ديگر اكتفا مىكنيم .\r\nنكتهء ديگر اين‌كه حصر اقسام كيف در چهار قسم ، حصر عقلى و برهانى كه قابل ازدياد نباشند ، نيست . يعنى اين امكان وجود دارد كه در آينده با پيشرفت‌هاى علمى قسمت‌هاى ديگرى از كيف شناسايى شود . و بر اعداد قبلى افزوده گردد .\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nبه پرسش‌هاى زير پاسخ دهيد\r\n1 . كيف را تعريف نماييد .\r\n2 . با قيد لذاته در تعريف كيف چه چيز خارج مىشود ؟\r\n3 . چرا تعريف كيف به جاى تعريف منطقى ، رسم ناقص است ؟\r\n4 . تعريف كيف به اين كه عرضى است مغاير با كم و اعراض نسبى ، چه اشكالى دارد ؟\r\n5 . اقسام كيف را بيان نماييد .\r\n\r\n","description":"","footnote":"","page_name":" 659 ","page_number":659},
  {"content":"\r\n\r\n\r\nالفصل الثاني عشرفي الكيفيّات المحسوسة\r\n\r\nخواص كيفيات « 1 » محسوس و انقسامات آن\r\nمتن\r\nو من خاصّتها أنّ فعلها بطريق التشبيه . . . والمذوقات ، والمشمومات ، والملموسات .\r\nترجمه\r\nاز جمله خواص اين كيفيات اين هست كه در فعل خود ، ديگرى را شبيه خود مىكنند ، همانطور كه حرارت مجاور خود را گرم مىكند ، و همانطور كه سياهى مثلًا نمونه و شبح خود را بر چشم مىاندازد .\r\nكيفيات محسوس به مبصرات ، مسموعات ، مذوقات ، مشمومات و ملموسات تقسيم مىشوند . « 2 »\r\nشرح\r\nگفته شد كه كيف چون ساير مقولات عَرَضى تعريف منطقى ندارد و براى تعريف آن از خواص آن استفاده مىشود . از جملهء خواص كيف آن است كه تأثيرگذارى آن در اشياى ديگر به نحو شبيه‌سازى ديگرى به خود مىباشد ، مانند آن كه آتش ، كترى\r\n\r\n\r\n","description":"","footnote":"\r\n( 1 ) . شارح مواقف در وجه تقديم آن بر ساير اقسام مىگويد : « لأنّها أظهر الأقسام الأربعة » ، ر . ك : ص 235\r\n( 2 ) . فخز رازى مىگويد : اين تعريف عام و فراگير نيست ، زيرا شامل خفّه و ثقل نمىگرد مباحث مشرقيّه ، ج 1 ، ص 266\r\n","page_name":" 660 ","page_number":660},
  {"content":"\r\n\r\nمجاور خود را گرم مىنمايد يا مانند آن‌كه سياهى روى كاغذ نمونه و مثالى از خود را در چشم منعكس مىكند .\r\nكيف‌هاى محسوس به عدد قواى حسى به پنج قسم تقسيم مىشوند . اولين آنها كيف‌هاى مبصر هستند .\r\n\r\nرنگ‌ها ، كيف‌هاى مبصر هستند\r\nمتن\r\nوالمبصرات : منها الألوان . . . بالأجسام المُشفّة او انعكاس منها » .\r\nترجمه\r\nاز جمله مبصرات ، رنگ‌ها هستند ، مشهور اين است كه رنگ‌ها كيفيت‌هاى عينى موجود در خارج از حس هستند ، و نوع بسيط از رنگ ، سفيدى و سياهى است ، و باقى رنگ‌ها از تركيب‌هاى مختلف اين دو پديد مىآيند .\r\nهم‌چنين گفته شده كه اصول رنگ‌هاى بسيط پنج تا است ؛ سياه ، سفيد ، قرمز ، زرد و سبز . و باقى رنگ‌ها مركب از اينها هستند .\r\nبعضى ديگر گفته‌اند كه رنگ‌ها كيفيات خيالى هستند كه وجودى در خارج از حس ندارند ، مانند هاله و قوس قزَح و غير اين دو . كه از اختلاط هوا با اجسام شفاف يا انعكاس اجسام شفاف به وجود مىآيند .\r\nشرح\r\nبديهى است كه اظهار نظر در امور تجربى در قلمرو فلسفه نيست . بلكه علوم آزمايشگاهى و به طور كلى علوم طبيعى بايد دربارهء مسائل حسى سخن بگويند ، لذا هر جا فلسفه در قلمرو علوم طبيعى و فلكى پا گذارده است يا به خطا رفته ، و يا از پيش فرض خود كه عبارت است از اين‌كه در فلسفهء حقيقى به جز از برهان عقلى نبايد مدد جست ، عدول كرده است .\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nدر هر حال بايد اين نكته را به عنوان يك واقعيت بپذيريم كه ضرورت اول براى احياى فلسفهء اسلامى جدا كردن مسائل عقلى از مسائل تجربى و حسى است كه عمداً يا سهواً در فلسفهء ما رسوخ كرده است . با گذشت زمان آشكار شدن خطاى اين قبيل مسائل موجب اين توهّم مىشود كه ساير مسائل فلسفه هم با گذشت زمان محكوم به همين سرنوشت خواهند شد ، اين در حالى است كه مُعظم مسائل فلسفى مبتنى بر اصول مسلّمه عقلى است كه پيشرفت علم ، خدشه‌اى در استحكام مبانى آن نمىتواند ايجاد كند .\r\nاين كه اصول بسيطِ رنگ‌ها ، دو رنگ به نام سياهى و سفيدى است آن طور كه مشهور مىگويند يا پنج رنگ هستند ، آن طور كه معتزلىها مىگويند مسأله‌اى است بيرون از حوزهء فلسفه . و بايستى پاسخ آن و مسائلى از اين قبيل در علم فيزيك جسته شود : بر اساس هر يك از اين دو نظر ، رنگ‌ها كيفيت‌هايى هستند كه بيرون از حس ما ، يعنى در جهان خارج واقعيت دارند .\r\nدر مقابل اين نظر ، نظريهء ديگرى است كه مىگويد رنگ‌ها در خارج نيستند و بيرون از حس ما واقعيتى ندارند ، بلكه كيفيت‌هاى خيالى هستند ، مانند هاله و قوس قُزح . كه اينها از اختلاط هوا با اجسام شفاف مانند ذرات ريز باران يا انعكاس نور از اجسام غيرشفاف به وجود مىآيند .\r\nبراساس اين اقوال اختلاط هوا با ذرات ريز باران و يا تابش نور به اجسام غيرشفاف مانند كيف و كتاب و فرش و غيره و انعكاس آن نور از آن اجسام منشأ پيدايش رنگ در قوّهء خيال مىشود .\r\nممكن است كسى ايراد كند كه اولًا رنگ‌ها در خارج وجود واقعى دارند ، و اين چنين نيست كه وجود آنها وجود خيالى باشد ، و چشم ما به خطا و در عالم خيال چيزى را سبز و چيز ديگر را قرمز ببيند .\r\nلذا اگر وجود رنگ‌ها را در خارج خيالى بدانيم ، همگام با سوفسطايىها خواهيم شد كه وجود اشياء را در خارج خيالى مىدانند .\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nو ثانياً مثال هاله و قوس قزح در خارج به عنوان وجود خيالى رنگ‌ها ، مثال مناسبى نيست ؛ زيرا در فيزيك امروز مسلم است كه نورها تحت شرايط خاصى از جمله به هنگام عبور آنها از ذرات معلق آب در هوا به رنگ‌هاى مختلف تجزيه مىشوند و كمانى را در خارج به وجود مىآورند كه واقعيت دارد و وجود آنها وجود خيالى نيست .\r\n* « هاله » دايره نورانى را گويند كه گاهى وقتى آسمان ابرى است گرداگرد ماه ظاهر مىشود .\r\n* « قوس قزح » نيم دايرهء رنگارنگى است كه گاهى موقع آمدن باران در آسمان ظاهر مىشود . و علتش عبور نور آفتاب از ميان ذرات معلق در آسمان و تجزيه آن به رنگ‌هاى مختلف مىباشد . به قوس قُزَح « رنگين كمان » ، « كمان رستم » يا « كمان بهمن » هم مىگويند .\r\n* قوله او انعكاس منها ؛ ضمير در « منها » به اجسام برمىگردد اما نه اجسام به وصف شفاف بلكه اجسام به وصف غير شفاف . به اين معنا كه مطابق اين نظريه منشاء پيدايش رنگ در قوّهء خيال آميختگى هوا با اجسام شفاف مانند ذرات ريز باران يا انعكاس نور به اجسام غيرشفاف مىباشد . وقتى نور به جسمى مانند كيف يا كتاب يا فرش مىتابد از انعكاس نور به آن در قوّهء خيال رنگ به وجود مىآيد .\r\nارجاع ضمير در « منها » به الوان غلط است ؛ زيرا معنايش آن است كه الوان وجود خارجى دارند نه وجود خيالى ، در حالى كه بر اساس اين نظريه ، الوان وجود خيالى دارند نه خارجى .\r\nقوله : و هى حاصلة من انواع اختلاط الهواء بالاجسام المُشفّه : اين جمله ناظر است به مبدأ پيدايش تمام رنگ‌ها غير از رنگ سياه و كلمهء « او انعكاس منها » ناظر است به پيدايش رنگ سياه به سبب آن كه نور از جسم عبور نمىكند بلكه به چشم منعكس مىگردد . مشهور نزد فيزيك‌دانان جديد آن است كه اساس الوان در سه رنگ قرمز و سبز و كبود خلاصه مىگردد . نظر فيزيك جديد در باب حقيقت رنگ‌ها عكس نظر طبيعيات قديم در باب رنگ‌هاست . طبيعيون قديم معتقد بودند كه رنگ سفيد از\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nآميختگى هوا با اجسام شفاف ريز به وجود مىآيد ؛ زيرا آن اجسام ريز داراى سطوح مختلف بوده هنگام عبور نور از آن سطوح مختلف ، رنگ سفيد پديد مىآيد ، مانند عبور نور از ذرات ريز برف كه پديد آورندهء رنگ سفيد است . اما رنگ سياه از عدم نفوذ نور به جهت كثافت جسم پديد مىآيد لكن فيزيك جديد عكس مطلب فوق را معتقد است . معاصرين جديد مىگويند رنگ‌ها كيفيت‌هاى خيالى هستند و رنگ سياه معلول نفوذ امواج نور در جسم و عدم انعكاس آن به شبكيه است و رنگ سفيد معلول عدم نفوذ نور در جسم و انعكاس آن به شبكيه است و باقى رنگ‌ها حاصل از نفوذ بعضى امواج نور و عدم نفوذ بعضى ديگر آن امواج در جسم مىباشد براى آگاهى بيشتر از نظريات علماى قديم ر . ك : اسفار ، ج 4 ، ص 85 .\r\n\r\nتعريف نور و مراد از آن\r\nمتن\r\nو من المبصرَات النور . وهو غنىّ عن التعريف . . . وقيل : « إنّه ظهور اللون » .\r\nترجمه\r\nاز جمله كيف‌هاى مبصر ، نور است كه از تعريف بىنياز است . و بسا در تعريف آن گفته‌اند كه نور ، ظاهر بالذات و مُظهر غير است و مقصود از « مُظهر غير » آن است كه اجسام را براى بصر آشكار مىكند . و اگر اظهار غير « مطلق » بود از خواص وجود مىباشد .\r\nدر هر حال معروف از مذهب حكما آن است كه نور كيفيتى است قابل ابصار كه در اجسامى كه بالذات نيّر هستند ، و در اجسامى كه مقابل نيّر قرار مىگيرند ، يافت مىشود بدون آن كه نور از جسمى كه بالذات نورانى است به جسمى كه نور را دريافت مىكند انتقال پيدا نمايد . و مقابل نور ، ظلمت است ، تقابل عدم و ملكه . « 1 »\r\n\r\n\r\n","description":"","footnote":"\r\n( 1 ) . راجع به تقابل ظلمت و نور سه عقيده وجود دارد . اشراقيون مىگويند تقابل آن دو تقابل سلب و ايجاب است مشائيون مىگويند تقابل آن دو تقابل عدم و ملكه است . متكلمان مىگويند تقابل آن دو تقابل تضاد است\r\n","page_name":" 664 ","page_number":664},
  {"content":"\r\n\r\nو گفته شده است كه نور ، جوهر جسمانى است ، همانطور كه گفته شده‌است كه نور ، ظهور رنگ مىباشد .\r\nشرح\r\nگاهى كلمهء نور گفته مىشود و از آن نور حسى چون نور خورشيد يا چراغ اراده مىشود ، و گاهى از نور ، وجود اراده مىشود . اگر منظور ما از جملهء « المظهر لغيره » در تعريف نور ، نورى باشد كه اجسام را براى بصر آشكار مىكند ، معلوم مىشود كه از نور ، نور حسى را اراده كرده‌ايم . ولى اگر مراد از « لغيره » اجسام نباشند ، بلكه مطلق اشياء مراد باشند ولو آن كه جسم نباشند ، مقصود از نور ، همان وجود خواهد بود .\r\nچون به وسيلهء وجود ، ماهيات از ظلمت عدم بيرون آمده و به لباس نورانى وجود ملبّس شده‌اند .\r\nبه هر حال كلمهء نور از كلماتى است كه مفهوم آن از مفاهيم اوليه و بديهى است ، لذا نياز به تعريف ندارد . در عين حال براى آن تعاريفى آورده‌اند . يكى از تعاريف ، آن است كه نور كيفيت قابل ابصارى است كه در اشياى نورانى مانند خورشيد ، بالذات قابل رؤيت است ، و در اشيائى كه خود نورانى نيستند ، ولى در مقابل نور قرار مىگيرند ، قابل رؤيت هست .\r\n* قوله . من غير أن ينتقل من النير إلى المستنير ؛ در ميان حكما در مورد انتقال نور از جسمى كه بالذات نورانى است مانند خورشيد يا چراغ كه ما آن را اصطلاحاً نيّر مىناميم به جسمى كه در مقابل آن است و بالعَرَض نورانى مىشود كه اصطلاحاً آن را مستنير مىناميم دو نظر وجود داشته‌است .\r\nيكى از دو نظر مىگويد به هنگام روشن شدن جسمى كه از خود نور دارد چيزى از نيّر به مستنير منتقل نمىشود ؛ زيرا انتقال عرض از معروض خود به جاى ديگر محال است چون مستلزم آن است كه وجود لغيره به وجود لنفسه تبديل شود ؛ زيرا انفكاك عرض از معروض خود مستلزم استقلالى براى عرض مىگردد و اين خلف است\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nگرچه شرط ظهور و قابل رؤيت شدن آن ، محاذى قرار گرفتن مستنير با نيّر است و به عبارت ديگر برابر شدن مستنير با نيّر شرط در ظهور آن و قابل رؤيت شدن آن مىباشد ، ولى از سوى نيّر بالذات ، چيزى از او به مستنير منتقل نمىشود ، تا اين انتقال سبب نورانى گرديدن مستنير شود . بلكه در مستنير استعدادى وجود دارد كه با محاذى قرارگرفتن آن با نيّر ، نورانى مىشود .\r\nنظير همين سخن را در مورد حرارت هم مىگويند ، فى المثل مىگويند كِترى كه در مجاورت آتش قرارگرفته حرارت آتش كه يك عرض است به كترى منتقل نمىشود تا آن را گرم كند بلكه در كترى استعدادى وجود دارد كه با مجاور شدن آن با آتش صورت حرارت از فاعل الهى به آن افاضه مىشود شبيه افاضه صور علمى كه از فاعل الهى به نفوس افاضه مىشود گرچه مطالعه شرط براى افاضه است . پس مجاورت آن با آتش شرط براى شكوفا شدن استعداد آن هست ولى حرارتى از آتش به كترى نمىرسد .\r\nاين نظريه ، نور را كيفيت عَرَضى مىداند . مقابل اين ، نظريه كسانى است كه مىگويند ذرات نورانى از جسم نيّر به مستنير منتقل مىشود و اين انتقال سبب نورانى شدن جسم بىنور مىگردد . بر اساس اين نظريه حرارت و نور كه قابل انتقال هستند يا عرض نمىباشند بلكه جوهر هستند و يا آن‌كه اگر عرض هستند آنها قائم به اشيائى جوهرى هستند كه همراه جواهرشان انتقال مىيابند .\r\nنكته ديگر اين كه تقابل نور و ظلمت ، تقابل عدم و ملكه است . يعنى جسمى كه مىتواند نور را بپذيرد ، گاهى نور را مىپذيرد ، و گاهى نقطه مقابل آن را كه ظلمت باشد مىپذيرد .\r\nنكتهء آخر اين كه برخى نور را از قلمرو اعراض بيرون برده‌اند و آن را جوهر جسمانى قلمداد كرده‌اند ، و حركت سريع نور را ( كه در ثانيه 000 / 300 كيلومتر راه مىپيمايد ) ، مانع از جسميت آن ندانسته‌اند . جملهء « ان النور جوهر جسمانى » اشاره به\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nهمين قول دارد . در اين جا نيز دو نظريه وجود دارد يكى مىگويد نور جوهر جسمانى مادى است به اين معنا كه از سنخ ماده است ديگرى مىگويد نور جوهر جسمانى مثالى است يعنى از سنخ مجرد است اما نه مجرد محض بلكه از سنخ مجرد مثالى است كه عوارض ماده را دارد . اما خود ماده را ندارد .\r\nاين قول منسوب به صدرالمتألهين است . در حقيقت ايشان قائل به تشكيك در موجود مجرد است و مرتبه‌اى از آن را مجرد مطلق مىداند مانند عقول . مرتبه‌اى ديگر از آن را مجرد مثالى مىداند مانند صور مثالى در عالم مثال و مرتبه‌اى ديگر از آن را تجرد نورانى مىداند كه واقع در عالم ماده است نه عالم مثال و ضعيف‌تر از عالم مثال مىباشد . كه همان نور محسوس است .\r\n* قوله و قيل انه ظهور اللون ؛ اين نظريه حقيقت نور را به ظهور رنگ‌ها معنا مىكند و براى نور حقيقتى وراى رنگ‌ها و ظهورات آنها قائل نيست و در واقع انكار خارجى وجود نور مىباشد .\r\nتفسير نور به ظهور رنگ‌ها به اين معناست كه رنگ جسم درتاريكى قابل رؤيت نيست هنگامى كه رنگ جسم ظهور مىنمايد و خود را نشان مىدهد اين ظهور رنگ ، خود حقيقت نور است گرچه براى ظهور رنگ وجود خورشيد يا چراغ لازم است اما اين بدين معنا نيست كه براى نور حقيقتى جداى از ظهور رنگ وجود داشته‌باشد ( وحتى اشعه خورشيد و چراغ را از ظهور رنگ مىدانند و آن را نور نمىپندارند ) بلكه بدين معناست كه ظهور الوان مشروط به آماده شدن زمينه‌هاى مناسب است و به عبارت ديگر عوامل اعدادى از جمله وجود خورشيد و چراغ براى تحقق ظهور الوان كه همان حقيقت نور است لازم است .\r\nاشتباه اين نظريه اين است كه اولًا براى نور حقيقتى ماوراى ظهور رنگ‌ها قائل نيست و ثانياً آنچه لازمهء نور هست را خود نور دانسته‌است . معناى مطابقى نور ظهور رنگ‌ها نيست ظهور رنگ‌ها لازمهء وجود نور هست . يعنى هرجا نور باشد رنگ‌ها\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nخود را نشان مىدهند و هر جا تاريكى باشد اجسام رنگ خود را نمىنمايانند . از اين رو بايد بگوييم نور حقيقتى جداى از ظهور رنگ‌ها دارد كه در پرتو آن رنگ‌ها آشكار مىگردند و ظهور رنگ‌ها تابع نور است .\r\n\r\nاصوات كيف‌هاى مسموع هستند\r\nمتن\r\nوالمسموعات : هى الأصوات . والصوت . . . في الحسّ معدوماً في خارج الحسّ .\r\nترجمه\r\nكيف‌هاى شنيدنى همان اصواتند . و صوت كيفيتى است كه از كوبيدن سخت يا كندن سخت حاصل مىشود و به دنبال آن تموّج هوايى كه حامل صوت است از پى مىآيد . هنگامى كه موج به هواى مجاور پردهء گوش برسد صوت احساس مىگردد .\r\nبديهى است كه صوت خود موج يا خود كوفتن يا كندن نيست . و ( نيز ) اين چنين نيست كه صوت محسوس ، خيالى در قوّهء حاسهء انسان بوده در خارج معدوم باشد .\r\nشرح\r\nوقتى دو جسم ، سخت بر هم كوفته مىشود يا جسم به سختى از جايى كنده مىشود از آن صدايى به گوش مىخورد كه ما آن را « صُوت » مىناميم . حامل صوت ، موجى است كه بر اثر كوفتن يا كندن ايجاد مىشود و تا پردهء گوش حركت مىكند .\r\nهنگامى كه هواى حامل صوت به پردهء گوش خورَد « صُوت » احساس مىشود .\r\nبر اين اساس ، صوت چيزى است كه از كوفتن يا كندن به وجود مىآيد ، نه اين‌كه نفس كوفتن يا كندن ، خود صوت باشد ؛ زيرا صوت رؤيت شدنى نيست ، در حالى كه كوفتن يا كندن رؤيت شدنى هستند . همانطور كه هواى حامل صوت نيز صوت نيست ؛ زيرا تموّج قابل لمس است بر خلاف صوت .\r\nبعضى چنين پنداشته‌اند كه صوت واقعيت خارجى ندارد و آن يك امر خيالى\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nاست . اين مطلب صحيح نيست . صوت در خارج ، وجود واقعى دارد به دليل آن‌كه ما قُرب و بُعد و جهت آن را در خارج به سادگى احساس مىكنيم . و اگر امر خيالى بود ما به چنين مطلبى دست نمىيافتيم .\r\nقرع به معناى كوفتن و قلع به معناى كندن و عنيف به معناى شديد و سخت مىباشد .\r\n\r\nانواع چشيدنىها\r\nمتن\r\nوالمذوقات : هي الطعوم المدرَكة بالذائقة . . . هذه الطعوم طعوم مركّبة منها .\r\nترجمه\r\nكيف‌هاى چشيدنى همان طعم‌هايى هستند كه با ذايقه ادراك مىشوند . و بسايط آنها را نُه عدد شمرده‌اند ، كه عبارتند از ، تيزى ( چون فلفل ) ، شورى ، تلخى ، چربى ، شيرينى ، بىمزگى ، گسى ، گرفتگى ، و ترشى . طعوم ديگر تركيبى از اين طعوم هستند .\r\nشرح\r\nيك قسم از كيف‌هاى محسوس كيف‌هاى چشيدنى هستند در اين كه اصل و اساس كيف‌هاى مسموع چندتا است ميان حكما اختلاف وجود دارد . برخى آنها را نُه و برخى كم‌تر يا بيشتر گفته‌اند . مؤلف حكيم رحمه الله عدد كيف‌هاى بسيط را نه عدد مىداند ، به بيانى كه در ترجمه گذشت .\r\nدربارهء فرق بين عفوصت و قبض گفته‌اند كه « عفوصت » ظاهر زبان را درهم مىكشد ، و « قبض » ظاهر و باطن آن را . اين حالت به هنگام خوردن سنجد يا خرمالو يا چيزهايى از اين قبيل به انسان دست مىدهد .\r\nغير از آنچه كه بيان شد ، طعم‌هاى ديگرى نيز هستند كه از تركيب طعم‌هاى ذكر شده پديد مىآيند و امروزه در صنايع غذايى و اسانس‌هاى نوشيدنى و غيره امر رايجى گشته‌اند .\r\n\r\n","description":"","footnote":"","page_name":" 669 ","page_number":669},
  {"content":"\r\n\r\n\r\nانواع بوييدنىها\r\nمتن\r\nوالمشمومات : أنواع الروائح المحسوسة . . . في شامّته ، كما ذكره الشيخ .\r\nترجمه\r\nبوييدنىها انواع بوهايى هستند كه توسط قوّهء شامه احساس مىشوند ، و براى انواع بوهايى كه ما آنها را ادراك مىكنيم ، نام‌هاى شناخته شده‌اى وجود ندارد ، مگر از جهت اضافه‌اى كه آنها به موضوعات خود پيدا مىكنند ، مثلًا مىگوييم بوى مشك يا بوى گل ، و يا از جهت موافقت يا مخالفت با طبع ما ، مانند آن كه مىگوييم بوى خوش يا بوى نامطبوع ، و يا از جهت نسبت آنها به طعم مخصوصى مانند آن كه مىگوييم بوى شيرين يا بوى ترش . چنان كه شيخ الرئيس « 1 » گفته است اينها همه به جهت ضعف قوّهء شامهء انسان هست .\r\nشرح\r\nاصول بسيط رنگ‌ها و چشيدنىها ، را خوانده‌ايم ؛ اما براى بوها به اصل‌هاى بسيطى كه به نام‌هاى خاصى ناميده شوند ، دست نمىيابيم . امتياز بوها يا به وسيلهء موضوعات آنهاست مانند بوى گل يا مشك يا به وسيله پسند طبع يا ناپسندى آن مىباشد و يا به وسيلهء انتساب آنها به طعم خاصى شناسايى مىشوند .\r\nنام‌گذارى نكردن بوها و عدم شناخت كامل آنها ، آن‌گونه كه شيخ الرئيس گفته به جهت ضعف قوّهء شامه انسان است يا به جهت تنوع بىشمار بوهاست . وقتى در يك گلخانه شش هزار گل عطرى كه هر كدام بوى خاص به خود را دارند نگه‌دارى مىشود ، چگونه مىتوان براى هر نوع بويى يك اصل بسيط در نظر گرفت . به نظر مىرسد عمده دليل دست نيافتن به اسامى مخصوص براى بوها تنوع فوق العادهء آنها باشد ، نه فقط ضعف شامهء انسان .\r\n\r\n\r\n","description":"","footnote":"\r\n( 1 ) . فصل چهارم از مقالهء دوم از فن ششم از طبيعيات شفاء\r\n","page_name":" 670 ","page_number":670},
  {"content":"\r\n\r\n\r\nلمس شدنىها\r\nمتن\r\nوالملموسات : أنواع الكيفيّات المحسوسة . . . والمعروف أنّها مركّبة .\r\nترجمه\r\nملموسات انواع كيف‌هايى هستند كه توسط قوّهء حس لمس مىشوند . بسايط آنها را دوازده نوع شمرده‌اند . آنها عبارتند از حرارت ، سردى ، رطوبت ، يبوست ، نرمى ، درشتى ، چسبندگى ، شلى ، خشكى ، تر و تازگى و سنگينى و سبكى . بعضى به اينها ناهموارى و هموارى ، نفوذ ناپذيرى و نفوذپذيرى را اضافه كرده‌اند . اما معروف آن است كه اينها مركب از چيزهاى سابقند .\r\nشرح\r\nرطوبت را به سهولت شكل پذيرى شىء مرطوب و يبوست را به صعوبت شكل پذيرى شىء سخت معنا كرده‌اند . در هر حال قوّهء لامسهء انسان در هنگام لمس اشياء ، يكى از مفاهيم فوق را درك مىكند .\r\nفرق بين بُلّه و رطوبت را چنين گفته‌اند كه رطوبت اقتضاى ذاتى يك شىء مانند آب مىباشد بر خلاف بُلّه كه رطوبت را از چيز ديگر گرفته است . فرق بين لزوجت و هشاشة اين است كه لَزِج چيزى است كه شكل دادن او آسان و جداسازى اجزاى او مشكل است بر خلاف هشاشه كه شكل دادن او مشكل و جداسازى اجزاى او آسان است .\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nبه پرسش‌هاى زير پاسخ دهيد\r\n1 . يك خاصيت از خواص كيف محسوس را بيان كنيد .\r\n2 . كيف مبصر چيست ؟\r\n3 . بسايط رنگ‌ها چند تاست ؟\r\n4 . اشكال سخن كسى كه مىگويد : رنگ ، كيفيت خيالى است ، چيست ؟\r\n5 . نور را تعريف كنيد .\r\n6 . تقابل نور و ظلمت از چه نوع تقابلى است ؟\r\n7 . صوت را تعريف كنيد .\r\n8 . بسايط طعم‌ها را نام ببريد .\r\n9 . چرا براى كيف‌هاى مشموم ، اسامى مشخصى وضع نشده‌است ؟\r\n10 . بسايط كيف‌هاى ملموس را نام ببريد .\r\n\r\n","description":"","footnote":"","page_name":" 672 ","page_number":672},
  {"content":"\r\n\r\n\r\nالفصل الثالث عشر و هي الكيفيّات المختصة بالكميّات\r\n\r\nاقسام كيفيّات مختص به كمّ\r\nمتن\r\nوهي الكيفيّات العارضة للجسم بواسطة كميّته . . . والتربيع والتجذير و غير ذلك .\r\nترجمه\r\nكيفيات مختص به كميات ، كيفياتى هستند كه به واسطهء كم بر جسم عارض مىشوند . يعنى در درجه اول كم بدان متصف مىگردد ، و سپس جسم به سبب كميتى كه دارد بدان متصف مىشود ، مانند خميدگى در خط و زوجيت در عدد .\r\nاين‌گونه از كيفيات به استقرا سه قسم هستند . اول شكل و زاويه . دوم چيزى كه نه شكل است و نه زاويه ، مانند خميدگى و راستى ، از كيفياتى كه عارض بر خط و سطح و جسم تعليمى مىشوند . سوم كيفياتى كه عارض بر عدد مىشوند ، مانند زوجيت و فرديت و تربيع و تجذير و غير اينها .\r\nشرح\r\nيكى از اقسام چهار گانهء كيفيات ، كيفياتى هستند كه اختصاص به كميات دارند ، پس كميات در مرحله اول به آن متصف مىگردند ، لكن از آن جهت كه كم بر جسم عارض مىگردد ، در مرحلهء بعد جسم بدان‌ها متصف مىگردد .\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nمثال زده‌اند به خميدگى و راستى كه بر خط عارض مىگردد . و خط هم كم بوده عارض بر سطح و سطح عارض بر جسم تعليمى مىگردد . پس آنها در نهايت بر جسم عارض مىگردند . از اين رو ، اگر جسمى خميده يا راست است خميدگى و راستى اولًا بر مقدار و كميت آن عارض مىگردد سپس بر جسميت او از آن جهت كه مقدار دارد عارض مىگردد .\r\nاقسام اين‌گونه از كيفيات را در سه خلاصه مىكنند اول شكل و زاويه دوم چيزى كه نه شكل است نه زاويه مانند خميدگى و راستى و سوم كيفياتى كه عارض بر عدد مىشوند مانند زوجيت و فرديت كه شرح هر كدام به زودى مىآيد .\r\nبراى كيف عارض بر عدد به زوجيت و فرديت و تربيع و تجذير مثال مىزنند .\r\n« تربيع » عبارت است از اين‌كه عدد ما حاصل از ضرب جزيى از خودش در خودش باشد ، مانند عدد نُه كه حاصل از ضرب عدد سه در عدد سه مىباشد . « تجذير » عكس تربيع است ؛ يعنى عدد سه جذر عدد نه مىباشد .\r\n\r\n« خلقت » كيف مختص به كم نيست\r\nمتن\r\nوألْحَقَ بعضهم بالثلاثة الخلقة . . . وهما جنسان متباينان ، وذلك محال .\r\nترجمه\r\nبعضى از حكما « 1 » به سه قسم قبلى ، قسم ديگرى به نام خلقت اضافه كرده‌اند ، و مرادشان از خلقت ، تركيبى از رنگ و شكل مىباشد . البته اين سخن مردود است ؛ زيرا براى خلقت ، ماهيت حقيقى كه وحدت حقيقى داشته باشد وجود ندارد ، بلكه آن از مركبات اعتبارى مىباشد . و چنان چه داراى ماهيتى باشد لازم مىآيد كه هم مندرج تحت كيف مبصر باشد و هم مندرج تحت كيف مختص به كم ، در حالى كه اين دو ، دو جنس متباين هستند . و اين محال است .\r\n\r\n\r\n","description":"","footnote":"\r\n( 1 ) . مانند صدرالمتألهين ، در اسفار ، ج 4 ، ص 162 - 163\r\n","page_name":" 674 ","page_number":674},
  {"content":"\r\n\r\nشرح\r\nماهيات حقيقى داراى وحدت حقيقى هستند ، بر خلاف ماهيات اعتبارى كه مركب از چند ماهيتند و اعتباراً براى آنها لحاظ وحدت مىكنيم . مفهوم خِلقت كه تركيبى از رنگ و شكل يك جسم موجود است يك ماهيت اعتبارى است و نمىتواند در قلمرو كيف‌هاى مختص به كم باشد .\r\nاگر چنين مىبود لازم بود از آن جهت كه رنگ جزيى از آن است داخل در مقولهء كيف مبصر و از آن جهت كه شكل جزيى از آن است داخل در كيف مختص به كم شود ، در حالى كه اين دو ، دو جنس متباين هستند ، و يك ماهيت نمىتواند تحت دو جنس متباين درآيد .\r\n\r\nشكل چيست ؟\r\nمتن\r\nامّا القسم الاوّل ، فالشكل هيئةٌ حاصلة . . . او جسم أحاط به حدود خاصة .\r\nترجمه\r\nاما قسم اول ( كه شكل و زاويه باشد ) شكل هيئتى است كه از احاطهء كامل حد يا حدودى بر « كمّ » حاصل مىشود ، مانند شكل دايره كه خط واحدى آن را احاطه كرده‌است . و مانند شكل مثلث و مربع و كثير الاضلاع كه خطوط متعددى آنها را احاطه كرده‌است . هم‌چنين كره كه سطح واحدى آن را در بر گرفته‌است . و نيز مانند مخروط و استوانه و مكعب كه سطوح متعددى آنها را احاطه نموده‌است .\r\nشكل « 1 » از جملهء كيفيات است ؛ چون تعريف كيف بر آن منطبق است . شكل همان سطح يا جسم ( تعليمى ) يا حدودى كه آنها را احاطه كرده و يا مجموعى از اينها نيست ، بلكه هيئتى است كه از احاطهء ( يك يا چند ) حد بر سطح يا جسم پديد مىآيد .\r\n\r\n\r\n","description":"","footnote":"\r\n( 1 ) . اين همان مختار نزد حكماست و اما رياضيون مىگويند كه شكل عبارت است از : « كمٌّ احاطَ به حدٌّ او حدودٌاحاطةً تامة فالدائرة مثلًا عند الحكماء هيئة حاصلة للمسطح من احاطة خط واحد و عند الرياضيين سطح احاط به خط واحد\r\n","page_name":" 675 ","page_number":675},
  {"content":"\r\n\r\nشرح\r\nدر اين دو فقره به دو نكته اشاره مىكنند . يكى دربارهء تعريف شكل است .\r\nمىفرمايد شكل ، هيئتى است كه از احاطهء يك حد بر كمّ مانند احاطه حدى كه در كميّت دايره هست يا احاطه چند حد مانند احاطهء خطوطى كه در اشكال مربع يا مثلث يا ذوزنقه وجود دارند به وجود مىآيد .\r\nبنابراين « شكل » نفس سطح يا جسم تعليمى يا نفس حدود و خطوطى كه آن را احاطه كرده‌اند ، نيست . بلكه هيئتى است كه از احاطه اين حدود پديد مىآيد .\r\nفى المثل در شكل مثلث هيچ يك از اضلاع مثلث به نحو منفرد شكل مثلث نيستند ، همانطور كه مجموع آن اضلاع هم منهاى هيئتى كه از آن به وجود مىآيد مثلث نيستند . بلكه هيئتى كه از سه ضلع حاصل مىشود شكل مثلث است . همين طور در اشكال مربع يا ذوزنقه يا كره .\r\nنكتهء دوم اين كه شكل در قلمرو كيفيات هست نه از مقوله‌اى ديگر ؛ زيرا تعريف كيف كه عبارت از عدم قبول انقسام و عدم قبول نسبت هست بر آن منطبق است .\r\nاگرشكل مربع را تقسيم كنيم آنچه مىماند ديگر مربع نيست ، و همين طور در اشكال ديگر . پس شكل به دليل مطابقت تعريف كيف بر آن ، در قلمرو كيفيات محسوب مىشود .\r\n\r\nزاويه چيست ؟\r\nمتن\r\nوالزواية هي الهيئة الحاصلة من إحاطة . . . لا نطباق خواصّ الزواية عليها .\r\nترجمه\r\n« زاويه » هيئتى حاصل از احاطهء ناقص دو يا چند حد است ، كه در يك حد با يك‌ديگر تلاقى مىكنند ، همچون زواياى مسطح كه حاصل مىشوند از احاطهء دو خطى كه در يك نقطه تلاقى\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nمىكنند ، و مانند زاويه مجسم كه از احاطهء سطح مخروط كه منتهى به نقطة الرأس است حاصل مىشود ، و نيز زاويه مكعب كه از احاطهء سطوح سه گانه پديد آيد .\r\nسخن در اين‌كه زاويه كيف است نه كم ، نظير سخنى است كه درباره كيف بودن شكل گذشت .\r\nشيخ الرئيس هيئتى را كه از احاطهء دو سطح از مكعب مثلًا حاصل مىشود و در يك خط با يك‌ديگر تلاقى مىكنند ، زاويه دانسته‌است ؛ چون خواص زاويه بر آن ( هيأت ) منطبق است .\r\nشرح\r\nدر تعريف زاويه مىگويند كه زاويه هيئتى است كه از احاطهء ناقص دو يا چند حد كه در يك نقطه تلاقى مىكنند به وجود مىآيد ، مانند دو خطى كه با يك‌ديگر تلاقى مىكنند و فى المثل زاويهء قائمه را به وجود مىآورند ، كه اصطلاحاً آن را « زاويهء مسطحه » مىنامند . مانند اين شكل .\r\nزاويهء مسطحه\r\nيا چند حد در يك نقطه تلاقى مىكنند ، مانند هيئت حدود سطوحِ سه گانهء مكعب كه در يك محل تلاقى مىكنند . و زاويهء مُجسمه را پديد مىآورند مانند اين شكل .\r\nنقطهء تلاقى سه سطح\r\nلازم به ذكر است كه مثال كتاب براى زاويه مسطحه و زاويهء مجسمه به نحو لف و نشر مرتب است . يعنى هيئتى كه از احاطهء دو حد به وجود مىآيد و فىالمثل زاويهء قائمه را به وجود مىآورد . زاويهء مسطحه ناميده مىشود و هيئتى كه از احاطهء چند حد به وجود مىآيد مانند سه سطح مكعب كه در يك نقطه تلاقى مىكنند زاويهء مجسمه\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nناميده مىشود . وجه تسميه به مسطحه و مجسمه آن است كه زاويهء مسطحه از تلاقى دو خط كه بر روى سطحى ترسيم شود و مبدأ پيدايش زاويه گردد يا دو خطى كه قائم به سطحى باشد به وجود مىآيد اما زاويهء مجسمه كه از احاطهء يك سطح مانند سطح مخروط يا چند سطح مانند سطوح مكعب به وجود مىآيد عارض بر جسم مىگردد .\r\nنكتهء ديگر اين كه بعضى به مثال كتاب براى زاويهء مجسمه كه به مخروط مثال آورده اشكال كرده مىگويند تعريف زاويه كه عبارت باشد از هيئت احاطهء دو يا چند حد بر آن صدق نمىكند زيرا سطح مخروط حد واحد محسوب مىشوند نه دو يا چند حد .\r\nدر پاسخ مىتوان گفت سطح حد مخروط به سطوح مختلف و متعدد قابل تحليل است و بالقوّه قابليت انقسام به حدود متعدد را دارد فى المثل مىتوان خطوط متعددى از قاعدهء مخروط به رأس آن ترسيم كرد كه از تلاقى آن خط با رأس مخروط يك زاويه پديد آيد همان‌طور كه مىتوان جانب چپ و راست مخروط را تحليلًا و اعتباراً دو سطح به حساب آورد كه در نقطة الرأس تلاقى نموده‌اند و زاويه‌اى به وجود آورده‌اند . مانند اين شكل :\r\nاين كه در تعريف زاويه ، هيئت احاطه ناقص يك يا چند حد ، زاويه دانسته‌شده ، به دليل آن است كه در پيدايش زاويه به احاطهء كامل حد يا حدود ، آن گونه كه در كره يا مربع نياز داشتيم ، نياز نداريم . پيدايش دو خط در ايجاد زاويه كافى است بدون آن كه آن دو خط ، احاطهء تمام بر يك‌ديگر داشته باشند .\r\nزاويه هم ، چون قبول قسمت و نسبت نمىكند ، در قلمرو مقولهء كيف است نه كم ، همانطور كه « شكل » چنين بود . زاويه از آن جهت تقسيم‌ناپذير هست كه از سنخ ذرع\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nو متر نيست بلكه از سنخ درجه است و صحيح نيست كه گفته‌شود نصف ياثلث ماهيت زاويه . بلكه زاويه از حيث عروض آن بر كم مقدارى ، قابل تقسيم هست اما از حيث كيف مختص به كم قابل تقسيم نيست . اگر زاويه‌اى را با متر محاسبه كنيم آن ديگر زاويه نيست بلكه از سنخ مقدار و مقوله كم است نه مقولهء كيف .\r\nيكى از خواص زاويه آن است كه با درجه سنجيده شود و بيان فاصلهء دو خط يا دو سطح را بنمايد اگر دو خط كه هر كدام يك يا ده يا صد متر طول دارند مستقيماً بر هم عمود فرود آيند در همهء اين فرض‌ها زاويهء نود درجه به وجود خواهد آمد نه كمتر و نه بيشتر هر مقدار كه خط ، كم ، يا زياد شود زاويه به همان حال نود درجه باقى خواهد ماند و تغييرى در حال زاويه پديد نخواهد آمد معلوم مىشود كه زاويه از آن جهت كه زاويه است با كم و زياد شدن طول خط يا سطح ، كوچك و بزرگ نمىشود و داراى ماهيت واحد و غير قابل تقسيمى است اما اين كه زاويه با ما نسبت ندارد اين بدان جهت است كه زاويه از آن جهت كه زاويه است بيان مقدار دو خط يا بيان مقدار جسم را مىكند و از اين جهت نسبتى با ما ندارد بلكه فقط بيان كنندهء مقدار دو يا چند حد است و بس .\r\nاما اگر نسبتى پيدا مىكند اين نه از آن جهت كه زاويه است و از سنخ مقولهء كيف مىباشد بلكه از جهت معروض آن كه كم است مىباشد بله دو خط يا دو سطح با ما نسبت دارند اما آن دو هيچ كدام از مقولهء كيف نيستند بلكه از مقولهء كم مىباشند .\r\nنكتهء ديگر اين كه در تعريف زاويه گفته‌اند كه از تلاقى دو خط در يك نقطه ، زاويه پديد مىآيد . شيخ الرئيس پا از اين فراتر گذارده و گفته است ، هيئتى كه از تلاقى دو سطح مكعب - كه در يك خط تلاقى مىكنند - پديد مىآيد آن هم زاويه است ؛ به دليل آن كه خواص زاويه را دارد . يعنى شيخ وجود دو خط در ايجاد زاويه را شرط نمىداند ، بلكه تلاقى دو سطح را هم كه در يك خط تلاقى مىكنند مانند دو سطح از يك كتاب نيمه‌باز ، در پيدايش زاويه ، كافى مىداند .\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nعبارت شيخ الرئيس در شفاء چنين است . « و قد قيل ان الزاوية مقدار ينتهى عند نقطة » مقصود آن است كه بعضى فقط تلاقى دو خط در يك نقطه را زاويه مىدانند . اما تلاقى دو سطح هم چون دو سطح از يك كتاب نيمه‌باز را زاويه نمىدانند سپس مىگويد « ان المقدار الجسمانى اذا تحدد بسطحين يلتقيان عند خط . . . فبالحرى ان تكون هذه زاوية مجسمة » « 1 » يعنى تلاقى دو سطح نيز كه در يك خط تلاقى مىكنند از نظر ما زاويه مىباشد . كسى كه در مقابل شيخ الرّئيس تلاقى دو سطح را زاويه نمىداند به طور كلى زاويهء مجسمه را قبول ندارد .\r\n\r\nراستى و خميدگى دو نوع مخالف از مقولهء كيف هستند\r\nمتن\r\nوأمّا القسم الثاني : فالاستقامة . . . خواصّهما لم يخل عنه تعقلهما .\r\nترجمه\r\nاما قسم دوم . استقامت و مقابلش استداره در خط از مقولهء كيف محسوب مىشوند نه مقولهء كم و بين اين دو ( استقامت و استداره ) تخالف نوعى بر قرار است . « 2 »\r\nاما اين‌كه اين دو از مقولهء كيف هستند بدان جهت است كه ما مفهوم استقامت و استداره را كه مفاهيمى بديهى هستند تعقل مىكنيم و در آن خبرى از معناى قبول انقسام نمىيابيم ؛ گرچه وجود اين دو به جهت عروض بر كم انقسام مىپذيرد . و اگر قبول انقسام جزئى از حد اين دو يا بارزترين خواص اين دو بود تعقل اين دو خالى از آن نبود .\r\nشرح\r\nاين‌جا دو مطلب مورد گفت‌وگو واقع مىشود . يكى اين‌كه مفهوم راستى و\r\n\r\n\r\n","description":"","footnote":"\r\n( 1 ) . در فصل دوم از مقالهء ششم از فن دوم از منطق شفاء\r\n( 2 ) . اسفار ، ج 4 ، ص 168 - 169\r\n","page_name":" 680 ","page_number":680},
  {"content":"\r\n\r\nخميدگى از مفاهيمى هستند كه در قلمرو مقولهء كيف هستند ، زيرا تعريف مقولهء كيف كه عدم قبول قسمت و نسبت است بر آن منطبق است . گرچه اين دو به دليل عروضى كه بر كم چون خط دارند ، تقسيم مىپذيرند ، اما خود بالذات انقسام ناپذيرند . و اگر انقسام پذيرى ، ذاتى يا لازمهء ذات اين دو بود ، هر جا كه مفهوم استقامت و استداره تعقل مىشد ، مفهوم انقسام پذيرى هم تعقل مىشد ، در حالى كه چنين نيست . زيرا مفهوم استقامت و استداره يك مفهوم بسيط است و تقسيم به دو نيم يا بيشتر را نمىپذيرد .\r\nمطلب دوم اين‌كه استقامت و استداره دو نوع مختلف از كيف هستند كه در فقرهء بعدى بدان اشاره مىشود .\r\n\r\nدليل بر تغاير نوعى استقامت و استدارت\r\nمتن\r\nوامّا كونهما نوعَيْن متخالفَيْن متباينَيْن . . . و كذا الأجسام التعليميّة لما يخالفها .\r\nترجمه\r\nاما اين كه اين دو ، دو نوع مخالف و مباين هستند ، بدان جهت است كه اگر اين دو ، نوع واحد بودند ، تخالف ميان اين دو ، يك تخالف عرضى مىشد و جزء ذات يا لازمهء آن نخواهد بود و عقلًا جايز خواهد بود كه وصف استقامت از خط مستقيم زايل شود و اصل خط باقى بماند و آنگاه به وصف استدارة متصف گردد .\r\nلكن اين محال است ، چون خط ، پايان سطح و سطح ، پايان جسم است . و ممكن نيست كه نهايت شىء بدون تغيير حال ذى النهاية ( سطح و جسم تعليمى ) تغيير يابد . بنابراين اگر حال سطح در انبساط و امتداد خود تغيير نيابد خط در استقامت خود تغيير نخواهد كرد و اگر حال جسم در انبساط و امتداد خود تغيير نيابد ، حال سطح در اين جهت تغيير نخواهد يافت . و جسم تعليمى با تغيير انبساط و امتداد باطل مىگردد و جسم ديگرى به وجود مىآيد .\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nهم‌چنين است سطحى كه نهايت جسم و خطى كه نهايت سطح است . و هنگامى كه معروض ( سطح و جسم ) باطل گشته ، معروض ديگرى كه بالعدد غير از آن است پديد مىآيد ، عارض آن ( يعنى خط ) نيز چنين خواهد گشت .\r\nحال كه بقاى خط مستقيم با زوال استقامت آن ممتنع گشت از اين جا معلوم مىشود كه استقامت يا فصل خط مستقيم است يا لازمهء آن . پس خط مستقيم نوعاً مغاير خط مستدير مىباشد ، هم‌چنان كه سطح مستوى و غير مستوى و نيز غير سطح با آنچه مخالف آن است ( مانند خط ) مغاير است ، همان گونه كه اجسام تعليمى با اجسام تعليمى مخالف خود مغاير هستند .\r\nشرح\r\nمطلب دوم ، تغاير نوعى استقامت و استداره است . براى اثبات آن چنين استدلال مىكنند كه اگر اين دو ذاتاً و نوعاً با هم مخالف نباشند ، بلكه تخالف آنها عَرَضى باشد بايد استقامت از خط مستقيم جدا گردد و در همان حال اصل خط باقى بماند و سپس به استداره و انحنا متصف گردد . در حالى كه وقوع چنين چيزى محال است ؛ زيرا از آنجا كه خط ، پايان سطح و سطح ، پايان جسم است ، و تغيير پايان چيزى بدون تغيير اصل آن چيز معقول نيست ، پس بدون تغيير سطح و جسم تعليمى كه ذى النهايه هستند ، خط تغيير نمىكند . و با تغيير ذى النهايه يعنى سطح و جسم تعليمى در جهت انبساط و امتداد خود ، سطح و جسم تعليمى قبلى از بين مىرود ، و سطح و جسم تعليمى جديدى به وجود مىآيد . و با حدوث سطح و جسم تعليمى جديد ، خط جديدى به وجود مىآيد .\r\nبنابراين با بطلان معروض ( سطح و جسم تعليمى ) عارض ( خط ) باطل مىگردد و عارض نو پديد مىآيد .\r\nنتيجه مىگيريم كه باقى ماندن خط كه معروض استقامت است بر فرض بطلان استقامت آن بدون بطلان معروض آن امر ممتنع و محالى است . و اين بدان جهت هست كه استقامت يا فصل خط مستقيم است يا اگر ما به فصل واقعى آن دسترسى\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nنداريم و ياآن را نمىشناسيم ، لازمهء فصل است . بنابراين ، نوعاً خط مستقيم با خط مستدير مغاير است . همانطور كه نوعاً سطح مستوى با سطح غير مستوى مانند سطح‌هاى برآمده يا فرو رفته و يا سطح با غير سطح مانند خط و نقطه و يا اجسام تعليمى « 1 » با اجسام تعليمى ديگر مغاير هستند .\r\nفى المثل كتابى بيست سانتى متر طول دارد و كتاب ديگرى سىسانتىمتر و هم‌چنين در جهت عرض و عمق و حجم متفاوت هستند ، معلوم مىگردد تعين مقدارى اين دو جسم با هم متفاوت و در نتيجه اين دو جسم تعليمى با هم متغاير مىباشند .\r\n\r\nتفريع دو نكته\r\nمتن\r\nويتفرع على ما تقدّم : أولًا : أن لا تضادّ . . . المستقيم لا يتضمّن المستدير وبالعكس .\r\nترجمه\r\nاز آنچه گذشت ( دو نكته ) تفريع مىگردد . اولًا اين‌كه تضادى بين مستقيم و مستدير نيست ؛ زيرا تعاقب بر موضوع واحد ندارند و غاية الخلاف بين آنها حكفرما نيست . هم‌چنان است ميان خط و سطح و بين سطح و جسم تعليمى ، و ميان خود سطح‌ها و ميان خود اجسام تعليمى .\r\nوثانياً اشتداد و تضعف ميان مستقيم و مستدير وجود ندارد ؛ زيرا در تشكيك لازم است كه شديد مشتمل بر ضعيف و چيزى اضافه باشد . و قبلًا روشن شد كه مستقيم ، متضمن مستدير و بالعكس نيست .\r\n\r\n\r\n","description":"","footnote":"\r\n( 1 ) . همان‌طور كه مكرر گفته شد جسم تعليمى تعيّن مقدارى جسم طبيعى است و با تغيير در ابعاد و امتداد و انبساط جسم طبيعى ، جسم تعليمى و تعيّن مقدارى عوض مىگردد و تعيّن مقدارى جديدى به وجود مىآيد .\r\nفى المثل پارچه‌اى كه ده متر طول دارد تعيّن مقدارى خاصى دارد كه با تقسيم مساوى آن تعين مقدارى جديدى از دو تا پنج مترى به وجود مىآيد . اين جسم تعليمى با جسم تعليمى قبلى نوعاً متغاير است\r\n","page_name":" 683 ","page_number":683},
  {"content":"\r\n\r\nشرح\r\nاز مطالب گذشته دو مطلب استفاده مىشود . يكى اين كه ميان خط مستقيم و خط منحنى تضاد وجود ندارد ؛ زيرا از جمله شروط تضاد تعاقب بر موضوع واحد و وجود بالاترين مرحلهء تخالف ميان آنهاست . و اين دو شرط در مورد خط مستقيم و مستدير صدق نمىكند ؛ زيرا گرچه اين دو خط بر سطح عارض مىشوند اما سطحى كه معروض خط مستقيم است ، چيزى غير از آن سطحى است كه معروض خط مستدير است . به عبارت ديگر با تبدل عارض يعنى استقامت و استداره ، معروض هم متبدل مىگردد . بنابراين ، اين دو بر يك موضوع ورود ندارند . مضافاً به اين كه ميان اين دو غاية الخلاف حاكم نيست ، گرچه تخالف نسبى حاكم است .\r\nهمچنين تضاد ميان دو سطح مانند سطح مستوى و محدَّب يا مقعّر وجود ندارد ؛ به همان بيانى كه گذشت . اين كه مىگوييم تعاقب بر موضوع واحد ندارند يعنى گرچه سطوح بر اجسام تعليمى عارض مىگردند ، اما هر سطحى بر جسم خاصى عارض مىگردد . و با تبديل يك سطح همان جسم هم متبدل مىگردد ، و ميان اجسام تعليمى هم تضادى نيست ، گرچه اجسام تعليمى هر كدام از تعيّن خاصى بر خوردارند ، اما غاية الخلاف ميان آنها حاكم نيست . زيرا ميان دو مرتبه از تعيّن مقدارى مراتب بالاتر و پايين‌تر وجود دارد يعنى دو سطح بر يك جسم تعاقب ندارند همانطور كه ميان سطحى با سطح ديگر غاية الخلاف حاكم نيست .\r\nمطلب دوم اين كه تشكيك ميان خط مستقيم و مستدير به شدت و ضعف وجود ندارد ؛ زيرا تشكيك در جايى مطرح مىشود كه افراد مختلفى از يك نوع كه به شدت و ضعف و مانند آن از هم متمايز مىشوند وجود داشته‌باشند ، مانند مراتب وجود يا مراتب نور . اما در بحث ما خط مستقيم و مستدير دو مرتبه از يك نوع نيستند ، بلكه دو نوع متخالف هستند كه هر كدام احكام ويژهء نوعى خود را دارند . چنين نيست ، كه خط مستدير همان خط مستقيم باشد ، به اضافهء چيزى بيشتر يا بالعكس ، بلكه خط مستقيم\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nاز نوعيت خاصى برخوردار است و خط مستدير از نوعيتى ديگر . در مراتب تشكيك مرتبهء فوقانى مانند نور شديد ، واجد مرتبهء تحتانى است به علاوه نور بيشتر . اما خط مستدير نوعاً با خط مستقيم مغاير است و چنين نيست كه خط مستدير اشتداد همان خط مستقيم باشد يا بالعكس .\r\n\r\nقسم سوم از كيف‌هاى مختص به كمّ\r\nمتن\r\nوأمّا القسم الثالث ، فالزوجيّة والفرديّة . . . من التربيع والتجذير و غير ذلك .\r\nترجمه\r\nقسم سوم ( از كيف‌هاى مخصوص به كم ) زوجيت و فرديت است كه عارض بر عدد مىباشند .\r\nهم‌چنين است تربيع ، تجذير ، تكعيب و نظاير اينها ، همهء اين عوارض از مقولهء كيفيات به شمار مىآيند نه كميات ؛ چون حد كيف بر آنها منطبق است . و اين مطلب با توجه به اين كه هر مرتبه از مراتب عدد نوع مستقلى از عدد هست و با مرتبهء ديگر مباينت دارد و در مفهوم انقسام‌پذيرى با همهء اعداد مشاركت دارد ، آشكار است . و با توجه به اين كه مفهوم انقسام به متساوى و غير متساوى .\r\nصفت براى انقسام است . و فى نفسه نه خود تقسيم بردار است و نه نسبت پذير . لذا نه از مقولهء كم محسوب مىشود ، و نه از مقولهء اعراض نسبى .\r\nبنابراين ، هيچ يك از زوجيت و فرديت چيزى جز كيفى كه عارض بر كم مىشوند ، نيستند . نظير همين سخن در ساير احوال عدد مانند تربيع ، تجذير و غير اينها جارى است .\r\nشرح\r\nقسم سوم از كيف‌هاى مخصوص به كم مانند زوجيت و فرديت است كه از كيف‌هاى عارض بر عدد هستند . عدد خود داخل در مقولهء كمّ است . لذا تعريف كمّ كه انقسام پذيرى باشد بر آن منطبق است . اما اين‌كه انقسام به متساوى باشد يا غير متساوى و به عبارت ديگر عدد ، زوج باشد تا به تساوى تقسيم گردد ، يا فرد باشد تا به\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nمتساوى تقسيم نگردد ، اين ديگر مفهومى نيست كه در قلمرو مقولهء كمّ باشد ؛ زيرا اين مفهوم خود انقسام پذير نيست ، يعنى زوجيت و فرديت را نمىتوان به دو نيم زوجيت و نيم فرديت تقسيم كرد . همان‌طور كه نسبت پذير هم نيست ، يعنى ميان زوجيت عددى با زوجيت عدد ديگر نسبتى به تقابل يا تجانب بر قرار نمىگردد .\r\nمعلوم مىشود اين مفهوم ، مفهوم ديگرى است عارض بر كم . كه از سنخ مقولهء ديگرى است . و چون مىبينيم كه حد كيف بر آن منطبق است ، معلوم مىشود كه از سنخ مقولهء كيف مىباشد .\r\nنتيجه مىگيريم كه زوجيت و فرديت به دليل عدم تقسيم‌پذيرى داخل در مقولهء كمّ نيستند همان‌طور كه به دليل عدم نسبت‌پذيرى داخل در مقولات نسبى نيستند و چون تعريف كيف بر آن صادق است كيف مىباشند .\r\nتربيع ، تجذير و تكعيب هم مانند زوجيت و فرديت از عوارض مخصوص كم مىباشند .\r\nدر اول همين فصل شرح تربيع و تجذير گذشت ، تربيع همانطور كه گفتيم عبارت است از عددى كه حاصل ضرب جزئى از خودش در خودش باشد مانند عدد نه كه حاصل ضرب عدد سه در سه مىباشد ، همان گونه كه عدد سه جذر عدد نه مىباشد . اما معناى تكعيب آن است كه عدد ، حاصل ضرب جزئى از خودش در خودش ، دو بار باشد ، مانند عدد هشت كه از ضرب عدد دو در دو ، دو مرتبه ، به وجود مىآيد . اصطلاحاً عدد هشت را مكعب عدد دو مىگويند .\r\n\r\nعدم تضاد بين احوال اعداد\r\nمتن\r\nوبالتأمّل فيما تقدّم يظهر : أوّلًا : أن لا تضادّ . . . على ما هو شرط التضادّ .\r\nترجمه\r\nو با تأمل در آنچه گذشت آشكار مىشود ، اولًا اين كه تضادى ميان اين احوال عددى وجود ندارد ؛\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nزيرا موضوع مشتركى بين زوجيت و فرديت كه تعاقب بر آن پيدا كنند وجود ندارد ؛ چنان كه در بيان شرايط تضاد گفته شده كه موضوع مشترك شرط تضاد است .\r\nشرح\r\nهمانطور كه گفتيم ، ميان خط مستقيم و مستدير تضادى وجود ندارد ، چون تعاقب بر موضوع واحد ندارند . ميان زوجيت و فرديت هم چون تعاقب بر موضوع واحد ندارند ، تضادى حاكم نيست . هرگز ممكن نيست عددى كه معروض زوج است زمانى زوجيت از آن مفارقت كند و فرديت بر آن عارض شود تا تعاقب بر موضوع واحد حاصل آيد .\r\nزوج و فرد دو نوع مختلف از عدد هستند . بدون آن كه نسبت حاكم بر آنها تضاد باشد .\r\n\r\nعدم تشكيك ميان احوال اعداد\r\nمتن\r\nوثانياً : أن لا تشكيك بالشدّة والضعف . . . وليس ذلك من التشكيك في شىء .\r\nترجمه\r\nنكتهء دوم اين‌كه تشكيك به شدت و ضعف ، زياده و نقصان ، ميان اين احوال عددى وجود ندارد .\r\nهمانطور كه قوس و استداره‌اى به قوس و استدارهء ديگرى تبديل نمىشود ، مگر به بطلان موضوع قبلى و پيدايش موضوع ديگرى كه عدداً با آن غيريت دارد .\r\nهم‌چنين زوجيتى به زوجيت ديگرى مانند زوج الزوج تبديل نمىگردد ، مگر آن‌كه موضوع قبلى كه همان معدود است باطل شود و موضوع ديگرى كه عدداً غير از آن است به وجود آيد . بدين ترتيب زوجيت قبلى كه خود عرض است باطل مىگردد و موضوع جديدى كه عدداً مغاير با آن است پديد مىآيد . و اين هيچ ربطى به تشكيك ندارد .\r\nشرح\r\nقبلًا گفتيم مراتب شديد و ضعيف از حقيقت تشكيكى همه داخل در نوع واحدند ، و مرتبهء شديد و ضعيف ، دو مرتبه از يك نوع مىباشند . بر خلاف احوال عدد مانند\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nزوجيت و فرديت و مانند آن كه هر كدام خود يك نوع مستقل محسوب مىشوند و با ديگرى مباين هستند .\r\nلذا اگر زوجيتى مانند زوجيت عدد دو بخواهد به زوجيت ديگرى مانند زوج الزوج مانند عدد چهار تبديل شود ، زوجيت نخستين از بين مىرود و زوجيت ديگرى كه قائم بر عدد ديگرى است به وجود مىآيد . و چنين نيست كه تصور شود زوجيت نخستين مرتبهء ضعيف از زوجيت هست و زوجيت دوم مرتبهء شديد از آن است ، و ميان مراتب زوجيت تشكيك به شدت و ضعف حاصل است ، خير بلكه هر زوجيتى كه قائم به عددى هست ، نوعى خاص است و با زوجيت‌هاى ديگر ، نوعاً مباين مىباشد .\r\n* قوله : « الّا مع بطلان موضوعه الذي هو المعدود » ؛ زوجيت قائم بر عدد است و عدد قائم بر معدود خود مىباشد . بنابراين ، موضوع زوجيت اولًا معدود نيست ، بلكه عدد مىباشد و معدود موضوع نهايى و ثانوى آن است . پس وقتى مىگوييم دو فرد انسان ، زوجيت قائم به عدد « دو » و عدد « دو » قائم بر افراد انسان مىباشد كه معدود آن است . اگر زوجيت عدد دو بخواهد به زوجيت عدد چهار كه زوج الزوج است تبديل شود زوجيت نخست به بطلان معروضش يعنى عدد دو باطل مىشوند و زوجيت جديد كه همان زوج الزوج هست جاى آن را مىگيرد و به عدد چهارم قائم مىباشد .\r\n\r\nاشتراك عالم ماده و مثال در اين قسم از كيف\r\nمتن\r\nوثالثاً : يعلم - بالتذكّر لما تقدّم - أنّ . . . بناءً على تجرّد المثال .\r\nترجمه\r\nاز آنچه ذكر شد « 1 » دانسته مىشود كه كيفيات مختص به كم در ماديات و مجردات مثالى هر دو تحقّق مىيابند . البته بر اساس آن‌كه عالم مثال ، مجرد باشد .\r\n\r\n\r\n","description":"","footnote":"\r\n( 1 ) . فصل دهم از همين مرحله\r\n","page_name":" 688 ","page_number":688},
  {"content":"\r\n\r\nشرح\r\nعالم ماده همين عالم اجسام است كه مورد شهود ماست . عالم مثال ، عالمى است كه خواص ماده مانند حجم ، بُعد ، مقدار ، و مانند آن را دارد ، اما خود ماده در آن جا نيست ، البته اين بر اساس آن است كه عالَمى داشته باشيم كه حقايق اين عالَم در آن جا به صورت تجردى يافت شود ، و عوارض ماده منهاى خود ماده را داشته باشد .\r\nميان حكما در مورد ثبوت عالَم مثالى كه تمام حقائق مادى در آن عالم به شكل تجردى همراه با عوارض ماده يافت شود ، اختلاف است . مشائيان منكر وجود چنين عالمى هستند ولى اشراقىها و به تبع آنها صدرالمتألهين اذعان به وجود چنين عالمى دارند و آن را واسطه و برزخ ميان عالَم عقول و عالَم ماده مىدانند « 1 » بر فرض ثبوت آن عالم كيف‌هاى مختص به كم همانطور كه در عالَم ماده يافت مىشوند در عالم مثالى هم يافت خواهند شد . مثلًا مىتوان گفت يك خط مستقيم مثالى ، يا يك عدد زوج مثالى ، يا يك شكل هندسى مثالى .\r\n\r\n\r\n","description":"","footnote":"\r\n( 1 ) . براى توضيح بيشتر به مرحلهء يازدهم ، فصل سوم مراجعه شود\r\n","page_name":" 689 ","page_number":689},
  {"content":"\r\n\r\nبه پرسش‌هاى زير پاسخ دهيد\r\n1 . اقسام كيف‌هاى مختص به كم را نام ببريد .\r\n2 . شكل را تعريف كنيد ، و براى آن مثال بزنيد ، و بيان كنيد كه چرا در قلمرو كيف محسوس قرار داده‌مىشود ؟\r\n3 . زاويه را تعريف كنيد .\r\n4 . شيخ الرئيس علاوه بر زاويهء مشهور چه چيز را بر مصداق زاويه اضافه نموده‌است ؟\r\n5 . چرا مفهوم استقامت و استداره ، كيف محسوب شده و با يك‌ديگر تخالف نوعى دارند ؟\r\n6 . چرا بين خط مستقيم و مستدير و نيز خط و سطح رابطهء تضاد حاكم نيست ؟\r\n7 . چرا تشكيك بين خط مستقيم و مستدير واقع نمىشود .\r\n8 . چرا زوجيت و فرديت و نيز تربيع و تكعيب از كيفيات محسوب مىشوند ؟\r\n9 . چرا بين احوال عدد تضاد و تشكيك واقع نمىشود ؟\r\n10 . آيا كيف‌هاى مختص به كم ، اختصاص به ماديات دارند يا نه ؟ چرا ؟\r\n\r\n","description":"","footnote":"","page_name":" 690 ","page_number":690},
  {"content":"\r\n\r\n\r\nالفصل الرابع عشرفي الكيفيّات الاستعدادية وتسمّى ايضاً القوة واللاقوة\r\n\r\nتعريف كيف استعدادى و تقسيم آن\r\nمتن\r\nوالمعنى الجامع بينها - الذي هو بمنزلة . . . أن لا ينفعل ، كالمصحاحيّة والصلابة .\r\nترجمه\r\nمعناى جامع بين كيفيات استعدادى - كه به منزلهء نوع از مطلق كيف و به منزلهء جنس براى انواع مخصوص به آن مىماند - عبارت است از استعداد شديد جسمانى ( جهت پذيرفتن يا نپذيرفتن ) نسبت به چيزى كه در خارج از او وجود دارد ، به معناى صفتى كه به سبب آن حدوث چيزى در خارج رجحان مىيابد .\r\nو آن دو نوع است ؛ يكى استعداد شديد بر انفعال مانند بيمارىپذيرى و نرمى ، و ديگرى استعداد شديد بر عدم انفعال مانند مصونيت از بيمارى و سختى .\r\nشرح\r\nاگر بخواهيم تعريف جامع و كاملى از كيف استعدادى به دست دهيم كه براى تمام انواع مختلف كيف‌ها جنس باشد ( مقصود انواع كيف استعدادى است نه هر كيفى ) و خود يك نوع از مطلق كيف به حساب آيد ، بايد آن را چنين تعريف كنيم كه كيف\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nاستعدادى عبارت است از استعداد شديد ، در وجودِ مستعد جهت پذيرفتن يا نپذيرفتن حالتى بيرون از خود مانند ممراضيت يعنى استعداد پذيرفتن بيمارى و لين و نرمى كه استعداد انعطاف پذيرى باشد ، يا مانند مصحاحيت كه مقابل مرض پذيرى است وصلابت كه مقابل نرمى است .\r\nانفعال يا عدم انفعال دو نوع استعداد است در وجود اشياء جهت پذيرفتن يا نپذيرفتن حقيقتى بيرون از وجود مستعد .\r\n\r\nاستعداد شديد به انجام فعل\r\nمتن\r\nوألْحَقَ بعضهم بالنوعين نوعاً ثالثاً . . . أحد جانبى القبول واللاقبول لقابلها . »\r\nترجمه\r\nبعضى به دو نوع قبلى نوع سومى را افزوده‌اند ، كه آن عبارت است از استعداد شديد به انجام فعل ، مانند استعداد كُشتىگيرى . اما شيخ الرئيس اين قسم را رد كرده « 1 » و صدرالمتألهين از شيخ تبعيت كرده است و در اسفار مىگويد :\r\n« خلافى نيست كه قوّهء بر انفعال و مقاومت داخل در اين نوع ( كيف استعدادى ) هستند ، اما آيا قوّهء انجام فعل داخل در اين نوع هست ( يا نه ) . مشهور مىگويند : آرى . اما شيخ الرئيس آن را داخل نمىداند و حق همين است . و دليل آن به زودى روشن مىگردد .\r\nبنابراين وقتى بخواهيم ملخصاً معناى جامعى ارائه دهيم كه دو قسم اول را - نه قسم سوم را - در بر بگيرد ، بايد بگوييم كه آن كيفيتى است كه به سبب آن يكى از دو جانب قبول يا لاقبول براى قابل آن رجحان مىيابد .\r\nشرح\r\nدر اين كه قوّهء انفعال مانند استعداد پذيرش بيمارى يا عدم انفعال مانند استعداد\r\n\r\n\r\n","description":"","footnote":"\r\n( 1 ) . شفاء ، مبحث مقولات ، ص 184 - 185\r\n","page_name":" 692 ","page_number":692},
  {"content":"\r\n\r\nنپذيرفتن بيمارى از جمله كيفيات استعدادى هستند ، حكما هيچ ترديدى ندارند . اما آيا قوّه و قدرت بر انجام كارى مانند قوّهء بر كشتىگيرى يا بلند كردن وزنهء سنگين يا قوّه بر حضور در مسابقات دوچرخه سوارى ، اينها هم در قلمرو كيفيات استعدادى محسوب مىشوند يا نه ؟ ميان شيخ الرئيس و حكماى ديگر اختلاف است .\r\nشيخ الرئيس و به تبع او صدر المتألهين به دليلى كه در عبارت بعدى بيان خواهد شد قدرت بر انجام كار را بيرون از كيف استعدادى مىدانند . از اين رو تعريفى از آن ، كه فقط قوّه قبول و لا قبول را شامل شود ارائه مىدهند و مىگويند كيفِ استعدادى ، كيفيتى است كه به آن ، يكى از دو جانب قبول يا لا قبول رجحان مىيابد .\r\n\r\nچرا قوهء انجام فعل از مقولهء كيف استعدادى بيرون است\r\nمتن\r\nوأمّا بيان أنّ القوّة على الفعل لا تصلح . . . قابلًا لشيء بعد أن لم يكن » انتهى .\r\nترجمه\r\nبيان اين كه قوّهء انجام فعل نبايستى در كيف استعدادى داخل باشد ، آن گونه كه نظر شيخ‌الرئيس چنين است ، ابتدا نيازمند به شناخت يك اصل كلى است . و آن اين كه جهات فعل ، پيوسته از لوازم ذات محسوب مىشوند ؛ چون هر ذاتى حقيقتى دارد ، ناگزير وقتى به حال خود رها شود و مانعى از انجام اثر نباشد ، خود به خود اثرى را اقتضا مىكند و در انجام فعل خود احتياج به قوّهء زايد بر ذات خود ندارد .\r\nو هنگامى كه علاوه بر ذات ، قوّهء ديگرى فرض شود ، ذات در مقايسه با آن قوّه ، فاعل آن قوّه نخواهد بود ، بلكه قابل آن خواهد بود . و اگر ذات و قوّه را با هم در نظر بگيريم مجموع آن دو پديدهء ديگرى خواهند بود كه اگر فعلى براى آن باشد ، لازمهء مجموع هست ، بدون آن كه حصول آن فعل ، مسبوق به انتظار استعداد آن باشد .\r\nو اگر استعداد شرط فاعليت آن شىء باشد ابتدا لازم است كه آن شىء براى فاعل بودن خود قوّه\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nانفعال داشته‌باشد و بر اين اساس استعداد مفروض در جهت فاعليت او نخواهد بود ، بلكه در جهت انفعال او خواهد بود . پس در واقع استعداد از آن فاعليت نيست بلكه اولًا و بالذات از آن انفعال پذيرى و ثانياً وبالعرض براى فاعليت خواهد بود .\r\nاز آنچه به برهان روشن گشت ثابت مىگردد كه ذاتاً قوّه و استعدادى براى فاعليت شىء وجود ندارد ، بلكه قوّه و استعداد براى انفعال و قابل گرديدن شىء پس از آن كه قابل نبوده‌است ، وجود دارد .\r\nپايان سخن « 1 » صدرالمتألهين .\r\nشرح\r\nحاصل سخن اين كه ذات هر موجودى اقتضاى فعلى را مىكند البته مشروط به آن كه مانعى جلوى اقتضاى ذات را نگيرد . از اين رو براى تحقق فعل نيازى به قوّه زايد بر ذات نداريم .\r\nاگر بگوييم نياز ذات به آن قوّه در جهت تكميل فاعليت ذات است و به عبارت ديگر ذات به تنهايى در فاعليت خود كار آمد نيست ، بلكه فاعليت فعل از مجموعه‌اى كه ذات و قوّه هستند ، پديده آمده‌است ، در اين فرض ، مركب جديد از ذات و قوّه ، پديدهء سومى است كه حصول فعل بدان منتسب است . و حتى مىتوان گفت كه حصول فعل به قوّه مستند نبوده‌است بلكه مستقيماً معلول آن مجموعه است .\r\nمضافاً بر اين ، اشكال ديگرى وارد است و آن اين‌كه فاعل بايد نسبت به اين قوّه قابل باشد ، تا بتواند با همكارى آن فعلى را به وجود آورد . و اگر فاعل ، قابل اين قوّه نباشد چگونه ذات با همكارى اين قوه مىتواند فعلى را به وجود آورد . و اگر فاعل بخواهد قابل اين قوّه باشد بايد در آن ، قوّهء قبولِ اين قوّه كه متمم فاعليت اوست ، باشد . در اين صورت اولًا وبالذات قوّه و استعدادى براى انفعالش هست و ثانياً پس از آن كه ذات ، آن قوّه را كه متمم فاعليت است قبول نمود ، قوّهء بر فاعليت پيدا مىنمايد .\r\nنتيجه اين كه اگر ادعا كنيم كه چيزى براى انجام فعل و فاعليت خود به قوّه نياز\r\n\r\n\r\n","description":"","footnote":"\r\n( 1 ) . اسفار ، ج 4 ، ص 105 - 106\r\n","page_name":" 694 ","page_number":694},
  {"content":"\r\n\r\nدارد ، در حقيقت گفته‌ايم كه ذات براى قابل بودن و انفعال خود به قوّه نياز دارد . زيرا تا ذات آن قوّه را نپذيرد در فاعليت خود ناتمام است . و چون فاعليت او حادث است قابليت و انفعال او هم حادث است . لذا مىگويد : « ولصيرورة الشيء قابلًا بعد أَن لم‌يكن » بر خلاف هيولا كه قابليتش ، ذاتى و هميشگى است .\r\nاز مطالب فوق نتيجه مىگيريم كه ذات فاعل در فاعليت خود به چيزى بيشتر از ذاتى كه اقتضاى فعل را نمايد احتياج ندارد و اگر صدور فعل از ذات مشروط به وجود قوّهء زائد بر ذات باشد دو محذور فوق رخ خواهد نمود يكى اين كه فعل به تنهايى مستند به قوّه نخواهد بود ديگر اين كه بايد قبل از اين قوّه ، قوّهء انفعال اين قوّه در فاعل موجود باشد . و اين هر دو محال است .\r\n\r\nقوّه و استعداد از كدام مقوله به شمار مىرود ؟\r\nمتن\r\nوأمّا نفس الاستعداد ، فقد قيل : « إنّها . . . وكالقدرة والارادة .\r\nترجمه\r\nو اما در مورد خود استعداد ، گفته شده « 1 » كه از مقولهء اضافه است ؛ زيرا جز ميان مستعد و مستعدله قابل تعقل نيست . لذا نوعى از كيف به شمار نمىآيد .\r\nو از گفتار بعضى چنين بر مىآيد كه استعداد ، كيفى است كه لازمه‌اش اضافه است ، مانند علم كه از كيفيات نفسانى است و در عين حال لازمهء او اضافه‌اى بين موضوع و متعلق آن يعنى عالم و معلوم مىباشد ، و نيز مانند قدرت و اراده .\r\nشرح\r\nهمهء سخن تا به اين‌جا دربارهء اقسام كيف استعدادى بود . موضوع اختلاف اين بود\r\n\r\n\r\n","description":"","footnote":"\r\n( 1 ) . قائل فخررازى در مباحث المشرقيه است ، ج 1 ، ص 316 . صدرا در اسفار ، ج 4 ، ص 105 نيز آورده است\r\n","page_name":" 695 ","page_number":695},
  {"content":"\r\n\r\nكه آيا كيف استعدادى منحصر در دو قسم است ، يا بيشتر ؟ اما اكنون سخن در اين است كه قوّه و استعداد در قلمرو كدام يك از مقولات هست .\r\nبرخى چون فخررازى گفته‌اند : در قلمرو مقولهء اضافه داخل است ؛ زيرا استعداد ، مفهومى است كه جز ميان دو چيز يعنى مستعد و مستعد له قابل تعقل نيست ، از اين رو از مقولهء اضافه به شمار مىرود .\r\nبرخى ديگر مىگويند : استعداد مانند علم است كه در عين حال كه از مقولهء كيف نفسانى است لازمهء آن اضافه ميان موضوع و متعلق يعنى عالم و معلوم است . پس در عين حال كه از نوع مقولهء كيف است از لوازم وجودى آن اضافه نيز مىباشد ، ولى خود آن از مقولهء اضافه نيست . قدرت و اراده نيز همين طورند ، يعنى از جمله كيف‌هاى نفسانى هستند ، اما لازم دارند اضافه ميان مريد و مراد و قادر و مقدور را .\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nبه پرسش‌هاى زير پاسخ دهيد\r\n1 . كيف استعدادى را تعريف كنيد و اقسام آن را بيان نماييد .\r\n2 . چرا شيخ الرئيس و صدرالمتألهين قوّهء بر انجام فعل را خارج از كيف استعدادى مىدانند ؟\r\n3 . نفس استعداد ، داخل در كدام يك از مقولات است ؟\r\n\r\n","description":"","footnote":"","page_name":" 697 ","page_number":697},
  {"content":"\r\n\r\n\r\nالفصل الخامس عشرفي الكيفيّات النفسانيّة\r\n\r\nتعريف حال و ملكه\r\nمتن\r\nالكيفيّة النفسانيّة وهي . . . مغايراً للملكة نوعاً ووجوداً .\r\nترجمه\r\nكيف نفسانى چنان كه شيخ الرئيس « 1 » گفته است : به طور كلى تعلق به اجسام ندارد . اين گونه كيفيت ، اگر راسخ در نفس نباشد ، « حال » ناميده مىشود . و اگر راسخ در نفس باشد « ملكه » ناميده مىشود .\r\nو از آن نظر كه نسبت بين حال و ملكه نسبت ضعف و شدت است و با توجه به آن كه حكما مرتبهء شديد و ضعيف را دو نوع مختلف مىدانند ، لازم است كه حال را مغاير با ملكه از نظر نوع و وجود بدانيم .\r\nشرح\r\nاز آن جا كه مؤلف حكيم رحمه الله به تبع بسيارى از حكما تشكيك در ماهيت را جايز\r\n\r\n\r\n","description":"","footnote":"\r\n( 1 ) . ر . ك : فصل سوم از مقالهء پنجم از فن دوم از منطق شفاء\r\n","page_name":" 698 ","page_number":698},
  {"content":"\r\n\r\nنمىداند ، اختلاف به شدت و ضعف در ماهيت را به تغاير نوعى ماهيت ارجاع مىدهد ، و مىفرمايد : گر چه يك ماهيت ، مانند عدالت گاهى راسخ در نفس است و گاهى نيست ، اما شدت و ضعف در اين ماهيت آن را به دو نوع متغاير ، متمايز مىسازد . يعنى مرتبهء شديد و راسخ از عدالت كه ملكه ناميده مىشود ، يك ماهيت نوعى دارد و مرتبهء ضعيف و غير راسخ كه حال ناميده مىشود يك ماهيت نوعى ديگر دارد .\r\nاما كسانى كه تشكيك در ماهيت را جايز مىدانند مىگويند : همان‌طور كه در وجود ، مراتب شديد و ضعيف هست ، در ماهيت واحد هم مراتب شديد و ضعيف وجود دارد . از اين رو مرتبهء شديد و ضعيف از عدالت دو نوع مختلف از ماهيت نيستند بلكه دو ظهور از يك ماهيت مىباشند .\r\nواضح است كه كيف نفسانى مربوط به اجسام بىجان نيست ، بلكه مربوط به موجوداتى است كه داراى نفس هستند . لذا در تعريف آن گفتند : « وهى ما لا يتعلق بالاجسام على الجملة » .\r\n\r\nتغاير اراده و شهوت\r\nمتن\r\nوالكيفيّات النفسانيّة كثيرة ، وإنما . . . المؤكَّد الذي عرّفها به بعضهم .\r\nترجمه\r\nكيف‌هاى نفسانى فراوانند ، لكن حكما ، از ميان همهء آنها تنها به ذكر تعدادى پرداخته‌اند كه بحث از آنها اهميت بيشترى دارد . يكى از آنها اراده است . ملا صدرا در اسفار مىگويد : « 1 »\r\n« چنين به نظر مىرسد كه معناى آن نزد عقل واضح هست و با غير خود مشتبه نيست . آرى آوردن تعبيرى كه بيانگر حقيقت آن باشد ، دشوار است .\r\n\r\n\r\n","description":"","footnote":"\r\n( 1 ) . اسفار ، ج 4 ، ص 113\r\n","page_name":" 699 ","page_number":699},
  {"content":"\r\n\r\nو اراده مغاير با شهوت است ، همانطور كه مقابلش كه كراهت است مغاير با نفرت است ؛ زيرا گاهى انسان اراده مىكند چيزى را كه بدان اشتها ندارد ، مانند نوشيدن دواى بد مزه‌اى كه به حال او مفيد است ، و گاهى اشتها به چيزى كه اراده به سوى آن ندارد ، پيدا مىكند مانند خوردن غذاى لذيذى كه مضر به حال اوست . »\r\nو از اين جا روشن مىشود كه اراده غير از شوق مؤكدى است كه بعضى اراده را به آن تعريف نموده‌اند .\r\nشرح\r\nگرچه در ميان عوام « اراده » يك مفهوم بديهى دارد ، لكن اگر بخواهيم آن را تعريف فلسفى كنيم ، ارائه تعريفى كه حقيقت آن را بيان كند ، دشوار است .\r\nاراده با شهوت مغاير است ؛ زيرا شهوت ميلى است كه از ملايمت شىء با قواى حيوانى انسان منشعب مىشود ، ولى اراده ميلى است كه از تشخيص مصلحت توسط قوّه عاقله منبعث مىگردد .\r\nلذا گاهى عقل انسان ، او را به يك سو مىخواند ، ولى قواى حيوانى او به چيز ديگرى كه مخالف آن است ميل دارد . مانند خواندن نماز شب كه قواى حيوانى . آدمى را به خواب شيرين مىخوانند ، ولى عقل الهى حكم مىكند كه كليد خيرات و بركات دنيا و آخرت در نماز شب است .\r\nو نيز گاهى انسان اراده بر خوردن داروى تلخ پيدا مىكند ، اما اشتها و ميل بدان ندارد . و گاهى اشتها و ميل به غذايى چون غذاى حرام هست ، اما اراده به خوردن آن ندارد . اين امثله براى جدايى اراده از شهوت است .\r\nهمانطور كه اراده با شهوت مغاير است ، كراهت با نفرت هم مغاير است . كراهت عبارت است از انزجارى كه منبعث از تشخيص مصلحت توسط قوّهء عاقله است ، مانند پرهيز از گناه . نفرت عبارت است از انزجارى كه منبعث از منافات شىء با قوّه حيوانى است ، مانند پرهيز از شنا در آب سرد زمستان يا خوردن آب شور دريا .\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nبنابراين نفرت علاوه بر آن كه از اين جهت با كراهت مغايرت دارد ، نقطه مقابل شهوت هم هست ؛ زيرا شهوت ميل طبيعى به شىء است و نفرت انزجار طبيعى از آن .\r\nحال كه دانستيم « اراده » مغاير با « شهوت » است ، از اين جا معلوم مىشود كه اراده با « شوق » نيز مغاير است ؛ زيرا گاهى شوق و شهوت به چيزى حاصل است ، اما اراده به انجام آن نيست . پس تفسير اراده به « شوق » آن گونه كه بعضى چنين كرده‌اند درست نيست .\r\n\r\nمراتب افعال ارادى انسان\r\nمتن\r\nوملخّص القول - الذى يظهر به أمر الارادة . . . كالإنسان في أفعالها الاراديّة .\r\nترجمه\r\nملخص گفتار در اين مبحث به نحوى كه معنى اراده به عنوان كيفيتى كه اعمالِ فاعلِ مختار مبتنى بر آن است روشن شود ، اين است كه :\r\nبر اساس اصول عقلى ، هر يك از انواع جوهرى مبدأ فاعلى براى افعالى مىباشند كه صدور آن منسوب به آن نوع است . وافعال ، كمالات ثانيه براى نوع مىباشند . بنابراين ، نفس انسانى كه صورت جوهرى هست و ذاتاً مجرد و فعلًا مادى است ، علت فاعلى براى افعالى است كه از انسان صادر مىشود . از اين رو نفس انسانى كه صورت جوهرى بوده و ذاتاً مجرد و فعلًا مادى است علت فاعلى براى افعالى مىباشد كه از انسان صادر مىشود .\r\nلكن انسان مَبدَئى علمى است كه از او صادر نمىشود ، مگر چيزهايى كه آن را به عنوان كمال ثانوى ، از غير كمال تمييز مىدهد . و از اين جهت قبل از فعل محتاج به تصور فعل و تصديق به اين‌كه كمال براى او هست ، مىباشد .\r\n( پس از تصور فعل ) هرگاه تصديق ( به كمال بودن آن ) جزء بديهيات يا ملكهء نفسانى باشد ، بىدرنگ به كمال بودن آن حكم مىكند ، و در آن تأمل روا نمىدارد . مانند متكلمى كه بدون تأمل به\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nدنبال هم سخن مىگويد ، و اگر بخواهد تأمل كند ، كُند مىشود و به لكنت مىافتد ، و در نهايت از سخن بازمىماند .\r\nو اما اگر آن مطلب محكوم به بداهت نبود نفس انسان به تأمل و فحص از مرجحات متوسل مىشود . حال اگر به چيزى كه كمال بودن فعل را تضمين كند ، دست يافت بدان حكم مىنمايد . سپس به دنبال اين صورت علمى شوق به فعل از آن جهت كه فعل ، كمال دوم و معلول نفس است حاصل مىشود . سپس اراده از پى شوق در مىآيد . و گرچه براى اراده تعبيرى كه حقيقت آن را تبيين كند نيست لكن ، به وجود آن ، پس از شوق ، از راه ديگرى پىمىبريم و آن اين است كه در كار شخصى تأمل مىكنيم كه با وجود عجز و بدون توجه به عجزش ، اراده فعلى مىكند . او در حالى كه توان انجام فعل را ندارد آن را اراده نموده‌است .\r\nسپس به دنبال اراده ، قوّهء عامله‌اى كه محرك عضلات است از پى مىآيد . در اين جا عضلات حركت مىكنند ، و فعل تحقق مىيابد .\r\nبنابراين ، مبادى فعل ارادى در ما « علم » ، « شوق » ، « اراده » و قوهء عاملهء محركه است .\r\nاينها چيزهايى است كه ما آنها را از افعال ارادى خودمان دريافت مىكنيم . و دقت نظر در حال ساير حيوانات چنين افاده مىكند كه آنان نيز در افعال ارادى خود مانند انسان هستند .\r\nشرح\r\nدر عبارات فوق به بيان چند نكته مىپردازند . نكتهء اول اين كه هر نوعى از انواع جوهرى به اقتضاى ذات خود مبدأ اثرى از آثار هست ، از جمله انسان كه او هم مبدأ افعال ارادى و غير ارادى هست .\r\nمؤلف رحمه الله از افعال انواع جوهرى به كمالات ثانويه ياد مىكند و لفظ كمالات ثانويه را در مورد افعالى كه منسوب به انواع است به كار مىبرند . قبلًا كمالات ثانويه را به اعراض و صفات ماهيت و كمالات اوليه را به خود ماهيت نوعى معنا مىكردند . در هر حال هر موجود از آن جهت كه واجد ماهيت نوعى مخصوص است از كمال اول\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nبرخوردار است ، و چون مبدأ فعلى از افعال مىباشد ، كه آن فعل معلول و مربوط به او است از كمال دوم برخوردار مىباشد .\r\nنكتهء دوم اين كه انسان مبدأ افعال ارادى چون كتابت ، خواندن و غيره‌است ، همانطور كه مبدأ افعال غير ارادى چون ضربان قلب ، هضم غذا و غيره مىباشد .\r\nجهت رجحان افعال ارادى انسان گاهى آن قدر روشن و ضرورى است كه انجام آن هيچ نياز به تأمل ندارد ، مانند نيكى به هم نوع يا آن كه به گونه‌اى راسخ در نفس گشته كه ملكهء نفس شده‌است مانند سخن گفتن . لكن در پاره‌اى موارد انسان در انجام كارى نياز به تأمل و دقت دارد كه پس از وصول به راجح بودن آن ، تصميم به انجام آن مىگيرد .\r\nنكتهء سوم اين كه انسان پس از تصديق به مفيد بودن كارى ، شوق به آن پيدا مىكند .\r\nو پس از شوق اراده و پس از اراده ، تحريك عضلات به سوى فعل متعاقباً مىآيد .\r\nنتيجه اين‌كه مبادى فعل ارادى انسان در چهار چيز خلاصه مىشود : علم ، شوق ، اراده و قوّهء محركه .\r\nنكتهء چهارم اين كه افعال ارادى ساير حيوانات هم از مراتب چهارگانه فوق به عنوان مبادى فعل برخوردار هستند .\r\nنكتهء پنجم ، تفسير اراده به شوق درست نيست . شوق چيزى است غير از اراده ، گاهى مريض شوق به غذايى دارد ، اما به دليل ضررى بودن آن ارادهء آن را نمىكند .\r\n\r\nنقش علم در فاعليت فاعل\r\nمتن\r\nفظهر بذلك : أولًا أنّ المبدأ الفاعلىّ . . . العلم المتمّم لفاعليّة الفاعل .\r\nترجمه\r\nاز بيانات فوق روشن مىشود ، اولًا مبدأ فاعلى براى افعال ارادى انسان كه كمال ثانوى براى آن\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nبه شمار مىروند ، انسان به عنوان فاعل علمى است . و علم متمم فاعليت اوست كه با آن كمال را از غير كمال تميز مىدهد . و به تبع علم « شوق » مىآيد ، بدون آن كه به شوق يا ارادهء ديگرى متوقف باشد . و اراده از پى شوق در مىآيد بدون آن كه متوقف بر ارادهء ديگرى باشد . و گرنه تسلسل اراده‌ها پيش مىآيد .\r\nپس اراده را علت فاعلى فعل شمردن كار نادرستى است ؛ زيرا اراده و شوقى كه قبل از آن است از لوازم علمى كه متمم فاعليت فاعل است ، به شمار مىروند .\r\nشرح\r\nدر اين جا به دو مطلب اشاره مىكنند . يكى اين كه انسانى كه مبدأ فاعلى افعال ارادى خويش است فعل خود را بر اساس علم و آگاهى انجام مىدهد و تا تصديق به كمال بودن فعل نكند به انجام آن اقدام نمىكند . پس علم و آگاهى متمم فاعليت او به شمار مىرود .\r\nمطلب دوم اين كه شوق و اراده‌اى كه پس از آن مىآيد ، هر دو حادثند و هيچ كدام مسبوق به شوق يا ارادهء ديگرى نيستند ؛ زيرا اگر شوق مسبوق به شوق قبلى و شوق قبلى هم به شوق قبل از آن مستند باشد ، و اين ادامه پيدا كند تسلسل محال پيش مىآيد . در مورد اراده نيز مطلب چنين است .\r\nو از آن جا كه علمْ متمم فاعليت فاعل است ، معلوم مىشود كه اراده به تنهايى علت فاعليت فعل نيست ، بلكه اراده و شوق از لوازم علم و آگاهى به انجام فعل هستند ؛ زيرا وقتى انسان علم به كمال بودن فعل پيدا كرد آن گاه شوق و اراده به آن پيدا مىكند . پس شوق و اراده از لوازم علم هستند و نقش اراده در انجام فعل ضعيف‌تر از علم به فعل است . لذا ادعاى اين كه اراده ، علت فاعلى فاعل است ، ادعاى بىموردى است . « 1 »\r\n\r\n\r\n","description":"","footnote":"\r\n( 1 ) . شيخ الرئيس در تعليقات ، ص 164 ، مىگويد « والارادة علة للكائنات »\r\n","page_name":" 704 ","page_number":704},
  {"content":"\r\n\r\n\r\nهيچ فعلى از افعال علمى انسان خالى از اراده نيست\r\nمتن\r\nوثانياً : أنّ أفعال الانسان ممّا للعلم . . . الفاعل ما ينفع في المقام .\r\nترجمه\r\nدوم اين كه آن بخش از افعال انسان كه علم در صدور آن دخالت دارد ، خالى از ارادهء فاعل نيست ، حتى افعال جبرى او . به زودى در بحث از اقسام فاعل در اين باره مطالب سودمندى خواهد آمد . « 1 »\r\nشرح\r\nهمه افعالى را كه انسان از روى علم و آگاهى انتخاب مىكند ، مسبوق به ارادهء انسان هستند ، حتى افعال جبرى او .\r\nبه عنوان مثال كسى شخصى را تهديد به قتل مىكند ، تا كارى را انجام دهد و آن شخص هم از تهديد وى منفعل مىشود و از روى اراده اقدام به انجام كار مىكند . در اين جا او مىفهمد كه اگر اجابت فعل نكند كشته خواهد شد . عقل به دو فرمان مىدهد كه به انجام كار اقدام كند ؛ زيرا ضررش كمتر از وقوع قتل اوست . پس خود او عالماً و عاقلًا اين كار را اراده مىكند و انجام مىدهد . پس گرچه فعل ، جبرى است اما تهى از ارادهء فاعل آن نيست .\r\nدر مقابل اين نظريه سخن كسى است كه مىگويد در افعال جبرى ، فرد مسلوب الارادة است و جبر ، اراده را از او مىگيرد . لكن مؤلف مىگويد : خير ، فرد مسلوب الاراده نيست ، بلكه مىتواند فعل را امتثال نكند گرچه كشته شود ، لكن عقلش به او فرمان امتثال مىدهد ، تا خطر بزرگ‌تر را دفع كند . لذا او با اراده اقدام به انجام فعل مىكند .\r\n\r\n\r\n","description":"","footnote":"\r\n( 1 ) . فصل هفتم از مرحلهء هشتم\r\n","page_name":" 705 ","page_number":705},
  {"content":"\r\n\r\n\r\nملاك فعل اختيارى\r\nمتن\r\nوثالثاً : أنّ الملاك في اختياريّة . . . ضروريّ الفعل .\r\nترجمه\r\nسوم ، ملاك اختيارى بودن فعل ، تساوى نسبت انسان به فعل و ترك است ؛ گرچه فعل نسبت به اين شخص در حالى كه تام الفاعلية هست ، ضرورى باشد .\r\nشرح\r\nبراى تميز ميان فعل اختيارى از غير اختيارى چه نشان و ملاكى در بين هست ؟\r\nمؤلف در پاسخ مىفرمايند : ملاك فعل اختيارى آن است كه فعل و ترك نسبت به انسان على السوية باشد ، گرچه وقتى كه انسان عزم بر انجام فعل گرفت ، و تمام عوامل وقوع فعل مهيا شد ، و قوع فعل ضرورى و حتمى است . ولى قبل از عزم بر فعل نسبت اين شخص به فعل و ترك يكسان مىباشد .\r\nبنابراين در صورتى كه تمام عوامل علّى از جمله ارادهء بروقوع فعل حاصل شد و فاعليت تمام گشت ، و قوع فعل حتمى است ، اما منهاى اراده و عزم بر فعل ، نسبت او به فعل و ترك يكسان است ، و همين ملاك اختيارى بودنِ فعل انسان است .\r\n\r\nقدرت ، يكى از كيفيات نفسانى است\r\nمتن\r\nو من الكيفيّات النفسانيّة القدرة . . . فلا ماهيّة لها ، هي صرف الوجود .\r\nترجمه\r\nاز جمله كيفيت‌هاى نفسانى قدرت است . و آن حالتى است در موجود زنده « 1 » كه به سبب آن\r\n\r\n\r\n","description":"","footnote":"\r\n( 1 ) . اين تعريفى است كه حكما براى قدرت نموده‌اند . اما متكلمان قدرت را تعريف كرده‌اند به صحت فعل و ترك\r\n","page_name":" 706 ","page_number":706},
  {"content":"\r\n\r\nممكن است كه اگر بخواهد فعل از انسان صادر شود مىشود و اگر نخواهد صادر شود نمىگردد . و مقابل آن عجز است . « 1 »\r\nو اما قدرتى كه منسوب به واجب تعالى است چون واجب الوجود بالذات واجب الوجود من جميع الجهات است ، آن قدرت عبارت مىشود از مبدئيت فعلى و ذاتى او براى تمام اشياء . و چون قدرت در واجب عين ذات اوست ماهيتى براى او نيست ، بلكه او عين وجود محض است .\r\nشرح\r\n« قدرت » حالتى است در موجود زنده خواه انسان يا غير انسان كه به او تمكن مىدهد كه اگر بخواهد كارى را انجام دهد ، انجام مىدهد و اگر بخواهد ترك كند ، ترك مىكند .\r\nمؤلف رحمه الله با قيد « حيوان » قدرت واجب تعالى را خارج مىكند ، چون بر قدرت واجب صحت و امكان صدق نمىكند .\r\nقدرت در واجب تعالى تعريف ديگرى دارد ، كه عبارت باشد از مبدئيت ذاتى و فعلى او براى تمام اشياى هستى . مبدئيت فعلى يعنى مبدئيت براى جهان آفرينش كه فعل اوست . و اين مبدئيت امر عارضى و بيرون از ذات نيست ، بلكه به ذات او و عين ذات اوست . و چون عين ذات اوست ، و ذات او وجود محض است ، پس قدرت در او عين وجود و از سنخ وجود است ، و ماهيتى براى آن متصور نيست . بر خلاف قدرت در موجودات زنده كه داراى ماهيت مستقل است و از سنخ ساير ماهيات مىباشد .\r\nعجز مقابل قدرت است . و چون عجز يعنى ناتوانى ، با وجود عجز معناى ( اذا شاء فعل ) ديگر تحقق ندارد .\r\n\r\n\r\n","description":"","footnote":"\r\n( 1 ) . گروهى تقابل ميان قدرت و عجز را تقابل عدم و ملكه مىدانند چون عجز ، عدم قدرت است از چيزى كه شأنيت قدرت را داشته باشد . اين نظريه به برخى از معتزلىها منسوب است . برخى ديگر تقابل ميان آن دو را تقابل تضاد مىدانند و اين نظريه اشاعره و مشهور معتزله است . صدرالمتألهين در اسفار ، ج 4 ، ص 112 همين نظريه را انتخاب مىكند\r\n","page_name":" 707 ","page_number":707},
  {"content":"\r\n\r\n\r\nاز جملهء كيفيات نفسانى ، علم است\r\nمتن\r\nو من الكيفيّات النفسانيّة - على ما قيل - العلم . . . أنّها من صنعها حاضرة عندها .\r\nترجمه\r\nاز جمله كيفيات نفسانى - چنان كه گفته شده - علم است . مراد از علم ، علم حصولى است از حيث قيامش به نفس ، به نحو قيام عرض بر موضوع خود ؛ چون حد كيف ( بدين معنا ) بر علم صدق مىكند .\r\nو اما علم حضورى عبارت است از حضور معلوم به وجود خارجى خود نزد عالم ، و وجود نه جوهر است نه عرض .\r\nعلمى كه كيف است اختصاص به موجودات ذى نفس دارد . و اما مفارقات قبلًا گذشت « 1 » كه علوم آنها حضورى است ، نه حصولى . البته علوم حصولى كه در معاليل آنها هست در پيشگاه آنان حاضر است ؛ گرچه خود آن موجودات مادى نيز چون معلول مفارقاتند حاضر نزد آنان مىباشند .\r\nشرح\r\nعلم حصولى به دليل آن كه تعريف كيف - كه عبارت باشد از عَرَضى كه قبول قسمت و نسبت نمىكند - بر آن منطبق است ، كيف مىباشد . و از آن جهت كه قائم به نفس است هم چون ساير اعراض كه قائم به موضوعات خود هستند ، كيف نفسانى محسوب مىشود .\r\nبله ، علم حصولى از آن جهت كه حاكى از خارج است به حمل اولى الزاماً عرض نيست . لذا اگر آن علم حكايت از جوهر خارجى كند ، جوهر است و اگر حكايت از كمّ يا ساير مقولات كند عين همان مقوله است . از اين رو مؤلف گفتند : علم حصولى از آن جهت كه قائم به نفس است عَرَض مىباشد . نه از آن جهت كه حكايت از خارج مىكند .\r\n\r\n\r\n","description":"","footnote":"\r\n( 1 ) . در فصل اول و يازدهم از مرحلهء يازدهم خواهد آمد\r\n","page_name":" 708 ","page_number":708},
  {"content":"\r\n\r\nنكتهء ديگر اين كه علم حصولى عبارت است از حصول صورت معلوم نزد عالم و علم حضورى عبارت است از وجود خارجى معلوم نزد عالم ، مانند حضور نفس انسان نزد خودش .\r\nدر سلسلهء علل ، موجودات مجرد علت موجودات مادى هستند وموجود مادى نزد موجود مجرد كه علت اوست حضور دارد . لذا علم موجود مجرد به موجودات مادى از سنخ علم حضورى مىباشد . حال كه موجودات مادى نزد موجودات تجردى به وجود خود حاضرند ، علوم حصولى موجودات مادى هم نزد موجودات تجردى هم چون خود وجود آنها به علم حضورى حاضر است .\r\nبنابراين مجردات علم حضورى به ماديات و علم هاى حصولى آنان دارند ، همان گونه كه علم انسان به خودش علم حضورى است و نفس آدمى نزد خويش به وجود خاص خودش حاضر است . تمام موجودات مادى در پيشگاه مجردات حضور خارجى دارند كه اين حضور ، ملاك علم آنها را تشكيل مىدهد ، همان گونه كه همهء هستى از جمله مجردات نزد ذات اقدس الهى به علم حضورى حاضرند .\r\nعلوم حضورى از سنخ وجود مىباشند نه از سنخ ماهيت . كيف بودن علم بر اساس آن كه علم واقعاً كيف باشد مربوط به علوم حصولى است نه حضورى .\r\n\r\nاز جمله كيفيات نفسانى ، خُلق است\r\nمتن\r\nو من هذا الباب الخُلق . وهو الملكة . . . الراسخ الذي يبتني عليه الفعل .\r\nترجمه\r\nاز جمله كيفيت‌هاى نفسانى « خُلق » است . و آن عبارت است از ملكهء نفسانى كه افعال از آن به سهولت و بدون تأمل صادر مىشود . و بر چنين حالتى اطلاق خُلق نتوان كرد ، مگر آن‌گاه كه عقل عملى - كه مبدأ افعال ارادى است - باشد .\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nو خُلق همان قدرت بر فعل نيست ، چون نسبت قدرت به فعل و ترك مساوى است . بر خلاف خُلق كه فقط به فعل نسبت دارد . و مراد از خُلق فعل نيست ، گرچه گاهى خُلق بر فعل هم اطلاق مىشود ؛ چون خُلق ، ملكهء راسخه‌اى است كه فعل بر آن مبتنى است .\r\nشرح\r\nگفتيم كيفيتى كه راسخ در نفس انسان شده‌باشد « ملكه » ، يا به تعبير ديگر « خُلق » يا « عادت » ناميده مىشود . پس مىتوانيم در تعريف خُلق يا عادت بگوييم ، ملكه‌اى است كه افعال انسان به آسانى و بدون نياز به تأمل و فكر از او صادر مىگردد ، مانند كسى كه ملكهء عدالت دارد و افعال عادلانه به راحتى از او صادر مىشود . و يا ملكهء ظلم دارد و به سهولت ظلم مىكند .\r\nبرخى پنداشته‌اند كه خُلق همان قدرت بر فعل است و اين پندار خطايى است ؛ زيرا نسبت قدرت به فعل و ترك مساوى است ، در حالى كه خُلق فقط يك نسبت دارد آن هم به جانب فعل .\r\nهم‌چنين برخى خُلق را همان فعل آدمى پنداشته‌اند . اين هم درست نيست ؛ چون خُلق ، صفتى است كه فعل از آن سر مىزند ، و فعل به منزلهء بنا و خُلق به منزلهء مبنا مىباشد .\r\nاما عقل عملى : گاهى عقل عملى گفته مىشود و از آن قوهء درّاكه‌اى اراده مىشود كه امور مربوط به عمل را درك مىكند . مثلًا درك مىكند چه عملى خوب است و بايد انجام دهد ، يا بد است و نبايد انجام دهد . مقابل اين عقل ، عقل نظرى است كه امورى را درك مىكند كه مربوط به عمل نيستند . مانند درك علوم نظرى و تئورى .\r\nاما گاهى عقل عملى اطلاق مىشود و مراد از آن هيئتى است براى نفس كه افعال جزئى خود را با استمداد از آن انجام مىدهد . عقل عملى به اين ملاحظه شأن ادراكى ندارد ، بلكه كارگزار نفس است . در اين صورت مىتوان گفت عقل عملى ملكه‌اى است كه مبدأ عمل آدمى است . مقابل عقل به اين معنا عقل نظرى خواهد بود كه مراد از\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nآن قوّه ادراك است ؛ خواه امور مربوط به عمل را درك كند يا امور مربوط به مسائل نظرى را . مقصود از عقل عملى در عبارت كتاب همين معناى دومى است .\r\nبر اين اساس خلق اختصاص به انسان خواهد داشت و اگر به حيوانات نسبت داده شود مانند آن‌كه بگوييم طاووس داراى خلق عجب و روباه داراى خلق مكر است اين اسناد مجازى خواهد بود .\r\n\r\nقواى سه گانه در انسان\r\nمتن\r\nوللخلق انشعابات كثيرة تكاد لا تحصى . . . والسعادة ويزجره عن الشرّ والشقاء .\r\nترجمه\r\nبراى خلق انشعابات فراوانى است كه شايد احصاى آنها ميسور نباشد . لكن اصول اخلاق انسانى با توجه به قوايى كه انسان را به جانب فعل مىراند ، سه تا هستند . آنها عبارتند از :\r\n- قوهء شهويه كه انسان را به جذب خير و منفعتى كه خوشايند اوست برمىانگيزد .\r\n- قوّهء غضبيّه كه او را به دفع شرّ و ضرر برمىانگيزد .\r\n- و قوّه عاقله كه او را به خير و سعادت راهنمايى مىكند و از شرّ و شقاوت باز مىدارد .\r\nشرح\r\nاصول اخلاق انسان در شهوت و غضب و عقل خلاصه مىگردد . اما جزئيات آن فراوان است ، به طورى كه ممكن است غير قابل احصا باشد . مانند شك ، جهلِ مركب و جهلِ بسيط كه مربوط به قوّهء عاقله هستند . يا خوف ، قساوت و دنائتِ همت كه مربوط به قوهء غضب هستند . يا حب مال ، حب رياست و حب فرزند كه مربوط به قوّهء شهوت هستند .\r\nشهوت و عقل هر دو ما را به جذب خير دعوت مىكنند . اما خيرى كه شهوت ما را به آن دعوت مىكند گاهى خير واقعى نيست ، بلكه خير خيالى يا وهمى است . ولى\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nعقل پيوسته ما را به خير واقعى دعوت مىكند ، مضافاً به اين كه ما را به سعادت نيز دعوت مىكند . با اين حال ممكن است مقدمات تحصيل آن با چيزهايى كه ملايم با طبع انسان است همراه نباشد . لذا در اين موارد قوّهء عاقله فعال است ، اما قوّه شهويه خاموش .\r\nقوهء عاقله علاوه به دعوت به خير و سعادت انسان را از شرّ و شقاوت نيز نهى مىنمايد .\r\n\r\nمرز بندى اصول اخلاقى انسان\r\nمتن\r\nفالملكة العاملة في المشتهيّات إن لازَمْت . . . او إلى حدّ التفريط سميّت « غباوة » .\r\nترجمه\r\nملكه‌اى كه در مشتهيات ، فعال است اگر در افعال شايسته همان گونه كه شايسته‌است ملازم اعتدال باشد « عفت » ناميده مىشود ، و اگر به جانب افراط منحرف گردد ، « شره » خوانده مىشود ، و اگر به جانب تفريط تنزل يابد « خمود » نام‌گذارى مىگردد .\r\nو نيز ملكه‌اى كه مرتبط با غضب است حد اعتدالى دارد كه شجاعت است ، و داراى دو جانب افراط كه « تهور » و تفريط كه « جُبن » است ، مىباشد .\r\nهمين طور است ملكه‌اى كه در خير و شر و نفع و ضرر حاكم است . اگر ملازم با وسط اعتدال باشد و به عمل شايسته آن طور كه بايد مشغول باشد « حكمت » ناميده مىشود ، و اگر به جانب افراط تمايل يابد « جُربزه » و اگر به جانب تفريط كشيده شود ، « غُباوه » نام‌گذارى مىگردد .\r\nشرح\r\nانسان كامل انسانى است كه اصول اخلاقى وى به نحو معتدل و سالم رشد يابد . اگر برخى قواى او رشد كنند و برخى ديگر از حد لازم كمتر باشند ، در انسان حالتى به وجود مىآورند كه شبيه عكس‌هاى كاريكاتور مىماند . در برخى كاريكاتورها فى\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nالمثل انسان را مىبينيم كه بينى او گُنده است ، اما گوش او كوچك است . يا پاى او بزرگ است اما دست او كوچك . در مجموع تصاوير اين گونه ، ترسيم انسان ناسالم و غير معتدل از نظر جسمى است .\r\nدر مورد اصول اخلاقى نيز مطلب چنين است . گاهى قوّه غضب در شخصى به حدى قوى مىشود كه از او ، ستم پيشه‌اى چون موسولينى يا هيتلر مىسازد . و گاهى قوّهء شهوت در شخصى آن چنان رشد مىكند كه مانند معاويه هر چه مىخورد سير نمىشود ، يا هر چه بر مركب خيالى حكومت بالاتر مىرود حس فزون طلبى او اشباع نمىگردد . همهء اينها خروج از حد اعتدال و ترسيم انسانى بيمار است .\r\nمطلب در امور معنوى نيز چنين است . گاهى شخصى براى طلب آخرت ترك امور دنيوى مىكند . چنان‌كه در حديث آمده‌است كه به پيامبر خبر دادند ، عثمان بن مضعون دنيا را براى طلب آخرت ترك گفته است و دايماً نماز مىخواند . پيامبر صلى الله عليه و آله او را احضار و توبيخ نمودند و فرمودند : من چنين نيستم ؛ هم از دنيا بهره مىگيرم و هم دنيا را مزرعه‌اى براى آخرت قرار مىدهم .\r\nعلماى طب براى قواى سه گانهء شهوت و غضب و عقل ، و اعتدال يا انحراف ايننها علل و احكامى را در طب بيان كرده‌اند ؛ همانطور كه علماى اخلاق جهت اصلاح اين سه قوه تدابيرى انديشيده‌اند و براى اعتدال يا انحراف اين قوا نام‌هايى را وضع نموده‌اند . اعتدال قوّهء عاقله حكمت و افراط آن جربزه و تفريط آن غباوه نام‌گذارى شده‌است . اعتدال در شهوت ، عفّت و افراط در آن شَرَه و تفريط در آن خمود ناميده شده‌است . و اعتدال در غضب ، شجاعت ، افراط در آن تهوّر ، و تفريط در آن جُبن نام‌گذارى گرديده است .\r\n\r\nهيئت جمعى قواى سه گانه\r\nمتن\r\nوالهيئة الحاصلة من اجتماع الملكات الثلاث . . . موكول إلى غير هذه الصناعة .\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nترجمه\r\nهيئتى كه از اجتماع ملكات سه گانه ( عقل ، شهوت و غضب ) حاصل مىشود هيئتى كه نسبت آن به هر يك از ملكات ، نسبت مزاج به ممتزج مىماند ، و اثرش اعطاى حق هر ذى حقى از قوى به آن هست . هنگامى كه در حد اعتدال باشد ، آن را « عدالت » خوانند ، و اگر به جانب افراط تمايل يابد آن را ظلم و اگر به جانب تفريط متمايل گردد « انظلام » مىنامند .\r\nو اعتدال متوسط از اين ملكات - كه اصول هستند و فروع متفرع بر آنها - « فضايل ممدوح » مىباشند . و دو طرف آن يعنى دو جانب افراط و تفريط آن « رذيله نكوهيده » مىباشند ، و بحث از فضايل و رذايل در فن ديگرى انجام مىشود .\r\nشرح\r\nتا به حال يكايك اين قوا و حالت اعتدال و انحراف آنها و اسامى هر يك را بيان كرديم . اما اكنون مىخواهيم بگوييم از مجموع هر يك از اين سه قوه يك هيئت جمعى پديد مىآيد كه آن هم اگر در مرز اعتدال باشد « عدالت » و اگر به جانب افراط منحرف شود « ظلم » و اگر به جانب تفريط كشيده شود « انظلام » ناميده مىشود .\r\nبنابراين در تعريف عادل مىتوانيم بگوييم كه عادل كسى است كه هيئتى كه از سه قوّه عقل و شهوت و غضب در او پديد مىآيد در حدّ اعتدال باشد . و اگر آن هيئت به جانب افراط يا تفريط كشيده شود او ديگر عادل نيست .\r\nگفته‌اند : هيئتى كه از اجتماع آن ملكات به وجود مىآيد ، نسبت آن به مفردات ( يعنى تك تك اين سه قوه ) مانند نسبت مزاج به ممتزج مىماند . در طب قديم چنين مىگفتند كه اگر در انسانى كيفيت‌هاى ملموسى چون حرارت ، برودت ، رطوبت و يبوست در حد اعتدال باشد ، فرد از نظر جسمى داراى مزاجى معتدل هست و سالم مىباشد . هيئت حاصل از اين چهار كيف ملموس را « مزاج » و خود اين كيف‌هاى ملموس را « ممتزج » مىگفتند .\r\nدر بحث اخلاقى نيز نسبت هيئت حاصل از اين سه قوّهء عقل ، شهوت و غضب را\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nبه تك تك اين قوا مانند نسبت مزاج به ممتزج مىدانيم . يعنى همانطور كه مزاج هيئت جمعى كيف‌هاى ملموس و ممتزج آحاد اين كيف‌ها مىباشد ، در اين‌جا هم نسبت هيئت جمعى اين ملكات سه‌گانه به تك تك آنها همان نسبت مزاج كه هيئت جمعى است به مفردات خود كه ممتزج است مىباشد .\r\nخلاصه اين‌كه جانب اعتدال اين هيئت ، عدالت و فضيلت ممدوح و دو طرف افراط و تفريط آن رذيلهء مذموم مىباشد .\r\n\r\nدر مجردات ، خُلق وجود ندارد\r\nمتن\r\nوقد ظهر ممّا تقدم : أوّلًا : أنّ . . . الإنسانيّة في صناعة الأخلاق .\r\nترجمه\r\nاز آنچه گذشت روشن مىگردد ، اولًا خُلق در عالم انسانى و در ساير ذى نفوس يافت مىشود نفوسى كه استكمال آنها با افعال ارادى مناسب با كمال وجودى آنها صورت مىگيرد . بنابراين خُلق در مجردات وجود ندارد ؛ زيرا در آنها عقل عملى و استكمال ارادى وجود ندارد .\r\nو ثانياً در مقابل هر يك از اين خُلق‌هايى كه از كيف‌هاى نفسانى است به عنوان ملكه‌اى كه در نفس هست ، حالتى قرار دارد كه آن هم از همان كيف‌هاى نفسانى محسوب مىشود . مانند شهوت و غضب ، ترس و فزع ( بىتابى ) ، حزن و همّ ، خجالت و فرح ، سرور و غم و غير اينها . و بحث از اسباب طبيعى اينها در طب مىباشد ، و بحث از اصلاح و تدبير اينها به گونه‌اى كه با سعادت انسان تناسب داشته باشد در علم اخلاق صورت مىگيرد .\r\nشرح\r\nمؤلف رحمه الله به دو نكته مىپردازند ، يكى اين كه خُلق كه همان عادت‌هاى رفتارى است در انسان يافت مىشود ، هم چنان كه در حيوانات هم يافت مىشود ، خصوصاً امروزه با تربيت حيوانات و به كار گيرى آنان در امور مختلف ، بهره‌ورى از حيوانات\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nنمود تازه‌اى به خود گرفته‌است . مثلًا در كشف مين‌هاى دريايى از دلفين‌ها و در يافتن اجساد زير آوار مانده از سگ‌ها و گاهى در ارسال پيام‌ها از پرندگان نامه‌رسان استفاده مىشود .\r\nاما در غير از انسان ، جن و حيوانات يعنى در مجردات عادت‌هاى رفتارى وجود ندارد ؛ زيرا اولًا عقل عملى « 1 » كه همان ملكهء كارگزار در بدن موجودات نامبرده است در آنها وجود ندارد . و ثانياً در مجردات ، استكمال ارادى كه با عمل حاصل مىشود نيست . بر خلاف انسان كه با عمل خود استكمال بيشتر مىيابد ، مجردات همه كمالات را بالفعل از روز اول دارند .\r\nنكتهء دوم اين كه صفات متقابل مانند شهوت و غضب يا حزن و سرور در علم طب مبادى معيّنى دارند . علم طب از عواملى كه موجب غضب مىشود مانند به جوش آمدن خون يا موجب سرور مىگردند ، گفت‌وگو مىكنند .\r\nاما در علم اخلاق از اصلاح اين صفات و مورد به كارگيرى آنها و چگونگى اعتدال بخشيدن به آنها سخن به ميان مىآيد . همچنين در علم اخلاق گفته مىشود كه در چه موارد و چه مقدار بايد غضب كرد و به طور كلى غضب را در چه مسيرهايى بايد به كار گرفت .\r\nمؤلف حكيم در اينجا مىفرمايد اگر افراط در غضب و شهوت براى انسان ملكهء راسخ گشت اعتدال از آن هم مىتواند براى انسان ملكه گردد . همان گونه كه اگر حزن بر انسان مستولى گشت و ملكهء دائمى براى انسان شد سرور هم مىتواند چنين گردد .\r\n\r\nلذت و الم حسى ، خيالى و عقلى\r\nمتن\r\nو من الكيفيّات النفسانيّة اللذّة والألم . . . في كلّ من هذه الأبواب .\r\n\r\n\r\n","description":"","footnote":"\r\n( 1 ) . شرح عقل عملى گذشت . گفته شد كه عقل عملى دو معنا دارد و در اينجا معناى دوم مراد است ؛ يعنى همان‌ملكه‌اى كه انجام افعال انسان و حيوان به آن منتسب مىگردد ، نه معناى اولى يعنى ادراك امور مربوط به عمل\r\n","page_name":" 716 ","page_number":716},
  {"content":"\r\n\r\nترجمه\r\nاز جمله كيف‌هاى نفسانى لذت و الم است . در تعريف لذت گفته‌اند كه آن عبارت است از ادراك ملايم از آن رو كه ملايم است . و الَم عبارت است از ادراك منافى از آن رو كه منافى است . و اين دو از آن جهت كه از سنخ ادراك هستند از مقولهء كيف محسوب مىشوند .\r\nلذت و الم به انقسام ادراك تقسيم مىپذيرند . پس لذت و الم به « حسى » ، « خيالى » و « عقلى » تقسيم مىشوند . لذت حسى مانند ادراك نفس ، شيرينى را از طريق حس چشايى و ادراك بوى خوش از طريق بو كردن . لذت خيالى عبارت است از ادراك صورت خيالى از سوى نفس نسبت به بعضى از امور لذت بخش حسى . و لذت عقلى عبارت است از ادراك بعضى از امورى كه نفس بدان نايل مىشود از كمالات حقّهء عقلى . لذت عقلى شديدترين و قويترين لذت‌ها است ؛ چون از تجرد و ثبات بر خوردار است .\r\nو الم حسى ، خيالى و عقلى بر خلاف لذت در همهء اين ابواب است .\r\nشرح\r\nاز آن نظر كه لذت و الم از سنخ ادراك مىباشند ، تقسيم‌هايى كه در ادراك مىآيد ، يعنى حسى ، خيالى و عقلى ، در اين دو هم مىآيد . لكن ادراك هر قدر كه به تجرد نزديك مىشود ، زلال‌تر و قوىتر مىگردد ، تا به مرحله‌اى كه ادراك از مرتبهء حس و خيال فراتر مىرود و تجرد عقلى مىيابد . در اين مرتبه كاملترين ادراك حاصل مىگردد .\r\nآنان كه ادراك صحيحى از عبادت و ذوب‌شدن در ذات اقدس الهى دارند ، بالاترين مراحل لذت را درك مىكنند ، كه در تخيل خاكيان و اسيران زر و زيور دنيا نمىگنجد .\r\nهم‌چنين است قصه شهدايى كه نظر به وجه الهى دارند و از دنيا و ما فيها فارقند و در قهقهء مستانهء خود سرمستند .\r\nلذت حسى را به چشيدن شيرينى يا استشمام بوى خوش مثال مىزنند ، همين طور خوردن غذاى لذيذ و ديدن مناظر زيباى طبيعت . اما گاهى انسان از تصاوير موجود در\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nذهن خود استمداد مىگيرد و در عالم خيال خود ، از اين تصاوير سان مىبيند .\r\nحادثه‌هاى خوش يا تلخ را از ذهن خود عبور مىدهد ؛ گاهى بىاختيار مىخندد يا به گريه مىافتد يا با خود حرف مىزند ، و يا در عالم خواب يا بيدارى با تصاوير خيالى دست و پنجه نرم مىكند .\r\nدر همهء اين ادراك‌هاى خيالى انسان دريافتى عميق‌تر از دريافت حسى دارد . تا آن‌جا كه انس با صورت‌هاى عقلى پيدا مىكند .\r\nالبته بسيارند كسانى كه از صورت‌هاى عقلى ادراك سطحى دارند ، و يا به دليل عدم انس با آنها يا عدم ملايمت آن صور با آنها بالاترين لذت را نمىبرند . امّا اينها به جهت وجود موانعى است كه اگر آن موانع بر طرف گردد ادراك آنها كامل‌ترين ادراك‌ها خواهد بود .\r\n\r\nالم ، شر و امر عدمى است\r\nمتن\r\nواللذة على أيّ حال وجوديّة . والألم عدمىّ يقابلها تقابل العدم و الملكة .\r\nترجمه\r\nدر هر حال « لذت » امر وجودى است ، همانطور كه « الم » امر عدمى است . الم مقابل لذت قرار دارد ، به نحو تقابل عدم و ملكه .\r\nشرح\r\nمؤلف حكيم رحمه الله در عبارت فوق لذت را از سنخ امور وجودى و الَم را از سنخ امور عدمى خوانده و تقابل ميان اين دو را تقابل عدم و ملكه دانسته‌است .\r\nدر اين كه لذت از امور وجودى است سخنى نيست ؛ زيرا هر انسانى بالبداهه از شىء لذيذ حال خواه از سنخ محسوسات باشد يا از سنخ معقولات التذاذ جسمى يا عقلى مىبرد ، و لذت را در وجود خود حس مىنمايد .\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nاما اين كه الم و درد از امور عدمى است نياز به توضيح بيش‌ترى دارد . اين مطلب از جمله مطالبى است كه از مواريث فلسفه يونان است . ابتدا افلاطون آن را مطرح ساخته و سپس ميان فلاسفهء اسلام به ديدهء قبول به آن نگريسته شده است و دربارهء آن تجزيه و تحليل‌هاى عميق‌ترى صورت گرفته است .\r\nالبته مفهوم اين جمله كه شر از سنخ امور عدمى است نه از سنخ امور وجودى ، اين نيست كه شرّ در جهان ماده وجود ندارد ، و چون وجود ندارد ما انسان‌ها در برابر شرّهايى كه مىبينيم تكليف نداريم ، و بايد به وضع موجود تن بدهيم ، بلكه مقصود آن است كه همهء شرّها به نحوى از تحليل به عدم باز مىگردند ، و وجود آنها از سنخ وجود عدميات و كمبودها و خلأها و نيستىهاست . و يا آن كه اگر از سنخ كمبودها و نيستىها نباشند بدان سبب شرّ خوانده مىشوند كه منشأ كمبودها و نيستىها مىگردند .\r\nبه عنوان مثال نابينايى ، فقر و مرگ را مثال مىزنيم . اين سه هر كدام به نوبهء خود نوعى از كمبود و نيستى هستند . نابينايى در شخص نابينا ، شىء خاص و واقعيت ملموس نيست كه در چشم او قرار داشته‌باشد . بلكه نابينايى همان فقدان بينايى است و خود واقعيت مخصوصى ندارد . اين طور نيست كه وقتى شخص بينايى خود را از دست مىدهد يك چيز وجودى ديگر به نام نابينايى را به دست مىآورد كه جايگزين وجود بينايى مىكند نه ، بلكه همان از دست دادن بينايى كه وصف وجودى است نابينايى نام دارد . بنابراين نابينايى از سنخ خلأ و نيستى هست .\r\nهم‌چنين است فقر كه ما آن را شر و بد مىدانيم . آن نيز بىچيزى و نادارى است ، نه يك نوع دارايى و موجودى . آن كه فقير گرديده است چيزى به نام فقر را كه جنبهء وجودى داشته‌باشد به دست نياورده ، بلكه ثروت را از دست داده‌است . تصور نشود كه فقير هم مانند غنى يك نوع دارايى دارد ؛ غنى ثروت را دارد و فقير فقر را . فقر همان نداشتن ثروت است . پس آن هم امر عدمى است .\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nمطلب در مورد مرگ همچنين است ، كسى كه مىميرد يك چيزى به نام حيات را از دست مىدهد و از جسم ذى حيات به جسم جماد تبديل مىشود . و به همين دليل جسم او تنزل مىيابد نه ترقى . پس ، مرگ هم يك نوع از دست دادن است . لذا آن هم به نحوى به عدم بر مىگردد و از نوع خلأها و نيستىها محسوب مىشود . مردن به دست آوردن چيزى نيست ، بلكه از دست دادن حيات است . پس آن هم از نوع عدميات و فقدانات مىباشد .\r\nبنابراين نابينايى ، فقر و مرگ از نوع داشتن‌ها نيستند بلكه از نوع نداشتن‌ها مىباشند .\r\nلكن پاره‌اى از موجودات هستند كه خود فى نفسه بد نيستند ، لكن نسبت به موجودات ديگر مستلزم بدى هستند ، مانند مار ، عقرب و درنده كه مستلزم مرگ انسان هستند . يا سيل ، زلزله و طوفان كه منشأ ويرانى هستند .\r\nاين دسته از امور نيز با قطع نظر از لوازمى كه براى برخى موجودات دارند ، بد نيستند . لكن از آن جهت كه حيات انسان و غير انسان را از بين مىبرند ، بد هستند . و به عبارت ديگر از آن جهت كه عامل مرگ و ويرانى هستند بد هستند . و گفته شد كه مرگ و ويرانى امر وجودى نيستند بلكه امر عدمى هستند .\r\nبله ، اگر مار ، عقرب و درنده براى انسان مضر نبودند و حيات آدمى را تهديد نمىكردند ، بد نبودند . معلوم مىشود كه بد بودن اين امور از آن جهت هست كه حيات آدمى را تهديد مىكنند . و فقدان حيات هم امر وجودى نيست بلكه امر عدمى است ، چنان كه گذشت .\r\nنتيجه اين‌كه در امورى مانند نادانى ، نابينايى ، فقر و مرگ كه خود مستقيماً شرّ هستند يا امورى كه مستلزم شر هستند ، مانند مار ، عقرب و زلزله ، در همهء اين موارد شرّ از سنخ عدميات و فقدانات مىباشد .\r\nلذا ما همچون ثنويه نيستيم كه براى بدى ها هم دنبال خدايى مىگردند تا شرور را\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nبه او مستند كنند . ما خداى بزرگ را در عين عدالت و حكمت ، از قدرت مطلقه برخوردار مىدانيم و رقيبى براى او قائل نيستيم . و هم چون ثنويون كه خوبىها را به يزدان و بدىها را به خداى ديگر به نام اهريمن مستند مىدانند تا ساحت خداى متعال را از بدى پاك كنند نيستيم ؛ زيرا ثنويه براى تنزيه ذات اقدس خداى متعال از يك گودال بيرون آمده و به گودالى بزرگ‌تر ، كه شرك براى خدا است فرو افتاده‌اند .\r\nفلسفهء اسلامى خدا را در عين آن كه قدرت او را قدرت مطلقه است و رقيب براى او قائل نيست ، خداى همهء خوبىها مىداند و همه افعال او را خير مىداند و شرور را امورات عدمى مىشمارد . لذا معتقد است آنها نيازى به مبدأ و خالق ندارند . اين اجمالى بود از عدمى بودن شرور . حال باز گرديم به بحث خودمان .\r\nگفتيم الَم ، شرّ بالذات است و بدين جهت از سنخ عدم است . در اين‌جا ممكن است كسى مناقشه كند و بگويد بيمارى كه همان فقدان سلامتى است شرّ است و نقطه مقابل سلامتى كه خير است قرار دارد اما الم و درد كه نشانهء بيمارى است هم امر وجودى هست ، چون بالوجدان ما به هنگام بيمارى آن را در وجود خودمان مىيابيم و هم چيز خوبى هست ، چون مريض را به وجود بيمارى و وجود ميكرب و عفونت متوجه مىسازد . اگر متعاقب بيمارى درد نباشد ، ممكن است مريض دنبال درمان نرود ، زيرا اصلًا علم به بيمارى پيدا نكرده‌است . و همين موجب مرگ او شود پس درد در وجود بيمار زنگ خطرى است كه او را به ويروس بيمارى آگاه مىسازد . در همين راستا مولوى مىگويد :\r\n حسرت و زارى كه در بيمارى است * وقت بيمارى همه بيدارى است \r\nبه ملاك مناقشهء فوق محقق سبزوارى الم را از سنخ ادراك‌هاى وجودى دانسته‌است و از اين حيث شرّ نمىداند . بلكه شرّيت آن را از باب ديگرى يعنى عدم ملايمت آن با نفس انسانى مىداند . و حق با ايشان است .\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nپس آنچه بد است و شرّ مىباشد خود بيمارى است ، نه دردى كه انسان ، متعاقب بيمارى احساس مىكند . البته به زودى اين مناقشه را به صورت يك اشكال بيان خواهيم كرد .\r\nتقابل ميان الم و لذت ، عدم و ملكه مىباشد ؛ زيرا چيزى كه مىتواند لذت ببرد ممكن است به جاى آن الم را احساس كند .\r\nقوله : اللّذة على اى حال وجوديّة والالم عدمى زيرا لذت ادراكى از كمال است كه براى نفس حاصل مىشود و الَم ادراكى است كه از نقص و اختلال براى نفس حاصل مىشود و ادراك عين مدرَك است پس لذت كمالى است كه جز يك امر وجودى چيز ديگرى نيست و الم نقصى است كه جز يك امر عدمى چيز ديگرى نيست و از آن جا كه لذت و الم دو كيفيتى هستند كه بعد از ادراك ملائم و منافر براى نفس حاصل مىشود از اين رو مىتوان گفت كه الم امر عدمى است ؛ زيرا با ادراك ملائم يك نوع انبساط و كمالى براى نفس كه قبل از آن وجود نداشت حاصل مىشود پس لذت امر وجودى است وقتى يك امر منافى ادراك مىگردد براى نفس چيزى جز زوال سكينه و اطمينان و انبساطى كه قبلًا حاصل بود به ارمغان نمىآورد و اين زوال سكينه و آرامش به علم حضورى ادراك مىگردد . از اين رو مىگوييم الم امر عدمى است . اين ديدگاه صدرالمتألهين و به تبع او مؤلف حكيم در اينجاست اما نقطه مقابل اين ديدگاه نظر كسانى است كه الم را از سنخ امور وجودى مىدانند نه عدمى و شرّيت آن را شرّيت بالذات نمىدانند بلكه شرّيت او را نسبى و بالعرض مىدانند مانند شرّيت مار و عقرب نسبت به انسان .\r\n\r\nاشكال بر عدمى بودن شرّ\r\nمتن\r\nلا يقال : لا ريب في أنّ الألم . . . « إنّ الشرّ عدم لاغير » .\r\n\r\n","description":"","footnote":"","page_name":" 722 ","page_number":722},
  {"content":"\r\n\r\nترجمه\r\nاشكال نشود « 1 » كه بىترديد الم شرّ بالذات است . و چون الم عبارت است از ادراك منافى از آن رو كه منافى هست از اين جهت امر وجودى به شمار مىرود ؛ چون ادراك ، امر وجودى است . و بدين ترتيب سخن كسى كه مىگويد شرّ از سنخ عدم هست ، باطل مىگردد .\r\nشرح\r\nاشكال فوق از دو مطلبى كه قبلًا بيان شد نشئت مىگيرد . يكى اين كه گفتيم الم شرّ بالذات هست . و ديگر اين كه چون الم ، ادراك امر منافى هست و ادراك از امور وجودى است پس الم هم امر وجودى است . نتيجه مىگيريم كه سخن حكما كه مىگويند هر شرّ بالذاتى عدمى است ، سخن درستى نيست ؛ زيرا المى كه شرّ بالذات است امر وجودى است نه عدمى . در واقع مثال الم ، نقضى بر كليّت قاعده‌اى است كه مفاد آن عموميت عدمى بودن شرّ است .\r\n\r\nپاسخ اشكال\r\nمتن\r\nلأنّه يقال : وجود كلّ شىء هو نفس ذلك . . . الذي هو شرّ بالذات .\r\nترجمه\r\nدر پاسخ گفته مىشود « 2 » وجود هر چيز نفس همان چيز است خواه ذهنى باشد ، يا خارجى . بنابراين حضور هر امر عدمى نزد درك كنندهء آن ، همان امر عدمى است . چون وجود با ماهيت متحد است ، همانطور كه علم با معلوم متحد است .\r\nنتيجه اين‌كه الم موجود در ظرف ادراك ، مصداق الم هست و همان بعينه الم عدمى مىباشد كه شرّ بالذات هست .\r\n\r\n\r\n","description":"","footnote":"\r\n( 1 ) . اشكالى است از فخر رازى بر شيخ الرّئيس در شرح خود بر اشارات ، ج 2 ، ص 88 - 89\r\n( 2 ) . پاسخ از صدرالمتألهين ، در اسفار ، ج 4 ، ص 126\r\n","page_name":" 723 ","page_number":723},
  {"content":"\r\n\r\nشرح\r\nمستشكل گفته بود كه الم با اين كه شرّ بالذات است ، امر وجودى است . به عنوان مثال وقتى دست با كارد بريده شد ، ادراك زوال اتصال ، الم مىباشد ؛ نه نفس زوال اتصال كه امر عدمى است . و چون ادراك الم ، امر وجودى است پس اين شرّ از سنخ اعدام نيست و به طور كلى نمىتوان گفت كه همهء شرور از سنخ اعدام مىباشند .\r\nدر پاسخ به اين اشكال صدرالمتألهين در اسفار ، و به تبع او مؤلف در اين كتاب مىفرمايد كه الم به علم حصولى كه عبارت از حصول ماهيت معلوم در ذهن باشد ، ادراك نمىشود . بلكه الم به علم حضورى كه عبارت است از حضور وجود معلوم نزد ادراك كننده ، ادراك مىگردد . و از آن جا كه ادراك حضورى ، عين وجود مُدرَك هست ، نتيجتاً المى كه به عنوان مثال ادراك زوال اتصال هست عين زوال اتصال مىباشد .\r\nبنابراين الم گرچه نوعى از ادراك هست لكن خود از افراد عدم مىباشد و شرّ بالذات محسوب مىگردد . بر اين اساس سخن حكما كه مىگويند شرّ بالذات عدمى است ، نقض نمىگردد .\r\nدر اين جواب ملاحظه مىشود كه مؤلف مىپذيرد كه ادراك از سنخ وجود است .\r\nلكن سخن در اين است كه ادراك كننده وقتى يك امر عدمى چون الم را ادراك مىكند نحوهء ادراك او با ساير ادراك‌هايى كه از سنخ وجود است فرق مىكند .\r\nدر ادراك‌هاى ديگر مُدرِك ماهيت شىء را درك مىكند اما در امورى چون الَم مُدرِك امر عدمى را نه به علم حصولى بلكه به علم حضورى درك مىكند . به بيان ديگر مُدرِك وجود او را درك مىكند نه ماهيت آن را . بنابراين ادراك او از قطع شدن دست با كارد ، مساوى است با نفس قطع شدن ، كه امر عدمى است و مُدرِك ، آن را به علم حضورى در نزد خود حاضر مىيابد .\r\nو به همين نكته اشاره دارد ، سخن مؤلف كه مىفرمايد : « فالالم الموجود في ظرف الادراك مصداقٌ للالم وهو بعينه الالم العدمي الذي هو شرٌ بالذات . »\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nحاصل سخن اين كه مُدرِك نفس قطع شدن و نفس زوال اتصال دست را كه مصداق الم ، و شرّبالذات است به علم و جدانى و حضورى درك مىكند . و ادراك گرچه امر وجودى است اما مُدرَك او ( زوال اتصال ) مصداق امر عدمى مىباشد .\r\nمؤلف حكيم ، علّامهء جليل القدر در اينجا گرچه جواب صدرالمتألهين در اسفار را نقل مىكنند ، اما در حواشى خود بر اسفار ، بر اين جواب اشكالاتى وارد مىكند كه اختصاراً نقل مىشود . « 1 »\r\nاولًا اين كه مىگوييد ادراك الم به علم حضورى است نه حصولى ، اين كليت ندارد ؛ زيرا بسيارى از موارد ، حس ما در ادراك لذيذ يا مولم خود خطا مىكند ، در حالى كه در علم حضورى خطا راه ندارد .\r\nو ثانياً انسان گاهى از راه خيال از مرگ دوست خود مولم مىگردد . و سپس كشف مىشود كه مرگ او واقعيت نداشته‌است . پس اين الم غير واقعى چگونه به علم حضورى ادراك شد . در علم حضورى هر چه هست واقعيت است خيال و خطا در آن راه ندارد .\r\nو ثالثاً ادراكات حسى ، زمانى هستند . به اين معنا كه با انقضاى زمان ، شىء مولم قابل ادراك هست . در حالى كه اگر الم به علم حضورى ادراك مىگشت به فصل زمانى نياز نداشت .\r\nمحقق سبزوارى از اين اشكال به بيان ديگر جواب گفته است . و آن اين كه الم از آن جهت كه ادراك است امر وجودى است و شرّ نيست ، بلكه شرّيت او از جهت عدم ملايمت اين ادراك است با كسى كه اين الم را دارد . و صرف عدم ملايمت الم با صاحب الم ، الم را از وجودى بودن خارج نمىكند ، همانطور كه سم مار با اين كه غير ملايم با انسان هست در عين حال وجودى است .\r\n\r\n\r\n","description":"","footnote":"\r\n( 1 ) . اسفار ، ج 6 ، ص 160 و ج 7 ، ص 63\r\n","page_name":" 725 ","page_number":725},
  {"content":"\r\n\r\nبر اساس اين جواب به طور كلى الم از آن جهت كه خود يك ادراك هست امر وجودى است و نمىتوان آن را امر عدمى ناميد . بلكه شرّيت آن از باب ديگرى است كه همان ناسازگارى آن با طبع انسان هست ، كه اين ناملايمت و ناسازگارى از سنخ عدم هست و شرّ مىباشد . « 1 »\r\n\r\nنظر علماى طبيعى معاصر در مورد كيف\r\nمتن\r\nتنبيه : ما مرّ من القول في الكيف وأحكامه . . . ويراعي جانبها في البحث .\r\nترجمه\r\nسخنانى كه دربارهء كيف و احكام و خواصش گذشت چيزهايى است كه از حكماى پيشين به دست ما رسيده‌است . لكن علماى طبيعى متأخر تأمل عميقى در آنچه متقدمين آن را كيف پنداشته‌اند ، نموده‌اند . در اين تأمل به احكام و آثار بزرگى دست يافته‌اند ، كه بايد پژوهشگر متدبر به آنها رجوع و در بحث ، جانب آنها را رعايت كند .\r\nشرح\r\nامروزه با پيشرفت علوم ، از جمله علم فيزيك ، اكتشافات بديعى صورت گرفته‌است كه بعضاً سرنوشت بسيارى از مسائل مطروحه در فلسفه را تغيير مىدهد .\r\nدر اين زمينه يكى از معاصران چنين مىنويسد : « 2 »\r\nاصولًا تقسيم بندى ماهيات ، تحت اجناس عاليهء ده‌گانه يا مقولات عشر كه از مأثورات حكماى مشاء و از مواريث فلسفهء ارسطويى است ، با آن‌كه در طول تاريخ فلسفه اصلاح‌ها و تجديد نظرهايى در آن صورت گرفته ، و تعاريف جوهر و مقولات نه\r\n\r\n\r\n","description":"","footnote":"\r\n( 1 ) . اسفار ، ج 7 ، ص 65\r\n( 2 ) . مهدى تدين ، ترجمهء نهاية الحكمه ، ص 200\r\n","page_name":" 726 ","page_number":726},
  {"content":"\r\n\r\nگانهء عرضى در طى زمان تغييرات و تحولاتى يافته‌است ، اما در فلسفه جديد اين گونه تقسيم بندى مورد ترديد و يا انتقاد واقع شده‌است .\r\nاز جمله چنان‌كه مؤلف خود بدان توجه داشته‌اند بعضى از آنچه به عنوان كيفيات و تحت مقولهء كيف قرار داده‌شده‌است ، بر اساس تحقيقات علمى جديد نه فقط كيف محسوب نمىشود ، بلكه اطلاق عرض نيز بر آنها طبق اصول و تعاريف فلسفهء قديم هم صحيح نتواند بود . به ويژه آنچه در فلسفه قديم تحت عنوان كيفيات حسى واقع شده‌است .\r\nدر فيزيك جديد ، حقيقت بسيارى از اعراض كيفى فلسفهء قديم مانند نور ، رنگ‌ها ، حرارت و برودت ، طعم ، بو ، صوت و غيره روشن گرديده و نه تنها جوهريت بلكه جسميت بيشتر آنها به ثبوت رسيده‌است . بنابراين وجود آنها در موضوع بدان معنى نيست كه صرفاً به معنى وصف شىء ديگر باشند ، بلكه معيت آنها با موضوع مانند معيت اجزاى يك كل با يك‌ديگراست . چنان‌كه رابطهء نور و جسم نيّر با رابطهء برگ و شاخ با درخت چندان تفاوتى ندارد ؛ زيرا نور ذراتى است مادى كه بر خلاف نظر پيشينيان از نيّر به اطراف تموّج مىيابد ، و از جايى به جايى منتقل مىشود . پس عمده‌ترين خاصهء عَرَض كه عدم امكان نقل باشد در مورد آن درست نخواهد بود .\r\nبسيارى از مسائل را نيز فيزيولوژى اعصاب و كشفيات جديد در مورد ساختمان عَصبى و مغز انسان در ارتباط با محسوسات حل كرده‌است كه طبق توصيه مؤلف بايد مورد توجه قرارگيرد .\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nبه پرسش‌هاى زير پاسخ دهيد\r\n1 . حال و ملكه را شرح دهيد و توضيح دهيد كه اين دو ، يك نوع محسوب مىشوند يا دو نوع ؟\r\n2 . فهرست كيفيات نفسانى را نام ببريد .\r\n3 . مبادى فعل ارادى را به ترتيب نام ببريد .\r\n4 . چرا اراده ، ارادى نيست ؟\r\n5 . چرا اراده ، علت فاعلى فعل نيست ؟\r\n6 . ملاك اختيارى بودن افعال انسان چيست ؟\r\n7 . قدرت را به نحو مطلق و نيز قدرت واجب تعالى را تعريف كنيد .\r\n8 . عفّت و شَرَه و خمود را تعريف كنيد .\r\n9 . لذّت و الم را تعريف كنيد و توضيح دهيد تقابل آن دو از چه نوع تقابلى است ؟\r\n10 . چرا الم را از سنخ امور عدمى شمرده‌اند در حالى كه از سنخ ادراك است و ادراك از امور وجودى است ؟\r\n\r\n","description":"","footnote":"","page_name":" 728 ","page_number":728},
  {"content":"\r\n\r\n\r\nالفصل السادس عشرفي الإضافة وفيه أبحاث\r\n\r\nمعناى نسبت مقولات و دليل نخست\r\nمتن\r\nالبحث الأوّل : في معنى نسبيّة المقولات . . . مقولةً ولا داخلةً تحت مقولةٍ .\r\nترجمه\r\nقبلًا دانستى « 1 » كه هفت مقوله از ميان مقولات ، اعراض نسبى هستند . آنها عبارتند از : مقولهء اضافه ( هيئت نسبت متكرر دو شىء به يك‌ديگر ) أين ( هيئت نسبت شىء به مكان ) متى ( هيئت نسبت شىء به زمان ) وضع ( هيئت نسبت اجزاء به يك‌ديگر و به خارج ) جده ( هيئت تلبّس ) أن يفعل ( هيئت حاصل از تأثيرگذارى شىءِ ) أن ينفعل ( هيئت حاصل از تأثر شىءِ ) .\r\nمعناى نسبيت مقولات ياد شده اين هست كه اينها ، هيئت‌هايى هستند كه قائم به موضوعات خود مىباشند . اين هيئت‌ها ناشى مىشوند از نسبت هايى كه در موضوعاتشان وجود دارد . نپه اين كه مقولات ياد شده عين آن نسبت‌هاى وجودى هستند ، زيرا همان‌طور كه در بحث وجود رابط و مستقل گذشت « نسبت » يك رابط مىباشد كه موجود در غير هست . از خود هيچ استقلالى ندارد ، و\r\n\r\n\r\n","description":"","footnote":"\r\n( 1 ) . فصل اول از همين مرحله\r\n","page_name":" 729 ","page_number":729},
  {"content":"\r\n\r\nبر چيزى حمل نمىشود و چيزى بر آن حمل نمىگردد . از اين رو ، براى آن ماهيتى وجود ندارد . چون ماهيت چيزى است كه در پاسخ از ما هو گفته‌مىشود و مقولات ، ماهيت‌هاى جنسى هستند . بنابراين نسبت نه خود مقوله است و نه داخل در مقوله .\r\nشرح\r\nاز ميان نُه مقوله عَرَضى هفتاى آن مقولهء نسبى هستند . ميان حكما در معناى نسبى بودن مقولهء اضافه اختلاف است . برخى چون شيخ اشراق و صاحب بصائر نصيريّه عقيده بر آن است كه مقولهء اضافه عين نسبت است نه زايد بر آن ؛ زيرا اگر اضافه هيئتى بود كه از نسبت متكرر حاصل مىآمد بايد به وجودى زائد بر وجود موضوع خود موجود مىگشت و از اين رو بايد كه حال در موضوع خود مىشد و اضافهء حال و محل بر آن عارض مىبود . و چون اين اضافه هم به وجودى زايد بر وجود موضوع خود موجود مىشد از اين جهت آن نيز حال در موضوع خود مىشد و به همين ترتيب مطلب ادامه پيدا مىكرد و تسلسل محال رخ مىنمود . براى گريز از تسلسل مىگوييم ، اضافه ، نفس نسبت است نه هيئتى عارض بر آن ، و اما اين اشكال بنابر آن كه اضافه همان نسبت متكرر هست وارد نمىشود زيرا نسبت موجود به وجود رابط است و وجود رابط زائد بر وجود طرف خود نيست بلكه موجود به عين وجود طرف خود مىباشد ؛ در اين صورت اضافه زائد بر موضوعش نخواهد بود تا در اينجا اضافه حال و محل پديد آيد سپس نقل كلام به اضافه جديد شود و تسلسل محال رخ نمايد .\r\nاما جماعت ديگرى از حكما از جمله مؤلف حكيم رحمه الله مدعى هستند كه مقولهء اضافه هيئتى است كه از نسبت متكرر پديد مىآيد نه خود نسبت .\r\nمؤلف حكيم بر اين مدعا ، دو دليل اقامه مىكنند . دليل اول همان‌طور كه در بحث وجود رابط خوانديم « 1 » چنين است كه نسبت ، استقلالى در مفهوم خود ندارد و در\r\n\r\n\r\n","description":"","footnote":"\r\n( 1 ) . در فصل اول از مرحلهء دوم\r\n","page_name":" 730 ","page_number":730},
  {"content":"\r\n\r\nمعناى خود وابسته به طرفين مىباشد . از اين رو در قلمرو ماهيات داخل نيست . چون چيزى ماهيت است كه در مفهوم خود استقلال داشته‌باشد . معنايى كه از استقلال بىبهره ، و قائم به دو طرف خود باشد آن معنا ماهيت نخواهد بود .\r\n\r\nدليل دوم بر معناى نسبيت مقولات\r\nمتن\r\nعلى أنّ النسبة في بعض المقولات متكرّرةٌ . . . من نسبة كذا و كذا قائمةٌ به .\r\nترجمه\r\nعلاوه بر اين ، نسبت در بعضى از اين مقولات كثير و تكرارى است و تكرار ماهيت معنا ندارد .\r\nمانند مقولهء اضافه كه تكرار نسبت در آن لازم است و مانند مقولهء وضع كه در آن نسبت بعض اجزاى شىء به بعض ديگر و نسبت مجموع به خارج وجود دارد و اى بسا اين مقوله به نسبت‌هاى بيشترى قائم هست .\r\nاز گفتار فوق نتيجه حاصل مىشود كه مقولهء نسبى همان هيئتى است كه از نسبت چيزى به چيزى ديگر حاصل مىشود و به آن قائم است .\r\nشرح\r\nافزون بر دليل ياد شده دليل ديگرى وجود دارد كه گواهى مىدهد مقولهء اضافه ، نفس نسبت نيست بلكه هيئت حاصل از آن مىباشد . آن دليل اين است كه در مقولهء اضافه نسبت دو بار تكرار مىشود . مثلًا دو نفر كه به يك‌ديگر نسبت اخوّت دارند اين نسبت چند بار تكرار مىشود يا در مقولهء وضع ، نسبت اجزاء به هم ديگر مانند نسبت دست به پا و سر و گردن و نسبت مجموع اينها به بيرون از بدن نسبت تكرارى است . با اين حال اگر مقولهء اضافه يا وضع ، از اين نسبت‌ها پديدآمده‌باشد لازم مىآيد كه ماهيت عَرَضى واحد ، عين ماهيت‌هاى متعدد باشد كه همان نسبت‌ها هستند و محال است كه يك ماهيت چند ماهيت باشد ؛ زيرا مسلتزم آن است كه واحد كثير باشد .\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nنتيجه اين كه مقولات نسبى همان هيئت‌هايى هستند كه از نسبت‌ها به وجود مىآيند نه خود آن نسبت‌ها .\r\n\r\nتعريف مقولهء اضافه و خصوصيات آن\r\nمتن\r\nالبحث الثانى : [ في تعريف الإضافة 
  ] . . . لا تنفكّان في ذهن ولا خارج .\r\nترجمه\r\n( همان‌طور كه ذكر شد ) اضافه هيئتى است كه از نسبت شيئى به شىء ديگر كه آن نيز به نوبهء خود منسوب به شىء اول كه خود منسوبٌ اليه ( به اخوّت ) است - پديد مىآيد . مانند هيئت اضافه‌اى كه در برادر وجود دارد . زيرا در مقوله اضافه ، برادر نسبت به برادر خود نسبت اخوت دارد ( همانطور كه ) اين برادر هم نسبت به برادر ديگر - كه منسوب اليه است - نسبت اخوت دارد .\r\nبنابراين نسبتى كه در مقولهء اضافه وجود دارد تكرارى است و همين ملاك فرق است بين نسبتى كه در مقولهء اضافه وجود دارد و ميان مطلق نسبت ، زيرا وجود مطلق نسبت ، يك امر واحدى است كه قائم به دو طرف مىباشد ، بر خلاف مقولهء اضافه كه نسبت ، براى هر يك از دو طرف اضافه متكرر است و آن نسبت غير از آن نسبتى است كه در ديگرى وجود دارد ، در عين حال كه آن دو متلازم بوده در ذهن و خارج ، از يك‌ديگر جدا نمىشوند .\r\nشرح\r\nفرقى كه ميان نسبت موجود در مقولهء اضافه وجود دارد با ساير نسبت‌ها اين است كه نسبت در ساير موارد مانند نسبت محمول به موضوع ، امر واحدى است كه قائم به دو طرف نسبت يعنى موضوع و محمول مىباشد . بر خلاف نسبت در اين مقوله كه امر تكرارى است . مثلًا زيد به عمرو نسبت برادرى دارد و عمرو نيز نسبت به زيد نسبت برادرى دارد . البته اين دو نسبت از يك‌ديگر نه در ذهن و نه در خارج جدا نمىشوند يعنى امكان ندارد كه يكى نسبت به ديگرى برادر باشد اما\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nديگرى نسبت به شخص ديگر برادر نباشد . انفكاك برادرى از هم در ذهن و خارج محال است .\r\n\r\nتعريف اضافه حد منطقى نيست\r\nمتن\r\nو ما أوردناه من تعريف الإضافة ليس . . . ما أورده لها من التعاريف .\r\nترجمه\r\nهمانطور كه قبلًا اشاره شد تعريفى را كه براى اضافه آورديم « 1 » مانند نظاير آن ، حد منطقى نيست . حداكثر اين كه اگر تعريف اعرف از معرّف باشد يك رسم منطقى است . وشايد مفهوم از لفظ اضافه در حالى كه مدد مىگيرد از بعضى از مثال‌ها روشن‌تر است نزد عقل از اين رسم منطقى از اين رو نفع چندانى در بحث از قيود اين رسم از نظر نقض و جواب و نيز بحث از ساير تعاريفى كه آورده‌اند نيست .\r\nشرح\r\nتعريف منطقى - كه همان تعريف به جنس و فصل قريب است مانند « حيوان ناطق » در تعريف انسان - در مورد مقولهء اضافه هم چون بسيارى از موضوعات فلسفى ديگر وجود ندارد . حداكثر چيزى كه وجود دارد رسم منطقى است كه عبارت است از تعريف به عَرَض خاصه ، مانند « ضاحك » در تعريف انسان . از اين رو پرداختن به قيود اين رسم و ديگر رسوم و جواب از اشكالات آن چندان فايده‌اى به دنبال نخواهد داشت .\r\nاين كه در تعريف اضافه حد منطقى وجود ندارد براى آن است كه حد منطقى مركب از جنس و فصل قريب است . لكن در مقولهء اضافه كه جنس بسيط عالى\r\n\r\n\r\n","description":"","footnote":"\r\n( 1 ) . در فصل دوم و هشتم از همين مرحله\r\n","page_name":" 733 ","page_number":733},
  {"content":"\r\n\r\nاست تركيبى از جنس و فصل وجود ندارد تا از آن تعريف منطقى به وجود آيد .\r\nاما تعريف اين جنس بسيط عالى به عرضى از اعراض خاص آن كه رسم منطقى ناميده‌مىشود امر معقولى است ؛ زيرا در تعريف اضافه ، جنس وجود ندارد اما عَرَض خاص كه عبارت باشد از هيئت حاصل از نسبت متكرر وجود دارد .\r\n\r\nمضاف حقيقى و مشهورى\r\nمتن\r\nثمّ إنّه ربّما يُطلق المضاف ويراد . . . إنّما هو للإضافة نفسها بالحقيقة .\r\nترجمه\r\nگاهى مضاف گفته‌مىشود و از آن نفس مقوله اراده مىگردد كه آن را مضاف حقيقى مىنامند . و گاهى مضاف گفته‌مىشود و از آن موضوع مقوله اراده مىشود و گاهى مضاف گفته مىشود و از آن موضوع و عرض هر دو اراده مىشود كه ( اين دو استعمال اخير ) مضاف مشهورى نام دارد ؛ زيرا عوام چنين مىپندارند كه آنچه اضافه به پدر دارد همان انسانى است كه متلبّس به بنوت است در حالى كه تعلق به دو طرف در حقيقت براى نفس اضافه مىباشد .\r\nشرح\r\nگاهى مضاف استعمال مىشود و از آن نفس مقوله اراده مىشود كه عبارت است از هيأت حاصله از نسبت متكرر دو يا چند چيز ، به اين مضاف ، مضاف حقيقى گفته‌مىشود ، مانند آن كه به هيئت حاصله از نسبت متكرر اخوت مضاف گفته‌شود .\r\nو گاهى مضاف به كار مىرود و مقصود از آن موضوع مقوله است مثلًا به دو يا چند برادر كه موضوع مقولهء اضافه هستند مضاف گفته مىشود .\r\nو گاهى به موضوع و مقولهء اضافه روى هم مضاف اطلاق مىشود كه به آن مضاف مشهورى مىگويند . دليل اين كه اين قسم را مضاف مشهورى مىنامند اين است كه\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nعوام مىپندارند مضاف در رابطهء پدر و فرزندى مثلًا همان انسانى است كه متلبّس به بنوّت يا ابوّت است . مىباشد در حالى كه چنين نيست . آنچه در اين ميان بين اين پسر و پدر معلّق است چيزى جز نفس مقولهء اضافه نيست كه همان بنوّت و ابوّت باشد .\r\nيعنى اين دو مفهوم است كه ميان پسر و پدر رابطه و اضافه برقرار كرده‌است ، نه مفهوم انسان متلبّس به وصف پسرى يا وصف پدرى .\r\nبه عبارت ديگر در فهم عوام مقصود از كلمهء مضاف طرف اضافه همراه با نفس اضافه است . يعنى فرزندى كه به خودى خود طرف اضافه است وقتى متلبّس به وصف اضافه يعنى بنوّت باشد او مضاف است . يا پدرى كه خود طرف اضافه است ، وقتى متلبّس به وصف اضافه ، يعنى ابوّت باشد ، او مضاف است . در حالى كه چنين نيست ؛ مضاف حقيقى كه به دو طرف وابسته‌است ، همان نفس ابوّت و بنوّت مىباشد ، نه انسان متلبّس به آن .\r\n\r\nچگونگى وجود اضافه در خارج\r\nمتن\r\nالبحث الثالث : الإضافة موجودةٌ في الخارج . . . بإزائه وجودُ منحازٌ مستقلٌ .\r\nترجمه\r\nاضافه در خارج موجود است و حس وجود آن را تأييد مىنمايد ، چون حس انواعى از اضافات خارجى را كه براى آنها آثار خارجى وجود دارد درك نموده و در آن ترديد نمىكند . مانند اضافه پدر و پسر ، بلندى و پستى ، نزديكى و دورى و غير اينها .\r\nاما نحوهء وجود اضافه ، به اين ترتيب است كه عقل از دو موضوعى كه واجد نسبت متكرر و متلازم هستند ، بدون انضمام ضميمه‌اى ، وصفى را انتزاع مىكند كه نعت براى آن‌دوست . از اين رو مىتوان گفت كه اضافه در خارج به وجود موضوع آن موجود است ، بدون آن كه به ازاى آن وجود مستقلى باشد .\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nشرح\r\nسخن در اين است كه آيا مقولهء اضافه در خارج وجود دارد يا صرفاً وجود آن ذهنى است . و اگر در خارج وجود دارد به وجود مستقل موجود است يا وجود آن به وجود موضوع آن است .\r\nمؤلف حكيم رحمه الله مىفرمايد : اضافه در خارج وجود دارد و حس هم آن را تأييد مىنمايد ، زيرا حس ، دورى و نزديكى يا بلندى و پستى يا فوقيت و تحتيت را كه از سنخ مقولهء اضافه هستند مشاهده مىكند و اين مفاهيم را در خارج موجود مىبيند .\r\nلكن اين مفاهيم در خارج به وجودى جدا از وجود موضوع خود نيستند . يعنى بلندى و پستى كه مفهوم اضافه است قائم به كوه و درّه است و وجودى جداى از آن ندارد . هم‌چنين فوقيت و تحتيّت قائم به سقف و تحت مىباشد و وجودى جداى از آن ندارد . پس عقل ، مفاهيم اضافيه را بدون آن كه چيزى به موضوعات آنها ، مانند كوه و دَرّه يا سقف و تحت ، اضافه كند از آن موضوعات انتزاع مىنمايد .\r\n* قوله : لها آثار عينيه . . . مانند اين كه درخارج يك نفر به حيث واحد نمىتواند هم پدر زيد باشد هم پسر او و اين اثر خارجى و عينى اين مقوله است .\r\n\r\nنحوه وجود اضافه از زبان صدرالمتألهين\r\nمتن\r\nقال في أسفار - بعدَ كلام له في هذا . . . الفوقيّة وجود الإضافات » - إنتهى .\r\nترجمه\r\nصدرا در اسفار پس از مقدماتى دربارهء مقولهء اضافه چنين مىگويد : « 1 »\r\n« مضاف بما هو مضاف امر بسيطى است و در خارج وجود مستقل و جداگانه‌اى ندارد . وجود آن به\r\n\r\n\r\n","description":"","footnote":"\r\n( 1 ) . ر . ك : اسفار ، ج 4 ، ص 204\r\n","page_name":" 736 ","page_number":736},
  {"content":"\r\n\r\nنحوى است كه به اشياء ملحق مىشود به گونه‌اى كه براى آن مقايسه‌اى به غير خود وجود دارد .\r\nبه عنوان مثال ، وجود آسمان فى نفسه يك جوهر است اما زمانى كه با زمين مقايسه گردد فوقيت تعقل گشته وجود آن وجود اضافه خواهد بود .\r\nشرح\r\nاكنون سخن صدرا اين است موجودى مانند آسمان كه فى نفسه يك جوهر است مفهوم از آن چيزى بيش از مفهوم جوهريت نيست . اما وقتى همين جوهر آسمانى را با زمين مقايسه كرديم مفهوم فوقيت كه مفهوم اضافه است پديد مىآيد . بنابراين مقولهء اضافه به هنگام مقايسه يك چيز با چيز ديگر حاصل مىشود و صرف نظر از آن مقايسه ، وجود مستقل و منحازى ندارد . بساطت مقولهء اضافه به جهت آن است كه اين مقوله هم چون ساير مقولات جنس عالى بسيط است .\r\n* قوله : ووجودها بحيث اذا قيس . . . كلمهء وجودها مبتدا خبر آن وجود الاضافات مىباشد و عُقلتِ الفوقيه جواب اذا مىباشد و مجهول مىباشد .\r\n\r\nپاره‌اى از احكام اضافه\r\nمتن\r\nالبحث الرابع : من أحكام الإضافة أنّ . . . و كذا في جانب الفعل .\r\nترجمه\r\nاز جمله احكام اضافه اين است كه دو طرف اضافه از نظر وجود و عدم و نيز قوّه و فعل با يك‌ديگر برابر و همسان هستند . اگر يكى موجود بود طرف ديگر نيز موجود خواهد بود و درجانب عدم نيز مطلب چنين است . و اگر يكى بالقوه بود طرف ديگر نيز بالقوه خواهد بود ، و همين طور است در خصوص بالفعل بودن .\r\nشرح\r\nدر اينجا به بيان دو حكم از احكام اضافه مىپردازند . يكى اين كه دو طرف اضافه از\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nنظر وجود و عدم ، مانند هم هستند ؛ اگر يكى وجود پيدا كرد ديگرى هم بايد موجود باشد و اگر يكى معدوم باشد ديگرى هم بايد معدوم باشد . مثلًا اگر در جايى مفهوم « پدرى » موجود باشد قطعاً مفهوم « فرزندى » هم موجود خواهد بود . و اگر مفهوم پدرى موجود نباشد مفهوم فرزندى نيز موجود نخواهد بود .\r\nحكم ديگر اضافه همسانى دو طرف اضافه از نظر قوه و فعل است ؛ اگر پدر بودن يك نفر بالفعل باشد ، فرزند داشتن او نيز بالفعل خواهد بود و اگر پدر بودن او بالقوه باشد ، يعنى در آينده پدر خواهد شد ، فرزند داشتن او نيز بالقوه خواهد بود .\r\n\r\nدو مورد نقض\r\nمتن\r\nواعتُرِضَ عليه : بأنّه منقوضٌ بالتقدّم . . . العلم والمعلوم من المضافين .\r\nترجمه\r\nبر مطلب فوق ( معيت از نظر وجود و عدم ) ، اعتراض شده كه آن به تقدم و تأخرى كه در اجزاى زمان هست نقض مىشود ؛ زيرا متقدم و متأخر از اجزاى زمان مضاف به يك‌ديگرند با آن كه وجود يك جزء ملازم با عدم جزء ديگر است .\r\nهم‌چنين مطلب فوق به علوم ما نسبت به حوادث آينده نقض مىشود ؛ زيرا ممكن است اكنون علم ما به حادثه‌اى در آينده موجود باشد ولى معلوم آن معدوم بوده هنوز موجود نشده باشد ، درحالى كه علم و معلوم از جمله متضايفين هستند .\r\nشرح\r\nگفتيم متضايفين از نظر وجود و عدم برابرند ، اگر يك طرف اضافه موجود يا معدوم بود ، طرف ديگر اضافه نيز موجود يا معدوم خواهد بود . لكن بر اين مطلب دو نقض وارد مىگردد كه يكى از آن دو مورد ، اجزاى زمان است . گفته شده كه جزء متقدم و جزء متأخر از زمان ، در عين حال كه دو طرف اضافه هستند اما معيت وجودى\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nندارند ، مثلًا تا جزء متقدم مانند ساعت هفت معدوم نشود جزء متأخر مانند ساعت هشت موجود نخواهد شد . پس اين كه معيت دو طرف اضافه را در جانب وجود يا عدم در مقوله اضافه شرط دانستيد ، صحيح نيست .\r\nنقض ديگر به علم و معلوم است . گفته‌اند اين دو نيز دو طرف اضافه‌اند به اين معنا كه علم در جايى وجود دارد كه معلومى وجود داشته‌باشد و معلوم در هر جايى وجود دارد كه علم به آن نيز وجود داشته‌باشد .\r\nمورد نقض در علم به معلوماتى است كه از امور آينده هستند و اكنون معدوم مىباشند . آن علم اكنون موجود است ، مانند اين كه فردا حسن به مدرسه خواهد رفت .\r\nاما معلوم او كه از امور آينده است در حال حاضر معدوم مىباشد . پس معيت بين دو طرف اضافه برقرار نمىگردد .\r\n\r\nجواب از نقض اول\r\nمتن\r\nواجيب : أمّا عن أوّل النقضَيْن : فبأنّ . . . أنّ وحدة العدد عين كثرته .\r\nترجمه\r\nاز نقض اول جواب داده شده كه معيت اجزاى زمان آنى نيست به اين معنا كه دو جزء آن بتوانند در آنِ واحد جمع گردند ، بلكه معيت آن دو به معناى اتصال آن دو در وجود واحد سيال مىباشد . وجود سيالى كه معيت آن دو جزء در آن وجود واحد ، عين تقدم و تأخر در آن مىباشد ، همان‌طور كه وحدت عدد عين كثرت آن مىباشد .\r\nشرح\r\nدر پاسخ از اشكال نخست مىگويند ، موجوديت اجزاى زمان با موجوديت ساير اشياء كه قرار و ثبات دارند با هم فرق مىكند . ميان اجزاى زمان گرچه اتصال وجود دارد اما قرار و ثبات وجود ندارد . به اين معنا كه نمىشود دو جزء متقدم و متأخر از\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nزمان را در يك آن جمع كرد . هر لحظه موجود از زمان برابر است با لحظه‌اى كه قبلًا معدوم شده و لحظه‌اى كه هنوز نيامده‌است .\r\nمقصود از اين كه اجزاى زمان آنى نيستند اين است كه اجزاى زمان مانند اجزاء ساختمان نيستند كه بتوان آنها را در يك مكان و در يك لحظه جمع كرد . معيت اجزاى زمان از سنخ ديگرى است . معيت آن به اين معناست كه آن اجزاء در واحد خاصى از زمان مانند يك ساعت يا يك روز به يك ديگر متصل بوده و در حال سيلان و گذر مىباشند و تقدم و تأخر ميان اجزاء عين معيت آنها مىباشد . ماهيت زمان چنين اقتضايى را دارد و ماهيت آن مانند ساير اشياء كه قرار و ثبات دارند نيست و نمىتوان اجزاى آن را در يك واحد زمانى جمع كرد ، زيرا سيلان و انقضا و تدريج ذاتى زمان مىباشد .\r\nنتيجه اين كه معيت در اجزاى زمان بر خلاف اشياى ديگر به معناى خاص به خود آن است كه عبارت باشد از اتصال اجزاء به يك‌ديگر كه طبعاً معيت آنها عين تقدم و تأخر آنها خواهد بود ، چون موجوديت هر جزء از زمان ملازم با عدمى از قبل و بعد از آن مىباشد .\r\nآن گاه مؤلف معيتى را كه عين تقدم و تأخر است به عدد تشبيه مىكند و مىگويد اين مانند عدد مىماند كه وحدت آن عين كثرت آن است مثلًا عدد پنج يا ده در عين حال كه هر كدام يك عدد هستند كثير نيز مىباشند . و از وحدت‌هاى متكثر به وجود آمده‌اند . بنابراين منافاتى بين وحدت عدد و كثرت آن وجود ندارد . همين‌طور در اين جا هم منافاتى بين تقدم و تأخر و معيت آن وجود ندارد . معيت اجزاء زمان همان اتصال جزء متقدم با جزء متأخر مىباشد .\r\n\r\nپاسخ نقض دوم\r\nمتن\r\nوأمّا عن النقض الثاني : فبأنّ الإضافة . . . في مرحلة العاقل والمعقول .\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nترجمه\r\nاز نقض دوم ، جواب داده شده‌است به اين كه اضافه بين علم و صورتى كه از معلوم نزد عالم حاضر است برقرار مىگردد و آن صورت همان معلوم بالذات مىباشد . نه ميان علم و معلوم بالعرضى كه عين خارجى هست . امور آينده توسط صورتى كه معلوم بالذات هست نزد عالم حاضر هستند گرچه به عين خارجى كه همان معلوم بالعرض هستند غايب مىباشند . مضافاً به اين كه حق سخن آن است كه علم ، عين معلوم است همانطور كه در مرحلهء عاقل و معقول « 1 » خواهد آمد . ( لذا اضافه‌اى ميان آن دو وجود ندارد مگر به اعتبار ) .\r\nشرح\r\nحاصل جواب اين است كه ما دو نوع معلوم داريم يكى معلوم بالذات كه عبارت است از صورت علمى يك موجود كه با نفس عالم متحد مىگردند و ديگرى معلوم بالعرض كه عبارت است از وجود خارجى يك چيز . فى المثل وجود زيد در خارج معلوم بالعرض ماست و صورت علمى او در ذهن معلوم بالذات ما مىباشد .\r\nاگر ميان علم و معلوم اضافه برقرار مىگردد ، ميان علم و معلوم بالذات كه صورت علمى موجود است ، اضافه برقرار مىگردد . در اين صورت مانعى وجود ندارد كه معلوم بالعرض كه موجود خارجى است هنوز موجود نشده‌باشد يا موجود شده و از بين رفته باشد . دو طرف اضافه كه علم و معلوم بالذات هستند هر دو با هم موجودند و فقدان معلوم بالعرض ضررى به تحقق دو طرف اضافه وارد نمىسازد .\r\nاز اين گذشته ، همانطور كه در مرحلهء يازدهم بحث عاقل و معقول خواهيم خواند علم و معلوم با هم متحدند و ميان چيزى كه با چيز ديگر متحد مىشود . تقابلى وجود ندارد ، در حالى كه شرط تضايف تقابل ميان دو طرف اضافه است . نتيجه اين كه علم و معلوم فاقد شرط تضايف كه تقابل هست ، مىباشند . و اساساً ، اين اشكال به\r\n\r\n\r\n","description":"","footnote":"\r\n( 1 ) . فصل دوم از مرحلهء يازدهم\r\n","page_name":" 741 ","page_number":741},
  {"content":"\r\n\r\nعنوان نقض بر لزوم معيت بين اطراف اضافه وارد نيست . زيرا اولًا معيت بين علم و بين معلوم بالذات حاصل است و ثانياً چون معلوم بالذات با علم متحد است آنچه حاصل است چيزى بالاتر از معيت است بلكه اتحاد آن دو مىباشد پس اشكال نشود كه معلوم ما معدوم است در حالى كه علم موجود است .\r\n\r\nبرابرى دو طرف اضافه از نظر عموم و خصوص\r\nمتن\r\nوكما يتكافأن المضافان وجوداً وعدماً وقوّةً . . . تُضايِف البنوّةَ الشخصيّة .\r\nترجمه\r\nهمانطور كه متضايفين از نظر وجود و عدم يا قوّه و فعل مانند هم هستند ، هم‌چنين از نظر عموم و خصوص نيز مانند هم هستند ، ابوّت عام طرف تضايف بنوّت عام ، و ابوّت شخصى طرف تضايف بنوّت شخصى مىباشد .\r\nشرح\r\nمؤلف حكم سومى براى احكام اضافه برمىشمرد ، مىفرمايد : همانطور كه تكافؤ بين دو طرف اضافه از نظر وجود و عدم يا قوّه و فعل وجود دارد ، از نظر عموم و خصوص نيز تكافؤ بين متضايفين وجود دارد . فى المثل اگر مفهوم پدرى به صورت شخصى حاصل شد فرزندى هم به صورت شخصى حاصل خواهد شد .\r\nوقتى مىگوييم على پدر حسن است هم پدر بودن على و هم پسر بودن حسن هر دو شخصى است . اما اگر پدر بودن جنبهء عمومى پيدا كرد ، همانطور كه در روايت آمده‌است كه پيامبر صلى الله عليه و آله و سلم فرمود : « انَا و علىٌ ابوا هذه الأُمّة ؛ من و على پدران اين امت هستيم » در اين صورت فرزندى هم جنبهء عمومى پيدا خواهد كرد و تمام آحاد امت را شامل خواهد شد . پس در تضايف عموم و خصوص ميان دو طرف اضافه نيز بايد رعايت شود .\r\n\r\n","description":"","footnote":"","page_name":" 742 ","page_number":742},
  {"content":"\r\n\r\n\r\nعروض اضافه بر تمام مقولات\r\nمتن\r\nو من خواصّ الإضافة أنّها تعرض جميع المقولات . . . كالأشدّ تسخّناً والأضعف .\r\nترجمه\r\nاز جمله خواص اضافه آن است كه اين مقوله بر تمام مقوله‌ها حتى بر خودش عارض مىشود . به عنوان مثال ، درجوهر مانند پدر و پسر و در كم متصل مانند بزرگ و كوچك و در كم منفصل مانند زياد و كم و در كيف مانند گرم‌تر و سردتر و در اضافه مانند نزديك‌تر و دور تر و در اين مانند بالا و پائين و در متى مانند قديم‌تر و جديدتر و در وضع مانند مستقيم‌تر و منحنىتر و در جده مانند پوشيده‌تر و برهنه‌تر و در فعل مانند بُرّنده‌تر و تيزتر و در انفعال مانند دو چيز كه يكى در پذيرش گرما شديدتر است و ديگرى ضعيف‌تر .\r\nشرح\r\nيكى ديگر از خواص مقولهء اضافه آن است كه بر تمام مقولات جوهرى و عرضى عارض مىشود . اكنون عروض اضافه بر همهء مقولات را توضيح مىدهيم :\r\nمقولهء جوهر ، وقتى ميان دو فرد انسان كه هر دو ، دو فرد جوهرند . اضافه‌اى به نام پدرى و فرزندى برقرار مىشود . در اينجا مقولهء اضافه عارض بر جوهر گشته است .\r\nكم منفصل : وقتى ميان دو كميت متصل مانند جسم عظيم و صغير اضافه و مقايسه‌اى برقرار مىگردد . در اينجا مقولهء اضافه بر مقولهء كم عارض گرديده است .\r\nشىء عظيم يك كم متصل است كه بيان بزرگى شىء را مىكند ، همانطور كه شىء صغير خود يك كميت است . وقتى ميان اين دو شىء اضافه برقرار مىگردد . و مىگوييم اين جسم از آن جسم بزرگ‌تر است . مقولهء اضافه بر مقولهء كم عارض شده است .\r\nكم منفصل : وصف كثرت و قلت در مورد كميت‌هاى منفصل به كار مىرود . مثلًا\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nمىگوييم ده عدد گردو نسبت به هشت عدد گرد و بيشتر است . عدد ده و هشت كميت منفصل هستند كه ميان آنها اضافه و نسبت كم و زيادى برقرار گرديده‌است . به عبارت ديگر مقولهء اضافه بر كم منفصل يعنى عدد عارض گرديده است .\r\nمقولهء كيف مانند گرم‌تر و سردتر ، اين دو خود به تنهايى دو نوع از مقولهء كيف هستند در اينجا بين اين دو نوع ، نسبت و اضافه برقرار گرديده‌است ، مثلًا مىگوييم اين جسم از آن جسم گرم‌تر يا سردتر است . ميان جسم گرم و گرمتر يا سرد و سردتر نسبت و اضافه برقرار گرديده است هيئتى كه از اين اضافه و نسبت پديد مىآمد مقولهء اضافه است كه بر مقولهء كيف يعنى گرمى و سردى عارض شده است .\r\nمقوله اضافه : مانند اقرب و ابعد ، كلمه قريب و بعيد كه بيان قرب و بُعد دو شىء را مىكنند خود به تنهايى از مقولهء اضافه هستند ، مثلًا وقتى مىگوييم ، فلان شىء به ما نزديك هست ، ميان فلان شىء و ما نسبت نزديكى و اضافه برقرار گرديده‌است .\r\nهيأتى كه از اين نسبت پديد مىآيد از سنخ مقولهء اضافه است يا وقتى مىگوييم فلان شىء از ما دور هست ميان فلان شىء و ما نسبت دورى وجود دارد هيئتى كه از اين نسبت پديد مىآيد از سنخ مقولهء اضافه است ، حال اگر ميان دو چيز كه خود از سنخ مقولهء اضافه هستند ، و يكى از آنها به ما نزديك و ديگرى نزديك‌تر است اضافه و نسبتى برقرار گرديد و گفتيم اين جسم به ما از آن جسم نزديك‌تر است يا دور تر است ، مقولهء اضافه ، بر اضافه عارض گرديده‌است .\r\nمقولهء أين : هيئت نسبت جسم به مكان را مقولهء اين مىنامند . وقتى مىگوييم فلانى بالاى بام است يا در ته دره قرار دارد ، اين هيئت را مقولهء اين مىنامند . حال اگر نسبتى بين جسمى كه در بالا و پائين قرار دارد برقرار گردد اضافه ، عارض بر مقوله اين گشته‌است .\r\nمقولهء متى مانند اقدم و احدث ، اين دو خود به تنهايى هر كدام از مقولهء متى هستند .\r\nمقولهء متى عبارت است از هيئت نسبت يك چيز به زمان . وقتى مىگوييم اين انسان ، به\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nفلان زمان نسبت دارد . از نسبت او به زمان هيئتى پديد مىآيد كه او را مقولهء متى مىگوييم و مىگوييم اين شخص از فلان شخص جوان‌تر يا پيرتر است . حال وقتى اقدم و احدث را كه از سنخ مقولهء متى هستند ، با هم مقايسه مىكنيم ، اضافه و نسبتى ميان آن دو برقرار مىگردد . اينجاست كه مقولهء اضافه بر مقولهء متى عارض شده است .\r\nمقولهء وضع ، وقتى دو چيز را با هم مقايسه مىكنيم و مثلًا مىگوييم اين درخت از آن درخت مستقيم‌تر يا منحنىتر است ، هيئتى كه از استقامت و انحنا پديد مىآيد از سنخ مقوله وضع هست و ميان آن دو جسم مستقيم يا منحنى كه با هم مقايسه مىشوند ، اضافه برقرار مىگردد . پس اضافه بر مقولهء وضع عارض گرديده است .\r\nقابل ذكر است مقولهء وضع عبارت است از هيئت نسبت يك جزء جسم به ديگر اجزاء و نسبت اجزاء به خارج از خود .\r\nمقولهء جده ، بيان هيئت تلبّس است ، وقتى دو فرد را از نظر برهنگى يا پوشش با هم مقايسه مىكنيم و مىگوييم اين فرد از آن فرد پوشيده‌تر يا برهنه‌تر است ، ميان اين دو هيئت تلبّس نسبت و اضافه برقرار مىگردد و در واقع اضافه بر مقولهء جده عارض مىگردد .\r\nمقولهء فعل : مثلًا مىگوييم اين كارد از آن كارد تيزتر است ، بين تيزى اين دو كارد اضافه برقرار گرديده‌است . تيز بودن از مقولهء فعل است وقتى بين دو كارد از نظر تيزى مقايسه‌اى صورت مىگيرد مقولهء اضافه بر مقولهء فعل عارض گرديده است اقطع و اصرم در كلام مؤلف به يك معناست و بهتر بود به جاى يكى از آن دو كلمهء « اكَلّ » يعنى كندتر مىآمد تا مقايسه بين تيز و كند صورت گيرد .\r\nمقولهء انفعال : مثلًا مىگوييم اين آب از آن آب بيشتر يا كمتر گرم شده‌است . و به عبارت ديگر تأثيرپذيرى و انفعال اين آب از آن آب كم‌تر يا بيشتر است هيئت گرما يا سرماپذيرى از مقولهء انفعال است و وقتى ميان دو چيز نسبتى به سردى يا گرمى برقرار مىگردد در واقع مقولهء اضافه بر مقولهء انفعال عارض گرديده است .\r\n\r\n","description":"","footnote":"","page_name":" 745 ","page_number":745},
  {"content":"\r\n\r\n\r\nاقسام اضافه\r\nمتن\r\nالبحث الخامس : تنقسم الإضافة إلى متشاكلةِ . . . والأعمّ والأخصّ .\r\nترجمه\r\nاضافه تقسيم مىشود به « متشاكلة الاطراف » و آن اضافه‌اى است كه اختلافى بين دو طرف آن وجود ندارد . مانند نزديك و نزديك ، يا برادر و برادر ، يا همسايه و همسايه . و به « مختلفة الاطراف » مانند پدر و پسر ، بالا و پايين .\r\nو نيز تقسيم مىشود به خارجى مانند پدر و پسر ، و ذهنى مانند كلى و فرد و اعم و اخص .\r\nشرح\r\nدر اين بحث به اقسام اضافه از حيث تشابه يا اختلاف اطراف آن يا خارجى و ذهنى بودن آن پرداخته مىشود .\r\nاضافه‌اى را كه دو طرف آن شبيه يك‌ديگرند ، مانند دو نفر كه به هم نزديكند يا دو نفر كه به طور مساوى نسبت برادرى به هم دارند يا دو همسايه ، اضافهء « متشاكلة الاطراف » مىنامند . و اضافه‌اى را كه اطراف آن با هم يكسان نيستند ، مانند پدر و پسر يا بالا و پايين كه دو طرف از نسبت واحدى برخوردار نيستند ، اضافهء « مختلفة الاطراف » مىگويند .\r\nدر تقسيم ديگر اضافه به خارجى و ذهنى تقسيم مىشود :\r\nاضافه خارجى اضافه‌اى است كه مانند دو طرف اضافه كه در خارج موجود است .\r\nاو هم در خارج و به تبع آنها موجود باشد ، مانند پدر و پسر كه حقيقتاً نسبت پدرى و پسرى همچون خود پدر و پسر در خارج وجود دارد و منشأ احكامى است .\r\nاضافهء ذهنى اضافه‌اى است كه هر دو طرف آن در ذهن موجود باشد ، مانند كلى و فرد . توضيح اين كه فرد گرچه ظرف تحقق آن خارج است اما از آن جهت كه طرف\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nكلى قرار مىگيرد و كلى بر آن منطبق مىشود ، موجود در ذهن مىباشد . اگر فرد در خارج بماند و در ذهن نيايد بين آن و كلى اضافه برقرار نمىشود . عروض اضافه بين كلى و فرد از آن رهگذر هست كه ميان كلى و فرد نسبت متكرر حاصل مىشود . به اين معنا كه اين فرد ، فرد كلى است . و اين كلى مفهوم قابل انطباق بر اين فرد است و اين عمل يعنى انطباق مفهوم كلى بر فرد در ظرف ذهن حاصل مىشود . طبعاً دو طرف اضافه هم به اين ملاك موجود در ذهن هستند . با قطع نظر از اين ملاك فرد كلى موجود در خارج است .\r\nاما اعم و اخص هر دو ذهنى هستند ، زيرا عام يعنى مفهوم كلى و خاص يعنى همان مفهوم كلى با قيود اضافى كه اين دو موجود در ظرف ذهن هستند ، مانند الانسان والانسان العالم .\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nبه پرسش‌هاى زير پاسخ دهيد\r\n1 . مقولات نسبى چندتاست ؟ آن را تعريف كنيد .\r\n2 . نسبت در مقولات نسبى به چه معنايى است ؟\r\n3 . فرق مقولهء اضافه با ساير مقولات نسبى چيست ؟\r\n4 . لفظ مضاف در چه معانى استعمال مىشود ؟\r\n5 . آيا مقوله در خارج وجود دارد ؟ اگر دارد نحوهء وجود آن چگونه است ؟\r\n6 . اعتراض به فقدان تكافُؤ ميان اجزاى زمان ، در حالى كه ميان آنها مقولهء اضافه حاكم است چگونه جواب داده‌مىشود ؟\r\n7 . مقولهء اضافه بر كدام يك از مقولات عارض مىشود ؟ مثال بزنيد .\r\n\r\n","description":"","footnote":"","page_name":" 748 ","page_number":748},
  {"content":"\r\n\r\n\r\nالفصل السابع عشر فى الأين وفيه أبحاث\r\n\r\nتعريف أين\r\nمتن\r\nالبحث الأوّل : الأين هيئة حاصلة للجسم من نسبته . . . لئلا يكون النزاع لفظيّاً .\r\nترجمه\r\nمقولهء « أين » عبارت است از هيئتى كه حاصل مىشود براى جسم از نسبت آن به مكان . ثبوت مكان با صفات شناخته شدهء آن براى ما يك امر بديهى است . از اين رو مىتوانيم بگوييم كه مكان چيزى است كه انتقال جسم از آن به جاى ديگر يا از جاى ديگر به سوى آن يا سُكنا گزيدن در آن ممكن است . همان‌طور كه قابل وضع يعنى اشارهء حسيه به اين‌كه جسم در اينجا يا آنجاست مىباشد . و نيز قابل تقدير و سنجش به اندازه‌هاى نصف يا ثلث يا ربع هست . خصوصيت ديگر آن امتناع حصول دو جسم در يك نقطه از آن مىباشد .\r\nصدرالمتألهين قدس سره مىگويد : « 1 »\r\n\r\n\r\n","description":"","footnote":"\r\n( 1 ) . ر . ك : اسفار ، ج 4 ، ص 39\r\n","page_name":" 749 ","page_number":749},
  {"content":"\r\n\r\n« اين چهار نشانه‌اى است كه همهء آراى متنازع ، در وجود آن اتفاق نظر دارند تا اين كه نزاع ( در تعريف جسم ) لفظى نباشد » . « 1 »\r\nشرح :\r\nمقولهء أين ، عبارت است از هيئتى كه از نسبت يك جسم به مكان حاصل مىگردد نه خود آن نسبت ، بلكه هيئت حاصله از آن . مؤلف ابتدا در شرح معناى مكان مىفرمايند فهم عرفى معناى مكان ، از مفاهيم روشن است و چهار نشانه كه همه آنها را قبول دارند براى آن بيان شده‌است . يكى ، اين كه جسم به سوى او و از او به سوى جاى ديگر مىتواند انتقال يابد يا در آن مكان منزل گزيند . دوم اين كه قابل اشارهء حسيه است . سوم اين كه به تقسيمات نصف و ثلث و ربع قابل انقسام است . و چهارم اين كه دو جسم در يك مكان هم‌زمان نمىتوانند حصول يابند .\r\nاين چهار نشانه از مكان را همهء كسانى كه در معناى مكان سخنان متفاوتى گفته‌اند قبول دارند . طبعاً اگر اختلافى در معناى مكان دارند اختلاف لفظى نيست بلكه در معناى مكان كه چنين خواصى را دارد به نزاع پرداخته‌اند .\r\nاگر توافق بر اين چهار مورد نمىكردند توهّم مىشد كه سخن آنها لفظاً با هم فرق دارد و واقعاً يك چيز است . ولى بعد از توافق بر چهار ويژگى يادشده معلوم مىشود نزاع در معناى مكان واقعى است نه لفظى .\r\n\r\nاقوال مختلف دربارهء مكان\r\nمتن\r\nوقد اختلفوا في حقيقته على أقوال خمسة : ( أحدها ) . . . فهذه أقوال خمسة .\r\n\r\n\r\n","description":"","footnote":"\r\n( 1 ) . همان\r\n","page_name":" 750 ","page_number":750},
  {"content":"\r\n\r\nترجمه\r\nپنج نظر دربارهء حقيقت معناى مكان وجود دارد . اول ، مكان عبارت است از هيولاى جسم . دوم ، مكان عبارت است از صورت ( جسم ) . سوم ، مكان عبارت است از سطح جسم كه با متمكن ملاقات مىكند ، خواه مكان حاوى جسم باشد يا محوى آن . و اين قول معلم اول است كه از او فارابى و شيخ الرئيس تبعيت نموده‌اند . پنجم ، مكان عبارت است از بُعدى كه مساوى ابعاد جسم متمكن است .\r\nبنابراين نظر مىتوانيم بگوييم مكان عبارت است از بُعد جوهرى كه از ماده مجرد است . اين قول از افلاطون و حكماىِ رواقى است و محقق طوسى و صدرالمتألهين نيز آن را اختيار نموده‌اند . اينها جمعاً پنج نظريه دربارهء مكان هستند .\r\nشرح\r\nكسانى كه ثبوت مكان را پذيرفته‌اند پنج نوع تفسير از مكان ارائه داده‌اند :\r\nقول نخست مىگويد مكان عبارت است از هيولاى جسم . بر اساس اين نظريه اگر مثلًا كتابى روى ميز باشد هيولاى ميز كه يكى از دو جزء ميز هست مكان براى كتاب مىباشد . قابل ذكر است كه ميز از دو جزء تركيب يافته‌است ؛ يكى هيولا كه عبارت باشد از چوب‌هاى آن و ديگر صورت ميز بودن كه آن را از صندلى و نيمكت جدا مىسازد . قائل به اين نظريه مىگويد هيولاى ميز كه چوب‌هاى آن باشند مكان براى كتاب هستند . البته مقصود از هيولا ، هيولاى ثانيه است ، نه هيولاى اولى . وقتى كه ماده و صورت روى هم ماده براى صورت بعدى قرار مىگيرند به آن هيولاى ثانيه مىگويند . پيروان اين نظريه چون ديده‌اند كه براى وجود مكان به مسئله تعاقب جسمى به جاى جسم ديگر استدلال مىكنند و مىگويند همين كه جسمى در جايى قرار دارد و سپس از محل خود به محل ديگر منتقل مىشود و جسم دومى جايگزين جسم اول مىگردد اين تعاقب اجسام دليل بر وجود مكان است از همين جا اعتقاد پيدا كرده‌اند كه مكان همان هيولا است زيرا هيولا هم چيزى است كه بر او صور متعاقباً وارد مىشود پس هيولا همان مكان است .\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nلكن استدلال ايشان مردود است به اين كه اوّلًا تعاقب صور بر هيولا غير از تعاقب جسم در مكان است و ثانياً استدلال ايشان بر اساس شكل دوم است و شرط انتاج در شكل دوم اختلاف احدىالمتقدمين در كيف مىباشد كه چنين شرطى در اينجا وجود ندارد . شيخ الرئيس در شفاء مىنويسد : « فمنهم من زعم ان المكان هو الهيولى و كيف لا والهيولى قابل للتعاقب » بنابراين حد وسط در يكى از دو مقدمه تعاقب صور بر هيولا است و در ديگرى تعاقب اجسام بر مكان پس حد وسط تكرار نشده و استدلال عقيم است . « 1 »\r\nنظريهء دوم مىگويد آن چيزى كه فعليت جسم به آن حاصل مىآيد ، يعنى صورت آن مكان براى متمكن هست . مثلًا صورت ميز بودن كه ميز به سبب آن به وجود مىآيد مكان براى اين كتاب هست . پيروان اين نظريه استدلال كرده‌اند كه صورت حاوى هيولا است و مكان هم حاوى متمكن و محدد اوست از اينجا معتقد شده‌اند كه صورت همان مكان است . شيخ در شفاء مىنويسد : « و منهم من زعم ان المكان هو الصورة و كيف لا و هو اول حاوٍ محدّد » حاصل آن كه همانطور كه مكان حاوى متمكن است و صورت هم حاوى هيولا و محدود كننده اوست از اين رو مىتوان گفت كه صورت همان مكان است . اين استدلال هم كه به شكل دوم تنظيم شده مخدوش است زيرا فاقد شرط انتاج است در شكل دوم اختلاف كيفى احدى المتقدمين لازم است كه در اينجا رعايت نشده است . مضافاً به اين‌كه حد وسط هم در اينجا تكرار نشده است ؛ زيرا حد وسط در يكى عبارت است از اين كه صور حاوى هيولا است و در ديگرى مكان حاوى هيولا است . « 2 »\r\nنظريهء سوم مىگويد همان سطحى كه با متمكن ملاقات مىكند مكان هست . مثلًا\r\n\r\n\r\n","description":"","footnote":"\r\n( 1 ) . فصل ششم از مقاله دوم از فن اول از طبيعيات شفاء ، ج 1 ، ص 115 ، طبع مصر\r\n( 2 ) . همان\r\n","page_name":" 752 ","page_number":752},
  {"content":"\r\n\r\nهمان سطح كوزه‌اى كه آب در آن ريخته مىشود و آب داخل آن قرار مىگيرد همان سطح ، مكان مىباشد . حال گاهى مكان حاوى و در برگيرنده متمكن است ، مانند ظرف آب كه مكان براى آب و حاوى اوست و گاهى مكان محوى و دربرگرفته شده براى جسم متمكن است . مانند سر وقتى كه كلاه آن را در برگيرد . در اين‌جا سر ، مكان براى كلاه و محوى براى آن مىباشد ، همانطور كه كلاه حاوى و دربرگيرندهء آن هست .\r\nنظريهء چهارم مىگويد مكان ، سطح باطنى حاوى است . مثلًا يك كوزه را در نظر مىگيريم كه داراى دو نوع سطح است . سطح بيرونى كه جدار خارجى كوزه را تشكيل مىدهد و سطح داخلى كوزه كه محل تلاقى آن با آبى است كه در آن ريخته‌مىشود .\r\nاين نظريه مىگويد مكان عبارت است از سطح اما نه هر سطحى بلكه سطحى كه در باطن جسم حاوى يعنى كوزه است كه اين سطح با سطح آب‌هايى كه محوى هستند و در آن ريخته مىشوند تلاقى مىنمايد .\r\nفرق اين نظريه با نظريه سوم اين است كه در نظريه سوم مطلق سطح را چه داخلى باشد چه خارجى و چه حاوى باشد يا محوى مكان معنا مىكرد اما اين نظريه سطح داخلى جسم را آن هم مشروط به آن كه حاوى باشد مكان معنا مىكند . مكان براساس اين نظريه ، نسبت به معناى سوم معناى محدودترى پيدا مىكند و چنين نتيجه مىدهد كه سطح بايد سطح داخلى جسم باشد ، و به عبارت ديگر مكان بايد مقعّر باشد نه محدّب و نه مستوى . بر خلاف نظريه سوم كه براساس آن فرق نمىكرد كه مكان حاوى باشد يا محوى ، مستوى باشد يا غير مستوى .\r\nبراساس نظريه چهارم اگر سطح مستوى باشد مانند سطح صاف ميز كه كتاب بر روى آن قرار مىگيرد يا سطح محدّب وبرآمده باشد مانند سر ، كه محل كلاه هست اين سطح ، مكان براى متمكن محسوب نخواهد شد ؛ گرچه محل براى آن خواهد بود .\r\nمطابق اين نظريه اصطلاح محل و اصطلاح مكان دو اصطلاح جداگانه هستند . هر محلى مكان ناميده نمىشود . مكان ، سطحى است كه مقعّر باشد . قرارگرفتن كتاب بر\r\n\r\n","description":"","footnote":"","page_name":" 753 ","page_number":753},
  {"content":"\r\n\r\nروى ميز و كلاه روى سر خارج از بحث مكان خواهد بود چون ميز و سر محل براى كتاب و كلاه هستند نه مكان براى آن . براساس قول سوم و چهارم تماس و ملاقات متمكن با مكان شرط لازم براى مكان قلمداد شده‌است .\r\nنظريهء پنجم مىگويد ، مكان عبارت است از : بُعدى كه مقدار آن مساوى مقدار جسمى است كه در آن قرار مىگيرد . بر اساس اين نظريه خصوصيت مكان اين هست كه اولًا ، مجرد از ماده است و ثانياً ، مقدار مكان هر جسم ، مساوى مقدار همان جسمى است كه در آن واقع مىشود .\r\nدر اين‌جا اين سؤال مطرح است كه مقصود از بُعد مجرد چيست و چگونه متمكن واقع در آن مىشود . پاسخ آن است كه مكان بر اساس اين نظريّه همان گسترهء فضا است كه ابعاد سه گانهء طول و عرض و عمق دارد و هر جسمى از اجسام مادى محفوف به فضاى اطراف خود هست كه آن جسم واقع در آن است . مثلًا انسان يا درخت يا كتاب يا هر جسم ديگرى را در نظر بگيريد كه فضا از سه بعد طول و عرض و عمق آن را احاطه نموده‌است . همان فضاى محيط بر آن ، مكان آن اجسام هست .\r\nبر اساس اين نظريه مكان عبارت نيست از محلى كه انسان بر روى آن راه مىرود يا درخت و كتاب و غيره روى آنها قرار دارند . بلكه همان حيّزى كه انسان و درخت و كتاب از فضا اشغال مىكنند همان مكان آنها محسوب مىشود و اين مكان كه همان فضاى گستردهء سه‌بعدى است بر اين اجسام احاطهء كامل در جوانب سه‌گانه دارد .\r\nدر اين جا مقصود از فضا آن‌گونه كه در عرف عوام فهميده مىشود هوا نيست ، بلكه خود هوا هم كه جرم قابل تنفس است يك جسمى است كه در فضا قرار دارد . به عبارت ديگر فضا ، ظرف براى هوا و ديگر اجسام مادى است اما اين كه اين فضا مجرد از ماده‌است اين مطلب نياز به توضيح بيشترى دارد .\r\nبر اساس نظريه صدرالمتألهين حقيقت تجرد ، يك امر قابل تشكيك است . يعنى مجرد ، مراتب مختلف دارد ؛ يك مرتبهء آن مجرد محض است . مانند عقول كه ذاتاً و\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nفعلًا مجرد مىباشند . مرتبهء ديگر مجرد ، مجردى است كه ذاتاً مجرد اما فعلًا مادى است مانند نفوس كه در مقام ذات ماهوى خود مجرد هستند ، ولى در افعال خود تعلق به ماده دارند . مرتبهء ديگر مجرد ، مجرد مثالى است مانند عالم مثال كه برزخى بينِ عالم ماده و عالم مجرد محض هست . در عالم مثال ، حقايق عالم مادى به صورت تجردى وجود دارند اما ماده وجود ندارد گرچه بُعد و مقدار و عوارض ماده مانند رنگ و ديگر كيفيات و اعراض وجود دارند .\r\nمرتبهء ديگر تجرد ، تجردى است كه مادون عالم مثال است كه همان فضا باشد بر اساس نظريهء صدرالمتألهين فضا كه همان گسترهء سه‌بعدى است احاطهء همه جانبه بر اجرام مادى از كوچك‌ترين آنها تا بزرگ‌ترين جسم مادى مانند افلاك آسمانى دارد .\r\nابعاد فضا ، « 1 » ذاتى جوهر فضا هست و قائم به ذات آن مىباشد و مانند ابعاد جسم تعليمى نيست كه عرض است و قائم بر جسم طبيعى مىباشد ، زيرا گسترهء سه‌بعدى فضا عرض نمىباشد .\r\nاگر در يك كلام بخواهيم فضا را تعريف كنيم بايد بگوييم فضا نوع بسيطى است كه عبارت است از ابعاد ثلاثهء مفطور بدون آن كه لازم آيد اين ابعاد ثلاثه قائم به جسم يا ماده باشد . همانطور كه اگر گفتيم عقل جوهر است لازم نمىآيد كه ماده باشد . لذا فضا جوهر مجرد از مادهء جسمانى است .\r\nحكما از فضا به بُعد مفطور يعنى شكافته‌شده تعبير مىآورند ، بُعد مفطور بُعدى است كه مانع از عبور و تداخل اجسام نمىشود ؛ بر خلاف بُعد مسدود كه مانع از تداخل اجسام است . تمام اجسام داراى بُعد مسدود هستند ، يعنى وقتى جسمى در جايى قرارداشته‌باشد جايى براى جسم ديگر باقى نمىگذارد . ابعاد جسم ، مانع از تداخل با اجسام ديگر است . بر خلاف فضا كه بُعد دارد اما نه از سنخ بُعد مادى بلكه از\r\n\r\n\r\n","description":"","footnote":"\r\n( 1 ) . همچون امتداد جوهرى كه ذاتى جوهر جسم است\r\n","page_name":" 755 ","page_number":755},
  {"content":"\r\n\r\nسنخ بُعد مجرد كه مانع از جسم ذى بُعد ديگر نيست . لذا آن را مفطور يعنى شكافته‌شده معرفى مىكنند .\r\nصدرالمتألهين دربارهء نور نيز همين نظر را دارد . يعنى مىگويد نور از سنخ مجرد است اما پايين‌ترين مرتبهء تجرد . شيخ الاشراق پا را از اين فراتر نهاده موجودات صوتى را نيز از سنخ مجرد دانسته‌است .\r\nحاصل سخن اين كه مكان بنابر نظريهء افلاطون و حكماى رواقى و محقق طوسى و صدرالمتألهين عبارت است از فضايى كه جسم را احاطه مىكند و ابعاد مقدارى آن برابر باابعاد مقدارى جسمى است كه در آن قرار مىگيرد .\r\nفضا كه همان گسترهء مجرد و به عبارت ديگر خلائى است كه داراى ابعاد مىباشد از آن جهت كه مادون مجرد تام است ظرف اجسام مادى قرار مىگيرد و از آن جهت كه فوق ماده است ، يعنى از سنخ مجرد مىباشد مانع از تداخل اجسام ديگر كه داراى بُعد هستند نمىباشد .\r\nفضا حيّزى است كه اجسام آن را اشغال مىكنند و هوا و نور هم مانند ديگر اجسام مظروف اين ظرف مىباشند . مقدار مكان هر متمكن به ميزان مقدار خود متمكن مىباشد .\r\n\r\nنظريهء انكار مكان\r\nمتن\r\nسادسها قولُ بعضهم بانكار المكان . وإذ كانت . . . فالمكان غيرالجميع حتى الوضع .\r\nترجمه\r\nنظريهء ششم عبارت است از انكار مكان . و چون چهار نشانه‌اى كه پيش از اين گذشت بديهى و غيرقابل ترديد است ناگزير منكرين مكان بايد مكان را به مقولهء وضع ارجاع دهند . زيرا غير از مقولهء وضع هيچ يك از مقوله‌هاى جوهرى و عرضى منطبق بر مكان نمىشوند .\r\n\r\n","description":"","footnote":"","page_name":" 756 ","page_number":756},
  {"content":"\r\n\r\nلكن اين جا يك اشكال وجود دارد و آن اين كه گاهى جسم از مكانى به مكان ديگر انتقال مىيابد در حالى كه هيچ تغييرى در جوهر و ساير اعراض آن جز مقولهء « أين » حاصل نمىشود . و اى بسا تغييرهاى ديگر در جسم حاصل مىشود بدون آن كه انتقالى براى آن پديد آيد . معلوم مىشود مكان چيزى است غير از تمام مقولات حتى مقولهء وضع .\r\nشرح\r\nامارات چهارگانه‌اى كه براى مكان برشمرديم بديهى است . امارات عبارت بودند از اين كه : 1 . جسم از مكانى به سوى مكانى انتقال مىيابد ، 2 . قابل اشارهء حسيه است ، 3 . قابل تقسيم به نصف و ثلث است 4 . دو جسم نمىتواند در آنِ واحد در آن سُكنا گزيند . از اين رو ناگزير بايد بگوييم منكرين مكان به طور كلى مكان را انكار نمىكنند ، بلكه مكان را با تعاريفى كه براى آن آورده‌شده قبول ندارند .\r\nدر اين صورت بر آنها لازم است كه مكان را به مقولهء وضع ارجاع دهند و آن را جزئى از مقولهء وضع بدانند . چون غير از مقولهء وضع هيچ يك از جواهر و ساير اعراض ، نزديك و منطبق بر مكان نيستند ؛ زيرا در تعريف سوم و چهارم ، سطح كه همان مقوله كم است موجود بود و در تعريف پنجم ، جوهر آمده‌بود و منكرين مكان اين تعاريف را قبول ندارند . و بر كيف و ساير اعراض نسبى هم كه اين امارات منطبق نمىشوند ، چون مثلًا كيف و ساير اعراض نسبى نه قابل سكونت هستند و نه قابل تقدير به نصف و ثلث و ربع .\r\nپس ناگزير ايشان بايد مكان را به مقولهء وضع ارجاع دهند و بگويند مكان همان مقولهء وضع است ؛ چون وقتى در مقولهء وضع به اشارهء حسيه مىگوييم اين كتاب اين‌جاست يا آن جا در حقيقت به مكان معين اشاره نموده‌ايم . همان‌طور كه انتقال از يك مكان به مكان ديگر خود تغيير وضع محسوب مىگردد يا ايستادن در مكان و سكونت در آن خود يك وضع خاص مىباشد . پس مكان داخل در مقولهء وضع مىگردد و امارات چهارگانه بر مقولهء وضع قابل انطباق هست .\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nمؤلف حكيم در بدايةالحكمه - فصل ده مرحله دهم - به اين مطلب معتقد شده مىنويسد : « لكن فى كون الاين مقولة برأسها كلام و ان كان مشهوراً بينهم بل الاين ضرب من الوضع » .\r\nلكن اشكالى كه بر اين جماعت وارد است اين هست كه گاهى جسم از مكان خود تغيير مىكند ولى تغييرى در مقولهء وضع آن داده نمىشود . مانند كسى كه ايستاده است و با حالت ايستاده حركت مىكند در اين‌جا مكان او تغيير كرده اما وضع او تغيير نكرده‌است . مگر آن‌كه بگوييم چون نسبت او به مكان‌ها تغيير مىكند پس وضع او هم تغيير مىكند .\r\nو گاهى تغيير درمقولهء وضع داده مىشود اما مكان تغيير نمىكند . مانند كسى كه از حالت دو زانو به چهار زانو تغيير وضع مىدهد وضع او تغيير مىكند اما مكان اوثابت است يا مانند حركت كره بر محور خويش ، زيرا وضع او تغيير مىكند ولى مكان او تغييرر نمىكند لذا حركت او را حركت وضعى مىنامند . و اين خود بهترين دليل است كه وضع غير از مكان است .\r\n\r\nرد نظريه اول و دوم دربارهء امكان\r\nمتن\r\nوالقول بأنّه الهيولى أو الصورة لا تنطبق عليه . . . طويلة مذكورة في المطوّلات .\r\nترجمه\r\nامارات پيشين بر اين نظريه كه مكان همان هيولا يا صورت است منطبق نيست ؛ زيرا مكان را با حركت مىتوان طلب يا ترك كرد ، لكن هيولا و صورت نه با حركت به دست مىآيند و نه با حركت ترك مىشوند . علاوه بر اين مركب را مىتوان به هيولا نسبت داده و گفت دَربِ چوبى يا آهنى اما نمىتوان آن را به مكان نسبت داد .\r\nاز ميان اين آرا ، نظريه‌اى كه قابل گفت‌وگو است همان نظريهء سطح يا بعد جوهرى مجرد از ماده\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nاست و براى طرفداران اين دو نظريه دلايل و مشاجرات فراوانى وجود دارد كه در كتاب‌هاى مفصل ذكرشده‌است .\r\nشرح\r\nدر اينجا مؤلف به نقد آراى فوق مىپردازند و مىفرمايند نشانه‌هايى كه از مكان در دست هست هيچ كدام بر هيولا و صورت منطبق نيست . طبق تعريف اول و دوم ، مكان عبارت است از هيولا و صورتِ جسم . دليل عدم انطباق امارات بر هيولا و صورت اولًا اين است كه مكان را مىتوان با حركت أينى به دست آورد ، مثلًا از خانه به طرف مدرسه رفت يا با ترك مدرسه به منزل بازگشت . وصول به مدرسه يا خانه با حركت به دست مىآيد . اما با حركت به طرف مدرسه يا منزل نمىتوان يك هيولا يا يك صورت را پديد آورد و بدان دست يافت . لازمهء طلب كردن هيولا صورت را به واسطهء حركت ، انتقال صورت از يك هيولا به هيولا ديگر است و اين از دو جهت محال است . اول اين‌كه صورت شريك علت براى هيولا است هيولا به وجود او موجود و با انعدام او معدوم مىگردد . پس ممكن نيست هيولايى كه شأن آن چنين است قبل از صورت موجود باشد تا صورت به سوى او منتقل شود دوم اين‌كه صورت موجود لغيرها مىباشد پس براى او اين امكان وجود ندارد كه مستقلًا يك هيولا به هيولاى ديگر منتقل شود چون اين مستلزم آن است كه او موجود لنفس‌ها گردد در حالى كه موجود لغيرهاست و اين انقلاب محال است\r\nو لازمهء طلب كردن هيولا صورت را به واسطهء حركت ، انتقال هيولا از يك صورت به صورتى ديگر است و اين از دو جهت محال است اول اين كه هيولا قوّهء محضه است و داراى فعليتى نمىباشد و انتقال اقتضا مىكند كه او داراى فعليتى ولو آنّاماً گردد و ثانياً هيولا معلول صورت و موجود به وجود اوست پس نمىتواند از صورتى به صورت ديگر منتقل شود زيرا مستلزم آن است كه در وجود خود مستقل گردد .\r\n\r\n","description":"","footnote":"","page_name":" 759 ","page_number":759},
  {"content":"\r\n\r\nو ثانياً جسمى را كه مركب از هيولا و صورت است مىتوان به هيولاى آن جسم نسبت داد و گفت درب چوبى يا آهنى اما به جاى هيولا نمىتوان كلمهء مكان را گذارد و گفت درب مكانى . اگر مكان همان هيولاى جسم باشد بايد بتوان به جاى هيولا مكان را استعمال نمود در حالى كه اين صحيح نيست .\r\nمؤلف حكيم آن‌گاه به رد نظريهء كسانى كه مكان را سطح يا بُعد جوهرى مىدانند مىپردازند ، كه در ذيل مىآيد .\r\n\r\nرد نظريهء سطح\r\nمتن\r\nو من اقوى ما يورد على القول بالسطح . . . نعتُ البعد لانعت السطح .\r\nترجمه\r\nقوىترين اشكال بر نظريهء سطح اين است كه بنابر آن بايد يك چيز در آن واحد هم ساكن باشد و هم متحرك . پرنده‌اى كه در هوا و يا ماهىاى كه در آب مىايستد به هنگامى كه هوا و آب جريان دارد بايد كه اين دو به دليل سطحى كه از آب و هوا اين دو را احاطه نموده است هم متحرك باشند و هم به دليل آن كه خود ساكن هستند ساكن باشند .\r\nعلاوه بر اين ، مكان به پر و خالى شدن متصف مىگردد كه صفت بُعد است نه سطح .\r\nشرح\r\nنظريهء سوم و چهارم مىگويد مكان عبارت است از سطح جسم . اين نظريه به دو دليل مردود است . دليل اول با يك مثال تقرير مىشود . پرنده‌اى را در آسمان و يا ماهىاى را در آب در حال سكون در نظر بگيريد در عين حال هوا و آبى كه آن دو را احاطه نموده است در حال تغيير و حركت باشد . طبق اين دو نظريه كه مكان را همان سطح مىداند لازم مىآيد كه آن پرنده يا ماهى هم متحرك باشد چون سطحى كه از آب يا هوا آنها را احاطه كرده متحرك است و هم ساكن باشد چون خود آن حيوانات ساكن\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nهستند و حركتى در آسمان يا آب ندارند . و اين محال است كه يك موجود هم متحرك باشد هم ساكن .\r\nدليل ديگر اين كه وقتى مكانى متصف به پر بودن يا خالى بودن مىشود بدان معنا است كه فراغ و امتلأ دو وصف براى بُعد مكان است نه براى سطح آن . به عبارت ديگر وقتى مىگوييم كوزه پر از آب است نمىخواهيم بگوييم تنها سطح داخلى كوزه پر از آب است ، بلكه مىخواهيم بگوييم خود كوزه نه سطح داخلى آن با ابعادى كه در جهت طول و عرض و عمق دارد پر از آب است . از اين رو ، پر و خالى بودن وصف سطح نمىگردد بلكه وصف خود كوزه ( مكان ) با ابعادى كه دارد مىباشد . بديهى است كه پر شدن بيان حجمى است كه جسم از مكان اشغال مىكند و خالى شدن خلأ همان حجم مىباشد .\r\n\r\nرد نظريهء بُعد\r\nمتن\r\nو من أقوى ما يورد على القول بالبُعد الجوهريّ . . . مع المقدار أو هما معه .\r\nترجمه\r\nقوىترين اشكال بر نظريهء بُعد جوهرى مُجرد اين است كه لازمهء اين نظريه تداخل دو مقدار در يك‌ديگر است كه اين محال است ، زيرا اين نظريه مىگويد كه جسم با مقدار شخصى كه ابعاد سه‌گانهء او دارد در مكانى حلول مىكند كه آن نيز يك مقدار شخصى است و برابر است با جسم متمكن و اين دو مقدار به يك مقدار شخصى برمىگردند با آن كه بىترديد چنين چيزى ممتنع است .\r\nمگر آن كه لزوم تداخل دو مقدار را در اينجا ممنوع بدانيم ؛ زيرا ممكن است مانع از تداخل دو مقدار همان هيولا با مقدار خاص به خود يا صورت با مقدار خاص به خود يا هر دو با مقدار خاص به خود باشند . ( پس اگر يكى از دو امر ذى مقدار مانند مكان كه جوهر مجرد است فاقد هيولا يا صورت باشد تداخل دو مقدار محذورى ندارد ) .\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nشرح\r\nنظريهء پنجم كه مورد قبول افلاطون و حكماى رواقى و محقق طوسى و صدرالمتألهين مىباشد و مؤلف نيز بدان عنايت دارد مورد اشكالات متعدد مىباشد كه قوىترين آنها اشكالى است از سهروردى . و آن عبارت است از اين كه مطابق اين نظريه وحدت دو مقدار پيش مىآيد ؛ زيرا از سويى جسمى كه در مكانى قرار مىگيرد خود مقدار دارد و از سوى ديگر مكان هم عبارت است از جوهرى كه بُعد و مقدار دارد . از اين رو لازمهء قرارگرفتن يك جسم در يك مكان حلول آن جسم در جوهرى كه داراى ابعاد و مقدار هست مىباشد و لازمهء حلول آن جسم ذى مقدار در مكانى كه خود بُعدى ذى مقدار دارد وحدت دو مقدار مىباشد . بديهى است كه وحدت دو مقدارى كه متعلق به دو چيز است امر محالى است ، زيرا هر مقدار به موضوع خاص به خود قائم است و امكان وحدت ميان دو مقدار وجود ندارد .\r\nتوضيح مطلب اين كه وقتى ما مكان را بر اساس اين نظريه به بُعد مجرد معنا مىكنيم و مىگوييم مكان عبارت است از فضا و خلائى كه با وجود جسم پرمىشود و ابعاد آن مساوى ابعاد جسمى است كه در آن واقع مىشود و فضا خود مقدار دارد اين اشكال مطرح مىشود كه چگونه يك جسم مانند كتاب كه خود مقدار دارد در جوهر ديگرى به نام مكان كه خود آن نيز مقدار دارد وارد مىشود ؟ تداخل دو مقدار مختلف چگونه ممكن است ؟ اگر بگوييم مقدار مكان از بين مىرود اين مستلزم آن است كه مكان هم از بين رفته‌باشد . و اگر بگوييم دو مقدار يكى مىشود تداخل دو مقدار پيش مىآيد كه امر محالى است .\r\nپس از طرح اين اشكال مؤلف رحمه الله در مقام جواب برآمده است و مىگويد ممكن است گفته‌شود مانعى كه اجازه نمىدهد دو مقدار شخصى به يك مقدار شخصى بازگردند . عبارت است از هيولا داشتن آن جسمى كه در مكان واقع مىشود يا صورت داشتن آن يا هر دو ، همراه مقدار . به عبارت ديگر هيولا يا صورت يا هر دو اجازه\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nنمىدهند كه دو جسم با مقدار در يك ديگر تداخل پيدا نمايند . در اين صورت محذور اتحاد دو مقدار پيش مىآيد . اما در جايى كه يكى از دو مقدار مجرد باشد تداخل آنها محال نيست زيرا هر دو مقدار به حال خويش باقى هستند نه مجرد مادى مىگردد نه مادى مجرد . بدون آن كه شخصيت هيچ كدام از بين برود و آن دو يك چيز گردند . اين جا گرچه متمكن ، جسم است و مقدار دارد اما مكان آن چون مجرد است تداخلى ميان مقدار جسم و مقدار مكانى كه در آن واقع مىشود پديد نمىآيد .\r\nبله اگر دو جسمى كه هر دو مادى هستند بخواهند در يك‌ديگر حلول كنند بدون آن كه مقدار يكى از بين برود يا بر جسم يكى افزوده‌شود امكان تداخل وجود ندارد .\r\nاما اين مطلب در مورد بُعد مكان كه از سنخ مجرد است وجود ندارد ، چون تداخل مقدار ماده در مقدار مجرد مستلزم چنين محذورى نيست .\r\n* قوله : فيكون بُعداً جوهرياً مجرداً عن الماده ؛ اما اين كه مكان را جوهر معرفى مىكند بدين سبب هست كه اگر مكان عرض باشد و قائم به متمكن يا چيز ديگرى باشد بايد كه با انتقال متمكن يا موضوع ديگر آن هم انتقال يابد ، لكن اين باطل است ؛ زيرا مكان ثابت هست . پس مكان عرض نيست ، بلكه جوهر است .\r\nاما اين كه جوهر مجرد از ماده است براى آن است كه اگر جوهر مادى باشد ابعاد جسم متمكن و ابعاد مكان مادى تداخل مىنمايند و اين هم باطل است . پس آن جوهر ، مجرد مىباشد .\r\nبرخى جملهء « مجرداً عن المادة » را به مكانى كه مجرد و خالى از جسم متمكن هست معنا كرده‌اند و اين خلاف ظاهر عبارتست بلكه مقصود آن است كه مكان فضايى است جوهرى قائم به خويش و مجرد از ماده و داراى ابعاد ثلاثه و جسم متمكن را احاطه نموده است . پس تجرد مقابل ماديت است با توضيحى كه گذشت .\r\n\r\n","description":"","footnote":"","page_name":" 763 ","page_number":763},
  {"content":"\r\n\r\n\r\nتعريف مقولهء أين\r\nمتن\r\nالبحث الثانى : قد عرفت أنّ الأين هيأةٌ . . . نظير ما تقدّم في الإضافة .\r\nترجمه\r\nقبلًا دانستى كه مقولهء أين ، هيئتى است كه حاصل مىشود از نسبت يك چيز به مكان . و سخن در اين كه « أين » هيئت حاصله از نسبت است نه خود نسبت ، نظير سخنى است كه دربارهء اضافه گذشت . « 1 »\r\nشرح\r\nدربارهء اضافه گفتيم كه اضافه هيئت حاصل از نسبت متكرر دو چيز است نه نسبت ميان آن دو . اكنون نيز مى گوييم كه مقولهء « أين » عبارت است از هيئت حاصل از نسبت يك چيز به مكان خاصى نه خود آن نسبت ، زيرا وجود نسبت ، وجود رابط است و هيچ استقلالى از خود ندارد و مفاهيمى كه غير مستقل هستند ماهيت ندارند ، زيرا ماهيت عبارت است از مفهوم مستقلى كه در پاسخ از ما هو گفته مىشود .\r\nاز اين رو نمى توان نفس نسبت يك شى به مكان را مقولهء « أين » دانست ، بلكه « أين » هيئت حاصله از نسبت يك شىء به مكان است . وقتى كتاب روى ميز قرار دارد از قرار گرفتن كتاب روى ميز و نسبتى كه با آن پيدا مىكند هيئت و حالتى به وجود مىآيد كه آن را مقولهء « أين » مىناميم .\r\n\r\nتقسيم مقولهء أين\r\nمتن\r\nالبحث الثالث : [ في أقسام الأين 
  ] قد يقسم الأين . . . الوقت في مكانه الحقيقيّ .\r\n\r\n\r\n","description":"","footnote":"\r\n( 1 ) . بحث اول از فصل شانزدهم\r\n","page_name":" 764 ","page_number":764},
  {"content":"\r\n\r\nترجمه\r\n« أين » تقسيم مىشود به اول حقيقى و ثانى غير حقيقى . اول حقيقى عبارت است از بودن شىء در مكان خاص به خود به گونه‌اى كه گنجايش ديگرى با او در آن مكان نباشد ، مانند بودن آب در كوزه . أَين دوم مانند آن كه بگوييم فلانى در اتاق است . در اين جا اتاق كه فقط مكان براى او نيست ، بلكه علاوه بر اين كه مكان او هست گنجايش ديگرى را نيز دارد . دور تر از مثال اول اين كه بگوييم فلانى در خانه يا شهر است . البته اين تقسيم ، يك تقسيم حقيقى نيست و مقسم اين تقسيم در حقيقت معناى توسعه يافته و عرفى « أين » مى باشد ( نه معناى فلسفى آن ) .\r\nتقسيم ديگرى در مقولهء أين واقع گرديده است كه نزديك به تقسيم ياد شده است . و آن عبارت است از تقسيم « أين » به « أين جنسى » و آن بودن در مكان است و « أين » نوعى مانند بودن در هوا و « أين » شخصى مانند بودن اين شخص در اين وقت در مكان حقيقى خود .\r\nشرح\r\nتقسيم تسامح آميزى در مقولهء « أين » واقع شده است و آن را به أين اول حقيقى و ثانى غير حقيقى تقسيم نموده است . أين اول حقيقى عبارت است از مكانى كه اختصاص به يك متمكن دارد به گونه‌اى كه گنجايش ديگرى را ندارد . مانند آن كه بگوييم آب در كوزه است . بديهى است وقتى كوزه از آب پر باشد گنجايش اشياى ديگر را ندارد .\r\nو ثانى غير حقيقى عبارت است از مكان غير اختصاصى به اين معنا كه علاوه بر گنجايش متمكن گنجايش اشياى ديگرى را نيز دارد مانند بودن زيد در اتاق يا در خانه يا در شهر كه علاوه بر گنجايش او گنجايش آحاد ديگر وجود دارد .\r\nتسامح آميز بودن تقسيم بدين جهت هست كه اين تقسيم در « أين » به معناى فلسفى آن واقع نشده ، بلكه در معناى توسعه يافته و عرفى آن واقع گرديده است و اطلاق « أين » بر آن با مسامحه است . زيرا مكان حقيقى مكانى است كه ابعاد او مساوى ابعاد جسم متمكن است و وقتى مىگوييم زيد در اتاق يا خانه يا شهر است همهء اتاق يا\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nخانه يا شهر زيد را كه متمكن است در بر نگرفته است و مكان بودن اين امور براى زيد امر تسامحى و غير حقيقى است فقط آن نقطه مكان زيد هست كه زيد در آن نقطه قرار گرفته است به گونه‌اى كه آن نقطه گنجايش غير زيد را ندارد عرف مردم در معناى مكان توسعه‌اى داده‌اند و همهء اين امور را براى زيد مكان قلمداد كرده‌اند .\r\nتقسيم ديگرى هم در معناى مكان صورت گرفته و آن اين‌كه « أين » را به « أين جنسى ، نوعى و شخصى » تقسيم نموده‌اند « أين جنسى » عبارت است از بودن در مكان به گونه‌اى كه اين مفهوم براى همهء اقسام مكان جنس محسوب گردد در مقابل اين مفهوم « أين نوعى » است كه فقط نوعى و قسمى از مكان مىباشد مانند بودن در آب يا در هوا يا در خاك قسم سوم « أين » شخصى است مانند بودن زيد در مكان خاص به خود كه در واقع « أين » شخصى همان « أين » حقيقى است و « أين » جنسى و نوعى همان « أين » ثانى غير حقيقى است .\r\n\r\n","description":"","footnote":"","page_name":" 766 ","page_number":766},
  {"content":"\r\n\r\nبه پرسش‌هاى زير پاسخ دهيد\r\n1 . مقولهء أين را تعريف كنيد .\r\n2 . چهار اماره‌اى را كه براى مكان بيان شده‌است ، توضيح دهيد .\r\n3 . اقوال مختلف دربارهء حقيقت مكان را نام ببريد .\r\n4 . چه اشكالى بر سخن كسى كه مكان را به هيولا يا صورت معنا مىكند وارد است ؟\r\n5 . مهم‌ترين اشكالى كه بر تفسير مكان به سطح وارد است ، چيست ؟\r\n6 . اشكال تفسير مكان به بُعد جوهرى چيست ؟\r\n7 . أين اول حقيقى و ثانى غير حقيقى و أين جنسى و نوعى و شخصى را توضيح دهيد و مثال بزنيد .\r\n\r\n","description":"","footnote":"","page_name":" 767 ","page_number":767},
  {"content":"\r\n\r\n\r\nالفصل الثّامن عشرفي المتى\r\n\r\nمقولهء متى ، زمان\r\nمتن\r\nفي المتى : وهو الهيأة الحاصلة للشيء . . . هيأة حاصلة لها هي المتى .\r\nترجمه\r\nمتى هيئت حاصل از نسبت يك شىء به زمان است . به زودى خواهد آمد « 1 » كه براى هر حركتى از آن جهت كه وجود سيال تدريجى دارد مقدار غير قارى هست كه به آن اختصاص دارد و با امتدادهاى غير قار در ديگر حركات مغاير مىباشد .\r\nبنابراين براى هر حركت خاصى كه واحد بالعدد هست ، زمان خاصى است كه آن هم واحد بالعدد است ، مگر آن كه بعضى از اين زمان‌ها قابل انطباق بر بعضى ديگر از زمان‌ها مىباشند .\r\nزمان عمومى دايمى كه ما به وسيلهء آن حركات را اندازه مىگيريم همان زمان حركت يومى است كه ملاك اندازه گيرى ساير زمان ها و حركت‌هاست و به سبب آن نسبت بعضى از حركات به بعض ديگر را از نظر تقدم و تأخر يا بلندى و كوتاهى تعيين مى كنيم . و براى حوادث به حسب نسبتى كه با زمان پيدا مى كنند هيئتى به وجود مىآيد كه آن مقولهء متى است .\r\n\r\n\r\n","description":"","footnote":"\r\n( 1 ) . در فصل يازدهم از مرحلهء نهم\r\n","page_name":" 768 ","page_number":768},
  {"content":"\r\n\r\nشرح\r\nدر اين فقره از عبارت سه نكته طرح مىشود . اول تعريف مقولهء متى است . مقولهء متى عبارت است از هيئت حاصله از نسبت يك چيز به زمان . مثلًا هيئتى كه از نسبت ما به زمان حاضر پديد مى آيد آن را متى مىناميم .\r\nمطلب دوم ، هر حركتى با توجه به اين كه ماهيت حركت سيلان و بىقرارى است داراى زمان خاص به خود است . مثلًا شخصى از منزل به سوى مدرسه راه افتاده است حركت او از مبدأ تا منتها داراى مقدار و زمان خاص به خود است . همچنين ماشين يا كشتى يا هواپيمايى كه از مبدأ تا منتها طى طريق مىكند حركت آنها داراى زمان معينى است . يا هستهء گياه از لحظه‌اى كه در بستر خاك قرار مىگيرد تا وقتى كه مىرويد زمان معينى را مىگذراند . يا نطفه از لحظه استقرار در رحم مادر تا لحظه‌اى كه به صورت يك انسان كامل پا به دنيا مىگذارد چند ماه به حركت خود ادامه مىدهد . از اين رو مىتوانيم بگوييم تمام حركت ها داراى اندازه و زمان معينى هستند و هر زمان يك واحد شخصى است كه اصطلاحاً آن را واحد بالعدد مىگويند .\r\nلكن گاهى زمان چند حركت بر يك‌ديگر منطبق مىشود . مثلًا شخصى كه از منزل تا مدرسه پياده حركت مىكند يك ساعت زمان نياز دارد تا به مقصد برسد . در همين زمان ماشينى از مبدئى به سوى مقصدى حركت مىكند و هواپيمايى از مكانى به سوى مكان ديگر به پرواز در مىآيد كه آنها هم در همين يك ساعت به مقصد مىرسند . پس حركت شخص پياده و ماشين و هواپيما هر سه در يك واحد زمانى انجام گرفت و زمان هر سه حركت بر يك‌ديگر منطبق گشت .\r\nمطلب سوم اين كه گرچه تمام حركت‌ها زمان خاص به خودشان را دارند اما عرف عقلا براى سنجش و اندازه‌گيرى حوادث و حركت‌هاى بىشمارى كه در جهان واقع مىشود از حركت شبانه روز كه بيست و چهار ساعت هست استفاده مىكند و مىگويد حركت اين كشتى مثلًا چند روز به طول مىانجامد تا به مقصد برسد ، يا اين\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nحادثه چه مقدار زمان نياز دارد تا به وجود آيد ، يا اين هسته برويد . و نيز عرف بااستمداد از حركت شبانه روزى مىتواند به كوتاهى يا بلندى يا ديرى و زودى حوادث پى ببرد و بگويد مثلًا عمر اين انسان از آن انسان كوتاه‌تر يا بلندتر است يا اين انسان در زمان‌هاى گذشته قبل يا بعد ، ديرتر يا زودتر زندگى مىكرده‌است .\r\n\r\nمتاى حقيقى و غيرحقيقى\r\nمتن\r\nيقرب الكلام في المتى من الكلام في الأين . . . فلايسع إلّاجسماً واحداً .\r\nترجمه\r\nسخن دربارهء متى نظير سخنى است كه دربارهء « أين » گفته شد . يك قسم از متى ، متاى اول حقيقى است كه اختصاص به حركت دارد و غير آن را شامل نمىشود . بخش ديگرى از متى آن است كه شامل آن حركت و غير آن حركت مىشود مانند اين كه اين حركت در ساعت يا روز يا ماه يا سال يا قرن كذا واقع مىشود .\r\nفرق بين أين و متى در اين خصوص اين هست كه اشياى فراوان با انطباق خود بر يك زمان خاص مىتوانند در آن زمان اشتراك داشته باشند بر خلاف يك « أين » خاص كه گنجايش بيش از يك جسم را ندارد .\r\nشرح\r\nدر مقولهء « أين » گفتيم كه مكان خاصى كه زيد را مثلًا دربرگفته ، « أين » حقيقى او محسوب مىشود . اما اگر خانه يا شهر يا استان را مكان زيد معرفى مىكنيم اين « أين » غيرحقيقى او محسوب مىشود زيرا خانه يا شهر يا استان علاوه بر آن كه مكان زيد است مكان خيلى چيزهاى ديگر نيز هست . پس مكان بودن اين عناوين براى زيد مجازى و غيرحقيقى است . همين سخن در مورد متى نيز مىآيد اگر زمان خاصى را به حركت خاصى نسبت داديم - مثلًا يك اتومبيل مسافت قم تا تهران را در ظرف زمانى\r\n\r\n","description":"","footnote":"","page_name":" 770 ","page_number":770},
  {"content":"\r\n\r\nدو ساعت طى مىكند به عبارت ديگر تمام دو ساعت با تمام حركت اتومبيل منطبق هست نه كمتر و نه بيشتر - اين دو ساعت متاى حقيقى اين حركت محسوب مىشود و اين متا ، متاى اول حقيقى براى اين حركت مىباشد .\r\nاما اگر اتومبيل مسافت قم تا جمكران را يك ربع ساعت طى كرد ولى ما به جاى آن كه بگوييم اتومبيل يك ربع ساعت مسافت را طى كرده بگوييم حركت اين اتومبيل از قم تا جمكران در ساعت هشت مثلًا يا در روز سه‌شنبه يا در ماه شعبان يا در سال كذا واقع شده‌است نسبت اين زمان‌هاى متفاوت به حركت اتومبيل متاى غيرحقيقى محسوب مىشود ، زيرا حركت اتومبيل در تمام ساعت هشت يا تمام روز سه‌شنبه يا ماه و سال كذا واقع نشده‌است ، بلكه در بخشى از آن ساعت يا روز يا ماه واقع شده است . از اين رو نسبت اين زمان‌ها به آن حركت كه بخشى از زمان را پركرده و حركت‌هاى ديگر هم مىتوانند بخش‌هاى ديگر آن زمان را پر كنند متاى غيرحقيقى و متاى مجازى ناميده مىشود .\r\nدر اين جا ميان « متى » و « أين » يك فرق هست و آن اين كه در زمانِ خاصِ يك حركت مانند زمان حركت ماشين از قم تا تهران مىتواند حركت‌هاى فراوان ديگر هم واقع شود ، اما در مكان خاص مانند مكان زيد در اتاق ، در همان لحظه هيچ چيز ديگر نمىتواند در آن مكان قرار بگيرد و به عبارت ديگر ، مكان ، يك امرى است كه بيش از يك متمكن را نمىپذيرد بر خلاف زمان كه در آن صدها و هزارها حركت مىتواند واقع شود ، مانند آن كه در ساعت هشت مثلًا هزاران ماشين يا موجود زنده در حركت باشند از اين روست كه مىگوييم مكان ظرفى است كه يك مظروف را مىپذيرد بر خلاف زمان كه مىتواند ظرف براى مظروف‌هاى بىشمار باشد .\r\n\r\nتقسيم متى به تدريجى و دفعى\r\nمتن\r\nوينقسم المتى نوعَ انقسام بانقسام . . . كالوصولات والمماسّات والانفصالات .\r\n\r\n","description":"","footnote":"","page_name":" 771 ","page_number":771},
  {"content":"\r\n\r\nترجمه\r\nمتى در يك تقسيم ديگر به انقسامى كه حوادث زمانى مىپذيرد تقسيم مىشود . برخى از آن تدريجى الوجود بوده بر نفس زمان منطبق است . برخى ديگر آنى الوجود بوده به طرف زمان منسوب مىباشد ، مانند وصل‌ها ، تماس‌ها ، انفصال‌ها .\r\nشرح\r\nحوادث زمانى دوگونه هستند ؛ تدريجى و دفعى . حوادث تدريجى مانند حركت ماشينى كه از قم به مقصد تهران در جريان است و مسافت را تدريجاً طى مىكند تا به مقصد برسد يا گلوله‌اى كه از تفنگ خارج شده مسافت را تدريجاً طى مىكند تا به مقصد برسد . اما حوادث دفعى در « آن » به معناى طرف زمان واقع مىشوند .\r\nفرض كنيم زمانى كه يك گلوله از تفنگ خارج مىشود تا به هدف برسد سه ثانيه طول مى كشد . اين سه ثانيه كه زمان فرضى ما هست يك طرف آغاز و يك طرف انجامى دارد كه خارج از خود زمان يعنى سه ثانيه است و به اصطلاح فلسفى طرف اين زمان فرضى محسوب مىشود . لحظه‌اى كه گلوله مىخواهد از جاى خود حركت كند و نيز لحظه‌اى كه به هدف و اصل مىشود كه ما آن را لحظه فصل و وصل مىناميم .\r\nخارج از زمان مفروض يعنى سه ثانيه است و در طرف زمان مفروض قرار دارد . ما آن مقطع را كه طرف و جانب زمان فرضى است اصطلاحاً « آن » و حادثهء فصل و و صلى كه در آن طرف واقع مىشود حادثهء آنى الوجود به معناى دفعى الوجود نام مىنهيم . در فصل و وصل يا لحظه جدايى و تماس تدريج وجود ندارد ؛ زيرا اگر فصل و وصل و مانند آن تدريجى باشد معنايش اين است كه اين گلوله مثلًا از جاى خود حركت كرده اما هنوز مكان خود را ترك نكرده است و به عبارت ديگر در عين حال كه مكان خود را ترك كرده هنوز مكان خود را ترك نكرده و تدريجاً مىخواهد ترك كند كه اين خود نوعى تناقض است . بنابراين فصل‌ها و وصل‌ها در ظرف « آن » كه طرف و جانب پايانى زمان فرضى است واقع مىشوند نه در خود زمان فرضى و وقوع آنها دفعى است .\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nبا توجه به مقدمهء فوق در تقسيم حوادث به تدريجى و آنى مىگوييم كه متى و هيئت نسبتى هم كه حوادث با زمان دارند بر حسب تقسيم خود حوادث به تدريجى و آنى به متاى تدريجى الوجود و متاى آنى الوجود تقسيم مىشود . هيئت حاصله از نسبت حوادث تدريجى الوجود مانند حركت گلوله به زمان ، متاى تدريجى ناميده مىشود . همانطور كه هيئت حاصله از نسبت حوادث آنى الوجود مانند وصل و فصل اين گلوله به طرف زمان متاى آنى الوجود ناميده مىشود . بنابراين همان گونه كه حوادث بعضاً تدريجى و بعضاً دفعى و آنى الوجود هستند متى هم بعضاً تدريجى و بعضاً دفعى و آنى الوجود مىباشد .\r\n\r\nتقسيم متى به مابالذات و مابالعرض\r\nمتن\r\nوينقسم أيضاً - كما قيل - الى ما بالذات . . . الواقعة فيها الحركات .\r\nترجمه\r\nدر تقسيم ديگر ، متى به مابالذات و مابالعرض تقسيم مىشود . مابالذات عبارت است از متاى حركاتى كه ذاتاً بر زمان منطبق هستند و مابالعرض عبارت است از متحركاتى كه به واسطه حركات بر زمان منطبق مىشوند .\r\nاما جوهر ذاتى اشياء بر اساس عدم حركت جوهرى داراى متى نيست ، لكن بر اساس حركت جوهرى آن گونه كه بخواست خداوند خواهد آمد فرقى بين حركت و متحرك در اين جهت وجود ندارد .\r\nمتى در تقسيمى ديگر به انقسام مقولاتى كه حركت در آنها واقع مىشود ، تقسيم مىپذيرد .\r\nشرح\r\nمتى به ملاحظهء ديگر به مابالذات و مابالعرض تقسيم مىشود . مابالذات متاى حركاتى است كه ذاتاً بر زمان منطبق مىگردند و مابالعرض متاى متحركاتى است كه\r\n\r\n","description":"","footnote":"","page_name":" 773 ","page_number":773},
  {"content":"\r\n\r\nانطباق آنها بر زمان به واسطه حركات آنها مىباشد . مقصود از زمان در اينجا زمان عمومى است نه زمانى كه عبارت است از مقدار خود حركت همان گونه كه در تعريف متى مقصود از زمان ، زمان عمومى است .\r\nهمانطور كه قبلًا گفتيم هر حركت ، زمان مخصوص به خودش را دارد .\r\nماشينى كه از مبدئى حركت مىكند و مسافت را تا مقصد طى مىنمايد حركتش همراه با زمان خاص به آن هست . لذا مىگويند زمان عارض بر حركت و حركت معروض زمان است . حال مىخواهيم بگوييم هيئت نسبت حركت ماشين به زمان متاى بالذات و هيئت نسبت خود ماشين كه متحرك است به زمان ، متاى بالعرض مىباشد .\r\nملاك اين تقسيم اين است كه اگر چيزى مانند حركت ، بىواسطه بر زمان منطبق است آن متاى بالذات مىباشد . ولى اگر چيزى به واسطهء حركت ، بر زمان منطبق گشت مانند متحرك كه انطباق آن بر زمان به واسطهء حركت است در اين صورت ، نسبت متحرك به زمان متاى بالعرض مىباشد .\r\nالبته تقسيم بندى فوق در صورتى كه حركت در جواهر را نپذيريم اختصاص به اعراض خواهد داشت و براى جواهر ، متى وجود نخواهد داشت . لذا تقسيم بندى فوق ( تقسيم متى به بالذات و بالعرض ) بر اساس عدم حركت جوهرى است . اما اگر حركت جوهرى را پذيرفتيم فرقى بين نفس حركت و متحرك نخواهد بود ، زيرا بر اساس حركت جوهرى ، متحرك كه جوهر ذات يك شىء است عين حركت است و نسبت متحرك به زمان همان نسبت حركت به زمان خواهد بود . و منشأى براى تقسيم متى به مابالذات و مابالعرض وجود نخواهد داشت . بر اين اساس تمام عالم ماده داراى حركت بوده داراى متاى بالذات خواهند بود و جايى براى متاى بالعرض وجود نخواهد داشت .\r\nاما اگر حركت جوهرى را نپذيرفتيم متحرك ، چيزى غير از حركت خواهد بود و\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nنسبت حركت به زمان چيزى غير از نسبت متحرك به زمان خواهد بود . طبعاً تقسيم متى به مابالذات ومابالعرض معنا پيدا خواهد كرد .\r\nاما اين‌كه مؤلف حكيم مىگويد جوهر به حسب ذات خود متى ندارد اين سخن بر اساس مبناى مشائيان است كه حركت را فقط به اعراض منحصر مىدانند و جواهر را ثابت مىدانند بر آن اساس وقتى جوهر ثابت بود داراى امتداد سيال نخواهد بود از اين رو زمان كه كم متصل غير قاراست بر او عارض نخواهد گشت زيرا زمان مقدار حركت و عارض بر آن است وقتى جوهر جسمانى حركت نداشت زمان هم بر او عارض نخواهد گشت .\r\nلكن از آنجا كه برخى از اعراض جسم داراى حركت و سيالان و بالتبع داراى زمان مىباشد و عرض هم به نوعى با جسم متحد مىباشد حكم احدالمتحدين به ديگرى سرايت مىكند و در آن صورت مىگوييم جسم داراى زمان است ؛ لذا وجود عرض واسطه در عروض متى براى متحرك ( يعنى جسم ) مىباشد ولى خود جوهر جسم ذاتاً داراى متى نيست . مشائيان مىگويند متحرك كه همان موضوع حركت است بايد يك امر ثابتى باشد كه حركت بر آن عارض گردد و همين امر ثابت همان چيزى است كه از قوه به فعل درمى آيد اگر موضوع حركت متغير باشد ما بالقوه غير از چيزى كه به فعليت درمىآيد خواهد بود در اين صورت اساساً حركت موجود نخواهد شد . به عبارت ديگر مشائيان مىگويند جوهر جسم چون بايد به عنوان موضوع حركت امر ثابتى باشد و ثابت بما هو ثابت با زمان كه امر سيالى است نسبتى ندارد از آن رو براى جوهر متى فرض ندارد . همان گونه كه جواهر مجرده ( عقول ) نسبتى با زمان ندارند و متى نمىباشند .\r\nآرى اگر قائل به حركت در جوهر شديم مىتوان گفت كه اين جوهر سيال به زمان خودش نسبت دارد و زمان مقدار حركت اين جوهر ممتد را تبيين مىكند در آن صورت جوهر داراى متاى بالذات خواهد بود و فرقى بين حركت و\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nمتحرك وجود نخواهد داشت طبعاً تقسيم متى به متاى بالذات و بالعرض معنا نخواهد داشت .\r\nمتى به انقسام مقولاتى كه حركت در آنها واقع مىشود مانند مقولهء كم ، كيف ، وضع و أين نيز تقسيم مىپذيرد . به عنوان مثال نسبت كميت يك جسم به زمان خود « متاى كمى » ناميده‌مىشود . اگر فرض كنيم كه درختى الآن دو متر دارد و در حال رشد هست هيئتى كه از تغيير كمّى اين جسم در زمان خاصى به وجود مىآيد متاى كمّى ناميده مىشود . همان گونه كه هيئتى كه از نسبت كيف يك جسم مانند تغيير رنگ يك عدد سيب به زمان خود پديد مىآيد « متاى كيفى » ناميده مىشود . و نيز نسبت وضع يك جسم به زمان خود مانند نسبت ايستادن زيد به زمان خود « متاى وضعى » ناميده مىشود .\r\n\r\n","description":"","footnote":"","page_name":" 776 ","page_number":776},
  {"content":"\r\n\r\nبه پرسش‌هاى زير پاسخ دهيد\r\n1 . متى را تعريف كنيد .\r\n2 . متاى اول حقيقى و ثانى غير حقيقى را توضيح دهيد .\r\n3 . انقسامات ديگر متى را بيان نماييد .\r\n4 . چرا جوهر بنابر عدم حركت جوهرى ، متى ندارند ، ولى بر اساس حركت جوهرى متى دارد ؟\r\n\r\n","description":"","footnote":"","page_name":" 777 ","page_number":777},
  {"content":"\r\n\r\n\r\nالفصل التاسع عشرفي الوضع\r\n\r\nتعريف وضع و تقسيم آن به طبيعى وغيرطبيعى\r\nمتن\r\nالوضع هو الهيأة الحاصلة للشيء من نسبة . . . ما بالفعل و ما بالقوّة .\r\nترجمه\r\nوضع هيئتى است كه حاصل مىشود از نسبت بعض اجزاء يك شىء به بعض ديگر و نسبت مجموع به خارج ، مانند هيئت قيام و قعود و بر پشت خفتن و بر رو خوابيدن .\r\nوضع تقسيم مىشود به « مابالطبع » و « مالا بالطبع » . ما بالطبع مانند استقرار درخت بر روى تنه و ساقهء خود . و لابالطبع مانند حال كسى كه در اتاق سكنا گزيده‌است نسبت به خود اتاق .\r\nو نيز وضع به « ما بالفعل » و « مابالقوّه » تقسيم مىشود .\r\nشرح\r\nدر تعريف مقولهء وضع مىگويند هيئتى است كه از نسبت بعض اجزاء به بعض ديگر و مجموع اجزاء به خارج پديد مىآيد . مثلًا در مورد كسى كه ايستاده يا نشسته است به هيئتى كه از نسبت اعضاى بدن به يك‌ديگر پديد مىآيد و به انسان شكل\r\n\r\n","description":"","footnote":"","page_name":" 778 ","page_number":778},
  {"content":"\r\n\r\nايستاده يا نشسته مىدهد و نيز به هيئتى كه از نسبت مجموع اجزاء به بيرون از خود پديد مىآيد مقولهء وضع گفته مىشود .\r\nاين كه در مقولهء وضع نسبت اجزاء به خارج از خود را شرط مىدانيم از اين جهت هست كه گاهى نسبت اجزاء در دو حالت مانند كسى كه از رو يا پشت خوابيده نسبت يكسانى است و دست و پا ، سر و گردن و يا ساير اجزاء در هر دو صورت يك نواخت هستند . در اين صورت ، نسبت مجموع به خارج است كه به يكى هيئت از رو خوابيدن و به ديگرى هيئت از پشت خوابيدن را مىدهد و در واقع دو هيئت و دو وضع متفاوت را به وجود مىآورد .\r\nمقولهء وضع به « بالطبع » و « لا بالطبع » تقسيم مىشود . وضع بالطبع عبارت است از وضعى كه مقتضاى طبيعت جسم است . مثلًا درختى بر روى تنه و ريشهء خود استوار است و هيئت خاصى را به وجود آورده‌است . نحوهء قرار گرفتن درخت بر روى تنه و ريشه مقتضاى طبيعت درخت مىباشد . بر خلاف هيئت سُكنا گزيدن فردى در اتاق كه مقتضاى طبيعت انسان ، بودن در اتاق و پيدايش چنين وضعى نيست .\r\nمقولهء وضع به « بالفعل » و « بالقوه » نيز تقسيم مىشود وضع بالفعل مانند هيئت كسى است كه الآن بالفعل نشسته است و بالفعل داراى وضع خاصى است و بالقوه مانند هيئت كسى است كه الآن نشسته نيست ولى قوّهء نشستن را دارد ؛ بنابراين بالفعل داراى وضع خاصى نسبت به نشستن نيست .\r\n\r\nتضاد و تشكيك در مقولهء وضع\r\nمتن\r\nقيل : الوضع ممّا يقع فيه التضادّ والشدّة والضعف . . . في الوضع خفاء فليتأمل .\r\nترجمه\r\nبعضى گفته‌اند وضع از مقوله‌هايى است كه تضاد و شدت و ضعف در آن واقع مىشود . تضاد مانند\r\n\r\n","description":"","footnote":"","page_name":" 779 ","page_number":779},
  {"content":"\r\n\r\nانسانى كه سر او به طرف آسمان است و دو پاى او به طرف زمين كه چنين حالتى ضد حالت معكوس او مىماند . اين دو حالت دو معناى وجودى است كه بر موضوع واحد تعاقب دارند بدون آن كه اجتماعى در آن موضوع داشته باشند و بين آنها غاية الخلاف حاكم است . و نيز حالت از رو و از پشت خوابيدن ( دو حالت متضاد مىباشد ) .\r\nاما شدت مانند هيئت راست‌تر يا خميده‌تر ( نسبت به راست و خميده بودن ) .\r\n( ناگفته نماند كه ) در تصوير غايةالخلاف در مقولهء وضع خفا وجود دارد از اين رو در اين مطلب بايد تأملى اعمال داشت .\r\nشرح\r\nبرخى معتقدند كه ميان دو فرد از افراد مقولهء وضع نسبت تضاد برقرار مىشود .\r\nدليل آن وجود شرايط تضاد هست ، كه عبارت است از اين كه اولًا متضادين دو امر وجودى باشند و ثانياً تعاقب بر موضوع واحد داشته و قابل جمع در آن نباشند . و ثالثاً بين آن دو غايت خلاف حاكم باشد .\r\nاين حالت مثلًا بر كسى كه ايستاده است و سر او به طرف آسمان و پاى او به سوى زمين است در مقايسه با كسى كه عكس اين حالت را دارد يعنى پاى او به طرف آسمان و سر او به طرف زمين است حاكم است . اين دو حالت به ترتيب مىتواند بر شخص واحد تعاقب داشته باشد بدون آن كه در آن قابل جمع باشد و بين اين دو حالت نهايت تخالف وجود دارد . مثال ديگر كسى است كه از رو خوابيده نسبت به همان شخص در حالى كه از پشت خوابيده است . اين دو حالت هم واجد شرايط تضاد مىباشد .\r\nاما شدت و ضعف در مقولهء وضع مانند آن كه قامت يكى راست است و قامت ديگرى راست‌تر . يا مانند درختى كه خميده است و درخت ديگرى كه خميده‌تر است .\r\nآن گاه مؤلف حكيم رحمه الله مىفرمايد : حق آن است كه شرط سوم تضاد كه عبارت باشد از وجود غاية الخلاف بين متضادين در مورد مثال‌هاى فوق تحقق ندارد ؛ زيرا\r\n\r\n","description":"","footnote":"","page_name":" 780 ","page_number":780},
  {"content":"\r\n\r\nنمىتوان مثلًا بين دو حالت از رو و از پشت خوابيدن غايةالخلاف مشاهده كرد . اين دو حالت گرچه دو حالت متخالفند اما نهايت خلاف بين آنها وجود ندارد .\r\n\r\nمعناى ديگر براى وضع\r\nمتن\r\nتنبيهٌ : للوضع معنيان آخران غيرالمعنى . . . ذات وضع بخلاف الوحدة .\r\nترجمه\r\nبراى وضع غير از معناى مقوله دو معناى ديگر است . يكى از آن دو عبارت است از اين كه شىء قابل اشارهء حسى باشد . و اشاره آن گونه كه از شفاء نقل شده ، عبارت است از تعيين جهت خاص جسم از ميان جهات اين عالم . بر اساس اين تعريف هر جسم و جسمانى به اين معنا قبول وضع مىنمايد .\r\nلذا نقطه ، قابل وضع است به خلاف وحدت .\r\nشرح\r\nيكى از دو معناى ديگرى كه براى وضع شده اين است كه جسم ، قابل اشارهء حسيه باشد و بتوان به آن اشاره كرد و گفت آن جسم ، اين جا يا آن جاست و به تعبير شيخ الرّئيس بتوان به سبب آن جهت خاصى كه اكنون جسم بدان اختصاص دارد مشخص نمود و مثلًا گفت آن جسم در يمين يا در شمال يا در پيش يا در پشت قرار دارد .\r\nبر اساس اين معناهر جسم و هر موجود جسمانى قابل اشارهء حسيه هست . مثلًا نقطه كه مقصود از آن اصطلاح فلسفى آن است نه معناى خطاطى آن كه زير حرف « باء » يا روى حرف « تا » قرار مىگيرد قابل اشاره حسيه است . نقطه به اصطلاح فلسفى پايان خط است . پايان خط گرچه از سنخ فقدان است ، اما فقدان مطلق نيست ، بلكه فقدان نسبى است ؛ يعنى پايان و فقدان اين امتداد . و اين معنا قابل اشاره است . يعنى مىتوان به آخر خط اشاره كرد و گفت اين نقطه ، پايان اين خط هست .\r\nاما وحدت ، معقول ثانى فلسفى است . ظرف وجود آن ذهن است و در خارج\r\n\r\n","description":"","footnote":"","page_name":" 781 ","page_number":781},
  {"content":"\r\n\r\nوجود ندارد تا بتوان به آن اشاره نمود . اگر وحدت بماهو وحدت قابل اشارهء حسيه بود وحدت واجب تعالى نيز اشاره حسيه مىپذيرفت ، در حالى كه اين محال است ؛ زيرا وحدت در واجب عين وجود اوست و اگر اشاره به وحدت او ممكن بود اشارهء حسيه به وجود او هم ممكن بود با آن كه واجب تعالى اشارهء حسيه نمىپذيرد .\r\n* قوله فكل جسم و جسمانى ؛ جسمانى به چيزى گفته مىشود كه به جسم تعلق دارد مانند نفس يا صورتى كه به ماده تعلق دارند .\r\n\r\nمعناى ديگر براى وضع\r\nمتن\r\nو ( ثانيهما ) معنى أخصّ من الأوّل ، وهو كون . . . للصورة العقليّة إشارة تسانخها .\r\nترجمه\r\nمعناى دوم از اول اخص است و آن اين است كه كم ( متصل ) قابل اشارهء حسيه باشد به گونه‌اى كه بتوان گفت آن كم متصل در كدام يك از جهات قرار دارد و بعض اجزاى متصل او به بعض ديگر در كدام سو واقع شده‌است .\r\nلكن در معناى دوم مناقشه شده به اين كه خط و سطح و نيز جسم تعليمى اگر به ماده جسمانى تعلقى نداشته باشند مكان ندارند ( تا قابل اشاره باشند ) بنابراين مجرد اتصال كمى قبل از مقارنت با ماده براى قبول اشارهء حسيه كافى نيست . بله صورت خيالى كم كه مجرد از ماده باشد اشارهء خيالى مىپذيرد همانطور كه صورت عقلى قابل اشاره‌اى كه مناسب آن باشد ( اشارهء عقلى ) هست .\r\nشرح\r\nمعناى دوم ، نسبت به معناى اول محدودتر است ؛ زيرا معناى اول ، مطلق جسم را كه قابل اشارهء حسيه بود در نظر داشت اما معناى دوم فقط كم متصل را كه قبول اشاره حسيه مىكند مورد بحث قرار مىدهد . براساس معناى دوم مىتوان گفت كه خط يا\r\n\r\n","description":"","footnote":"","page_name":" 782 ","page_number":782},
  {"content":"\r\n\r\nسطح اين كتاب كجا قرار گرفته‌است و بدان اشاره نمود . يا بعض اجزاى آن كه متصل به ديگر اجزاء هستند كجا قرار گرفته‌اند .\r\nلكن در معناى دوم مناقشه‌اى صورت گرفته و آن اين كه خطى كه عارض بر سطح و سطحى كه عارض بر جسم تعليمى است و جسم تعليمىاى كه بيان كنندهء محدوديت مقدارى جسم است جملگى در عين حال كه كم‌متصل هستند در جايى قابل اشارهء حسيه مىباشند كه مقارن ماده باشند . پس در حقيقت اشارهء حسيه از آن ماده است نه از كم متصل .\r\nبله صورت كم خيالى را كه مجرد از ماده است به دليل آن كه صورت علمى ، ماده ندارد مىتوان مورد اشاره خيالى قرار داد همانطور كه صورت عقلى كم را مىتوان مورد اشارهء عقلى قرار داد .\r\nصورت خيالى كم عبارت است از استحضار صورت جزئى يك كميّت متصل در قوّهء خيال كه ادراك جزئيات مىنمايد ، مانند آن كه پارچه‌اى را كه قبلًا ديده‌ايم و داراى يك متر طول هست تصور نماييم . و صورت عقلى كم عبارت است از استحضار صورت كلى كميّت متصل مانند ادراك معناى يك متر به نحو كلى .\r\nاشارهء خيالى يعنى التفات و عنايت قوّهء خيال به آن صورت به نحو جزئى همانطور كه اشاره عقلى عبارت است از التفات و عنايت قوّهء عاقله به آن صورت به نحو كلى .\r\n\r\n","description":"","footnote":"","page_name":" 783 ","page_number":783},
  {"content":"\r\n\r\nبه پرسش‌هاى زير پاسخ دهيد\r\n1 . مقولهء وضع را تعريف كنيد .\r\n2 . تقسيم وضع به وضع طبيعى و غيرطبيعى را شرح دهيد و مثال بزنيد .\r\n3 . تضاد در مقولهء وضع چگونه تصور مىشود ؟ مثال بزنيد .\r\n4 . دو معناى ديگر وضع راكه مقوله نيستند بيان كنيد .\r\n\r\n","description":"","footnote":"","page_name":" 784 ","page_number":784},
  {"content":"\r\n\r\n\r\nالفصل العشرون‌في الجِدَة\r\n\r\nمقولهء جده\r\nمتن\r\nوتسمّى أيضاً « الملك » وهي الهيأة . . . كما في غيره من الأمثلة .\r\nترجمه\r\nنام ديگر مقولهء جده ، مِلْك است و آن عبارت است از هيئتى كه حاصل مىشود از احاطه يك شىء بر شىء ديگر به گونه‌اى كه محيط با انتقال محاط جا به جا شود . موضوع مقولهء جده شىء محاط است .\r\nاحاطه گاهى به صورت تام است مانند احاطه پوست حيوان بر حيوان و گاهى به صورت ناقص ، مانند احاطه پيراهن بر تن يا كفش برپا يا انگشتر بر انگشت و امثال آن .\r\nاين مقوله تقسيم مىشود به جدهء طبيعى مانند مثال اول ( احاطهء پوست حيوان بر حيوان ) و غيرطبيعى مانند ساير مثال‌هايى كه ذكر آنها گذشت .\r\nشرح :\r\nمقولهء مِلْك يا جِدَه عبارت است از هيئت احاطهء يك چيز بر چيز ديگر ؛ خواه احاطه تام باشد مانند احاطهء پوست بدن بر بدن يا ناقص ، مانند احاطه كلاه بر سر .\r\n\r\n","description":"","footnote":"","page_name":" 785 ","page_number":785},
  {"content":"\r\n\r\nدر تقسيم ديگر جِدَه گاهى جدهء طبيعى است به اين معنا كه مقتضاى طبيعت شىء محيط آن احاطه است مانند احاطه پوست بر بدن . و گاهى جده غيرطبيعى است مانند احاطه‌اى كه مقتضاى شىء محيط نباشد مانند احاطهء كفش بر پا يا كلاه بر سر كه طبيعت آن دو چنين اقتضايى ندارد بلكه خود ما ، هيئت چنين احاطه‌اى را به وجود مىآوريم .\r\n\r\nمعناى ديگرى براى مِلْك به نقل از\r\nاسفار\r\nمتن\r\nقال في الأسفار : « وقد يعبّر عن الملك بمقولة . . . من مقولة المضاف لا غير » انتهى .\r\nترجمه\r\nصدرالمتألهين در اسفار « 1 » فرموده‌است :\r\n« گاهى از ملك به مقولهء « له » تعبير مىشود كه يك قسم آن طبيعى است مانند وجود قوا براى نفس و يك قسم آن اعتبارى است مانند بودن اسب براى زيد . در حقيقت مقولهء ملك ( به معنايى كه مرادف با جده باشد ) با اين اصطلاح ( كه ملك به معناى مقولهء له باشد ) مغاير است ؛ زيرا مِلْك به اين معنا ( مقولهء له ) از مقولهء اضافه است نه چيز ديگر . »\r\nشرح\r\nصدرا در اسفار مىگويد گاهى از مِلْك به مقولهء « له » تعبير مىآورند كه آن خود بر دو قسم است . گاهى يك چيز به حكم طبيعت و تكوين از آن كسى است مانند قواى طبيعى نفس براى نفس . مثلًا قوهء متخيله يا متصرفه ، واهمه ، عاقله ، يا حس مشترك ، قواى نفس محسوب مىشوند و در تملك نفس قرار دارند . و گاهى يك چيز به حكم قرار داد از آن شخص ديگر قرار مىگيرد مانند آن كه مىگوييم اين اسب از آن زيد\r\n\r\n\r\n","description":"","footnote":"\r\n( 1 ) . اسفار ، ج 4 ، ص 223\r\n","page_name":" 786 ","page_number":786},
  {"content":"\r\n\r\nاست كه اين حكم قراردادى است و ممكن است ساعتى ديگر اين اسب از شخص ديگرى شود .\r\nآن گاه صدرا مىگويد تعبير كردن از مقولهء ملك به مقولهء له كه بيان مالكيت يك شىء را مىكند معنايى است غير از معناى قبلى كه مقولهء ملك را مرادف با مقولهء جده مىدانستيم . ملك به معناى اخير يك اصطلاح جديد است و از سنخ مقولهء اضافه مىباشد نه از سنخ مقولهء جده .\r\n\r\nارجاع مقوله « له » به مقوله اضافه صحيح نيست\r\nمتن\r\nوالحقّ أنّ الملك الحقيقيّ الذي . . . في مرحلة العاقل والمعقول .\r\nترجمه\r\nحق آن است كه ملك حقيقى مانند « وجود قوا براى نفس » يك حيثيت وجودى است و عبارت است از قيام چيزى به چيز ديگر به گونه‌اى كه اختصاص به آن داشته باشد و هر گونه بخواهد بتواند در آن تصرف نمايد . از اين رو ملك به اين معنا مطلقاً در قلمرو مقولات نيست .\r\nهمچنين ملك اعتبارى مانند مالكيت فرس براى زيد . اين نيز در حقيقت ، اعتبار مالكيت حقيقى است و اين هم در قلمرو اضافه نمىباشد و به خواست خداوند در مرحلهء عاقل « 1 » و معقول به اين بحث اشاره‌اى خواهيم داشت .\r\nشرح\r\nمؤلف حكيم قدس سره بر سخن صدرا اشكالى وارد مىكند و مىگويد ملك به معناى مقولهء « له » كه شما آن را دو قسم كرديد و هر دو قسم را در مقولهء اضافه داخل نموديد مطلقاً از سنخ مقوله نيست تا داخل در مقولهء اضافه باشد ؛ زيرا وقتى مىگوييم قوا از\r\n\r\n\r\n","description":"","footnote":"\r\n( 1 ) . فصل دهم از مرحلهء يازدهم\r\n","page_name":" 787 ","page_number":787},
  {"content":"\r\n\r\nآن نفس است مالكيت به اين معنا عبارت از بيان يك حيثيت وجودى است . يعنى مىخواهيم بگوييم چيزى به چيز ديگر وجوداً قائم است و وجود آن متعلق به ديگرى است . مثلًا قواى نفس قائم به نفس هست و نفس هرگونه بخواهد در قواى خود تصرف مىنمايد .\r\nبنابراين ملك به اين معنا بيان حيثيت وجودى ممكوك نسبت به مالك مىباشد و اين حيثيت از سنخ وجود است نه از سنخ ماهيت ، تا داخل در قلمرو مقولات ، آن هم مقولهء اضافه باشد . بديهى است مقولات . چه جوهرى و چه عرضى همه از سنخ ماهيتند نه وجود .\r\nاما در مالكيت اعتبارى مانند مالكيت فرس براى زيد گرچه مالكيت از سنخ مالكيت حقيقى نيست اما در نظام مبادلات و در عالم قرارداد براى آن اعتبار مالكيت حقيقى مىنماييم و احكام حقيقى براى آن قائل هستيم . از اين رو آن هم بيان حيثيت وجودى است و از سنخ وجود است نه ماهيت ، تا داخل در قلمرو مقولات و آن هم مقولهء اضافه باشد .\r\nاز آنچه گفتيم نتيجه مىگيريم كه سخن صدرالمتألهين محل تأمل است و مقوله له ، نه تنها به مقولهء اضافه برنمىگردد . بلكه اساساً ملكيت از سنخ ماهيت نيست بلكه بيان حيثيت وجودى يك موجود براى يك موجود ديگر است .\r\n\r\n","description":"","footnote":"","page_name":" 788 ","page_number":788},
  {"content":"\r\n\r\nبه پرسش‌هاى زير پاسخ دهيد\r\n1 . مقولهء « جده » را تعريف كنيد .\r\n2 . احاطهء تام و ناقص و جدهء طبيعى و غيرطبيعى را توضيح دهيد .\r\n3 . اشكال مؤلف بر كلام صدرا كه مقولهء له را مقولهء اضافه دانسته‌اند چيست ؟\r\n\r\n","description":"","footnote":"","page_name":" 789 ","page_number":789},
  {"content":"\r\n\r\n\r\nالفصل الحادي والعشرون‌في مقولتي أن يفعل و أن ينفعل\r\n\r\nمقولهء أن يفعل و ان ينفعل\r\nمتن\r\nأمّا الأوّل فهو هيأةٌ غيرُ قارّةٍ حاصلةٌ . . . وتبرُّد المتبرِّد ما دام يتبرّد .\r\nترجمه\r\nمقولهء أن يفعل عبارت است از هيئت غيرقارى كه حاصل مىشود براى شىء مؤثر از تأثير گذارى او ( در متأثر ) مادامى كه تأثير مىگذارد ، مانند حرارت بخشى گرم كننده مادامى كه گرما مىبخشد و سرمابخشى شىء سرد كننده مادامى كه سرما مىبخشد .\r\nمقولهء أن ينفعل عبارت است از هيئت غيرقارى كه حاصل مىشود براى متأثر مادامى كه تأثير مىپذيرد ، مانند گرم شدن شىء گرم شونده مادامى كه گرم مىشود و يا سرد شدن شىء سردشوند ، مادامى كه سرد مىشود .\r\nشرح\r\nهيأت تأثير گذارى مؤثر در متأثر و هيئت تأثيرپذيرى متأثر از مؤثر در أثناى تأثيرگذارى و تأثيرپذيرى ، به ترتيب مقولهء أن يفعل و أن ينفعل ناميده‌مىشود . كترى آبى را فرض مىكنيم كه بر روى چراغ گاز قرار گرفته است . تا زمانى كه شعلهء چراغ ،\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nگرما به كترى مىدهد و كترى حرارت را از شعلهء چراغ مىستاند . هيئت و حالتى از اين تأثير و تأثر براى شعله و كترى حاصل مىشود كه ما از آن به مقولهء أن يفعل و ان ينفعل ياد مىكنيم .\r\n\r\nبيان دو خصوصيت براى مقوله أن يفعل و أن ينفعل\r\nمتن\r\nو من خاصّة هاتين المقولتين : ( أوّلًا ) : كما يظهر . . . من جملة ماله من الحركة .\r\nترجمه\r\nاز جمله خصوصيات اين دو مقوله اين است كه :\r\nاولًا اين دو مقوله بر مقولات ديگر چون كيف ، كم ، وضع و غير اينها عارض مىشوند .\r\nوثانياً معروض اين دو مقوله از آن جهت كه معروض اين دو مقوله هست خالى از حركت نيست .\r\nلذا از اين دو مقوله تعبير مىشود به أن يفعل و أن ينفعل كه ظهور در حركت و تدريج دارد و از اين دو ، به فعل و انفعال - كه اى بسا در تأثير و تأثر دفعى غيرتدريجى استعمال مىشوند - تعبير نمىشود .\r\nخلاصه آن كه اين دو مقوله عبارتند از دو هيئتى كه عارض بر معروض‌هايى مىشوند كه نوعى از حركت براى آنها ثابت است .\r\nشرح\r\nاكنون دو خصوصيت براى اين دو مقوله برمىشمرند . نخست اين كه اين دو مقوله خود عارض و قائم بر ديگر مقولات مانند كيف ، كم و وضع هستند .\r\nاما مقولهء كيف . به عنوان مثال سواد و بياض كه از مقولهء كيف هستند معروض اين دو مقوله واقع مىشوند . به عنوان نمونه اگر ذغال سياهى روى جسم سفيدى كشيده شود يا تكه گچى روى تخته سياه كشيده شود ، مادامى كه اين سياهى ذغال يا سفيدى گچ در جسم مقابل تأثير مىگذارد مقوله أن يفعل در خارج متحقق مىگردد . همانطور كه مادامى كه جسم متقابل از سياهى ذغال يا سفيدى گچ تأثير مىپذيرد مقولهء\r\n\r\n","description":"","footnote":"","page_name":" 791 ","page_number":791},
  {"content":"\r\n\r\nأن‌ينفعل در خارج متحقق مىگردد . مانند اين مثال ، كترى آبى است كه بر روى آتش قرار دارد .\r\nاما مقوله كم . فرض كنيم تكه موم يا پلاستيكى را روى آتش گرفته‌ايم كه بر اثر گرم شدن نرم مىشود و ما در اثناى گرم شدن آن تكه موم يا پلاستيك را در جهت طول مىكشيم . در اين جا اين دو مقوله بر مقولهء كم عارض گشته‌اند . يعنى حرارت بر كميت آن جسم تأثير گذارده و مقوله أن يفعل تحقق يافته‌است و نيز كميت جسم از حرارت متأثر گشته و امتداد بيشترى پذيرفته است و مقولهء ان ينفعل عارض بر مقولهء كم تحقق يافته است . بنابراين وقتى هيئتى تأثيرگذارى و يا تأثيرپذيرى بر كميت جسم عارض مىگردد مىگوييم اين دو مقوله بر مقولهء كم عارض گشته است .\r\nاما عروض اين دو مقوله بر مقولهء وضع . فرض كنيم كسى به وضع نشسته در مقابل ما قرار دارد . دست او را مىگيريم و بلند مىكنيم هيئت تأثيرى كه در وضع او پديد مىآوريم و او را از حالت نشسته به صورت نيمه‌خيز و سپس ايستاده درمىآوريم اين همان عارض شدن مقولهء أن يفعل بر مقولهء وضع مىباشد . همانطور كه هيئت تأثرى كه آن شخص مىپذيرد عروض مقوله أن ينفعل بر مقولهء وضع مىباشد .\r\nخصوصيت دومى كه اين دو مقوله دارند اين هست كه معروض اين دو مقوله از آن جهت كه معروض اين دو هستند خالى از حركت نيستند . اگر كيف يا كم يا وضع ، حالت ثابت داشته‌باشند ، نمىتوانند معروض اين دو مقوله واقع شوند .\r\nمثلًا يك نوع رنگ يا يك نوع كميت يا يك وضع اگر در هيئت خود ثبات داشته‌باشد نمىتواند معروض اين دو مقوله واقع شود . وقتى اين مقولات معروض اين دو مقوله واقع مىشوند كه در آنها حركت و تدريج وجود داشته‌باشد و رنگ سواد يا بياض به واسطهء حركت تأثير در غير خود بگذارند . يا كميت يك قطعه موم يا پلاستيك به واسطهء حركت ، كم يا زياد شود يا وضع خاصى مانند نشستن به واسطهء حركت تغيير كند .\r\n\r\n","description":"","footnote":"","page_name":" 792 ","page_number":792},
  {"content":"\r\n\r\nخلاصه آن كه معروض اين دو مقوله علاوه بر آن كه بايد يكى از مقولات ديگر باشد بايد قرين حركت و تدريج هم باشد . لذا استعمال لفظ ان يفعل و أن ينفعل به جاى فعل و انفعال كه گاهى در تأثير و تأثرات دفعى استعمال مىشود به جهت ظهور اين دو لفظ در حركت و تدريج مىباشد .\r\n* قوله و ثانياً أن معروضها من حيث هو معروض ؛ يعنى اگر مقولاتى كه معروض مقولهء أن يفعل و أن ينفعل قرار مىگيرند معروض اين دو قرار نگيرند لازم نيست حركت داشته باشند . حركت داشتن آنها به دليل معروض قرارگرفتن آنهاست . به عبارت ديگر مقولات نامبرده به ملاك معروض قرارگرفتن آنها براى اين دو مقوله بايد داراى حركت باشند والّا صرف‌نظر از اين لزومى ندارد كه حتماً متحرك باشند ، همانطور كه نفس سواد وبياض اقتضاى حركت و تغييرى را ندارد . اگر اين اقتضا را پيدا مىكند به جهت معروض قرارگرفتن آن براى مقولهء ان يفعل و أن ينفعل مىباشد .\r\nزيرا در مقولهء ان يفعل و ان ينفعل تأثير و تأثر تدريجى مأخوذ است از اين رو مقوله‌اى كه متعلق اين دو مقوله قرار مىگيرد از آن جهت كه معروض اين دو واقع مىشود بايد داراى حركت و تدريج باشد تا حركت و تدريج در اين دو مقوله را توجيه و تصحيح نمايد ولى با صرف نظر از آن‌كه معروض اين دو مقوله قرار مىگيرند لازم نيست كه داراى حركت و تدريج باشند .\r\n\r\nنقل سخنى از صدرالمتألهين\r\nمتن\r\nقال في الأسفار : « و اعلم أنّ وجود كلِّ . . . في الخارج وعرضيّتهما » إنتهى .\r\nترجمه\r\nصدرا در اسفار مىفرمايد :\r\n« بدان كه وجود هر يك از اين دو مقوله در خارج عبارت نيست از سلوك ( از يك مرتبه )\r\n\r\n","description":"","footnote":"","page_name":" 793 ","page_number":793},
  {"content":"\r\n\r\nبه مرتبهء ديگر كه اين دقيقاً همان معناى حركت است . همانطور كه وجود اين دو مقوله عبارت نيست از وجود مقولاتى كه تحريك و تحرك به واسطهء آنها صورت مىگيرد ، مثل مقولهء كيف مانند سواد يا مقولهء كم مانند مقدار جسم نامى يا مقولهء وضع مانند جلوس و ايستادن و غير اينها .\r\nبلكه وجود اين دو مقوله عبارت است از وجود هر يك از اين مقولات مادامى كه تأثير مىگذارد و يا تأثير مىپذيرد .\r\nبنابراين وجود سياهى يا گرمى از آن جهت كه سياهى ( يا گرمى ) است از باب مقولهء كيف محسوب مىشود و وجود هر يك از آن دو از آن جهت كه امر تدريجى است و از او ، امر تدريجى ديگر پديد مىآيد يا خود از امر تدريجى ديگر حاصل مىشود ، مقولهء أن يفعل يا أن ينفعل مىباشد .\r\nو اما نفس سلوك تدريجى مقوله كه عبارت باشد از خروج از قوّه به فعل ، خواه در جانب فاعل ياجانب منفعل ، نفس حركت مىباشد نه چيز ديگر . با توجه به مطالب گذشته ثبوت اين دو مقوله در خارج و عرضيت آن دو روشن مىگردد . « 1 »\r\nشرح\r\nهيئت تأثيرگذارى و تأثيرپذيرى عبارت نيست از سلوك از يك مرتبه به مرتبهء ديگر ، زيرا سلوك از يك مرتبه به مرتبهء ديگر دقيقاً معناى حركت است و حركت از سنخ وجود است نه ماهيت ، در حالى كه اين دو مقوله از سنخ ماهيت هستند .\r\nهمان گونه كه اين دو مقوله مساوى و برابر نيستند با مقولاتى كه معروض اين دو مقوله واقع مىشوند ، مثل مقولهء كيف مانند سواد و بياض يا مقولهء كم مانند مقدار جسم نامى يا مقولهء وضع مانند نشستن يا ايستادن .\r\nتوضيح اين كه وجود سواد و سخونت ( حرارت ) دو نوع از كيف هستند و اينها\r\n\r\n\r\n","description":"","footnote":"\r\n( 1 ) . اسفار ، ج 4 ، ص 225\r\n","page_name":" 794 ","page_number":794},
  {"content":"\r\n\r\nاز حيث وجود خود چيزى غير از مقولهء كيف محسوب نمىشوند . اما از حيث حركت و تدريجى كه در اينها واقع مىشود و در غير تأثير مىگذارند و يا از غير تأثير مىپذيرند از مقولهء أن يفعل و يا أن ينفعل محسوب مىشوند . و از آن جا كه تأثير يا تأثر تدريجى وجود خارجى دارد اين دو مقوله نيز در خارج وجود دارند و عرضيت اينها و اين كه قائم به مقولات ديگرند در ظرف خارج متحقق مىباشد . نتيجه مىگيريم كه اولًا مقولهء تأثيرگذارى با تأثيرپذيرى چيزى غير از مقوله‌اى است كه اين دو در آن واقع مىشوند مانند مقولهء كيف چون سواد و بياض يا حرارت و برودت و ثانياً اين دو مقوله غير از مفهوم حركت كه عبارت است از خروج از قوه به فعل مىباشد و ثالثاً از آن جا كه اين دو مقوله در ضمن مقولات ديگر يافت مىشوند پس عرض مىباشند و چون معروض اينها در خارج است پس خود اينها هم در خارج مىباشند .\r\n\r\nاشكال به وجود خارجى اين دو مقوله\r\nمتن\r\nوأمّا الإشكال في وجود المقولتَيْن . . . غيرُ موجودين في الخارج .\r\nترجمه\r\nدر وجود اين دو مقوله اشكال شده‌است « 1 » به اين كه ممتنع است كه تأثير مؤثر يك وصف ثبوتى زايد بر ذات مؤثر باشد و الّا به تأثير ديگرى در اين تأثير گذارى نياز هست و ما نقل سخن به تأثير ديگر كرده سلسلهء نياز تا بىنهايت به پيش مىرود و وجود تأثيرات بىنهايت در حالى كه محصور بين دو حاصر يعنى مؤثر و متأثر هست محال مىباشد .\r\nنظير همين اشكال در زايد بودن تأثر شىء متأثر بر ذات متأثر مطرح شده‌است . و گفته‌اند كه اگر\r\n\r\n\r\n","description":"","footnote":"\r\n( 1 ) . اشكال از فخرالدين رازى در مباحث مشرقيه مىباشد ، ج 1 ، ص 456 - 457\r\n","page_name":" 795 ","page_number":795},
  {"content":"\r\n\r\nقبول اثر زايد بر ذات قابل باشد ( به عنوان اين كه يك پديدهء مستقل هست ) به يك قبول ديگر نياز داريم و ما نقل كلام به آن مىكنيم و تسلسل محال رخ مىنمايد . در حالى كه تسلسل محصور بين حاصرين مىباشد .\r\nنتيجه مىگيريم كه تأثير و تأثر خواه دفعى باشند و خواه تدريجى دو وصف عدمى هستند و در خارج موجود نيستند .\r\nشرح\r\nحاصل اشكال اين هست كه گرچه مؤثر و متأثر در خارج وجود دارند اما صفت تأثير و تأثر نمىتواند در خارج موجود باشد و وقتى تأثير و تأثر وجود خارجى نداشتند مقولهء أن يفعل و أن ينفعل هم كه عبارت از هيئت تأثير و تأثر است در خارج موجود نخواهد بود .\r\nتقرير اشكال بدين شكل است كه اگر صفت تأثير يا تأثر در خارج موجود باشد به عنوان اين كه اين دو خود دو پديدهء مستقل هستند در وجود خود به تأثير يا تأثر ديگرى نيازمند هستند تا آن تأثير را وجود ببخشد و يا آن تأثر را بپذيرد و باز آن تأثير و تأثر ديگر به حكم آن كه خود پديدهء مستقلى هستند در وجود خود به تأثير ديگرى نياز دارد تا در آن اثر كند ، همان‌طور كه به تأثر ديگرى نياز دارد تا تأثر قبل را به عنوان پديدهء جديد بپذيرد .\r\nباز ما به تأثير و تأثرهاى بعدى به عنوان وجودهاى مستقل نقل كلام مىكنيم و سخن را تا بىنهايت دنبال مىنماييم كه در اين صورت سلسلهء تأثير و تأثرهاى غيرمتناهى واقع بين دو حاصر - يعنى وجود مؤثر و متأثر - ما را به تسلسل محال مىرساند و چون محال بودن تسلسل خصوصاً اگر محصور بين حاصرين باشد آشكار است ناگزير بايد اذعان كرد كه وصف تأثير و تأثر كه منشاء مقوله ان يفعل وان ينفعل هست وجود خارجى ندارد . حاصل اشكال انكار اين دو مقوله در خارج مىباشد .\r\n\r\n","description":"","footnote":"","page_name":" 796 ","page_number":796},
  {"content":"\r\n\r\n\r\nپاسخ به اشكال\r\nمتن\r\nفيدفعه أنّه إنّما يتمّ فيما كان الأثر الثبوتيّ . . . خارجيٍّ في قضيّةٍ خارجيّةٍ .\r\nترجمه\r\nاين اشكال مردود است زيرا در صورتى اشكال وارد بود كه اثر ثبوتى ، به وجود مستقل موجود مىگشت . در اين صورت بود كه به تأثير جديد مستقل نياز داشت .\r\nاما اگر اثر ثابت باشد به ثبوت چيز ديگرى ، در اين صورت به جعلى كه متعلق به متبوع خود هست مجعول خواهد بود . و تأثير و تأثر تدريجى به نفس ايجاد كيف مانند سواد در سياه كننده و سياه شونده موجود مىباشند . و دليلى بر وجود چيزى قوىتر از صدق مفهوم آن بر وجود خارجى آن در يك قضيهء خارجى وجود ندارد .\r\nشرح\r\nدر پاسخ اشكال مىگويند اشكال فوق در صورتى وارد است كه تأثير و تأثر هر يك به عنوان دو پديدهء مستقل موجود باشند . البته در اين صورت به تأثير و تأثر جديدى نياز هست تا اين دو پديدهء مستقل را موجود كنند و در آنها تأثير گذارد يا آنها را بپذيرد .\r\nاما مطلب چنين نيست . يعنى هر يك از تأثير و تأثر به جعلى كه به متبوع اين دو مقوله تعلق مىگيرد موجود مىشوند و خود داراى وجود مستقلى نيستند . مثلًا گچى تختهء سياه را سفيد مىكند يا سياهى ذغالى كاغذى را سياه مىكند به نفس ايجاد سفيدى روى تخته و سياهى روى كاغذ كه اين دو از مقولهء كيف هستند تأثير و تأثر حاصل مىشود .\r\nچنين نيست كه تأثير و تأثر چيزى غير از كيف يعنى سفيدى و سياهى بر روى تخته و كاغذ ، باشد و اين دو مقوله به موجوديتى جداى از وجود\r\n\r\n","description":"","footnote":"","page_name":" 797 ","page_number":797},
  {"content":"\r\n\r\nكيف « 1 » موجود شوند تا اشكال شود كه آن دو به عنوان دو پديدهء مستقل نياز به تأثير و تأثر ديگر دارند و آن دو تأثير و تأثر ديگر هم به عنوان دو پديدهء مستقل به تأثير و تأثر ديگر نياز دارد و اين سخن تا بىنهايت ادامه پيدا مىكند و به محال منتهى مىشود . و محال بودن تسلسل خصوصاً در جايى كه سلسله بىنهايت بين دو حاصر يعنى مؤثر و متأثر محصور باشد از امور بديهى است .\r\nاما اين كه تأثير و تأثر را خواه دفعى و خواه تدريجى دو وصف عدمى بدانيم و بگوييم در خارج موجود نيستند سخنى ناصواب است ، زيرا ما مىتوانيم تأثير و تأثر را محمول يك قضيه خارجى كه موضوع و محمول آن در خارج متحقّقند قرار دهيم و بگوييم خورشيد در حال گرم كردن آب دريا و تأثير گذارى بر آن است يا يخ در حال ذوب شدن و تأثر از حرارت خورشيد هست . روشن‌ترين دليل بر وجود خارجى يك چيز ( مانند دو وصف تأثير و تأثر ) صدق مفهوم آن بر ذات خارجى آن در يك قضيهء خارجيه است .\r\nدر اين مثال ، تأثيرگذارى خورشيد بر آب دريا امر خارجى است و در ظرف خارج تحقق دارد . همانطور كه تأثرپذيرى آب دريا و يخ امر خارجى است\r\n\r\n\r\n","description":"","footnote":"\r\n( 1 ) . آقاى فياضى در تعليقهء خود بر نهايه‌الحكمة ذيل بيان عبارت مؤلف مىنويسد : مخفى نماند كه اين جواب هدم‌تعريفى است كه براى مقولهء ان يفعل آمده است در تعريف اين مقوله گفته شد كه آن هيئتى است كه حاصل مىشود در شىء مؤثر از تأثير تدريجى كه در شىء ديگر مىگذارد بر اساس پاسخى كه مؤلف به اين اشكال مىدهد مقولهء ان يفعل از صفات فعل مىشود و صفت فعل عين فعل است در حالى كه بر اساس تعريف اين مقوله ، ان يفعل از صفات فاعل يعنى مؤثر است نه صفت فعل .\r\nآقاى فياضى مىنويسد : مقصود از ايجاد كيف وجود كيف است ، زيرا ايجاد به معناى وجود است و از اين رهگذر نقدى بر كلام مؤلف وارد مىسازند كه وجود كيف از صفات فعل است نه از صفات فاعل در حالى كه مقولهء ان يفعل صفت فاعل است نه فعل لكن بر ايشان اشكال مىشود كه چه دليلى وجود دارد كه ايجاد كيف را به معناى وجود كيف معنا كنيم تعبير مؤلف از ايجاد كيف به جاى وجود كيف مشعر به مقولهء ان يعفل و ان ينفعل مىباشد ؛ زيرا در تعبير ايجاد ، هيئت تأثيرگذارى و بالطبع تأثيرپذيرى ترسيم مىگردد بر خلاف تعبير بر وجود كيف و ما قبلًا گفتيم كه وجود كيف مقولهء ان يفعل و ان ينفعل نيست بلكه هيئت تأثيرگذارى و يا تأثيرپذيرى مقوله است\r\n","page_name":" 798 ","page_number":798},
  {"content":"\r\n\r\nو همين كه مفاهيم موجود در اين دو قضيه بر خارج صدق مىكند گواه بر آن است كه حقيقتاً گرمادهى خورشيد و گرما پذيرى آب دريا از خورشيد و ذوب شدن يخ امور خارجى هستند و دليلى بر وجود خارجى اين دو مقوله بهتر از اين نيست كه مفاهيم موجود در اين دو قضيه كه حكايت از خارج دارند بر آنچه در خارج وجود دارد ، صدق كند .\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nبه پرسش‌هاى زير پاسخ دهيد\r\n1 . مقولهء أن يفعل و ان ينفعل را تعريف كنيد .\r\n2 . دو خاصيت از خواص دو مقولهء فوق را بيان كنيد .\r\n3 . آيا مفاد اين دو مقوله سلوك تدريجى از قوه به فعل است ؟ توضيح دهيد .\r\n4 . اشكال بر وجود اين دو مقوله و دفع آن را تقرير كنيد .\r\n\r\n","description":"","footnote":"","page_name":" 800 ","page_number":800},
  {"content":"\r\n\r\nملخص\r\nالكتاب الذي بين يديك شرح يبسط المضامينالصعبة الواردة في كتاب \" نهاية الحكمة \" للعلامة الطباطبائي - رحمه الله - ويهدف الى المساعدة في فهم نصوصه فهما سليما .\r\nيحاول هذا الشرح - الذي أعد في ثلاثة مجلدات - يحاول تسهيل فهم العبارات المعمقة الواردة في نصوص الكتاب المذكور من دون الحاجة الى شروح اخرى مستعينا في ذلك بالعبارات المقتضبة والواضحة .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nإشراقة الحكمة\r\nترجمه و شرح نهاية الحكمة للعلامة السيد محمد حسين الطباطبائي\r\nالمجلد الأول\r\nمحسن دهقاني\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 802 ","page_number":802},
  {"content":"\r\n . \r\n","description":"","footnote":"","page_name":" 803 ","page_number":803},
  {"content":"\r\n . \r\n\r\n","description":"","footnote":"","page_name":" 804 ","page_number":804}
  ]