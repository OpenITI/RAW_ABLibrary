[
  {"content":"\r\n\r\nاصول فقه شيعه\r\nدرسهاى خارج اصول\r\nمرجع عاليقدر تشيع حضرت آية الله العظمى فاضل لنكرانى دام ظله\r\nجلد اول\r\nتقرير ، تحقيق وتنظيم\r\nحجج اسلام\r\nمحمود ملكى اصفهانى وسعيد ملكى اصفهانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nملكى اصفهانى ، محمود ، 1339 - محرر .\r\nاصول فقه شيعه : درسهاى خارج اصول مرجع عاليقدر تشيع حضرت آية الله العظمى فاضل لنكرانى دام ظله / تقرير ، تحقيق وتنظيم محمود ملكى اصفهانى وسعيد ملكى اصفهانى . -\r\nقم : مركز فقهى ائمه اطهار عليهم السلام ، 1381 -\r\nج : نمونه .\r\n( ج 1 ) ISBN : 964 - 7709 - 03 - X\r\n( دوره ) ISBN : 964 - 7709 - 02 - 1\r\nفهرست نويسى براساس اطلاعات فيپا .\r\nاين كتاب تقرير بيانات درسهاى خارج اصول آية الله العظمى فاضل لنكرانى است .\r\nكتابنامه .\r\n1 . اصول فيه شيعه . الف . فاضل موحدى لنكرانى ، محمد ، 1310 -\r\nب . ملكى اصفهانى ، سعيد ، 1344 - . محرر همكار . ج . مركز فقهى ائمه اطهار عليهم السلام . د . عنوان . ه‍ . عنوان : [ تقرير 
  ] درسهاى خارج اصول مرجع عاليقدر تشيع حضرت آية الله العظمى فاضل لنكراني .\r\n6 الف 7 م / 8 / 159 BP\r\n312 / 297\r\nاصول فقه شيعه ( جلد اول )\r\n( درسهاى خارج اصول حضرت آية الله العظمى فاضل لنكرانى دام ظله )\r\nتأليف : محمود ملك اصفهانى وسعيد ملكى اصفهانى\r\nناشر : مركز فقهى ائمه اطهار عليهم السلام\r\nحروفچينى وصفحه آرايى : سيد صلاح موسوى\r\nنوبت چاپ : اول - تابستان 1381\r\nچاپ : قدس ، قم\r\nشمارگان : 1500 جلد\r\nقيمت : دورهء 6 جلدى 16000 تومان\r\nحق چاپ محفوظ است\r\nشابك : 964 - 7709 - 03 - X\r\nISBN : 964 - 7709 - 03 - X\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nاللهم كن لوليك الحجة بن الحسن صلواتك عليه وعلى آبائه في هذه الساعة و في كل ساعة وليا وحافظا وقائدا وناصرا و دليلا وعينا حتى تسكنه ارضك طوعا وتمتعه فيها طويلا\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n . \r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\nعلم اصول فقه ، در بين علوم اسلامى از مقام و منزلتى رفيع برخوردار است و اهميّت آن بر كسى پوشيده نيست ، چون اين علم ، قواعدى است كه براى استنباط احكام شرعى مهيّا شده و تنها علمى است كه با اين هدف تأسيس شده است . روشن است كه دستيابى به احكام شرعى ، مقدّمه براى عمل به آنها و تأمين سعادت دنيا و آخرت براى هر انسان است . از اين رو بر مجتهد لازم است اين قواعد را مورد توجّه قرار داده و به بحث و بررسى پيرامون آنها بپردازد و حدود و ثغور هركدام را مشخص كرده و در استنباط احكام شرعى از آنها استفاده كند . اين قواعد ، قبل از اين كه به صورت علم مستقلى تدوين شود ، در كتاب و سنت وجود داشته و در مقام استنباط ، مورد استفاده قرار مىگرفته است . هرچند در اوايل امر ، به صورت قواعدى بسيط بوده و به مرور زمان توسعه پيدا كرده است . بر اين اساس ، جمعى از بزرگان شيعه اقدام به جمع‌آورى رواياتى نموده‌اند كه در\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nارتباط با قواعد علم اصول مىباشد و آنها را در كتب مستقلى تدوين نموده‌اند . از جملهء\r\nآنها كتاب الفصول المهمّة في أُصول الأئمّة ، تأليف محدّث بزرگوار ، محمد بن حسن ابن على بن حرّ عاملى رحمه الله ( م 1104 ) « 1 »  و كتاب الاصول الأصليّة ، تأليف علّامهء محدّث سيّد عبد الله بن سيّد محمد رضا حسينى شبّر رحمه الله ( م 1242 ) ، و كتاب اصول آل الرسول ، تأليف سيّد ميرزا محمد هاشم بن ميرزا زين العابدين موسوى خوانسارى رحمه الله ( م 1318 ) مىباشد . استفاده از قواعد اصول فقه ، حتى در زمان أئمّه عليهم السلام نيز بين اصحاب آن بزرگواران متداول بوده است ، زيرا : اوّلًا : در زمان أئمّه عليهم السلام نيز اين گونه نبوده است كه همهء شيعيان دسترسى به آن بزرگواران داشته باشند ، بلكه بسيارى از شيعيان كه در بلاد دوردست زندگى مىكردند ، ناچار بودند احكام شرعى خود را از اصحاب و شاگردان أئمّه عليهم السلام دريافت كنند . اصحاب أئمّه عليهم السلام نيز با توجه به آنچه از آن بزرگواران فرا گرفته بودند ، به پاسخ گويى سؤالات مردم مىپرداختند و در مورد مسائل مستحدثه‌اى كه براى آنان پيش مىآمد ، بحث و بررسى مىكردند . بديهى است كه در بين روايات أئمّه عليهم السلام وجود عام و خاص ، مطلق و مقيّد و روايات متعارض را نمىتوان انكار كرد و اصحاب أئمّه عليهم السلام براى پاسخ گويى به سؤالات مردم ناچار بودند بين روايات جمع كرده و تعارض آنها را بر طرف كنند . ثانياً : اخبار علاجيّه‌اى كه در ارتباط با رفع تعارض وارد شده ، داراى اطلاق بوده و زمان خود أئمّه عليهم السلام را نيز شامل مىشود . ثالثاً : أئمّه عليهم السلام معمولًا تحت مراقبت شديد حكومت‌هاى جائر يا در زندان‌هاى آنان بودند و حتّى شيعيانى كه با أئمّه عليهم السلام در يك شهر زندگى\r\n\r\n","description":"","footnote":" ( 1 ) - صاحب كتاب وسائل الشيعة . ","page_name":" 22 ","page_number":22},
  {"content":"\r\n\r\nمىكردند ، نمىتوانستند آزادانه با آنان ارتباط برقرار كنند و مشكلات خود را با آنان در ميان بگذارند . ترديدى نيست كه در چنين شرايطى ، شيعه براى پاسخ سؤالات خود به نوعى اجتهاد پناه مىبرده است . رابعاً : أئمّه عليهم السلام از طرفى به بزرگان اصحاب خود دستور مىدادند كه در مقام فتوا\r\nدادن قرار گرفته و به پاسخ گويى سؤالات مردم بپردازند و از طرفى مردم را به آنان ارجاع مىدادند . امام صادق عليه السلام به ابان بن تغلب فرمود : اجلس في مسجد المدينة و أفت للناس فإنّي أُحبّ أن يُرى في شيعتي مثلك . « 1 »  عبد العزيز بن مهتدى مىگويد : به امام رضا عليه السلام عرض كردم : إنّي لا ألقاك كلّ وقت ، فعمّن آخذ معالم دينى ؟ قال : خذ عن يونس بن عبد الرحمن . « 2 » \r\n\r\nاولين تصنيف در علم اصول :\r\nمرحوم سيد حسن صدر در كتاب تأسيس الشيعة مىگويد : اولين كسى كه در علم اصول تصنيف كرده ، هشام بن حكم ( م 179 ) است . ايشان كتاب الألفاظ و مباحثها را تصنيف كرد ، كه مهم‌ترين مباحث علم اصول است . سپس يونس بن عبد الرحمن كتاب اختلاف الحديث و مسئله را تصنيف كرد كه در ارتباط با تعارض خبرين و مسائل تعادل و ترجيح در خبرين متعارضين است . ايشان اين كتاب را از امام كاظم عليه السلام روايت كرده است . « 3 » \r\n\r\n","description":"","footnote":" ( 1 ) - مستدرك الوسائل ، ج 17 ، ص 315  ( 2 ) - بحار الأنوار ، ج 2 ، ص 251  ( 3 ) - تأسيس الشيعة ، ص 310 و 311 ","page_name":" 23 ","page_number":23},
  {"content":"\r\n\r\nبنابراين آنچه از كتاب الأوائل سيوطى نقل شده و اوّلين مصنّف علم اصول را شافعى - از علماى اهل سنت - مىداند ، غير قابل قبول است ، زيرا شافعى ، متأخر از هشام بن حكم و يونس بن عبد الرحمن است .\r\n\r\nاولين كسى كه علم اصول را در مقام استنباط به كار گرفت :\r\nظاهراً اوّلين كسى كه در مقام استنباط ، به علم اصول توجّه كرده و برآن استناد كرده ، شيخ بزرگوار حسن بن على بن أبي عقيل رحمه الله - معاصر مرحوم كلينى و على بن\r\nبابويه و از مشايخ جعفر بن محمد بن قولويه و شيخ مفيد - مىباشد . ابن ابى عقيل اوّلين كسى است كه فقه را تهذيب كرد و نظر و استنباط را به كار گرفت و در ابتداى غيبت كبرى ، بحث از اصول و فروع را تنقيح كرد و به آن قوام بخشيد و كتاب المتمسك بحبل آل الرسول را در فقه تأليف كرد . سپس اين روش توسط ابن جنيد اسكافى رحمه الله ادامه يافت . ابن جنيد ، از چهره‌هاى سرشناس طايفهء اماميّه و از بزرگان شيعه و افاضل قدماى اماميه است .\r\nتصنيفات ابن جنيد به حدود پنجاه كتاب مىرسد . از جملهء آنها كتاب كشف التمويه و الإلباس على اغمار الشيعة في أمر القياس و كتاب إظهار ما ستره أهل العباد من الرواية عن أئمّة العترة في أمر الاجتهاد است . و نيز ايشان كتاب تهذيب الشيعة لأحكام الشريعة را تصنيف كرد كه دربردارنده جميع مباحث فقه است و حدود بيست جلد مىباشد . پس از اين دو بزرگوار ، نوبت به شيخ جليل القدر محمد بن محمد بن نعمان معروف به شيخ مفيد رحمه الله ( م 413 ) رسيد . ايشان كتابى در اصول فقه تأليف كرد كه با وجود اختصار ، دربردارندهء مباحث مهمّ علم اصول مىباشد . سپس نوبت به سيّد مرتضى رحمه الله ( م 436 ) معروف به علم الهدى و شيخ طايفه ابو جعفر محمد بن حسن طوسى رحمه الله ( م 460 ) رسيد . اين دو بزرگوار ، از شاگردان شيخ مفيد و\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاز اركان طايفهء اماميّه و افراد زبردست در فنون مختلف اسلامى و داراى تأليفات با ارزش و تصنيفات گران‌سنگ در اكثر علوم اسلامى مىباشند . سيّد مرتضى كتاب الذريعة إلى اصول الشريعة و شيخ طوسى كتاب عدّة الاصول را تأليف كردند . سيّد بحر العلوم رحمه الله مىگويد : « كتاب عدّة الاصول ، بهترين كتابى است كه در علم اصول تصنيف شده است » . جلالت شأن ، عظمت مقام ، كثرت تأليفات و استنباطات و فتاواى شيخ طوسى رحمه الله به حدّى بود كه احدى از شاگردان ايشان جرأت نقد نظريّات او را پيدا نكردند و پس از\r\nايشان ، استنباط و اجتهاد به ركود و خاموشى گراييد . اين حالت به همين شكل ادامه پيدا كرد تا نوبت به محمد بن ادريس حلّى رحمه الله ( م 598 ) صاحب كتاب السرائر رسيد . ابن ادريس بحث و انتقاد را زنده كرد و باب استنباط و اجتهاد را - پس از ركود و انسداد - گشود . پس از ابن ادريس ، نوبت به محقّق حلّى رحمه الله ( م 676 ) صاحب كتاب شرايع الإسلام و سپس نوبت به علّامهء حلّى رحمه الله ( م 726 ) رسيد . اين دو بزرگوار - كه به « فاضلان » معروفند - اساس بحث و استدلال را استحكام بخشيدند و در فقه و اصول كتاب‌هاى زيادى تأليف كردند . محقّق حلّى كتاب‌هاى نهج الوصول إلى معرفة الاصول و معارج الاصول را در زمينهء علم اصول تأليف كرد . علّامهء حلّى نيز كتاب‌هاى بسيارى تأليف كرد كه مهم‌ّترين آنها كتاب نهج الوصول إلى علم الاصول است . سپس جمعى از بزرگان اصحاب - مانند فخر المحقّقين رحمه الله ( م 771 ) ، فرزند علّامهء حلّى - به شرح كتاب نهج الوصول إلى علم الاصول پرداختند و اين كتاب تا زمان شهيد ثانى رحمه الله محور درس و بحث علما بود . سپس شهيد ثانى رحمه الله ( م 965 ) كتاب تمهيد القواعد و شيخ جمال الدين حسن رحمه الله ( م 1011 ) - فرزند شهيد ثانى - كتاب معالم الدّين را تأليف كردند . اين كتاب به جهت تعبير سليس و جمع زيبا و سهولت استفادهء از آن ، تا زمان ما محور درس و بحث در\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nابتداى شروع در علم اصول قرار گرفته است . به‌همين‌جهت مورد اقبال علما قرار گرفت و شروح و حواشى متعدّدى برآن نوشته شد ، كه بهترين آنها كتاب هداية المسترشدين تأليف شيخ محمد تقى اصفهانى رحمه الله ( م 1248 ) - برادر صاحب فصول - است . و نيز در همين دوره ، مرحوم محقّق قمى ( م 1231 ) كتاب قوانين الاصول و مرحوم شيخ محمد حسين اصفهانى ( م 1250 ) كتاب الفصول الغرويّة في الاصول الفقهيّة را تأليف كردند . با توجّه به مقدّميّت علم اصول براى علم فقه و عدم موضوعيّت آن ، به نظر مىرسد در اين دوره بيش از حدّ نياز به علم اصول توجّه شده است .\r\nتا اين كه نوبت به شيخ انصارى رحمه الله ( م 1281 ) و پس از او نوبت به مرحوم محقّق خراسانى ( م 1329 ) رسيد . « 1 »  شيخ انصارى كتاب فرائد الاصول معروف به « الرسائل » و محقّق خراسانى كتاب كفاية الاصول را تأليف كردند . اين دو بزرگوار ، تنقيح و تهذيب و ترتيب مطالب را به نحو زيبا و اعجاب‌آور انجام دادند . به گونه‌اى كه اين دو كتاب به عنوان كتاب درسى حوزه‌هاى علميّه قرار گرفته و شروح و حواشى متعدّدى بر آنها نگاشته شد . پس از آن جمعى از بزرگان شاگردان شيخ انصارى و محقّق خراسانى به تدقيق و تحقيق در نظريّات ايشان پرداخته و تأليفات و نظريّات با ارزشى را ارائه كردند كه بلندى مرتبهء آنها را نمىتوان انكار كرد . از جملهء اين افراد مىتوان شيخ على قوچانى ( م 1333 ) ، ميرزا ابو الحسن مشكينى ( م 1358 ) ، شيخ محمد حسين غروى اصفهانى معروف به « كمپانى » ( م 1361 ) ، شيخ عبد الكريم حائرى ( م 1355 ) ، شيخ ضياء الدّين عراقى ( م 1361 ) ، حاج آقا حسين بروجردى ( م 1380 ) ، ميرزا حسين نائينى ( م ) ، - كه درود و رحمت خداوند بر همهء آنان باد - را نام برد .\r\n\r\n","description":"","footnote":" ( 1 ) - محقّق خراسانى ، از شاگردان شيخ انصارى است . ","page_name":" 26 ","page_number":26},
  {"content":"\r\n\r\nسپس نوبت به طبقهء بعدى رسيد كه از جملهء آنان حضرت امام خمينى رحمه الله ( م 1367 ه . ش ) و مرحوم آيت الله خويى ( م 1413 ) مىباشند . اين دو بزرگوار با دقّت و موشكافىهاى عالمانه علم اصول را رونقى تازه بخشيدند و در زمينهء مسائل اصولى ، نظريّات با ارزشى ارائه نمودند . پس از آن نوبت به بزرگان ديگرى رسيد كه از جملهء آنان فقيه اهل بيت عليهم السلام و اصولى متبحّر ، حضرت آيت الله العظمى فاضل لنكرانى « دام ظلّه » است . آيت الله العظمى فاضل لنكرانى « دام ظلّه » ، از شاگردان مبرّز مرحوم آيت الله بروجردى و حضرت امام خمينى رحمه الله مىباشند و در روش بحث اصولى ، تحت تأثير اين دو استاد بزرگوار خويش قرار گرفته‌اند .\r\nايشان همانند استادان بزرگوار خود ، مطالب را از اصل مورد ملاحظه قرار داده و به ريشه‌يابى اساس آن مىپردازند . به‌همين‌جهت ، گاهى با مناقشه در اساس مسئله ، نوبت به فروع مترتب برآن نمىرسد .\r\n\r\nاما مبانى مهمى كه ايشان مبتكر آن بوده يا به تبعيّت از بزرگان ديگر اختيار كرده‌اند ،\r\nبسيار است كه در ذيل به بعضى از آنها اشاره مىكنيم :\r\n\r\n1 - موضوع علم اصول :\r\nمشهور - كه از جملهء آنان محقّق قمى رحمه الله صاحب قوانين است - موضوع علم اصول را ادلّهء اربعه با وصف دليليت اين ادلّه مىدانند . صاحب فصول رحمه الله كلام مشهور و محقّق قمى رحمه الله را مورد اشكال قرار داده مىگويد :\r\nراه حلّ اين است كه وصف « كونها حجة » را از موضوع علم اصول برداشته و موضوع را « ذات ادلّهء اربعه » قرار دهيم . مرحوم آخوند با توجّه به اينكه موضوع علم را « جامع بين موضوعات مسائل آن علم » مىداند و ارتباط بين موضوع علم و موضوعات مسائل ، ارتباط بين كلّى و افراد و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nطبيعى و مصاديق است ، موضوع علم اصول را قدر جامع بين موضوعات مسائل علم اصول مىداند . و مىفرمايد : « لازم نيست اين قدر جامع داراى عنوان و نام مشخصى باشد » . امام خمينى رحمه الله كلام مرحوم آخوند را مورد اشكال قرار داده مىفرمايد : در مورد علومى كه منزوى هستند مىتوان چنين حرفى زد ولى در رابطه با علمى كه اين‌همه مورد توجّه بزرگان بوده ، نمىتوان اين‌گونه حرف زد . مرحوم آيت اللَّه بروجردى با توجه به اين كه موضوع علم را « جامع بين محمولات » مىداند ، موضوع علم اصول را عنوان « الحجة في الفقه » مىداند . امام خمينى رحمه الله اگرچه مبناى مرحوم بروجردى در مورد موضوع علم - يعنى جامع بين محمولات - را نپذيرفت ، بلكه موضوع علم را « جامع بين موضوعات مسائل »\r\nدانست ، ولى در مورد موضوع علم اصول ، نظريهء مرحوم بروجردى را پذيرفته و معتقد است : موضوع علم اصول ، عنوان « الحجة في الفقه » است ، امّا با توجّه به اينكه « حجّة » در مسائل علم اصول به عنوان محمول قرار مىگيرد و ايشان موضوع علم را « جامع بين موضوعات مسائل » مىداند براى تطبيق عنوان « حجّة » بر « جامع بين موضوعات مسائل » مىفرمايد : مسائل علم اصول ، از مسائل واقعى تكوينى - مثل « زيد قائم » - نيست كه ما مجبور باشيم « زيد » را موضوع و « قائم » را محمول بدانيم . بلكه از امور اعتبارى است ، به‌همين‌جهت فرقى بين « خبر الواحد حجّة » و « الحجّة خبر الواحد » نيست . بلكه چه‌بسا موضوع قرار دادن « حجّة » بهتر از محمول قرار دادن آن باشد ، زيرا خداوند متعال براى احكام و قوانين خود ، حجّت‌هايى در اختيار ما قرار داده و آنچه براى ما مجهول است ، مصاديق اين حجّت‌هاست . و ما از طريق علم اصول مىخواهيم به اين مصاديق برسيم ، مثلًا نمىدانيم آيا اين حجّت در ضمن خبر واحد تعيّن دارد يا نه ؟\r\nپاسخ قائلين به حجّيت خبر واحد ، مثبت و پاسخ منكرين حجيت ، منفى است . حضرت استاد « دام ظلّه » ضمن پذيرفتن اصل نظريّهء مرحوم بروجردى ، اشكال\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nامام خمينى رحمه الله به مرحوم بروجردى را نيز پذيرفته ولى راه حلّ امام خمينى رحمه الله را مورد مناقشه قرار داده مىفرمايد : ما هيچ انگيزه‌اى نداريم كه مسألهء اصولى را قلب كرده و مثلًا به جاى « خبر الواحد حجّة » بگوييم : « الحجّة خبر الواحد » ، بلكه با باقى ماندن مسئله بر اصل خود مىگوييم : « حجّةٌ » در مسألهء « خبر الواحد حجّةٌ » غير از « الحجّة في الفقه » است زيرا « حجّةٌ » در مسألهء اصولى داراى تنوين نكره است و به معناى « واحدٌ من مصاديق الحجّة » مىباشد ، ولى در « الحجّة في الفقه » ، طبيعى و كلّىِ حجّت مطرح است . در اين صورت ، مصداقيت « خبر الواحد » نسبت به « الحجّة في الفقه » قوىتر از مصداقيت « حجّةٌ » نسبت به « الحجّة في الفقه » است چون مراد از « الحجّة في الفقه » حجّت‌هاى روشن و واضح است ، نه حجّت مبهم . مثل اينكه بگوييم : موضوع علم اصول « الحجّة الواضحة في الفقه » است . و اگر ما چنين تعبيرى را به كار ببريم ، « خبر الواحد » به عنوان مصداق « الحجّة الواضحة » است و « حجّةٌ » مصداق آن\r\nنمىباشد . زيرا « حجّةٌ » همراه با تنوين نكره است و به معناى « أحد الحجج » و داراى ابهام است و تعيّن ندارد و براى ما روشن نيست .\r\n\r\n2 - تعريف علم اصول :\r\nبراى علم اصول ، تعاريفى ذكر كرده‌اند : مشهور معتقدند : علم اصول ، علم به قواعد ممهَّده براى استنباط احكام شرعى است . مرحوم آخوند ، عقيده دارد تعريف مشهور « ظنّ انسدادى بنا بر حكومت » و « اصول عمليه جارى در شبهات حكميه » را شامل نمىشود . لذا در تعريف علم اصول فرموده است : « الأولى تعريفه بأنّه صِناعة يعرف بها القواعد التي يمكن أن تقع في طريق استنباط الأحكام أو التي ينتهى إليها في مقام العمل » . تعريف مرحوم آخوند ، مورد اشكال بزرگانى چون محقق اصفهانى رحمه الله ، مرحوم\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنائينى و امام خمينى رحمه الله واقع شده است . بر اين اساس ، محقق نائينى رحمه الله در تعريف علم اصول فرموده است : « علم اصول ، علم به كبرياتى است كه اگر صغريات را به آنها ضميمه كنيم ، حكم كلّى الهى استنتاج مىشود » . يكى از اشكالات وارد بر تعريف مرحوم نائينى اين است كه اين تعريف ، شامل بعضى از قواعد فقهيه نيز مىشود . محقق عراقى رحمه الله در تعريف علم اصول فرموده است : قواعد اصولى قواعدى هستند كه يكى از خصوصيات زير را - به طريق منع خلو - دارا باشند : 1 - راه را براى تشخيص حكم باز مىكنند . 2 - وظيفهء عملى مكلّف را مشخص مىكنند . 3 - كيفيت تعلّق حكم به موضوع خود را مشخص مىكنند .\r\nاين تعريف نيز مورد اشكال امام خمينى رحمه الله و ديگران واقع شده است . آيت‌اللَّه خويى رحمه الله در تعريف علم اصول فرموده است : علم الاصول هو العلم بالقواعد التي تقع بنفسها في طريق استنباط الأحكام الشرعيّة الكليّة الإلهية من دون حاجة إلى ضميمة كبرى أو صغرى أُصولية اخرى إليها . يكى از اشكالات اين تعريف اين است كه اين كه اين تعريف مستلزم دور است ، زيرا علم ما به كبراى اصوليه متوقّف بر علم به تعريف علم اصول و علم به تعريف علم اصول ، متوقّف بر علم به كبراى اصوليه است . امام خمينى رحمه الله در تعريف علم اصول فرموده است : علم الاصول هو القواعد الآلية التي يمكن أن تقع كبرى استنتاج الأحكام الكلّية الفرعيّة الإلهيّة أو الوظيفة العمليّة .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nحضرت استاد « دام ظلّه » ضمن ردّ اشكالات تعريف امام خمينى رحمه الله و پذيرفتن اشكالات وارد بر ساير تعاريف ، به دفاع از تعريف امام خمينى رحمه الله پرداخته و تعريف ايشان را بهترين و محكم‌ترين تعاريف براى علم اصول مىدانند .\r\n\r\n3 - ثواب و عقاب در واجب نفسى و غيرى :\r\nيكى از مسائلى كه در كفايه و كتب اصولى ديگر ، در ذيل بحث واجب نفسى و غيرى مطرح شده مسألهء ثواب و عقاب در واجب نفسى و غيرى است . مرحوم آخوند مىفرمايد : يكى از فرق‌هاى واجب نفسى و غيرى اين است كه در واجب نفسى ، ثواب و عقاب مطرح است ولى در واجب غيرى مطرح نيست . در اينجا در رابطه با طهارات سه‌گانه ، نسبت به امورى كه مشروط به اين طهارات است اشكال مهمّى مطرح شده و آن اين است كه واجبات غيريه ، از واجبات توصّليه مىباشند و قصد قربت در آنها اعتبار ندارد ، زيرا واجبات غيريه ، وجودشان كالعدم است و چيزى كه وجودش كالعدم است نمىتواند مقرّب باشد . درحالىكه\r\nطهارات سه‌گانه با وجود اينكه واجب غيرى هستند ، قصد قربت در آنها معتبر است . حضرت استاد « دام ظلّه » در اينجا تحقيق مبسوطى در زمينهء ثواب و عقاب مطرح كرده سپس به بررسى اشكال فوق پرداخته مىفرمايد : بعضى از محقّقين خواسته‌اند راهى براى اثبات عباديت طهارات سه‌گانه درست كنند . مرحوم عراقى خواسته است از راه امر غيرى عباديت طهارات سه‌گانه را درست كند . مرحوم نائينى معتقد است : « امر ، همان‌طور كه نسبت به اجزاء انبساط و تبعّض پيدا مىكند ، نسبت به شرايط هم انبساط و تبعّض پيدا كرده و هر شرطى به تنهايى متعلّق بعض الامر قرار مىگيرد ، در نتيجه امر متعلّق به شرايط ، همان امر نفسى متعلّق\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبه مأمور به است و عباديت شرايط را درست مىكند » . بعضى نيز از راه ديگر وارد شده‌اند . حضرت استاد « دام ظلّه » پس از ردّ راه‌هاى مذكور ، راه حلّى ارائه كرده مىفرمايد :\r\nمستشكل و كسانى كه در مقام جواب از اشكال برآمدند اين مطلب را مسلّم گرفتند كه « عبادت نياز به امر دارد ، زيرا عبادت ، قصد قربت مىخواهد » . در حالى كه ما نيازى به مطرح كردن امر نداريم تا دچار اشكال شويم . اگر قصد قربت به معناى انجام عمل به داعى امر متعلّق به آن باشد ، براى عباديت عبادت ، نياز به امر داريم . اما اگر قصد قربت به معناى « إتيان الشيء بداعي كونه مقرّباً للعبد إلى مقام المولى » يا « بداعي كونه حسناً » و يا « بداعي كونه ذا مصلحة » باشد ، عباديت ، نيازى به امر نخواهد داشت . بر اين راه ، هيچ‌يك از تالى فاسدهاى راه‌هاى ديگر وارد نمىشود . ثمرهء فقهى اين راه در فرق وضوى قبل از وقت و وضوى بعد از وقت ، در تعلّق و عدم تعلّق امر غيرى ظاهر مىشود - البته در صورتى كه امر غيرى را بپذيريم - .\r\nوضوى قبل از وقت ، متعلّق امر غيرى واقع نشده است زيرا قبل از وقت ، امر نفسى به ذى المقدّمه تعلّق نگرفته است . امّا وضوى بعد از وقت - بنا بر قول به وجوب مقدّمه - متعلّق امر غيرى واقع شده است . و تعلّق و عدم تعلّق امر غيرى ارتباطى به عباديت وضو ندارد .\r\n\r\n4 - ثمرهء بحث صحيح و اعم :\r\nدر ارتباط با ثمرهء بحث صحيح و اعم گفته شده است : صحيحى در صورت شك در جزئيت و عدم جزئيت چيزى نمىتواند - براى رفع جزئيت - به اطلاقات لفظيّه تمسك كند ولى اعمّى مىتواند . بر اين ثمره ، سه اشكال وارد شده است كه اگر بتوان از\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآنها جواب داد ، ثمره بسيار مهمى حفظ خواهد شد و الّا بحث صحيح و اعم ثمره‌اى نخواهد داشت جز مثال نذر - كه مرحوم آخوند مطرح كرده است - و اين هم نمىتواند به عنوان ثمرهء يك مسئله اصولى مطرح شود . حضرت استاد « دام ظلّه » اشكالات مذكور را مورد مناقشه قرار داده و به دفاع از نظريّهء مذكور پرداخته مىفرمايد : در فقه ، آثار زيادى بر اين ثمره مترتب شده است .\r\n\r\n5 - اقسام امر :\r\nمرحوم آخوند اوامر را بر سه قسم مىداند : 1 - امر واقعى اوّلى ، مثل « صلّ مع الوضوء » در خطاب به واجد الماء . 2 - امر واقعى ثانوى يا امر اضطرارى ، مثل « صلّ مع التيمّم » در خطاب به فاقد الماء . 3 - امر ظاهرى ، مثل « صلّ مع استصحاب الطهارة » در خطاب به كسى كه شاك است و اصل عملى استصحاب در مورد او جريان پيدا مىكند . امام خمينى رحمه الله - به تبعيّت از مرحوم آيت الله بروجردى - اين كلام مرحوم آخوند\r\nرا مورد مناقشه قرار داده مىفرمايد : ما وقتى ادلّهء اين احكام را به‌ضميمهء ادلّهء شرايط و خصوصيّات معتبر در اين‌ها ملاحظه مىكنيم ، اصلًا مسألهء تعدّد امر مطرح نيست . امر « أقيموا » به طبيعت صلاة ، به‌صورت خطاب به همه متوجه شده است . و اختلافى كه بين واجد ماء و فاقد ماء و شاك در بقاء وضو وجود دارد ، در ارتباط با امر نيست بلكه در ارتباط با خصوصيّاتى است كه در متعلّق امر دخالت دارد ، يعنى ما امرى به نام امر اضطرارى نداريم ، « صلّ مع التيمّم » نداريم ، بلكه در مقابل « أقيموا الصّلاة » يك آيه داريم كه مىفرمايد : « يا أيّها الّذينَ آمنوا إذا قُمتم إلى الصّلاة . . . » « 1 »  ، اين آيه\r\n\r\n","description":"","footnote":" ( 1 ) - المائدة : 6 ","page_name":" 33 ","page_number":33},
  {"content":"\r\n\r\nشامل همه مىشود ، عنوانش « إذا قمتم إلى الصّلاة » است بدون فرق بين واجد ماء و فاقد ماء . ولى مىگويد : وقتى خواستيد آن نماز مأمور به عمومى را انجام دهيد ، در درجهء اوّل وضو بگيريد و اگر آب نبود تيمّم كنيد . آيا اين معنايش اين است كه در مورد تيمّم امر خاصى داريم ؟ خير ، آيه مىخواهد بگويد : اين صلاة مأمور به نسبت به جميع ، خصوصيتش اين است كه اگر انسان واجد الماء باشد بايد وضو بگيرد و اگر فاقد الماء شد بايد تيمّم كند . اين مسئله به واجد الماء و فاقد الماء تمام نمىشود بلكه در مورد حالات مختلفى كه در اجزاء نماز وجود دارد - مثل نماز نشسته ، خوابيده و . . . - نيز مطرح است . آيا ما مىتوانيم ملتزم شويم كه براى هريك از حالات مختلف نماز و اجزاء آن ، امر مستقلى وجود دارد ؟ در ارتكاز متشرّعه هم اين معناست كه اگر از واجد الماء سؤال كنند شما چه تكليفى را امتثال مىكنيد ؟ مىگويد : تكليف « أقيموا الصلاة » را ، و اگر از فاقد الماء هم اين سؤال را بپرسند ، همين جواب را خواهد داد . همين‌طور در تمام حالات مختلف نماز ، نسبت به شرايط و اجزاء نماز ، همهء مكلّفين خود را امتثال‌كنندهء « أقيموا الصّلاة » مىدانند .\r\nدر اوامر ظاهريه نيز همين‌طور است . مثلًا در باب استصحاب ، صحيحهء زراره وقتى مىخواهد مسألهء استصحاب را بيان كند ، لحنش اين است كه با توجه به آيهء شريفهء « يا أيّها الّذين آمنوا إذا قمتم إلى الصّلاة . . . » « 1 »  مىگويد : « كسى كه يقين به وضو داشته و الآن شك در بقاء دارد ، نبايد يقين را با شك نقض كند » يعنى « او الآن با وضوست » . صحيحهء زراره مىخواهد بگويد : « همان شرطيتى را كه آيهء وضو براى وضو مطرح مىكند ، براى او حاصل است و لازم نيست وضوى ديگرى\r\n\r\n","description":"","footnote":" ( 1 ) - المائدة : 6 ","page_name":" 34 ","page_number":34},
  {"content":"\r\n\r\nتحصيل كند » . ادلّهء امارات نيز - كه آنها هم به‌عنوان اوامر ظاهريه مطرحند - نمىخواهند تكليفى غير از تكليف واقعى جعل كنند . لذا نمىتوان مسألهء تعدّد اوامر و تنوّع آنها را - آن‌گونه كه مرحوم آخوند و جماعت ديگرى مطرح كردند - پذيرفت . حضرت استاد « دام ظلّه » اين نظريّه را پذيرفته‌اند .\r\n\r\n6 - انحلال و عدم انحلال خطابات عامّه :\r\nيكى از مسائل مورد بحث در اصول اين است كه آيا خطابات عامه - مثل « أقيموا الصلاة » - به تعداد افراد مكلفين ، انحلال پيدا مىكند ؟ يا اين كه چنين انحلالى وجود ندارد و بيش از يك خطاب عام وجود ندارد . حضرت استاد « دام ظلّه » مىفرمايد : در اينجا قرينه‌اى وجود دارد كه در خطابات عامّه ، مسألهء انحلال وجود ندارد . آن قرينه اين است كه ما مىدانيم افرادى با اين خطابها مخالفت مىكنند كه ما از اين افراد به « عاصى » تعبير مىكنيم . و « عاصى » به كسى گفته مىشود كه تكليف متوجه او شده و او مخالفت كرده باشد . و در حقيقت ، توجّه تكليفْ در معناى عصيان اخذ شده است . بنابراين از عنوان « عاصى » كشف مىكنيم كه همان‌طور كه تكليفْ متوجه غير عصاة - يعنى اطاعت‌كنندگان - شده ،\r\nمتوجّه عصاة هم گرديده است . در حالى كه اگر انحلال در كار بود ، بايد ملتزم شويم كه عصاة ، مكلّف نيستند ، زيرا خداوند مىداند كه اين افراد تكليف را امتثال نمىكنند و توجّه تكليف به عاصى ، با علم مولا به عصيان ، صحيح نيست . اين مسئله ، نه تنها در مسألهء ترتب بلكه در موارد ديگر نيز مورد ابتلاست . كه در اينجا به دو مورد آن اشاره مىكنيم : 1 - « مسألهء تكليف كفّار نسبت به فروع » . كفّار ، همان گونه كه مكلّف به اصولند\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nنسبت به همهء فروع دين هم مكلّف مىباشند . اگر تكاليف عامّه ، انحلال پيدا كند ، تكليفى كه از اين انحلال متوجه كفّار مىشود لغو خواهد بود ، زيرا او معتقد به چيزى نيست تا بخواهد با مخاطب قرار گرفتن به خطاب وجوبى آن را انجام دهد . اما اگر انحلال را نپذيرفتيم چنين مشكلى وجود نخواهد داشت . مخصوصاً با توجه به اين كه مسألهء كفر ، منحصر به تيره و نژاد خاصى نيست كه بتوان آن تيره يا نژاد را به‌گونه‌اى از خطابات عامّه خارج كرد . لذا چاره‌اى جز خطابات عامّه نيست . 2 - « مسألهء تنجّز علم اجمالى » . مرحوم شيخ انصارى و مرحوم آخوند مىفرمايند : يكى از شرايط تنجّز علم اجمالى اين است كه در شبههء محصوره ، بايد اطراف علم اجمالى مورد ابتلاى انسان باشد . و تكليفْ نسبت به آن موردى كه خارج از ابتلاى انسان است لغو مىباشد . حضرت استاد « دام ظلّه » مىفرمايد : اين حرف در صورتى صحيح است كه در مورد خطابات عامّه قائل به انحلال شويم . امّا اگر مسألهء انحلال را نپذيرفتيم ، ضرورتى براى شرطيت ابتلا وجود ندارد . بله ، بيان اين دو بزرگوار در مورد خطابات خاصّه صحيح است در حالى كه بحث ما در ارتباط با خطابات عامّه است .\r\n\r\n7 - نفى شرطيت علم و قدرت نسبت به تكليف :\r\nمشهور اين است كه تكاليف داراى شرايطى عامّه است كه حد اقل دو شرط آن مربوط به عقل است : علم و قدرت . آنچه از اين عبارت فهميده مىشود اين است كه علم و قدرت ، مانند ساير شرايط تكليف هستند . يعنى همان‌طور كه استطاعتْ شرط وجوب حجّ و دخول وقت شرط\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبراى وجوب صلاة است ، در مورد علم و قدرت نيز همين‌طور است . اگر قدرت و علم وجود نداشته باشد ، تكليف هم منتفى مىشود . با اين تفاوت كه استطاعت و دخول وقت ، از شرايط شرعى و علم و قدرت از شرايط عقلى مىباشند . ولى از نظر كيفيت و نحوهء شرطيت فرقى بين آنها وجود ندارد . حضرت استاد « دام ظلّه » مىفرمايد : در مورد شرايط شرعى ، ما تابع دليل هستيم و كارى به حكم عقل نداريم . امّا در مورد شرايط عقلى اين‌گونه نيست كه اگر عقل بعضى حكم به شرطيت چيزى كرد ، ما هم ملزم باشيم آن را بپذيريم . بلكه در اينجا بايد ببينيم آيا عقل بنا بر چه ملاكى حكم مىكند ؟ ما وقتى به عقل مراجعه مىكنيم مىبينيم عقل مىگويد : « عقاب بلا بيان قبيح است » . يعنى اگر تكليفى براى مكلّف نامعلوم باشد ، مولا نمىتواند او را عقاب كند .\r\nروشن است كه عقاب در مورد مخالفت تكليف مطرح است ، پس معلوم مىشود كه تكليفْ متوجه به اين جاهل است . بخلاف غير مستطيع كه اصلًا تكليف حجّ متوجّه او نشده است تا بخواهد زمينهء مخالفت و مؤاخذه فراهم شود . اگر « تكليف بلابيان » را قبيح مىدانست ، ما استفاده مىكرديم كه علم و بيان ، شرطيت براى خود تكليف دارد و انسان جاهلْ مكلّف نيست . ولى عقل ، مضاف إليه قبح را « عقاب » قرار مىدهد و عقابْ در جايى مطرح است كه مخالفتى صورت گرفته باشد ، پس در واقع ، عقل حكم مىكند به « قبح عقاب بر مخالفت تكليف مجهول » . و اين عبارت بدان معناست كه انسان جاهل هم مكلّف است و ممكن است مخالفت تكليف از او سربزند . در مورد قدرت هم همين‌طور است . مثلًا آيهء شريفهء « يا ايّها الذين آمنوا كُتب\r\nعليكم الصّيامُ » « 1 »  روزه را بر همهء مكلفين - حتى كفار - واجب كرده است . حال اگر\r\n\r\n","description":"","footnote":" ( 1 ) - البقرة : 183 ","page_name":" 37 ","page_number":37},
  {"content":"\r\n\r\nكسى عقلًا قدرت بر روزه گرفتن نداشته باشد ، عقل مىگويد : « چنين كسى در مخالفت معذور است و عقاب او قبيح است » نه اين كه تكليفْ شامل او نشود . همان عقلى كه « عقاب بلابيان » را قبيح مىداند ، « عقاب مع العجز » را هم قبيح مىداند . ولى موضوع قبح در هر دو ، عبارت از عقاب است . و عقاب هم در جايى مطرح است كه تكليفى در كار بوده و مخالفتى تحقق پيدا كرده باشد . حضرت استاد « دام ظلّه » در اينجا ادلّهء ديگرى بر نفى شرطيت علم و قدرت نسبت به تكاليف مطرح كرده و نتيجه مىگيرند آنچه به عنوان اصل مسلّم تلقى شده كه قدرت و علم از شرايط عامّه تكليف است ، درست نمىباشد بلكه آنچه مطرح است اين است كه جاهل و عاجز معذورند و عقاب آنان قبيح است . امّا تكليف عام ، هم به جاهل و عاجز متوجه است و هم به عالم و قادر .\r\n\r\n8 - مراتب حكم :\r\nمرحوم آخوند معتقد است : هر حكمى داراى چهار مرتبه است : مرتبهء اقتضاء ، مرتبهء انشاء ، مرتبهء فعليت ، مرتبهء تنجّز . مشهور علماى اصول ، گويا به مرحوم آخوند اشكال كرده‌اند كه : اوّلًا : مرتبهء اوّل ، از مراتب حكم نيست ، بلكه در مرتبه‌اى مقدّم بر حكم قرار دارد . ثانياً : مرتبهء تنجّز نيز از مراتب حكم نيست بلكه در مرتبه‌اى بعد از حكم قرار دارد . امام خمينى رحمه الله اين معنا را شديداً مورد انكار قرار داده و مىفرمايد : اگر مقصود شما از حكم ، همان احكام مدوّن در كتاب و سنت باشد - كه ظاهراً هم همين است - نتيجه‌اش اين مىشود كه احكام مذكور در كتاب و سنت ، مربوط به كسى است كه عالم و قادر باشد ، در حالى كه در هيچ‌يك از ادلّهء احكام ، بين عالم و جاهل ،\r\nقادر و غير قادر فرقى گذاشته نشده است . در تمام فقه فقط دو مورد پيدا شده كه طبق روايات ، بين عالم و جاهل فرق گذاشته شده است : مسألهء جهر و اخفات و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمسألهء قصر و اتمام . امام خمينى رحمه الله پس از اشكال بر مرحوم آخوند و مشهور مىفرمايد : به نظر ما ، احكام بر دو نوع است : 1 - احكام فعليّه : و آن احكامى است كه به رسول خدا صلى الله عليه و آله وحى شده تا ايشان آنها را اظهار و ابراز كرده و در معرض عمل قرار دهند . در اين احكام ، فرقى بين عالم و جاهل ، قادر و عاجز وجود ندارد . و در فعليت اين‌ها هيچ‌چيزى - به عنوان شرطيت - مدخليت ندارد . 2 - احكام انشائيّه : و آن احكامى است كه مصلحتْ اقتضاء نكرده كه رسول خدا صلى الله عليه و آله و ائمه عليهم السلام در مقام ابراز و اظهار آن برآيند و تا قبل از ظهور امام زمان عليه السلام جنبهء انشائى دارد . و پس از ظهور آن حضرت جنبهء فعليت پيدا مىكند . حضرت استاد « دام ظلّه » اين كلام امام خمينى رحمه الله را پذيرفته‌اند .\r\n\r\n9 - بطلان قاعدهء « الطبيعة . . . لا تنعدم إلّا بانعدام جميع الأفراد » :\r\nيكى از قواعد مسلّم نزد فلاسفه ، قاعدهء « الطبيعة توجد بوجود فردٍ ما و لا تنعدم إلّا بانعدام جميع الأفراد » است . اين قاعده ، مبناى بعضى از مسائل ، مانند عموميت نكرهء در سياق نفى ، قرار گرفته است . امام خمينى رحمه الله اين قاعده را مورد اشكال قرار داده مىفرمايد : طبيعى ، وقتى با وجود فردٍ ما موجود شد با عدم آن فرد هم معدوم خواهد شد و مانعى ندارد كه يك طبيعت در آنِ واحد ، هم موجود و هم معدوم باشد و مسألهء امتناع اجتماع متضادّان و متناقضان ، مربوط به وجود واحد در خارج است و اگر معروض متناقضان و متضادان را ماهيت قرار دهيم اجتماع آنها مانعى ندارد . ماهيت جسم ، هم معروض سواد است و هم معروض بياض ، زيرا ما هم جسم اسود داريم و هم جسم ابيض .\r\nحضرت استاد « دام ظلّه » اين كلام امام خمينى رحمه الله را پذيرفته‌اند .\r\n\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n10 - آيا احكام به طبايع تعلّق مىگيرند يا به افراد ؟\r\nبعضى از بزرگان - مانند مرحوم آخوند - خواسته‌اند از قاعدهء فلسفى « الماهية من حيث هي هي ليست إلّا هي لا موجودة و لا معدومة و لا مطلوبة و لا غير مطلوبة » ، عدم امكان تعلّق احكام به طبايع را استفاده كنند چون ماهيت در مقام ذات - كه همان مرحلهء جنس و فصل است - جز خودش چيزى نيست و در مرحلهء ذات ، نه عنوان مطلوبيتْ مطرح است و نه غير مطلوبيت . امام خمينى رحمه الله مىفرمايد : قاعدهء مذكور ، هيچ ارتباطى به اين مسئله ندارد ، زيرا مقصود فلاسفه از اين جمله اين است كه ما وقتى ماهيت را در مقام ذات ملاحظه مىكنيم ، تنها خودش و اجزاء آن مىباشد و در اين مقام ، همهء متناقضاتْ از دايرهء ماهيت خارجند . به عبارت ديگر : اين قاعده ، در ارتباط با حمل اوّلى ذاتى است و بحث تعلّق احكام به طبايع ، ناظر به حمل شايع صناعى است . جملهء « ماهية الصلاة واجبة » بدان معنا نيست كه « وجوب ، جزء ماهيت صلاة است » ، بلكه به اين معناست كه « ماهيت صلاة ، معروض براى وجوب قرار گرفته است » . يكى از ثمرات اين مبنا ، « جواز اجتماع امر و نهى در مثل صلاة در دار غصبى » است . حضرت استاد « دام ظلّه » اين كلام امام خمينى رحمه الله را پذيرفته‌اند .\r\n\r\n11 - « آيا ماهيت استعمال مجازى چيست ؟ » :\r\nدر اين زمينه نظرياتى مطرح است : مشهور معتقدند : استعمال مجازى ، استعمال لفظ در غير ما وضع له ، به واسطهء\r\nيكى از علائق مجازيه است ، خواه آن علاقه ، علاقهء مشابهت باشد يا غير علاقهء مشابهت - از ساير علائق مجازيه - باشد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nسكّاكى ، معتقد است : در مورد استعاره ، لفظ در همان معناى لغوى خودش استعمال شده است ولى در اين ميان ، تصرّفى عقلى و ذهنى صورت گرفته است . آن تصرّف عقلى اين است كه شما وقتى لفظ « اسد » را در « رجل شجاع » استعمال مىكنيد ، در ذهن خود ادّعا مىكنيد كه « رجل شجاع » يكى از مصاديق كلّى « حيوان مفترس » است . مرحوم شيخ محمد رضا اصفهانى مسجدشاهى ، صاحب كتاب وقاية الأذهان با بيان بسيار جالبى نظريّهء سكّاكى را نسبت به ساير مجازات نيز تعميم داده است . اين نظريه ، مورد قبول امام خمينى رحمه الله و حضرت استاد « دام ظلّه » واقع شده است . در اين مختصر به گوشه‌اى از مبانى اصولى معظّم له اشاره شد و تبيين جميع مبانى ايشان فرصت ديگرى را مىطلبد كه إن شاء الله در موقع مناسب به آن خواهيم پرداخت . در اينجا لازم مىدانم از تلاشها و زحمات ارزشمند حجج اسلام و فضلاى ارجمند ، آقايان شيخ محمود ملكى اصفهانى و شيخ سعيد ملكى اصفهانى كه با دقّت نظر و ذوق خاصّى ، مباحث اصولى حضرت استاد « دام ظلّه » را به سبكى شيوا و جالب تنظيم نموده و به تحقيق منابع آن پرداخته‌اند و زمينهء استفادهء هرچه بهتر فضلاى محترم را فراهم ساخته‌اند تشكر و قدردانى نمايم . از پروردگار متعال ، براى ايشان - كه حقيقتاً كار ارزنده‌اى انجام داده‌اند - آرزوى توفيق روز افزون مىنمايم . حوزهء مقدّسهء قم سيّد هاشم حسينى بوشهرى 25 / 6 / 80\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\nآنچه در پيش روى شماست تقريرات درس‌هاى خارج اصول فقه مرجع عظيم‌الشأن حضرت آيت‌اللَّه العظمى فاضل لنكرانى « دام ظلّه » است كه براى جمع كثيرى از طلاب و فضلاى حوزهء علميّهء قم ايراد فرموده‌اند . ويژگىهاى درس‌هاى معظم‌له به حدّى است كه اين مختصر گنجايش تفصيل آنها را ندارد . بررسى جوانب مسئله ، نقل اقوال مختلف ، ذكر مثال‌هاى متعدّد ، عمق مباحث ، بيان روشن و روان و قابل فهم براى همه ، همراه با متانتى خاصّ كه از تسلّط فوق‌العادهء ايشان بر علوم مختلف چون تفسير و علوم قرآن ، فقه ، اصول ، كلام ، منطق ، فلسفه ، ادبيات عرب و . . . حكايت مىكند ، گوشه‌هايى از خصوصياتى است كه درس‌هاى ايشان را ممتاز كرده است . جامعيت و جذّابيّت درس خارج اصول معظم‌له به حدّى بود كه ما از همان سالهاى اوّل شركت در درس ايشان ، برآن شديم كه به تقرير و تنظيم درس‌هاى خارج اصول\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمعظم‌له اقدام كنيم و مرور زمان و شركت بيشتر در درس ، اين انگيزه را در درون ما\r\nتقويت مىكرد . بر اين اساس مباحث مربوط به قطع تا ابتداى بحث اصول عمليه را تنظيم كرده و خدمت استاد « دام ظلّه » ارائه نموديم . استقبال ايشان از اين عمل و تشويق برآن ، انگيزهء ما را دوچندان كرده و عزم ما را جزم نمود و به امر حضرت استاد « دام ظلّه » برآن شديم كه اين كار را از ابتداى مباحث الفاظ انجام دهيم و إن شاء اللَّه دورهء كامل اصول فقه را به اهل علم و دانش ارائه نماييم . اينك كتاب حاضر در اختيار دانش‌پژوهان و شيفتگان فقه آل محمّد صلى الله عليه و آله قرار مىگيرد . در اينجا تذكر چند نكته را لازم مىدانيم : 1 - قسمت اعظم مباحث اين كتاب - از ابتداى مباحث الفاظ تا اواخر اصالة التخيير - مربوط به دورهء دوم و بقيهء آن مربوط به دورهء اوّل بحث‌هاى اصولى حضرت استاد « دام ظلّه » مىباشد . و مجموع بحث‌هاى حاضر مربوط به سالهاى 1363 تا 1375 ه . ش مىباشد . 2 - مطالبى كه از بزرگان نقل شده ، نوعاً همراه با توضيح استاد « دام ظلّه » و بيان مثال‌هاى متعدد و ذكر ادلّه و انضمام مقدّمه يا مقدّماتى براى روشن شدن مراد آن شخصيت مىباشد ، بنابراين نبايد انتظار داشت كه آنچه در كتاب حاضر به بزرگان نسبت داده مىشود به‌طور كامل در تقريرات درس‌هاى آنان موجود باشد . 3 - بعضى از مطالب كه در تقرير بحث‌هاى حضرت امام خمينى ؛ و آيت‌اللَّه العظمى بروجردى ؛ مطرح مىشود ، مستند به درس آن بزرگواران است كه حضرت استاد « دام ظلّه » در آن درس حضور داشته‌اند و در تقريرات درس‌هاى آنان - كه به چاپ رسيده - مطرح نشده است . 4 - كتاب حاضر به‌ترتيب بحث‌هاى حضرت استاد « دام ظلّه » تنظيم شده است ، جز\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nموارد كمى كه احياناً تقديم يا تأخيرى صورت گرفته است ، زيرا گاهى بحثى به اتمام رسيده ولى حضرت استاد « دام ظلّه » در درس بعد خلاصهء آن را با بيانى ديگر - كه\r\nمشتمل بر نكات جديد است - مطرح فرموده‌اند و ما براى دورى از تكرار ، آن نكات را به بحث‌هاى قبلى ملحق نموده‌ايم ، و نيز گاهى بحثى به اتمام رسيده و بحث تازه‌اى شروع شده و در ضمن بحث جديد ، به مناسبتى - مثل سؤال يكى از شاگردان - مطالبى راجع به درس قبل مطرح مىشده كه ما اين مطالب را همراه با بحث‌هاى قبلى تنظيم نموده‌ايم . 5 - اگرچه تنظيم اين دروس ، بعد از رحلت حضرت امام خمينى ؛ و آيت‌اللَّه العظمى خويى ؛ صورت گرفته است ولى براى مشخص بودن قسمت‌هايى از بحث كه در زمان حيات اين دو بزرگوار بيان شده است ، دنبال نام شريف آنان جملهء « دام ظلّه » قرار داده شده است . 6 - در تنظيم كتاب حاضر ، نهايت سعى و تلاش به‌كاررفته تا مطالب حضرت استاد « دام ظلّه » همان گونه كه هست تقرير شود ، اگرچه براى برگردان مطالب از شيوهء گفتارى به سبك نوشتارى ناچار به انجام تغييراتى در عبارات بوده‌ايم ولى درعين‌حال سعى شده است محتواى مطالب كاملًا محفوظ بماند . امّا با وجود اين خود را از نقص و اشتباه مصون نمىدانيم . بنابراين هرگونه نقص يا اشتباهى در كتاب حاضر مشاهده شود مستند به ما بوده و ساحت مقدّس حضرت استاد « دام ظلّه » منزّه از آن مىباشد . 7 - به جهت اطمينان بيشتر و اتقان كار ، قسمت‌هايى از مباحث كه در جلسهء درس تقرير شده بود ، مجدداً با نوار تطبيق داده شد . در اينجا بر خود لازم مىدانيم از مساعدت‌هاى جناب حجت‌الاسلام و المسلمين آقاى حاج شيخ محمد جواد فاضل لنكرانى و نيز از زحمات مسئول محترم مركز فقهى ائمه اطهار : جناب حجت‌الاسلام و المسلمين آقاى حاج شيخ حسين واثقى تشكر و قدردانى نموده و توفيق همگان را در راه خدمت به اسلام و مسلمين از خداوند متعال مسئلت نماييم . اميد است اين عمل مورد قبول پروردگار متعال قرار گيرد . از خداوند متعال\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدرخواست مىكنيم كه بر طول عمر حضرت استاد بيفزايد و به ما توفيق به پايان بردن\r\nاين اثر را عنايت فرمايد و در فرج مولايمان امام زمان « عجّلَ اللَّه تعالى فرجه الشريف » تعجيل فرمايد و ما را از انصار و خدمتگزاران حضرتش قرار دهد . اللّهمَّ وَفِّقنا لِما تُحِبُّ وَ تَرضَى محمود ملكى اصفهانى و سعيد ملكى اصفهانى قم مقدس 11 / 5 / 77\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\nالحمد للَّه ربّ العالمين ، و الصلاة و السلام على سيّدنا و مولانا و نبيّنا أبي القاسم محمّد ، و على آله الطيّبين الطاهرين المعصومين ، و لعنة اللَّه على أعدائهم أجمعين ، من الآن إلى قيام يوم الدين . خداوند متعال را شكر مىكنم كه به من تا حدّى شفا عنايت فرمود تا بتوانم بار ديگر در جلسهء درس و بحث شركت كنم . من اين توفيق را از بركت دعاهاى شما سروران عزيز و عموم مردم و بالاتر از همه ، شخص امام بزرگوار « دام ظلّه » - كه قطعاً مستجاب الدّعوة است - مىدانم . اميدوارم اين توفيق سبب خير باشد . ما معتقديم براى زندگى ، استقلالى وجود ندارد . ما زندگى را خدمت به اسلام مىدانيم و اگر به زندگى علاقه‌منديم براى اين است كه مىخواهيم بيشتر به اسلام خدمت كنيم و چنانچه اين مقدّميت از زندگى برداشته شود ، حقيقتى براى آن وجود نخواهد داشت .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمرحوم آيت‌اللَّه بروجردى معتقد بود : « علم اصول ، در اين اواخر ، تورّم پيدا كرده است » . و ما - إن شاء اللَّه - در اين دوره سعى خواهيم كرد به ذكر مطالب لازم - از نظر خود مطلب يا ابتلاى به آن - بپردازيم ، به گونه‌اى كه نه خيلى مختصر و نه خيلى مطوّل باشد . اكنون با توكّل بر خداوند متعال و استمداد از ذات پاك حضرتش مباحث اين دوره را شروع مىكنيم . اميدواريم الطاف بيكرانش همواره شامل حال ما گردد و ما را مشمول دعاهاى خير حضرت بقيّة اللَّه الأعظم - أرواحنا له الفداء - بگرداند و اسباب ظهور حضرتش را فراهم سازد . إن شاء اللَّه . ترتيب مباحث : مباحث ما به ترتيب كفاية الاصول مرحوم آخوند است . ايشان مباحث كتاب خود را بر يك مقدّمه و هشت مقصد و يك خاتمه ترتيب داده است . در مقدّمه از سيزده امر بحث مىشود : 1 - مباحثى در ارتباط با علم اصول 2 - وضع 3 - استعمال مجازى 4 - اطلاق لفظ و ارادهء لفظ 5 - نقش اراده در موضوع له الفاظ 6 - وضع در مركّبات 7 - راه‌هاى تشخيص معناى حقيقى 8 - تعارض احوال 9 - حقيقت شرعيّه 10 - صحيح و اعم 11 - اشتراك لفظى 12 - استعمال لفظ مشترك در اكثر از معنا 13 - مشتق\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nامر اوّل : مباحثى در ارتباط با علم اصول\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nمسألهء اوّل موضوع علم\r\nمرحوم آخوند مىفرمايد : « إنَّ موضوع كلِّ علمٍ - و هو الذي يبحث فيه عن عوارضه الذاتيّة ، أى بلا واسطة فى العروض - هو نفس موضوعات مسائله عيناً و ما يتّحد معها خارجاً و إن كان يغايرها مفهوماً ، تغاير الكلّي و مصاديقه و الطبيعي و أفراده » . « 1 »  آنچه در اينجا به نظر مرحوم آخوند حائز اهميت بوده ، بيان نسبت بين موضوع هر علم و موضوعات مسائل آن علم مىباشد . ايشان در اين زمينه فرموده است :\r\n« نسبت بين موضوع هر علم و موضوعات مسائل آن ، نسبت كلّى و مصاديق ، و طبيعى و افراد است » . جهت اين كه ايشان عبارت را اين‌گونه بيان كرده ، اين است كه مىخواسته تفسير خاصّى در مورد « عرض ذاتى » ارائه نمايد .\r\n\r\n","description":"","footnote":" ( 1 ) - كفاية الاصول ، ج 1 ، ص 2 ","page_name":" 51 ","page_number":51},
  {"content":"\r\n\r\nقبل از بررسى كلام مرحوم آخوند ، لازم است مباحث زير را در مورد « موضوع علم » مطرح كنيم : الف : آيا هر علمى به موضوع نياز دارد ؟ ب : برفرض احتياج هر علمى به موضوع ، آيا موضوع هر علم بايد واحد باشد ؟ ج : تعريف موضوع علم چيست ؟ ظاهر كلام مرحوم آخوند - كه فرمود : « موضوع كلّ علم ما يبحث فيه عن عوارضه الذاتيّة » - اين است كه اين تفسير در مورد موضوع علم ، متسالَم عليه است .\r\nو بعيد نيست اين تسالمى كه از ظاهر كلام ايشان استفاده مىشود ، به تبعيت از علماى منطق باشد . « 1 »  از عبارت « موضوع كلّ علم ما يبحث فيه عن عوارضه الذاتيّة » استفاده مىشود كه : اوّلًا : علم نياز به موضوع دارد . ثانياً : موضوع علم ، واحد است . ثالثاً : موضوع واحد ، همان چيزى است كه در علم ، از عوارض ذاتى آن بحث مىشود .\r\n\r\nبحث اوّل آيا هر علمى به موضوع نياز دارد ؟\r\nحضرت امام خمينى « دام ظلّه » مىفرمايد : علوم ، در اصلِ تدوين خود ناقص بوده و بر اثر مرور زمان تكامل پيدا كرده است . و اين گونه نبوده كه براى تدوين هر علمى ، ابتدا موضوعى مشخص شده باشد و مدوِّن اصلى پيرامون آن موضوع بحث كرده باشد .\r\n\r\n","description":"","footnote":" ( 1 ) - رجوع شود به : شرح الشّمسيّة ، ص 22 ","page_name":" 52 ","page_number":52},
  {"content":"\r\n\r\nشاهد بر اين ادّعا اين است كه شيخ الرّئيس در مورد علم منطق از معلّم اوّل نقل مىكند : آنچه از گذشتگان در مورد قياسات به ما ارث رسيده است ، ضوابطى مختصر و مجمل مىباشد كه ما با تلاش خودمان آنها را تفصيل داده و به اين صورت درآورده‌ايم و ممكن است آيندگان ، مباحث بيشترى را اضافه كنند يا اگر به نقص و خللى در سخنان ما برخورد كردند به جبران آن بپردازند . « 1 »  كلام امام خمينى « دام ظلّه » اصل احتياج علم به موضوع را نفى نمىكند ، بلكه ايشان ملتزم شدن به اين كه همهء علوم به موضوع نياز دارند را نفى كرده است .\r\nبنابراين ، اگر ما دليلى بر احتياج علوم به موضوع اقامه كرديم ، با كلام ايشان منافاتى پيدا نخواهد كرد .\r\n\r\nنظريهء مشهور در مورد نياز علوم به موضوع\r\nمشهور معتقدند علوم به موضوع نياز دارند . براى اثبات مدّعاى مشهور دو دليل\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 35 و 36 و تهذيب الاصول ، ج 1 ، ص 5 ذكر اين نكته لازم است كه حضرت امام « دام ظلّه » در اين مقام مطالب ديگرى نيز بيان كرده است كه به بحثهاى آيندهء ما مربوط مىشود ، مثلًا ايشان مىفرمايد : نسبت بين موضوع علم و موضوعات مسائل ، در همه جا به صورت كلّى و مصاديق و طبيعى و افراد نيست ، بلكه در بعضى از موارد - مثل علم جغرافيا - به صورت « كلّ و جزء » است . و در بعضى موارد - مثل علم عرفان - موضوع علم با موضوعات مسائل آن ، يك چيز است ، زيرا موضوع در علم عرفان ، « اللَّه » و موضوعات مسائل نيز « اللَّه » است . و نيز ايشان مىفرمايد : ما قبول نداريم كه موضوع هر علم « ما يبحث فيه عن عوارضه الذاتيّة » باشد ، زيرا موضوع علم فقه ، « فعل مكلّف » است ولى بسيارى از مباحث علم فقه ، ارتباطى به « فعل مكلّف » ندارد . مثلًا در كتاب ارث ، بحث مىكنيم كه سهم الإرث پسر چقدر است ؟ سهم الإرث دختر چقدر است ؟ اين مباحث چه ربطى به « فعل مكلّف » دارد ؟ و نيز در كتاب طهارت مىگوييم : « الدم نجس » ، « البول نجس » در حالى كه موضوع اين مسائل ، « فعل مكلّف » نيست . و بدون ترديد اين مسائل از مسائل علم فقه مىباشند . ","page_name":" 53 ","page_number":53},
  {"content":"\r\n\r\nذكر شده است :\r\n\r\nدليل اوّل : مشهور عقيده دارند : « موضوع علم بايد واحد باشد »\r\n، كه در صورت تمام بودن اين دليل ، هم اصل احتياج علوم به موضوع ثابت مىشود و هم اعتبار وحدت موضوع . دليل مشهور داراى دو مقدّمه است : 1 - هر علمى داراى غرض واحد است ، مثلًا غرض علم نحو ، حفظ لسان از خطاى در گفتار است . غرض علم اصول ، قدرت پيدا كردن بر استنباط احكام الهى است . 2 - بر اساس قاعدهء فلسفى « الواحد لا يصدر إلّا من الواحد » ، « 1 »  شىء واحد و اثر واحد بايد از امر واحد و علت واحدى صادر شود ، و دو شىء متباين كه هيچ جهت اشتراكى ندارند نمىتوانند داراى اثر واحدى باشند . مثال : وقتى شما ملاحظه مىكنيد كه شمس در حرارت تأثير مىگذارد و نار هم در حرارت تأثير مىگذارد ، معلوم مىشود كه بين شمس و نار ، يك جهت جامع و قدر مشتركى وجود دارد و اگر بين اين دو ، هيچ جهت مشتركى وجود نداشته باشد ، معنا ندارد كه هر دوى آنها در يك شىء تأثير كنند . مگر اينكه بگوييد : بين حرارتهاى آن دو ، تباين وجود دارد . ولى اگر حرارت را شىء واحدى قرار داديد ، حتماً بايد در اينجا ، مؤثر در حرارت را همان قدر مشترك فرض كنيد . به بيان ديگر : اگر شما يك حرارت شخصى - مثل حرارت ماء موجود در ظرف خاص - را در نظر بگيريد ، نمىتوانيد بگوييد : اين حرارت خاصّ ، هم معلول شمس و هم معلول نار است ، به‌گونه‌اى كه هريك از شمس و نار - به‌طور مستقل - اين حرارت را ايجاد كرده باشند . چنين چيزى ممكن نيست . البته اگر نار نبود ، شمس ، استقلال در\r\n\r\n","description":"","footnote":" ( 1 ) - اين قاعده داراى طرف ديگرى نيز هست و آن « الواحد لا يصدر منه إلّا الواحد » است قاعدهء فوق در فلسفه به « قاعدهء الواحد » مشهور است . رجوع شود به : الحكمة المتعالية ، ج 2 ، ص 204 - 209 ","page_name":" 54 ","page_number":54},
  {"content":"\r\n\r\nتأثير داشت و اگر شمس نبود ، نار ، استقلال در تأثير داشت . ولى اكنون كه هر دو با هم اجتماع كرده‌اند نمىتوان گفت : هر دو به‌طور مستقل ، اين حرارت را به‌وجود آورده‌اند .\r\nشما كه مىگوييد : « لا يجوز اجتماع علّتين مستقلّتين على معلول واحد » ، اين عبارت معنايش اين است كه اگر دو علت مستقل در يك معلول اثر گذارند ، هركدام بايد استقلال خود را از دست بدهند . در اين صورت ، عنوان « جزئيت » در رابطه با هريك از آن دو علت مطرح خواهد بود . به عبارت ديگر : « هريك از آن دو علت مستقل ، به صورت جزء العلّة درآمده است » . در نتيجه ، در اينجا دو علت وجود ندارد بلكه يك علّت وجود دارد كه آن مجموع شمس و نار است . از انضمام اين دو مقدّمه ، معلوم مىگردد كه هر علمى عبارت از مجموعهء مسائل آن علم مىباشد . چون شىء واحدى كه در غرض ، مؤثر است چيزى جز مسائل نمىباشد . مثلًا « صون اللسان عن الخطأ في المقال » كه فايدهء علم نحو است ، بر مسائل آن يعنى « الفاعل مرفوع » و « المفعول منصوب » و . . . مترتّب است . مشهور سپس مىگويند : هركدام از مسائل ، داراى موضوع و محمول و نسبت است ، و ما وقتى مسائل يك علم را بررسى مىكنيم مىبينيم : بعضى از مسائل داراى محمولات واحدى هستند ولى موضوعات آنها متعدد است ، مثلًا در باب مرفوعات با مسائلى برخورد مىكنيم كه محمول آنها ، « مرفوعٌ » است ولى موضوع آنها عناوينى چون « الفاعل » ، « المبتدأ » و . . . است كه با يكديگر تفاوت دارند . بعضى از مسائل داراى موضوع واحدى هستند ولى محمولات آنها متعدد است ، مثلًا در باب فاعل با مسائلى برخورد مىكنيم كه موضوع آنها ، « الفاعل » است ولى محمولات آنها عناوينى چون « مرفوعٌ » ، « مقدَّمٌ على المفعول » و . . . است كه با يكديگر تفاوت دارند . گاهى نيز موضوع و محمول مسائل با يكديگر فرق دارند ، مثلًا : وقتى دو مسألهء « الفاعل مرفوع » و « المفعول منصوب » را با يكديگر مقايسه مىكنيم ، مىبينيم موضوع و محمول هريك ، غير از موضوع و محمول ديگرى است .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nحال با توجّه به اين كه اركان تشكيل‌دهندهء قضايا ، موضوع و محمول و نسبت است ما بايد جامع واحدى پيدا كنيم كه مؤثر در غرض واحد باشد . آيا اين جامع واحد كه\r\nدر مسائل علم مطرح است ، جامع بين موضوعات مسائل است ؟ يا جامع بين محمولات ؟\r\nيا جامع بين نسبت‌ها ؟ مشهور مىگويند : نظر به اينكه در قضاياى حمليّه ، محمول به عنوان عارض و موضوع به عنوان معروض مطرح است و معروضْ تقدّم رتبى بر عارض دارد ، نمىتوان جامع بين محمولات را درنظر گرفت . بلكه بايد به جهت تقدّمى كه معروض بر عارض دارد ، معروض را مقدّم داشته و جامع بين موضوعات را در نظر بگيريم . از اينجا روشن مىشود كه موضوعات بر نسبت‌ها نيز تقدّم دارند ، زيرا : اوّلًا : نسبت‌ها معانى حرفيه‌اند و داراى استقلال نيستند . ثانياً : نسبت‌ها نيز داراى عنوان تابعيتند . نسبت ، علاوه بر اينكه از موضوعْ تأخّر رتبى دارد ، از محمول نيز تأخّر رتبى دارد و در واقع در رتبه سوّم قرار دارد . بنابراين نسبت‌ها نيز نمىتوانند به عنوان ملاك براى قدر جامع مطرح باشند . در نتيجه ، ما بايد جامع بين موضوعات مسائل را ملاك قرار دهيم و ببينيم آيا مثلًا در علم نحو ، جامع بين « الفاعل » و « المفعول » و « المضاف اليه » و . . . - كه موضوعات مسائل اين علمند - چه چيزى است ؟ جامع بين موضوعات مسائل در علم نحو « كلمه و كلام » است - بنا بر اينكه « كلمه و كلام » يك چيز باشند و تعدّدى در آنها وجود نداشته باشد ، كه خود اين مسئله هم يك بحثى است در مورد موضوع علم نحو - اين جامع ، همان چيزى است كه از آن به « موضوع علم » تعبير مىكنيم . بنابراين ما ، هم نياز به قدر جامع داريم و هم اين قدر جامع بايد شىء واحدى باشد . در نتيجه ، دليل مشهور - اگر تمام باشد - هم اصل احتياج علوم به موضوع و هم اعتبار وحدت موضوع را ثابت مىكند . « 1 » \r\n\r\n","description":"","footnote":" ( 1 ) - رجوع شود به : محاضرات في أُصول الفقه ، ج 1 ، ص 15 و 16 . ","page_name":" 56 ","page_number":56},
  {"content":"\r\n\r\nاشكالات دليل اوّل مشهور :\r\nبر اين دليل مشهور ، چهار اشكال وارد شده كه بعضى از آنها خيلى مهم است : اشكال اوّل : ادّعاى مشهور كه « هر علمى بايد غرض واحدى داشته باشد » بدون دليل است ، و ممكن است علمى داراى دو غرض باشد و هر دو غرض ، بر جميع مسائل آن علم مترتب باشند ، به‌گونه‌اى كه بين آن دو غرض ، تلازم وجود داشته باشد . البته مرحوم آخوند فرموده است : « چنين چيزى عادتاً ممتنع است » . ولى دليلى براى آن اقامه نكرده است . بلى ايشان فرموده است : « اگر براى علمى دو غرض فرض شود ، لازم نيست دو كتاب و دو علم تدوين شود بلكه يك علم با دو غرض تدوين مىشود » . « 1 »  در نتيجه ، وجود دو غرض براى يك علم ، امتناع عقلى ندارد و امتناع عادى آن‌هم دليلى ندارد . و اگر گفته شود : ما در خارج مشاهده مىكنيم كه بر هر علمى يك غرض و فايده مترتب است . مىگوييم : اين مطلب معلوم نيست ، بلكه ممكن است علمى بيش از يك غرض داشته باشد . اشكال دوم : مشهور در هر دو مقدّمهء كلام خود ، روى كلمهء « الواحد » تكيه كردند . در مقدّمهء اوّل فرمودند : « بر هر علمى غرض واحدى مترتب است » . و در مقدّمهء دوّم فرمودند : « بر اساس قاعدهء فلسفى الواحد لا يصدر إلّا من الواحد ، شىء واحد و اثر واحد بايد از امر واحدى صادر شود » .\r\n\r\n","description":"","footnote":" ( 1 ) - كفاية الاصول ، ج 1 ، ص 5 ","page_name":" 57 ","page_number":57},
  {"content":"\r\n\r\nمشهور ادّعاى خود را مبتنى بر اين دو مقدّمه كردند . در اينجا از مشهور سؤال\r\nمىكنيم : مراد شما از كلمهء « الواحد » كدام‌يك از اقسام واحد است ؟ توضيح : واحد بر سه قسم است : شخصى ، نوعى و عنوانى . واحد شخصى ( حقيقى ) : اگر مثلًا گفته شود : « زيدٌ واحدٌ » ، واحد در اين جمله « واحد شخصى » خواهد بود ، زيرا آنچه در تشكيل شخصيت زيد دخالت دارد ، واحد است و قابل تكثّر نمىباشد . البته نام زيد قابل تكثر است ولى خود زيد قابل تكثر نيست . واحد نوعى : مثلًا واحد در جملهء « الإنسان واحد » ، « واحد نوعى » است . ممكن است كسى بگويد : چگونه انسان واحد است با اينكه مصاديقش در خارج متكثر است و شما هم مىگوييد : طبيعى ، عين افرادش مىباشد و « الطبيعى يوجد بوجود أفراده » ؟ جواب اين است كه مراد از « الإنسان واحد » عبارت از « الإنسان نوع واحد » است و « نوع واحد » ، به اين معناست كه در تحت اين نوع ، افراد و مصاديقى وجود دارد كه همهء اين مصاديق و افراد ، در اين نوع ، مشتركند و نوعشان ، عبارت از همين انسان است . واحد عنوانى : واحد عنوانى در جايى مطرح است كه عنوان واحدى ، عدّه‌اى از افراد را تحت پوشش خود قرار دهد ، مثلًا مراد از واحد در جملهء « أهلُ هذا المجلس واحدٌ » ، « واحد عنوانى » است ، زيرا اين عنوان ، چيزى است كه عدّه‌اى از افراد - كه در اين مجلس حاضرند - را تحت پوشش خود قرار داده و فقط بر كسانى صادق است كه « اهل اين مجلس » باشند و بر افراد خارج از اين مجلس ، صدق نمىكند . واحد عنوانى گاهى در امور اعتبارى شرعى است ، مثلًا « صلاة » ، اگرچه از مقولات مختلفى تشكيل شده است ولى شارع مقدّس ، مجموعهء اجزاى تشكيل‌دهندهء « صلاة » را به عنوان امر واحدى لحاظ كرده و آن را « صلاة » ناميده و احكامى برآن مترتب كرده است . به‌همين‌جهت اگر از شما سؤال شود : صلاة چيست ؟ خواهيد گفت :\r\n« شيءٌ واحدٌ » . و آنچه اين اجزاى مختلف را « شىء واحد » قرار داده ، اعتبار شرعى است .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nگاهى نيز در امور اعتبارىِ عرفى است ، مثل اين كه طبيب ، معجونى ساخته و\r\nمجموع آن را به عنوان « شىء واحد » در درمان يك بيمارى مؤثر بداند . عنوان « أهل البيت » در آيهء تطهير نيز از واحدهاى عنوانى است ، زيرا بيت در لغت عرب به معناى اتاق است و هنگام نزول آيه ، ساكنين در آن اطاق پنج نفر بودند و تنها عنوانى كه آنان را جمع مىكند ، همين عنوان « أهل البيت » عليهم السلام است . اكنون كه معناى « واحد » روشن گرديد ، بايد ببينيم آيا مراد از « الواحد » در كلام مشهور چيست ؟ در مقدّمهء دوّم - يعنى « الواحد لا يصدر إلّا من الواحد » - بدون شك « واحد شخصى » اراده شده است - همان گونه كه فلاسفه بيان كرده‌اند - ، يعنى معلولى كه وحدت شخصى و حقيقى دارد ، بايد علّت واحدى داشته باشد . و اگر در جايى به حسب ظاهر دو علت موجود بود بايد گفته شود : قدر جامعى كه متّصف به وحدت است روى معلول اثر گذاشته است . امّا آيا در مقدّمهء اوّل - يعنى « هر علمى داراى غرض واحد است » - مراد از واحد چيست ؟ واحد شخصى يا واحد نوعى يا واحد عنوانى ؟ احتمال اوّل ( واحد شخصى ) : ممكن است مشهور بگويند : « با توجّه به اينكه واحد در مقدّمهء دوّم ، « واحد شخصى » ، است ، در مقدّمهء اوّل نيز ناچاريم « واحد شخصى » را اراده كنيم » . مثلًا گفته مىشود : غرضى كه مترتب بر علم نحو است - يعنى صون اللسان عن الخطأ في المقال - داراى وحدت شخصى است و اين واحد ، مترتب بر علم نحو است . معناى اين عبارت اين است كه مجموع مسائل علم نحو ، در اين غرض دخالت دارند ، يعنى اگر فرض كنيم مسائل علم نحو منحصر در سه مسألهء « الفاعل مرفوع » ، « المفعول منصوب » و « المضاف إليه مجرور » باشد ، هريك از اين سه مسئله ، به تنهايى نمىتواند غرض را تأمين كند ، زيرا در اين صورت ، دو مسألهء ديگر ، نقشى نخواهند داشت ، بنابراين بر اساس « وحدت شخصيّه » ناچاريم بگوييم : مجموع اين\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nمسائل ، غرض را تأمين مىكنند و هريك از مسائل اگر به تنهايى در نظر گرفته شود ،\r\nبه عنوان جزئيت در رابطه با غرض مطرح است . يعنى مسألهء « الفاعل مرفوع » به عنوان جزء اوّل ، و « المفعول منصوب » به عنوان جزء دوّم و « المضاف إليه مجرور » به عنوان جزء سوّم در رابطه با غرض مطرح مىباشند . درحالىكه ملتزم شدن به چنين امرى داراى تالى فاسد است ، زيرا در اين صورت « مجموع مسائل » به عنوان عليت براى حصول غرض مطرحند نه « قدر جامع بين مسائل » . و به تعبير ديگر : در اين صورت شما بايد عنوان « جامع » را برداشته و به جاى آن عنوان « مجموع » را بگذاريد . و از اين جهت ، شباهتى به مسألهء صلاة پيدا مىكند ، زيرا وقتى شارع مقدس مىگويد : « الصلاة معراج المؤمن » « 1 »  ، معراجيت ، بر مجموع اجزاء صلاة مترتب است نه اين كه يكايك اجزاء آن به تنهايى معراج مؤمن باشند .\r\nيعنى مجموع صلاة به عنوان « علت واحد » و « معراجيت » به عنوان « معلول واحد » مطرح است . روشن است كه ما نمىتوانيم در مثل علم نحو بگوييم : « آنچه در تحصيل غرض نقش دارد مجموع مسائل است » . زيرا در اين صورت اگر كسى همهء مسائل علم نحو را - به جز يك مسئله - بداند ، غرض علم نحو - يعنى صون اللسان - براى او حاصل نمىشود . و نيز نمىتوانيم بگوييم : « هريك از مسائل ، به تنهايى تمام غرض علم نحو را حاصل مىكند » ، زيرا در اين صورت بقيّهء مسائل نقشى در تحصيل غرض نخواهند داشت . خلاصه اين كه ارتباط بين دو مقدّمه ، اقتضا مىكند كه « واحد » در مقدّمهء اوّل نيز - مانند مقدّمهء دوّم - « واحد شخصى » باشد ، و اين داراى تالى فاسد است ، زيرا در اين صورت بايد عنوان « قدر جامع بين مسائل » به عنوان « مجموع مسائل » تبديل شود . و ما ديگر به « جامع » ى نياز نداريم تا بحث كنيم آيا جامع بين موضوعات را بايد در نظر\r\n\r\n","description":"","footnote":" ( 1 ) - اعتقادات مجلسى ، ص 29 . ","page_name":" 60 ","page_number":60},
  {"content":"\r\n\r\nگرفت يا جامع بين محمولات ؟ و يا جامع بين نسبت‌ها ؟\r\nدر نتيجه ، در نظر گرفتن « واحد شخصى » در مقدّمهء اوّل ، هيچ انطباقى بر استدلال مشهور پيدا نمىكند . و به همين‌جا جواب از استدلال مشهور خاتمه پيدا مىكند . ولى ما براى تكميل بحث ، دو احتمال ديگر را نيز بيان مىكنيم . احتمال دوّم ( واحد نوعى ) : لازمهء اخذ « وحدت نوعى » در مقدّمهء اوّل اين است كه گفته شود : « هريك از مسائل علم ، مصداقى از مصاديق غرض را حاصل مىكند ، هرچند انسان ساير مسائل علم را نداند » . و اين به‌خلاف « وحدت شخصى » است ، زيرا لازمهء اخذ « وحدت شخصى » در مقدّمهء اوّل اين بود كه گفته شود : آنچه در تحقّق غرض نقش دارد « مجموع مسائل » است و اگر كسى همهء مسائل يك علم را - به جز يك مسئله - بداند ، غرض براى او حاصل نخواهد شد . واقعيت اين است كه غرض واحد در رابطه با مسائل ، نه عنوان « جامع » را دارد و نه عنوان « مجموع » را بلكه داراى « وحدت نوعى » است ، يعنى هريك از مسائل علم ، مصداقى از غرض را حاصل مىكند . در علم نحو كه غرض « صون اللسان عن الخطأ في المقال » است ، اين غرض داراى مصاديقى است ، يك مصداق آن « صون اللسان عن الخطأ في المقال في باب الفاعل » است و يك مصداق آن « صون اللسان عن الخطأ في المقال في باب المفعول » است و . . . و هر مصداقى از غرض با يك مسئله ارتباط دارد ، « صون اللسان عن الخطأ في المقال في باب الفاعل » فقط مربوط به « الفاعل مرفوع » است و تعدّدى در كار نيست . علت ، واحد است و معلول هم واحد است . و نيز « صون اللسان عن الخطأ في المقال في باب المفعول » فقط مربوط به « المفعول منصوب » است و ربطى به « الفاعل مرفوع » و امثال آن ندارد . خلاصه اينكه اگر ما « وحدت نوعى » را درنظر بگيريم ، نه عنوان « جامع » مطرح خواهد بود و نه عنوان « مجموع » بلكه هر مسأله‌اى از علم ، يك مصداق از غرض را اختصاص به خود مىدهد بدون اينكه آن مصداق ، با مصداقى كه در رابطه با مسألهء ديگر است ارتباط و يا مخالفتى داشته باشد . به تعبير ديگر : در صورت اعتبارِ « وحدت\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nنوعى » هر فردى از غرض ، داراى علت واحدى است و آن علتِ واحد ، مسأله‌اى از\r\nمسائل آن علم است كه در رابطه با آن غرض بود . و چون واقعيتِ باب اغراض عبارت از « وحدت نوعى » بود ، ديگر جايى براى اين حرف وجود ندارد كه گفته شود : « جامع بين مسائل » در غرض دخالت دارد و يا گفته شود : آنچه در غرض دخالت دارد « مجموع مسائل » است . احتمال سوّم ( واحد عنوانى ) : اخذ « وحدت عنوانى » در مقدّمه اوّل به اين معناست كه هر علمى غرضى دارد كه آن غرض داراى « وحدت عنوانى » است . يعنى مجموعه‌اى از امورِ مترتب بر اين علم كه عنوان واحدى آنها را جمع مىكند به عنوان غرضِ مترتب بر علم مىباشند . احتمال « وحدت عنوانى » در مقدّمهء اوّل ، به مراتب از « واحد نوعى » بدتر است و اشكال آن از « واحد نوعى » بيشتر است . براى اينكه در « واحد نوعى » ، افرادى كه تحت آن نوع بودند در جهت نوعيت با يكديگر اشتراك دارند ، و به عبارت ديگر : افراد تحت نوع داراى يك جهت مشترك حقيقى هستند ولى افراد تحت يك عنوان اين‌گونه نبوده و چه‌بسا با يكديگر تباين داشته باشند ، مثلًا « المجتمعون في هذا المجلس » افراد مختلفى هستند كه در خصوصيات شخصى با يكديگر تباين دارند ولى عنوان واحدى آنها را جمع كرده و آن عنوان « المجتمعون في هذا المجلس » است . و يا مثلًا عنوان « صلاة » عنوانى است براى يك مجموعه كه از مقولات مختلفى تشكيل شده است . حال اگر ما در « واحد نوعى » ، مسئله را به آن صورت مطرح كرديم ، در « واحد عنوانى » منافات ندارد كه امور متباين تحت عنوان واحدى جمع شده باشند . اين متباينات هركدام مربوط به يك مسئله است . « الفاعل مرفوع » مربوط به يك متباين و « المفعول منصوب » مربوط به متباين ديگر و « المضاف إليه مجرور » مربوط به متباين سوّم است و در اينجا ديگر جهت اشتراكى وجود ندارد كه گفته شود همهء مسائل تحت عنوان « صون اللسان عن الخطأ في المقال » به عنوان اتحاد در نوع با هم اشتراك دارند .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاخذ « واحد عنوانى » در مقدّمه اوّل ، مجرد احتمال است و برفرض هم كه چنين\r\nباشد ، نتيجه‌اى براى مستدل نخواهد داشت . از آنچه گفته شد معلوم گرديد كه دليل مشهور بر احتياج علوم به موضوع ، ناتمام است زيرا وحدت در باب اغراض علوم ، « وحدت نوعى » است در حالى كه اخذ « وحدت نوعى » با مطرح كردن عنوان « جامع » سازگار نيست . و از طرفى مناسبت بين دو مقدمه ، اقتضا مىكند كه وحدت در مقدّمهء اوّل نيز - مانند مقدّمهء دوّم - « وحدت شخصى » باشد و اين امر داراى تالى فاسد است . اشكال سوم بر دليل اوّل مشهور : وقتى گفته مىشود : غرض علم نحو « صون اللسان عن الخطأ في المقال » است ، چه چيزى در تحقّق اين غرض مؤثر است ؟ بدون شك ، نفس وجود مسائل ، چنين چيزى را اقتضا نمىكند ، زيرا اگر نفس وجود « الفاعل مرفوع » اين غرض را حاصل مىكرد بايد همهء مردم به زبان عربى فصيح صحبت كنند . مسألهء « الفاعل مرفوع » از ابتداى تدوين علم نحو - كه به زمان امير المؤمنين عليه السلام برمىگردد - وجود داشته است . آنچه در غرض مؤثر است ، وجود مسائل علم نحو و علم به آنها و رعايت آنها در مقام عمل است و حتى علم به مسائل نحو هم نمىتواند در غرض ، مؤثر باشد . زيرا ممكن است كسى مسائل نحو را بداند ولى به آنها عمل نكند . بنابراين وجود « كلّ فاعل مرفوع » به عنوان علّت مؤثر در غرض نيست . پس چرا شما ( مشهور ) جامع بين موضوعات مسائل را به عنوان مؤثر در غرض مطرح كرديد ؟ شما مىفرماييد : « مسائل ، مؤثر در غرضند و غرض ، واحد است و غرضِ واحد بايد علتِ واحد داشته باشد و علت واحد ، قدر جامع بين موضوعات مسائل - كه آن قدر جامع ، عنوان « كلمه و كلام » است - مىباشد . نتيجهء بيان شما اين است كه « كلمه و كلام » به عنوان علت براى « صون اللسان » باشد . در حالى كه چنين نيست . « كلمه و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nكلام » به عنوان علت و مؤثر براى « صون اللسان » نيست حتّى خود « كلّ فاعل مرفوع »\r\nهم مؤثر نيست ، بلكه علم به « كلّ فاعل مرفوع » و تقيّد به رعايت آن در حين گفتار ، مؤثر است ، بنابراين حتّى خود مسائل علم هم مؤثر نيست تا چه رسد به اينكه قدر جامع بين موضوعات مسائل ، مؤثر باشد . خلاصه اينكه ما معناى حرف شما را نمىفهميم ، شما از راه علت و معلول پيش آمديد درحالىكه « كل فاعل مرفوع » انسان را به جايى نمىرساند . « كلّ فاعل مرفوع » ، جامعى پيدا كرد به نام « كلمه و كلام » و شما بايد بگوييد : « كلمه و كلام » ، مؤثر در « صون اللسان عن الخطأ في المقال » است . آيا مىتوان چنين گفت ؟ آيا در اين صورت ، جامع به عنوان علت واحد و غرض هم به عنوان معلول ، مطرح خواهد بود ؟ پس اين حرف درست نيست . اشكال چهارم بر دليل اوّل مشهور : برفرض كه از اشكالات قبل صرف‌نظر كنيم ، اشكال ديگرى مطرح است ، زيرا شما فرموديد : « بين غرض هر علم و مسائل آن علم ، ارتباط وجود دارد » . از شما سؤال كرديم : علم چيست ؟ جواب داديد : « مجموع مسائل است » . در نتيجه ، بين مسائل و غرض ، ارتباط وجود دارد . سپس گفتيد ، « مسائل ، مركّب از سه چيز است : موضوع و محمول و نسبت » . پس از آن ، محمول را به عنوان تأخّر رتبى و نسبت را به جهت حرفى بودن معنايش و تأخّر از موضوع و محمول ، كنار زديد و جامع بين موضوعات مسائل را مطرح كرديد . ما سؤال مىكنيم : قوام قضيهء حمليّه به چيست ؟ شما وقتى خبر مىدهيد : « زيد جاء من السفر » يا مىگوييد : « زيد عالم » ، چه چيز را مىخواهيد به مخاطب ، تفهيم كنيد ؟ آيا غير از مسألهء ارتباط بين موضوع و محمول است ؟ آيا در قضيّهء حمليّه ، بر چيزى غير از نسبت ، تكيه شده است ؟ معناى « زيدٌ عالمٌ » - در مقام اخبار - اين است : إنّى أُخْبِرُكَ بعالميّةِ زيدٍ .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمحور اصلى هر علمى ، چيزى غير از نسبت نمىباشد . در قضيهء « الفاعل مرفوع »\r\nعلماى نحو روى « مرفوعيت فاعل » تكيه دارند نه روى « مرفوع » و نه روى « فاعل » . به بيان ديگر : اگر از اشكالات قبلى صرف‌نظر كنيم و بپذيريم كه وحدت غرض كشف از وجود جامع مىكند ، ولى « جامع بين موضوعات مسائل » را - كه شما مطرح مىكنيد - نمىتوانيم بپذيريم . موضوعات مسائل ، چه ارتباطى به غرض دارند ؟\r\nهمان‌طور كه بيان شد جامع بين موضوعات مسائل ، عبارت از « كلمه و كلام » است .\r\nكلمه و كلام ، چه ارتباطى به « صون اللسان عن الخطأ في المقال » دارد ؟ آنچه به « صون اللسان عن الخطأ في المقال » مربوط است ، « مرفوعيّت فاعل » و « منصوبيّت مفعول » و « مجروريّت مضاف إليه » است . در نتيجه ، شما بايد جامع بين نسبت‌ها را در نظر بگيريد و غير از اين چاره‌اى نداريد و روشن است كه جامع بين نسبت‌ها ، موضوع علم نخواهد بود . شما از راه جامع بين موضوعات مسائل مىخواهيد موضوع علم را درست كنيد در حالى كه « كلمه و كلام » ، جامع بين فاعل و مفعول است نه جامع بين مرفوعيت فاعل و منصوبيت مفعول . و راهى كه شما رفتيد نتيجه‌اش جامع بين نسبت‌ها و ارتباطهاست و جامع بين نسبت‌ها نمىتواند هيچ ربطى به موضوع علم داشته باشد و اين اشكال مهمّى است .\r\n\r\nدليل دوّم مشهور بر نياز علوم به موضوع :\r\nمشهور در مسئله « ملاك تمايز علوم » معتقدند ، تمايز علوم به تمايز موضوعات است « 1 »  . ظاهر اين كلام اين است كه مراد از موضوعات ، موضوع هر علم است ، مثلًا موضوع علم فقه « فعل مكلّف » و موضوع علم نحو « كلمه و كلام » است و اختلاف بين اين دو موضوع سبب شده است تا علم فقه از علم نحو جدا باشد . سپس نتيجه\r\n\r\n","description":"","footnote":" ( 1 ) - قد اشتهر أنّ تمايز العلوم بعضها عن بعض بتمايز الموضوعات . محاضرات في أُصول الفقه ، ج 1 ، ص 25 ","page_name":" 65 ","page_number":65},
  {"content":"\r\n\r\nمىگيرند كه اگر علوم به موضوع نياز نداشته باشند نمىتوان تمايز علوم را به تمايز موضوعات دانست .\r\nپس اينكه مشهور قائل شده‌اند تمايز علوم به تمايز موضوعات است دليل بر اين است كه اصل احتياج علوم به موضوع ، امرى مفروغ عنه بوده است . اشكال : به نظر مىرسد كه اين دليل مشهور ، دليل ضعيفى است زيرا : اوّلًا : آنچه مشهور فرموده‌اند - كه تمايز علوم به تمايز موضوعات است - مسألهء مسلّمى نيست ، براى اينكه بزرگانى چون مرحوم آخوند و مرحوم محقّق عراقى و ديگران ، تمايز علوم را به تمايز موضوعات نمىدانند ، بلكه تمايز علوم را به تمايز اغراض مىدانند . و مرحوم آخوند ، تمايز علوم به تمايز محمولات را نيز به عنوان احتمال ذكر كرده است . « 1 »  ثانياً : آيا مشهور ، اوّل تمايز علوم را به تمايز موضوعات دانسته‌اند سپس استفاده كرده‌اند كه هر علمى موضوعى دارد ؟ يا اين كه اوّل مسئله احتياج علوم به موضوع را پايه‌گذارى كرده و سپس تمايز علوم به تمايز موضوعات را مطرح كرده‌اند ؟ استدلالى كه به مشهور نسبت داده شد ، برطبق راه اوّل است ، در حالى كه مطلب برعكس است ، مشهور ابتدا قائل شده‌اند هر علمى به موضوع واحد نياز دارد سپس وقتى به مسئله تمايز علوم رسيدند ، تمايز علوم را به تمايز موضوعات دانستند و اين مسئله را به عنوان ثمره‌اى بر اصل مسئله احتياج به موضوع مطرح كردند . حال كه چنين شد مىگوييم : ما با ثمره كارى نداريم ، ما به اصل بحث كار داريم كه آيا علم ، نياز به موضوع دارد يا نه ؟ اگر توانستيم ثابت كنيم كه علم به موضوع نياز دارد آن‌وقت ثمره‌اى كه مشهور برآن مترتب كرده‌اند و تمايز علوم را به تمايز موضوعات دانسته‌اند مطرح خواهد بود . و روشن است كه كلام مشهور مربوط به ثمره است نه به اصل بحث . در نتيجه ، اين دليل مشهور نيز نمىتواند نياز به موضوع را اثبات كند .\r\n\r\n","description":"","footnote":" ( 1 ) - تفصيل بحث دربارهء « ملاك تمايز علوم » در بحث‌هاى آينده مطرح خواهد شد . ","page_name":" 66 ","page_number":66},
  {"content":"\r\n\r\n\r\nآيا راهى براى اثبات نياز علوم به موضوع ، وجود دارد ؟\r\nدر كلام حضرت امام خمينى « دام ظلّه » مطلبى وجود دارد كه مىتوان از آن مطلب ، مسئله نياز علوم به موضوع و وحدت موضوع را استفاده كرد ، اگرچه ايشان اين مطلب را براى هدف ديگرى بيان كرده است و خودشان به اين معنا - كه همهء علوم نياز به موضوع دارند - ملتزم نمىباشند . ايشان فرموده‌اند : ما وقتى مسائل هر علمى را با يكديگر مقايسه مىكنيم ، در مىيابيم كه در جوهر ذات مسائل هر علم ، نوعى سنخيت و ارتباط وجود دارد ، اگرچه موضوع و محمول آنها هم با يكديگر فرق داشته باشند . مثلًا در دو مسألهء « الفاعل مرفوع » و « المفعول منصوب » موضوع و محمول هر دو مسئله با يكديگر تفاوت دارند ، موضوع مسألهء اوّل « الفاعل » و موضوع مسألهء دوم « المفعول » است و محمول مسألهء اوّل « مرفوع » و محمول مسألهء دوّم « منصوب » است . امّا وقتى اين دو مسئله را با هم مقايسه كنيم مىبينيم بين اين‌ها سنخيت وجود دارد . اين‌ها دو مسألهء آشناى با يكديگرند . ولى اگر مسئله « الفاعل مرفوع » را كنار مسألهء اصولى « صيغة الأمر تدلّ على الوجوب » بگذاريم مىبينيم بين اين دو مسئله ، سنخيتى وجود ندارد . تعجب اينجاست كه اين سنخيت ، بين مسائل اصوليهء مباحث الفاظ و مسائل اصوليهء مباحث عقلى هم وجود دارد ، مثلًا اگر مسألهء « صيغهء امر دلالت بر وجوب مىكند » را با مسأله « ملازمهء عقليه بين وجوب ذى المقدّمه و وجوب مقدّمه ، مقتضى وجوب مقدّمه است » مقايسه كنيم مىبينيم كه بين آنها سنخيت وجود دارد و هر دو مىخواهند « وجوب » را ثابت كنند ولى يكى از راه لفظ و ديگرى از راه ملازمهء عقليّه . ممكن است كسى بگويد : سنخيت موجود بين « الفاعل مرفوع » و « المفعول منصوب » به لحاظ غرض واحدى است كه بر اين‌ها مترتب است . جواب اين است كه : آنچه در سنخيت مسائل دخالت دارد ، مسألهء وحدت غرض\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنيست ، زيرا سنخيت مذكور درهرصورت وجود دارد ، حتّى اگر فرض شود علمى هيچ غرض و فايده‌اى ندارد و يا غرضى برآن مترتب است ولى كسى علم به آن غرض\r\nندارد ، باز هم سنخيت بين مسائل وجود دارد . « 1 »  آيا نمىتوان از راه وجود سنخيّت كشف كرد كه ملاك در سنخيت اين است كه « الفاعل مرفوع » از عوارض « كلمه و كلام » بحث مىكند و « المفعول منصوب » نيز از عوارض « كلمه و كلام » بحث مىكند ؟ يعنى ملاك در سنخيت اين است كه مسائل هر علمى پيرامون يك چيز و در مورد عوارض ذاتى يك چيز بحث مىكنند . آيا ما نمىتوانيم از راه مسانخت ، به مسألهء وجود موضوع و وحدت موضوع پى ببريم ؟ اگر اين دليل تمام باشد ، هم بر وجود موضوع دلالت مىكند و هم بر وحدت موضوع . چون آنچه بين مسائل علم ، علاقه و ارتباط برقرار كرده ، يك محور است كه آن را « موضوع علم » مىناميم . به نظر مىرسد اين بهترين راه براى اثبات موضوع و وحدت آن مىباشد ، زيرا ادلّهء گذشته قانع‌كننده نيست .\r\n\r\nبحث دوّم لزوم وحدت موضوع\r\nبرفرض احتياج هر علمى به موضوع آيا موضوع علم بايد واحد باشد ؟ پاسخ سؤال فوق در ضمن مطالب « بحث اوّل » روشن گرديد ، و نتيجهء بحث اين شد كه اگر كلام امام خمينى « دام ظلّه » در مورد سنخيت را تمام بدانيم ، اين كلام ، هم بر وجود موضوع دلالت دارد و هم بر وحدت موضوع .\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 43 و 44 و تهذيب الاصول ، ج 1 ، ص 9 . ","page_name":" 68 ","page_number":68},
  {"content":"\r\n\r\n\r\nبحث سوّم تعريف موضوع علم\r\nعلماى منطق ، براى موضوع علم تعريفى بيان كرده‌اند كه مورد قبول ديگران نيز واقع شده است ، اگرچه در تفسير آن اختلافاتى وجود دارد . منطقيين گفته‌اند : « موضوع كلِّ علم ما يبحث فيه عن عوارضه الذاتيّة » . « 1 »  يعنى موضوع هر علمى عبارت از چيزى است كه در سرتاسر مسائل آن علم ، از عوارض ذاتى آن چيز بحث مىشود ، مثلًا اگر موضوع علم نحو ، « كلمه و كلام » باشد ، در مسألهء « الفاعل مرفوع » ، از مرفوعيت آن و در مسئله « المفعول منصوب » از منصوبيت آن بحث مىشود . در اين تعريف ، دو جهت قابل ملاحظه است : 1 - عرض ذاتى چيست ؟ 2 - آيا علمى وجود دارد كه موضوعى داشته باشد ولى در آن علم از عوارض ذاتى آن موضوع بحث نشود ؟\r\n\r\nمعناى عرض ذاتى\r\nدر تركيب « عرض ذاتى » كلمهء « ذاتى » به عنوان صفت براى « عرض » است و « ذاتى » در اينجا غير از « ذاتى » مورد بحث در منطق است . « 2 »  « عرض ذاتى » مقابل « عرض غريب » است . « 3 » \r\n\r\n","description":"","footnote":" ( 1 ) - تهذيب المنطق ، للتفتازاني : مبحث أجزاء العلوم . و شرح الشّمسيّة ، ص 22 .  ( 2 ) - در بحث كليات خمس در منطق ، « ذاتى » مقابل « عرض » است و جنس و نوع و فصل به عنوان « كلّى ذاتى » و عرض عام و عرض خاص به عنوان « كلّى عرضى » ناميده مىشوند .  ( 3 ) - تقسيمات ديگرى چون عرض لازم و مفارق ، عرض لازم بيّن و غير بيّن ، بيّن بالمعنى الأخص و بالمعنى الأعم نيز براى عرض وجود دارد كه ارتباطى به بحث ما ندارد . ","page_name":" 69 ","page_number":69},
  {"content":"\r\n\r\n\r\nصُوَر عرض :\r\nبراى عرض ، هشت صورت ذكر كرده‌اند كه از نظر مشهور ، بعضى از آنها بدون اشكال « عرض ذاتى » و بعضى بدون اشكال « عرض غريب » و بعضى از موارد هم مورد ترديد است . صورت اوّل ( عروض بدون واسطه ) : عرضى است كه در عروضش بر معروض ، به هيچ واسطه‌اى نياز نداشته باشد يعنى در حمل آن بر معروض ، از علت آن سؤال نمىشود ، زيرا عروض آن تقريباً بديهى است و چه‌بسا جزء لوازمِ ماهيتِ معروض است ، مثل : « الأربعة زوج » كه عنوان زوجيت ، خارج از ماهيت اربعه است ، چون جنس يا نوع يا فصل براى اربعه نيست بلكه عرضى است كه در عروضش نسبت به أربعه ، واسطه و علتى در كار نيست . اشكال : علت عروض زوجيت بر اربعه اين است كه اربعه ، به متساويين تقسيم مىشود ، پس در اينجا نيز علت وجود دارد . پاسخ : انقسام به متساويين همان معناى زوجيّت است ، به‌همين‌جهت مىتوان به‌جاى « زوجٌ » كلمهء « منقسمةٌ بمتساويين » را قرار داد و عروض « منقسمةٌ بمتساويين » بر « اربعه » نيازى به علت ندارد بلكه لازم ماهيت اربعه است . درعين‌حال ، جزء ماهيت اربعه نيست ، چون ساير اعداد زوج نيز منقسم بمتساويين مىباشند . صورت دوّم و سوّم ( عروض با واسطه داخلى اعم و مساوى ) : مراد از واسطهء داخلى ، واسطه‌اى است كه جزء ماهيت معروض است و با توجّه به اين كه هيچ ماهيتى بيش از دو جزء ندارد ، پس اين جزء ماهيت ، يا جنس است كه از آن به « جزء اعم » تعبير مىكنند و يا فصل است كه از آن به « جزء مساوى » تعبير مىكنند . « 1 »  مثلًا در جملهء « الإنسان ماشٍ » اگر از علت عروض « ماشٍ » بر « الإنسان » سؤال شود ، گفته مىشود :\r\n\r\n","description":"","footnote":" ( 1 ) - جزء ماهيت نمىتواند اخصّ باشد چون معناى اخصّ بودنِ جزء ماهيت ، اين است كه ماهيتْ بدون آن جزء هم امكان‌پذير باشد و در اين صورت آن جزء نمىتواند به عنوان جزء ماهيت مطرح باشد . ","page_name":" 70 ","page_number":70},
  {"content":"\r\n\r\nلأنّه حيوان . پس در اينجا علت عروض « ماشٍ » بر « الإنسان » واسطهء داخلى\r\nأعم - يعنى حيوانيت - است زيرا حيوان ، جزء ماهيت انسان و اعم از انسان مىباشد . و در جملهء « الإنسانُ عالمٌ » وقتى از علت سؤال شود ، گفته مىشود : لأنّه ناطق ( يعنى مدرك للكليّات ) . پس در اينجا علت عروض عالم بر انسان ، واسطه داخلى مساوى با معروض است ، چون ناطق ، جزء ماهيت انسان و مساوى با اوست . صورت چهارم ( واسطه خارجى مساوى ) : در موردى است كه واسطه ، خارج از ماهيت معروض بوده ولى آن واسطه ، در صدق ، مساوى با معروض باشد ، مثلًا در جملهء « الإنسان ضاحك » اگر از علت سؤال شود گفته مىشود : لأنّه متعجّب . ملاحظه مىشود كه « متعجّب بودن » خارج از ماهيت انسان ، ولى با آن مساوى است ، يعنى هر چيزى را كه « انسان » برآن صدق كند ، « متعجّب » نيز برآن صادق است و هر چيزى را كه « متعجّب » برآن صادق باشد « انسان » نيز برآن صادق خواهد بود . صورت پنجم ( واسطهء خارجى اعم ) : در موردى است كه واسطه ، خارج از ماهيت معروض و اعم از آن باشد ، مثلًا در جملهء « الإنسان وقع عليه التعب و الألم » اگر از علت سؤال شود گفته مىشود : « لأنّه ماشٍ » . ملاحظه مىشود ، « ماشٍ » - كه در اينجا به عنوان واسطه قرار گرفته است - داخل در ماهيت انسان نيست و اعم از آن مىباشد ، چون بر حيوان نيز عارض مىشود . حيوان هم اگر زياد راه برود خستگى و تعب براى او حاصل مىشود . صورت ششم ( واسطه خارجى اخص ) : اگر چيزى عارض بر نوع شود ولى ما بخواهيم به نحو قضيّهء مهمله ، « 1 »  بر جنس عارض شود و واسطه آن نوع باشد اين را واسطه خارجى أخص مىگويند ، مثلًا اگر در جملهء « الحيوان له بصيرة خاصة » در مقام تعليل\r\n\r\n","description":"","footnote":" ( 1 ) - قضيّهء مهمله ، قضيه‌اى است كه در آن ، حكم به اتصال يا تنافى يا رفع يكى از آن دو ، در زمانى از زمانها يا حالى از احوال شده باشد ، بدون اينكه به عموم يا خصوص احوال يا ازمان نظر داشته باشد ، مثل : إذا بلغ الماء كرّاً فلا ينفعل بالملاقاة و مثل : القضيّة إمّا أن تكون موجبةً أو سالبةً . المنطق ، مرحوم مظفر ، ص 159 ","page_name":" 71 ","page_number":71},
  {"content":"\r\n\r\nگفته شود : « لأنّه إنسان » . در اينجا واسطه ، خارج از ماهيت حيوان و اخصّ از آن مىباشد .\r\nاشكال : مورد انسان و حيوان ، از دايرهء عرض خارج است . جواب : وقتى انسان را ملاحظه كنيم ، مىبينيم حيوان به عنوان جزئيت در آن نقش دارد ولى وقتى حيوان را ملاحظه كنيم ، انسان ، نقشى در رابطه با ماهيت آن ندارد . حتى فصلِ انسان - يعنى « ناطق » - هم جزء ماهيت حيوان نيست . شما اگر گفتيد : « الحيوان ناطق » ، حمل ناطق بر حيوان ، عرضى است زيرا ناطق ، در ماهيت حيوان دخالت ندارد و ذاتى حيوان ، آن است كه در جنس و فصل آن دخالت داشته باشد . اگر ناطق ، در رابطه با انسان ، عنوان ذاتى و جزئيت پيدا كند ، معنايش اين نيست كه در رابطه با ماهيت حيوان هم همين نقش را داشته باشد . پس اگر چيزى به وساطت ناطق ، عارض بر حيوان شود ، مىگوييم : « واسطهء خارجى ، اخص از معروض است » يعنى در مقام نسبت‌سنجى ملاحظه مىكنيم : « كلّ ناطق حيوان » ولى « ليس كلّ حيوان بناطق » . صورت هفتم و هشتم ( واسطه خارجى مباين ) : معناى مباين اين نيست كه در ماهيت معروض ، دخالتى ندارد ، بلكه معنايش اين است كه چيزى پيدا نمىشود كه مصداق هر دوى اين‌ها قرار گيرد ، مثل آب و آتش كه نسبت بين آنها تباين كلّى است و هيچ فردى از مصاديق آب وجود ندارد كه آتش هم برآن صدق كند ، همان‌طور كه هيچ فردى از مصاديق آتش وجود ندارد كه آب هم برآن صدق كند . حال اگر آبى در اثر مجاورت با آتش گرم شود ، آنچه به حرارت اتصاف پيدا كرده ، آب است ولى علت آن مجاورت با آتش است . واسطهء خارجىِ مباين بر دو قسم است : 1 - عروض عارض بر معروض ، حقيقى باشد ، مثل اينكه آبى در اثر مجاورت با آتش ، گرم شود كه گفته مىشود : « الماء حارّ » . اينجا در اتصاف معروض به عرض ، هيچ‌گونه مجاز و مسامحه‌اى وجود ندارد و واسطهء خارجى مباين ، حقيقتاً عرض را براى معروض ايجاد مىكند به‌همين‌جهت آثار حرارت ، بر اين ماء مترتب مىشود ، اين قسم واسطه را « واسطه در ثبوت » مىنامند .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n2 - عروض عارض بر معروض ، مجازى باشد ، يعنى در حقيقت ، عرض بر خود\r\nواسطه عارض شده است ، ولى به جهت ارتباطى كه بين واسطه و معروض وجود دارد ، عرض را مجازاً به معروض نسبت مىدهيم . مثلًا در مورد اتومبيل متحرك ، گاهى مىگوييم : اتومبيل متحرك است و گاهى مىگوييم : سرنشين‌هاى اتومبيل متحركند .\r\nآنچه در حقيقت متحرك است خود اتومبيل است ولى به جهت ارتباط حالّ و محلّ ، مىتوان تحرك را مجازاً به سرنشين اتومبيل نيز نسبت داد . يعنى اين نسبت غلط نيست ولى نسبت ، به صورت مجاز است . اين قسم واسطه را « واسطه در عروض » مىنامند . بايد توجّه داشت كه واسطه در عروض ، فقط در واسطهء خارجى مباين تصوّر مىشود ، و در جايى كه واسطه ، مساوى يا اعم يا اخص يا جزء اعم يا جزء اخص باشد ، واسطه در عروض نداريم . در قسم اوّل نيز كه اصلًا واسطه‌اى وجود نداشت . تذكر : اگرچه در بعضى از مثال‌هاى فوق ، ممكن است كسى مناقشه كند ، ولى اين از باب مناقشه در مثال است و اصل مسئله به قوّت خود باقى است .\r\n\r\nكدام يك از اقسام عرض ، ذاتى و كدام يك غريب است ؟\r\nدر اين مورد نظرياتى وجود دارد كه به بررسى آنها مىپردازيم :\r\n\r\n1 - نظريهء مرحوم آخوند\r\nمرحوم آخوند در تفسير عرض ذاتى فرمود : « أي بلا واسطة في العروض » . پس به‌نظر ايشان ، عرض در مورد واسطه در عروض ، عرض غريب و در بقيّهء موارد ، ذاتى است .\r\n\r\n2 - نظريهء مشهور\r\nبه نظر مشهور سه صورت از صور هشت‌گانه ، « عرض ذاتى » و چهار صورت آن ، « عرض غريب » و يك صورت مورد اختلاف است . صور عرض ذاتى به نظر مشهور عبارتند از :\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n1 - صورتى كه واسطه در كار نباشد .\r\n2 - صورتى كه واسطهء داخلى مساوى با معروض داشته باشد . 3 - صورتى كه واسطهء خارجى مساوى با معروض داشته باشد . و در جايى كه « واسطه داخلى اعم » در كار باشد ، اختلاف است كه آيا « عرض ذاتى ، است يا « عرض غريب » ؟ چهار صورت ديگر به نظر مشهور « عرض غريب » است . « 1 » \r\n\r\nكلام صدر المتألهين رحمه الله :\r\nمرحوم صدر المتألهين در اوايل اسفار مىفرمايد : « قد فسّروا العرض الذاتي بالخارج المحمول الذي يلحق الشيء لذاته أو لأمر يساويه » . « 2 »  يعنى مشهور در تفسير عرض ذاتى گفته‌اند : عرض ذاتى چيزى است كه يا بدون واسطه ، عارض بر چيزى شود ، « 3 »  يا با واسطهء امرى كه مساوى با معروض است ، خواه\r\n\r\n","description":"","footnote":" ( 1 ) - رجوع شود به : كفاية الاصول با حاشيهء مرحوم مشكينى ، ج 1 ، ص 2 . ذكر اين نكته لازم است كه در حاشيهء مرحوم مشكينى ، براى عرض نُه قسم ذكر شده است ، زيرا ايشان عرض بلاواسطه را بر سه قسم دانسته است : 1 - عرض مساوى با معروض ، مثل : تعجب عارض بر انسان 2 - عرض اعمّ از معروض ، مثل : جنس عارض بر فصل 3 - عرض ، اخصّ از معروض ، مثل : فصل عارض بر جنس . و از طرفى مرحوم مشكينى عرض با واسطهء خارجى مباين را يك قسم به حساب آورده ، اگرچه براى آن دو مثال ذكر كرده است . ولى حضرت استاد « دام ظلّه » عرض بلاواسطه را به عنوان يك قسم و عرض باواسطهء خارجى مباين را به عنوان دو قسم مطرح كرده‌اند . بنابراين تعبير به « هشت قسم » در كلام حضرت استاد « دام‌ظلّه » و نيز جملهء « چهار صورت ديگر به نظر مشهور « عرض غريب » است » منافاتى با كلام مرحوم مشكينى ندارد .  ( 2 ) - الحكمة المتعالية ، ج 1 ، ص 30  ( 3 ) - مراد از « لذاته » اين است كه عروض عرض بر معروض ، بدون واسطه باشد . قرينهء اين معنا كلمهء « لأمرٍ يساويه » است . بنابراين تصوّر نشود كه مراد از ذات ، جنس و فصل است . ","page_name":" 74 ","page_number":74},
  {"content":"\r\n\r\nواسطهء داخلى باشد يا واسطهء خارجى . سپس فرموده است : بعضى ديده‌اند تفسير مشهور ، بر بسيارى از مسائل علوم منطبق نيست ، چون بسيارى از مسائل علوم ، از عوارض انواع بحث مىكند ، در حالى كه\r\nموضوع علم عنوان جنسيّت دارد و اگر نوع را در رابطه با جنس بسنجيم ملاحظه مىكنيم كه نوع ، خارج از ماهيت جنس است ولى جنس ، داخل در ماهيت نوع است پس نمىتوان ناطق را در ماهيت حيوان آورد . بنابراين اگر بخواهيم چيزى را كه عارض بر نوع مىشود ، عارض بر جنس كنيم ، بر اساس تعريف مشهور در اينجا عرض ذاتى نخواهد بود . مثلًا « متعجّب بودن » عرضى است كه بر « انسان » عارض مىشود حال اگر بگوييم : « الحيوان متعجّب » ، در اينجا « متعجّب » به‌واسطهء « انسان » - كه امرى اخص از حيوان است - بر حيوان عارض شده است و مشهور چنين چيزى را عرض ذاتى نمىدانند . مشهور مىگويند عرض ذاتى در دو مورد است : 1 - عرضى كه بدون واسطه ، عارض بر معروض گردد . و معلوم است كه « تعجّب » داخل در ذات « حيوان » نيست و بدون شك واسطه‌اى در كار است . 2 - عرضى كه با واسطهء امر داخلى مساوى يا امر خارجى مساوى با معروض برآن عارض گردد . در نتيجه اگر عرض ، با واسطه‌اى كه اخص از معروض است برآن عارض شود ، مشهور آن را « عرض ذاتى » نمىدانند . در اكثر موضوعات مسائل علم ، اين جهت مشاهده مىشود ، مثلًا موضوع علم نحو « كلمه و كلام » است ، ولى در مسئله « الفاعل مرفوع » ملاحظه مىشود كه « كلمه » عنوانى اعم است كه هم فاعل را در برمىگيرد و هم غير فاعل را شامل مىشود . در حالى كه مرفوعيت ، به قسم خاصى از كلمه اختصاص دارد . بنابراين مرفوعيت ، عارض بر نوع شده است ، در حالى كه موضوع علم نحو « كلمه » است و به تفسير مشهور ، اين عرض ، « عرض غريب » است .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nپس اگر تفسير مشهور در رابطه با عرض ذاتى پذيرفته شود ، در اين موارد چگونه بايد اشكال را حل كرد ؟ زيرا اين صورت از صورى است كه مشهور آن را بدون اشكال « عرض غريب » مىدانند .\r\nبه‌همين‌جهت ، صدر المتألهين رحمه الله مىفرمايد : مسئله مذكور به دو گونه توجيه شده است : 1 - بعضى گفته‌اند : عرضِ ذاتىِ نوع ، عرضِ ذاتى براى جنس نيز مىباشد ، بنابراين ، مرفوعيت كه عرض ذاتى فاعل است ، عرض ذاتى كلمه نيز مىباشد . 2 - بعضى گفته‌اند : مرفوعيت ، محمول براى موضوع علم نيست ، بلكه مرفوعيت در مسئله « الفاعل مرفوع » به عنوان محمول است . و آنچه به عنوان عوارض « كلمه و كلام » مطرح است مرفوعيّت و منصوبيّت و مجروريّت به نحو ترديد است نه خصوص يكى از اين‌ها . صدر المتألهين رحمه الله مىفرمايد : اين توجيهات را ذوق سليم نمىپذيرد و ظاهر اين است كه حق با مشهور است . ايشان سپس مىفرمايد : « و لم يتفطّنوا بأنّ ما يختص بنوع من أنواع الموضوع ربّما يعرض لذات الموضوع بما هو هو . . . » . « 1 »  ظاهر كلام ايشان اين است كه عرضِ مختصّ به نوع ، گاهى بدون واسطه بر ذات موضوع نيز عارض مىشود . يعنى مرفوعيت كه عرض مختص به فاعل است ، گاهى بدون واسطه بر خود « كلمه و كلام » - كه موضوع علم نحو است - نيز عارض مىشود . به نظر ما اين تعبير نمىتواند اشكال كلام مشهور را بر طرف كند زيرا : اوّلًا : تعبير به « ربّما » مشكلى را حل نمىكند . ثانياً : برفرضْ مسئله حل شود ، اگر مرفوعيت بخواهد بدون واسطه بر « كلمه\r\n\r\n","description":"","footnote":" ( 1 ) - الحكمة المتعالية ، ج 1 ، ص 33 ","page_name":" 76 ","page_number":76},
  {"content":"\r\n\r\nو كلام » عارض شود پس چرا مىگوييد : « يختص بنوع من أنواع الموضوع » ؟ معناى « يختص . . . » اين است كه چنين عرضى از دايرهء نوع بيرون نمىرود ، و تنها اين نوع است كه با اين عرض ارتباط دارد نه موضوع بما هو هو .\r\nبنابراين تعبير به « يختص » و « ربّما » تناقض صدر و ذيل است . پس اگر بگوييم :\r\n« ظاهر كلام صدر المتألهين اراده شده است » ، اشكال بر مشهور به قوّت خود باقى خواهد بود . به‌نظر مىرسد مرحوم صدر المتألهين خواسته است در اين عبارت ، حرف مرحوم آخوند را بيان كند . يعنى معناى « عرض ذاتى » در عبارت صدر المتألهين رحمه الله همان « بلا واسطة في العروض » - كه در كلام مرحوم آخوند است - باشد . و اين احتمال ، بعيد نيست ، چون بزرگان ديگرى - مثل مرحوم حاجى سبزوارى در حاشيهء اسفار - نيز به اين مطلب تصريح كرده‌اند . با اين تفاوت كه مرحوم آخوند ، اصطلاح اصولى و فلسفى به كار برده ولى مرحوم سبزوارى اصطلاح ادبى به كار برده و فرموده است : « عرض ذاتى ، عرضى است كه وصف براى خود موصوف باشد و عرض غريب ، عرضى است كه وصف به حال متعلّق موصوف باشد كه در اين صورت نسبت دادن آن به خود موصوف ، مجاز است » . « 1 »  در نتيجه ، بنا بر مبناى مرحوم آخوند در كفايه ، اشكالى كه بر مشهور وارد بود ، ديگر وارد نيست ، زيرا مرفوعيّت ، همان گونه كه عارض بر فاعل است ، به خود كلمه هم اسناد داده شده و همان‌طور كه مىتوان گفت : « الفاعل مرفوع » ، مىتوان گفت : « هذه الكلمة مرفوعة » ، بدون اينكه مجازى در كار باشد . پس در عين اينكه « مرفوعيت » ، به واسطهء « فاعليت » بر « كلمه » عارض مىشود ، عروض و اسناد آن حقيقى است . و ملاك در « عرض ذاتى » همين است .\r\n\r\n","description":"","footnote":" ( 1 ) - الحكمة المتعالية ، ج 1 ، ص 32 و 33 ، حاشيهء مرحوم سبزوارى همراه با « الحكمة المتعالية » به طبع رسيده است . ","page_name":" 77 ","page_number":77},
  {"content":"\r\n\r\n\r\n3 - نظريهء علامهء طباطبايى رحمه الله\r\nظاهر كلام مرحوم علّامهء طباطبائى در حاشيهء اسفار اين است كه عرض ذاتى ،\r\nعرضى است كه بدون واسطه ، بر معروض حمل شود . به عبارت ديگر : عرض ذاتى عرضى است كه معروضْ ذاتاً اقتضاى آن را داشته باشد و بين عرض و معروض هيچ واسطه‌اى در كار نباشد . ايشان در آخر كلام خود مىفرمايد : اين مطلب مربوط به علوم برهانى است ، ولى در علوم اعتبارى - مثل فقه و اصول و . . . - اين معنا محقق نيست ، چون برهان ، قياسى است كه منتج يقين است و عنوان برهان ، در صورتى تحقّق دارد و نتيجه مىدهد كه شرايط زير را دارا باشد : 1 - ضرورى در صدق باشد ، هرچند جهت آن از نظر منطقى ، امكان باشد ، مثلًا وقتى گفته مىشود : « الإنسان بالفعل موجود » در اين قضيّه « موجود » براى « انسان » ضرورت ندارد و انسان در رابطه با وجود ، « ممكن » است ، يعنى نسبت او به وجود و عدم مساوى است ولى در عين حال ، قضيّهء فوق « ضرورى الصدق » است ، يعنى الآن در خارج ، لباس وجود پوشيده و افراد زيادى از انسان به وجود اتصاف دارند . 2 - از نظر زمان ، دائمه در صدق باشد ، يعنى اين‌طور نباشد كه زمان در آن تغيير ايجاد كند و گاهى باشد و گاهى نباشد . 3 - از نظر حالات هم بايد كلّيت داشته باشد و اين‌گونه نباشد كه در حالى به اين محمول اتصاف داشته و در حالى اتصاف نداشته باشد . 4 - مقدمات برهان بايد به‌گونه‌اى باشند كه محمول براى موضوع ، عرض ذاتى باشد . يعنى با وضع موضوع ، محمول نيز وضع شده و با رفع آن ، محمول نيز رفع شود .\r\nو اگر با رفع يكى ، ديگرى وجود داشته باشد منتج يقين نخواهد بود . « 1 » \r\n\r\n","description":"","footnote":" ( 1 ) - الحكمة المتعالية ، ج 1 ، ص 30 - 33 ، حاشيهء علّامهء طباطبائى رحمه الله همراه با « الحكمة المتعالية » به طبع رسيده است . ","page_name":" 78 ","page_number":78},
  {"content":"\r\n\r\n\r\nاشكال بر كلام علّامه طباطبائى رحمه الله :\r\nظاهر عبارت ايشان اين است كه عرض ذاتى ، به جايى اختصاص دارد كه واسطه در كار نباشد ، چون تنها در اين صورت است كه مىتوان به يقين رسيد . در حالى كه با واسطهء داخلى مساوى يا واسطهء خارجى مساوى نيز مىتوان به يقين رسيد . بنابراين دليل ايشان - يعنى انتاج يقين - منطبق بر مدّعايشان نيست . حتّى مىتوان گفت : با واسطهء داخلى اعم نيز مىتوان به يقين رسيد ، مثلًا اگر چيزى كه بر « حيوان » عارض مىشود ، بر « انسان » عارض شود ، منتج يقين خواهد بود . زيرا انسان همان گونه كه عوارض فصل برايش ضرورت دارد ، عوارض ذاتى نوع هم برايش ضرورت دارد و بين اين دو از جهت انتاج يقين فرقى وجود ندارد . پس رسيدن به يقين ، تضادى با « واسطه » ندارد . در موردى كه عرض با « واسطهء داخلى مساوى » بر معروض حمل شده است آيا مىتوان گفت منتج يقين نيست ؟ بدون شك نمىتوان چنين ادعائى كرد . اگر چيزى به واسطهء « ناطقيت » بر « انسان » عارض شود و از ما سؤال كنند اين قضيه‌اى كه تشكيل داده‌ايد چه قضيه‌اى است ؟ آيا قضيّهء يقينى است يا ظنّى ؟ بدون هيچ ترديدى خواهيم گفت : قضيهء يقينى است ، زيرا ناطقيت قابل انفكاك از انسان نيست و در نتيجه عروض عرض به عنوان ناطقيت ، قطعى خواهد بود . بنابراين كلام علامهء طباطبائى رحمه الله در تفسير « عرض ذاتى » نمىتواند مورد قبول باشد .\r\n\r\nبررسى اقوال پيرامون عرض ذاتى\r\nازآنچه گفته شد معلوم گرديد كه در رابطه با عرض ذاتى دو نظريه قابل توجّه وجود دارد كه بايد مورد بررسى قرار گيرند . يكى نظريهء مشهور و ديگرى نظريهء مرحوم آخوند .\r\n\r\nبررسى نظريهء مشهور\r\nمشهور در تفسير « عرض ذاتى » گفته‌اند : « عرض ذاتى » چيزى است كه يا بدون\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nواسطه ، عارض بر چيزى شود ، يا با واسطهء امرى كه مساوى با معروض است .\r\nو - همان گونه كه گفتيم - بنا بر تفسير مشهور ، سه صورت از صور هشت‌گانهء عرض ، بدون ترديد « عرض ذاتى » خواهند بود . اشكالى كه بر مشهور وارد شد و سبب گرديد مرحوم آخوند و ديگران از تفسير مشهور عدول كنند ، اين بود كه ما وقتى مسائل علوم را ملاحظه مىكنيم ، مىبينيم اكثر محمولات آنها در ارتباط با موضوع خود به عنوان عارض بر نوع مىباشند و عارض بر نوع ، اگر بخواهد عارض بر خود موضوع علم - كه به عنوان جنس است - واقع شود ، داخل در يكى از صورى است كه مشهور آن را « عرض غريب » مىدانند ، زيرا عرض نوع نمىتواند ارتباط به جنس داشته باشد و عنوان « ما يلحق الشيء لذاته أو لأمر يساويه » كه در تفسير « عرض ذاتى » گفته شده است در اينجا صدق نمىكند . در اينجا نوع ، واسطه گرديده تا عرض بر جنس حمل شود و روشن است كه نوع ، اخص از جنس است و مشهور ، عرض با واسطهء اخص را بدون اشكال « عرض غريب » مىدانند . پس چگونه مىتوان از طرفى موضوع علم نحو را « كلمه و كلام » دانسته و از طرفى مسائل علم نحو را از قبيل « الفاعل مرفوع » و « المفعول منصوب » و . . . دانست ؟ البته نمىتوان به‌طور كلّى ادّعا كرد كه همواره موضوعات مسائل ، اخصّ از موضوع علم مىباشند ، بلكه گاهى برعكس است و موضوع علم اخص از موضوعات مسائل است ، مثلًا موضوع علم اصول ، اخص از موضوع كثيرى از مسائل آن مىباشد ، زيرا موضوع علم اصول را « ادلّهء اربعه با قطع نظر از دليليت » يا « ادلّهء اربعه به وصف دليليت » و يا عنوان « الحجة في الفقه » دانسته‌اند ، درحالىكه در مباحث الفاظ مىگويند : « صيغهء امر بر وجوب دلالت مىكند » . و براى اثبات اين مطلب به لغت و بناء عقلاء تمسك مىكنند . اين نشان مىدهد كه صيغهء امر كه به عنوان موضوع مسألهء اصولى قرار گرفته ، اختصاصى به ادلّهء اربعه ندارد بلكه در مورد لغت و بناء عقلاء نيز جريان دارد . در نتيجه موضوع اين مسائل ، اعمّ از موضوع علم اصول - يعنى ادلّهء اربعه - است . يعنى اگر صيغهء امر دلالت بر وجوب كند ، اوامرى كه در ادلّهء اربعه واقع شده نيز - به عنوان يك مصداق - بر وجوب\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدلالت خواهد كرد ، زيرا اگر چيزى به عنوان عرض بر اعمّ مطرح باشد ، عرض بر اخصّ\r\nهم خواهد بود . در مباحث عقلى نيز اين بحث مطرح است ، مثلًا وقتى عقل حكم مىكند كه بين وجوب ذى المقدّمه و وجوب مقدّمه ، ملازمه وجود دارد ، اين مسئله ، اختصاصى به كتاب و سنت ندارد بلكه يك بحث كلّى عقلى است كه وقتى ثابت شود ، در باب شرعيات و ادلّهء اربعه نيز از آن استفاده خواهد شد . در اينجا نيز موضوع مسئله ، اعمّ از موضوع علم مىباشد . درحالىكه اين همان صورتى بود كه مشهور اختلاف داشتند آيا « عرض ذاتى » است يا « عرض غريب » ؟ بنابراين ، اشكال به كسانى كه اين صورت را « عرض غريب » مىدانند وارد است . اشكال امام خمينى « دام ظلّه » بر نظريهء مرحوم آخوند : مرحوم آخوند در تفسير عرض ذاتى فرمود : « أي بلا واسطة في العروض » . « 1 »  اشكالاتى كه بر كلام مشهور وارد بود بر كلام مرحوم آخوند وارد نيست . ولى امام خمينى « دام ظلّه » كلام مرحوم آخوند را مورد اشكال قرار داده مىفرمايد : تفسير « عرض ذاتى » به « بلا واسطة في العروض » مشكل را حلّ نمىكند . چون در بعضى از علوم ، نسبت بين موضوع علم و موضوعات مسائل ، نه اخص است و نه اعم ، بلكه نسبت كلّ و جزء است نه كلّى و فرد ، مثلًا موضوع علم جغرافيا ، « كرهء زمين » است و در اين علم از عوارض و خصوصيات كرهء زمين - چون خشكىها ، درياها ، كوهها و . . . - بحث مىشود . در حالى كه موضوعات مسائل آن ، اجزاء كرهء زمين - مثل زمين ايران و . . . - مىباشد . حال اگر بخواهيم خصوصياتى كه براى زمين ايران وجود دارد به موضوع علم جغرافيا - يعنى : كرهء زمين - نسبت دهيم ، چنين اسنادى ، اسناد مجازى خواهد بود ، زيرا عرضى را كه براى جزء موضوع - مثل زمين ايران - ثابت شده ، به كلّ\r\n\r\n","description":"","footnote":" ( 1 ) - همان گونه كه گذشت به نظر مرحوم حاجى سبزوارى و مرحوم ملّا صدرا نيز « عرض ذاتى » عرضى است كه « بلا واسطة فى العروض » باشد . ","page_name":" 81 ","page_number":81},
  {"content":"\r\n\r\nموضوع - يعنى كرهء زمين - نسبت داده‌ايم . علاقهء اين اسناد هم علاقهء كلّ و جزء است . « 1 » \r\nبنابراين ، در مثل علم جغرافيا ، اشكال بر مرحوم آخوند وارد است ، چون واسطه در اينجا « واسطه در عروض » است . امام خمينى « دام ظلّه » سپس مىفرمايد : ما بايد ابتدا پيرامون « عرض » بحث كنيم و با قطع نظر از مسألهء ذاتى و غريب ، ببينيم آيا محمولات مسائل در همهء علوم ، نسبت به موضوع علم جنبهء عرض دارند يا نه ؟ تفسير موضوع علم به « ما يبحث فيه عن عوارضه الذاتيّة » ابتدا در منطق مطرح شده و به دنبال آن فلاسفه در مورد آن بحث كرده‌اند . در كلام فلاسفه و منطقيين ، « عرض » به موجودى گفته مىشود كه داراى واقعيّت خارجى بوده ولى در وجود خود استقلال ندارد و به معروض نيازمند است ، مثل بياض ، و در مقابل آن « جوهر » قرار دارد . « جوهر » به موجودى گفته مىشود كه داراى واقعيت خارجى بوده و در وجود خود استقلال دارد و به معروض نياز ندارد ، مثل جسم . عنوان « عرض » در باب كلّيات خمس نيز مطرح است . « عرض » در باب كليات خمس در مقابل ذات و ذاتيات است و به چيزى كه خارج از ماهيت است اطلاق مىشود و آن بر دو قسم است : عرض خاص و عرض عام . « عرض » - خواه در مقابل « جوهر » باشد و خواه در باب كلّيات خمس باشد - داراى واقعيت خارجى است . در نتيجه ، عرض - به هر معنايى فرض شود - امر اعتبارى نخواهد بود . ظاهر اين است كه مراد از « عرض » در تعريف موضوع علم ، معناى دوّم - يعنى :\r\nعرض در باب كلّيات خمس - است . حال بايد ببينيم آيا عنوان « عرض » در ارتباط با همهء علوم صدق مىكند ؟\r\n\r\n","description":"","footnote":" ( 1 ) - ممكن است ما بگوييم : علاقهء كلّ و جزء در اينجا وجود ندارد ، زيرا علاقهء كل و جزء داراى شرايطى است كه در اينجا تحقّق ندارد . و در چنين صورتى ، اسناد باطل بوده و حتى به صورت مجازى نيز صحيح نخواهد بود . ","page_name":" 82 ","page_number":82},
  {"content":"\r\n\r\nدر مورد بعضى از علوم كه واقعيت محض مىباشند ، عرض به معناى منطقى تحقّق ندارد ، مثلًا در علم عرفان و علم كلام كه در رابطه با الهيات بحث مىشود ،\r\nوقتى مىگوييم : « اللَّه تعالى عالم » بدون شك اين مسئله يك مسألهء كلاميه است در حالى كه علم ، عين ذات خداوند است و كسى نمىتواند بگويد : علم ، عارض بر ذات خداوند شده است . به‌همين‌جهت در مثل علم عرفان و كلام ، اشكال بر منطقيين و فلاسفه و مرحوم علّامه طباطبائى - كه مىفرمود : « اين مسائل در علوم برهانيه است » - وارد است . زيرا علم كلام و عرفان از علوم برهانى مىباشند در حالى كه بحث از عوارض در آنها مطرح نيست . ولى اشكال مهمى كه به فلاسفه و منطقيين وارد است در رابطه با علوم اعتباريه - مثل فقه ، اصول ، صرف ، نحو و . . . - مىباشد ، زيرا در اين‌گونه علوم نيز عنوان « عرض » مطرح نيست . مثلًا در علم فقه از احكام تكليفيه و احكام وضعيّه بحث مىكنيم و احكام از امور اعتبارى بوده و از واقعيت خارجى برخوردار نيستند . مثال احكام وضعيه : در فقه ، وقتى مىگوييد : « الدم نجس » ، آيا شما واقعيتى در « الدم » ملاحظه كرده‌ايد كه كفّار ، آن واقعيت را ملاحظه نكرده‌اند و مىگويند : « الدم ليس بنجس » ؟ روشن است كه مسألهء نجاست ، امرى واقعى نيست ، بلكه از امور اعتباريه مىباشد كه شارع مقدس آن را اعتبار كرده است . « 1 »  همان گونه كه اگر كسى مالك خانه‌اى شد\r\n\r\n","description":"","footnote":" ( 1 ) - از كلام شيخ انصارى رحمه الله - در باب استصحاب رسائل - استفاده مىشود كه « نجاست » همان « وجوب اجتناب » است . رجوع شود به : فرائد الاصول ، ج 2 ، ص 609 ولى به نظر ما اين‌گونه نيست . بلكه شارع در باب دم دو حكم دارد : يكى وضعى و ابتدائى ، به عنوان « نجس » و ديگرى تكليفى ، به عنوان « وجوب اجتناب » كه اين حكم در طول حكم اوّل است . در موارد ديگر نيز اين‌چنين است ، مثلًا زوجيت ، ابتدا به اعتبار شرعى و عقلائى محقق مىشود سپس شارع مىگويد : « يجوز للزوج النظر إلى زوجته » . نه اين كه واقعيت زوجيت همان جواز النظر باشد . ","page_name":" 83 ","page_number":83},
  {"content":"\r\n\r\nهيچ تغييرى در واقعيت خود او يا واقعيت خانه ، حاصل نشده است بخلاف اينكه رنگ خانه را تغيير دهد كه واقعيت آن تغيير كرده و مثلًا عنوان سفيد به عنوان زرد تبديل مىشود . حال اين سؤال مطرح است كه مباحث نجاسات - كه قسمت مهمّى از كتب\r\nفقهى را به خود اختصاص داده‌اند و بدون شك از مسائل مهم فقهى مىباشند - آيا از عوارض ذاتى موضوع فقه يا حدّ اقلّ از عوارض ذاتى موضوع خود بحث مىكنند ؟ واضح است كه « نجس » امرى اعتبارى است و واقعيت خارجى ندارد ، به‌همين‌جهت نمىتوان گفت : « نجس » عرض ذاتى براى موضوع علم فقه يا عرض ذاتى براى « الدم » است . « عرض » داراى واقعيت است و « نجس » امرى اعتبارى است . در نتيجه بايد بگوييم : در اين‌گونه موارد اصلًا عرضى وجود ندارد تا بخواهيم در مورد « ذاتى » يا « غريب » بودن آن بحث كنيم . مثال احكام تكليفيه : وقتى گفته مىشود : « صلاة الظهر واجبة » سؤال مىشود :\r\nآيا مراد از « صلاة الظهر » - كه در اينجا موضوع مسألهء فقهيه واقع شده است - صلاة الظهر موجود در خارج است ؟ يا مراد صلاة الظهر موجود در ذهن است و يا مراد ماهيت صلاة الظهر است ؟ هر سه فرض فوق داراى اشكال است : اگر بخواهيم « وجود خارجى صلاة » را معروض وجوب قرار دهيم ، بايد ابتدا انسان نماز را ايجاد كند سپس وجوب برآن عارض شود . در حالى كه اين معنا بين اصوليين معروف است كه « خارج ، ظرف سقوط تكليف است نه ظرف ثبوت آن » . و به تعبير ديگر : وجوب ، تا وقتى است كه صلاة در خارج تحقّق پيدا نكرده است ، و وقتى تحقّق پيدا كرد ، ديگر وجوبى باقى نمىماند . و اگر بخواهيم « وجود ذهنى صلاة » را معروض وجوب قرار دهيم ، اين سؤال مطرح است كه آيا وجود ذهنى صلاة در ذهن چه كسى ، معروض وجوب واقع مىشود ؟ اگر « صلاة در ذهن مكلّف » معروض وجوب گردد ، بايد تصوّر صلاة توسط مكلّف ، مسقط تكليف بوده و لازم نباشد صلاة در خارج آورده شود .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو اگر « صلاة در ذهن مولا » معروض وجوب گردد ، بايد ايجاد صلاة از ناحيهء مكلَّف ، لازم نباشد نه در خارج و نه در ذهن . زيرا در اين صورت ، صلاة در ذهن مولا وجود پيدا كرده و ما هم فرض كرده‌ايم صلاة موجود در ذهن مولا ، معروض وجوب قرار\r\nگرفته است . پس نيازى نيست كه مكلّف آن را ايجاد كند . و از طرفى در اين صورت ، تحقّق صلاة در خارج غيرممكن خواهد شد ، چون در فلسفه گفته شده است : « وجود ذهنى و وجود خارجى با يكديگر تباين دارند و نمىشود موجود خارجى - با وصف خارجى بودنش - به ذهن برود و آنچه در ذهن مىآيد صورتى از شىء است نه خود شىء » « 1 »  . و به عبارت ديگر : « وجود خارجى و وجود ذهنى ، دو قسم از ماهيت موجودند كه به نحو مانعةالجمع مىباشند و امكان ندارد موجود ذهنى - با وصف موجود ذهنى بودن - موجود خارجى هم باشد » . حال اگر وجود ذهنى صلاة نزد مولا معروض وجوب باشد اگر ما تا آخر عمر هم نماز بخوانيم ، نخواهيم توانست متعلّق وجوب را در خارج ايجاد كنيم ، زيرا متعلّق وجوب ، با قيد « وجود در ذهن مولا » است و چيزى كه قيد ذهنى دارد ، نمىتواند در خارج محقق شود . و اگر بخواهيم « ماهيت صلاة » را - با قطع‌نظر از وجود ذهنى يا وجود خارجى آن - معروض وجوب قرار دهيم ، اين اشكال مطرح است كه « ماهيت بما هي » نمىتواند مطلوب مولا باشد . مثلًا كسى كه آب طلب مىكند ، ماهيت آب را نمىخواهد ، بلكه وجود آب است كه تشنگى او را بر طرف مىسازد . و اگر هزاران بار ماهيت آب در ذهن بيايد و وجود ذهنى هم پيدا كند ، نمىتواند عطش را بر طرف سازد . علاوه بر آنچه گفته شد ، نفس وجوب ، امرى اعتبارى است كه عقلاء و شارع در اوامر خود اعتبار كرده‌اند و وقتى صلاة ، وجوب پيدا مىكند ، نمىتوان گفت : « به حسب واقع ، لباس ديگرى پوشيده است » . وجوب ، مثل بياض نيست كه داراى واقعيت خارجى\r\n\r\n","description":"","footnote":" ( 1 ) - بداية الحكمة ، ص 35 . ","page_name":" 85 ","page_number":85},
  {"content":"\r\n\r\nباشد بلكه امرى است اعتبارى كه عقلاء و شارع در اوامر خود اعتبار كرده‌اند . نتيجه كلام امام خمينى « دام ظلّه » - با توضيحى كه ما ارائه نموديم - اين شد كه « عرض ذاتى » را به هر معنا بگيريم داراى اشكال است و حتى اگر از عنوان « ذاتى » نيز\r\nصرف‌نظر كنيم خود عنوان « عرض » نيز داراى اشكال است . آنچه اشكال را بر طرف مىكند اين است كه گفته شود : با توجّه به اين كه فلسفه و منطق مىگويد : « موضوع كلّ علم ما يبحث فيه عن عوارضه الذاتيّة » و روى « كلّ علم » تكيه دارند ، ناچاريم بگوييم : مراد از عوارض در اين عبارت ، عرض در باب ذات و ذاتيات يا عرض در مقابل جوهر نيست ، بلكه مراد ، اوصاف و محمولات است خواه واقعيت داشته يا اعتبارى باشند . هرچند فلسفه و منطق به اعتباريات نظر ندارند . ولى دخالت فلسفه و منطق در تمام علوم ، قرينه بر اين است كه مراد از عرض ، چيزى است كه بر موضوع حمل مىشود . « 1 »  بررسى اشكال امام خمينى « دام ظلّه » بر مرحوم آخوند امام خمينى « دام‌ظلّه » فرمود : در مثل علم جغرافيا نسبت بين موضوع علم و موضوعات مسائل نسبت كلّ و جزء است ، و اگر بخواهيم چيزى كه عارض بر جزء است به كلّ نسبت دهيم ، اسناد مجازى خواهد بود و عنوان « واسطه در عروض » پيدا خواهد كرد . به نظر مىرسد اين اشكال قابل جواب است ، زيرا در علم جغرافيا ، نسبت بين موضوع علم و موضوعات مسائل ، نسبت كلّ و جزء نيست ، بلكه مانند اكثر علوم ، نسبت كلّى و جزئى مطرح است ، چون اگر موضوع علم جغرافيا كلّ باشد ، بايد غرضِ مترتب بر علم در صورتى حاصل شود كه انسان به تمام جغرافياى جهان آگاه باشد ، زيرا هر غرضى كه مترتب بر مركّب باشد ، در صورتى حاصل مىشود كه كلّ اجزاء آن محقق\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 39 - 41 و تهذيب الاصول ، ج 1 ، ص 6 - 8 . ","page_name":" 86 ","page_number":86},
  {"content":"\r\n\r\nشود ، همان گونه كه در نماز اگر يك حرف آن تغيير پيدا كند ديگر « معراج المؤمن » و « خير موضوع » نخواهد بود . و در اين صورت نبايد كسى به عنوان جغرافىدان وجود داشته باشد ، چون كسى نيست كه به جغرافياى همهء جهان آگاه باشد ، بلكه هركس\r\nنسبت به مواضع مشخصى آگاهى دارد ، و نسبت به همان مقدار براى او غرض علم جغرافيا حاصل مىشود . همان گونه كه در مورد علم نحو مىگفتيم : اگر كسى از بين مسائل علم نحو ، فقط مسألهء « كلّ فاعل مرفوع » را بداند ، به شعبه‌اى از غايت علم نحو دست يافته است . پس چرا اين حرف را در مورد علم جغرافيا نگوييم ؟ يك اشكال ديگر باقى مىماند كه نياز به توضيح دارد : امام خمينى « دام ظلّه » فرمود : « در مثل « الصلاة واجبة » نمىتوان « واجبة » را به عنوان « عرض » بر صلاة دانست ، چه وجود خارجى صلاة در نظر گرفته شود يا وجود ذهنى و يا ماهيت صلاة ، و حتى اگر « عرض » را به معناى « محمول » بدانيم قابل حمل بر صلاة نخواهد بود » . اين اشكال داراى يك جواب تفصيلى است كه در مباحث مربوط به اوامر و نواهى مطرح مىگردد . در آنجا بحث مىشود كه آيا اوامر و نواهى به طبايع تعلّق مىگيرند يا به افراد ؟ ولى در اينجا به‌طور اجمال مىگوييم : به نظر ما آنچه در مثل « الصلاة واجبة » متعلّق وجوب قرار گرفته ، ماهيت با قطع نظر از وجود خارجى و ذهنى است . ولى اگر گفته مىشود : « ماهية الصلاة مطلوبة » ، ممكن است كسى بگويد : « ماهيت صلاة - با قطع نظر از وجود صلاة - نمىتواند مطلوبيتى داشته باشد و نمىتواند عنوان معراجيت و ساير عناوين و آثار برآن مترتب شود » . امّا آنچه در فقه مطرح مىشود ، عنوان « مطلوبة » نيست بلكه عنوان « واجبة » است . و بين اين دو عنوان تفاوت وجود دارد ، زيرا در معناى « مطلوبة » عنوان وجود مطرح نيست ، ولى در معناى « واجبة » عنوان وجود مطرح است . وجوب به معناى « بعث به ايجاد شىء » است و عنوانِ « ايجاد و وجود » در معناى وجوب دخالت دارد . بنابراين ،\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nجملهء « ماهية الصلاة واجبة » به معناى « ماهيّة الصلاة مطلوب وجودها » مىباشد و طبق اين معنا ، وجوبْ قابل حمل بر صلات خواهد بود . پس معناى « ماهية الصلاة مطلوبة » با معناى « ماهية الصلاة واجبة » تفاوت دارد و جملهء اوّل قابل مناقشه است\r\nولى جملهء دوّم اين‌گونه نيست . در نتيجه در اينجا « وجود » واسطه گرديده تا بتوانيم « واجبة » را بر « ماهية الصلاة » حمل كنيم ، زيرا ماهيت به عنوان جنس است و داراى دو نوع مىباشد :\r\nموجوده و غير موجوده . و به تعبير ديگر : چيزى كه بر نوع عارض شده است ، به جنس اسناد داده‌ايم و اين جزء موارد « بلا واسطة في العروض » است . نتيجه بحث در ارتباط با عرض ذاتى و عرض غريب از آنچه گفته شد معلوم گرديد كه تفسير مشهور در رابطه با « عرض ذاتى » داراى اشكالات فراوانى است و نمىتوان به آن معنا ملتزم شد . ولى تفسير مرحوم آخوند مورد قبول است و اشكالات وارد برآن قابل حلّ است . و بنا بر تفسير مرحوم آخوند - كه عرض ذاتى را « بلا واسطة في العروض » مىدانست - هفت قسم از اقسام هشت‌گانهء عرض ، داخل در عنوان « ذاتى » و يك قسم به عنوان « عرض غريب » خواهد بود . يادآورى مىشود كه اين تفسير را قبل از مرحوم آخوند ، مرحوم حاجى سبزوارى و مرحوم ملّا صدرا در حاشيهء حكمة الإشراق پذيرفته‌اند .\r\n\r\nبحث چهارم نسبت بين موضوع علم و موضوعات مسائل چيست ؟\r\nمهم‌ترين دليلى كه مشهور بر نياز هر علمى به موضوع واحد ذكر كردند اين بود كه بر مسائل هر علمى غرض واحدى مترتب است ، از اينجا مىفهميم كه بين مسائل علم ، قدر جامعى وجود دارد و آن قدر جامع ، در حقيقت قدر جامع بين موضوعات مسائل\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمىباشد كه از آن قدر جامع به « موضوع علم » تعبير مىكنند . مرحوم آخوند نيز به پيروى از مشهور فرموده است : نسبت بين موضوع علم و موضوعات مسائل ، نسبت بين كلّى و مصاديق و طبيعى و افراد است .\r\nالبته بايد توجّه داشت كه مشهور ، چون از راه قدر جامع بين موضوعات مسائل به موضوع علم رسيده‌اند ، چاره‌اى جز اين ندارند كه بگويند : نسبت بين موضوع علم و موضوعات مسائل ، نسبت بين كلّى و مصاديق و طبيعى و افراد است . اشكال بر مشهور : نسبت بين موضوع علم و موضوعات مسائل ، در همهء علوم نسبت كلّى و مصاديق و طبيعى و افراد نيست ، بلكه در بعضى از علوم - مثل علم جغرافيا ، بر اساس نظر امام خمينى « دام ظلّه » - نسبت كلّ و جزء مىباشد . و در بعضى از علوم - چون علم عرفان - موضوع علم با موضوع مسائل يك چيز است . موضوع علم عبارت از « اللَّه » و موضوع مسائل آن نيز عبارت از « اللَّه » است ، و نمىتوان عنوان كلّى و فرد را در مورد آن تصوّر كرد . در بعضى از علوم نيز نسبت بين موضوع علم و موضوعات مسائل ، عموم و خصوص من وجه است ، مثلًا موضوع علم اصول « ادلّهء أربعه » است ، در حالى كه موضوع در مسئله « الأمر يدلّ على الوجوب » ، مطلق امر است خواه در كتاب باشد يا در سنت يا در اوامر موالى عرفيه . بنابراين ، اشكال به كلام مرحوم آخوند و مشهور وارد است . ولى ما از راه ديگرى وارد شديم . ما گفتيم : بين مسائل ، سنخيت ذاتى وجود دارد و اين سنخيت ، اقتضا مىكند كه بين مسائل ، جهت اشتراكى وجود داشته باشد ، ولى لازم نيست اين جهت اشتراك به صورت قدر جامع و افراد باشد . و حتى اگر ما كلام امام خمينى « دام ظلّه » را در مورد جغرافيا بپذيريم ، در عين حال كلام ما تمام است ، چون ما معتقديم بين مسائل جغرافيا سنخيت وجود دارد ، مثلًا بحث در مورد خصوصيات زمين ايران و زمين اروپا و . . . با يكديگر سنخيت دارند و لازمهء اين سنخيت ، كلّيت نيست بلكه لازمهء سنخيت ، وجود جهت اشتراك بين آنهاست ، اگرچه اشتراك به اين\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nباشد كه همهء مسائل به صورت اجزاء براى يك كلّ باشند ، مثل اينكه گفته مىشود :\r\nركوع و قرائت ، در اين جهت با يكديگر اشتراك دارند كه هر دو به عنوان جزء براى صلاة مىباشند ، هرچند ركوع از مقولهء فعل و قرائت از مقولهء ديگر است .\r\nگاهى نيز سنخيت ، اقتضاى وحدت مىكند مثل علم عرفان كه موضوع آن « اللَّه » است و بين مسائل آن نيز سنخيت وجود دارد ، بدون اينكه بتوان نسبت كلّى و مصاديق و طبيعى و افراد را مطرح كرد . در نتيجه ، سنخيت اقتضا نمىكند كه نسبت بين موضوع علم و موضوعات مسائل ، در تمام موارد ، به صورت كلّى و مصاديق باشد ، بلكه سنخيت ، ما را به سوى وجود موضوع هدايت مىكند ، ولى اين كه نسبت بين موضوع علم و موضوعات مسائل چيست ؟ موارد آن فرق مىكند ، گاهى سنخيت اقتضا مىكند كه نسبت به صورت « كلّ و جزء » باشد و گاهى اقتضاى « وحدت » مىكند و در غالب موارد نيز اقتضا مىكند كه نسبت به صورت « كلّى و مصاديق » باشد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nمسألهء دوم ملاك تمايز علوم\r\nمسألهء تعدّد و تغاير علوم ، امرى بديهى و غير قابل انكار است ولى آيا ملاك تمايز علوم چيست ؟ يعنى چه چيزى باعث تمايز علوم و جدا شدن آنها از يكديگر است ؟ در اين زمينه نظرياتى وجود دارد :\r\n\r\n1 - نظريهء مشهور\r\nمشهور معتقدند : تمايز علوم به تمايز موضوعات است . « 1 »  در عبارت مشهور دو احتمال وجود دارد : احتمال اوّل : مراد اين باشد كه موضوع هر علمى - كه قدر جامع بين موضوعات مسائل آن علم مىباشد - آن علم را از علوم ديگر جدا مىكند ، مثلًا همين‌كه موضوع\r\n\r\n","description":"","footnote":" ( 1 ) - قد اشتهر أنّ تمايز العلوم بعضها عن بعض بتمايز الموضوعات . محاضرات في أُصول الفقه ، ج 1 ، ص 25 . ","page_name":" 91 ","page_number":91},
  {"content":"\r\n\r\nعلم نحو - يعنى كلمه و كلام - با موضوع علم فقه - يعنى فعل مكلّف - تمايز دارد ، سبب مىشود كه علم نحو و علم فقه از يكديگر جدا شوند . و به تعبير ديگر : چون هر علمى موضوع خاصى دارد ، همين امر سبب شده است كه آن علم را از علوم ديگر جدا كند . در نتيجه مراد از « موضوعات » در عبارت مشهور « موضوعات مسائل » نيست بلكه مراد « موضوعات خود علوم » است . اين احتمال ، ظاهر كلام مشهور است ، ولى داراى دو اشكال است كه يكى از آنها به نظر مشهور قابل جواب است ولى اشكال ديگر قابل جواب نيست . اشكال اوّل : موضوع علم صرف و علم نحو و علم معانى و بيان ، « كلمه و كلام » است در حالى كه اين علوم ، علوم متعددى مىباشند . علاوه بر اين ، مشهور كه موضوع هر علمى را واحد مىدانند ، چگونه ملتزم مىشوند كه در اينجا « كلمه و كلام » موضوع قرار گرفته است ، درحالىكه « كلمه و كلام » دو شىء مىباشند ، كلام ، مركّب از دو يا چند كلمه است . در نتيجه در اينجا موضوع ، دو چيز است : « كلمه » و « كلام » . مشهور ممكن است در پاسخ اشكال فوق بگويند : اوّلًا : ما موضوع اين علوم سه‌گانه را يك چيز مىدانيم و آن ، قدر جامع بين « كلمه و كلام » است . و قدر جامع بين « كلمه و كلام » ، عبارت از « لفظ مستعمل عربى » مىباشد كه يك مصداقش « كلمه » و يك مصداقش « كلام » است . ثانياً : آنچه باعث جدا شدن اين سه علم از يكديگر مىشود ، حيثيت‌هايى است كه موضوع در هريك از اين سه علم داراست ، مثلًا موضوع علم صرف ، « الكلمة و الكلام من حيث الصحة و الاعتلال » و موضوع علم نحو ، « الكلمة و الكلام من حيث الإعراب و البناء » و موضوع علم معانى و بيان ، « الكلمة و الكلام من حيث الفصاحة و البلاغة » است و همين حيثيات سبب مىشود كه موضوعات اين علوم از يكديگر جدا شده و بين اين سه علم ، تمايز حاصل شود . مرحوم محقق اصفهانى در حاشيه بر كفايه ، نكتهء لطيفى را از قول جماعتى از\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمحققين در فلسفه نقل كرده است . ايشان مىفرمايد : وقتى گفته مىشود : « موضوع علم نحو ، كلمه و كلام من حيث الإعراب و البناء است » ، شكى نيست كه مراد « من حيث كونه قابلًا لورود الإعراب عليه » است ، نه « من حيث كونه معرباً بالفعل » ، چون اگر اين معنا - يعنى : معناى دوّم - در نظر گرفته شود ، بايد جملهء « الفاعل مرفوع » را اين‌گونه معنا كرد : « الفاعل المعرب بإعراب الرفع يكون مرفوعاً » ، زيرا « الفاعل » از مصاديق « كلمه و كلام » است . و اين مثل اين است كه گفته شود : « آنچه در جوى مىرود آب است » و اين قضيهء ضروريه به شرط محمول مىشود .\r\nو معنايش اين است كه چيزى عارض بر خودش شود نه عارض بر شىء ديگر . سپس مىفرمايد : بعضى توجّه به اين نكته نداشته و براى فرار از اشكال وارد بر مشهور گفته‌اند : ما قبول نداريم كه موضوع علم نحو « كلمه و كلام » است ، بلكه موضوع آن « معرب و مبنى » است . در حالى كه اين كلام داراى اشكال است ، زيرا با توجّه به اين كه « فاعل » از مصاديق معرب است و مراد از معرب هم « معرب بالفعل » است ، پس بايد در معناى « الفاعل مرفوع » بگويند : « الفاعل الذي يكون معرباً بالفعل بإعراب الرفع يكون مرفوعاً » كه اشكال آن را متذكر شديم . ولى اگر قيد حيثيت را اضافه كنيم و بگوييم موضوع علم نحو « كلمه و كلام من حيث كونه صالحاً و قابلًا لورود الإعراب عليه » مىباشد معناى عبارت « الفاعل مرفوع » اين مىشود : « الفاعل الذي يكون قابلًا لورود الإعراب عليه يكون مرفوعاً » و اين معنا ، معناى صحيحى خواهد بود . « 1 »  اشكال دوّم : از مشهور سؤال مىكنيم : شما اين وحدت موضوع را از كجا بدست مىآوريد ؟ ما وقتى دليل مشهور را در رابطه با موضوع علم و وحدت آن مطرح كرديم گفتيم : مشهور ، وحدت موضوع را از راه وحدت غرض بدست مىآورند و معتقدند : هر\r\n\r\n","description":"","footnote":" ( 1 ) - نهاية الدراية ، ج 1 ، ص 10 ","page_name":" 93 ","page_number":93},
  {"content":"\r\n\r\nعلمى داراى غرضِ واحدى است ، و به مقتضاى قاعدهء « الواحد لا يصدر إلّا من الواحد » اين غرضِ واحد بايد علّتِ واحدى داشته باشد و چون مسائل مختلف نمىتواند در غرض واحد نقش داشته باشد ، بنابراين بايد مسائل مختلف ، داراى قدر جامعى باشند كه در اين معلول ، تأثير كند . آن قدرِ جامع عبارت از « قدر جامع بين موضوعات مسائل » است . ما در بحثهاى گذشته جوابهاى متعددى در رابطه با اين كلام مشهور مطرح كرديم . ولى در اينجا بر اساس مبناى خود مشهور مىگوييم : آنچه شما را به‌سوى « وحدت موضوع » هدايت كرد ، عبارت از « وحدت غرض » بود ، بنابراين شما بايد « وحدت غرض » را اساس قرار داده و آن را منشأ تمايز علوم بدانيد نه اينكه تمايز را به تمايز موضوعات بدانيد . ممكن است كسى بگويد : غرض ، به عنوان معلول براى موضوع بوده و با توجّه به تقدّم علت بر معلول ، بهتر است تمايز علوم را به تمايز موضوعات نسبت دهيم نه به تمايز اغراض . و شايد مشهور كه در اينجا تمايز علوم را به تمايز موضوعات نسبت داده‌اند ، روى اين جهت بوده كه موضوع ، جنبهء علت ؛ و غرض ، جنبهء معلول دارد . « 1 »  و به عبارت اصطلاحى : برهانى كه مشهور در اينجا اقامه كرده‌اند برهان « إنّي » است نه برهان « لمّي » . يعنى آنان از معلول پى به علت برده‌اند نه اينكه از علت پى به معلول برده باشند و به‌همين‌جهت تمايز را به حساب علت گذاشته‌اند . جواب اين است كه : اگرچه در هر دو برهان « إنّي » و « لمّي » ما به نتيجه مىرسيم ولى آنچه در اينجا به نظر مشهور روشن بوده ، معلول - يعنى وحدت غرض - بوده است ، به عبارت ديگر : اگرچه علت ، مقدّم بر معلول است ولى در جائى كه از معلول به علّت رسيده‌ايم ، آنچه براى ما روشن است و مىخواهيم خصم را با آن قانع كنيم ،\r\n\r\n","description":"","footnote":" ( 1 ) - البته ما ، عليت موضوع را نپذيرفتيم و در اينجا برطبق مبناى مشهور بحث مىكنيم . ","page_name":" 94 ","page_number":94},
  {"content":"\r\n\r\nمعلول مىباشد . پس چرا مشهور در باب تمايز علوم سراغ علّت ( يعنى موضوع ) رفته و معلول ( يعنى غرض ) را مطرح نمىكنند ؟ در حالى كه لازمهء بيان خودشان اين بود كه تمايز علوم را به تمايز اغراض نسبت دهند نه تمايز موضوعات . احتمال دوّم در كلام مشهور : از كلام مرحوم آخوند استفاده مىشود كه ايشان مراد از « تمايز موضوعات » در كلام مشهور را « تمايز موضوعات مسائل » دانسته است نه تمايز موضوعات علوم . مرحوم آخوند فرموده است : « و قد انقدح بما ذكرنا أنّ تمايز العلوم إنّما هو باختلاف الأغراض الداعية إلى التدوين لا الموضوعات و لا المحمولات » . « 1 »  عبارت « لا الموضوعات » در كلام ايشان براى نفى كلام مشهور است . اگر مرحوم آخوند در كلام خود عبارت « لا الموضوعات » را به تنهايى ذكر مىكرد مىتوانستيم بگوييم : منظور مشهور از موضوعات ، موضوعات علوم است ولى با توجّه به اين كه در كلام مرحوم آخوند ، عبارت « و لا المحمولات » نيز اضافه شده است و روشن است كه مراد از محمولات ، چيزى غير از محمولات مسائل نمىتواند باشد - چون در باب محمولات كسى نيامده قدر جامع درست كند و اسم آن را موضوع علم بگذارد - و وحدت سياق اقتضا مىكند كه مراد از موضوعات در كلام مرحوم آخوند نيز « موضوعات مسائل » باشد ، بنابراين از عبارت مرحوم آخوند استفاده مىشود كه ايشان مراد از « موضوعات » در كلام مشهور را « موضوعات مسائل » دانسته است نه « موضوعات علوم » . زيرا ايشان با بيان خود ، تمايز بين « موضوعات مسائل » را مردود دانسته است . در كلام مرحوم آخوند ، قرينهء ديگرى نيز بر اين معنا وجود دارد ، زيرا ايشان در رابطه با تمايز موضوعات ، اشكالى به مشهور وارد كرده كه فقط با احتمال دوّم در كلام مشهور سازگار است . « 2 »  مرحوم آخوند فرموده است : اگر تمايز علوم به تمايز موضوعات\r\n\r\n","description":"","footnote":" ( 1 ) - كفاية الاصول ، ج 1 ، ص 5  ( 2 ) - البته اشكال در مورد محمولات نيز مطرح است كه در بحث‌هاى بعدى بيان خواهد شد . ","page_name":" 95 ","page_number":95},
  {"content":"\r\n\r\nباشد ، لازم مىآيد هر بابى بلكه هر مسأله‌اى ، علم مستقلى باشد . « الفاعل مرفوع » يك علم و « المفعول منصوب » علم ديگر و . . . . بديهى است اشكال فوق در صورتى بر مشهور وارد است كه مقصود از موضوع ، موضوعات مسائل باشد نه موضوع علم ، زيرا موضوعات مسائل ، عناوين متعدد و متغايرند و اگر مقصود از موضوع ، موضوع علم باشد هيچ ارتباطى با مسائل نداشته و قبل از رسيدن به مسائل ، بر اساس وحدت موضوع ، مسألهء تمايز علوم حلّ خواهد شد . اين اشكال مرحوم آخوند دليل بر اين است كه ايشان ، كلام مشهور را بر اساس احتمال دوم معنا كرده است . مرحوم آخوند ، تصوّر كرده كه مشهور ، وقتى تمايز علوم را به تمايز موضوعات مىدانند ، مرادشان « تمايز موضوعات مسائل » است و كارى به « موضوع علم » و « وحدت غرض » ندارند . ممكن است مشهور در پاسخ مرحوم آخوند بگويند : ما كه مىگوييم : « تمايز علوم به تمايز موضوعات است » ، منظورمان از موضوع ، همان « موضوع واحدِ علم » است ، و لازمهء تمايز به موضوع اين نيست كه هر بابى يا هر مسأله‌اى علم مستقلى باشد . بلى ، اشكال مرحوم آخوند به كسى كه تمايز علوم را به تمايز محمولات بداند وارد است ، زيرا كسى نيامده « قدر جامع بين محمولات مسائل » را مطرح كرده و آن را « موضوع علم » بنامد . محمولاتِ مسائل ، متعدد و متغايرند . اگر كسى محور تمايز را فقط محمولات بداند و كارى به موضوع و غرض نداشته باشد ، جاى اين حرف هست كه مرحوم آخوند بفرمايد : « بين مرفوعيت و منصوبيت و مجروريت ، ارتباطى وجود ندارد به‌همين‌جهت نمىتوان بين آنها قدر جامعى در نظر گرفت » . البته ما معتقديم بين مرفوعيت و منصوبيت و مجروريت - با قطع‌نظر از موضوع و غرض - سنخيت وجود دارد . ولى آنچه به حسب ظاهر در كلام مرحوم آخوند مورد نفى قرار گرفته است ، نفس\r\nمحمولات مسائل است نه قدر جامع بين محمولات ، زيرا اگر تمايز علوم به تمايز جامع\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبين محمولات باشد ، لازم نمىآيد كه هر بابى يا هر مسأله‌اى علم مستقلى باشد . البته ظاهراً كسى قائل به اين قول نشده است كه تمايز علوم به تمايز نفس محمولات مسائل است و مرحوم آخوند چون تمايز به موضوعات را در كلام خود نفى كرده ، تمايز به محمولات را نيز - به عنوان يك احتمال - مطرح كرده و آن را نفى كرده است . در نتيجه ، كلام مشهور در رابطه با تمايز علوم ، قابل قبول نيست . البته مرحوم آيت‌اللَّه بروجردى كلام مشهور را به گونهء ديگرى معنا كرده كه خيلى بعيدتر از معنايى است كه مرحوم آخوند ذكر كرده است ، كه در بحث‌هاى آينده مورد بررسى قرار خواهد گرفت .\r\n\r\n2 - نظريهء مرحوم آخوند\r\nمرحوم آخوند اگرچه در اصلِ مسألهء موضوع علم ، با مشهور موافقت كرده و همان راهى را طى كرده كه مشهور براى نياز هر علم به موضوع و وحدت موضوع پيمودند ، ولى در مسألهء تمايز علوم ، با مشهور مخالفت كرده و تمايز علوم را به تمايز اغراض مىداند . البته گفته شده است : اولين كسى كه تمايز علوم را به تمايز اغراض دانسته مرحوم مير سيد شريف جرجانى بوده و جماعتى - از جمله مرحوم آخوند - از ايشان تبعيت كرده‌اند . راهى كه مرحوم آخوند براى اثبات مدّعاى خود ذكر كرده است از صدر و ذيل كلامشان به خوبى استفاده مىشود . ايشان در ذيل كلام خود ، كلام مشهور را نفى كرده و فرمود : « و قد انقدح بما ذكرنا أنّ تمايز العلوم إنّما هو باختلاف الاغراض الداعية إلى التدوين لا الموضوعات و لا المحمولات و إلّا كان كلّ باب بل كلّ مسألة من كلّ علمٍ علماً على حدة » . « 1 » \r\nو در صدر كلام خود فرمود : « و المسائل عبارة عن جملة من قضايا متشتّتة جمعها\r\n\r\n","description":"","footnote":" ( 1 ) - كفاية الاصول ، ج 1 ، ص 5 ","page_name":" 97 ","page_number":97},
  {"content":"\r\n\r\nاشتراكها في الدخل في الغرض الذي لأجله دوّن هذا العلم » . « 1 »  مرحوم آخوند در اين عبارت خود مىخواهد بفرمايد كه نفس علم - نه تعريف علم يا موضوع آن - عبارت از يك سلسله مسائل متعدّد و پراكنده است . ولى اين مسائل در جامع واحدى با يكديگر مشتركند ، و آن جامع واحد عبارت از اين است كه همهء اين مسائل در غرضى كه علم به جهت آن تدوين شده ، دخالت دارند . مسائل علم نحو ، فراوان و متعدّد است ولى درعين‌حال يك قدر جامع در بين آنها وجود دارد و آن اين است كه همهء اين مسائل در غرض تدوين علم نحو - يعنى صون اللسان عن الخطأ في المقال - دخالت دارند . اگرچه مرحوم آخوند ، عبارت فوق را براى بيان معناى علم مطرح كرده ، ولى از اين بيان استفاده مىشود كه تمايز علوم به تمايز اغراض است ، زيرا وقتى جامع مشترك بين مسائل علم ، دخالت داشتن مسائل در غرض تدوين علم باشد ، آنچه كه مىتواند تمام مسائل علم را زير پوشش خود قرار بدهد و به عنوان قدر جامع مطرح باشد ، فقط مسئله غرض خواهد بود . از خارج هم نزد اينان تقريباً مسلّم است كه هر علمى غرض واحدى دارد و تنها چيزى كه مىتواند مسائل علم را جمع كند ، دخالت داشتن اين مسائل ، در غرض واحد است . در نتيجه تمايز علوم به تمايز اغراض خواهد بود . به عبارت ديگر : مرحوم آخوند در كلام خود فرمود : « قد انقدح بما ذكرنا أنّ تمايز العلوم بتمايز الأغراض الداعية إلى التدوين . . . » در حالى كه در كلام ايشان دليل اين امر به خوبى تبيين نشده كه چرا تمايز علوم به تمايز اغراض است ؟ پس از كجاى كلام ايشان اين مطلب استفاده مىشود ؟ روشن است كه مرحوم آخوند نمىخواهد بفرمايد : چون كلام مشهور ، به نظر ما نادرست است ، پس ما تمايز علوم را به تمايز اغراض مىدانيم . بلكه ايشان علاوه بر\r\nنفى حرف مشهور در صدد اثبات ادّعاى خود نيز برآمده و فرموده است : علم ، عبارت از\r\n\r\n","description":"","footnote":" ( 1 ) - كفاية الاصول ، ج 1 ، ص 5 ","page_name":" 98 ","page_number":98},
  {"content":"\r\n\r\nمجموع مسائلى است كه زير پوشش غرض واحدى قرار گرفته‌اند . هر مسأله‌اى كه تحت پوشش اين غرض بود ، از مسائل اين علم به حساب مىآيد و هر مسأله‌اى كه زير پوشش اين غرض نبود ، از مسائل اين علم به حساب نمىآيد . بنابراين هرچه هست و نيست در رابطه با غرض است . و باتوجّه به اينكه هر علمى داراى غرض واحدى است ، پس آنچه مىتواند تمام مسائل را تحت پوشش خود قرار دهد ، فقط مسألهء غرض خواهد بود ، در نتيجه تمايز علوم به تمايز اغراض است . در كلام مرحوم آخوند دو نكتهء ديگر نيز مطرح شده است : 1 - مقصود از غرض واحد ، عبارت از غرضِ تدوين است نه غرض تعلّم و متعلّم كه متعلّم در مقام تعلّم تشخيص دهد كدام مسئله ، مسألهء فقهى و كدام يك ، مسألهء اصولى است . و به تعبير ديگر : وقتى خواستند علم را تدوين كنند و مجموعه‌اى از مسائل را به‌صورت يك مركّب اعتبارى مطرح كرده و مثلًا آن را « علم نحو » بنامند ، آنچه سبب شد اين علم و علوم ديگر را تدوين كنند ، باعث تمايز علوم از يكديگر گرديد . 2 - تحقّق يافتن علم ، به تدوين است . چون مرحوم آخوند علم را عبارت از مجموعهء مسائل دانست و روشن است كه قبل از تدوين ، مجموعهء مسائلى وجود ندارد كه بتوان آن را علم ناميد . بلكه اين مركب اعتبارى ( مجموعهء مسائل ) با تدوينْ تحقّق پيدا مىكند ، يعنى وقتى مسائل علم نحو ، مدوّن شد ، آن‌وقت مىگويند : « هذا علم النحو » . به‌همين‌جهت مرحوم آخوند غرض را ، غرضِ تدوين مىداند و مىگويد :\r\n« جامع مشترك بين مسائل علم ، اين است كه همهء آنها در غرض تدوين ، دخالت دارند » . و روشن است كه قبل از تدوين ، نه غرضى وجود دارد و نه مجموعهء مسائل كه ما بگوييم : اين مجموعهء مسائل ، در تحقّق غرضِ تدوين دخالت دارند .\r\n\r\nاشكالات كلام مرحوم آخوند\r\n\r\nاشكال اوّل :\r\nوقتى گفته مىشود : غرض از علم نحو « صون اللسان عن الخطأ في المقال » است ،\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبايد ببينيم چه چيزى اقتضاى « صون اللسان » را دارد ؟ بديهى است كه نفس وجود مسائل در كتب نحو ، موجب حصول « صون اللسان عن الخطأ في المقال » نيست . بلكه بايد علاوه بر اين ، به مرحلهء تعلّم و يادگيرى و مرحلهء مراعات و به كار بردن نيز برسد تا غرض حاصل شود . در نتيجه ، غرضِ مترتب بر هر علمى ، چند مرحله از خود علم ( نفس مسائل ) متأخر است . ابتدا بايد علم نحو باشد و شخصى آن را فرا گرفته و در مرحلهء عمل ، قواعد آن را مراعات نمايد تا غرض علم نحو براى او حاصل شود . در حالى كه در مسألهء تمايز علوم ، بايد تمايز در رديف خود مسائل يا قبل از آن تحقّق پيدا كند . خود كتاب نحو - با قطع‌نظر از تعلّم و مراعات كردن - بايد از كتاب فقه تمايز داشته باشد . خود مسائل نحو از مسائل فقه تمايز داشته باشد . ولى آن‌گونه كه شما ( مرحوم آخوند ) مطرح كرده‌ايد بايد اغراض - كه چند مرحله از خود علم و مسائل علم ، متأخر است - در تمايز علوم - كه مرحلهء آن در رديف مسائل يا قبل از آن است - دخالت داشته باشد . پاسخ اشكال اوّل : در اشكال فوق بين علت غائى در مقام خارج با علت غائى در مقام ذهن ، خلط شده است . درست است كه انسان عملى را كه براى هدفى انجام مىدهد ، وقوع خارجىِ علتِ غائىاش ، از خود عمل متأخر است . مدرسه‌اى كه براى اسكان طلاب ساخته مىشود ، اسكان خارجى طلاب ، بعد از ساخته شدن مدرسه تحقّق پيدا مىكند ، ولى وجودِ ذهنىِ علتِ غائى ، قبل از ساختن مدرسه است . كسى كه مىخواهد مدرسه‌اى بسازد ، ابتدا اسكان طلاب را - به عنوان يك غرض - در نظر مىگيرد و سپس شروع به ساختن مدرسه مىكند . خلاصه اينكه : علل غائيه اگرچه از نظر وجود خارجى ، از عمل تأخر دارند ولى از نظر وجود ذهنى بر عمل تقدّم دارند و حتى در رديف عمل هم نيستند . با توجّه به مطلب فوق مىتوان در مقام دفاع از مرحوم آخوند چنين گفت : مرحوم آخوند فرمود : « تمايز علوم ، به تمايز أغراضِ داعى بر تدوين است » . و\r\nروشن است كه اغراضِ داعى بر تدوين ، از نظر علّتِ غائىِ محرِّك بر عمل ، قبل از\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nتدوين علم تحقّق دارند . آن غرض را ايشان ملاك در تمايز علوم دانسته است . ولى مستشكل ، علت غائى در مقام خارج - كه متأخر از عمل است - را مطرح كرده است . در حالى كه ما كارى به وجود خارجى غرض نداريم . بنابراين نفس تعبير مرحوم آخوند ، به عنوان جواب از اشكال فوق است .\r\n\r\nاشكال دوّم بر كلام مرحوم آخوند :\r\nاغراض بسيارى از علوم ، به عنوان غرض خارجى و عملى - يعنى غرضِ متأخر - است . مثلًا غرض علم فقه ، مجرّد آشنايى با مسائل آن نيست بلكه غرض ، همان عمل خارجى است . وقتى انسان دانست فلان چيز واجب و فلان چيز حرام است به آن ترتيب اثر مىدهد . ولى غرض بعضى از علوم ، فقط آشنايى با مسائل آن علم است و اثر عملى بر آنها مترتب نمىشود . مثلًا علم فلسفه ، علمى است كه انسان را به حقايق و واقعيات ، آشنا مىكند ، ولى اثر عملىِ خارجى برآن مترتب نمىشود . علم جغرافيا و تاريخ نيز اين‌گونه است كه بر نفس اين علوم ، اثرى عملى ترتب پيدا نمىكند ، بلكه اين علوم فقط اثر علمى دارند . و ما اگر تمايز علوم را به تمايز اغراض بدانيم ، بايد بين اين دو دسته غرض ، فرق بگذاريم . يعنى فقط دستهء اوّل است كه مىتوان گفت تمايز آنها به تمايز اغراض است . اين اشكال ، از تفصيلى كه آيت‌اللَّه خويى « دام ظلّه » مطرح كرده است استفاده مىشود . « 1 »  پاسخ اشكال دوّم : به نظر نمىرسد كه بين دو دستهء فوق ، تفاوتى وجود داشته باشد . چه فرقى بين آن غرضى كه باعث بر تدوين علم نحو شده با غرضى كه باعث بر تدوين علم جغرافيا شده وجود دارد ؟ در هر دو ، غرضِ واقعى وجود دارد ولى واقعيت\r\nهر چيزى به حسب خود آن چيز مىباشد . وقتى مىگوييم : « زيد عالمٌ » - و زيد ، واقعاً هم\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 25 و 26 ","page_name":" 101 ","page_number":101},
  {"content":"\r\n\r\nعالم است - آيا علم ، از يك واقعيت برخوردار نيست ؟ چرا ، ولى واقعيت علم به اين است كه در جاى خودش و در ظرف خودش تحقّق داشته باشد . مگر شما نمىگوييد : يكى از اقسامِ وجود ، وجود ذهنى است ؟ آيا اين وجود ذهنى واقعيت ندارد ؟ چرا ، ولى واقعيتِ وجود ذهنى ، آن است كه در ذهن تحقّق پيدا كند . وجود ذهنى - مانند وجود خارجى - داراى واقعيت است ولى واقعيت اوّلى به تحقّق در ذهن و واقعيّت دوّمى به تحقّق در خارج است . غرض علمى و غرض عملى نيز داراى واقعيت مىباشند و اين‌طور نيست كه هر چيزى كه خارجيتِ محسوس نداشت ، واقعيت هم نداشته باشد . پس اگر تمايز علوم به تمايز اغراض شد ، فرقى بين غرض علمى و غرض عملى نخواهد بود .\r\n\r\nنكتهء مهم\r\nمحور بودن تمايز اغراض در مسألهء تمايز علوم ، در صورتى صحيح است كه دو مقدّمهء زير ثابت شود : 1 - هر علمى داراى غرض واحدى باشد . و اگر كسى اين مقدّمه را نپذيرد ، معنا ندارد كه تمايز علوم را به تمايز اغراض بداند . 2 - قبل از مسألهء غرض ، جهت ديگرى وجود نداشته باشد كه بتواند ملاك تمايز علوم قرار گيرد . زيرا ممكن است كسى بگويد : « ما قبول داريم كه هر علمى داراى غرض واحد است ولى قبل از مسألهء غرض ، جهت تمايزى بين علوم وجود دارد كه با وجود آن ، نوبت به غرض نمىرسد » . در اين دو جهت بايد تأمل شود ، خصوصاً در جهت دوّم ، زيرا جهت اوّل - نزد كسانى كه هر علمى را داراى غرض واحد مىدانند - كالمتسالم عليه است .\r\n\r\n3 - نظريهء امام خمينى « دام ظلّه »\r\nامام خمينى « دام ظلّه » معتقد است : تمايز علوم به سنخيّت ذاتى است كه بين\r\nمسائل و در ذات و جوهر مسائل وجود دارد و اين سنخيت ، مسائل هر علمى را از\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nمسائل علم ديگر جدا مىكند ، مثلًا وقتى به مسائل علم نحو برخورد مىكنيم ، مىبينيم بين مسئله « الفاعل مرفوعٌ » و « المفعول منصوبٌ » يك سنخيت ذاتى تحقّق دارد و اين سنخيت ، چون در ذات مسائل وجود دارد ، نياز به تعليل ندارد . همان گونه كه اگر از ذاتيات چيزى سؤال شود و گفته شود : « لِمَ يكون الإنسان ناطقاً ، لِمَ يكون الإنسان حيواناً ؟ » جواب داده مىشود : « الذاتي لا يعلّل » . اين سنخيت ذاتى ، چون در جوهر اين مسائل وجود دارد ، ارتباطى به موضوع ندارد ، براى اينكه ما ( امام خمينى ) گفتيم : « اين گونه نيست كه همهء علوم نياز به موضوع داشته باشند ، بلكه ممكن است علمى وجود داشته باشد كه براى آن موضوعى نباشد » . و از سوى ديگر ، اين سنخيت به غرض هم ارتباطى ندارد و حتى كسى كه نداند علم نحو براى چه غرضى تدوين شده است ، سنخيت بين « الفاعل مرفوع » و « المفعول منصوب » را درك مىكند . در اين صورت ، چه مانعى دارد كه تمايز علوم را به نفس تسانخ بين مسائل هر علم بدانيم و بگوييم : بين مسائل فقه ، يك تسانخ ذاتى وجود دارد . مثلًا بين « الصلاة واجبة » و « الميتة محرّمة » سنخيت جوهرى وجود دارد ولى بين « الصلاة واجبة » با « الفاعل مرفوع » هيچ تشابه و سنخيتى وجود ندارد . اين تسانخ ذاتى ، با مطرح شدن بعضى از مسائل در دو علم نيز سازگار است . براى اينكه اگر مثلًا يك مسألهء اصولى با مسائل اصولى ديگر سنخيت پيدا كرد ، اثبات اين سنخيت ، نفى سنخيت با مسائل علم ديگر را نمىكند ، مثل مسئله « الأمر يدل على الوجوب » كه هم مسألهء لغوى است و همه مسألهء اصولى . همان گونه كه وقتى مىگوييم :\r\n« نسبت بعضى از موضوعات مسائل با موضوعات علم ، عموم و خصوص من وجه است » معنايش اين است كه يك مسئله مىتواند در دو علم مطرح شود . وقتى به لغت مراجعه كنيد مىبينيد در آنجا آمده است : « هيئة افعل وضعت للدلالة على الوجوب » و همين مسئله در علم اصول هم مطرح است . البته چنين مواردى نادر است .\r\nدر نتيجه ، تمايز علوم و همين‌طور جهت جامع بين مسائل هر علم - كه از آن به\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nوحدت علم تعبير مىكنيم - در رابطه با سنخيت ذاتى است ، كه بين مسائل هر علمى وجود دارد و بين آن مسائل و مسائل علم ديگر وجود ندارد . « 1 »  در اينجا ممكن است كسى بر امام خمينى « دام ظلّه » اشكال كرده بگويد : در هر علمى ما يك دسته « مسائل » داريم كه مركب از موضوعات و محمولات است و يك « غرض » داريم كه مترتب بر مجموعه اين مسائل است كه از آن به « غرض علم » تعبير مىكنيم . بنابراين در هر علمى غير از اين سه عنوان « موضوع ، محمول ، غرض » چيز ديگرى نداريم و شما كه ادعا مىكنيد بين مسائل علم ، سنخيت وجود دارد آيا اين سنخيت در رابطه با چيست ؟ اگر بفرمائيد : « سنخيت در رابطه با موضوعات مسائل است » ، يعنى مثلًا در دو مسئله « الفاعل مرفوع » و « المفعول منصوب » بين « الفاعل » و « المفعول » سنخيتى وجود دارد كه هر دو كلمه‌اند ، يعنى هر دوى آنها ، لفظ مستعمل عربى مىباشند و قدر جامع دارند . در اين صورت ، بايد همانند مشهور ، تمايز علوم را به تمايز موضوعات بدانيد . و اگر بفرماييد : « سنخيت ، در رابطه با محمولات مسائل است » ، يعنى بين مرفوعيت و منصوبيت ، سنخيتى وجود دارد ، در اين صورت بايد تمايز علوم را به تمايز محمولات - خود محمولات يا قدر جامع بين آنها - بدانيد . و اگر بفرماييد : « سنخيت ، در رابطه با غرض است » ، يعنى دو مسألهء « الفاعل مرفوع » و « المفعول منصوب » در غرض علم نحو با يكديگر مشتركند و هر دوى آنها « صون اللسان عن الخطأ في المقال » را تأمين مىكنند . در اين صورت بايد - همانند مرحوم آخوند - تمايز علوم را به تمايز اغراض بدانيد . و ما تصوّر نمىكنيم صورت چهارمى نيز وجود داشته باشد . ما از طرف استاد بزرگوار ( حضرت امام خمينى « دام ظلّه » ) در پاسخ اين اشكال\r\nمىگوييم :\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 43 - 45 و تهذيب الاصول ، ج 1 ، ص 9 و 10 . ","page_name":" 104 ","page_number":104},
  {"content":"\r\n\r\nاوّلًا : در بحث‌هاى گذشته گفتيم : در رابطه با اينكه غرض هر علمى مترتب بر چيست ؟ اقوالى وجود دارد : مشهور معتقد بودند : غرض ، مترتب بر موضوع است ، زيرا رتبهء موضوع ، مقدّم بر رتبهء محمول و رتبهء نسبت است . ما به مشهور اشكال كرديم و گفتيم : غرض ، مترتب بر مسئله است . و با توجّه به اين كه هر مسأله‌اى متقوّم به موضوع و محمول و نسبت است ، آنچه در ترتّب غرض علم نحو نقش دارد ، مسألهء « الفاعل مرفوع » است . اين مجموعه به صورت جمله‌اى كه سكوت برآن صحيح است در « صون اللسان عن الخطأ في المقال » نقش دارد ، نه اينكه موضوعِ تنها يا محمولِ تنها و يا موضوع و محمول بدون درنظر گرفتن نسبت ، دخالت داشته باشد . به عبارت ديگر : در مسئله « الفاعل مرفوع » و « المفعول منصوب » نه بين « الفاعل » و « المفعول » به تنهايى تسانخ وجود دارد و نه بين « مرفوع » و « منصوب » . و اگر اين‌ها را از هم جدا كنيم ، شايد مدّعى تسانخ نباشيم . ما مىگوييم :\r\nبين مجموع اين مسئله با مجموع مسألهء ديگر ، سنخيت وجود دارد و مسئله ، متقوّم به سه چيز است : موضوع ، محمول و نسبت بين موضوع و محمول . ظاهراً مراد حضرت امام خمينى « دام‌ظلّه » همين معناست . و اين وجه در حقيقت ، فرض چهارم است و از سه صورت مذكور در كلام مستشكل خارج است . ثانياً : برفرض كه موضوع يا محمول يا غرض را به عنوان ملاك سنخيت مطرح كنيم باز هم مىتوانيم از اشكال پاسخ دهيم ، به اين بيان كه : برهان بر دو قسم است : برهان إنّي و برهان لمّي . گاهى مىخواهيم از راه غرض به سنخيت پى ببريم . در اين صورت آنچه براى ما روشن است غرض مىباشد و از همان غرض به وجود سنخيت پى مىبريم . در اين صورت بايد پايه و اساس را روى غرض بنا كنيم . ولى اگر مسئله برعكس شد و از راه سنخيت بين مسائل ، به غرض پى برديم ، در\r\nاين صورت آنچه در ابتدا نزد ما روشن است و به عنوان مقدّمهء برهان مطرح است ،\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنفس تسانخ قضايا است . در نتيجه بايد تمايز علوم را به سنخيت بين قضايا نسبت داد .\r\nحال ، علت سنخيت ، هرچه باشد فرقى نمىكند . حتى اگر علت سنخيت ، غرض باشد ، زيرا در اينجا از راه غرض به سنخيت نرسيده‌ايم . شاهدش اين است كه اگر كسى حتى غرض علم نحو را نداند يا معتقد باشد كه لازم نيست هر علمى غرضى داشته باشد ، تسانخ بين قضايا را درك مىكند . نكته : از كلام امام خمينى « دام ظلّه » استفاده مىشود كه غرض ، تأخر از علم دارد و تمايز ، بايد در رتبهء خود مسائل وجود داشته باشد و اين همان كلام مرحوم آخوند است .\r\nالبته ما پاسخ اين مطلب را در ضمن بررسى كلام مرحوم آخوند بيان كرديم و در اينجا نيز مىگوييم : غرضى كه متأخر از علم است ، وجود خارجى غرض است ، و وجود ذهنى آن - كه عبارت از غرضِ داعى بر تدوين است - در مرحلهء قبل از علم تحقّق دارد . ولى همين اغراض ، با وجود اين كه رتبهء آنها مقدّم است ، اگر ملاك در تسانخ باشند باز هم تمايز بين علوم به تسانخ است ، زيرا آنچه براى ما روشن است و راه كشف غرض است همين سنخيت است . يعنى ابتدا كه با مسائل علم برخورد مىكنيم ، ذهن ما به جانب غرض متوجّه نمىشود بلكه با مشاهدهء مسائل ، مىبينيم بين آنها سنخيت وجود دارد .\r\nهرچند اين سنخيت در رابطه با غرض باشد . به نظر مىرسد كلام حضرت امام خمينى « دام ظلّه » كلام خوبى است ولى بايد با نظريات ديگر مقايسه شود تا ببينيم كدام يك ترجيح دارد .\r\n\r\n4 - نظريهء آيت‌اللَّه بروجردى رحمه الله\r\nاستاد بزرگوار ما ، مرحوم آيت‌اللَّه بروجردى در اين زمينه دو ادّعا دارد : ادّعاى اوّل : تمايز علوم به تمايز جامع بين محمولات مسائل است . البته بايد توجّه داشت كه آنچه ايشان مطرح كرده است با آنچه در كلام مرحوم آخوند مورد نفى قرار گرفت مغايرت دارد . چون ظاهر « لا بتمايز الموضوعات و لا المحمولات » - كه در\r\nكلام مرحوم آخوند مطرح شده - اين بود كه مرحوم آخوند تمايز به « نفس محمولات\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمسائل » را نفى مىكند . شاهد اين مطلب اين است كه مرحوم آخوند دنبال كلام خود فرمود : « و إلّا كان كلّ باب بل كلّ مسألة علماً على حدة » روشن است كه اين تالى فاسد در صورتى است كه مراد از « المحمولات » در عبارت مرحوم آخوند « نفس محمولات مسائل » باشد نه « جامع بين محمولات » ، چون « جامع بين محمولات » يك چيز است و اگر تمايز علوم به تمايز « جامع بين محمولات » باشد لازم نمىآيد كه هر بابى يا هر مسأله‌اى علم مستقلّى باشد . ادّعاى دوّم : در مباحث قبلى گذشت كه مشهور ، تمايز علوم را به « تمايز موضوعات » مىدانند . مرحوم آيت‌اللَّه بروجردى معتقد است كه مراد مشهور از « موضوعات » همين « جامع بين محمولات » است و در حقيقت ، ايشان مبناى خود را به مشهور نيز نسبت داده است . دليل مرحوم بروجردى بر ادّعاى اوّل : ايشان براى اثبات ادّعاى اوّل خود ، دو مقدّمه ذكر كرده است : مقدّمهء اوّل : با مراجعه به مسائل هر علمى ، درمىيابيم كه در مسائل هر علم ، دو جهت ذاتى و دو حيثيت جوهرى تحقّق دارد كه اين دو جهت ، ارتباطى به غرض علم و مدوِّن آن و جهات ديگر ندارد ، بلكه در رابطه با ذات مسائل است و حتى اگر كسى غرض علم را نداند يا معتقد باشد كه ممكن است علمى فاقد غرض باشد ، اين دو جهت را درك مىكند . جهت ذاتى اوّل : چيزى است كه مسائل علم را از مسائل علم ديگر جدا مىكند . جهت ذاتى دوّم : چيزى است كه هر مسأله‌اى از علم را از مسألهء ديگر همان علم جدا مىكند و به تعبير ديگر : وجه امتياز بين مسائل خود علم است و همين جهت ، موجب تعدّد و تكثّر مسائل علم گرديده است . مثال : وقتى انسان « كلّ فاعل مرفوعٌ » و « كلّ مفعول منصوبٌ » و « كلّ مضاف إليه مجرورٌ » را كنار هم مىگذارد ، مشاهده مىكند كه اين مسائل از مسائل « الصلاة واجبة » و\r\n« الميتة محرّمة » و « صلاة الليل مستحبّة » تمايز ذاتى دارند . و از طرفى مىبيند بين\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n« الفاعل مرفوع » و « المفعول منصوب » نيز تمايزى ذاتى تحقّق دارد ، اگرچه هر دو از مسائل يك علم مىباشند . ايشان در ادامه كلام خود مىفرمايد : از بررسى مسائل در مىيابيم كه آنچه در مسائل نقش دارد موضوع و محمول است . و از نظر نسبت ، فرقى بين مسائل وجود ندارد ، براى اين كه : اوّلًا : نسبتْ يك معناى حرفى است ، و ثانياً : نسبتْ بين همهء مسائل يكنواخت است . بنابراين ، جهتى كه موجب دو تمايز ذاتى فوق گرديده ، يا موضوع است و يا محمول . ولى آيا كدام يك از اين دو جهت مربوط به موضوع و كدام يك مربوط به محمول است ؟ اين در مقدّمه دوّم روشن مىشود . مقدّمهء دوّم : از بررسى علومِ مدوَّن درمىيابيم كه در بعضى از علوم ، محمولِ تمامِ مسائل ، واحد است و فقط از نظر موضوع بين آنها اختلاف وجود دارد . مثلًا در علم الهيات بالمعنى الأعم در فلسفه مىگوييم : « اللَّه تعالى موجود » ، « الجوهر موجود » ، « العرض موجود » و . . . ، تمام مسائل اين علم ، در محمول مشتركند ولى در موضوع با هم فرق دارند . و در بعضى از علوم ديگر ، هرچند محمول در همهء مسائل يك چيز نيست ولى مشاهده مىكنيم در اين علوم ابوابى مطرح است و در هر بابى مسائلى وجود دارد كه مسائل آن باب ، در محمول مشتركند ، مثلًا محمول همهء مسائل در « باب مرفوعات » - در علم نحو - « مرفوع » است . با توجّه به مطلب فوق ، پاسخ سؤالى كه در مقدّمهء اوّل مطرح گرديد روشن مىشود . زيرا اگر در علمى ، محمول در همهء مسائل يكسان باشد ، محمول نمىتواند به عنوان وجه تمايز خود مسائل باشد . وقتى در الهيات به معناى اعم مىگوييد : « اللَّه تعالى موجود » يك مسئله است و « الجسم موجود » مسئله ديگر و « العرض موجود » مسئله سوم است ، اين سه مسئله در محمول مشتركند و وجه تمايز بين خود اين مسائل\r\nنمىتواند محمول باشد زيرا در اين صورت ، تكثر و تعدّد مسائل معنا ندارد .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nدر نتيجه ، آنچه موجب تمايز مسائل هر علم مىشود ، موضوعاتِ مسائل آن علم است . موضوع در مسألهء « اللَّه موجود » و « الجسم موجود » با يكديگر فرق دارد و همين امر سبب تمايز بين اين دو مسئله گرديده است . پس وقتى تمايز بين مسائل هر علم در رابطه با موضوعات باشد ، قهراً تمايز بين مسائل يك علم و مسائل علم ديگر در رابطه با جامع محمولات خواهد بود . مثلًا آنچه علم نحو را از فقه جدا مىكند اين است كه جامع محمولات مسائل علم نحو عبارت از « تعيّنات اعرابيه » است . و جامع محمولات مسائل علم فقه « تعيّنات حكم » است . خواه حكم تكليفى باشد كه در ضمن وجوب يا حرمت يا . . . تعيّن پيدا مىكند و يا حكم وضعى باشد كه در ضمن سببيت يا ملكيت و . . .\r\nتعيّن پيدا مىكند . نتيجه : از انضمام مقدّمهء دوّم به مقدّمهء اوّل ثابت شد كه تمايز بين علوم ، به تمايز جامع بين محمولات مسائل است . دليل مرحوم بروجردى بر ادّعاى دوّم : ادّعاى دوّم مرحوم بروجردى اين بود كه مشهور كه مىگويند : « تمايز علوم به تمايز موضوعات است » مقصودشان از موضوعات ، همان « جامع بين محمولات » است . ايشان براى اثبات اين ادّعا سه مقدّمه ذكر كرده است : مقدّمهء اوّل : مشهور كه در تعريف موضوع علم فرموده‌اند : « موضوع كلّ علم ما يبحث فيه عن عوارضه الذاتيّة » مرادشان از « عرض » ، « عرض منطقى » است نه « عرض فلسفى » . توضيح : « عرض » در اصطلاح منطق ، عبارت از چيزى است كه خارج از ماهيت معروض است و هيچ‌گونه نقشى در ماهيت معروض ندارد ولى در خارج ، با معروض اتحاد وجودى پيدا مىكند ، مثل تعجب كه هيچ دخالتى در ماهيت انسان - به عنوان جنس يا فصل - ندارد ولى در خارج ، عارض انسان مىشود و با آن اتحاد وجودى پيدا مىكند . در نتيجه ، عرض در منطق ، مقابل ماهيت ، مقابل ذات و ذاتيات ، مقابل جنس و\r\nنوع و فصل است . امّا عرض در فلسفه در مقابل جوهر است .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nجوهر : ماهيتى است كه در وجود خارجى ، نياز به موضوع ندارد . عرض : ماهيتى است كه در وجود خارجىاش احتياج به موضوع و معروض دارد .\r\nبنابراين ، عرض در اصطلاح فلسفه با عرض در اصطلاح منطق ، تفاوت دارد . گاهى ممكن است چيزى از نظر منطقى ، عرض باشد ولى از نظر فلسفه ، جوهر باشد . مثلًا ناطق در رابطه با انسان ، فصلِ مساوى و جزء ماهيت است ولى در رابطه با حيوان ، خارج از ماهيت است . پس ناطق در رابطه با ماهيت حيوان ، عرض منطقى است در حالى كه در رابطه با فلسفه ، جوهر است . براى اينكه اگر ناطق بخواهد در خارج تحقّق پيدا كند ، ديگر نياز به معروض ندارد . انسان خودش در خارج ، وجود پيدا مىكند ، ناطق خودش در خارج ، وجود پيدا مىكند . در عرض منطقى ، جنبهء نسبيت وجود دارد ، ولى در عرض فلسفى اين جنبه مطرح نيست بلكه عرض فلسفى ، يك واقعيت مطلق است . « ناطق » نسبت به انسان ، « ذاتى » است ولى نسبت به حيوان ، « عرض منطقى » است . پس « ناطق » يك عرض نسبى است . ولى در عرض فلسفى با نسبيت برخورد نمىكنيد . چيزى كه در فلسفه عرض باشد همه جا عرض است و به حسب اوصاف و احوال و خصوصيات هيچ فرقى در آن به وجود نمىآيد . مقدّمهء دوّم : حال كه معلوم گرديد مراد از « عرض » در كلام مشهور « عرض منطقى » است ، بايد ببينيم در مسائل هر علم ، كدام يك از موضوع و محمول به عنوان « عرض » و كدام يك به عنوان « معروض » مىباشند ؟ مىفرمايد : هم محمول ، صلاحيت دارد كه به عنوان عرض براى موضوع قرار گيرد و هم موضوع ، صلاحيت دارد به عنوان عرض براى محمول واقع شود . براى اينكه تعريف « عرض منطقى » بر هر دوى آنها صادق است . « عرض منطقى » يعنى چيزى كه از ذات و ذاتيات بيرون است . در قضيهء « الجسم موجود » همان گونه كه « موجود » از ذات و ذاتيات « الجسم » خارج است « الجسم » نيز از ذات و ذاتيات « موجود » خارج است . اگر به جاى « الجسم موجود » گفته مىشد : « الموجود جسم » جسميت به عنوان يك\r\n« عرض منطقى » به حساب مىآمد ، زيرا « جسميت » چيزى نيست كه در ذاتِ\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n« موجوديت » نهفته باشد ، براى اين كه ما موجوداتى داريم كه اصلًا جسم نيستند ، مثل موجودات مجرّد و در رأس همهء آنان خداوند متعال مىباشد ، كه موجود است ولى جسم نيست . در علم نحو نيز همان گونه كه « مرفوعيت » ، خارج از ماهيتِ « فاعل » است ، « فاعليت » نيز خارج از ماهيتِ « مرفوع » است زيرا مرفوعات زيادى داريم كه فاعل نيستند . مقدّمهء سوّم : ضابطه و ملاك در تشكيل مسئله اين است كه « اخص » را به عنوان « موضوع » و « اعم » را به عنوان « محمول » قرار مىدهند . مثلًا با توجّه به اين كه فاعل ، اخص از مرفوعيت است مىگويند : « الفاعل مرفوع » . به بيان ديگر : آنچه براى مخاطب ، معلوم و مشخص است ، به عنوان موضوع ، و آنچه براى او نامعلوم است ، به عنوان محمول قرار مىگيرد . مثلًا وقتى « زيد » براى مخاطب معلوم باشد و « آمدن او از سفر » معلوم نباشد مىگوييم : « زيد جاء من السفر » و اگر مخاطب بداند شخصى از سفر آمده ولى نداند كه آن شخص زيد است مىگوييم : « الذي جاء من السفر زيدٌ » . مرحوم بروجردى با اين سه مقدّمه مىخواهد اثبات كند كه مراد از « موضوعات » ، در عبارت مشهور كه مىگويند : « تمايز علوم به تمايز موضوعات است » همان « جامع بين محمولات » مىباشد . ولى با توجّه به استبعادى كه اين ادّعا دارد ، مطلب زير را به عنوان تأييد مدّعاى خود بيان مىفرمايد : در فلسفه مشاهده مىكنيم موضوعاتِ مسائل ، مختلف است ولى محمول در همهء مسائل ، عنوان « موجود » مىباشد ، در عين حال ، فلاسفه مىگويند : موضوع علم فلسفه ، وجود است . از اينجا معلوم مىشود كه مراد از « موضوع علم » ، همان « جامع بين محمولات » است . و اگر مقصود از موضوع علم ، جامع بين موضوعات مسائل باشد ، نبايد « وجود » را به عنوان « موضوع علم فلسفه » مطرح كنند . زيرا وجود ، جامع بين موضوعات مسائل نيست بلكه با توجّه به اينكه محمولاتِ همهء مسائل ، عبارت از\r\n« موجود » است ، « وجود » به عنوان جامع بين محمولات مسائل است .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nدر نتيجه ، جامع بين محمولات ، همان موضوع علم است ، بنابراين هم مىتوانيم بگوييم : تمايز علوم ، به تمايز جامع بين محمولات است و هم مىتوانيم بگوييم : تمايز علوم ، به تمايز موضوعات است . « 1 » \r\n\r\nاشكالات كلام مرحوم بروجردى :\r\nدر كلام ايشان دو دسته اشكال وجود دارد : اشكال به بعضى از مقدّمات و اشكال به نتيجه‌اى كه مىگيرد و تمايز علوم را به تمايز بين جامع محمولات مىداند . اشكال اوّل : مرحوم بروجردى براى اثبات ادّعاى اوّل خود دو مقدّمه ذكر كرده است ، در مقدّمهء اوّل آن فرمود : وقتى مسائل هر علم را ملاحظه مىكنيم ، دو جهت و حيثيت ذاتى در آن مشاهده مىكنيم : يكى مغايرت مسائل اين علم با علم ديگر ، و ديگرى مغايرت هريك از مسائل اين علم با مسائل ديگر همين علم ، در عين اين كه بين مسائل هر علمى سنخيت و مشابهت ، تحقّق دارد . « الفاعل مرفوع » يك مغايرت ذاتى با « الصلاة واجبة » دارد و يك مغايرت ذاتى با « المفعول منصوب » دارد . در عين اين كه با « المفعول منصوب » سنخيت و تشابه دارد . اين دو جهت ، از ذات مسائل بيرون نيست و امورى چون غرض و مدوِّن و ساير جهاتى كه خارج از محدودهء مسائل است ، در اين معنا نقشى ندارند . اين قسمت از كلام مرحوم بروجردى مورد قبول است . ايشان دنبالهء مطالب فوق مىفرمايد : مسائل ، عبارت از موضوعات و محمولات است ، پس وجه تمايز را بايد در موضوعات و محمولات پيدا كرد و در اين جهت ، به نسبت‌ها نبايد اعتنايى كرد براى اينكه اوّلًا : نسبت‌ها معانى حرفى مىباشند و استقلالى ندارند ، ثانياً : نسبت‌ها در مسائل مشتركند و از نظر نسبت ، امتيازى تحقّق\r\nندارد .\r\n\r\n","description":"","footnote":" ( 1 ) - نهاية الاصول ، ج 1 ، ص 10 - 13 ","page_name":" 112 ","page_number":112},
  {"content":"\r\n\r\nاين قسمت از كلام مرحوم بروجردى قابل قبول نيست زيرا اگرچه موضوع و محمول به عنوان قوام مسئله مىباشند ولى آنچه در اصل تشكيل مسئله دخالت دارد ، ايجاد رابطه بين موضوع و محمول است . انسان به وجودِ زيد و وجودِ قائم آگاه است و متكلّم با گفتن « زيد قائم » بين اين دو ارتباط برقرار مىكند و آنچه براى مخاطب ، مجهول بوده است به او مىفهماند . و به تعبير مرحوم آخوند ، آنچه متكلّم در مقام افادهء آن است ، بيان هو هويت بين زيد و قائم است . بنابراين ، آنچه در مسائل ، دخالت اصلى دارد و قوام مهمّ مسئله را تشكيل مىدهد ، نسبت بين موضوع و محمول است . چرا مسألهء « الفاعل مرفوع » را تشكيل داده‌اند ؟ آيا ما جهل به فاعل داشتيم ؟ آيا جهل داشتيم كه مرفوعى در علم نحو وجود دارد ؟ خير .\r\nبلكه آنچه براى ما مجهول بوده ارتباط بين مرفوعيت و فاعليت است ، كه در مسألهء « الفاعل مرفوع » در صدد بيان آن مىباشند . ما - إن شاء اللَّه - در مباحث پيرامون معانى حرفى ، خواهيم گفت كه نوع افاده‌ها و تفهيم و تفهّم‌ها بر محور معانى حرفى دور مىزند ، اصلًا متكلّم مىخواهد معانى حرفى را تفهيم كند ، مىگويد : « من ديشب ، ساعت هشت ، از سفر آمدم » . همهء اين اضافه‌ها معانى حرفى است و همهء آنها مقصود به تفهيم مىباشند . امّا آنچه ايشان فرمود كه « اين نسبت در همهء مسائل وجود دارد » مورد قبول نيست . كجا نسبت « الفاعل مرفوع » در « المفعول منصوب » وجود دارد ؟ مگر هر مبتدا و خبرى يك مفاد دارند ؟ نسبت در هر مسئله ، متغاير با نسبت در مسئله ديگر است ، نسبت در هر مسئله ، تشكيل‌دهندهء جهتِ اصلىِ آن مسئله است و اين متغاير با نسبت در مسئله ديگر است ، هرچند هر دو مبتدا و خبرند . همان گونه كه موضوعات با هم تفاوت دارند ، در حالى كه همهء آنها موضوعند ، چطور به نسبت كه مىرسيم بگوييم :\r\nنسبت‌ها با هم فرق ندارند براى اينكه همه مبتدا و خبرند ؟ يكى « الفاعل مرفوع » و يكى « اللَّه تعالى موجود » و هر دو مبتدا و خبرند . چطور در موضوع و محمول ، متغايرند\r\nولى در نسبت يكى مىباشند ؟ اساس تغاير بين اين دو را همان نسبت تشكيل مىدهد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنسبتِ وجود به خداوند غير از نسبتِ مرفوعيت به فاعل است . و اگر قرار باشد نسبت بين همهء مبتدا و خبرها يكى باشد پس نبايد بين « اللَّه موجود » و « أنا قائم » فرقى باشد . اشكال دوّم : مرحوم بروجردى در مقدمهء دوّم ادّعاى اوّل خود فرمود : تمايز بين مسائل هر علمى با يكديگر ، به تمايز موضوعات مسائل است ، در نتيجه تمايز بين مسائل هر علم با مسائل علوم ديگر در رابطه با محمولات است . مثلًا در فلسفه مشاهده مىكنيم كه موضوعات مسائل ، با يكديگر تفاوت دارند ولى محمول در همهء آنها يك چيز - يعنى « موجود » - است . يا در بعضى از علوم - مانند علم نحو - به ابوابى برخورد مىكنيم كه داراى مسائل متعددى مىباشند ولى محمول آنها واحد است مثلًا در باب مرفوعات با مسائل « الفاعل مرفوع » ، « المبتدأ مرفوع » ، « النائب عن الفاعل مرفوع » و « الخبر مرفوع » برخورد مىكنيم كه خبر در همهء آنها « مرفوع » است . بنابراين ، ما نمىتوانيم تمايز بين مسائل هر علم با يكديگر را به محمولات نسبت دهيم بلكه ناچاريم اين تمايز را به موضوعات مسائل نسبت دهيم و بگوييم : « اللَّه تعالى موجود » متمايز از « الجسم موجود » است چون موضوع اين‌ها با يكديگر فرق دارند . ما مىگوييم : فرمايش مرحوم بروجردى در همهء علوم جريان ندارد و حتّى بعضى از علوم برعكس فلسفه است يعنى موضوع در تمام مسائل يك چيز است ، مثلًا در علم عرفان مشاهده مىكنيم كه موضوعِ خودِ علم و موضوعِ همهء مسائل آن « اللَّه تعالى » است . شما كه تمايز بين مسائل هر علمى از مسائل ديگر آن علم را به موضوعات مىدانيد در مورد علم عرفان چگونه مسئله را حل مىكنيد ؟ آيا تمايز بين « اللَّه تعالى موجود » و « اللَّه تعالى عالم » به تفاوت موضوع است ؟ اشكال سوّم : مرحوم بروجردى در ادّعاى دوّم خود فرمود : مراد مشهور از موضوع علم ، همان جامع بين محمولات است و علم فلسفه را نيز به عنوان مؤيد ذكر كرد كه موضوع علم ، « وجود » است و اين « وجود » جامع بين محمولات مسائل است . اوّلًا : آيا مشهور در رابطه با اين سؤال كه « موضوع علم نحو چيست ؟ » چه جوابى\r\nخواهند داد ؟ بدون شك خواهند گفت : موضوع علم نحو « كلمه و كلام » است .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nحال ببينيم آيا « كلمه و كلام » جامع بين مرفوعات و منصوبات و مجرورات است ، يا جامع بين فاعل و مفعول و مضاف اليه است ؟ ترديدى نيست كه آنچه جامع بين مرفوع و منصوب و مجرور است « كيفيت آخر كلمه » است و آنچه جامع بين فاعل و مفعول و مضاف اليه است « كلمه و كلام » مىباشد . ثانياً : آنچه مرحوم بروجردى به عنوان مؤيد ذكر كرد بايد بيشتر مورد تأمّل قرار گيرد . ايشان فرمود : ما مىبينيم از طرفى موضوع علم فلسفه را « وجود » قرار داده‌اند و از طرفى محمول در همهء مسائل آن « موجود » مىباشد ، از اينجا كشف مىكنيم كه آنچه به عنوان موضوع علم قرار مىدهند ، همان جامع بين محمولات مسائل است ، زيرا موضوعات مسائل ، عبارت از جسم و عرض و جوهر و . . . است . در ارتباط با اين كلام مرحوم بروجردى مىگوييم : در مورد أصالة الوجود و أصالة الماهية دو قول داريم : عده‌اى قائل به أصالة الوجود و عده‌اى قائل به أصالة الماهية مىباشند . مرحوم حاجى سبزوارى به هر دو قول اشاره كرده ، مىفرمايد :\r\n إنَّ الوجود عندنا أصيل * دليل من خالفنا عليل « 1 »  \r\nحال اين سؤال مطرح است كه اگر موضوع فلسفه را « وجود » بدانيم آيا كسى كه قائل به أصالة الماهية است خارج از دايرهء فلسفه بحث مىكند ؟ كسى كه قائل به أصالة الماهية است ، وجود را امرى اعتبارى مىداند چگونه مىتوانيد به او بگوييد : موضوع علم فلسفه « وجود » است ؟ قائل به أصالة الماهية چگونه مىتواند بپذيرد علمى كه از حقايق اشياء بحث مىكند ، موضوعش امرى اعتبارى باشد ؟\r\nبراى حلّ اشكال فوق دو راه وجود دارد : راه اوّل : همان حرفى كه مرحوم بروجردى فرمود و بعضى از بزرگان فلاسفه نيز\r\nقائل شدند ، در فلسفه پياده كنيم و بگوييم : مسائل فلسفى اگرچه در ظاهر به صورت\r\n\r\n","description":"","footnote":" ( 1 ) - شرح المنظومة ، قسم الفلسفة ، ص 10\r\n","page_name":" 115 ","page_number":115},
  {"content":"\r\n\r\n« اللَّه تعالى موجود » و « الجسم موجود » است ولى واقع مسئله برعكس است يعنى بايد بگوييم : « الموجود - يعنى الواقع - هو اللَّه » ، « الموجود هو الجسم » و . . . در نتيجه ، موضوع علم فلسفه ، جامع بين موضوعات مسائل است نه جامع بين محمولات . راه دوّم : ممكن است راه بهترى را بپيماييم و بگوييم : موضوعِ علمِ فلسفه ، « وجود » نيست بلكه قائلين به أصالة الوجود چون واقعيت را منحصر به وجود ديدند ، موضوع علم فلسفه را « وجود » قرار دادند . و موضوع علم فلسفه عبارت از « واقعيت » است . و موضوعات مسائل آن ، مصاديق همين واقعيت مىباشند . جسم ، يك واقعيت است . عرض ، يك واقعيت است . جوهر ، يك واقعيت است . اين واقعيت را قائلين به أصالة الوجود ، در محدودهء وجود مىبينند و قائلين به أصالة الماهية ، در محدودهء ماهيت مىبينند . تذكر : اشكالات فوق ، اشكالات نقضى و مقدماتى بر كلام مرحوم بروجردى بود .\r\nولى دو اشكال اساسى بر كلام ايشان وارد است كه بنياد كلام ايشان را متزلزل مىكند . اشكال چهارم : هدف ما از بحث پيرامون « تمايز علوم » چيست ؟ اگر اين معنا مسلّم باشد كه مثلًا اصول ، هزار مسئله مشخص و فقه هم هزار مسألهء مشخص دارد تمايز بين اين‌ها چيست ؟ آيا با وجود اين ، باز هم بايد از « تمايز علوم » بحث شود ؟\r\nوقتى ما در مسائل علوم ترديدى نداريم چه نيازى به بحث تمايز علوم داريم ؟ به بيان ديگر : آيا بحث تمايز علوم بحثى است كه فقط جنبهء علمى دارد و هيچ اثر عملى برآن مترتب نمىشود ، يا اينكه اثر عملى برآن مترتب است ؟ ما تمايز علوم را براى اين مىخواهيم كه اگر در مسأله‌اى شك داشتيم ، بر اساس ملاك تمايز علوم مشخص كنيم كه آيا آن مسئله جزء مسائل فقه است يا جزء مسائل اصول ؟ مثلًا در باب استصحاب ، اگر شك كرديم كه آيا مسألهء استصحاب از مسائل فقهيّه است يا از مسائل اصوليه ؟ با مراجعه به ملاك تمايز علوم ، علاوه بر مشخص كردن جاى بحث در رابطه با استصحاب ، اگر اثر عملى نيز دارد برآن مترتب كنيم .\r\nمثلًا اگر كسى گفت : در مسائل فقه ، تقليد جريان دارد ولى در مسائل اصولى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nنمىتوان تقليد كرد . در اين صورت اگر استصحاب ، مسألهء فقهى باشد تقليد در آن جايز و اگر اصولى باشد تقليد در آن جايز نخواهد بود . پس از بيان مقدّمهء فوق بايد ببينيم مرحوم آقاى بروجردى كه تمايز علوم را به تمايز « جامع بين محمولات » مىداند آيا مقصودشان چه مقدار از محمولات است ؟\r\nظاهر اين است كه مراد ايشان « جامع بين محمولات همهء مسائل » است ، يعنى محمولاتِ همهء مسائل علم را ملاحظه كرده و جامع بين آنها را پيدا مىكنيم و آن جامع را به عنوان « وجه امتياز اين علم » معرفى مىكنيم . حال به مرحوم بروجردى مىگوييم : شما از طرفى تمايز علوم را به تمايز جامع بين محمولات همهء مسائل مىدانيد و از طرفى تمايز علوم را براى استكشاف مسائل مشكوك مىدانيد - كه علىالقاعده بايد چنين باشد - . ما فرض مىكنيم در علم نحو هزار مسألهء روشن و ده مسألهء مشكوك داريم . براى اينكه بدانيم آيا اين ده مسئله جزء مسائل علم نحو است يا جزء مسائل اين علم نيست ، بايد ببينيم آيا جامع بين محمولات در اين‌ها وجود دارد يا وجود ندارد ؟ ما از مرحوم بروجردى سؤال مىكنيم : شما جامع را از كجا بدست آورديد ؟ آيا جامعى كه مطرح مىكنيد جامع بين هزار مسئله است يا جامع بين هزار و ده مسئله ؟ و به تعبير ديگر : آيا اين ده مسألهء مشكوك ، در تشكيل جامع ، نقش داشته‌اند يا نه ؟ اگر بفرماييد : نقش داشته‌اند ، مىگوييم : از كجا متوجّه شديد اين‌ها جزء علم نحوند تا در تشكيل جامع نقش داشته باشند ؟ شما كه در برابر اين ده مسئله ، شك داريد . پس بايد قبلًا براى شما مشخص شده باشد كه اين مسائل جزء علم نحو است و شكى براى شما باقى نمىماند كه بخواهيد آن را از راه جامع بر طرف كنيد . و اگر بفرماييد : جامع بين هزار مسئله درنظر گرفته شده و اين ده مسئله در تشكيل جامع دخالتى نداشته‌اند ، مىگوييم : « ثبت العرش ثم انقش » . شما اوّل ثابت كنيد كه هزار مسئله ، تمام مسائل علم نحو است بعد جامع بين اين هزار مسئله را در نظر بگيريد . و\r\nاگر قبلًا اين معنا براى شما ثابت شده ، ديگر چه نيازى به تمايز داريد ؟ تمايز براى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاستكشاف حالِ مسألهء مشكوك است و شما شكّى نداريد . بيان ديگر در رابطه با اشكال : شما مىخواهيد وضع اين ده مسألهء مشكوك را از راه جامع بين محمولات مسائل كشف كنيد ، پس در حقيقت ، اوّل بايد جامع بين محمولات روشن شود و معيار تمايز در اختيار ما قرار گيرد تا بتوانيم وضع اين ده مسألهء مشكوك را روشن كنيم . يعنى روشن شدن وضع اين ده مسألهء مشكوك ، متوقف بر بدست آوردن جامع بين محمولات تمام مسائل علم نحو است . و از طرفى ، بدست آوردن جامع بين تمام مسائل علم نحو متوقف بر روشن شدن وضع اين ده مسألهء مشكوك است ، زيرا اگر اين ده مسئله ، جزء مسائل نحو باشد ، بايد جامع بين هزار و ده مسئله را درنظر بگيريم و اگر جزء مسائل نحو نباشد ، بايد جامع بين هزار مسئله را ملاحظه كنيم . و اين چيزى شبيه دور است كه در كلام ايشان پيدا مىشود . وارد شدن اشكال فوق بر مشهور : همين اشكال بر مشهور نيز وارد است ، زيرا مشهور ، از طرفى مىگويند : تمايز علوم به تمايز موضوعات است و مقصود آنان از موضوعات - بر اساس معناى معروفى كه در رابطه با كلام مشهور بيان كرديم - عبارت از « موضوعات علوم » بود ، و از طرفى مىگويند : موضوع علم ، جامع بين موضوعاتِ مسائل علم است و نسبت بين آنها نسبت كلّى و مصاديق و طبيعى و افراد است .\r\nهمان گونه كه مرحوم آخوند بيان كرد . در اينجا از مشهور سؤال مىكنيم : اين جامع بين موضوعات مسائل كه شما درست كرديد و اسم آن را « موضوع علم » گذاشتيد ، آيا چه مقدار از موضوعات مسائل علم را درنظر گرفتيد ؟ ناچارند بگويند : همهء موضوعات مسائل را ملاحظه كرديم . مىگوييم : شما تمايز را براى چه مىخواهيد ؟ مگر نه اين است كه تمايز را براى استكشاف حال مسائل مشكوك لازم داريد ؟ آيا براى تشكيل جامعِ بين موضوعاتِ مسائل ، اين ده مسألهء مشكوك را نيز ملاحظه كرديد يا نه ؟ آيا موضوعات اين ده مسئله ،\r\nدر تشكيل جامعى كه اسمش را موضوع علم گذاشتيد دخالتى دارند يا نه ؟\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاگر بگويند : دخالت دارد ، مىگوييم : پس قبلًا براى شما معلوم شده كه اين ده مسئله ، جزء مسائل علم نحو است . موضوعاتش هم در تشكيل جامعِ موضوعى دخالت داشته و موضوع علم ، يك كلّىِ طبيعى است كه موضوعات اين ده مسئله را نيز شامل مىشود . و اگر چنين است شما چه نيازى به بحث تمايز علوم داريد ؟ چه اثرى بر اين بحث مترتّب مىشود ؟ و اگر بگويند : اين ده مسئله ، نقشى در تشكيل جامعِ موضوعى نداشته ، مىگوييم :\r\nاز كجا مىدانستيد كه اين‌ها جزء مسائل علم نحو نيست كه در تشكيل جامع آن حسابى باز نكرديد ؟ و اگر بگويند : ترديد داريم كه آيا اين ده مسئله جزء مسائل نحو هست يا نيست ؟\r\nمىگوييم : پس شما نمىتوانيد جامع روشنى را ارائه دهيد و آن را به عنوان معيار و ضابطهء تمايز مورد استفاده قرار دهيد . به نظر مىرسد كه اشكال مذكور به مرحوم بروجردى و مشهور قابل دفع نيست .\r\n\r\nآيا اشكال فوق به مرحوم آخوند هم وارد است ؟\r\nاشكال فوق به مرحوم آخوند وارد نيست ، زيرا مرحوم آخوند تمايز علوم را به تمايز اغراض مىداند و در غرض ، فرقى نمىكند كه مسائل علم ، ده مسئله باشد يا صد مسئله يا هزار مسئله . مثلًا غرض علم منطق اين است كه انسان را از خطاى در فكر بازمىدارد ، خواه منطق ، هزار مسئله داشته باشد يا پنجاه مسئله . و خواه مسائل مشكوك ، جزء منطق باشد يا نباشد . ولى در تشكيل جامع بين محمولات مسائل - كه مرحوم بروجردى معتقد بود - و جامع بين موضوعات مسائل - كه مشهور عقيده داشتند - وجود و عدم وجود ، حتى نسبت به يك مسئله هم دخالت دارد . دخول و خروج يك مسئله هم موجب تغيير عنوان جامع مىشود . اشكال پنجم : آيا مراد مرحوم بروجردى و مشهور از جامع ، كدام قسم از اقسام\r\nجامع است ؟\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nتوضيح : جامع بر سه قسم است : صنفى ، نوعى ، جنسى . جامع صنفى : گروهى از افراد يك نوع كه زير پوشش يك جامع مضيّقى - غير از جامع نوعى - قرار گرفته باشند ، آن جهتى كه اين گروه را زير پوشش خود جمع مىكند « جامع صنفى » ناميده مىشود . مثلًا عنوان « سفيدپوست » يك جامع صنفى است كه گروهى از افراد انسان را زير پوشش خود قرار مىدهد و اين عنوان ، غير از افراد اين گروه را شامل نمىشود . جامع نوعى : گروهى از افراد يك جنس كه زير پوشش يك نوع قرار گرفته باشند ، آن نوع كه آنها را زير پوشش خود گرفته ، « جامع نوعى » ناميده مىشود . مثلًا انسان‌هاى سفيدپوست علاوه بر جامع صنفى ، داراى يك جامع نوعى نيز مىباشند ، آن جامع نوعى عبارت از « انسان » است كه هم شامل صنف سفيد پوست مىشود و هم ساير اصناف را در بر مىگيرد . جامع جنسى : گروهى از افراد كه زير پوشش يك جنس قرار گرفته باشند ، آن جنس كه آنها را زير پوشش خود گرفته ، « جامع جنسى » ناميده مىشود . مثلًا عنوان « حيوان » يك جامع جنسى است كه علاوه بر اينكه افراد و اصناف انسان را شامل مىشود ، ساير انواع حيوان را نيز شامل مىشود . در اينجا از مرحوم بروجردى و مشهور سؤال مىكنيم كه مراد شما از جامع كدام‌يك از اقسام جامع است ؟ ما شواهدى داريم كه مراد مرحوم بروجردى و مشهور ، جامع نوعى است : شاهد اوّل : مشهور كه مىگويند : « نسبت موضوع علم با موضوعات مسائل ، نسبت طبيعى و افراد و كلّى و مصاديق است » ، معلوم مىشود جامع نوعى را اراده كرده‌اند و موضوعات مسائل را به عنوان افراد اين جامع و مصاديق آن فرض كرده‌اند و اگر جامع جنسى را اراده مىكردند بايد مىگفتند : « موضوعات مسائل به عنوان انواعِ موضوع علم مىباشند ، يعنى هركدام از آنها يك نوع است و جامع عبارت از جنس است » .\r\nدرحالىكه چنين تعبيرى نياورده‌اند . و همين‌طور ، جامع صنفى هم اراده نشده است ، براى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاينكه در صنف ، كلمهء طبيعى و افراد به كار برده نمىشود . طبيعى و افراد در مورد نوع و جنس و فصل به كار برده مىشود . شاهد دوّم : اگر جامع صنفى يا جنسى اراده شده باشد در مورد علم صرف و نحو با مشكل مواجه خواهيم شد . براى اينكه در علم نحو ، هريك از عناوين « معربات » و « مبنيّات » به عنوان يك صنف مطرح مىباشند . و اگر جامع صنفى اراده شده باشد بايد هريك از معربات و مبنيّات به عنوان علم مستقلى مطرح باشند درحالىكه هر دو صنف را در علم نحو - به عنوان علم واحد - مطرح كرده‌اند . و نيز ملاحظه مىكنيم كه موضوع علم نحو را « الكلمة و الكلام من حيث الإعراب و البناء » و موضوع علم صرف را « الكلمة و الكلام من حيث الصحة و الاعتلال » قرار داده‌اند . در حالى كه اگر جامع جنسى اراده شده بود بايد موضوع علم صرف و موضوع علم نحو « كلمه و كلام » باشد ، چون جامع جنسى ، كلمه و كلام است . ولى ما مىبينيم « كلمه و كلام » را دو نوع كرده‌اند ، يك نوع را به عنوان « اعراب و بناء » موضوع علم نحو قرار داده‌اند و يك نوع را به عنوان « صحت و اعتلال » موضوع علم صرف قرار داده‌اند . در نتيجه ترديدى نيست كه مراد مشهور و مرحوم آيت‌اللَّه بروجردى از جامع ، همان جامع نوعى است كه حدّ متوسط بين جامع صنفى و جامع جنسى مىباشد . حال به مشهور و مرحوم آيت‌اللَّه بروجردى مىگوييم : فرض مىكنيم علم نحو داراى صد مسئله مسلّم و ده مسألهء مشكوك است كه نمىدانيم آيا جزء علم نحو است يا نه ؟ و مىخواهيم با مراجعه به معيار و ضابطه تمايز علوم ، وضعيت اين مسائل مشكوك را مشخص كنيم . حال مىگوييم : معناى جامع نوعى اين است كه تمام افراد خودش را شامل مىشود و غير افراد خود را شامل نمىشود . شما كه نمىدانيد اين ده مسألهء مشكوك ، جزء مسائل علم نحو است يا نه ؟\r\nچگونه جامع نوعى را بدست آورديد ؟ جامع نوعى بين موضوعات مسائل ، يعنى جامع بين همهء موضوعات مسائل . آيا موضوع اين ده مسئله ، جزء موضوعات مسائل نحو\r\nاست يا نه ؟ ممكن است جامعى كه بين موضوعات آن صد مسئله پيدا كرديد جامع\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nصنفى باشد و اين ده مسئله هم به عنوان يك صنف ديگر از مسائل نحو داراى جامع صنفى ديگرى باشد . يعنى ممكن است ما در علم نحو دو صنف داشته باشيم ، مثلًا « معربات » به عنوان يك صنف و « مبنيات » به عنوان صنف ديگر مطرح باشند . بنابراين جامعى كه شما پيدا كرده‌ايد نمىتواند براى استكشاف حال مسائل مشكوك مورد استفاده قرار گيرد . بيان اشكال به عبارت ديگر : معناى جامع نوعى اين است كه تمام مصاديق را شامل مىشود ، مثل كلمهء انسان كه تمام مصاديق خود را شامل مىشود و فرقى بين مسلمان و كافر و صحيح و بيمار و غيره وجود ندارد . همهء افراد ، در اين عنوان كه جامع نوعى است واردند . حال از شما - كه مىخواهيد جامع نوعى درست كنيد - سؤال مىكنيم : آيا مسائل مشكوك را داخل در اين علم مىدانيد يا نه ؟ اگر داخل باشند ، معنايش اين است كه اين مسائل مشكوك به عنوان صنف ديگرى است و جامعى كه بين آن صد مسئله پيدا كرده‌ايد به عنوان جامع صنفى است ، پس الآن كه مىخواهيد از جامع بين اين صد مسئله استفاده كنيد ، تا وقتى كه وضعيت اين ده مسئله معلوم نگردد نمىتوانيد بدست آوريد كه آيا اين جامع ، صنفى است يا نوعى ؟ اگر مشخص شود كه اين‌ها جزء مسائل علم نحو است ، ممكن است اينجا دو صنف وجود داشته باشد ، يك صنف همان صد مسئله كه جامع بين آنها را پيدا كرده‌ايد و يك صنف هم اين ده مسئله باشد . و اگر اين ده مسئله خارج باشند ، جامع بين صد مسئله به عنوان جامع نوعى خواهد بود . خلاصه اينكه تا وضعيت مسائل مشكوك مشخص نشود نمىتوان جامعى كه بين مسائل مشخص وجود دارد به عنوان جامع نوعى دانست . نكتهء قابل توجّه : در جامع نوعىِ مشخص ، كم و زياد بودن افراد تفاوتى ندارد .\r\nمثلًا نوع انسان ، مركب از حيوان و ناطق است و انسان به عنوان يك « جامع نوعى »\r\nمطرح است خواه ده ميليون فرد داشته باشد يا هزار ميليون .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nولى در مسألهء مورد بحث ما اين‌گونه نيست ، زيرا ما جامع نوعى را بدست نياورديم . اگر يقين پيدا مىكرديم مسائل علم نحو همين صد مسئله است مىتوانستيم بين اين‌ها جامعى درست كنيم ولى فرض اين است كه ما هنوز نمىدانيم جامع چيست ؟ چون فرض اين است كه مسائل مشكوك داريم و مىخواهيم با ملاك تمايز ، وضعيت آنها را روشن كنيم . اگر اين مسائل مشكوك ، جزء علم باشد ممكن است مسائل قطعى ، يك صنف باشند و اين مسائل - كه فعلًا مشكوكند - نيز يك صنف باشند و بين هر دو صنف ، يك جامع نوعى درست كنيم . ولى اين مجرّد احتمال است ، زيرا ممكن است اين مسائل ، جزء علم نباشد و همان جامعى كه بين مسائل قطعى درست كرديم به عنوان جامع نوعى مطرح باشد . آن‌وقت اشكال مىشود كه شما نوعيت اين جامع را از كجا بدست آورديد ؟\r\n\r\n5 - نظريهء آيت‌اللَّه خويى « دام ظلّه »\r\nآيت‌اللَّه خويى « دام ظلّه » پس از نقل كلام مشهور و كلام مرحوم آخوند مىفرمايد :\r\nتحقيق اين است كه اطلاق هيچ‌كدام از اين دو قول را نمىتوان پذيرفت . بلكه مسألهء تمايز علوم بايد در دو مقام مورد بحث قرار گيرد : 1 - تمايز در مقام تعليم و تعلّم : يعنى استاد ، ضابطه‌اى در اختيار محصّل قرار دهد تا محصل با استناد به آن ضابطه ، قدرت پيدا كند كه مسائل علم مورد بحث را از مسائل ساير علوم جدا سازد . مثلًا محصّل مىخواهد علم نحو ياد بگيرد ، استاد ضابطه‌اى در اختيار او قرار مىدهد تا با استناد به آن ضابطه بفهمد كه كدام مسئله مربوط به علم نحو است و كدام مسئله مربوط به علم نحو نيست . 2 - تمايز در مقام تدوين : يعنى مدوِّنِ اوّل كه مىخواهد يك سلسله مسائل را به عنوان مسائل اين علم تدوين كند نياز به معيار و ضابطه‌اى دارد تا بر اساس آن ، مسائل اين علم را از مسائل علوم ديگر جدا سازد ، مثلًا اگر يك مدوّن مىخواهد مسائل\r\nعلم صرف و علم نحو را جداگانه تدوين نمايد بر اساس چه معيارى مسأله‌اى را جزء\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nعلم صرف و مسألهء ديگر را جزء علم نحو بداند ؟ آيت‌اللَّه خويى « دام ظلّه » مىفرمايد : اين دو مقام با يكديگر تفاوت دارند . در مقام اوّل ، چون هدف اين است كه متعلّم بفهمد فلان مسئله ، آيا مربوط به اين علم است يا مربوط به علم ديگر است ؟ تمايز در اين مقام ، راه‌هاى مختلفى دارد و ممكن است به هريك از موضوع يا محمول يا غرض باشد و حتّى ممكن است استاد ، فهرستى اجمالى از مسائل علم را در اختيار محصّل قرار دهد و مثلًا بگويد هر مسأله‌اى كه در اين فهرست ذكر شده ، مسأله‌اى نحوى است و هر مسأله‌اى كه ذكر نشده ، خارج از مسائل علم نحو است . دليل اين مطلب اين است كه حقيقت هر علمى ، حقيقتى اعتبارى است و وحدتى كه حاكم بر مسائل علم است ، وحدتى اعتبارى است . يعنى مجموعهء مسائلى كه از آن به « علم نحو » تعبير مىكنيم ، داراى تركيبى اعتبارى است . معناى مركب اعتبارى اين است كه يك سلسله مسائلى را كنار هم گذاشته و مجموعهء اين‌ها را به اعتبار اينكه در غرض واحدى دخالت دارند ، به عنوان علم واحدى ناميده‌اند . « 1 »  و تمييز هر مركب اعتبارى از مركب اعتبارى ديگر ممكن است به يكى از امور مذكور باشد . ولى تمايز در مقام دوّم ( مقام تدوين ) به دو صورت است : صورت اوّل : علمى كه در مقام تدوين آن برآمده‌اند داراى ثمره‌اى عملى و فايده‌اى خارجى است ، مثل اكثر علوم متداول - مانند فقه ، اصول ، نحو ، صرف و . . . - . تمايز\r\n\r\n","description":"","footnote":" ( 1 ) - مثل تركّب اعتبارى كه در باب نماز مطرح است . نماز از خصوصيات مختلف تركيب شده است ولى اين تركّب ، يك تركّب حقيقى نيست زيرا مقولات مختلف قابل اجتماع واقعى نيستند ، بلكه تركّب - در مورد نماز - تركّبى اعتبارى است به لحاظ اينكه شارع مقدّس ملاحظه كرده است كه اين مجموعه - كه به عنوان « صلاة » نام‌گذارى شده - در آثار و اهدافى - مثل معراجيت مؤمن و مقرّبيت كلّ تقي و . . . - دخالت دارد . ","page_name":" 124 ","page_number":124},
  {"content":"\r\n\r\nاين‌گونه علوم به تمايز اغراض است ، زيرا آنچه سبب مىشود كه مدوِّن ، عده‌اى از مسائل متباين را مثلًا به عنوان علم اصول مطرح كند و عدهء ديگرى را به عنوان علم فقه مطرح كند ، چيزى جز اين نيست كه مجموعهء اوّل در غرض خاصى و مجموعهء دوّم در غرض خاص ديگرى اشتراك دارند . و اگر در اينجا ، غرض را به عنوان ملاك تمايز علوم ندانيم بلكه تمايز علوم را به تمايز موضوع بدانيم همان اشكالى كه مرحوم آخوند بر مشهور وارد كرد در اينجا نيز وارد مىشود ، يعنى لازم مىآيد كه هر بابى بلكه هر مسأله‌اى علم مستقلى باشد . صورت دوّم : علمى كه در مقام تدوين آن برآمده‌اند داراى ثمره‌اى عملى و فايده‌اى خارجى نيست ، مثل علم فلسفه كه هدفش احاطه علمى به حقايق اشياء است ولى از نظر عملى ثمره‌اى برآن مترتب نمىشود . آيت‌اللَّه خويى « دام ظلّه » مىفرمايد : در اينجا تمايز يا « بالذّات » يا « بالموضوع » و يا « بالمحمول » است . سپس دو مثال مىزند : مثال اوّل : اگر موضوع علمى ، كرهء زمين باشد ، در اين علم از خصوصيات مختلفى كه ممكن است در مورد كرهء زمين پيش بيايد ، بحث مىشود ، مثل ، كميّت ، كيفيت ، و . . . . مثال دوّم : اگر موضوع علمى ، انسان باشد ، در اين علم از خصوصيات انسان - خصوصيات ظاهرى و خصوصيات باطنى - بحث مىشود . سپس مىفرمايد : در مثل اين‌ها ، تمايز يا « بالذات » است و يا « بالموضوع » و لا ثالث لهما . بلى در بعضى موارد نيز تمايز به « محمول » است ، مثل اينكه علمى بحث كند از چيزهايى كه حركت براى آنها ثابت است خواه جوهر باشند يا عرض . « 1 »  به‌نظر مىرسد در عبارت ايشان تهافت وجود دارد ، زيرا در ابتداى بحث فرمود : در اين‌گونه موارد تمايز يا بالذات است يا بالموضوع يا بالمحمول و بدون اينكه ضابطه‌اى مطرح كند به ذكر مثال پرداخت . و بعد از ذكر مثالها فرمود : در اين‌ها تمايز يا بالذات است و يا بالموضوع و لا ثالث لهما . و سپس مثالى براى تمايز به محمول مىزند .\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 26 - 28 ","page_name":" 125 ","page_number":125},
  {"content":"\r\n\r\n\r\nاشكالات كلام آيت‌اللَّه خويى « دام ظلّه »\r\nاشكال اوّل : اگر ما تمايز در مقام تدوين را به اغراض بدانيم - همان‌طور كه مرحوم آخوند تمايز در مقام تدوين را به تمايز اغراض دانست « 1 »  - در اين صورت چه فرقى است بين غرضى كه ثمرهء عملى برآن مترتب است و غرضى كه ثمره عملى ندارد ؟ آيا اگر غرض علمى « صون اللسان عن الخطأ في المقال » باشد و غرض علم ديگرى « معرفة الأشياء و العلم بحقايق الأشياء كما هي » باشد ، تفاوتى بين اين دو غرض وجود دارد ؟ خصوصاً با توجّه به اينكه گفتيم : « مراد مرحوم آخوند از غرض ، همان وجود ذهنى غرض است كه در مقام تدوين ، عنوان باعثيت و محرّكيت دارد و هنوز به مقام عمل نرسيده است » . اين مطلب را قبلًا نيز گفتيم كه : « غرض از نظر وجود خارجى ، متأخر از معلول است ولى از نظر وجود ذهنى ، تقدّم بر معلول داشته و نسبت به معلول ، جنبهء باعثيت و محرّكيت دارد » . حال وقتى وجود ذهنى غرض ، به عنوان محرّك براى تدوين علم بود چه تفاوتى وجود دارد بين اينكه اين وجود ذهنى غرض ، در خارج - به عنوان يك ثمرهء عملى - تحقّق عينى پيدا كند يا اينكه خارجيت آن به همان جهت نفسانيت باشد كه عبارت از معرفت و علم است ؟ به عبارت ديگر : در مقام تدوين كه وجود ذهنى غرض مطرح است ، فرقى نيست كه غرض « صون اللسان عن الخطأ في المقال » باشد يا « معرفة الأشياء و العلم بحقائقها كما هي » باشد . و در مقام تدوين ، فرقى بين اين دو علم تحقّق پيدا نكرده است و همين مقدار براى ايجاد تمايز در مقام تدوين كفايت مىكند . پس چرا آيت‌اللَّه\r\nخويى « دام ظلّه » در مورد علمى كه ثمرهء عملى دارد تمايز را به اغراض دانست و در\r\n\r\n","description":"","footnote":" ( 1 ) - مرحوم آخوند فرمود : قد انقدح بما ذكرنا أنّ تمايز العلوم إنّما هو باختلاف الأغراض الداعية إلى التدوين لا الموضوعات و لا المحمولات . كفاية الاصول ، ج 1 ، ص 5 ","page_name":" 126 ","page_number":126},
  {"content":"\r\n\r\nمورد علمى كه ثمرهء عملى ندارد تمايز به اغراض را نپذيرفت ؟ « 1 »  اشكال دوّم : ايشان در مورد قسم اوّل ، اشكال مرحوم آخوند به مشهور را مطرح كرده و فرمود : اگر تمايز را به تمايز اغراض ندانيم لازم مىآيد كه هر بابى بلكه هر مسأله‌اى علم مستقلى باشد . گفتيم : اين اشكال مرحوم آخوند بر مشهور وارد نيست . زيرا مرحوم آخوند خيال كردند مشهور كه تمايز علوم را به تمايز موضوعات مىدانند ، مرادشان تمايز هريك از موضوعات مسائل است ، درحالىكه مشهور چنين حرفى نمىزنند ، مشهور يك موضوع براى علم قائل مىباشند و تمايز را به يك موضوع مىدانند ، اگر كسى تمايز را به اين يك موضوع دانست ، از كجا لازم مىآيد كه هر بابى ، بلكه هر مسأله‌اى علم مستقلى باشد ؟ معلوم مىشود كه ايشان ( آيت‌اللَّه خويى ) توجّه نداشته است كه مرحوم آخوند ، كلام مشهور را درست معنا نكرده است و اگر معناى صحيح حرف مشهور در كار بود اشكال مرحوم آخوند بر مشهور وارد نمىشد . بنابراين ، همان اشكالى كه به مرحوم آخوند وارد بود به آيت‌اللَّه خويى « دام ظلّه » نيز وارد است . و اگر تمايز علوم به تمايز اغراض نباشد تالى فاسدى كه ذكر كردند پيش نمىآيد . اشكال سوّم : آيت‌اللَّه خويى « دام ظلّه » در مورد علومى كه غرض خارجى بر آنها مترتب نيست فرمود : تمايز يا « بالذات » است يا « بالموضوع » و يا « بالمحمول » .\r\n\r\n","description":"","footnote":" ( 1 ) - ممكن است كسى بگويد : در مورد علومى كه ثمرهء عملى ندارند و غرض آنها آگاهى و احاطه است چون اين غرض در همهء اين علوم يكسان است بنابراين تمايز به اغراض را نمىتوان پذيرفت . پاسخ : متعلّقِ آگاهى و احاطه‌اى كه بر علوم مترتب است تفاوت دارد . كسى نمىتواند بگويد : بين علم به آمدن زيد از سفر و علم به مردن عَمرو تفاوتى وجود ندارد . وقتى متعلّق آگاهى و احاطه فرق كند ، علم هم فرق مىكند . علم به نحو غير علم به اصول فقه است چون متعلّق آن دو با يكديگر تفاوت دارند . ","page_name":" 127 ","page_number":127},
  {"content":"\r\n\r\nگذشته از تهافتى كه در كلام ايشان وجود داشت ، ببينيم آيا مراد از تمايز « بالذات » چيست ؟ اگر مراد ايشان از تمايز بالذات ، همان تمايز به سنخيتى باشد كه امام بزرگوار « دام ظلّه » برآن تكيه داشتند ، چرا در مورد مقام تعليم و تعلّم ، اين را به كار نبردند ؟ با اينكه سنخيت ، مسألهء روشنى است . نمىتوان گفت : مراد ايشان از « بالذات » اين است كه بين چنين علومى حقيقتاً تمايز وجود دارد ، زيرا آيت‌اللَّه خويى « دام ظلّه » در بحث پيرامون غرض تعليم و تعلّم ، اين معنا را نفى كرده و فرمود : وحدتى كه ميان مسائل علم وجود دارد وحدت اعتبارى است و در وحدت اعتبارى تمايز بالذات به معناى جنس و فصل تحقّق پيدا نمىكند . اشكال چهارم : برفرض صرف‌نظر از اشكال قبلى مىگوييم : آيت‌اللَّه خويى « دام ظلّه » دو مثال ذكر كرده و فرمود : تمايز يا « بالذات » است و يا « بالموضوع » .\r\nسپس مثال ديگرى ذكر كرده و فرمود : تمايز « بالمحمول » است . ما سؤال مىكنيم :\r\nضابطهء تمايز چيست ؟ با مثال كه نمىتوان كار را درست كرد . آنجا كه تمايز « بالذات » يا « بالموضوع » است روى چه ضابطه‌اى است ؟ و آنجا كه تمايز « بالمحمول » است روى چه ضابطه‌اى است ؟ در قسم اوّل كه مىگوييد : تمايز يا « بالذات » و يا « بالموضوع » است آيا مرادتان اين است كه در اينجا دو جهت تمايز وجود دارد كه وقتى اين علم را با علوم ديگر - كه غرض خارجى ندارند - ملاحظه مىكنيم دو جهت تمايز وجود دارد ؟ يا مقصود شما اين است كه اگر اين علم را با علم ديگر مقايسه كنيم تمايزش « بالذات » است و اگر با علم سوّم - كه مشابه است - مقايسه كنيم ، تمايزش « بالمحمول » است ؟ ملاك چيست ؟ چطور شد كه يك علم در مقايسه با علم دوّم ، تمايزش « بالذات » باشد و همان علم در مقايسه با علم سوّم تمايزش « بالمحمول » باشد ؟ در كلام ايشان هيچ اشاره‌اى به اين مطلب نشده است . و مطرح كردن تمايز به اين صورت - بدون بيان ضابطه - به عدم تمايز برگشت مىكند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nما مىخواهيم ضابطه در دستمان باشد . مدوّن مىخواهد ضابطه در اختيار داشته باشد ، يك سرى مسائل را در مقام تدوين در كتابش بنويسد و يك سرى مسائل را حذف كند . بنابراين ، با توجّه به اشكالاتى كه به كلام آيت‌اللَّه خويى « دام ظلّه » وارد است ، نمىتوان كلام ايشان را در رابطه با تمايز علوم پذيرفت . تذكر : اشكالاتى نيز در رابطه با مسئله تعليم و تعلّم مطرح است كه چون مورد بحث ما نيست از آنها صرف‌نظر كرديم .\r\n\r\n6 - نظريهء جديد در مورد تمايز علوم\r\nدر باب تمايز علوم ، نظريهء جديدى ارائه شده كه تمايز علوم را به تمايز « روش‌ها » و « شيوه‌ها » و « اسلوب‌ها » و به تعبير آنان « متدها » ى بحث قرار دهيم و بگوييم : تغيير روش و اسلوب ، موجب تعدّد علم و تمايز علوم مىشود ، اگرچه موضوعِ علوم ، واحد باشد . يعنى اگرچه علوم متعددى در رابطه با يك موضوع بحث كنند ولى چون روش و اسلوب بحث در آنها تفاوت دارد ، همين امر سبب تمايز علوم بشود . مثلًا در مسألهء « انسان‌شناسى » اگر از روش تعقّل و برهان و استدلال استفاده كنيم ، اين را « انسان‌شناسى فلسفى » يا « علم النفس » مىنامند و اگر بخواهيم انسان را از طريق آيات و روايات مورد بحث قرار دهيم مىتوانيم آن را به عنوان علم ديگرى به حساب آورده و مثلًا آن را « انسان‌شناسى دينى » بناميم . و اگر بخواهيم انسان را از راه تجربه و آثار و بقاياى انسان‌هاى اوّليه مورد بررسى قرار دهيم مىتوانيم آن را علم سوّمى به حساب آورده و آن را « انسان‌شناسى جسمانى يا زيستى » بناميم . بنابراين ما سه علم داريم كه موضوع آنها « انسان » است ولى چون روش بحث در هركدام با ديگرى فرق دارد همين تفاوت روش‌ها سبب تمايز علوم گرديده است . مسئله « خداشناسى » نيز به همين شكل است ، زيرا گاهى از راه برهان علت و معلول و امثال آن - كه در فلسفه مطرح است - تحقّق پيدا مىكند كه مىتوان آن را\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n« خداشناسى فلسفى » ناميد . و گاهى از راه كشف و شهود و امثال آن - كه در عرفان مطرح است - تحقّق پيدا مىكند ، كه مىتوان آن را « خداشناسى عرفانى » ناميد .\r\nدرحالىكه موضوع هر دو ، « خداشناسى » است . « 1 » \r\n\r\nبررسى نظريهء جديد در تمايز علوم\r\nابتدا بايد ببينيم آيا اين نظريه مىخواهد در باب تمايز علوم به ارائهء يك ضابطهء كلى نسبت به همهء علوم بپردازد يا اينكه آنچه مورد بحث اين نظريه است ، همهء علوم نيست بلكه علوم مشابه است . مثلًا با توجّه به اينكه انسان‌شناسى از ديدگاه عقل ، مشابه با انسان‌شناسى از ديدگاه روايات و انسان‌شناسى از ديدگاه تجربى است ، نظريه جديد مىخواهد ضابطه‌اى در رابطه با تمايز علوم مشابه مطرح كند . بررسى احتمال اوّل : اگر مراد اينان ارائهء ضابطهء كلّى نسبت به همهء علوم باشد - كه مورد بحث ما همين است - در اين صورت ، بايد انسان‌شناسى از ديدگاه عقلى با خداشناسى از ديدگاه عقل را علم واحدى به حساب آورند چون در هر دوى اين‌ها از روش برهان و استدلال عقلى استفاده شده است ، و اين خلاف بداهت است و از طرفى چون روش بحث در اين‌ها واحد است نمىتوانند ملتزم شوند كه اين‌ها دو علمند .\r\nبنابراين ، احتمال اينكه مراد آنان ارائهء ضابطهء كلّى در تمام علوم باشد احتمال بعيدى است . بررسى احتمال دوّم : اگر مراد اينان ارائهء ضابطه در مورد علوم مشابه باشد - كه ظاهراً مرادشان همين است - اين احتمال نيز داراى اشكال است : اوّلًا : بحث ما در تمايز علوم ، بحث كلّى است و ما دنبال ضابطه‌اى هستيم كه بتوانيم از آن ضابطه ، در مورد تمايز همهء علوم استفاده كنيم ، درحالىكه اين نظريه به گوشه‌اى از بحث توجّه دارد .\r\n\r\n","description":"","footnote":" ( 1 ) - رجوع شود به : المنهج الجديد في تعليم الفلسفة ، ج 1 ، ص 67 و 68 . ","page_name":" 130 ","page_number":130},
  {"content":"\r\n\r\nثانياً : اين حرف حتى در مورد خودش هم صحيح نيست ، زيرا وقتى انسان مىخواهد مدّعايى را ثابت كند بايد تمام احتمالات مقابل آن را نفى كند . و در اينجا براى اثبات تمايز به روش‌ها ، فقط احتمال تمايز به موضوعات نفى شده است ولى دو احتمال ديگر - يعنى تمايز به محمولات و تمايز به اغراض - به قوّت خود باقى هستند .\r\nبلكه احتمال قوى وجود دارد كه در تمامى اين‌ها ، تمايز به اغراض باشد زيرا غرض فلسفه از انسان‌شناسى ، غير از غرض آيات و روايات از انسان‌شناسى است . غرض فلسفه اين است كه انسان شناخته شود اگرچه يك نفر يهودى بيايد و انسان را بشناسد .\r\nولى غرض آيات و روايات از شناخت انسان اين است كه اين شناخت به عنوان طريق شناخت خداوند و مذهب حقّ قرار گيرد . ثالثاً : اگر موضوعى داراى ابعاد مختلفى باشد و هر بُعد آن ، موضوع براى يك علم قرار گيرد ، اين اختلاف در موضوع است . مثلًا در بعضى كتابها موضوعى به عنوان « عدالت از ديدگاه اسلام » مورد بحث قرار گرفته است . حال اگر كسى « عدالت از ديدگاه كمونيسم » را مورد بحث قرار دهد آيا موضوع اين دو بحث ، يك چيز است ؟ بدون شك ، اين‌ها دو موضوعند اگرچه در هر دوى آنها كلمهء « عدالت » ذكر شده است ولى « عدالت از ديدگاه اسلام » غير از عدالت دروغين كمونيسم است . همين قيد « اسلام » و « كمونيسم » موضوع را دوتا مىكند . قيود « فلسفه » ، « مذهب » و « تجربه » نيز موضوع انسان‌شناسى را متعدّد مىكند . بنابراين ، ممكن است ما ادعا كنيم تمايز علوم به تمايز موضوعات است ، زيرا « انسان‌شناسى فلسفى » با « انسان‌شناسى مذهبى » و « انسان‌شناسى تجربى » سه موضوع جداگانه‌اند و تكرار « انسان » دليل بر وحدت موضوع نيست . « خداشناسى فلسفى » و « خداشناسى از طريق كشف و شهود » و « خداشناسى كلامى » نيز موضوعشان يكى نيست اگرچه « خداشناسى » در هر سهء آنها تكرار شده ولى با توجّه به اينكه هركدام « خداشناسى » را از ديدگاه مختلفى مورد بحث قرار داده‌اند همين امر سبب اختلاف موضوع مىشود .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nنظريهء مختار ما\r\nبه‌نظر مىرسد آنچه امام خمينى « دام ظلّه » در باب تمايز علوم فرمود - كه تمايز علوم را به سنخيت بين مسائل دانستند - راجح‌تر از ساير اقوال است ، آن‌هم با حفظ دو جهت زير كه در طى بحث‌هاى گذشته به آن اشاره كرديم : جهت اوّل : سنخيت بين مسائل هر علمى ، در رابطه با ذات مسائل است . اين مطلب را مرحوم بروجردى نيز تأييد كرده و تصريح كرد كه مسألهء غرض و مدوِّن و ساير امور ، نقشى در اين سنخيت ندارد و سنخيت در رابطه با ذات مسائل است . ولى اختلاف نظرى كه بين ما و مرحوم بروجردى پيش آمد اين بود كه ايشان مسائل را به محدودهء موضوع و محمول منحصر دانسته و مسألهء نسبت را - به عنوان اين كه معناى حرفى است و در تمام مسائل يكسان است - كنار مىزدند . در حالى كه ما روى « نسبت » تكيه داشتيم و گفتيم : اگرچه هر مسأله‌اى نياز به موضوع و محمول دارد ولى روح مسئله ، همان نسبتى است كه بين موضوع و محمول تحقّق دارد و تا وقتى شما بين « الفاعل » و « مرفوع » ارتباطى ايجاد نكنيد نمىتوانيد مسألهء « الفاعل مرفوع » را به عنوان يك مسألهء نحوى مطرح كنيد . و بين اين نسبت‌ها ، سنخيتى ذاتى تحقّق دارد . وقتى « الفاعل مرفوع » و « المفعول منصوب » را ملاحظه مىكنيم مىبينيم بين اين دو مسئله يك سنخيتى وجود دارد و هر دو بايد در يك علم مورد بحث قرار گيرند .\r\nولى اين سنخيت ، بين « الفاعل مرفوع » و « الصلاة واجبة » وجود ندارد . جهت دوّم : اين سنخيت ذاتى ، بر غرض تدوين - به وجود ذهنىاش - مقدّم است .\r\nالبته غرض تدوين - به وجود خارجىاش - متأخر از علم است . ولى غرض تدوين - به وجود ذهنىاش - قبل از تدوين علم ، تحقّق پيدا كرده است . به‌همين‌جهت ، غرض تدوين ، از نظر رتبه ، مقدّم بر اين سنخيت است ولى آنچه ما را به سوى غرض هدايت مىكند و در برخورد اوّليه با مسائل ، با آن روبرو مىشويم ، همان مسئله سنخيت است ، به‌همين‌جهت ما گفتيم : هرجا مسألهء علت و معلول مطرح بود نمىتوان دست روى\r\nعلت گذاشته و علت را ترجيح داد بلكه بايد ببينيم راهنماى ما چيست ؟ اگر از طريق\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمعلول به علت رسيده‌ايم بايد دست روى معلول بگذاريم و اگر معلول را ناديده بگيريم ، علت هم كنار مىرود زيرا آنچه علت را براى ما كشف كرده است ، معلول مىباشد پس معلول ، در مقام هدايت و راهنمايى ، مقدّم بر علت است اگرچه از نظر رتبه ، متأخر از علت است . بنابراين ، اگرچه سنخيت بين مسائل هر علم بعد از تشكيل مسائل پيدا شده است - چون اگر موضوعِ مسائل نباشد سنخيت تحقّق پيدا نمىكند - و غرض تدوين - به وجود ذهنىاش - قبل از تشكيل مسائل مطرح است ولى آنچه ما را به همهء امور هدايت مىكند ، همين سنخيتى است كه بين مسائل و در جوهرهء ذاتِ اين مسائل تحقّق دارد و اگر كشفى باشد در رابطه با همين سنخيت است . در رابطه با مسائل مشكوك نيز مشكلى نداريم زيرا مسائل مشكوك را كنار مسائل قطعى علم مىگذاريم ، اگر سنخيتى بين آنها وجود داشت ، جزء مسائل آن علم به حساب مىآيد و اگر سنخيتى وجود نداشت ، خارج از آن علم است . بايد به اين نكته توجّه داشت كه مسألهء سنخيت ، غير از مسئله جامع است . در سنخيت ، فرقى بين قلّت و كثرت مسائل نيست ولى در مورد جامع بين موضوعات - كه مشهور معتقد بودند - و جامع بين محمولات - كه مرحوم بروجردى عقيده داشت - دخول و خروج مسائل مشكوك ، نقش دارد . علم نحو اگر داراى سه مسئله باشد بين اين سه مسئله ، سنخيت وجود دارد و اگر سه هزار مسئله هم داشته باشد بين آنها سنخيت وجود دارد . ولى در جامع اين‌گونه نيست . نتيجهء بحث در مورد تمايز علوم از آنچه گفته شد معلوم گرديد كه نظريه حضرت امام خمينى « دام ظلّه » - با آن تقريبى كه ذكر كرديم - بر ساير نظريات ترجيح دارد . و اگر از اين نظريه ، تنزّل كنيم ، نظريهء مرحوم آخوند بهتر از ساير نظريات است ، زيرا اشكال نظريهء ايشان كمتر از\r\nاشكال ساير نظريات بود .\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nمسألهء سوم موضوع علم اصول\r\nاصوليين اتفاق دارند بر اين كه علم اصول موضوع دارد ، حتى كسانى كه عقيده داشتند ممكن است بعضى از علوم موضوع نداشته باشند ، ترديدى ندارند كه علم اصول داراى موضوع است . زيرا آنچه مورد نفى آنها واقع شده است نياز هر علمى به موضوع است ولى ممكن است علمى در عين اينكه نياز به موضوع ندارد داراى موضوع باشد . ولى آيا موضوع علم اصول چيست ؟ در اين رابطه نظرياتى وجود دارد :\r\n\r\n1 - نظريهء مشهور و محقّق قمى رحمه الله\r\nمشهور - كه از جملهء آنان محقق قمى رحمه الله صاحب قوانين است - عقيده دارند :\r\nموضوع علم اصول عبارت از ادلّهء اربعه با وصف دليليت اين ادلّه است . « 1 » \r\n\r\n","description":"","footnote":" ( 1 ) - قال المحقق القمي رحمه الله : أمّا موضوعه فهو ادلّة الفقه و هي الكتاب و السنّة و الإجماع و العقل . قوانين الاصول ، ج 1 ، ص 9 قال في المحاضرات : قيل : « إنّ موضوعه الأدلّة الأربعة به وصف دليليتها » ، و هذا القول هو مختار المحقق القمي رحمه الله كما هو ظاهر كلامه في أوّل كتابه ، و قد صرّح بذلك في هامشه عليه . محاضرات في أُصول الفقه ، ج 1 ، ص 28 ","page_name":" 135 ","page_number":135},
  {"content":"\r\n\r\n\r\nاشكالات نظريهء مشهور\r\nاشكال اوّل : در مباحث مربوط به « موضوع علم » ، مشهور معتقد بودند : « هر علمى داراى موضوع واحدى است » پس چرا در اينجا فرموده‌اند : « موضوع علم اصول ، ادلّهء اربعه است » در حالى كه معناى « ادلّهء اربعه » اين است كه ادلّه با وصف اين كه چهار عنوان هستند ، موضوع براى علم اصول قرار گرفته‌اند . ممكن است مشهور بگويند : ما ادلّهء اربعه را به عنوان اين كه چهار چيزند ، موضوع علم اصول قرار نمىدهيم بلكه قدر جامع بين ادلّهء اربعه را درنظر مىگيريم و آن را به عنوان موضوع علم اصول قرار مىدهيم . و قدر جامع بين ادلّهء اربعه ، عنوان « الحجة في الفقه » است . « الحجة في الفقه » يعنى چيزى كه مىتواند در فقه به عنوان دليل و سند براى حكم الهى قرار گيرد . و روشن است كه چنين عنوانى داراى وحدت است . در جواب مشهور مىگوييم : توجيه شما را مىپذيريم ولى چرا همين عنوان « الحجة في الفقه » را موضوع براى علم اصول قرار نداديد ؟ و چرا چيزى كه صراحت در تعدد دارد به عنوان موضوع علم اصول مطرح مىكنيد ؟ اشكال دوّم : صاحب فصول رحمه الله بر كلام مشهور و محقق قمى رحمه الله اشكال كرده مىفرمايد : شما كه موضوع علم اصول را « ادلّهء اربعه با وصف دليليت آنها » قرار مىدهيد پس چرا در علم اصول بحث مىكنيد : آيا ظاهر كتاب حجت است يا نه ؟ كتابى كه حجت است و با وصف حجيت به عنوان موضوع براى علم اصول قرار گرفته است ، چگونه مىشود در علم اصول از حجيت و عدم حجيت آن بحث كرد ؟\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبنابراين شما يا بايد ملتزم شويد كه مسئله « ظاهر الكتاب حجة أم لا ؟ » مسئله اصولى نيست و يا بايد ملتزم شويد كه وصف حجيت در موضوع علم اصول اخذ نشده و ذات كتاب به عنوان موضوع براى علم اصول است . در باب اجماع نيز همين اشكال مطرح است زيرا تمام مباحث اجماع در رابطه با اين است كه آيا اجماع حجت است يا نه ؟ و اگر قرار باشد « اجماع با وصف حجيت و دليليت » موضوع براى علم اصول باشد ، اين ضروريه به شرط محمول است و ديگر در علم اصول نمىتوان بحث كرد كه « آيا اجماع حجت است يا نه ؟ » ، زيرا لازم مىآيد بگوييم : الإجماع الذي هو حجةٌ هل يكون حجةً أم لا ؟ و نيز وقتى سنت - با وصف حجّيت و دليليت - موضوع علم اصول باشد ، معناى « خبر واحد حجت است يا نه ؟ » اين است كه « آيا خبر واحدى كه حجت است ، حجت است يا نه ؟ » . « 1 » \r\n\r\n2 - نظريّهء صاحب فصول رحمه الله\r\nصاحب فصول رحمه الله پس از اشكال بر كلام مشهور و محقق قمى رحمه الله مىفرمايد : راه حلّ اين است كه وصف « كونها حجة » را از موضوع علم اصول برداشته و موضوع را « ذات ادلّهء اربعه » قرار دهيم . بنابراين مىتوانيم در علم اصول از حجيت ظاهر كتاب ، اجماع و خبر واحد بحث كنيم . « 2 » \r\n\r\nاشكال مرحوم آخوند بر صاحب فصول رحمه الله\r\nمرحوم آخوند مىفرمايد : راه حلّ صاحب فصول رحمه الله مشكل را حلّ نمىكند ، زيرا ما از صاحب فصول رحمه الله سؤال مىكنيم : شما كه سنّت را - به عنوان يكى از ادلّهء\r\n\r\n","description":"","footnote":" ( 1 ) - الفصول الغروية فى الاصول الفقهيّة ، ص 11  ( 2 ) - همان . ","page_name":" 137 ","page_number":137},
  {"content":"\r\n\r\nاربعه - موضوع علم اصول قرار داديد ، آيا مرادتان از اين سنّت چيست ؟ دو احتمال وجود\r\nدارد : احتمال اوّل : مراد از سنت ، قول و فعل و تقرير واقعى معصوم عليه السلام باشد كه از آن به « سنت محكيّه » تعبير مىكنيم ، يعنى چيزى را كه روايات حكايت مىكند . بنابراين ، رواياتْ عنوان حاكى ، و قول و فعل و تقرير معصوم عليه السلام ، عنوان محكىّ را دارد . اگر زراره نقل كند كه امام صادق عليه السلام فرمود : « صلاة الجمعة واجبة » ، نقل زراره ، عنوان حاكى و قول امام عليه السلام عنوان محكىّ را دارد و ما - روى احتمال اوّل - با قول معصوم عليه السلام كار داريم نه با نقل زراره . احتمال دوّم : ممكن است از سنت معناى عامى اراده شود كه هم « سنت محكيّه » - يعنى فرمايش امام عليه السلام - و هم « سنت حاكيه » - يعنى نقل زراره - را شامل شود . مرحوم آخوند مىفرمايد : هر دو احتمال فوق داراى اشكال است : اشكال احتمال اوّل در كلام صاحب فصول رحمه الله اگر مراد صاحب فصول رحمه الله سنت محكيّه باشد ، بايد مسألهء حجيت خبر واحد - كه از مباحث مهم علم اصول است - از اصولى بودن خارج شود . توضيح : در بحث حجيت خبر واحد كه بحث مىكنيم « آيا خبر واحد حجت است يا نه ؟ » آنچه به عنوان موضوع واقع شده ، « خبر واحد » است و روشن است كه مراد از « خبر واحد » همان « نقل زراره » است . و بنا بر احتمال اوّل - كه مراد سنت محكيّه باشد - « نقل زراره » نه مصداق كتاب است و نه مصداق سنت . زيرا بنابراين احتمال ، سنت به معناى قول و فعل و تقرير معصوم عليه السلام است و « نقل زراره » هيچ‌يك از اين‌ها نيست . پس بحث از حجيت خبر واحد ، بحث از ادلّهء أربعه نمىباشد . همچنين در باب تعادل و ترجيح كه دو خبر با يكديگر تعارض مىكنند ، بحث مىشود كه قاعدهء كلّى در باب تعارض چيست ؟ گفته مىشود : اگر يكى از خبرين داراى ترجيح بود بايد صاحب ترجيح اخذ شود و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاگر ترجيحى در كار نبود ، قاعده اقتضاى تساقط مىكند . ولى اخبار علاجيّه حكم به\r\nتخيير مىكنند . درحالىكه ما مىبينيم « روايتان متعارضتان » - كه موضوع بحث در كتاب تعادل و ترجيح است - نه جزء كتاب و نه جزء سنت محكيّه است . پس بايد بحث تعادل و ترجيح ، خارج از مباحث علم اصول باشد . خلاصه اينكه مرحوم آخوند به صاحب فصول رحمه الله مىفرمايد : اگر مقصود شما از سنت ، سنت محكيّه باشد التزام به اينكه « موضوع علم اصول ذوات ادلّهء اربعه است » نمىتواند اشكال را بر طرف كند . « 1 »  كلام مرحوم آخوند ، هنوز ادامه دارد . شيخ انصارى رحمه الله « 2 »  در توجيه كلام صاحب فصول رحمه الله مىفرمايد : ما در بحث حجيت خبر واحد ، مسئله را به گونه ديگرى طرح كرده و موضوع آن را خود سنت محكيّه - كه يكى از ادلّهء اربعه است - قرار داده و مىگوييم : « آيا سنت محكيّه - يعنى قول و فعل و تقرير معصوم عليه السلام - با خبر واحد ثابت مىشود يا نه ؟ » در اين صورت بحث از حجيت خبر واحد ، بحث از ادلّهء اربعه است ، زيرا موضوع مسئله ، قول امام عليه السلام است و قول امام عليه السلام به عنوان سنّت محكيه است . « 3 »  در باب تعادل و ترجيح نيز اين‌گونه توجيه مىشود : « آيا قول امام عليه السلام به كدام يك از خبرين متعارضين ثابت مىشود ؟ » . آن‌وقت به ما جواب مىدهند : اگر ترجيحى در كار باشد ، قول امام عليه السلام با خبر صاحب ترجيح ثابت مىشود و اگر ترجيحى در كار نباشد ، چنانچه ما قاعده را اخذ كنيم بايد بگوييم : قول امام عليه السلام با هيچ‌يك از خبرين متعارضين\r\n\r\n","description":"","footnote":" ( 1 ) - كفاية الاصول ، ج 1 ، ص 6  ( 2 ) - مرحوم آخوند حدود دو سال از محضر شيخ انصارى رحمه الله استفاده كرده است ، به‌همين‌جهت در كفايه از ايشان به « شيخنا العلامة » تعبير مىكند . ولى شيخ انصارى رحمه الله متأخر از صاحب فصول رحمه الله است و از نظر زمانى بين صاحب فصول رحمه الله و مرحوم آخوند واقع شده است .  ( 3 ) - فرائد الاصول ، ج 1 ، ص 156 ","page_name":" 139 ","page_number":139},
  {"content":"\r\n\r\nثابت نمىشود و چنانچه به اخبار علاجيه مراجعه كنيم بايد بگوييم : به هركدام از خبرين متعارضين كه خواستيد مىتوانيد قول امام عليه السلام را اثبات كنيد .\r\nالبته مرحوم شيخ انصارى ، توجيه در رابطه با تعادل و ترجيح را ذكر نكرده است ولى لازمهء كلام ايشان در باب خبر واحد اين است كه در مورد تعادل و ترجيح نيز اين‌گونه گفته شود تا دفاع مرحوم شيخ از صاحب فصول رحمه الله كامل شده و اشكالات وارد بر صاحب فصول رحمه الله بر طرف شود . مرحوم آخوند در پاسخ شيخ انصارى رحمه الله مىفرمايد : توجيه شما ( شيخ انصارى رحمه الله ) اشكال كلام صاحب فصول رحمه الله را بر طرف نمىكند ، زيرا ما از شما شيخ انصارى سؤال مىكنيم : شما كه مسألهء « خبر الواحد حجة أم لا ؟ » را به مسألهء « هل تثبت السنة بخبر الواحد أم لا ؟ » تأويل مىكنيد ، آيا مرادتان ثبوت واقعى است يا ثبوت تعبدى ؟ ثبوت بر دو قسم است : 1 - ثبوت واقعى : به معناى ثبوت تكوينى و حقيقى و خارجى است . 2 - ثبوت تعبدى : اگر زراره گفت : امام عليه السلام فرمود : « نماز جمعه واجب است » ، بايد به اين نقل زراره ترتيب اثر دهيم و نماز جمعه را واجب دانسته برطبق آن عمل كنيم .\r\nبا اينكه ما خودمان از امام عليه السلام نشنيده‌ايم و نمىدانيم كه آيا امام عليه السلام واقعاً اين جمله را فرموده است يا نه ؟ در ثبوت تعبدى ، آنچه مطرح است اين است كه اگر عادل ، به ما خبر داد كه امام عليه السلام چنين فرموده است بايد ترتيب اثر دهيم . مرحوم آخوند مىفرمايد : هريك از اين دو معنا را كه اراده كرده باشيد داراى اشكال است : اشكال ثبوت واقعى : ما داريم موضوعيت ادلّهء اربعه را بحث مىكنيم و در تعريف موضوع گفته‌ايم : « موضوع كلّ علم ما يبحث فيه عن عوارضه الذّاتية » . و چون در اينجا بحث « عرض » مطرح مىشود بايد مسألهء هر علم مفاد « كان ناقصه » را دارا باشد زيرا عرض و معروض در « كان ناقصه » مطرح است . در « كان ناقصه » موضوع ، محقق\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاست و از عوارض آن بحث مىشود . « كان زيد قائماً » معنايش اين است كه يك زيد مفروض الوجود داريم كه در اينجا معروض است و ما از عرضش - يعنى قيام - بحث\r\nمىكنيم ، يا خبر مىدهيم و يا به صورت سؤال مىگوييم : « هل كان زيد قائماً ؟ » . ولى اگر مسئله به صورت مفاد « كان تامّه » - كه نياز به خبر ندارد - باشد ، بحث از وجود و عدم وجود موضوع خود مىكند ، « هل كان زيدٌ ؟ » يعنى « هل تحقّق زيدٌ ؟ » ، « هل ثبت زيدٌ ؟ » . در « كان تامّه » بحثى از عوارض نداريم بلكه بحث از اصل تحقّق و عدم تحقّق موضوع است . بنابراين ، وقتى مىگوييم : « موضوع كلّ علم ما يبحث فيه عن عوارضه الذاتيّة » خود اين تعبير ، مسئله را روى « كان ناقصه » پياده مىكند ، يعنى موضوعِ مفروض الوجودى تحقّق دارد و مىخواهيم از عوارض آن بحث كنيم . آنچه مرحوم شيخ انصارى فرموده است ، بحث از تحقّق و عدم تحقّق قول معصوم عليه السلام است ، بحث از مفاد « كان تامّه » است و بحث از مفاد « كان تامّه » نمىتواند موضوع را مشخص كند . بايد بحث از مفاد « كان ناقصه » باشد تا عنوان عرض و معروض تحقّق پيدا كند . در نتيجه اگر در مسئله « هل يثبت قول المعصوم عليه السلام بخبر الواحد ؟ » ثبوت واقعى اراده شده باشد بايد گفت : چنين مسأله‌اى ، بحث از عوارض نكرده و نمىتواند در مسائل علم اصول داخل باشد . اشكال ثبوت تعبدى : ثبوت تعبدى به اين معناست كه گفته شود : « آيا قول معصوم عليه السلام تعبداً با خبر واحد ثابت مىشود يا نه ؟ » يعنى اگر زراره بگويد : امام عليه السلام فرمود :\r\n« صلاة الجمعة واجبة » ، آيا بر ما لازم است تعبداً - از باب حجّيت خبر عادل - برطبق نقل زراره عمل كنيم ، با اينكه خودمان از امام عليه السلام نشنيده‌ايم و براى ما احراز نشده كه امام عليه السلام واقعاً چنين چيزى را فرموده باشد . پس معناى « ثبوت تعبدى » همان « وجوب ترتيب اثر بر قول عادل » است . مرحوم آخوند مىفرمايد : حال كه معناى « ثبوت تعبدى » معلوم گرديد ، از مرحوم\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nشيخ انصارى سؤال مىكنيم : آيا معروض اين « وجوب ترتيب اثر تعبدى » چيست ؟ آيا معروضش روايت زراره است يا قول امام عليه السلام ؟\r\nپاسخ روشن است ، زيرا ما در بحث حجّيت خبر عادل مىگوييم : « يجب ترتيب الأثر على قول العادل » ، پس « وجوب ترتيب اثر » كه ما از آن به « ثبوت تعبدى » تعبير مىكنيم ، از خواص روايت است ، از آثار نقل زراره است ، از عوارض حكايت قول امام عليه السلام است و از عوارض نفس قول امام عليه السلام نيست . بنابراين ، اگر شما ثبوت را « ثبوت تعبدى » بدانيد باز هم نمىتوانيد موضوع را « قول امام عليه السلام » قرار دهيد بلكه بايد موضوع را « روايت زراره » قرار دهيد و در اين صورت ، اشكال برمىگردد كه شما در بحث حجّيت خبر واحد نه از كتاب بحث كرده‌ايد ، نه از سنت محكيّه ، نه از اجماع و نه از عقل . « 1 »  اشكال احتمال دوّم در كلام صاحب فصول رحمه الله اگر مراد از سنّت در كلام صاحب فصول رحمه الله معناى عامى باشد كه هم سنت محكيّه - يعنى قول و فعل و تقرير معصوم عليه السلام - و هم سنّت حاكيه - يعنى نقل زراره - را شامل مىشود ، يعنى هر دوى اين‌ها از مصاديق سنّت بوده و در موضوع علم اصول دخالت دارند . مرحوم آخوند مىفرمايد : در اين صورت ما از اشكال اوّل صرف‌نظر مىكنيم ، زيرا بنابراين احتمال ، خبر واحد از مصاديق سنت بوده و در بحث حجيت خبر واحد مانعى ندارد كه خود خبر واحد به عنوان موضوع قرار گيرد . در باب خبرين متعارضين نيز اشكال بر طرف مىشود . ولى بنا بر اين احتمال ، اشكال ديگرى پيدا مىشود ، زيرا در اين صورت بحث در بعضى از مسائل علم اصول - مانند مباحث الفاظ و غير آن - بحث از عوارض ادلّهء اربعه\r\n\r\n","description":"","footnote":" ( 1 ) - كفاية الاصول ، ج 1 ، ص 6 و 9 ","page_name":" 142 ","page_number":142},
  {"content":"\r\n\r\nنيست . مثلًا وقتى گفته مىشود : « صيغة افعل ظاهرة في الوجوب أم لا ؟ » آيا مقصود « صيغهء افعل در خصوص كتاب و سنت است » است يا « مطلق صيغهء افعل كه در كلام\r\nعرب استعمال مىشود » اراده شده است ؟ روشن است كه موضوع بحث در مورد « صيغهء افعل » عموميت دارد و مطلق صيغهء افعل مورد بحث است . شاهد اين مطلب اين است كه براى پاسخ به مسألهء فوق به تبادر و لغت و فهم عرب و بناى عقلاء مراجعه مىشود . در بحث « لا تفعل » و بحث « مشتق » و ساير مباحث الفاظ نيز همين مسئله مطرح است . البته بايد توجّه شود كه وقتى مىگوييم : « مباحث مربوط به صيغهء افعل و لا تفعل و مشتق و . . . عموميت داشته و مخصوص كتاب و سنت نيست » ، اين مطلب منافات ندارد با اين كه اصولى بخواهد ثمرهء اين بحث‌ها را در فقه مورد استفاده قرار دهد . به تعبير ديگر : اگرچه ثمرهء اين بحث‌ها در فقه و در رابطه با ادلّهء اربعه محقق مىشود ولى موضوع بحث ، عام است . و ما با نتيجه ، كارى نداريم ، مىخواهيم ببينيم موضوع بحث چيست ؟ « 1 » \r\n\r\nاشكال به مرحوم آخوند :\r\nممكن است كسى بگويد : ما در همان موضوع عام بحث مىكنيم ولى ما از عوارضِ ذاتىِ جنسِ مشتق بحث مىكنيم و عرضِ ذاتىِ جنس مىتواند به عنوان عرضِ ذاتىِ نوع نيز باشد . اگر چيزى عرضِ ذاتىِ حيوان - كه جنس است - قرار گيرد ، عرضِ ذاتى انسان - كه به عنوان نوع براى حيوان است - نيز مىباشد . بنابراين ، مانعى ندارد كه ما نزاع را در مورد مطلق مشتق مطرح كنيم و بحث را روى عوارض ذاتى مشتق ببريم ولى هدف ما استفادهء نتيجهء آن در شرعيات باشد . به تعبير ديگر : اينكه\r\n\r\n","description":"","footnote":" ( 1 ) - كفاية الاصول ، ج 1 ، ص 9 ","page_name":" 143 ","page_number":143},
  {"content":"\r\n\r\nبگوييم : نزاع در مورد مشتق - در علم اصول - پيرامون مطلق مشتق است ، منافات ندارد با اينكه بگوييم : « موضوع علم اصول ادلّهء اربعه است » ، زيرا مشتقى كه در ادلّهء\r\nاربعه واقع مىشود مثل انسانى است كه در تحت جنس حيوان قرار گرفته است و ما اگر از عوارض ذاتى جنس مشتق بحث كنيم ، مىگوييم : عوارضِ ذاتىِ جنس به عنوان عوارضِ ذاتىِ نوع نيز به حساب مىآيد و آنچه ما در مورد موضوع علم مىخواهيم اين است كه در آن علم از عوارض ذاتى آن موضوع بحث شود ، خواه واسطه‌اى در كار باشد يا واسطه‌اى در كار نباشد . پاسخ اشكال : كسى كه طرف مقابل مرحوم آخوند است ، صاحب فصول رحمه الله مىباشد و صاحب فصول رحمه الله معتقد است : عرضِ ذاتى جنس ، نمىتواند عرضِ ذاتى نوع باشد بلكه عرضِ ذاتىِ جنس ، نسبت به نوع ، عنوانِ عرض غريب را دارد . در نتيجه اشكال مرحوم آخوند به صاحب فصول رحمه الله به قوّت خود باقى است .\r\n\r\n3 - نظريهء مرحوم آخوند\r\nبا توجّه به اينكه مرحوم آخوند معتقد است : « موضوع علم ، جامع بين موضوعات مسائل آن علم است و ارتباط بين موضوع علم و موضوعات مسائل ، ارتباط بين كلّى و افراد و طبيعى و مصاديق است » روى اين مبنا فرموده است : « موضوع علم اصول عبارت از قدر جامع بين موضوعات مسائل علم اصول است ، و لازم نيست اين قدر جامع داراى عنوان و نام مشخصى باشد ، بلكه همين مقدار كه بدانيم موضوع علم اصول قدر جامع بين موضوعات مسائل اين علم است كفايت مىكند » . « 1 » \r\n\r\nاشكال بر كلام مرحوم آخوند :\r\nاوّلًا : خيلى بعيد است كه موضوع ، آن‌قدر مبهم باشد كه ناچار باشيم به اين كيفيت\r\n\r\n","description":"","footnote":" ( 1 ) - كفاية الاصول ، ج 1 ، ص 6 ","page_name":" 144 ","page_number":144},
  {"content":"\r\n\r\nبه آن اشاره كنيم . ثانياً : امام خمينى « دام ظلّه » در رساله مختصرى كه در رابطه با تعريف علم اصول\r\nدارند ، فرموده‌اند : شايد آنچه مرحوم آخوند فرموده ، قدرى عار باشد براى علم اصول كه بزرگان اين‌همه عمر خود را در آن صرف كرده‌اند و كتاب‌هاى متعدّدى نوشته‌اند . آن‌وقت كسى سؤال كند : موضوع اين علم كه اين‌همه از آن بحث مىكنيد چيست ؟ جواب داده شود :\r\nنمىدانيم . فقط مىتوانيم اشاره كنيم و بگوييم : قدر جامع بين موضوعاتِ مسائل آن است . اين براى علم اصول ، عار است . بله در مورد علومى كه منزوى هستند مىتوان چنين گفت ولى علمى كه اين‌همه مورد توجّه بزرگان بوده ، درست نيست در موردش اين‌گونه حرف بزنيم .\r\n\r\n4 - نظريهء مرحوم آيت‌اللَّه بروجردى\r\nمرحوم آيت اللَّه بروجردى عقيده دارد : موضوع علم اصول عنوان « الحجة في الفقه » است . ايشان براساس مبنايى كه در رابطه با موضوع علم داشت و مىفرمود :\r\nموضوع هر علمى عبارت از جامع بين محمولات مسائل آن علم است ، در اينجا نيز مىفرمايد : وقتى با مسائل علم اصول برخورد مىكنيم مىبينيم مسائل علم اصول دو دسته‌اند : دستهء اوّل : مسائلى هستند كه محمولات آنها - به حسب ظاهر - عنوان « حجّة أم لا ؟ » مىباشد ، مثلًا : در مورد خبر واحد - كه از مسائل مهمّ علم اصول است - مىگوييم :\r\n« خبر الواحد حجّة أم لا ؟ » . كسى كه خبر واحد را حجّت مىداند ، آن را از مصاديق « الحجّة في الفقه » مىشمارد و كسى كه خبر واحد را حجت نمىداند ، آن را از دايرهء « الحجة في الفقه » خارج مىداند . بسيارى از مسائل علم اصول اين‌گونه‌اند ، مثل مسألهء حجّيت ظواهر ، حجّيت استصحاب و . . . .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدستهء دوّم : مسائلى هستند كه محمولات آنها - به حسب ظاهر - عنوان « حجة أم لا ؟ » نيست ولى در واقع به همين عنوان برگشت مىكنند . مثلًا وقتى بحث مىكنيم كه\r\nآيا هيئت افعل براى چه معنايى وضع شده است ؟ نمىخواهيم ببينيم كه آيا هيئت افعل - از نظر لغت من حيث هي لغة - بر چه معنايى وضع شده است بلكه هدف ما از مطرح كردن اين مسئله در اصول اين است كه آيا هيئت افعل ، در معناى وجوب ، حجّيت دارد يا نه ؟ در مورد هيئت لا تفعل نيز مىگوييم : آيا هيئت لا تفعل ، در معناى تحريم ، حجّيت دارد يا نه ؟ حتى در باب مشتق نيز مىتوان گفت : آيا مشتق ، نسبت به منقضى حجّت است يا نه ؟ اگر مشتق ، حقيقت در خصوص متلبس به مبدأ در حال باشد فقط در خصوص متلبس حجّت خواهد بود و نسبت به منقضى حجّت نخواهد بود ، زيرا مجاز - در صورتى كه خالى از قرينه باشد - حجّيت ندارد . و اگر مشتق ، حقيقت در اعم باشد نسبت به منقضى هم حجت است . در باب برائت شرعيه ، كه بحث مىكنيم آيا در صورت احتمال تكليف وجوبى يا تحريمى ، وجوب يا حرمت تحقّق دارد يا نه ؟ واقع بحث به اين برگشت مىكند كه آيا احتمال عقلايى تكليف ، بر مكلّف حجّت است يا نه ؟ مرحوم بروجردى سپس در رابطه با معناى حجّت مىفرمايد : معناى حجت ، آن چيزى نيست كه مرحوم شيخ انصارى در اوّل رسائل فرموده و حجّت را عبارت از « حد وسط منطقى » دانسته است . بلكه « الحجّة ما يحتج به المولى على العبد و ما يصحّ الاحتجاج به للعبد على المولى » يعنى حجّت عبارت از چيزى است كه مولا مىتواند با استناد به آن گريبان عبد را بگيرد و عبد مىتواند با استناد به آن ، از موافقت تكليف مولا شانه خالى كند . ما وقتى مىگوييم : « هيئة افعل حجّة على الوجوب » يعنى روز قيامت خداوند متعال با استناد به هيئت افعل در « أقيموا الصلاة » مىتواند گريبان مكلف را بگيرد كه من در ضمن هيئت افعل ، صلاة را مأمور به قرار دادم . و زمانى كه مىگوييم : « أصالة البراءة حجّة » يعنى عبد مىتواند در برابر مولا به أصالة البراءة تمسّك كند و بگويد : « عقل ، عقاب بدون بيان را قبيح مىداند » ، به‌همين\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nجهت ، مجرّد احتمال تكليف نمىتواند بر مولا به عنوان حجّت مطرح باشد . و خداوند نمىتواند بگويد : چون تو احتمال تكليف مىدادى پس حجّت بر تو تمام است . و نيز\r\nعقل در مورد دوران بين محذورين ، حكم به تخيير مىكند و ما مىتوانيم بگوييم :\r\n« أصالة التخيير حجّة » يعنى اتيان يك طرف ، براى شما كافى است و مولا نمىتواند با وجود اتيان يك طرف ، اتيان طرف مقابل را نيز از شما بخواهد . از آنچه گفته شد معلوم گرديد كه مسائل اصولى قسم دوّم - كه به حسب ظاهر در آنها عنوان حجّت نبود - را نيز مىتوان به مسائل اصولى قسم اوّل - كه به حسب ظاهر در آنها عنوان حجّت وجود داشت - برگشت داد و در نتيجه ، عنوان حجّت در تمام مسائل اصولى مطرح است و مىتوان گفت : موضوع علم اصول ، عنوان « الحجّة في الفقه » است . مرحوم بروجردى سپس مىفرمايد : مسائلى چون مقدّمهء واجب - كه در آن از ملازمهء بين وجوب ذى المقدّمه و وجوب مقدّمه بحث مىشود - و مسألهء ضدّ - كه در آن بحث مىشود آيا امر به شىء مقتضى نهى از ضد است يا نه ؟ - از مسائل علم اصول خارجند و به حكم عقل برگشت مىكنند . « 1 »  البته ما مىتوانيم اين موارد را نيز در عنوانى كه مرحوم بروجردى مطرح كرد وارد كنيم تا اين‌گونه مسائل نيز داخل در مسائل علم اصول باشند ، زيرا حجّت - به نظر ما - اختصاص به حجّت شرعى ندارد بلكه شامل حجّت عقلى نيز مىشود همان گونه كه در مسألهء أصالة البراءة ، حجّت عقلى مطرح بود . بنابراين در مورد مقدّمهء واجب مىگوييم : آيا وجوب ذى المقدّمه ، حجّت بر وجوب مقدّمه است يا نه ؟ يعنى اگر مولا ، ذى المقدّمه را واجب كرد آيا اين وجوب ، به عنوان حجّت بر وجوب مقدّمه است يا نه ؟\r\nدر صورتى كه ملازمه ثابت باشد ، عقل حكم به حجّيت مىكند . و در مسئله ضد مىگوييم : آيا امر به ازاله ، حجّت بر نهى از صلاة است يا نه ؟ در اينجا هم مسألهء\r\n\r\n","description":"","footnote":" ( 1 ) - نهاية الاصول ، ج 1 ، ص 15 و 16 ","page_name":" 147 ","page_number":147},
  {"content":"\r\n\r\nحجّت ، مطرح است و لازم نيست اين‌ها را از علم اصول خارج بدانيم . قبل از بررسى كلام مرحوم بروجردى ، لازم است كلام امام خمينى « دام ظلّه » را\r\nنيز مطرح كنيم و پس از آن به نقد و بررسى نظريه اين دو بزرگوار بپردازيم .\r\n\r\nكلام امام خمينى « دام ظلّه »\r\nامام خمينى « دام ظلّه » اگرچه مبناى مرحوم بروجردى در مورد موضوع علم - يعنى جامع بين محمولات - را نپذيرفت ، بلكه موضوع علم را جامع بين موضوعات مسائل دانست ، ولى در مورد موضوع علم اصول ، نظريهء مرحوم بروجردى را پذيرفته و معتقد است : موضوع علم اصول عنوان « الحجة في الفقه » است ، امّا با توجّه به اينكه « حجّة » در مسائل علم اصول به عنوان محمول قرار مىگيرد و ايشان موضوع علم را « جامع بين موضوعات مسائل » مىداند براى تطبيق عنوان « حجّة » بر « جامع بين موضوعات مسائل » مىفرمايد : مسائل علم اصول ، از مسائل واقعى تكوينى - مثل « زيد قائم » - نيست كه ما مجبور باشيم « زيد » را موضوع و « قائم » را محمول بدانيم . بلكه مسائل علم اصول از امور اعتبارى است ، به‌همين‌جهت فرقى بين « خبر الواحد حجّة » و « الحجّة خبر الواحد » نيست . هر دو قضيه ، صحيح است . بلكه چه‌بسا بتوانيم بگوييم : موضوع قرار دادن « حجّة » بهتر از محمول قرار دادن آن است ، زيرا خداوند متعال براى احكام و قوانين خود ، حجّت‌هايى در اختيار ما قرار داده است و آنچه براى ما مجهول است ، تعيّنات و مصاديق اين حجّت‌هاست . و ما از طريق علم اصول مىخواهيم به اين مصاديق برسيم ، مثلًا نمىدانيم آيا اين حجّت در ضمن خبر واحد تعيّن دارد يا نه ؟\r\nقائلين به حجّيت خبر واحد مىگويند : بلى . و منكرين حجّيت خبر واحد مىگويند : نه . و نمىدانيم آيا اين حجّت ، در ضمن ظاهر كتاب تعيّن دارد يا نه ؟ پاسخ قائلين به حجّيت ظواهر كتاب ، مثبت و پاسخ اخباريين ، منفى است . سپس امام خمينى « دام ظلّه » - مانند مرحوم بروجردى - تشبيهى ذكر كرده و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nمىفرمايد : ما ملاحظه مىكنيم كه موضوع فلسفه را « وجود » يا « موجود بما هو موجود » قرار داده‌اند ، درحالىكه وقتى با مسائل فلسفه برخورد مىكنيم ، مىبينيم عنوان\r\n« موجود » جنبهء محمولى دارد نه موضوعى . از اينجا مىفهميم كه اگرچه ظاهر قضيهء فلسفى ، « الجسم موجود » است ولى باطنش « الموجود جسم » مىباشد . در علم اصول نيز اين‌چنين است . « 1 »  در نتيجه ، مرحوم بروجردى و حضرت امام خمينى « دام ظلّه » موضوع علم اصول را عنوان « الحجّة في الفقه » مىدانند ولى تقريب استدلال آنان با يكديگر تفاوت دارد . بررسى كلام آيت‌اللَّه بروجردى رحمه الله و امام خمينى « دام ظلّه » به مرحوم بروجردى عرض مىكنيم : ما جامع بين محمولات را نمىپذيريم بلكه جامع بين موضوعات را مىخواهيم . و نسبت به كلام امام خمينى « دام ظلّه » مىگوييم : ما هيچ انگيزه‌اى نداريم كه مسألهء اصولى را قلب كرده و مثلًا به جاى « خبر الواحد حجّة » بگوييم : « الحجّة خبر الواحد » ، بلكه با باقى ماندن مسئله بر اصل خود مىتوانيم عنوان « الحجّة في الفقه » را به عنوان موضوع علم اصول بپذيريم . براى بيان مطلب ابتدا به ذكر مقدّمه‌اى مىپردازيم : معناى قضيهء « زيدٌ انسانٌ » اين است كه « زيد ، واحدى از طبيعت انسان است » ، زيرا تنوين تنكير در « انسانٌ » موجب مىشود كه « انسان » در اين قضيّه از « طبيعت انسان » جدا شود . در اين صورت اگر « انسان » مصداق طبيعت انسان قرار گيرد معنايش اين نيست كه زيد ، ديگر مصداق طبيعت انسان نيست . هم « زيد » مصداق طبيعت انسان است و هم « انسانٌ » مصداق طبيعت انسان است ، بلكه « زيد » در مصداقيت قوىتر از\r\n\r\n","description":"","footnote":" ( 1 ) - اين مطلب را امام خمينى « دام ظلّه » در درس خود بيان فرموده است و در تهذيب الاصول مطرح نشده است . ","page_name":" 149 ","page_number":149},
  {"content":"\r\n\r\n« انسانٌ » است ، زيرا « انسانٌ » به معناى « واحدٌ من أفراد الإنسان » است و اين معنا ، معنايى كلّى و داراى ابهام است . و اين ابهام در « زيد » وجود ندارد . اكنون با توجّه به مقدّمهء فوق ، به امام خمينى « دام ظلّه » عرض مىكنيم :\r\nما انگيزه‌اى نداريم كه مسئله « خبر الواحد حجّةٌ » را قلب كرده و به صورت « الحجّةُ خبر الواحد » دربياوريم بلكه مسئله را به صورت اصلى خود باقى گذارده و مىگوييم :\r\n« حجّةٌ » در مسألهء « خبر الواحد حجّةٌ » غير از « الحجّة في الفقه » است زيرا « حجّةٌ » در مسألهء اصولى داراى تنوين است و به معناى « واحدٌ من مصاديق الحجّة » مىباشد - مثل « انسانٌ » در مثال قبل - ولى در « الحجّة في الفقه » كه به عنوان موضوع علم اصول است ، طبيعى و كلّىِ حجّت مطرح است . در اين صورت ، مصداقيت « خبر الواحد » نسبت به « الحجّة في الفقه » قوىتر از مصداقيت « حجّةٌ » نسبت به « الحجّة في الفقه » است چون مراد از « الحجّة في الفقه » حجّت‌هاى روشن و واضح است ، نه حجّت مبهم . مثل اينكه بگوييم : موضوع علم اصول « الحجّة الواضحة في الفقه » است . و اگر ما چنين تعبيرى را به كار ببريم ، « خبر الواحد » به عنوان مصداق « الحجّة الواضحة » است و « حجّةٌ » مصداق آن نمىباشد . زيرا « حجّةٌ » همراه با تنوين نكره است و به معناى « أحد الحجج » و داراى ابهام است و تعيّن ندارد و براى ما روشن نيست . نتيجهء بحث در ارتباط با موضوع علم اصول : از آنچه گفته شد معلوم گرديد كه موضوع علم اصول عنوان « الحجّة في الفقه » است و ما هرچند اين عنوان را « جامع بين موضوعات مسائل » بدانيم نيازى به قلب مسائل نيست و آنچه در مورد فلسفه گفته شد ، نمىتوان در رابطه با تمام مسائل علم اصول مطرح كرد ، زيرا لازم مىآيد در تمام مسائل اصول جاى موضوع و محمول را عوض كنيم و اين موجب بروز مشكلاتى در علم اصول مىشود .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nمسألهء چهارم تعريف علم اصول\r\nبراى علم اصول ، تعاريفى ذكر كرده‌اند كه در ذيل به بررسى آنها مىپردازيم :\r\n\r\n1 - تعريف مشهور از علم اصول\r\nمشهور فرموده‌اند : علم اصول ، علم به قواعد ممهَّده براى استنباط احكام شرعى است . « 1 »  توضيح : علوم متعدّدى در استنباط احكام شرعى دخالت دارند ، مانند : ادبيات عرب ، تفسير قرآن ، منطق و . . . ولى اين علومْ « ممهَّده » براى استنباط احكام شرعى نيستند ، و تنها علمى كه « ممهَّد » براى استنباط احكام شرعى است علم اصول مىباشد . بنابراين كلمهء « ممهَّده » به عنوان فارق بين علم اصول و ساير علومى است كه در استنباط احكام شرعى دخالت دارند .\r\n\r\n","description":"","footnote":" ( 1 ) - قوانين الاصول ، ج 1 ، ص 5 و الفصول الغروية في الاصول الفقهية ، ص 9 و هداية المسترشدين ، ص 12 . ","page_name":" 151 ","page_number":151},
  {"content":"\r\n\r\nمرحوم آخوند ، اشكالاتى بر اين تعريف وارد كرده است ولى قبل از بيان اشكالات مرحوم آخوند تذكر اين نكته را لازم مىدانيم كه تعريف كردن علم اصول يا علم ديگر به « علم به قواعدى است كه . . . » داراى مسامحه است ، زيرا ما در بحث‌هاى گذشته گفتيم : هر علمى عبارت از مجموعهء مسائل آن علم است و علم به آن مسائل ، در حقيقت و ماهيت علم دخالتى ندارد . علم نحو عبارت از مسائل « كلّ فاعل مرفوع » و « كلّ مفعول منصوب » و . . . است و ياد گرفتن مسائل و عدم آن ، دخالتى در ماهيت علم نحو ندارد . بنابراين ، تعريف مشهور داراى مسامحه است .\r\n\r\nاشكالات مرحوم آخوند بر تعريف مشهور\r\nمرحوم آخوند ، دو اشكال بر تعريف مشهور وارد كرده است :\r\n\r\nاشكال اوّل : تعريف مشهور ، جامعيت ندارد\r\nزيرا مسائل زيادى در علم اصول مطرح است كه نمىتوان آنها را خارج از علم اصول دانست ، در حالى كه تعريف فوق شامل آنها نمىشود . و اين مسائل هم از نظر كيفى داراى اهميت مىباشند و هم از نظر كمّى شايد بيش از يك سوّم مسائل علم اصول را به خود اختصاص داده‌اند و پيداست كه ثلث مباحث يك علم را نمىتوان خارج از آن علم و استطرادى دانست . يكى از اين مسائل ، مسألهء « ظنّ انسدادى بنا بر حكومت » مىباشد : توضيح : در اصول ، دلايلى براى حجّيت مطلق ظنون ذكر شده است ، چهارمين دليل در اين رابطه ، دليل انسداد است . دليل انسداد داراى مقدّماتى است كه يكى از آن‌ها انسداد باب علم و علمى است « 1 »  و به‌همين‌جهت آن را دليل انسداد ناميده‌اند .\r\n\r\n","description":"","footnote":" ( 1 ) - قال المحقق الخراساني قدس سره : الرّابع [ من الوجوه التي أقاموها على حجّية مطلق الظن 
  ] : دليل الانسداد و هو مؤلّف من مقدّمات ، يستقلّ العقل مع تحقّقها بكفاية الإطاعة الظنّية حكومة أو كشفاً على ما تعرف ، و لا يكاد يستقلّ بها بدونها ، و هى خمسة : أوّلها : إنّه يعلم إجمالًا بثبوت تكاليف كثيرة فعليّة في الشريعة . ثانيها : إنّه قد انسدّ علينا باب العلم و العلمي إلى كثير منها . ثالثها : إنّه لا يجوز لنا إهمالها و عدم التعرض لامتثالها أصلًا . رابعها : إنّه لا يجب علينا الاحتياط في أطراف علمنا ، بل لا يجوز في الجملة ، كما لا يجوز الرجوع إلى الأصل في المسألة ، من استصحاب و تخيير و براءة و احتياط ، و لا إلى فتوى العالم بحكمها . خامسها : إنّه كان ترجيح المرجوح على الراجح قبيحاً . فيستقل العقل حينئذٍ بلزوم الإطاعة الظنيّة لتلك التكاليف المعلومة ، و إلّا لزم - بعد انسداد باب العلم و العلمي بها - إمّا إهمالها ، و إمّا لزوم الاحتياط في أطرافها ، و إمّا الرجوع إلى الأصل الجاري في كلّ مسألة ، مع قطع النظر عن العلم بها ، أو التقليد فيها ، أو الاكتفاء بالإطاعة الشكّية أو الوهميّة مع التمكّن من الظنّية . ثمّ قال : و الفرض بطلان كلّ منها . . . . كفاية الاصول ، ج 2 ، ص 114 و 115 ","page_name":" 152 ","page_number":152},
  {"content":"\r\n\r\nحال اگر مقدمات دليل انسداد تمام باشد ، در رابطه با نتيجهء اين مقدّمات ، اختلاف وجود دارد . بعضى نتيجهء آن را حجّيت مطلق ظنّ بنا بر كشف و بعضى حجّيت مطلق ظن بنا بر حكومت مىدانند . البته هر دو قبول دارند كه دليل انسداد يك دليل عقلى است .\r\nولى كسانى كه قائل به كشفند ، معتقدند در صورت تمام بودن مقدمات ، عقل كشف مىكند كه شارع مقدّس در چنين شرايطى ، مطلق ظن را حجّت قرار داده است .\r\nبنابراين ، حجّيت ظنّ در حال انسداد ، حجّيت شرعى است هرچند كاشف اين حجّيت عبارت از عقل است . ولى كسانى كه نتيجه را حجّيت مطلق ظن بنا بر حكومت مىدانند ، معتقدند كه در صورت تمام بودن مقدمات دليل انسداد ، خود عقل « مطلق ظن » را حجّت قرار مىدهد . عقل همان‌طور كه حكم به حجّيت « قطع » مىكرد ، در چنين شرايطى نيز « ظن » را حجّت مىداند . با اين تفاوت كه حكم عقل به حجّيت قطع ، شرايطى ندارد ولى در باب « ظنّ » با توجّه به مقدمات دليل انسداد و شرايط آن مىباشد . و به تعبير ديگر : حكم عقل به حجيّت قطع ، به نحو اطلاق است ولى در مورد « ظنّ » مشروط است .\r\nبنابراين ، اگر نتيجهء دليل انسداد ، حجّيت ظنّ بنا بر حكومت باشد ، « ظن » به عنوان\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nيك حجّت عقلى مطرح خواهد بود . مرحوم آخوند مىفرمايد : تعريف مشهور ، ظنّ انسدادى بنا بر كشف را شامل مىشود ، زيرا در اين صورت ، « ظن » حجّيت شرعى پيدا مىكند و مانند خبر واحد و ساير حجج و امارات شرعى در تعريف مشهور داخل است . ولى ظن انسدادى بنا بر حكومت را شامل نمىشود زيرا « ظن » در اين صورت به عنوان يك حجت عقلى مطرح است . سؤال : قطع نيز يك حجّت عقلى است پس چگونه تعريف مشهور شامل آن مىشود و در اصول مورد بحث قرار مىگيرد ؟ جواب : ظاهر اين است كه مراد از استنباط - در تعريف مشهور - استنباط قطعى است و شامل ظنّى نمىشود . بنابراين ، قطع اگرچه حجّت عقلى است ولى با توجّه به اين كه استنباط در مورد آن قطعى است ، پس تعريف مشهور شامل آن مىگردد . ولى در مورد ظن انسدادى بنا بر حكومت ، استنباطْ غير قطعى است و تعريف مشهور شامل آن نمىشود . اگرچه ظن انسدادى بنا بر حكومت نيز به عنوان يك حجّت عقلى مطرح است . سؤال : اگر استنباط قطعى ملاك باشد ، استنباط قطعى ، در موارد حجج و امارات شرعى چگونه تصوير مىشود ؟ آيا استنباط حكم شرعى از خبر واحد ، استنباط قطعى است ؟ جواب : كلام مشهور در اينجا بر اساس مبنايى است كه در مورد امارات شرعى اختيار كرده‌اند . مشهور معتقدند : وقتى شارع مقدس اماره را حجت قرار داد ، برطبق مؤدّاى اماره حكمى ظاهرى جعل مىكند ، خواه اين اماره مطابق با واقع باشد يا مطابق نباشد . و حكم ظاهرى در اينجا براى ما قطعى است نه ظنّى ، هرچند حكم واقعى براى ما مظنون است . مثلًا اگر خبر زراره قائم به وجوب نماز جمعه شود معناى حجّيت خبر زراره - بنا بر نظر مشهور - اين است كه شارع با گفتن « صدّق العادل » خود را پشتوانهء قول زراره دانسته و به دنبال خبر او ، وجوب نماز جمعه را به عنوان حكم ظاهرى جعل\r\nمىكند . خواه نماز جمعه در واقع واجب باشد يا نه . و اگر مسئله اين‌طور شد ، حجّت‌هاى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nعقلى از حجّت‌هاى شرعى جدا مىشوند . يعنى اگر ما قطع به وجوب نماز جمعه پيدا كرديم ، به دنبال اين قطع ، حكم مماثلى جعل نمىشود . بلكه قطع ، به اين معناست كه اگر نماز جمعه به حسب واقع واجب بود گريبان ما را مىگيرد و اگر واجب نبود گريبان ما را نمىگيرد . ولى اگر زراره خبر به وجوب نماز جمعه داد ، در اينجا حكم ظاهرى براى ما قطعى است نه ظنّى و آنچه براى ما ظنّى است حكم واقعى نماز جمعه است . بنابراين ، در مورد امارات شرعى ، استنباط قطعى مطرح است . به‌همين‌جهت ، مشهور در كلام خود فرمودند : « القواعد الممهّدة لاستنباط الأحكام الشرعية » و احكام شرعيه را مقيد به « واقعيه » نكرده‌اند . پس تعريف مشهور شامل امارات و حجج شرعى مىباشد . مرحوم آخوند معتقد است : تعريف مشهور شامل « ظنّ انسدادى بنا بر حكومت » نمىشود . زيرا در مورد ظنّ انسدادى بنا بر حكومت كه عقل حكم به حجّيت ظنّ مىكند ، حكم ظاهرى جعل نمىشود . و اين حكم عقل ، مانند حكم عقل به حجّيت قطع است با اين تفاوت كه استنباط در مورد قطع ، با وصف قطعيتش محفوظ است - اگرچه حكم ظاهرى در كار نيست - . وقتى مكلّف ، قطع به حكمى پيدا كرد ، ديگر احتمال اينكه قطع او مخالف با واقع باشد برايش مطرح نيست اگرچه شايد به حسب واقع ، قطع او مخالف با واقع باشد ، چون قاطع ، قطع به حكم واقعى دارد و به نظر خودش فقط واقع را مىبيند . در مورد امارات شرعى نيز قطع به حكم ظاهرى وجود دارد . ولى در مورد ظنّ انسدادى بنا بر حكومت ، نه قطع به حكم واقعى داريم و نه قطع به حكم ظاهرى . بنابراين اگر مشهور در كلام خود « استنباط قطعى » را اراده كرده باشند ، « ظنّ انسدادى بنا بر حكومت » از مسائل اصولى خارج بوده و تعريف مشهور ، شامل آن نمىشود . « 1 » \r\n\r\n","description":"","footnote":" ( 1 ) - كفاية الاصول ، ج 1 ، ص 9 و 10 ","page_name":" 155 ","page_number":155},
  {"content":"\r\n\r\n\r\nدفاع از مشهور\r\nممكن است مشهور بگويند : نظر ما استنباط قطعى نيست بلكه اعم از استنباط قطعى و ظنّى است . در اين صورت ، اشكال مرحوم آخوند دفع مىشود .\r\n\r\nاشكال دوّم مرحوم آخوند بر كلام مشهور :\r\nبراى بيان اين اشكال ، ابتدا بايد مقدّمه‌اى ذكر كنيم : يكى از مباحث مهم علم اصول مباحث اصول عمليه است كه حدود يك‌سوّم مباحث اصول را به خود اختصاص داده است و نمىتوان ملتزم به استطرادى بودن اين مباحث گرديد . اصول عمليه بر دو قسم است : قسم اوّل : اصول عمليه‌اى كه در شبهات موضوعيه جارى مىشوند ، مانند : أصالة الحلية ، أصالة الطهارة و استصحابى كه در شبهات موضوعيه جارى مىشود ، مثل اينكه بدانيم لباسى در اوّل صبح نجس بوده سپس شك در تطهير آن بنمائيم و استصحاب نجاست را جارى كنيم و يا در طهارت آبى كه حالت سابق آن مشخص نيست شك كنيم و أصالة الطهارة جارى كنيم و يا در مورد مايعى كه مردّد بين خمر و خلّ است اصالة الحلّية را جارى كنيم . قسم دوّم : اصول عمليه‌اى كه در شبهات حكميّه جريان دارند ، مثل : أصالة الحلّية و أصالة البراءة - كه در شبهات حكميه وجوبيه جريان پيدا كند - و مثل استصحاب - كه در شبهات حكميه جارى شود - . مثلًا اگر نتوانيم حكم نماز جمعه را از روى دليل بدست آوريم ممكن است به استصحاب تمسّك كرده و بگوييم : نماز جمعه در زمان حضور امام عليه السلام واجب بوده و الآن در وجوب آن شك داريم و مقتضاى استصحاب اين\r\nاست كه نماز جمعه در زمان غيبت نيز واجب باشد . حال يك نزاعى بين علما وجود دارد كه آيا اصول عمليه ، داخل در علم اصول مىباشند يا از آن خارجند و يا در اين زمينه بايد تفصيل داد ؟\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nشيخ انصارى رحمه الله و مرحوم آخوند و جماعتى ديگر معتقدند : اصول عمليه‌اى كه در شبهات موضوعيه جريان دارند ، از مسائل علم اصول خارج بوده و داخل در مسائل فقهى مىباشند ، ولى اصول عمليه‌اى كه در شبهات حكميه جريان دارند ، داخل در مباحث علم اصول مىباشند . « 1 » \r\nبعضى ديگر قائلند : همهء مباحث اصول عمليه ، خارج از علم اصول است و ذكر آنها\r\n\r\n","description":"","footnote":" ( 1 ) - فرائد الاصول ، ج 2 ، ص 544 - 546 ، كفاية الاصول ، ج 1 ، ص 9 و 10 و حاشيهء مرحوم مشكينى بر كفاية الاصول . فرق بين اصول عمليهء جارى در شبهات حكميه با اصول عمليهء جارى در شبهات موضوعيه ، در جاى خود بحث خواهد شد ولى در اينجا لازم است به ذكر يكى از تفاوت‌هاى آن دو به‌طور خلاصه بپردازيم : اصول عمليه‌اى كه در شبهات موضوعيه جارى مىشوند در رابطهء مستقيم با خود مكلَّف مقلِّد است . او خودش اصل عملى را در شبههء موضوعيه جارى مىكند . البته فتوا را مجتهد مىدهد و مىگويد : اگر حالت سابقه مشخص بود ، و در زمان بعدى شك در بقاء آن حالت سابقه كرديد ، استصحاب جارى كنيد . اين كلّى را مجتهد مىگويد ولى يقين و شكى كه موضوع در « لا تنقص اليقين بالشك » است در شبهات موضوعيه به خود مكلَّف مقلِّد ارتباط دارد . يعنى وقتى مقلِّد ، يقين پيدا كرد لباسش در زمان سابق نجس بوده و سپس در زمان بعدى شك در بقاء نجاست كرد ، خود او استصحاب را جارى مىكند . در مورد أصالة الحلّية نيز اگر مقلِّدى مردّد شد كه آيا اين مايع خمر است يا آب ؟ چه‌بسا خود مجتهد در اين رابطه شكى ندارد و مىداند كه مايع خمر است و يا مثلًا آب است . ولى در اينجا مقلِّد طبق فتواى مجتهد - كه در چنين مواردى أصالة الحليّة جارى مىشود - أصالة الحليّة را جارى مىكند . ولى در شبهات حكميه ، يقين و شك مجتهد مطرح است و خود مقلّد - اگر شك كند - نمىتواند اصل عملى را جارى كند بلكه وقتى مجتهد مثلًا با بررسى آيات و روايات نتوانست حكم نماز جمعه در زمان غيبت را بدست آورد ، در اينجا استصحاب را جارى كرده و حكم به وجوب نماز جمعه مىكند . بنابراين ، استصحاب در شبهات حكميه راهى براى تشخيص حكم الهى است ولى در شبهات موضوعيه ، حكم الهى آن همان « لا تنقص اليقين بالشك » است كه مجتهد برطبق آن فتوا داده است و مقلِّد ، آن را اجرا مىكند . ","page_name":" 157 ","page_number":157},
  {"content":"\r\n\r\nدر علم اصول ، استطرادى است . حال با توجّه به مقدّمهء فوق برمىگرديم به اصل اشكال مرحوم آخوند بر تعريف مشهور : مرحوم آخوند مىفرمايد : تعريف مشهور ، اصول عمليه‌اى را كه در شبهات حكميه جارى مىشوند ، شامل نمىشود ، با اينكه اصول عمليه از مباحث مهم علم اصول است و نمىتوان ملتزم به استطرادى بودن مباحث مربوط به آنها گرديد . « 1 »  در اينجا ممكن است كسى سؤال كند : چه فرق است بين اينكه انسان ، حكم وجوب نماز جمعه را از روايت بدست آورد يا از استصحاب ؟ چرا تعريف مشهور شامل قسم اوّل بشود ولى قسم دوّم را شامل نشود ؟ بعضى از شاگردان مرحوم آخوند « 2 »  - كه طبعاً اين معنا را از خود مرحوم آخوند گرفته است - در حاشيهء كفايه در پاسخ سؤال فوق مىگويد : عبارت مشهور كه فرموده‌اند : « القواعد الممهّدة لاستنباط الأحكام الشرعية » ،\r\nبه اين معناست كه ما يك سرى قواعد داريم و يك سرى احكام شرعيه و اين احكام شرعيه را از اين قواعد استنباط مىكنيم . ملاحظه مىشود كه در اين تعريف روى كلمهء « استنباط » تكيه شده است و در استنباط بايد بين « مستنبَط » و « مستنبَط منه » مغايرت وجود داشته باشد . بنابراين بايد قواعد ممهَّدة غير از احكام شرعى باشند و احكام شرعى ، نفس اين قواعد نيستند . البته مراد از مغايرت اين نيست كه بين آن‌ها ضدّيت وجود داشته باشد بلكه به معناى اين است كه اين‌ها دو چيزند كه يكى از ديگرى استنباط مىشود . حال اگر خبر واحد بر وجوب نماز جمعه دلالت كند ، مجتهد مىگويد :\r\nمن وجوب نماز جمعه را از راه خبر واحد استنباط كردم ولى اگر به استصحاب تمسّك كند نمىتواند بگويد : من وجوب جمعه را از راه « لا تنقض اليقين بالشك » استنباط\r\n\r\n","description":"","footnote":" ( 1 ) - كفاية الاصول ، ج 1 ، ص 9  ( 2 ) - مراد مرحوم مشكينى در حاشيه بر كفاية الاصول است . رجوع شود به : كفاية الاصول با حواشى مرحوم مشكينى ، ج 1 ، ص 8 ","page_name":" 158 ","page_number":158},
  {"content":"\r\n\r\nكردم ، زيرا مسئله وجوب جمعه يكى از مصاديق « لا تنقض اليقين بالشك » است و تطبيق كلّى بر فرد را نمىتوان استنباط ناميد . تطبيق كلّى بر فرد با استنباط فرد از كلّى تفاوت دارد . مثلًا اگر مولا بگويد : « أكرم كلَّ عالمٍ » در مورد اكرامِ زيدِ عالم نمىتوان گفت : حكم اكرامِ زيدِ عالم را از « أكرم كلَّ عالمٍ » استنباط كردم بلكه اين ، از باب تطبيق كلّىِ « أكرم كلَّ عالم » بر مصداق - يعنى « زيدِ عالم » - است . در باب قياس نيز كه صغرى و كبرى و شكل اوّل درست مىكنيد نمىتوانيد بگوييد : من حكم صغرى را از كبرى استنباط مىكنم . خلاصهء اشكال مرحوم آخوند اين است كه چون مشهور در تعريف خود كلمهء « استنباط » را به كار برده‌اند و ما در مورد اصول عمليه جارى در شبهات حكميه نمىتوانيم « استنباط » را مطرح كنيم بنابراين ، اصول عمليه جارى در شبهات حكميه از تعريف مشهور خارج است . « 1 » \r\n\r\n2 - تعريف مرحوم آخوند از علم اصول\r\nمرحوم آخوند براى فرار از اشكالاتى كه بر كلام مشهور وارد است ، تعريف ديگرى براى علم اصول ارائه كرده و فرموده است : « الأولى تعريفه بأنّه صِناعة يعرف بها\r\nالقواعد التي يمكن أن تقع في طريق استنباط الأحكام أو التي ينتهى إليها في مقام العمل » . « 1 »  يعنى علم اصول عبارت از فنّ و صناعتى است كه انسان به وسيلهء آن فن و صناعت ، قواعدى را مىشناسد كه آن قواعد بايد يكى از دو خصوصيت زير را - به طريق مانعة الخلوّ - دارا باشند : يا قواعدى باشند كه بتوانند در طريق استنباط حكم شرعى قرار گيرند و يا قواعدى كه در طريق استنباط قرار نمىگيرد ولى مجتهد در مقام عمل و از روى ناچارى به آنها پناه مىبرد .\r\n\r\n","description":"","footnote":" ( 1 ) - كفاية الاصول : ج 1 ، ص 9  ( 1 ) - همان . ","page_name":" 159 ","page_number":159},
  {"content":"\r\n\r\nبه نظر مرحوم آخوند ، آن دو اشكالى كه به تعريف مشهور وارد بود بر اين تعريف وارد نيست و ظن انسدادى بنا بر حكومت و اصول عمليه جارى در شبهات حكميه - كه به نظر مرحوم آخوند ، از تعريف مشهور خارج بودند - در اين تعريف داخل مىباشند .\r\nزيرا اين دو مورد از مواردى هستند كه به عنوان آخرين چاره و آخرين پناهگاه براى مجتهد بوده و داخل در « أو التي ينتهى إليها في مقام العمل » مىباشند . و فرض اين است كه اگر ظن انسدادى بنا بر حكومت و اصول عمليه را نيز كنار بگذارد ديگر راهى براى بدست آوردن حكم الهى ندارد .\r\n\r\nاشكالات تعريف مرحوم آخوند\r\nامام خمينى « دام ظلّه » فرموده است : تعريف مرحوم آخوند از بدترين تعريفات براى علم اصول است سپس دو اشكال به اين تعريف وارد كرده كه يكى از آنها قابل جواب است و ديگرى هم - در مقابل اشكالاتى كه ديگران وارد كرده‌اند - خيلى مهم نيست .\r\n\r\nاشكال اوّل : كلمهء « صناعة » مربوط به « علوم عملى » است\r\nو در مواردى به كار مىرود كه آثار عملى مشهود دارد ، مثل نجّارى و آهنگرى و . . . . ولى علم اصول\r\nاين‌گونه نيست ، به‌همين‌جهت در تعبيرات امروزه مىگويند علم و صنعت . و صنعت را در محدودهء خاصى به كار مىبرند . امام خمينى « دام ظلّه » سپس مىفرمايد : در تعريف مرحوم آخوند « صناعة » به عنوان وسيله‌اى براى « معرفت قواعد » مطرح شده است در حالى كه اين قواعد چيزى غير از مسائل علم اصول نيست . در نتيجه ، بنا بر تعريف ايشان ، مسائل علم اصول ، از علم اصول خارج مىشوند ، چون مرحوم آخوند ، مسائل علم اصول را چيزى دانسته‌اند كه با علم اصول شناخته مىشوند نه اينكه خودِ علمِ اصول باشند . و علم اصول - به نظر مرحوم آخوند - همان صناعتى است كه قواعد و مسائل ، با آن صناعت شناخته مىشوند . « 1 » \r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 46 و 47 و تهذيب الاصول ، ج 1 ، ص 10 و 11 . ","page_name":" 160 ","page_number":160},
  {"content":"\r\n\r\nاين اشكال خيلى مهمّ نيست .\r\n\r\nاشكال دوّم : تعريف مرحوم آخوند ،\r\nبعضى از قواعد فقهيه را نيز شامل مىشود ، زيرا بعضى از قواعد فقهيه نيز - مانند قواعد اصوليه - در طريق استنباط حكم شرعى قرار مىگيرند ، مثلًا يكى از قواعد فقهيه قاعدهء « ما يضمن بصحيحه يضمن بفاسده » است كه در مكاسب در مسئله « مقبوض به بيع فاسد » مطرح شده است . معناى اين قاعده اين است كه هر عقدى كه در صحيح آن عقد ، ضمان به مسمّى وجود داشته باشد - چون در صحيح هميشه ضمان به مسمّى وجود دارد - در فاسد آن نيز ضمان به مثل و قيمت واقعى تحقّق دارد . اين يك قاعده‌اى است كه از روى دليل ثابت شده است . و اين قاعدهء فقهيه مىتواند در طريق استنباط قرار گيرد ، مثلًا اگر شك كنيم كه در مورد مقبوض به بيع فاسد ضمان تحقّق دارد يا نه ؟ مىتوانيم از راه اين قاعده ، حكم شرعى را استنباط كنيم . « 1 » \r\n\r\nدفاع از مرحوم آخوند :\r\nاينجا حساب كلّى و فرد است و استنباط صدق\r\nنمىكند . بلكه حكم فرد از طريق روشن بودن حكم كلّى بدست مىآيد و گفته مىشود : صغرى : البيع يضمن بصحيحه ، كبرى : كلّ ما يضمن بصحيحه يضمن بفاسده ، نتيجه : البيع يضمن بفاسده .\r\n\r\nاشكال سوّم : مرحوم محقق اصفهانى « 2 »  در حاشيه بر كفايه ، بر مرحوم آخوند اشكال كرده مىگويد :\r\nبا توجه به اين كه مرحوم آخوند در مقام تعريف علم اصول ، جامعى بين قواعد اصوليه مطرح نكرد ، معلوم مىشود به نظر ايشان جامعى بين آنها وجود نداشته است و اگر وجود داشت بايد در تعريف علم اصول ، همان جامع را ذكر مىكرد . روشن است كه با\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 46 و 47 و تهذيب الاصول ، ج 1 ، ص 11 .  ( 2 ) - محقق اصفهانى رحمه الله معروف به كمپانى ، از اجلّاء شاگردان مرحوم آخوند بوده است و حاشيه‌اى بر كفاية الاصول نوشته است كه قسمت عمده آن را در زمان حيات مرحوم آخوند نوشته است . ","page_name":" 161 ","page_number":161},
  {"content":"\r\n\r\nنبودن جامع بين اين دو خصوصيت ، نمىتوان انتظار داشت كه بر علم اصول يك غرض مترتب باشد . خود مرحوم آخوند بارها در كفايه فرموده است : « اگر ديديم معلول ، واحد است كشف مىكنيم كه علّت هم واحد است و دو مؤثر بدون قدر جامع نمىتوانند در يك اثر تأثير بگذارند » . بنابراين ، چون دو خصوصيت در بين است بايد دو غرض بر علم اصول مترتب باشد ، هر غرضى بر يكى از دو خصوصيت . و اين با كلام مرحوم آخوند - در اوايل كتاب - منافات دارد ، زيرا ايشان ابتدا فرمود : « بعيد است علمى داراى دو غرض باشد » و سپس فرمود : « چنين چيزى امتناع وقوعى دارد » . پس چگونه ممكن است چيزى را كه خود ايشان قائل به امتناع وقوعى آن مىباشد در اينجا ملتزم شده باشد ؟ « 1 » \r\n\r\nدفاع از مرحوم آخوند :\r\nممكن است گفته شود : اگرچه مرحوم آخوند اشاره‌اى به جامع نكرده است ولى مىتوان در واقع جامعى بين اين دو خصوصيت فرض كرد .\r\nنحوهء تصوّر جامع به اين صورت است كه به جاى اين دو خصوصيت - يعنى « القواعد التى . . . » و « أو الّتى . . . » - بگوييم : « القواعد التي يوجب تعيين وظيفة المكلّف في مقام العمل » يا بگوييم : « القواعد التي يرفع التحيّر في مقام العمل » و روشن است كه تعيين وظيفه مكلّف در مقام عمل و نيز رفع تحيّر او در مقام عمل ، هم به خبر واحد و ظاهر كتاب و هم به ظن انسدادى بنا بر حكومت و اصول عمليه حاصل مىشود . مكلّف مىخواهد بداند وظيفهء او در روز جمعه چيست ؟ ممكن است روايتى دلالت بر وجوب نماز جمعه كند و وظيفهء مكلّف را مشخّص كند و ممكن است وظيفهء مكلّف از راه استصحاب وجوب نماز جمعه مشخص شود . بنابراين هم روايت و هم استصحاب در تعيين وظيفهء مكلّف در مقام عمل و در رفع تحيّر از او در مقام عمل مشتركند . اشكال بر كلام فوق : اگر بخواهيم به اين صورت قدر جامع درست كنيم ، اين قدر جامع شامل قواعد فقهيه نيز مىشود ، زيرا مكلّف وقتى با مسألهء بيع فاسد برخورد\r\n\r\n","description":"","footnote":" ( 1 ) - نهاية الدراية ، ج 1 ، ص 19 ","page_name":" 162 ","page_number":162},
  {"content":"\r\n\r\nكرد و ندانست كه آيا بيع فاسد ضمان‌آور است يا نه ؟ قاعدهء « كلّ ما يضمن بصحيحه يضمن بفاسده » مشكل او را حلّ كرده و تحيّر او را بر طرف مىكند ، زيرا در قدر جامع ذكر شده كلمهء « استنباط » مطرح نشده است تا به وسيلهء آن ، قواعد فقهيه خارج شود . بنابراين ، نمىتوان بين دو عنوان مذكور در كلام مرحوم آخوند ، قدر جامعى فرض كرد . در نتيجه اشكال مرحوم محقق اصفهانى بر كلام مرحوم آخوند به قوت خود باقى است .\r\n\r\nاشكال چهارم بر تعريف مرحوم آخوند :\r\nاين اشكال در رابطه با حجّيت امارات شرعيه - مثل خبر واحد - بر مرحوم آخوند وارد است و توضيح مطلب نياز به مقدّمه‌اى دارد كه در ذيل به ذكر آن مىپردازيم : مشهور معتقدند : معناى حجّيت شرعى امارات - مثل خبر واحد - اين است كه شارع مقدّس برطبق مؤداى اماره ، حكمى ظاهرى جعل مىكند . بنابراين اگر زراره ، وجوب نماز جمعه را روايت كرد شارع مقدّس يك وجوب ظاهرى براى نماز جمعه ، جعل مىكند ، هرچند خبر زراره مطابق با واقع نباشد و نماز جمعه وجوب نداشته باشد .\r\nولى با توجّه به اينكه زراره ، عادل است شارع مقدّس قول او را اعتبار كرده است ، يعنى برطبق مؤداى قول او حكمى ظاهرى جعل مىكند . و روى همين مبناى مشهور بود كه ما در مورد كلمهء « استنباط » در تعريف مشهور گفتيم : اين استنباط اعم از استنباط حكم واقعى و استنباط حكم ظاهرى است . مرحوم آخوند معتقد است : معناى حجّيت امارات شرعى همانند معناى حجّيت قطع است با اين تفاوت كه حجّيت قطع ، عقلى و حجّيت امارات ، شرعى است . معناى حجّيت در مورد قطع ، منجّزيت و معذّريت است ، يعنى اگر به چيزى قطع پيدا كرديم و قطع ما با واقع مطابق بود ، قطع ، جنبهء منجّزيت پيدا مىكند زيرا همان حكم واقعى گريبان ما را مىگيرد . و اگر با واقع مخالف بود اين قطع براى ما جنبهء معذّريت پيدا مىكند و موجب مىشود كه در مورد ترك واقع - نزد خداوند - معذور باشيم ، بدون اينكه در صورت مخالفت قطع با واقع ، حكم جديدى جعل شود . اگر ما صد بار هم قطع\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبه وجوب نماز جمعه پيدا كنيم ولى به حسب واقع ، نماز جمعه واجب نباشد ، وجوبى پيدا نمىكند . مرحوم آخوند مىفرمايد : خبر واحد نيز از اين جهت مانند قطع است و در صورت موافقت با واقع ، جنبهء منجّزيت مطرح است و واقع ، گريبان انسان را مىگيرد . و در صورت مخالفت با واقع ، فقط جنبهء معذّريت مطرح است ، بدون اينكه انشاء حكم مماثل وجود داشته باشد . ولى حجّيت قطع و خبر واحد از يك جهت با يكديگر تفاوت دارند و آن اين است كه حجّيت قطع ، عقلى است و حجّيت خبر واحد ، شرعى است ، يعنى شارع مقدّس نسبت به خبر واحد ، جعل حجّيت كرده و گويا فرموده است : جعلت خبر العادل حجة .\r\nزيرا حجّيت ، از احكام وضعى - مانند زوجيت و ملكيت - و قابل جعل است . البته اين قابليت جعل در مورد امارات است و در باب قطع ، خود عقل حكم به حجّيت مىكند و جعل حجّيت غير از حكم به حجّيت است . به بيان ديگر : اين « صدّق العادل » كه شما در اصول مطرح مىكنيد باطنش همان جعل حجّيت در رابطه با خبر عادل است .\r\nحال با توجّه به مقدّمهء فوق ، به مرحوم آخوند مىگوييم : شما از يك طرف مسألهء خبر واحد را از اهم مسائل اصولى مىدانيد و از طرفى معتقديد : نقش شارع در ارتباط با خبر واحد ، جعل حجّيت است و حجّيت را به معناى منجّزيت و معذّريت دانستيد نه به معناى انشاء حكم مماثل و مطابق با مؤدّاى اماره .\r\nحال سؤال مىشود : مسألهء خبر واحد در كدام‌يك از آن دو خصوصيتى است كه در مورد قواعد علم اصول مطرح كرديد ؟ بديهى است كه - بنابه فرمودهء ايشان - نمىتوانيم بگوييم : « مسألهء خبر واحد داخل در خصوصيت اوّل - يعنى « التي يمكن أن تقع في طريق الاستنباط » - است زيرا اگر زراره ، روايتى بر وجوب نماز جمعه نقل كرد ، نمىتوانيم بگوييم : « اين خبر واحد در طريق استنباط قرار گرفته است » ، چون با روايت زراره چيزى استنباط نشده است و معناى حجّيت قول زراره - به فرمودهء مرحوم آخوند - منجّزيت و معذّريت است و اين با\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاستنباط فرق دارد . به عبارت ديگر : اگر زراره ، روايتى بر وجوب نماز جمعه نقل كرد ، ما نمىتوانيم بگوييم : « از اين روايت ، وجوب را استنباط كرده‌ايم » ، زيرا قول او براى ما افادهء علم به وجوب نمىكند ، حتى در بسيارى از موارد افادهء ظنّ هم نمىكند . بلكه معناى حجّيت قول زراره ، منجّزيت و معذّريت است يعنى به دنبال قول زراره ، شارع مىگويد : اگر قول زراره مطابق با واقع بود ، همان واقع گريبان شما را مىگيرد و اگر مخالف با واقع بود ، تو معذورى . و با اين دو « اگر » نمىتوان استنباط را درست كرد . و نيز نمىتوان گفت : مسألهء خبر واحد داخل در خصوصيت دوّم - يعنى « أو التي ينتهى إليها في مقام العمل » - است ، زيرا اين خصوصيت به عنوان آخرين چاره و راه حلّ است در حالى كه خبر واحد در فقه به عنوان آخرين راه حلّ مطرح نيست بلكه براى اثبات احكام ، ابتدا به سوى خبر واحد مىرويم و آخرين چاره ، اصول عمليه است . بنابراين ، خبر واحد و ساير امارات شرعيه از تعريف مرحوم آخوند خارج است در حالى كه اين‌ها از مهم‌ترين مباحث علم اصول مىباشند . و اين مهم‌ترين اشكالى است كه بر مرحوم آخوند - روى مبناى خودشان - وارد است . در نتيجه ، تعريف مرحوم آخوند\r\nنمىتواند تعريف صحيحى باشد .\r\n\r\n3 - تعريف محقق نائينى رحمه الله از علم اصول\r\nمحقق نائينى رحمه الله در تعريف علم اصول فرموده است : « علم اصول ، علم به كبرياتى است كه اگر صغريات را به آنها ضميمه كنيم ، حكم كلّى الهى استنتاج مىشود » . « 1 » \r\n\r\nاشكالات تعريف مرحوم نائينى\r\nبر كلام مرحوم نائينى اشكالات زير وارد است : اشكال اوّل : در تعريف علم ، نبايد كلمهء « علم » را اخذ كنيم ، زيرا هر علمى عبارت\r\n\r\n","description":"","footnote":" ( 1 ) - أجود التقريرات ، ج 1 ، ص 3 و فوائد الاصول ، ج 1 ، ص 19 . ","page_name":" 165 ","page_number":165},
  {"content":"\r\n\r\nاز مجموعه‌اى از مسائل است ، خواه كسى عالم به آن مسائل باشد يا نباشد . درست است كه اين علوم ، علوم اعتبارى مىباشند ولى اعتبارى بودن به معناى پوچ بودن نيست ، بلكه اين علوم در عين اين كه اعتبارى هستند ، داراى واقعيت مىباشند و واقعيت آنها را مسائل آن علم تشكيل مىدهد و اين مسائل در جاى خود محفوظ است ، خواه كسى عالم به آنها باشد يا نباشد . نه اين كه علم عبارت از علم به مسائل باشد . اين اشكال ، بر تعريف مشهور و تعريف مرحوم آخوند نيز وارد بود . اشكال دوّم : تعريف مرحوم نائينى شامل بعضى از قواعد فقهيه نيز مىشود . توضيح : قواعد فقهيه به دو دسته تقسيم مىشوند : دستهء اوّل : قواعدى كه از نظر عموميت ، همانند نوع مىباشند و مصاديق و ماهيت‌هايى تحت پوشش آنها قرار دارند ، كه اين‌ها افرادند و داراى خصوصيات فردى مىباشند .\r\nدستهء دوّم : قواعدى كه از نظر عموميت ، جنبهء جنس داشته و انواعى تحت آن قواعد وجود دارند كه خود آن انواع به نوبهء خود داراى عموميت مىباشند . با توجّه به مطلب فوق مىگوييم : تعريف مرحوم نائينى ، آن دسته از قواعد فقهيه را كه جنبهء جنس دارند شامل مىشود ، زيرا در تعريف ايشان عنوان « استنباط » ذكر نشده بلكه عنوان صغرى و كبرى و نتيجه مطرح شده و فرموده است : علم اصول ، علم به كبرياتى است كه اگر صغريات به آنها ضميمه شود ، حكم كلّى الهى استنتاج مىشود . بنابراين ، قواعد فقهيهء دستهء دوّم ، در تعريف مرحوم نائينى داخلند ، مثلًا قاعدهء « كلّ عقد يضمن بصحيحه يضمن بفاسده » يكى از قواعدى است كه جنبهء جنس دارد و انواعى - چون بيع ، اجاره و . . . - تحت پوشش آن قرار دارند ، كه هريك از اين انواع داراى هزاران مصداق مىباشند . قاعدهء « ما يضمن » كبرايى است كه اگر صغرى به آن ضميمه شود حكم كلّى الهى استنتاج مىشود ، مثلًا اگر شك كنيم كه در بيع فاسد ضمان وجود دارد يا نه ؟ با استفاده\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاز قاعدهء « ما يضمن » مىگوييم : صغرى : البيع يضمن بصحيحه ، كبرى : كلّ عقد يضمن بصحيحه يضمن بفاسده ، نتيجه : البيع يضمن بفاسده . اگر ايشان در تعريف خود كلمهء « استنباط » را ذكر مىكرد ، ما روى همان كلمه تكيه كرده و مىگفتيم : « مسألهء كلّى و مصداق و جنس و نوع را نبايد استنباط ناميد ، استنباط در موردى است كه بين « مستنبَط » و « مستنبَط منه » مغايرت وجود داشته باشد » . ولى با توجّه به اين كه ايشان صغرى و كبرى و نتيجه را مطرح كردند اشكال فوق بر ايشان وارد است . بايد توجّه داشت كه ما نمىخواهيم بگوييم : مسألهء « كلّ خمر حرام » و امثال آن در تعريف مرحوم نائينى داخل است ، زيرا نتيجه‌اى كه از اين‌گونه مسائل حاصل مىشود حكم جزئى است نه كلّى ، چون گفته مىشود :\r\nصغرى : هذا خمر ، كبرى : كل خمر حرام ، نتيجه : هذا حرام . نتيجه‌اى كه از اين قياس حاصل شد حكمى جزئى است . آنچه را ما اشكال مىكنيم مسئله بيع و امثال آن مىباشد كه داراى حكمى كلّى مىباشند . همان گونه كه بيع صحيح داراى حكمى كلّى است ، بيع فاسد نيز داراى حكمى كلّى است . قاعدهء « ما يضمن » مىگويد : « كلّ ما يضمن بصحيحه يضمن بفاسده » و نتيجهء اين قاعده عبارت از « البيع يضمن بفاسده » است و اين حكم كلّى است ، به خلاف « هذا حرام » كه به عنوان نتيجه در « كل خمر حرام » مطرح است . اشكال سوم : ظاهر تعريف محقق نائينى رحمه الله اين است كه با انضمام صغرى به قواعد اصوليه كه كبريات هستند ، حكم كلّى الهى استنتاج مىشود و به قاعدهء ديگرى نياز نداريم درحالىكه در بعضى موارد به قواعد ديگر نيز احتياج داريم .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمثال : بدون ترديد مسائلى چون « صيغهء افعل ظاهر در وجوب است » و « صيغهء لا تفعل ظاهر در حرمت است » از مسائل علم اصول مىباشند و كسى نمىتواند اصولى بودن آنها را انكار كند ، هرچند ممكن است اين مسائل در علوم ديگرى - مثل لغت - نيز مورد بحث قرار گيرند و در آنجا نيز به عنوان مسألهء آن علم مطرح باشند ولى در علم اصول نيز به عنوان يك مسألهء اصولى مسلّم مورد بحث قرار مىگيرند ، در حالى كه با انضمام آنها به صغرى ، حكم كلّى الهى استنتاج نمىشود ، مثلًا گفته مىشود : صغرى : الصلاة معروضة لهيئة افعل ، كبرى : هيئة افعل ظاهرة في الوجوب ، نتيجه : هيئة افعل التي عرضت للصلاة ، ظاهرة في الوجوب . روشن است كه حكم الهى ، خودِ وجوب نماز است نه ظهور در وجوب ، به‌همين‌جهت براى بدست آوردن حكم الهى بايد از مسألهء اصولى ديگرى كمك بگيريم و آن\r\nمسألهء « كل ظاهر حجّة » است ، بنابراين گفته مىشود : صغرى : هيئة افعل الّتى عرضت للصلاة ظاهرة في الوجوب ، كبرى : كلّ ظاهر حجّة ، نتيجه : ظهور هيئة افعل - التي عرضت للصلاة - في الوجوب حجّةٌ . بنابراين ، تعريف مرحوم نائينى نيز نمىتواند تعريف صحيحى باشد .\r\n\r\n4 - تعريف محقق عراقى رحمه الله از علم اصول\r\nمحقق عراقى رحمه الله در تعريف علم اصول فرموده است : قواعد اصولى قواعدى هستند كه يكى از خصوصيات زير را - به طريق منع خلو - دارا باشند : 1 - راه را براى تشخيص حكم باز مىكنند . 2 - وظيفهء عملى مكلّف را مشخص مىكنند .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n3 - كيفيت تعلّق حكم به موضوع خود را مشخص مىكنند . « 1 »  دو خصوصيت اوّل ، همان چيزى است كه مرحوم آخوند در رابطه با علم اصول بيان كرد . با اين تفاوت كه مرحوم عراقى در ارتباط با خصوصيت اوّل ، كلمهء استنباط را از تعريف مرحوم آخوند حذف كرده و خصوصيت سوّمى نيز اضافه كرد كه در توضيح آن فرموده است : مباحثى چون عام و خاص و مطلق و مقيّد كه در علم اصول مورد بحث قرار مىگيرند ، نه خودشان در تشخيص حكم نقش دارند و نه وظيفهء عملى مكلّف را مشخص مىكنند بلكه كيفيت تعلّق حكم به موضوع خود را مشخص مىكنند ، كه آيا\r\nاين حكم به نحو عموم است يا خصوص ؟ به نحو اطلاق است يا تقييد ؟ ولى مباحث مربوط به مشتق ، خارج از علم اصول است و يك بحث لُغوى محض مىباشد زيرا نه راه تشخيص حكم را باز مىكند و نه وظيفهء عملى مكلّف را و نه كيفيت تعلّق حكم به موضوع را ، بلكه مشتق مانند ساير عناوينى است كه موضوع حكم قرار مىگيرد و براى پى بردن به معناى آن ، بايد به لغت مراجعه كرد . همان گونه كه در مورد معناى كلمهء « صعيد » و امثال آن به لغت مراجعه مىكنيم بايد در مورد مشتق نيز به لغت مراجعه كنيم و ببينيم آيا مشتق - از نظر لغت - حقيقت در خصوص متلبس به مبدأ و مجاز در منقضى است يا در هر دو حقيقت است ؟ ولى مباحث عام و خاص و مطلق و مقيد ارتباط با خود حكم دارند ، به‌همين‌جهت در علم اصول از آنها بحث مىشود .\r\n\r\nاشكالات كلام محقق عراقى رحمه الله\r\nبر كلام محقق عراقى رحمه الله اشكالات زير وارد است :\r\n\r\n","description":"","footnote":" ( 1 ) - نهاية الأفكار ، ج 1 ، ص 20 نهاية الأفكار تقريرات مرحوم عراقى است كه توسط يكى از شاگردان ايشان بنام شيخ محمد تقى بروجردى رحمه الله به رشتهء تحرير در آمده است . ايشان از نظر تقريرنويسى شايد متخصص‌ترين فرد - در بيان روشن و روان و بدون كم و زياد - باشد . ","page_name":" 169 ","page_number":169},
  {"content":"\r\n\r\nاشكال اوّل : اشكالى كه محقق اصفهانى رحمه الله به مرحوم آخوند وارد كرد بر كلام محقّق عراقى رحمه الله نيز وارد است و حاصل آن اشكال اين است كه اگر خصوصيت‌هاى ذكرشده ، داراى قدر جامع بودند بايد در تعريف ، همان قدر جامع اخذ مىشد و چون قدر جامع ، ذكر نشده است ، معلوم مىشود خصوصيات مذكور داراى قدر جامع نيستند .\r\nپس مرحوم عراقى بايد ملتزم به تعدّد غرض در علم اصول باشد . اشكال دوّم : امام خمينى « دام ظلّه » در اشكال به مرحوم عراقى مىفرمايد : در مباحث عام و خاص ، اين‌گونه نيست كه تمام مباحث ، كيفيت تعلّق حكم به موضوع را بيان كنند . بلكه بعضى از مباحث عام و خاص ، هيچ تفاوتى با مباحث مربوط به مشتق ندارند ، مثلًا در مباحث مربوط به الفاظ عموم - مثل كلّ ، جمع محلّى به ال ، مفرد محلّى به ال و . . . - بحث مىشود كه آيا اين الفاظ ، دلالت بر عموم دارند يا نه ؟\r\nبديهى است كه پاسخ اين مسائل برعهدهء علم لغت است ، همان گونه كه در مشتق\r\nاين‌گونه بود . حال از مرحوم عراقى سؤال مىكنيم : چه تفاوتى بين اين‌گونه مسائل و مسائل مربوط به مشتق وجود دارد كه شما قسم اوّل را داخل در علم اصول دانسته و قسم دوّم را خارج مىدانيد ؟ اشكال سوّم : اين اشكال را نيز امام خمينى « دام ظلّه » بر محقق عراقى رحمه الله وارد كرده است ، ايشان مىفرمايد : بنا بر تعريف محقق عراقى رحمه الله ، بعضى از قواعد فقهيه داخل در علم اصول مىشوند ، زيرا در عبارت ايشان - همانند عبارت مرحوم نائينى - كلمهء « استنباط » ذكر نشده است ، بلكه همان بدست آوردن حكم - شبيه استنتاجى كه مرحوم نائينى مطرح كردند - ذكر شده است و اين امر سبب مىشود كه بعضى از قواعد فقهيه - مثل قاعدهء « ما يضمن بصحيحه يضمن بفاسده » - در تعريف ايشان داخل شود ، زيرا اين قاعده راه را براى تشخيص حكم باز مىكند و به وسيلهء آن مىتوان حكم بيع فاسد را تشخيص داد . « 1 »  بنابراين ، تعريف مرحوم عراقى نيز نمىتواند تعريف صحيحى باشد .\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 50 و تهذيب الاصول ، ج 1 ، ص 11 . ","page_name":" 170 ","page_number":170},
  {"content":"\r\n\r\n\r\n5 - تعريف آيت‌اللَّه خويى « دام ظلّه » از علم اصول\r\nآيت‌اللَّه خويى « دام ظلّه » در تعريف علم اصول فرموده است : علم الاصول هو العلم بالقواعد التي تقع بنفسها في طريق استنباط الأحكام الشرعيّة الكليّة الإلهية من دون حاجة إلى ضميمة كبرى أو صغرى أُصولية اخرى إليها . « 1 »  قبل از ورود به بحث پيرامون تعريف ايشان ، تذكر اين نكته لازم است كه ذكر « صغرى أُصولية » در عبارت ايشان به احتمال قوى از اشتباه تقريركننده بوده است ، زيرا : اوّلًا : ما چيزى بنام « صغراى اصوليه » نداريم و آنچه به عنوان مسألهء اصولى مطرح\r\nاست « كبراى اصوليه » است كه در قياس استنباط عنوان كبرى پيدا مىكند . و ثانياً : ايشان در مقام توضيح نيز هيچ سخنى در رابطه با « صغراى اصوليه » مطرح نكرده است . توضيح تعريف : آيت‌اللَّه خويى « دام ظلّه » در توضيح تعريف فوق مىفرمايد : اين تعريف بر دو ركن استوار است كه هر قاعده اصولى بايد آن را دارا باشد : ركن اوّل : كلمهء « استنباط » است . استنباط داراى اين خصوصيت است كه در آن « مستنبَط » و « مستنبَط منه » بايد مغايرت داشته باشند به گونه‌اى كه « مستنبَط منه » جنبهء واسطه براى استفادهء حكم كلّى داشته باشد . به خلاف موردى كه مسألهء « كلّى » و « مصاديق » مطرح است كه در آنجا عنوان « استنباط » صدق نمىكند بلكه عنوان « تطبيق » وجود دارد . سپس مىفرمايد : ذكر كلمهء « استنباط » براى اين است كه موارد « تطبيق » از تعريف علم اصول خارج شوند ، به عبارت ديگر : ذكر كلمهء « استنباط » ، براى خارج كردن « قواعد فقهيه » است ، زيرا در قواعد فقهيه ، مسألهء استنباط مطرح نيست بلكه مسألهء تطبيق\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 8 ","page_name":" 171 ","page_number":171},
  {"content":"\r\n\r\nكلّى بر فرد و مصداق مطرح است . « 1 »  بنابراين ، با ذكر كلمهء « استنباط » قواعدى چون قاعدهء « ما يضمن » از تعريف قواعد\r\nاصوليه خارج مىشود ، زيرا حكم بيع فاسد از قاعدهء « ما يضمن » استنباط نمىشود بلكه اين قاعده يك قاعدهء كلّى است كه بيع ، يكى از مصاديق آن مىباشد و تطبيق آن قاعده بر بيع ، استنباط ناميده نمىشود . اشكال : گويا كسى به ايشان اشكال مىكند كه آنچه در مورد كلمهء « استنباط » و مسألهء « تطبيق » مطرح كرديد ، اقتضا مىكند كه بعضى از مسائل مسلّم علم اصول ، مانند اصول عمليّه شرعيّه و عقليّه و ظن انسدادى بنا بر حكومت از علم اصول خارج شوند . امّا در اصول عمليه شرعيّه - مانند استصحاب - مستشكل مىگويد : چه فرقى بين استصحاب و قاعدهء « ما يضمن بصحيحه يضمن بفاسده » وجود دارد ؟ اگر قاعدهء « ما يضمن » بر بيع تطبيق دارد ، « لا تنقض اليقين بالشك » نيز بر نماز جمعه‌اى كه « متيقن الوجوب في السابق و مشكوك الوجوب في اللاحق » است تطبيق دارد . بنابراين نمىتوان بين اين دو ، فرق قائل شد و در مورد قاعدهء « ما يضمن » عنوان « تطبيق » را پياده كرد و در مورد قاعدهء « لا تنقض » عنوان « استنباط » را مطرح كرد . امّا در مورد اصول عمليّه عقليّه - مثل قاعدهء قبح عقاب بلابيان - و ظن انسدادى بنا بر حكومت ، حكمى وجود ندارد تا مسألهء « استنباط » مطرح باشد . مثلًا در مورد قاعدهء « قبح عقاب بلا بيان » ، عقل مىگويد : عقاب بدون بيان قبيح است و بيش\r\n\r\n","description":"","footnote":" ( 1 ) - يادآورى : قواعد فقهيه بر دو دسته‌اند : الف : آنچه جنبهء نوع دارند ، ب : آنچه جنبهء جنس دارند . قيد « استنباط » براى اخراج دستهء دوّم است ، زيرا دستهء اوّل براى بدست آوردن احكام جزئيه به كار مىروند ، به‌همين‌جهت داخل در تعريف علم اصول نيستند . و آنچه احتمال داخل بودن در تعريف را دارد قواعد دستهء دوّم مىباشد كه جنبهء جنسيت دارند و از آنها حكم كلّى نوعى استفاده مىشود ، مثل قاعدهء « ما يضمن بصحيحه يضمن بفاسده » كه حكم عناوين كلّى - مثل بيع و . . . - از آن استفاده مىشود . و بيع و امثال آن در رابطه با قاعدهء مذكور عنوان نوعيت دارند . و خود قاعده ما يضمن ، به منزلهء جنس است . ","page_name":" 172 ","page_number":172},
  {"content":"\r\n\r\nاز اين چيزى را اثبات نمىكند . و قبيح بودن عقاب بلابيان دليل بر وجود حكم نيست .\r\nساير اصول عمليّه عقليّه نيز اين‌گونه‌اند . و در مورد ظنّ انسدادى بنا بر حكومت نيز عقل مىگويد : چنين ظنّى حجّت است . و در اينجا نيز حكمى وجود ندارد - نه حكم واقعى و نه حكم ظاهرى - تا مسألهء « استنباط » مطرح باشد . بنابراين يا بايد قواعد فقهيه‌اى مثل قاعده « ما يضمن » را در تعريف علم اصول داخل دانست و يا بايد ملتزم شد مباحث اصول عمليه - كه تقريباً يك سوّم علم اصول را به خود اختصاص داده است - از علم اصول خارج بوده و ذكر آنها در علم اصول ، استطرادى است . پاسخ : اشكال فوق در صورتى وارد است كه گفته شود : استنباط ، عبارت از اثبات\r\nحكم است ، خواه اثبات حكم به وجدان باشد يا به شرع . در حالى كه ما ( آيت‌اللَّه خويى ) يك چنين محدوديتى براى استنباط قائل نيستيم بلكه استنباط را داراى معناى وسيعى مىدانيم و حتى مسأله‌اى چون منجّزيت و معذّريت را نيز در محدودهء استنباط داخل مىدانيم . بنابراين ، اگر براى اثبات حكمى ، مُثبِتى نداشته باشيم ولى منجِّز يا معذِّر داشته باشيم ، همين منجِّز و معذِّر را داخل در محدودهء استنباط مىدانيم . و اشكال مرحوم آخوند به مشهور - در ارتباط با عدم شمول تعريف مشهور ، نسبت به اصول عمليه - به اين جهت بود كه مشهور ، معناى محدودى براى استنباط در نظر گرفته بودند و اگر مشهور نيز - مانند ما - معناى وسيعى براى استنباط در نظر مىگرفتند ، اشكال مرحوم آخوند به آنان وارد نبود . « 1 »  در اينجا لازم بود كه آيت‌اللَّه خويى « دام ظلّه » فرق بين اصول عمليه و قواعد فقهيه را نيز بر اساس مبناى خود - در توسعهء معناى « استنباط » - مطرح كرده و بيان كند كه چگونه مسألهء منجّزيت و معذّريت در اين مورد پياده مىشود ؟ به‌گونه‌اى كه اصول عمليه در مباحث علم اصول ، داخل بوده و قواعد فقهيّه ، خارج باشند . ولى ما در اينجا - با توجّه به مطالب آيت‌اللَّه خويى « دام ظلّه » - به توضيح مطلب فوق مىپردازيم :\r\n\r\n","description":"","footnote":" ( 1 ) - محاضرات في أصول الفقه ، ج 1 ، ص 9 ","page_name":" 173 ","page_number":173},
  {"content":"\r\n\r\nدر ارتباط با مسألهء نماز جمعه ، وقتى به « لا تنقض » مراجعه مىكنيم ، « لا تنقض » معذّر و منجّز خواهد بود ، يعنى اگر حكم نماز جمعه در زمان غيبت ، به حسب واقع نيز وجوب بود ، در اينجا « لا تنقض » جنبهء « منجّزيت » دارد و اگر نماز جمعه به حسب واقع حرام بود « لا تنقض » جنبهء « معذِّريت » پيدا مىكند ، يعنى مكلّفى كه آن را انجام داده داراى عذر است . ولى در قواعد فقهيه « فرديّت » مطرح است نه منجّزيت و معذّريت . به عبارت ديگر : در مثل نماز جمعه علاوه بر « فرديّت » ، « لا تنقض » به عنوان پشتوانه است و منجّزيت و معذّريت را به وجود مىآورد ولى در مورد قاعدهء « ما يضمن » فقط جنبهء فرديّت مطرح است .\r\nاگرچه آيت‌اللَّه خويى « دام ظلّه » مطلب فوق را نفرموده است ولى با توجّه به بيانات ايشان ، بايد مرادشان همين مطلبى باشد كه ذكر كرديم . ركن دوّم : وقوع قواعد اصولى در طريق استنباط ، نياز به انضمام بعضى از قواعد اصولى ديگر نداشته باشد يعنى نياز به انضمام « كبراى اصوليه » نداشته باشد . ولى قواعد مربوط به علوم ديگر - كه در طريق استنباط قرار مىگيرند - نياز به انضمام قاعده‌اى اصولى به عنوان كبرى دارند . مثلًا يكى از قواعد اصولى « حجّية خبر ثقه » است ، حال اگر خبر ثقه بر وجوب نماز جمعه دلالت كند مىگوييم : صغرى : خبر ثقه دلالت بر وجوب نماز جمعه كرده است . كبرى : خبر ثقه حجت است . نتيجه : دلالت خبر ثقه بر وجوب نماز جمعه حجّت است . ولى قواعدى در علوم ديگر مطرح است كه آنها هم در استنباط دخالت دارند و به عنوان پايه و مبناى استنباط ، محسوب مىشوند امّا تعريف علم اصول شامل آنها نمىشود ، مثل قواعد علم لغت و رجال و درايه و . . . كه در استنباط ، نقش بسزايى دارند ولى براى استنباط از اين علوم ، بايد كبرايى اصولى به آنها ضميمه كنيم ، مثلًا : در علم رجال مىخوانيم : « زرارة ثقة » ، حال اگر زراره روايتى نقل كند كه بر وجوب نماز جمعه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدلالت مىكند براى استفادهء حكم نماز جمعه نمىتوان به مجرّد ثقه بودن زراره اكتفا كرد بلكه بايد قاعدهء اصولى « خبر الثقة حجة » را به آن ضميمه كرد . بنابراين ، بين « زرارة ثقة » - كه در علم رجال مطرح است - و « خبر الثقة حجة » كه در علم اصول مطرح است ، فرق وجود دارد با اينكه هر دوى آنها در استنباط نقش دارند . فرق اين است كه « زرارة ثقة » براى استنباطِ حكم كافى نيست و بايد مسأله‌اى اصولى به آن ضميمه شود ، بخلاف « خبر الثقة حجة » كه نياز به انضمام مسألهء اصولى ديگر ندارد . در علم لغت نيز اگر لغوى بگويد : « الصعيد مطلق وجه الأرض » ، اين كافى براى\r\nاستنباط حكم تيمّم از آيهء فتيمّموا صعيداً طيّباً « 1 »  نيست بلكه بايد مسألهء اصولى « قول اللغوي حجّة » را نيز به آن ضميمه كنيم .\r\n\r\nاشكالات كلام آيت‌اللَّه خويى « دام ظلّه »\r\nبر كلام ايشان اشكالاتى وارد است : اشكال اوّل : اشكالى است كه بر بعضى از تعاريف ديگر نيز وارد بود و آن اشكال اين است كه علم اصول ، علم به قواعد نيست بلكه نفس قواعد است و اگر كسى هم سراغ آن علم نرود ، علم اصول در جاى خود محفوظ است . اشكال دوّم : ما نمىتوانيم « استنباط » را شامل « منجِّز » و « معذِّر » نيز بدانيم زيرا در موارد تنجيز و تعذير ، حكمى استنباط نشده است . توضيح : وقتى خبر زراره ، بر وجوب نماز جمعه دلالت كرد و ما گفتيم : « خبر ثقه حجّت است » و حجّيت را - مانند مرحوم آخوند - به معناى منجّزيت و معذّريت دانستيم ، معناى منجّزيت و معذّريت اين است كه اگر قول زراره مطابق با واقع بود ، واقع براى ما منجّز شده و گريبان ما را مىگيرد و اگر مخالف با واقع بود ، ما در مخالفت با\r\n\r\n","description":"","footnote":" ( 1 ) - المائدة : 6 ","page_name":" 175 ","page_number":175},
  {"content":"\r\n\r\nواقع معذوريم . معلوم است كه ما در اينجا چيزى در ارتباط با نماز جمعه استنباط نكرده‌ايم . به ذهن كسى نرود كه ما ظنّ به وجوب نماز جمعه پيدا مىكنيم و اين خود ، استنباط است ، زيرا ما اگرچه استنباط را شامل « ظنّ » نيز مىدانيم ولى اين‌گونه نيست كه خبر زراره همواره براى ما ظن‌ّآور باشد بلكه گاهى از قول زراره « ظنّ » هم پيدا نمىشود ولى در عين حال ، قول زراره شرعاً حجّت است و حجّيت ، دائر مدار حصول ظنّ نيست . اشكال سوّم : ما در مقام تعريف علم اصول مىباشيم و مىخواهيم ضابطه‌اى براى مسائل اصولى مشخص كنيم ، به‌همين‌جهت در تعريف علم اصول ، كارى به\r\nكلمهء « علم » نداريم بلكه كلمهء « قواعد » را مىآوريم و مىگوييم : علم اصول عبارت از قواعدى است كه . . . . و به عبارت ديگر : در تعريف علم اصول ، ضابطه و ملاك قواعد اصوليه مشخص مىشود . ولى ايشان در تعريف خود فرموده است : « من دون حاجة إلى ضمّ كبرى أُصولية إليها » درحالىكه تعريف علم اصول در حقيقت براى بيان معيار و ضابطه‌اى براى همين كبراى اصوليه است . بنابراين ، تعريف ايشان مستلزم دور است ، زيرا علم ما به كبراى اصوليه متوقّف بر علم به تعريف علم اصول است و از طرفى علم به تعريف علم اصول ، متوقّف بر علم به كبراى اصوليه است . اين اشكال ، مهم‌ترين اشكالى است كه به تعريف آيت‌اللَّه خويى « دام ظلّه » وارد است . در نتيجه ، تعريف ايشان نيز تعريف كاملى نيست .\r\n\r\n6 - تعريف امام خمينى « دام ظلّه » از علم اصول\r\nامام خمينى « دام ظلّه » در تعريف علم اصول فرموده است : علم الاصول هو القواعد الآلية التي يمكن أن تقع كبرى « 1 »  استنتاج الأحكام الكلّية الفرعيّة الإلهيّة أو الوظيفة العمليّة . « 2 » \r\n\r\n","description":"","footnote":" ( 1 ) - در تهذيب الاصول « في كبرى » نوشته است كه ذكر كلمهء « فى » صحيح نيست .  ( 2 ) - مناهج الوصول إلى علم الاصول ، ج 1 ، ص 51 و تهذيب الاصول ، ج 1 ، ص 11 . ","page_name":" 176 ","page_number":176},
  {"content":"\r\n\r\nدر كلام ايشان ، براى قواعد اصولى خصوصيت‌هايى مطرح شده كه به توضيح آنها مىپردازيم : 1 - علم الاصول هو القواعد الآلية : قواعدى كه مىتوانند ، كبراى استنتاج حكم الهى قرار گيرند ، دو دسته‌اند : قواعد آلى و قواعد استقلالى . قواعد آلى : قواعدى است كه وسيله و طريق رسيدن به هدف ديگرى - يعنى حكم الهى - بوده و خود آنها استقلالًا مورد نظر نيستند .\r\nقواعد استقلالى : قواعدى هستند كه خود آنها مورد نظر و ملاحظه‌اند . به عبارت ديگر : قواعد آلى « ما به يُنظر » است ، يعنى به سبب آن ، به چيز ديگر نظر مىشود و اين قاعده ، طريق و مرآت براى آن چيز است . و قواعد استقلالى « ما فيه ينظر » است يعنى در خود آنها نظر مىشود و خود آنها هدف مىباشند . ايشان مىفرمايد : قيد « آليت » كه در تعريف ذكر كرديم براى اخراج قواعد فقهيه‌اى است كه مىتوانند كبراى استنتاج واقع شوند . زيرا قواعد فقهيه جنبهء « آليت » ندارند بلكه خود آنها به‌طور مستقل مورد هدف مىباشند ، هرچند از آن قاعده ، حكم كلّى استنتاج شود . مثلًا يكى از قواعد فقهيه كه از آن حكم كلّى استنتاج مىشود ، قاعدهء « ما يضمن » است ، اين قاعده اگرچه در طريق استنتاج حكم بيع فاسد قرار مىگيرد ولى خود آن نيز استقلال دارد و بيع و اجاره و . . . به عنوان مصداق و فرد اين قاعده مطرح مىباشند . همان گونه كه در قياس : العالم متغيّر ، كلّ متغيّر حادث ، فالعالم حادث ، جملهء « كلّ متغيّر حادث » اگرچه در طريق استنتاج قرار گرفته ولى استقلال خود را از دست نداده است . سپس مىفرمايد : ما در مورد قاعدهء « لا حرج » و « لاضرر » - كه از قواعد فقهيه هستند - نيز همين مطلب را مىگوييم و براى آنها استقلال قائليم ، هرچند قاعدهء لا حرج - يعنى « ما جعل عليكم في الدين من حرج » « 1 »  - به عنوان مقيِّدى است كه اطلاق ادلّهء اوّليه - مثل\r\n\r\n","description":"","footnote":" ( 1 ) - الحجّ : 78 ","page_name":" 177 ","page_number":177},
  {"content":"\r\n\r\nدليل روزه يعنى « كتب عليكم الصيام » « 1 »  - را قيد مىزند . البته دليل « لا حرج » به عنوان حاكم بر دليل وجوب روزه مطرح است و نتيجهء آن تقييد مىباشد . قاعدهء « لاضرر » نيز بر دليل وجوب وضو حكومت داشته و نتيجهء آن تقييد دليل وجوب وضو است . ولى در عين حال ، اين دو قاعده داراى استقلال مىباشند و همان گونه كه دليل « لا تعتق الرقبة الكافرة » - كه حكم كلّى است - اطلاق « أعتق رقبة » را قيد مىزند و\r\nخود نيز مستقلًا يك حكم كلّى است ، قاعدهء لا ضرر و لا حرج نيز اطلاقات ادلّهء اوّليه را قيد مىزنند و خودشان نيز داراى استقلال مىباشند . در نتيجه ، قواعد اصولى جنبهء آلى و قواعد فقهى جنبهء استقلالى دارند . 2 - التي يمكن ذكر كلمهء « يمكن » به اين جهت است كه بعضى از مسائل اصوليه وجود دارند كه اگرچه در اصولى بودن آنها ترديدى نيست ولى مشهور قائل به عدم اعتبار آنها شده‌اند ، بلكه در بعضى ، اجماع بر عدم اعتبار آنها قائم شده است . مثل شهرت فتوائيه و اجماع منقول به خبر واحد و قياس كه از مباحث اصولى مىباشند و ممكن است كبراى استنتاج قرار گيرند ، هرچند مشهور ، قائل به عدم حجّيت شهرت فتوائيه و اجماع منقول به خبر واحد مىباشند ، « 2 »  و نيز علماى شيعه اتفاق بر عدم حجّيت قياس دارند « 3 »  ولى عدم حجّيت ، غير از امكان وقوع در طريق استنباط - كه محلّ بحث ماست - مىباشد . بنابراين ، ذكر كلمهء « يمكن » براى اين است كه مسألهء شهرت فتوائيه و اجماع منقول به خبر واحد و قياس و امثال آنها ، هم از نظر قائلين به حجّيت و هم از نظر قائلين به عدم حجّيت ، بتواند به عنوان مسأله‌اى اصولى مورد بحث قرار گيرد .\r\n\r\n","description":"","footnote":" ( 1 ) - البقرة : 183  ( 2 ) - اجماع منقول به خبر واحد - حتّى نزد كسانى كه خبر واحد را حجّت مىدانند - حجّت نيست .  ( 3 ) - و همين امر ، سبب شده است كه بحث قياس را در كتابهاى اصولى خود مطرح نكرده‌اند . ","page_name":" 178 ","page_number":178},
  {"content":"\r\n\r\n3 - أن تقع كبرى\r\nذكر كلمهء « كبرى » براى اخراج قواعد علوم ديگر است كه در طريق استنباط احكام الهى دخالت دارند ولى كبرى واقع نمىشوند ، مثل قواعد علم رجال و درايه و لغت و . . .\r\nكه هرچند براى استنباط احكام الهى جنبهء « آليت » دارند ولى در قياس استنباط احكام الهى به عنوان كبرى واقع نمىشوند بلكه نياز به انضمام كبراى اصولى دارند ، مثلًا در علم رجال مىخوانيم : « زرارة ثقةٌ » و با انضمام كبراىِ اصولى « قول الثقة حجةٌ » نتيجه مىگيريم : « قولُ زرارة حجّة » .\r\n4 - استنتاج الأحكام الكلّية الفرعية الإلهيّة اين عبارت اشاره به يكى از دو نتيجه‌اى است كه ايشان مطرح كرده است .\r\nمىفرمايد : اين كه قيد « العمليّة » را دنبال « الأحكام » نياورديم براى اين است كه تعريف ، احكام وضعيه را نيز شامل شود ، زيرا احكام وضعيه - مثل طهارت و نجاست - به‌طور مستقيم به عنوان حكم عملى نيستند . مثلًا در مورد « الدّم نجس » - كه يك حكم مستقل و وضعى الهى كلّى فرعى است - حكم نجاست ، روى موضوع دم رفته و عنوان عملى در نفس اين حكم وجود ندارد . بلى در مورد « كلّ نجس يجب الاجتناب عنه » عنوان عملى مطرح است ولى اين حكم ديگرى است . 5 - أو الوظيفة العمليّة اين عبارت اشاره به دومين نتيجه‌اى است كه امام خمينى « دام ظلّه » مطرح كرده است . ايشان فرموده است : علّت اينكه « الوظيفة العمليّة » را جداگانه ذكر كرديم اين است كه در قواعد اصولى گاهى استنتاجِ حكم مطرح نيست بلكه تنها وظيفهء مكلّف را در مقام عمل مشخص مىكند ، مانند ظنّ انسدادى بنا بر حكومت . و اين همان نكته‌اى است كه موجب شد مرحوم آخوند بفرمايد : « أو التي ينتهى إليها في مقام العمل » . توجّه : امام خمينى « دام ظلّه » در آخر كلامشان مىفرمايد :\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبعضى از مسائل ، بين علم اصول و علوم ديگر مشترك است ، مثل اينكه بحث مىشود : آيا هيئت افعل براى وجوب وضع شده است يا نه ؟ اين مسئله ، هم لغوى است و هم اصولى ، البته ديد لغوى نسبت به مسائل با ديد اصولى تفاوت دارد . از نظر لغوى ، خود مسئله استقلال دارد ولى از نظر اصولى ، مسئله ، جنبهء آليت دارد و به عنوان مقدّمه براى فقه است . « 1 » \r\n\r\nبررسى كلام امام خمينى « دام ظلّه »\r\nتعريف ايشان بهترين و محكم‌ترين تعاريف براى علم اصول است ولى درعين‌حال ، دو اشكال نسبت به آن مطرح است : اشكال اوّل : « قاعدهء حلّيت » و « قاعدهء طهارت » بدون شك از مسائل علم اصول مىباشند ولى داراى جنبهء استقلالى مىباشند و تعريف شامل آنها نمىشود . در اينجا ، براى روشن شدن مطلب ، بين استصحاب و قاعدهء حلّيت و قاعده طهارت - كه هر سه از اصول عمليّه‌اند « 2 »  - مقايسه‌اى انجام مىدهيم : در « لا تنقض اليقين بالشك » - كه دليل استصحاب است - آنچه در ابتداى امر به ذهن مىرسد اين است كه دليل داراى استقلال بوده و يكى از احكام كلّى الهى است و همان گونه كه وجوب جمعه ، حكم كلّى الهى است و از راه روايات ثابت مىشود ، « لا تنقض اليقين بالشك » نيز بايد از راه روايات ثابت شود . ولى واقعيت امر اين است كه اگرچه « لا تنقض اليقين بالشك » حكم كلّى الهى است ولى جنبهء « آليت » دارد ، زيرا مسألهء « لا تنقض اليقين بالشك » مثل مسألهء جعل حجّيت براى خبر واحد است . حجّيت ، حكم كلّى الهى است كه شارع براى خبر واحد\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 50 - 54 و تهذيب الاصول ، ج 1 ، ص 11 .  ( 2 ) - « قاعدهء طهارت » به جهت مسلّم بودن و قلّت مباحثش ، در اصول مطرح نشده است ولى از مسائل اصوليه است و « قاعدهء حلّيت » همان « برائت شرعيه » است كه در باب برائت مطرح است . ","page_name":" 180 ","page_number":180},
  {"content":"\r\n\r\nجعل كرده است - اگرچه حجّيت خبر واحد را از راه بناى عقلاء ثابت كنيم و بگوييم :\r\nشارع ، بناى عقلاء را امضا كرده است ، كه بهترين دليل براى حجّيت خبر واحد همين است - ولى درعين‌حال ، جعل حجّيت براى خبر واحد ، جنبهء استقلالى ندارد بلكه شارع مقدّس خبر واحد را حجّت قرار داده تا اگر - مثلًا - زراره روايتى بر وجوب نماز جمعه بيان كرد ، اين روايت براى ما وجوب جمعه را اثبات كند . در باب « لا تنقض » نيز همين حرف را مىزنيم ، « لا تنقض » اگرچه مجعول شارع\r\nاست ولى مقصود بالأصالة نيست بلكه براى اين است كه - مثلًا - حكم وجوب جمعه را از آن استفاده كنيم . پس آلى بودن مسألهء « لا تنقض » جاى ترديد نيست و در باب استصحاب ، مسئله حلّ است . ولى در مورد قاعدهء حلّيت - يعنى « كلّ شيء هو لك حلال حتّى تعلم أنّه حرام بعينه » « 1 »  و قاعدهء طهارت - يعنى « كلّ شيء طاهر حتّى تعلم أنّه قذر » « 2 »  - با مشكل مواجه مىشويم « 3 »  زيرا ظاهر اين است كه اين دو قاعده جنبهء استقلالى دارند و تفاوتى با قاعدهء « ما يضمن » ندارند و مواردى كه حكم آنها را از اين‌گونه قواعد استفاده مىكنيم ، جنبهء مصداق دارد . پاسخ اشكال اوّل : از بيانات امام خمينى « دام‌ظلّه » استفاده مىشود كه مانعى ندارد ملتزم شويم ، اين‌ها جزء مسائل علم اصول نيستند . « 4 »  معناى اين كلام اين است كه ما برائت شرعيه را از برائت عقليه جدا كرده و بگوييم : « برائت شرعيه ، خارج از علم اصول و برائت عقليه ، داخل در علم اصول است » .\r\nو چنين تفكيكى مشكل است .\r\n\r\n","description":"","footnote":" ( 1 ) - وسائل الشيعة ، ج 12 ، ص 60 ( باب 4 من أبواب ما يكتسب به ، ح 4 )  ( 2 ) - مستدرك الوسائل ، ج 2 ، ص 583 ( باب 30 من أبواب النجاسات و الأواني ، ح 4 )  ( 3 ) - اگرچه « قاعدهء طهارت » به جهت مسلّم بودن و قلّت مباحث ، در اصول مطرح نشده است ولى از مسائل اصوليه است و « قاعدهء حلّيت » همان « برائت شرعيه » است كه در باب برائت مطرح است .  ( 4 ) - مناهج الوصول إلى علم الاصول ، ج 1 ، ص 52 و تهذيب الاصول ، ج 1 ، ص 11 و 12 . ","page_name":" 181 ","page_number":181},
  {"content":"\r\n\r\nاشكال دوّم : اگر گفته شود : « علم اصول داراى وحدت غرض است » . همان اشكالى كه به مرحوم آخوند وارد بود به ايشان نيز وارد است ، زيرا دو قاعده‌اى كه قدر جامع نداشته باشند نمىتوانند در غرض واحد تأثير كنند . دفاع از كلام امام خمينى « دام ظلّه » : مسئله تأثير و تأثّر ، مربوط به واقعيات و حقايق است و به نظر امام خمينى « دام ظلّه » ، در اينجا نمىتوان به تأثير و تأثّر واقعى\r\nملتزم شد . بله ، اين اشكال به مرحوم آخوند وارد است ، ولى امام خمينى « دام ظلّه » چون اين مبناى مرحوم آخوند را قبول ندارد - و آن مبنا ، مورد قبول ما هم نيست - اشكال به ايشان وارد نيست . نتيجهء بحث در تعريف علم اصول : از آنچه گفته شد معلوم گرديد كه تعريف امام خمينى « دام ظلّه » براى علم اصول بهترين تعاريف است و اشكال كمترى برآن وارد است .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nمسألهء پنجم تمايز مسائل اصولى از قواعد فقهى\r\nدر موارد زيادى براى ما اين مشكل پيش مىآيد كه فلان مسئله - كه به‌صورت قاعدهء كلّى است - آيا مسألهء اصولى است يا قاعدهء فقهى ؟ در ارتباط با ملاك تمايز مسائل اصولى از قواعد فقهى ، چهار نظريه مطرح است كه در ذيل به توضيح آنها مىپردازيم :\r\n\r\nنظريهء اوّل ( نظريهء محقّق نائينى رحمه الله )\r\nكلام محقّق نائينى رحمه الله در اوايل اصول : نتيجهء مسئله اصولى به عنوان يك حكم كلّى مطرح است و هيچ ربطى به احكام جزئيه ندارد اما قاعدهء فقهى ، با وجود اينكه گاهى نتيجهء آن به عنوان حكم كلّى است ولى مىتوان در ارتباط با حكم جزئى نيز به آن تمسك كرد ، يعنى متضمن حكم جزئى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nنيز مىباشد . « 1 » \r\nمثال : قاعدهء « ما يضمن » از قواعد فقهى است و از اين قاعده ، علاوه بر اينكه حكم بيع فاسد - كه حكم كلّى است - استفاده مىشود ، حكم بيع شخصى - كه حكم جزئى است - نيز استفاده مىشود ، مثلًا در يك بيع فاسد شخصى مىگوييم : صغرى : هذا البيع الشخصي يضمن بصحيحه ، كبرى : كلّ عقد يضمن بصحيحه يضمن بفاسده ، نتيجه : هذا البيع الشخصي يضمن بفاسده . ولى قاعدهء « لا تنقض » - كه از قواعد اصولى است - براى پى بردن به حكم كلّى مورد استفاده قرار مىگيرد ، مثل اينكه « وجوب نماز جمعه در عصر غيبت » را - كه حكمى كلّى است - با استصحاب ثابت كنيم . سؤال : قاعدهء « لا تنقض » همان گونه كه در رابطه با حكم كلّى مورد استفاده قرار مىگيرد ، در رابطه با « حكم جزئى » نيز مورد استفاده قرار مىگيرد ، مثل اينكه طهارت لباس خاصى را با استصحاب ثابت كنيم . جواب : اصول عمليه‌اى كه در شبهات موضوعيه جارى مىشوند از مسائل علم اصول خارجند ، زيرا نتيجهء آنها حكم جزئى - مثل طهارة هذا الثوب و حلّية هذا المائع - مىباشد . و ما اين مطلب را در ابتداى مباحث مربوط به تعريف علم اصول - در ضمن بررسى اشكال مرحوم آخوند به مشهور - متذكر شديم . كلام محقق نائينى رحمه الله در بحث استصحاب : مرحوم نائينى در كتاب استصحاب دو فرق بين قواعد اصولى و قواعد فقهى بيان كرده است ، اگرچه اين دو جهت به هم ربط دارند : فرق اوّل : همان مسئله كلّى و جزئى بودن است كه در اينجا با نكته‌اى اضافى فرموده است : جزئى آن است كه به عمل آحاد مكلّفين تعلّق مىگيرد بدون اينكه نياز\r\n\r\n","description":"","footnote":" ( 1 ) - فوائد الاصول ، ج 1 ، ص 19 و أجود التقريرات ، ج 1 ، ص 3 ","page_name":" 184 ","page_number":184},
  {"content":"\r\n\r\nبه انضمام چيز ديگر باشد ، مثل : هذا الثوب نجس ، هذا المائع المردد بين الخمر\r\nو الخلّ مباحٌ أو حرامٌ . ولى مسألهء اصولى آن است كه بدون واسطه به عمل مكلّف تعلق نمىگيرد ، مثل مسألهء حجّيت خبر واحد كه تا وقتى خبر واحدى دالّ بر وجوب نماز جمعه قائم نشود ، اين مسألهء اصولى نتيجه نمىدهد و وضع عمل مكلّف را مشخص نمىكند . البته اين معنا براى جزئى و كلّى ، مخالف با معناى اوّل نيست بلكه اين معنا لازمهء همان معناست . فرق دوّم : « 1 »  مسألهء اصولى آن است كه نتيجهء آن تنها براى مجتهد ، مورد استفاده است و مجتهد اگر آن نتيجه را در رساله‌اش بنويسد ، براى مقلّد قابل استفاده نخواهد بود . ولى مسألهء فقهى آن است كه فقيه مىتواند بدون هيچ واسطه‌اى آن را در اختيار مقلّد قرار دهد ، مثل اينكه در رساله خود بنويسد : كلّ عقد يضمن بصحيحه يضمن بفاسده . بلى ، اگر مسئله اصولى در مورد شبهات موضوعيه باشد ، مجتهد مىتواند آن را در اختيار مقلّد قرار دهد ، مثل اينكه به مقلّد بگويد : اگر در زمان سابق ، يقين به طهارت لباست داشتى و در زمان لاحق در آن شك كردى ، يقين خودت را با شكّت نقض مكن . و يا بگويد : بيّنه ، در موضوعات خارجى حجّيت دارد . ولى در مورد شبهات حكميه نمىتواند - مثلًا - « لا تنقض اليقين بالشك » را در اختيار مقلّد قرار دهد ، زيرا كسى مىتواند از « لا تنقض » حكمى مثل وجوب نماز جمعه را استفاده كند كه تمام روايات پيرامون نماز جمعه را بررسى كرده باشد و نتواند حكم نماز جمعه را - نفياً و اثباتاً - از اين روايات برداشت كند و وجوب نماز جمعه براى او مشكوك البقاء باقى بماند . و بديهى است كه مقلّد از عهدهء چنين چيزى برنمىآيد . « 2 » \r\n\r\n","description":"","footnote":" ( 1 ) - اين فرق را محقق نائينى رحمه الله به تبعيت از شيخ انصارى رحمه الله - در آنجا كه مرحوم شيخ بحث مىكند آيا استصحاب جزء قواعد فقهى است يا جزء مسائل اصولى ؟ - ذكر كرده است .  ( 2 ) - فوائد الاصول ، ج 4 ، ص 308 - 310 و أجود التقريرات ، ج 2 ، ص 344 و 345 ","page_name":" 185 ","page_number":185},
  {"content":"\r\n\r\n\r\nاشكال بر كلام مرحوم نائينى\r\nآيت‌اللَّه خويى « دام ظلّه » در مقام اشكال بر كلام مرحوم نائينى فرموده است : « 1 »  آنچه محقّق نائينى رحمه الله در رابطه با مسائل اصولى بيان فرمود قابل قبول است و نتيجهء مسألهء اصولى فقط در اختيار مجتهد است و نمىتوان آن را در اختيار مقلّد قرار داد ولى آنچه در رابطه با قواعد فقهى فرمود ، قابل قبول نيست زيرا بعضى از قواعد فقهى وجود دارند كه نمىتوان نتيجهء آنها را در اختيار مقلّد قرار داد ، مثلًا مقلّد از كجا بداند بيع از عقودى است كه صحيح آن ضمان‌آور است ؟ بعضى از عقود نيز محلّ بحث است كه آيا صحيح آنها ضمان‌آور است يا نه ؟ مثل اجاره نسبت به عين مستأجره . پس چگونه مىتوان قاعدهء « ما يضمن » را - كه قاعده‌اى فقهى است - در اختيار مقلّد قرار داد ؟ بنابراين ، اگرچه قاعدهء « ما يضمن » قاعده‌اى فقهى است ولى موردش را بايد مجتهد تعيين كند . و نيز در باب صلح داريم : « الصلح جايز بين المسلمين إلّا ما كان مخالفاً لكتاب اللَّه » يا « غير موافق لكتاب اللَّه » و در باب شرط ضمن معامله داريم :\r\n« المؤمنون عند شروطهم الّا ما كان مخالفاً لكتاب اللَّه » يا « 2 »  « غير موافق لكتاب اللَّه » . بديهى است كه مقلّد نمىتواند موافقت يا مخالفت صلح يا شرط با كتاب اللَّه را تشخيص دهد ، در حالى كه صلح و شرط بدون ترديد از مسائل فقهى مىباشند . ولى تا وقتى مجتهد مورد آنها را مشخص نكند و افراد آنها را بيان نكند براى مقلِّد قابل استفاده نخواهد بود . « 3 » \r\nدر نتيجه نظريهء محقّق نائينى رحمه الله در اين زمينه قابل قبول نيست .\r\n\r\n","description":"","footnote":" ( 1 ) - محقّق نائينى رحمه الله اين كلام را از شيخ انصارى رحمه الله گرفته است ولى آيت اللَّه خويى اشاره‌اى به اين نكته نكرده است .  ( 2 ) - ترديد به جهت اختلاف تعبيرات است . رجوع شود به : وسائل الشيعة ، ج 12 ، ص 353 ( باب 6 من أبواب الخيار ) و نيز رجوع شود به : المكاسب للشيخ الأنصاري ، ص 277 و 278  ( 3 ) - محاضرات في أُصول الفقه ، ج 1 ، ص 10 و 11 ","page_name":" 186 ","page_number":186},
  {"content":"\r\n\r\n\r\nنظريهء دوّم ( نظريهء آيت‌اللَّه خويى « دام ظلّه » )\r\nآيت‌اللَّه خويى « دام ظلّه » در رابطه با تمايز قاعده فقهى از مسألهء اصولى مىفرمايد : در مسألهء اصولى ، عنوانِ استنباطْ مطرح است ولى در قاعدهء فقهى ، عنوانِ تطبيق مطرح است هرچند قاعدهء فقهى در رابطه با حكم كلّى باشد . « 1 »  يادآورى مىشود كه ايشان در ارتباط با « استنباط » فرمود : از ويژگىهاى استنباط اين است كه « مستنبَط » و « مستنبَط منه » بايد مغايرت داشته باشند و مسألهء كلّى و فرد و جنس و نوع نباشد زيرا عنوان اين‌گونه موارد ، « تطبيق » است نه « استنباط » .\r\n\r\nاشكال بر نظريهء آيت‌اللَّه خويى « دام ظلّه »\r\nدر بعضى از مواردِ قواعد فقهى ، مسألهء استنباط مطرح است ، مثلًا اگر در طهارت و نجاست الكل - به صورت كلّى - شك كنيم ، و دليلى بر طهارت يا نجاست آن نداشته باشيم ، قاعدهء طهارت جارى مىشود ، درحالىكه قاعدهء طهارت از قواعد فقهيه است و در اينجا براى استنباط به كار برده شده است . و اگر از ما سؤال شود : طهارت الكل را از كجا استنباط كرديد ؟ مىتوانيم پاسخ دهيم : از راه قاعدهء طهارت . پاسخ اشكال : اين اشكال به ايشان وارد نيست زيرا : اوّلًا : ما قبول نداريم كه قاعدهء طهارت قاعدهء فقهى باشد ، چه فرقى بين اين قاعده و قاعدهء حلّيت وجود دارد ؟ اين دو داراى يك حكم مىباشند و يا بايد هر دو را قاعده اصولى بدانيم و يا هر دو را قاعدهء فقهى به حساب آوريم . و چون اصوليون قاعدهء حلّيت را قاعدهء اصولى مىدانند پس قاعده طهارت نيز قاعدهء اصولى است .\r\nثانياً : تطبيق قاعدهء طهارت بر الكل ، با تطبيق قاعده « ما يضمن » بر بيع فاسد ، فرقى ندارد و در هر دو ، تطبيق بر مصداق تحقّق دارد ، زيرا وقتى دليلى بر نجاست و طهارت الكل پيدا نكرديم مصداق « شيءٌ شكّ في طهارته و نجاسته » مىشود ، البته\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 8 - 10 ","page_name":" 187 ","page_number":187},
  {"content":"\r\n\r\nمصداقِ نوعىِ اين عنوان نه مصداق فردى آن ، يعنى نوعى است كه زير پوشش جنس است . پس عنوان « تطبيق » وجود دارد نه « استنباط » ، اگرچه حكم مربوط به الكل ، حكم كلّى است .\r\n\r\nنظريهء سوّم ممكن است گفته شود : « قواعد اصولى ، قواعدى است كه در اكثر ابواب فقه مورد استفاده قرار مىگيرد ولى قاعده فقهى ، منحصر به ابواب خاص است ،\r\nمثلا قاعدهء « ما يضمن » فقط در عقود معاوضى جريان دارد و در نكاح و ميراث و . . . جارى نمىشود ، به‌خلاف استصحاب كه در تمام ابواب فقه جريان دارد .\r\n\r\nبررسى نظريهء فوق\r\nلازمهء پذيرفتن نظريهء فوق اين است كه قاعدهء طهارت و قاعدهء حليت از قواعد فقهى باشند ، چون قاعده طهارت ، فقط در باب طهارت و نجاست مطرح است و قاعدهء حلّيت نيز فقط در مسألهء دوران بين حرمت و حلّيت مطرح است و همان گونه كه ما اشاره كرديم اين دو از قواعد اصولى مىباشند .\r\n\r\nنظريهء چهارم ( نظريهء امام خمينى « دام ظلّه » )\r\nاز بيانات امام خمينى « دام ظلّه » كه در تعريف علم اصول فرمود ، استفاده مىشود كه فرق بين قاعدهء اصولى و قاعدهء فقهى در آليت و استقلاليت است . قاعده اصولى جنبهء آليت دارد و قاعدهء فقهى جنبهء استقلاليت .\r\nقاعدهء فقهى اگرچه كلّى باشد و كلّيت آن به‌صورت جنس بوده كه انواعى تحت آن واقع شده باشند ولى در عين حال داراى استقلال بوده و مقصود بالأصالة مىباشد .\r\nقاعدهء « ما يضمن » خودش داراى استقلال است و لازم نيست به انواع آن نظر كنيم . امّا قاعدهء اصولى - مثل « لا تنقض اليقين بالشك » و « خبر الواحد حجّة » و « ظواهر\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nالكتاب حجّة » - اگرچه حكم الهى است ولى داراى استقلال نبوده و براى دست‌يابى به احكام ديگر مورد استفاده قرار مىگيرد . مثلًا مسئله « خبر الواحد حجّة » براى اين است كه اگر خبر واحدى داشته باشيم كه حكم نماز جمعه را بيان مىكند ، از آن خبر حكم نماز جمعه را استفاده كنيم . « 1 » \r\n\r\nبررسى نظريه امام خمينى « دام ظلّه »\r\nنظريهء ايشان بهترين نظريات در رابطه با ملاك تمايز بين مسألهء اصولى و قاعدهء فقهى است ، زيرا لازمهء نظريهء فوق اين است كه مباحث اصول عمليه‌اى كه در شبهات موضوعيه جارى مىشوند نيز از مباحث علم اصول به حساب آيند . و ما مىبينيم تمام مباحث شبههء موضوعيه در علم اصول مطرح شده و خروج آنها از علم اصول ، مشكل است . چگونه مىتوان ملتزم شد استصحاب جارى در شبهات حكميه ، جزء مباحث اصول و استصحاب جارى در شبهات موضوعيه خارج از مباحث اصول است ؟ ولى درعين‌حال ، نظريهء ايشان خالى از اشكال نيست ، زيرا بر اساس اين نظريه بايد أصالة الحلّية و أصالة الطهارة را از علم اصول خارج بدانيم ، چون اين‌ها داراى جنبهء استقلالى مىباشند و تطبيق آنها بر مواردشان ، تطبيق كلّى بر فرد است و نمىتوان در آنها عنوان آليت درنظر گرفت . در حالى كه أصالة الحلّية در علم اصول مطرح شده است .\r\nالبته أصالة الطهارة در اصول مطرح نشده ، آن‌هم به جهت مسلّم بودن و قلّت مباحث آن ، نه به جهت اينكه مسألهء اصولى نيست .\r\nنتيجهء بحث در تمايز بين قاعدهء فقهى از مسألهء اصولى اگرچه نظريهء امام خمينى « دام ظلّه » نيز داراى اشكال بود ولى با توجّه به اين كه اشكال نظريهء ايشان كمتر از اشكال نظريات ديگر بود ما همين نظريه را اختيار مىكنيم .\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 51 و 52 و تهذيب الاصول ، ج 1 ، ص 11 ","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n\r\nامر دوّم : وضع\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\n\r\nمسألهء اوّل كيفيت ارتباط بين الفاظ و معانى\r\nبدون شك ، در هر لغتى بين الفاظ و معانى ارتباط وجود دارد به نحوى كه انسان از لفظْ انتقال به معنا پيدا مىكند . ولى آيا ارتباط موجود به چه كيفيتى است ؟ در اين زمينه دو قول وجود دارد . عدّه‌اى آن را ذاتى و عدّه‌اى مربوط به وضع مىدانند .\r\n\r\nنظريّهء اوّل ( ارتباط بين لفظ و معنا ذاتى است )\r\nقائلين به اين قول ، ادلّه‌اى براى نفى مدخليّت وضع اقامه كرده‌اند و معتقدند با نفى وضع ، خواه‌ناخواه ارتباط ذاتى ثابت مىشود . قبل از وارد شدن به بحث ، تذكر اين نكته لازم است كه قائلين به اين قول ، اگرچه مدّعايشان اعمّ است ولى در اعلام شخصيّه نمىتوانند قائل به ارتباط ذاتى شوند ، زيرا ما بالوجدان مىبينيم كه تا وقتى براى فرزند اسم‌گذارى نشود ، بدون اسم خواهد بود .\r\nبنابراين كلام اينان تنها در محدودهء الفاظِ دالّ بر مفاهيم كلّى ، قابل بحث است .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبه‌هرحال ، از كلام اينان چيزى كه موضوع بحث را مشخص كند بدست نمىآيد ، هرچند نظريهء آنان - درهرصورت - مردود است و ما به‌زودى ادلّهء بطلان اين نظريه را بيان خواهيم كرد . « 1 » \r\n\r\nمراد از ارتباط ذاتى چيست ؟\r\nدر اين كه مراد از ارتباط ذاتى چيست ؟ دو احتمال وجود دارد : يكى اين كه مقصود ، ارتباط بين علت و معلول باشد و ديگر اينكه مراد ، اقتضاء باشد و اقتضاء ، مرحله‌اى از ارتباط است كه به علّيت تامّه نمىرسد . و درهرصورت ، ممكن است مراد از معنا واقعيت معنا باشد ، مثلًا ماء يعنى واقعيت آب ، و ممكن است مراد ، انتقال مستمع به معنا باشد . بنابراين ، ارتباط ذاتى بين لفظ و معنا داراى چهار احتمال است : احتمال اوّل : اگر مقصود از ارتباط ذاتى ، علّيت تامّه و مقصود از معنا ، واقعيت معنا باشد بايد الفاظ ، علتِ ايجادكنندهء حقيقتِ معنا باشند ، يعنى مثلًا لفظ « ماء » ايجادكنندهء حقيقتِ « آب » باشد ، همان گونه كه « نار » علت موجدهء « حرارت » است . و بطلان اين مطلب واضح است . احتمال دوّم : اگر مقصود از ارتباط ذاتى ، اقتضاء و مقصود از معنا ، واقعيت معنا باشد اين نيز بطلانش واضح است و همان گونه كه لفظ « ماء » ايجادكنندهء حقيقتِ « آب » به نحو علّيت تامّه نيست ايجادكنندهء آن به نحو اقتضاء - يعنى علّيت ناقصه - نيز نمىتواند باشد ، زيرا ما مىبينيم الفاظ ، بعد از معانى تحقّق پيدا مىكنند . مثلًا مخترع ، ابتدا چيزى را اختراع مىكند و بعد نام‌گذارى مىكند و اگر ادّعاى اينان شامل اعلام\r\nشخصيّه هم بشود كه مسئله روشن است زيرا فرزند ، ابتدا متولّد مىشود و سپس\r\n\r\n","description":"","footnote":" ( 1 ) - گفته مىشود : اخيراً در غرب فلسفه‌اى به نام « فلسفهء الفاظ » پايه‌ريزى شده و مسائل را از روى ريشه‌يابى الفاظ ، مورد بحث قرار مىدهد ، و اين گويا ناشى از توهّم ارتباط ذاتى بين الفاظ و معانى است . ","page_name":" 194 ","page_number":194},
  {"content":"\r\n\r\nنام‌گذارى مىشود و اين‌گونه نيست كه نام‌گذارى قبل از تحقّق شىء وجود پيدا كند به‌نحوىكه نام‌گذارى ، در تحقّق شىء دخالت داشته باشد و علت براى تحقّق شىء باشد - و لو به نحو اقتضاء - به‌طورى كه اگر نام‌گذارى نباشد شىء تحقّق پيدا نكند . احتمال سوّم : اگر مقصود از ارتباط ذاتى ، علّيت و مراد از معنا ، انتقال مستمع به معنا باشد و بگوييم : لفظ ، علت تامّه براى انتقال مستمع به معناست بايد هر انسانى به معانى تمام لغات در جهان آگاه باشد و با شنيدن لفظ - كه علّت تامّه‌اى براى انتقال مستمع به معناست - مستمع معناى آن را بفهمد و بطلان اين احتمال نيز واضح است . احتمال چهارم : اگر مقصود از ارتباط ذاتى ، اقتضاء بوده و مراد از معنا ، انتقال مستمع به معنا باشد ، يعنى الفاظ ، اقتضاى انتقال به معنا را دارند هرچند انتقال به معنا داراى شرايط ديگرى - چون تعلّم - مىباشد ولى اصل اقتضاء ( علّيت ناقصه ) وجود دارد . اين احتمال ، از نظر مقام ثبوت ، ممكن است ولى از نظر مقام اثبات ، دليلى براى آن اقامه نشده است . قائلين به ارتباط ذاتى با نفى مسألهء وضع نتيجه گرفته‌اند كه ارتباط بين لفظ و معنا ارتباط ذاتى است . احتمال چهارم نيز - مانند سه احتمال ديگر - باطل است زيرا : اوّلًا : در جاى خود ثابت شده است كه خداوند متعال از جميع جهات بسيط بوده و تركّب در ذات پاك حضرتش قابل تصوّر نيست ولى با وجود اين مىبينيم - حتى در لغت واحد - چه رسد به لغات مختلف - الفاظ مختلفى كه هيچ جهت اشتراكى با يكديگر ندارند ، از اين ذات حكايت مىكنند . حال اگر بين لفظ و معنا ارتباط ذاتى - و لو به نحو اقتضاء - وجود داشته باشد بايد در ذات بسيط حضرت حق دو جهت وجود داشته باشد كه يك جهت آن ارتباط ذاتى با لفظ « اللَّه » و يك جهت ارتباط ذاتى با لفظ « خدا » دارد .\r\nدر حالى كه در مورد خداوند دو جهت تصوّر نمىشود . زيرا خداوند بسيط است و تركيب و تجزيه‌اى در خداوند وجود ندارد . اين مطلب را امام خمينى « دام ظلّه » بيان كرده است . « 1 » \r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 56 و تهذيب الاصول ، ج 1 ، ص 14 ","page_name":" 195 ","page_number":195},
  {"content":"\r\n\r\nثانياً : در لغت عرب ، الفاظى وجود دارد كه براى دو معنا يا بيشتر از دو معناى متضاد وضع شده است ، مثل لفظ « قُرء » كه به معناى « طهر » و « حيض » آمده است و كلمهء « جَوْن » كه براى « أسود » و « أبيض » وضع شده است . حال اگر ارتباط ذاتى بين لفظ و معنا را بپذيريم بايد قبول كنيم كه اين‌گونه الفاظ ، اقتضاى دو معناى متضاد را دارند و نيز بايد بين دو معناى ذاتى در متضادين ايجاد علاقه كنيم و اين امر غير ممكن است . اين مطلب را آيت‌اللَّه خويى « دام ظلّه » بيان كرده است . « 1 » \r\n\r\nدليل قائلين به ارتباط ذاتى بين لفظ و معنا\r\nهمان گونه كه اشاره كرديم قائلين به ارتباط ذاتى ، دليلى براى اثبات آن اقامه نكرده‌اند بلكه با نفى مسألهء وضع نتيجه گرفته‌اند كه ارتباط بين لفظ و معنا ذاتى است .\r\nاينان مىگويند : اگر ما در مسألهء ارتباط بين الفاظ و معانى ، پاى وضع را به ميان بياوريم اين سؤال مطرح مىشود كه واضع به چه مناسبتى لفظ « ماء » را براى « آب » وضع كرده است ؟ و مثلًا به‌جاى « ماء » لفظ « نار » را براى اين معنا انتخاب نكرده است ؟ آيا بين لفظ « ماء » و « نار » فرقى وجود دارد ؟ اگر فرقى نيست ، وضع كردن لفظ « ماء » براى « آب » ترجيح بلامرجّح است و چون ترجيح بلامرجّح محال و باطل است پس بايد بگوييم : بين لفظ « ماء » و معناى « آب » ارتباط ذاتى وجود دارد و وضع ، دخالتى در ايجاد ارتباط ندارد . پاسخ دليل فوق اوّلًا : ترجيح بلامرجّح باطل نيست و آنچه ثابت شده اين است كه تحقّق معلول\r\nبدون علّت محال است و از آن اصطلاحاً به « ترجّح بلامرجّح » تعبير مىكنند ، يعنى\r\n\r\n","description":"","footnote":" ( 1 ) - محاضرات فى أُصول الفقه ، ج 1 ، ص 32 و 33 ","page_name":" 196 ","page_number":196},
  {"content":"\r\n\r\nوجود ممكن - اگر معلول باشد - نمىتواند بدون علت باشد و امكان ، مساوق با معلوليت است . ولى ترجيح بلامرجّح فعل انسان است و اشكالى ندارد . مثل اينكه انسان تعداد زيادى از يك كتاب را ملاحظه مىكند و يكى از آنها را انتخاب كرده و خريدارى مىكند ، اين ترجيح بلامرجّح است و استحاله‌اى ندارد . شاهد اين امر وجدان است و دليلى هم بر محال بودن آن اقامه نشده است . ثانياً : برفرض كه قبول كنيم ترجيح بلا مرجّح محال است ، ولى دليلى نداريم كه مرجّح ، ارتباط به علاقهء ذاتى بين لفظ و معنا داشته باشد . بلكه ممكن است مرجّحات ديگرى هم در كار باشد ، مثل اينكه در مقام نام‌گذارى فرزند مرجّحاتى - چون هم‌نام بودن با ائمّه عليهم السلام - را ملاحظه كرده و اسمى براى فرزند انتخاب مىكنيم . در باب وضع هم ممكن است گفته شود : واضع وقتى « آب » را ديده لفظ « ماء » زودتر به ذهنش آمده - اگر واضع بشر باشد - و همان لفظ را براى « آب » وضع كرده است . مثل القابى كه موقع تأسيس شناسنامه درست كردند ، مثلًا از كسى مىپرسيدند :\r\nلقب تو چيست ؟ مىگفت : لقبى ندارم . مىگفتند : به چه چيز علاقه دارى ؟ مثلًا مىگفت :\r\n« به نام مقدّس امام حسين عليه السلام » ، پس لقب او را حسينى مىگذاشتند . بنابراين ، لازم نيست مرجّحْ علاقهء ذاتى بين لفظ و معنا باشد .\r\n\r\nنظريهء دوّم ( ارتباط بين لفظ و معنا ناشى از وضع است )\r\nاز آنچه گفته شد معلوم گرديد كه ارتباط ذاتى بين لفظ و معنا - به هريك از معانى چهارگانه كه در نظر بگيريم - باطل است و ظاهر اين است كه ارتباط بين لفظ و معنا ناشى از وضع است و دليلى هم كه براى نفى وضع مطرح شد دليل درستى نبود .\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n\r\nمسألهء دوّم واضع چه كسى است ؟\r\nدر ارتباط با اينكه « واضع چه كسى است ؟ » نظرياتى وجود دارد : عده‌اى معتقدند : واضع ، خداوند متعال است . و عده‌اى عقيده دارند : واضع ، بشر است . قائلين به قول دوّم ، خود دو دسته‌اند : جماعتى ، واضع را شخص معيّن مىدانند . و جماعتى قائلند : افراد متعددى در وضع دخالت دارند . در اينجا به بررسى نظريات مىپردازيم :\r\n\r\nنظريهء اوّل ( واضع ، خداوند است )\r\nبيشتر اصوليين اهل تسنن و مرحوم نائينى از علماى شيعه ، معتقدند : واضع ، خداوند است . قائلين به اين قول ، براى اثبات مدّعاى خود دو نوع دليل ذكر كرده‌اند : نوع\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nاوّل ، ادلّه‌اى است كه جنبهء اثباتى دارد و نوع دوّم ادلّه‌اى است كه واضع بودن بشر را نفى مىكند ، اگرچه نتيجهء هر دو دسته دليل يك چيز است .\r\n\r\nادلّه براى اثبات اينكه واضع ، خداوند است\r\nمهم‌ترين ادلّه‌اى كه براى اثبات اين مطلب اقامه كرده‌اند دو دليل است :\r\n\r\nدليل اوّل : آيهء شريفهء * ( وَ عَلَّمَ آدَمَ الْأَسْماءَ كُلَّها ) *\r\n ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ  . « 1 »  تقريب استدلال : آيهء شريفه مىفرمايد : خداوند همهء اسم‌ها را به آدم عليه السلام ياد داد . و معلوم است كه قبل از تعليم اسماء بايد وضعى وجود داشته باشد و از جانب خداوند ، هر اسمى براى مسمّاى خود وضع شده باشد ، مثلًا اوّل كلمهء سماء براى آسمان وضع شده باشد و پس از آن خداوند به آدم ياد بدهد . و وجود اسماء ، قبل از تحقّق وضعْ غير ممكن است .\r\nبنابراين قبل از خلقت آدم عليه السلام ، وضع وجود داشته و چون قبل از خلقت آدم ، انسانى وجود نداشته است پس واضع ، خداوند است . پاسخ دليل اوّل : در قسمتى از آيه فرموده است : ثُمَّ عَرَضَهُمْ على الملائكة و ضمير « هُم » براى ذوى العقول است و اين نشان مىدهد كه آنچه در استدلال بيان شده نمىتواند مراد آيه باشد . « هُم » نه تنها « اسماء » نيستند بلكه همهء مسمّيات هم نيستند . مسألهء تعليم اسماء اين‌گونه نبوده است كه مثلًا خداوند به آدم عليه السلام بگويد : اسم اين چيز آسمان است و بعد هم خداوند از ملائكه سؤال كند كه اسم اين چيز چيست ؟ و آنان بگويند : نمىدانيم . مسئله ، به اين صورت نبوده زيرا اوّلًا : از كجا معلوم كه ملائكه نمىدانسته‌اند ؟ ثانياً : برفرض كه نمىدانسته‌اند ، اين مسألهء مهمى نيست كه خداوند موجودى را با آن‌همه مزايا بخواهد براى ملائكه معرفى كند و خليفة اللَّه بودن او را\r\n\r\n","description":"","footnote":" ( 1 ) - البقرة : 31 ","page_name":" 200 ","page_number":200},
  {"content":"\r\n\r\nمطرح كند و خصوصيت علمى چنين موجودى دانستن تعدادى لفظ باشد . اين معنا براى آيه معناى درستى نيست ، و معناى صحيح آيه چيز ديگرى است كه مفسّرين بزرگوار - خصوصاً مرحوم علّامهء طباطبايى - پيرامون آن بحث كرده و نكات دقيقى ذكر كرده‌اند . « 1 » \r\n\r\n","description":"","footnote":" ( 1 ) - ( وَ عَلَّمَ آدَمَ الْاسْماءَ كُلَّها ، ثُمَّ عَرَضَهُمْ . . . ) ، اين جمله اشعار دارد بر اينكه اسماء نامبرده و يا مسمّاهاى آنها موجوداتى زنده و داراى عقل بوده‌اند ، كه در پس پردهء غيب قرار داشته‌اند و به‌همين‌جهت علم به آنها غير آن نحوهء علمى است كه ما به اسماء موجودات داريم ، چون اگر از سنخ علم ما بود ، بايد بعد از آنكه آدم به ملائكه خبر از آن اسماء داد ، ملائكه هم مثل آدم داناى به آن اسماء شده باشند و در داشتن آن علم با او مساوى باشند براى اين كه هرچند در اين صورت آدم به آنان تعليم داده ولى خود آدم هم به تعليم خدا آن را آموخته بود . پس ديگر نبايد آدم اشرف از ملائكه باشد و اصولًا نبايد احترام بيشترى داشته باشد و خدا او را بيشتر گرامى بدارد و اىبسا ملائكه از آدم برترى و شرافت بيشترى مىداشتند .\r\nو نيز اگر علم نامبرده از سنخ علم ما بود ، نبايد ملائكه به صرف اينكه آدم علم به اسماء دارد قانع شده باشند و استدلالشان باطل شود ، در ابطال حجّت ملائكه اين چه استدلالى است كه خدا به يك انسان مثلًا علم لغت بياموزد و آنگاه وى را به رخ ملائكهء مكرّم خود بكشد و به وجود او مباهات كند و او را بر ملائكه برترى دهد ، با اينكه ملائكه آن‌قدر در بندگى او پيش رفته‌اند كه ( لا يَسْبِقُونَهُ بِالقَوْلِ وَ هُمْ بِامْرِهِ يَعمَلُونَ ) يعنى : « از سخن خدا پيشى نمىگيرند و به امر او عمل مىكنند » ( سورهء انبياء ، آيهء 27 ) ، آنگاه به اين بندگان پاك خود بفرمايد : كه اين انسان جانشين من و قابل كرامت من هست و شما نيستيد ؟ آنگاه اضافه كند كه اگر قبول نداريد و اگر راست مىگوئيد كه شايستهء مقام خلافتيد و يا اگر درخواست اين مقام را مىكنيد ، مرا از لغت‌ها و واژه‌هائى كه بعدها انسانها براى خود وضع مىكنند ، تا به وسيلهء آن يكديگر را از منويات خود آگاه سازند ، خبر دهيد . علاوه بر اينكه اصلًا شرافت علم لغت مگر جز براى اين است كه از راه لغت ، هر شنونده‌اى به مقصد درونى و قلبى گوينده پى ببرد ؟ و ملائكه بدون احتياج به لغت و تكلّم و بدون هيچ واسطه‌اى ، اسرار قلبى هركسى را مىدانند ، پس ملائكه يك كمالى ما فوق كمال تكلّم دارند . و سخن كوتاه آنكه معلوم مىشود آنچه آدم از خدا گرفت و آن علمى كه خدا به وى آموخت ، غير آن علمى بود كه ملائكه از آدم آموختند ، علمى كه براى آدم دست داد ، حقيقت علم به اسماء\r\n","page_name":" 201 ","page_number":201},
  {"content":"\r\n\r\n\r\n\r\n","description":"","footnote":"\r\nبود ، كه فراگرفتن آن براى آدم ممكن بود و براى ملائكه ممكن نبود و آدم اگر مستحق و لايق خلافت خدايى شد ، به خاطر همين علم به اسماء بوده ، نه به خاطر خبر دادن از آن و گرنه بعد از خبر دادنش ، ملائكه هم مانند او باخبر شدند ، ديگر جا نداشت كه باز هم بگويند : ما علمى نداريم ، ( سُبْحانَكَ لا عِلْمَ لَنا ، إِلّا مَا عَلَّمْتَنا ) يعنى :\r\n« منزهى تو ، ما جز آنچه تو تعليممان داده‌اى چيزى نمىدانيم » . از آنچه گذشت روشن شد ، كه علم به اسماء آن مسمّيات ، بايد طورى بوده باشد كه از حقايق و اعيان وجودهاى آنها كشف كند ، نه صرف نامها ، كه اهل هر زبانى براى هر چيزى مىگذارند ، پس معلوم شد كه آن مسمّيات و ناميده‌ها كه براى آدم معلوم شد ، حقايقى و موجوداتى خارجى بوده‌اند ، نه چون مفاهيم كه ظرف وجودشان تنها ذهن است و نيز موجوداتى بوده‌اند كه در پس پردهء غيب ، يعنى غيب آسمانها و زمين نهان بوده‌اند و عالم شدن به آن موجودات غيبى ، يعنى آن‌طورى كه هستند ، از يك‌سو تنها براى موجود زمينى ممكن بوده ، نه فرشتگان آسمانى و از سوى ديگر آن علم در خلافت الهيه دخالت داشته است . كلمه ( اسْماء ) در جمله ( وَ عَلَّمَ آدَمَ الْاسْماءَ كُلَّها ) ، از نظر ادبيات ، جمعى است كه الف و لام بر سرش درآمده و چنين جمعى به تصريح اهل ادب افاده عموم مىكند ، علاوه بر اينكه خود آيهء شريفه با كلمهء ( كُلَّها / همه‌اش ) اين عموميت را تأكيد كرده است . در نتيجه مراد به آن ، تمامى اسمائى خواهد بود كه ممكن است نام يك مسمّا واقع بشود ، چون در كلام ، نه قيدى آمده و نه عهدى ، تا بگوئيم مراد ، آن اسماء معهود است . از سوى ديگر كلمهء : ( عَرَضَهُمْ / ايشان را بر ملائكه عرضه كرد ) ، دلالت مىكند بر اين كه هريك از آن اسماء - يعنى مسماى به آن اسماء - موجودى داراى حيات و علم بوده‌اند و در عين اينكه علم و حيات داشته‌اند ، در پس حجاب غيب ، يعنى غيب آسمانها و زمين قرار داشته‌اند . اگرچه اضافه غيب به آسمانها و زمين ، ممكن است در بعضى موارد اضافهء تبعيضى باشد ، و لكن از آنجا كه مقام آيه شريفه مقام اظهار تمام قدرت خداى تعالى و تماميت احاطهء او و عجز ملائكه و نقص ايشان است ، لذا لازم است بگوئيم اضافه نامبرده - مانند اضافه در جملهء خانهء زيد - اضافهء ملكى باشد .\r\nدر نتيجه مىرساند : كه اسماء نامبرده امورى بوده‌اند كه از همهء آسمانها و زمين غايب بوده و به‌كلّى از محيط كون و وجود بيرون بوده‌اند . وقتى اين جهات نامبرده را در نظر بگيريم ، يعنى عموميت اسماء را و اينكه مسمّاهاى به آن اسماء داراى زندگى و علم بوده‌اند و اينكه در غيب آسمانها و زمين قرار داشته‌اند ، آن‌وقت با كمال وضوح و روشنى همان مطلبى از آيات مورد بحث استفاده مىشود ، كه آيهء 21 سورهء حجر : ( وَ انْ مِنْ شَىْءٍ إلا عِندَنا خَزائِنُهُ وَ مَا نُنَزِّلُهُ إِلّا بِقَدَرٍ مَعْلومٍ ) يعنى : « هيچ‌چيز نيست مگر آنكه نزد ما خزينه‌هاى آن هست و ما از آن خزينه‌ها نازل نمىكنيم ، مگر به اندازهء معلوم » ، در صدد بيان آن است . چون خداى سبحان در اين آيه خبر مىدهد به اينكه آنچه از موجودات كه كلمه ( شىء / چيز ) برآن اطلاق بشود و در وَهْم و تصوّر درآيد ، نزد خدا از آن چيز خزينه‌هائى انباشته است ، كه نزد او باقى هستند و تمام شدنى برايشان نيست و به هيچ مقياسى هم قابل سنجش و به هيچ حدى قابل تحديد نيستند و سنجش و تحديد را در مقام و مرتبهء انزال و خلقت مىپذيرند و كثرتى هم كه در اين خزينه‌ها هست ، از جنس كثرت عددى نيست ، چون كثرت عددى ملازم با تقدير و تحديد است ، بلكه كثرت آنها از جهت مرتبه و درجه است . حاصل كلام اين كه : اين موجودات زنده و عاقلى كه خدا بر ملائكه عرضه كرد ، موجوداتى عالى و محفوظ نزد خدا بودند ، كه در پس حجاب‌هاى غيب محجوب بودند و خداوند با خير و بركت آنها هر اسمى را كه نازل كرد ، در عالم نازل كرد و هرچه كه در آسمانها و زمين هست از نور و بهاى آن مشتق شده است و آن موجودات با اينكه بسيار و متعددند ، در عين حال تعدد عددى ندارند ، و اين‌طور نيست كه اشخاص آنها با هم متفاوت باشند ، بلكه كثرت و تعدد آنها از باب مرتبه و درجه است و نزول اسم از ناحيهء آنها نيز به اين نحو نزول است .\r\n( ترجمهء تفسير الميزان ، ج 1 ، ص 180 - 182 ، با اندكى تصرّف ) . ","page_name":" 202 ","page_number":202},
  {"content":"\r\n\r\n\r\nدليل دوّم : آيهء شريفهء وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ\r\n. « 1 » \r\nتقريب استدلال :\r\nآيهء شريفه ، اختلاف زبان‌ها را از نشانه‌هاى خداوند قرار داده است و اگر واضع ، بشر بود و مسألهء وضع ، ربطى به خداوند نداشت وجهى براى آن نبود كه به خداوند نسبت داده شود و از آيات خداوند به حساب آيد ، خصوصاً كه در آيه ، اختلاف الوان را نيز به خداوند نسبت داده و معلوم است كه اختلاف الوان مربوط به خداوند است و به دست بشر نيست بنابراين اختلاف السنه نيز بايد مربوط به خداوند باشد .\r\n\r\n","description":"","footnote":" ( 1 ) - الرّوم : 22 ","page_name":" 203 ","page_number":203},
  {"content":"\r\n\r\nپاسخ دليل دوّم : واضع بودن بشر ، منافاتى با اين ندارد كه اختلاف السنه و الوان را از آيات خداوند بدانيم ، زيرا توانايى وضع لغات توسط خداوند به بشر اعطاء شده است و اين خود از آيات و نشانه‌هاى خداوند است كه موجودى چنين پرقدرت ، خلق كرده كه قادر بر وضع لغات است .\r\n\r\nادلّه‌اى كه واضع بودن بشر را نفى مىكند\r\nمرحوم نائينى دو دليل بر نفى واضع بودن بشر اقامه كرده است : دليل اوّل : مسألهء وضع ، داراى اهمّيتى ويژه است و اساس زندگى انسان‌ها را تشكيل مىدهد ، زيرا انسان‌ها ، مقاصد خود را از راه زبان به يكديگر تفهيم مىكنند .\r\nبه‌همين‌جهت ، مسألهء وضع در تاريخ بشر شايد از مهم‌ترين وقايع باشد . با وجود اين ، در هيچ‌يك از كتاب‌هاى تاريخى روز معينى را به عنوان روز وضع معرفى نكرده‌اند ، و اگر\r\nوضع ، توسط بشر انجام گرفته بود ، تاريخ نبايد چنين مسألهء مهمى را فراموش كند و ذكرى از آن به ميان نياورد . بنابراين واضعْ بشر نيست . دليل دوّم : الفاظ ، از تركيب حروف به‌دست‌مىآيد و كيفيت تركيب حروف ، نامتناهى است و نيز گاهى الفاظ ، از تركيب كلمات به‌وجود مىآيد . بنابراين ، الفاظ ، غير متناهى مىباشند . معانى نيز غير متناهى است زيرا معانى ، محدود به موجودات ممكن نيست بلكه شامل واجب‌الوجود و ممتنع الوجود نيز مىشود و واضح است كه مجموعهء « واجب ، ممكن ، ممتنع » نامتناهى است . بنابراين ، معانى نيز - مانند الفاظ - غير متناهى است . حال با توجّه به اينكه انسان ، محدود و قدرت او نيز محدود است و موجود محدود - هرچند هم متعدّد باشد - نمىتواند الفاظ نامحدود را براى معانى نامحدود وضع كند ، ما ناچاريم مسألهء وضع را در ارتباط با موجودى نامتناهى بدانيم كه آن ذات مقدّس پروردگار است . محقق نائينى رحمه الله در تأييد مطلب فوق مىفرمايد :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاگر واضع ، بشر باشد ، اين سؤال پيش مىآيد كه آيا چگونه الفاظى كه براى معانى وضع كرده بود به ساير افراد بشر منتقل كرد ؟ بديهى است كه انتقال دفعى وضع ميليون‌ها لفظ براى ميليون‌ها معنا ، غيرممكن است . و اگر گفته شود : « انتقال ، تدريجى بوده است » ، اين سؤال مطرح مىشود كه با توجّه به محدود بودن امكانات انسان‌ها در آن زمان ، در مدتى كه وضع الفاظ براى معانى هنوز به مكان‌هاى دور از واضع نرسيده بود آنان چگونه مقاصد خود را به يكديگر تفهيم مىكردند ؟ آيا با اشاره صحبت مىكردند يا با الفاظ ؟ نمىتوان گفت با اشاره مقاصد خود را تفهيم مىكردند و از طرفى با الفاظ هم نمىتوانستند صحبت كنند چون فرض اين است كه هنوز از وضع اطلاع پيدا نكرده‌اند . علاوه بر اين ، مشكل ديگرى در رابطه با خود وضع مطرح است و آن اين است كه آيا واضع وقتى خواست الفاظ را وضع كند چگونه مقاصد خود را به ديگران تفهيم كرد ؟\r\nآيا مثلًا گفت : « أيّها النّاس » ، يا گفت : « وَضَعْتُ » ، يا ليوان آب را به دست گرفت و گفت : « هذا ماءٌ » ؟ در حالى كه فرض اين است هنوز وضعى صورت نگرفته و مخاطبين ، معناى « أيّها النّاس » ، « وضعتُ » » و « هذا » را نمىدانند . و برفرض اينكه وضع به كمك اشاره را بپذيريم ، مشكل ديگرى مطرح است زيرا اشاره در مورد مفاهيم جزئيه است ، مثل اينكه كسى - در حال اشاره كردن به كتاب - به فرزندش بگويد : كتاب را به من بده ، درحالىكه وضع در مورد مفاهيم كلّيه است و نمىتوان با در دست گرفتن ظرفى آب ، لفظ ماء را براى كلّى آن وضع كرد . مرحوم نائينى ، پس از بيان مطالب فوق نتيجه مىگيرد كه واضع خداوند است . سؤال : در مورد خداوند ، دو نوع جعل مطرح است : جعل تكوينى و جعل تشريعى . « 1 » \r\n\r\n","description":"","footnote":" ( 1 ) - جعل تكوينى ، مربوط به مقام خلقت خداوند است . بنابراين ، اطلاق جاعل بر خداوند به اعتبار خالق بودن اوست . و جعل تشريعى ، مربوط به مقام قانون‌گذارى خداوند است كه خداوند براى بشر ، احكام و قوانينى را جعل مىكند . و اطلاق جاعل بر خداوند به اعتبار مشرِّع بودن اوست . ","page_name":" 205 ","page_number":205},
  {"content":"\r\n\r\nآيا مسألهء وضع داخل در كدام‌يك از اين دو نوع جعل است ؟ جواب : محقّق نائينى رحمه الله مىفرمايد : دليلى نداريم كه جعل خداوند منحصر به اين دو نوع باشد ، بلكه مسألهء وضع ، امر جداگانه‌اى است . سؤال : اگر واضع خداوند است ، خداوند چگونه وضع را به مردم انتقال داده است ؟ جواب : محقق نائينى رحمه الله مىفرمايد : در جعل تكوينى ، انتقال معنا ندارد زيرا جاعل و موجِد خود خداوند است . در جعل تشريعى هم خداوند قوانين و مقرّرات را به‌وسيلهء انبياء در اختيار بشر قرار مىدهد . ولى در مورد مسألهء وضع ، سه احتمال مطرح است : 1 - وضع نيز - مانند جعل تشريعى - توسط يكى از انبياء به مردم انتقال داده شده است . 2 - وضع از طريق الهام به مردم فهمانده شده است . « 1 » \r\n3 - ممكن است از الهام بالاتر رفته و بگوييم : مسألهء وضع امرى فطرى است و خداوند ، وضع را مانند توحيد در فطرت و نهاد بشر قرار داده است . الهام ، هميشگى نيست ولى فطرت هميشگى است . « 2 » \r\n\r\nاشكالات كلام مرحوم نائينى\r\nبر كلام مرحوم نائينى اشكالات متعدّدى وارد است : اشكال اوّل : نظر به اينكه اهميت وضع توسّط خداوند ، به مراتب بيش از اهمّيت وضع توسط بشر است ، اگر قرار باشد خداوند الفاظ را براى معانى وضع كرده و توسط يكى از انبياء به بشر ابلاغ كرده باشد ، جاى اين سؤال است كه چرا اين مسألهء با اهمّيت در كتب آسمانى ذكر نگرديده است ؟ و چرا قرآن كريم كه انواع نعمت‌هاى خداوند را بيان مىكند از اين نعمت بزرگ سخنى به ميان نياورده است ؟ بنابراين ، آنچه گفته مىشود كه اگر وضع توسط بشر صورت گرفته است پس چرا تاريخ آن را ثبت و ضبط\r\n\r\n","description":"","footnote":" ( 1 ) - در انسانى كه به او الهام مىشود ، خصوصيات نبى - مثل عصمت - لازم نيست .  ( 2 ) - فوائد الاصول ، ج 1 ، ص 30 و أجود التقريرات ، ج 1 ، ص 11 و 12 ","page_name":" 206 ","page_number":206},
  {"content":"\r\n\r\nنكرده است ؟ اين سؤال در مقابل كسانى كه معتقدند واضع خداوند است و توسط يكى از انبياء به بشر ابلاغ كرده است ، به نحو قوىترى مطرح است . اشكال دوّم : اگر بنا باشد ، خداوند ، مسئله وضع را به انسان‌ها الهام كرده باشد جاى اين سؤال است كه آيا به همهء انسان‌ها - تا روز قيامت - الهام كرده يا به عدّهء خاصى در ابتداى خلقت الهام كرده است ؟ ظاهر كلام محقّق نائينى رحمه الله اين است كه خداوند مسئله وضع را به همهء افراد انسان - از ابتداى خلقت تا روز قيامت - الهام كرده است ، در اين صورت نبايد كسى جاهل به لغات باشد ، بلكه تمام افراد بشر بايد به‌صورت فطرى عالم به لغات باشند و علماى لغت نبايد بر ديگران امتياز داشته باشند . درحالىكه اين‌گونه نيست . و اگر مرحوم نائينى بگويد : مسألهء وضع ، به بشر ابتدائى الهام شده و بقيهء افراد بشر\r\nبايد تعلّم كنند - در كلام مرحوم نائينى اشاره به اين مطلب نيست ولى برفرض كه ايشان بخواهد چنين چيزى بفرمايد - مىگوييم : اگر در عالم يك لغت داشتيم ، مىتوانستيم فرض كنيم كه مسألهء وضع به بشر ابتدائى الهام شده و ديگران در طول تاريخ از راه تعلّم ، آن را فرا گرفته‌اند . ولى با توجّه به اينكه در عالَم ، لغات متعددى وجود دارد چگونه مىتوان چنين چيزى را پذيرفت ؟ آيا مىتوان قبول كرد كه خداوند تمام لغات موجود در عالم را به بشر ابتدائى الهام كرد ؟ اشكال سوّم : ما مىدانيم كه لغات ، متكثّر و متعدّد است و بر اساس كلام مرحوم نائينى بايد وضع در مورد اين لغاتِ متعدّد را به خداوند نسبت دهيم درحالىكه نسبت دادن همهء اين لغات به خداوند مشكل است . توضيح : در رابطه با لغاتِ متعدد يا بايد بگوييم : « هر لغتى توسط يك پيامبر در اختيار مردم قرار داده شده است » ، يا بگوييم : هريك از لغات ، به دسته‌اى از انسان‌هاى ابتدائى الهام شده است . لغت عربى به يك دسته ، لغت فارسى به يك دسته و . . . و يا بگوييم : هريك از لغات ، به صورت فطرى در نهاد دسته‌اى از افراد بشر قرار داده شده است . و يا تبعيض قائل شويم - اگرچه اين مطلب در كلام مرحوم نائينى نيست - و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبگوييم : بعضى از لغات به‌صورت الهام بوده و بعضى از لغات ، به واسطهء پيامبر بوده است . توجيهات فوق براى ما قابل قبول نيست زيرا : بديهى است كه مسألهء وضع براى سهولت تفهيم و تفهّم و انتقال اغراض است .\r\nدرحالىكه تكثّر لغات ، موجب صعوبت تفهيم و تفهّم است و به‌جاى اينكه انسان را به هدف نزديك كند ، او را از هدف دور مىكند . چون اگر همهء مردم دنيا به يك زبان صحبت مىكردند انتقال اغراض به ديگران به آسانى صورت مىگرفت ولى اكنون كه لغات ، متعدّد است انسان‌ها براى انتقال اغراض خود به ديگران بايد ابتدا قسمتى از وقت خود را براى فراگيرى زبان آنان به كار برند و اين خود داراى مشكلاتى است . بايد توجّه داشت كه هرچند اختلاف زبان‌ها براى بشر زيان‌ها و محروميت‌هايى را\r\nبه دنبال داشته است ولى در عين حال از آيات الهى است و نشانهء قدرت خداوند است كه به بشر توانايى داده است كه اين‌همه زبان‌هاى مختلف را به‌وجود آورد . و به تعبير ديگر : اگر يك چيزى آيهء خداوند بود دليل بر اين نيست كه حتماً بايد به نفع انسان‌ها هم باشد بلكه حساب اين دو جداى از يكديگر است . معصيتى كه انسان انجام مىدهد از آيات قدرت خداوند است - كه به بشر چنين نيرو و قدرتى را داده است - ولى در عين حال ، فعل خداوند نيست و به نفع انسان هم نيست . بنابراين ، آيهء شريفهء و مِن آياتِهِ خلقُ السّمَاواتِ و الأرضِ و اختلافُ ألْسِنَتِكُمْ و ألْوانِكُمْ « 1 »  كه اختلاف السنه را از آيات الهى به حساب مىآورد به اين معنا نيست كه اختلاف السنه به نفع بشر است و يا اختلاف السنه ارتباط مستقيم با خداوند دارد و خداوند آن را به‌وجود آورده است . مسألهء اختلاف الوان - كه در آيهء شريفه مطرح شده - نيز از يك بُعدش مانند اختلاف السنه است ، زيرا نمىتوان گفت : اگر سياه‌پوست‌ها سفيدپوست بودند به ضرر آنها بود يا اگر سفيدپوست‌ها سياه‌پوست بودند به ضرر آنها بود . البته از بُعد ديگرش با\r\n\r\n","description":"","footnote":" ( 1 ) - الرّوم : 22 ","page_name":" 208 ","page_number":208},
  {"content":"\r\n\r\nاختلاف السنه فرق دارد زيرا از خارج براى ما معلوم است كه مسألهء اختلاف الوان مربوط به خداوند است .\r\n\r\nنظريهء دوّم ( واضع ، بشر است )\r\nآنچه وجدان برآن دلالت دارد و تاريخ حكايت مىكند اين است كه هم اصل تكثّر لغات و هم توسعهء لغات توسّط بشر صورت گرفته است ، ولى نه يك بشر خاص - مثلًا « يعرب بن قحطان » در مورد لغت عرب - بلكه همهء افراد بشر در اين مسئله سهيم مىباشند . مؤيد اين مطلب اين است كه ما همه‌روزه شاهد پيدا شدن معانى جديد و بىسابقه در مورد اكتشافات مىباشيم و به تبعيّت از آن ، الفاظ جديدى كه توسّط خود مخترعين\r\nو مكتشفين وضع مىشود را مشاهده مىكنيم و در زبان‌هاى ديگر نيز به تناسبِ خود ، لغت ديگرى در برابر آن معنا وضع مىكنند . راز اين مطلب اين است كه وقتى مخترع چيزى را اختراع مىكند براى اشاره به آن و معرفى آن راهى جز وضع ندارد ، بشر نيز وقتى احساس كرد براى سهولت تفهيم و تفهّم نياز به وضع الفاظ براى معانى دارد ، الفاظ را براى معانى وضع كرد ولى در ابتداى امر ، چون معانى محدود بوده الفاظ نيز محدود بوده است . سپس به مرور زمان ، پيدايش معانى جديد ، الفاظ جديدى را طلب كرد و زبانها توسعه پيدا كرد . بنابراين ، واضع شخص خاص نيست بلكه افراد متعددى در مسألهء وضع دخالت دارند . سؤال : مرحوم نائينى اشكالى را در رابطه با كيفيت وضع مطرح كرده و فرمود : اگر معنا جزئى باشد ، وضع ، مشكلى ندارد ، مثل اينكه انسان با اشاره به فرزندى كه تازه متولّد شده او را نام‌گذارى كند ، ولى در معانى كلّيه چگونه مىتواند مثلًا « ماء » را در برابر « كلّى آب » وضع كند ؟ جواب : واضع ، وقتى لفظ « ماء » را براى « آب » وضع مىكند و مثلًا مىگويد : « هذا ماء » ، معلوم نيست كه آيا اين « ماء » براى معناى كلّى وضع شده است يا براى معناى\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nجزئى . سپس وقتى روزهاى ديگر و نسبت به آب‌هاى ديگر لفظ « ماء » را اطلاق مىكند ، معلوم مىشود كه لفظ « ماء » براى مفهوم كلّى وضع شده است و انطباق بر موارد به عنوان فرديّت است . نتيجهء بحث در مورد واضع از آنچه گفته شد معلوم گرديد كه واضع ، بشر است ، آن‌هم نه يك بشر ، بلكه افراد و گروه‌هاى زيادى در مسألهء وضع دخالت دارند و هر گروهى براى خود زبان خاصى را به‌وجود آوردند و مسألهء تعصّب ، نقش زيادى در تكثّر لغات داشته است ، كه نمىخواستند با زبان گروه‌هاى ديگر صحبت كنند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nمسألهء سوّم حقيقت و ماهيت وضع\r\nدر رابطه با حقيقت و ماهيت وضع ، نظرياتى وجود دارد كه در ذيل به بررسى آنها مىپردازيم :\r\n\r\n1 - نظريهء مرحوم محقّق خراسانى\r\nمرحوم آخوند فرموده است : الوضع هو نحو اختصاصِ اللفظ بالمعنى و ارتباطٍ خاصٍ بينهما ناشٍ من تخصيصه به تارة و من كثرة استعماله فيه اخرى و بهذا المعنى صحّ تقسيمه إلى التعييني و التّعيني . « 1 »  يعنى وضع ، يك نحوه اختصاصى است كه لفظ به معنا پيدا مىكند و يك نوع ارتباط خاصّى است كه بين لفظ و معنا محقّق مىشود . اين ارتباط و اختصاص ، گاهى در اثر تخصيص لفظ به معنا و گاهى به جهت كثرت استعمال لفظ در معنا تحقّق پيدا\r\n\r\n","description":"","footnote":" ( 1 ) - كفاية الاصول ، ج 1 ، ص 10 ","page_name":" 211 ","page_number":211},
  {"content":"\r\n\r\nمىكند . و به اين معنا ، تقسيم وضع به تعيينى و تعيّنى صحيح است . توضيح : وضع تعيينى : يعنى واضع به اختيار و انتخاب خود لفظى را براى معنايى وضع كند ، مثل اينكه پدرى براى فرزند خود نامى را انتخاب مىكند . وضع تعيّنى : در صورتى است كه لفظى در معناى مجازى كثرت استعمال داشته باشد به‌گونه‌اى كه دلالت بر معناى مجازى نياز به قرينهء صارفه نداشته باشد و خود لفظ - بدون قرينه - بر معناى مجازى دلالت كند . مرحوم آخوند مىخواهد بفرمايد : ماهيت و حقيقت وضع بر دو قسم است ، مثل اينكه گفته مىشود : الإنسان إمّا كاتب و إمّا غير كاتب ، كه معناى آن اين است كه كاتب و غير كاتب در ماهيت انسانيت مشتركند ، يعنى ماهيت و واقعيت انسان دو قسم دارد .\r\nبنابراين ، وضع تعيّنى هرچند واضع ندارد ولى با وضع تعيينى در ماهيت و حقيقت وضع مشترك است به‌همين‌جهت ما ناچاريم وضع را به‌گونه‌اى تعريف كنيم كه هر دو قسم وضع را شامل شود ، پس مىگوييم : وضع يك نوع اختصاص و ارتباط لفظ به معناست كه اين اختصاص گاهى در اثر تعيين واضع و گاهى در اثر كثرت استعمال - به صورت وضع تعيّنى - تحقّق پيدا مىكند . پس جملهء « و بهذا المعنى صحّ تقسيمه . . . » در عبارت مرحوم آخوند علاوه بر اينكه معناى مطابقى خود را افاده مىكند ، به‌منزلهء تعليلى براى تعريف ايشان نيز مىباشد ، يعنى علت اينكه ما وضع را اين‌گونه تعريف كرديم مسألهء تقسيم وضع به دو قسم تعيينى و تعيّنى است .\r\n\r\nاشكالات كلام مرحوم آخوند\r\nبر كلام مرحوم آخوند دو اشكال مهم وارد است : اشكال اوّل : ما كارى به تقسيم نداريم . شما در تعريف وضع - و بيان حقيقت و ماهيتِ آن - مىگوييد : « الوضع هو نحو اختصاص اللفظ بالمعنى » . « نحو » در اينجا به معناى « نوع » است يعنى « وضع يك نوع ارتباط لفظ به معناست » . اين تعريف داراى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nابهام است زيرا شما بيان نكرده‌ايد كه چه نوع ارتباطى است . مثل اينكه در تعريف انسان گفته شود : « انسان ، نوعى از موجودات عالم است » كه هرچند اين جمله صحيح است ولى تعريف انسان نيست . اشكال دوّم : ما بعد از اينكه ، ذاتى بودن دلالت الفاظ بر معانى را نفى كرديم و گفتيم : « دلالت الفاظ بر معانى ناشى از وضع واضع است » ، آيا اختصاصى كه شما ذكر مىكنيد خود وضع است يا نتيجهء آن ؟ بدون ترديد ارتباط بين لفظ و معنا نتيجهء وضع است نه خود وضع . يعنى بعد از اينكه وضع تحقّق پيدا كرد ارتباطى بين لفظ و معنا ايجاد مىشود . و در واقع ، اين وضع است كه چنين ارتباطى را به‌وجود آورده است ، زيرا ارتباط لفظ و معنا ارتباط ذاتى نيست . و به عبارت ديگر : مورد بحث ما ، وضع به معناى مصدرى - كه عمل واضع است - مىباشد ولى مرحوم آخوند وضع به معناى اسم مصدرى - كه نتيجهء عمل واضع است - را تعريف كرده است و ذكر اين معنا در تعريف ماهيت وضع ، درست نيست . ممكن است كسى بگويد : اگر موضوع بحث ، وضع به معناى مصدرى باشد ، تقسيم وضع به تعيينى و تعيّنى به چه معناست ؟ جواب داده مىشود : ظاهر تقسيم همين است كه شما مىگوييد يعنى مقسَم ، به معناى حقيقى و ماهيتش مورد تقسيم قرار مىگيرد و ما تا وقتى كه قرينه بر خلاف نداشته باشيم اين ظاهر را مىپذيريم ولى در جائى كه قرينه بر خلاف داشته باشيم نمىتوانيم ظاهر را بپذيريم . قرينه اين است كه بگوييم : اطلاق وضع - به معناى مصدرى - در مورد « وضع تعيّنى » مجاز است و اصلًا وضع تعيّنى ، وضع نيست بلكه در اثر كثرت استعمال ، معناى مجازى ، عنوان معناى حقيقى را پيدا مىكند . ولى اين كه هر معناى حقيقى بايد « موضوع له » باشد و عنوان « وضع » در مورد آن صدق كند ، مورد قبول نيست . ممكن است معنايى موضوع له نباشد ولى درعين‌حال ، معناى حقيقىِ لفظ باشد . پس حقيقت بودن ، اعم از وضع است . در نتيجه كلام مرحوم آخوند نمىتواند مورد قبول باشد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\n2 - نظريهء بعض الأعاظم رحمه الله\r\nآيت‌اللَّه خويى « دام ظلّه » نظريهء زير را از بعض الأعاظم رحمه الله نقل كرده است : وضع عبارت از ملازمهء واقعيه‌اى بين لفظ و معناست كه اين ملازمه توسط واضع تحقّق پيدا مىكند . بعض الأعاظم رحمه الله در توضيح تعريف خود مىفرمايد : آوردن قيد « واقعيه » منشأ اين نشود كه كسى بگويد : حال كه كلمهء « واقعيه » به كار برده شده بايد ملازمهء فوق تحت يكى از عناوين « جوهر » يا « عرض » باشد . منظور از قيد « واقعيه » كه در تعريف آورده شده هيچ‌يك از اقسام پنج‌گانهء جوهر و اقسام نه‌گانهء عرض نيست . مقولات خمسهء جواهر عبارتند از : عقل ، نفس ، صورت ، ماده و جسم . و ملازمهء بين لفظ و معنا داخل در هيچ‌يك از اين عناوين نيست . مقولات نه‌گانهء عرضيه هم در يك جهت مشتركند كه اگر بخواهند در خارج ، تحقّق پيدا كنند بايد در ضمن موضوع - يعنى جوهر - تحقّق پيدا كنند . درحالىكه ملازمهء بين لفظ و معنا نياز به موضوع و جوهر ندارد . زيرا دو طرف اين ملازمه ، دو طبيعت است . طبيعى لفظ ، ملازم با طبيعى معناست ، خواه اين دو طبيعت در خارج وجود پيدا كنند يا وجود پيدا نكنند . و خواه اين لفظ در اين معنا استعمال شود يا نشود ، فرق نمىكند . ملازمه بين لفظ و معنا در اثر وضع تحقّق پيدا كرده است و اگر تا قيامت هم اين لفظ در اين معنا استعمال نشود ، ملازمه باقى است . بنابراين ، ملازمهء بين لفظ و معنا نياز به موضوع ندارد . ملازمه يك واقعيت است و خواه كسى لفظ را ايجاد كند يا ايجاد نكند ، فرقى در اين ملازمه نمىكند . سپس مىفرمايد : مطرح كردن اين سخن كه « تمام واقعيات بايد تحت جوهر و عرض باشند » صحيح نيست ، زيرا واقعيت داراى معناى اعمى است . واقعياتى وجود دارند كه ربطى به مسائل جوهر و عرض ندارند . در باب ملازمات ، نوعاً اين‌طور است ، مثلًا ملازمه‌اى كه\r\nبين زوجيت عدد و انقسام به متساويين وجود دارد تحت عنوان هيچ‌كدام از اقسام\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nخمسهء جوهر و اقسام نه‌گانهء عرض نيست ، درحالىكه يك واقعيت مسلّم است . همچنين ملازمهء بين تعدّد آلِهَه و فساد آسمان و زمين كه در آيهء شريفه لو كان فيهما آلهة إلّا اللَّه لفسدتا « 1 »  ذكر شده ، بدون شك داراى واقعيت است ولى داخل در اقسام جوهر و عرض نيست . سپس مىفرمايد : ملازمهء بين لفظ و معنا با ساير ملازمات تفاوت دارد ، اگرچه هر دو داراى واقعيت مىباشند . تفاوت اين است كه ملازمات ديگر ازلى هستند و كسى آنها را به وجود نياورده است « 2 »  ولى ملازمه در وضع ، حدوثى است و به سبب وضع واضع حاصل مىشود . البته از جهت بقاء فرقى بين اين ملازمه و ساير ملازمات نيست و اختلاف فقط در مرحلهء حدوث است . خلاصهء حرف بعض الأعاظم رحمه الله اين است كه ملازمه بين لفظ و معنا داراى واقعيت بوده و مثل ملكيت و زوجيت ، از امور اعتبارى نيست كه حدوث و بقاء آن مربوط به عالم اعتبار باشد . زمانى شارع زوجيت زنى را براى مردى اعتبار مىكند و وقتى طلاق مىدهد ، عدم زوجيت را اعتبار مىكند و با رجوع ، زوجيت را اعتبار مىكند . « 3 » \r\n\r\nاشكالات كلام بعض الأعاظم رحمه الله\r\nدر ارتباط با كلام ايشان سه اشكال مطرح است :\r\nاشكال اوّل : آيت‌اللَّه خويى « دام ظلّه » در اشكال به بعض الأعاظم فرموده است : اگر ملازمه براى همهء افراد - چه عالم به وضع و چه جاهل به آن - باشد ، لازم\r\n\r\n","description":"","footnote":" ( 1 ) - الأنبياء : 22  ( 2 ) - مؤيد اين مطلب اين است كه مرحوم آخوند در بحث ملازمه بين وجوب ذى المقدّمه و وجوب مقدّمه ، وقتى مسألهء اصل را مطرح مىكند مىفرمايد : كسى نگويد : « در مورد شك ، به استصحاب عدم ملازمه تمسك مىكنيم » ، زيرا ملازمه اگر تحقّق داشته باشد ازلى است و الّا تحقّقى ندارد .  ( 3 ) - محاضرات في أُصول الفقه ، ج 1 ، ص 38 و 39 ","page_name":" 215 ","page_number":215},
  {"content":"\r\n\r\nمىآيد كه سماع لفظ و تصوّر آن ، علّت تامّه براى انتقال ذهن به معناى آن باشد . بنابراين ، بايد كسى جاهل به لغات نباشد ، درحالىكه وجود جاهل به لغات از بديهيات است . و اگر ملازمه براى خصوص عالم به وضع باشد ، پس گفته مىشود : اگرچه اين ملازمه ثابت است ولى اين نتيجهء وضع است نه خود وضع . « 1 »  در دورهء قبل ، اين اشكال را به تعبير زير بيان كرديم : اگر ملازمه براى خصوص عالم به وضع باشد « شبه دور » پيش مىآيد ، زيرا معناى « وضعتُ هذا اللفظ بإزاء هذا المعنى » اين مىشود : « جعلتُ بين اللفظ و المعنى ملازمة للعالم بهذا الجعل » و اين مستلزم يك « شبه دور » است چون « العالم بهذا الجعل » در معناى وضع ملاحظه شده است . پاسخ اشكال : اين اشكال را در دورهء قبل پذيرفته بوديم ولى اكنون به‌نظر مىرسد اساس آن باطل است ، زيرا واضع ، لفظ را در برابر معنا وضع كرده و بين لفظ و معنا ايجاد ملازمهء واقعيه مىكند . اين ملازمهء واقعيه را عدّه‌اى مىدانند و عدّه‌اى نمىدانند و مسألهء وضع ، هيچ ارتباطى با عالم و جاهل ندارد . همان گونه كه ملازمهء موجود در آيهء لو كانَ فيهما آلِهَةٌ إلّا اللَّهُ لَفَسَدَتا « 2 »  ملازمه‌اى واقعى بوده و ربطى به عالم و جاهل ندارد . و بر اساس حرف بعض الأعاظم رحمه الله واضع بين لفظ و معنا ايجاد ملازمه كرده است ، حال بعضى عالم به ملازمه مىشوند و بعضى علم پيدا نمىكنند .\r\nولى اين كه ملازمه براى چه كسى است ؟ در باب ملازمه مطرح نيست . اشكال دوّم : در كلام بعض الأعاظم رحمه الله كلمهء « ملازمه » - به معناى اسم مصدرى - ذكر شده نه « إيجاد الملازمة » كه به معناى مصدرى است . و همان ايرادى كه بر كلام\r\nمرحوم آخوند وارد بود بر كلام ايشان نيز وارد است . پاسخ اشكال : ممكن است گفته شود : مراد ايشان از « ملازمه » همان معناى\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 38 و 39  ( 2 ) - الأنبياء : 22 ","page_name":" 216 ","page_number":216},
  {"content":"\r\n\r\nمصدرى - يعنى إيجاد الملازمة - است . اشكال سوّم : در باب ملازمات ، نمىتوان تصوّر كرد كه ملازمه‌اى حدوثاً سابقهء عدم ، و بقاءً واقعيت داشته باشد . به عبارت ديگر : با توجّه به اين كه عمل واضع در مقام حدوث ، امرى اعتبارى است ، نمىتوان تصوّر كرد چنين چيزى در مقام بقاء ، عنوان واقعيت پيدا كند . بلكه يا حدوثاً و بقاءً واقعيت دارد و يا به‌طور كلّى اعتبارى است . مثلًا ملازمهء بين وجوب ذى المقدّمه و وجوب مقدّمه ، داراى واقعيت است ، زيرا عقل حكم به اين ملازمه مىكند و سابقهء عدم ندارد و ازلى است . ولى زوجيت ، امرى اعتبارى و لحظه‌به‌لحظه است . شارع هر لحظه اعتبار زوجيت مىكند بين زن و مرد . بنابراين ، اگر مسألهء وضع ، امرى اعتبارى است ، حدوثاً و بقاءً اعتبارى است و اگر واقعيت دارد ، اوّلًا :\r\nواقعيتْ ازلى است و ثانياً : به اعتبار نمىتوان واقعيتى را درست كرد . در نتيجه كلام بعض الأعاظم رحمه الله قابل قبول نيست .\r\n\r\n3 - نظريهء صاحب منتهى الاصول و جماعتى از اصوليين\r\nصاحب منتهى الاصول « 1 »  و جماعتى از اصوليين وضع را اين‌گونه تعريف كرده‌اند : ماهيت وضع عبارت از ايجاد هو هويت و اتّحاد اعتبارى بين لفظ و معناست . توضيح : معناى « هو هويت » همان چيزى است كه در قضاياى حمليّه به عنوان ملاك حمل مىباشد ، زيرا در قضاياى حمليّهء متداول - مثل « زيدٌ قائمٌ » - آنچه ملاك براى حمل است همين اتّحاد بين موضوع و محمول است . و به عبارت ديگر : بين موضوع و محمول ، هو هويت تحقّق دارد و نسبتى بين « زيد » و « قائم » وجود ندارد . « 2 » \r\nزيرا « قائم » همان « زيد » است و اگر نسبتى وجود داشته باشد ، بين « زيد » و « قيام »\r\n\r\n","description":"","footnote":" ( 1 ) - صاحب منتهى الاصول ، مرحوم سيد حسن بجنوردى از شاگردان محقق عراقى رحمه الله و محقق نائينى رحمه الله است .  ( 2 ) - در بحث‌هاى آينده خواهيم گفت : قضيهء حمليّه گاهى به‌صورت « زيدٌ قائمٌ » و گاهى به‌صورت « زيدٌ له القيام » است و در قضيّهء حمليّه نوع اوّل ، نسبت وجود ندارد . ","page_name":" 217 ","page_number":217},
  {"content":"\r\n\r\nاست نه بين « زيد » و « قائم » . و فرض ما اين است كه محمول در قضيهء حمليّه ، « قائم » است نه « قيام » . بنابراين ، « زيدٌ قائمٌ » به معناى « زيدٌ هو القائمُ » است ، البته بدون درنظر گرفتن معناى حصر ، و « زيدٌ هو القائم » يعنى بين « زيد » و « قائم » اتّحاد و هو هويت تحقّق دارد . هو هويت يعنى : « اين اوست و بين اين دو ، مغايرتى وجود ندارد » . اتّحاد و هو هويت بر دو قسم است : حقيقى و اعتبارى . هو هويت حقيقى : در قضاياى حمليّه كه واقعيتى را حكايت مىكنيد ، هو هويتى كه ملاك حمل است ، هو هويت حقيقى و واقعى است . به‌همين‌جهت بعد از گفتن « زيدٌ قائمٌ » اگر ديدند زيد در خارج ايستاده است و هو هويت واقعيه بين زيد و قائم تحقّق دارد ، قضيّهء حمليّه را « صادقه » مىگويند . و اگر ديدند بين زيد و قائم ، هو هويت تحقّق ندارد ، قضيّهء حمليّه را « كاذبه » مىگويند . بنابراين ، چون در قضاياى حمليّه ، معناى قضيّهء خبريه ، اخبار از واقعيت و اخبار از يك جهت واقعى است ، هوهويتى كه در آنجا ملاك حمل است « هو هويت حقيقى » است . هو هويت اعتبارى و جعلى : اين در صورتى است كه بين موضوع و محمول به حسب واقع ، اتّحادى وجود نداشته باشد بلكه معتبِر ، آن را ايجاد مىكند ، مثل اتّحادى كه بين لفظ و معنا - به عقيدهء اين جماعت - وجود دارد . زيرا لفظ و معنا از دو مقوله‌اند ، معنا گاهى از مقولهء « جوهر » ، و لفظ - به‌عنوان اينكه صوت و كيفيت است - از مقولهء « عرض » مىباشد و اتّحاد حقيقى بين مقولهء جوهرى با مقولهء عرضى معنا ندارد . و اينكه « عرض » در وجود خارجى نياز به « موضوع » و « جوهر » دارد ، به اين معنا نيست كه بين « عرض » و « جوهر » هو هويت و اتّحاد حقيقى وجود دارد . بنابراين ، هو هويت و اتّحاد واقعى بين لفظ و معنا معقول نيست بلكه اتّحاد بين آن دو ، اعتبارى است . امور\r\nاعتبارى هم بين عقلاء وجود دارد و هم در شرع . « 1 » \r\n\r\n","description":"","footnote":" ( 1 ) - در امور اعتباريه ، گاهى بين عقلاء و شرع ، اختلاف وجود دارد مثلًا عقلاء بين زن و مردى زوجيت را اعتبار مىكنند ولى شارع به ملاحظهء شرايطى كه در نظر مىگيرد ، زوجيت را اعتبار نمىكند . و نيز عقلاء در مورد خمر اعتبار ملكيت مىكنند ولى شارع مقدّس ملكيت را اعتبار نمىكند . ","page_name":" 218 ","page_number":218},
  {"content":"\r\n\r\nصاحب منتهى الاصول ، براى توضيح مطلب مىفرمايد : مسائل اعتبارى در روايات ما بسيار است ، مثلًا شارع طواف خانهء خدا را نازل به منزلهء صلاة دانسته و فرموده است : الطواف بالبيت صلاة . « 1 »  به‌همين‌جهت امورى چون طهارت از حدث و خبث كه در صلاة معتبر است در طواف نيز معتبر است . ملاحظه مىشود كه بين صلاة و طواف - حتى از نظر ظاهرى - فرق وجود دارد ولى در مقام اعتبار و تنزيل ، شارع مقدس طواف را نازل به منزلهء صلاة قرار داده است و در عالم اعتبار تشريعى ، بين صلاة و طواف اتّحاد برقرار كرده است . و در روايت ديگر فرموده است : « الفقّاع خمر استصغره الناس » . « 2 »  در اينجا نيز به اعتبار تشريعى ، فقّاع را خمر دانسته و مىفرمايد : « علماى اهل سنّت ، فقّاع را كوچك شمرده و با آن معاملهء خمر نكرده‌اند » . سپس مىفرمايد : در باب حجّيت اماره ، شيخ انصارى رحمه الله معتقد است : معناى حجّيت اماره بنا بر طريقت اين است كه مؤداى اماره نازل به منزلهء واقع قرار داده شده است و به اعتبار شرعى ، با آن معاملهء واقع مىشود و گويا فرقى نيست بين اينكه در لوح محفوظ نوشته شده باشد : « صلاة الجمعة واجبة » يا اينكه زراره روايت صحيحى بر وجوب نماز جمعه نقل كند . سپس مىفرمايد : عقلاء نيز براى خود اعتباراتى دارند . يكى از اين اعتبارات عقلائى مسألهء وضع است . يعنى بين لفظ و معنا يك اتّحاد اعتبارى وجود دارد و به\r\nعبارت ديگر : لفظ ، نازل به منزلهء معناست . صاحب منتهى الاصول براى اثبات مدّعاى خود دو دليل ذكر كرده است : دليل اوّل : وقتى متكلّم ، لفظ را القاء مىكند آنچه به ذهن مخاطب مىآيد ، گويا خود معناست . و در مقام خطاب ، لفظ بما هو لفظ مورد توجّه قرار نمىگيرد و گويا مخاطب\r\n\r\n","description":"","footnote":" ( 2 ) - مستدرك الوسائل ، ج 9 ، ص 410 ( باب 38 من أبواب الطواف ، ح 2 ) .  ( 2 ) - وسائل الشيعة ، ج 17 ، ص 292 ( باب 28 من أبواب الأشربة المحرّمة ، ح 1 ) . ","page_name":" 219 ","page_number":219},
  {"content":"\r\n\r\nفكر مىكند كه معانى يكى پس از ديگرى القاء مىشوند و وساطت لفظ در كار نيست .\r\nاين نوع برخورد با تكلّم ، دليل بر هو هويت است . اگر بين لفظ و معنا اتّحاد و هو هويت نبود ، براى سامع چگونه ممكن بود كه متكلّم را القاءكنندهء معانى ببيند ، در حالى كه متكلّم الفاظ را ايجاد مىكند . دليل دوّم : در مباحث فلسفه و غير آن براى معانى چهار وجود ذكر كرده‌اند : 1 - وجود حقيقى و خارجى . 2 - وجود ذهنى ، يعنى تصوّر معنا و التفات نفس به معنا . 3 - وجود انشائى ، يعنى ايجادكننده ، معنا را در قالب لفظ يا عملى ايجاد مىكند ، مثل انشاء طلب كه با صيغهء افعل ايجاد مىشود . به عبارت ديگر : صيغهء افعل ، به طلبْ وجودِ انشائى مىدهد و غايت مفاد هيئت افعل ، وجود انشائى طلب است . ولى وجود انشائى در همهء مفاهيم وجود ندارد ، مثلًا مفهوم انسان داراى وجود انشائى نيست . 4 - وجود لفظى . ايشان مىفرمايد : اگر بين لفظ و معنا ، هو هويت و اتّحاد اعتبارى تحقّق نداشت چرا « وجود لفظى » را - در رديف ساير اقسام وجود - به‌عنوان يكى از اقسام وجود معنا به حساب مىآوريد ؟ بنابراين ، بايد بگوييم : بين لفظ و معنا ، هو هويت و اتّحاد اعتبارى تحقّق دارد . سپس دو مؤيّد ذكر مىكند : 1 - سرايت كردن حسن و قبح معانى به الفاظ ، مؤيّد وجود هو هويت و اتّحاد اعتبارى بين لفظ و معناست . 2 - مسألهء وضع ، مانند مسألهء استعمال است . و همان گونه كه در مقام استعمال ،\r\nوقتى لفظى در معنايى استعمال مىشود ، لفظ به عنوان آلت براى پى بردن به معنا و فانى در معناست و حساب لفظ و معنا از يكديگر جدا نيست در مورد وضع نيز اين چنين است . « 1 » \r\n\r\n","description":"","footnote":" ( 1 ) - منتهى الاصول ، ج 1 ، ص 15 و 16 ","page_name":" 220 ","page_number":220},
  {"content":"\r\n\r\n\r\nاشكالات نظريهء صاحب منتهى الاصول رحمه الله\r\nاگرچه كلام ايشان داراى نكات جالبى است ولى اشكالاتى برآن وارد است : اشكال اوّل : مسألهء وضع چيزى است كه تا حدودى مورد ابتلاى خود ما نيز مىباشد و ما نيز - در محدودهء خاصى - از جملهء واضعين مىباشيم . مثلًا نام‌گذارى فرزند شعبه‌اى از وضع است و بديهى است كسى كه نامى براى فرزند خود قرار مىدهد هدفش اين است كه لفظى را دالّ بر فرزند و حاكى از او قرار دهد ، و چيزى به عنوان هو هويت براى او مطرح نيست . و همچنين است كسى كه وسيله‌اى اختراع مىكند و نامى براى آن قرار مىدهد . و اصولًا ايجاد هو هويت و اتّحاد بين لفظ و معنا حتّى نزد اهل علم هم مطرح نيست چه رسد به كسى كه از اين‌گونه اصطلاحات هيچ اطلاعى ندارد . ممكن است به ذهن كسى بيايد كه مسألهء وضع در كليات غير از نام‌گذارى در جزئيات - كه مورد ابتلاى ماست - مىباشد . مىگوييم : وجدان حكم مىكند كه در ماهيت وضع ، تفاوتى بين نام‌گذارى فرزند از طرف پدر و وضعِ لفظ « انسان » براى ماهيت « حيوان ناطق » وجود ندارد . تنها تفاوتى كه بين اين دو وجود دارد اين است كه در جزئيات ، وضع خاص و موضوع له خاص و در كليات ، وضع عام و موضوع له عام است . بنابراين مهم‌ترين اشكال نظريهء فوق اين است كه اين نظريه خلاف وجدان است . اشكال دوّم ( اشكال بر دليل اوّل ) : اصل اين سخن كه « مخاطب در مقام استماع ، القاء لفظ را القاء معنا دانسته و با القاء لفظ تصوّر مىكند كه معانى بدون واسطهء الفاظ به\r\nذهن او القاء مىشود » كلام مورد قبولى است ولى علت و ريشهء اين مسئله ، وجود اتّحاد و هو هويت بين لفظ و معنا نيست بلكه اين مسئله به اين جهت است كه الفاظ به عنوان آلت براى رسيدن به معنا هستند و با توجّه به اينكه آنچه در مقام تفهيم و تفهّم ، مقصود بالأصاله است معانى مىباشد به‌همين‌جهت ، مخاطب بعد از شنيدن لفظ ، به‌طور مستقيم متوجّه معنا شده و توجّهى به لفظ ندارد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاشكال سوّم ( اشكال بر دليل دوّم ) : اگرچه دليل دوّم آنان - كه در رابطه با مراتب وجود بود - به حسب ظاهر ، دليل خوبى است ولى با دقت در آن پى مىبريم كه نكته‌اى در آن دليل ، مورد غفلت واقع شده و نه تنها اين دليل به نفع آنان نيست بلكه دليلى بر عليه آنان است و آن نكته اين است : در دليل مذكور ، وجود لفظى را - در رديف وجود حقيقى - از اقسام وجود معنا به حساب آورده‌اند و شكى نيست كه بين انواع و اقسام يك شىء ، نسبت تباين وجود دارد ، مثلًا حيوان داراى انواعى است كه بين آن انواع ، نسبت تباين وجود دارد . بنابراين همان‌طور كه بين وجود خارجى و وجود ذهنى ، تباين محقق است و معقول نيست كه وجود خارجى ، وجود ذهنى و وجود ذهنى ، وجود خارجى شود ، بين وجود حقيقى يا خارجى معنا و وجود لفظى آن نيز مباينت وجود دارد نه اتّحاد و هو هويت كه مستدلّ ادّعا مىكرد . توضيح : اگر گفته شود : « زيدٌ متّحد مع قائم » و « قائم متّحد مع زيد » ، ديگر نمىشود بين زيد و قائم تباين وجود داشته باشد بلكه دايرهء اتّحاد و هو هويت تا جايى است كه اگر گفته شود : « زيدٌ قائمٌ » و سپس گفته شود : « زيدٌ عالمٌ » و زيد در دو قضيه يك شخص باشد ، معناى آن اين است كه هو هويت بين سه چيز تحقّق دارد ، بين زيد و قائم و بين زيد و عالم و بين قائم و عالم ، زيرا ملاك در قضيهء حمليّه ، اتّحاد و هو هويت است و لازمهء هو هويت بين زيد و عالم و بين زيد و قائم اين است كه بين قائم و عالم هم هو هويت باشد . به‌همين‌جهت اگر قضيّهء سوّمى به عنوان نتيجهء اين دو به شكل « العالم قائمٌ » يا « القائم عالم » تشكيل شود ، بدون شك ، صادق است ، چون اين\r\nقضيّه لازمهء وجود هو هويت بين « زيد و قائم » و بين « زيد و عالم » است . هو هويت در عالم اعتبار نيز همانند هو هويت واقعى است و كسى كه بين لفظ و معنا هو هويت و اتّحاد را اعتبار مىكند لوازم و جهاتى كه مربوط به اتّحاد و هو هويت است را نيز اعتبار مىكند و ديگر نمىتواند وجود لفظى معنا را در رديف وجود حقيقى آن به حساب آورد كه منجرّ به تباين ميان آن دو گردد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبنابراين ، دليل مذكور مستلزم نفى هو هويت است و خود اين ، دليلى به نفع ماست . حال با توجّه به مطالب فوق ، جاى اين سؤال است كه تقسيم مذكور در رابطه با وجود چه تقسيمى است ؟ جواب اين است كه تقسيم مذكور داراى نوعى مسامحه است و وجود لفظى را نبايد از اقسام وجود معنا به حساب آورد و برفرض كه چنين تقسيمى مطرح شود ، تقسيم حقيقى نيست ، زيرا وجود لفظى از مقولات عرضى و وجود معنا از مقولات جوهرى است و بين مقولات عرضى و مقولات جوهرى ، تباين وجود دارد . در نتيجه ، تفسيرى كه صاحب منتهى الاصول و جماعتى از اصوليين در مورد حقيقت و ماهيت وضع اختيار كردند ناتمام است .\r\n\r\n4 - نظريهء آيت‌اللَّه خويى « دام ظلّه »\r\nآيت‌اللَّه خويى « دام ظلّه » در تفسير وضع فرموده است : « حقيقت و ماهيت وضع عبارت از تعهد و التزام نفسانى است » . در اينكه تعهد و التزام به چه چيزى مورد نظر است ؟ احتمالاتى وجود دارد كه ذكر آنها مفيد نيست ولى معناى قابل قبول اين است كه بگوييم : تعهد به اينكه وقتى انسان بخواهد معنايى را از راه لفظ تفهيم كند « 1 »  با فلان لفظ خاص آن را تفهيم كند . مثلًا شخصى كه براى\r\nفرزندش نام « زيد » را وضع مىكند متعهّد مىشود كه هرگاه بخواهد فرزندش را صدا بزند يا او را مطرح كند از طريق لفظ زيد باشد . و وقتى انسان به وجدان خود مراجعه كند مىبيند در مسألهء نام‌گذارى چيزى غير از اين نيست . بنابراين ، وقتى پدر در مقام نام‌گذارى فرزندش مىگويد : « جعلت اسم ولدي زيداً » ، اين عبارت ، خودِ وضع نيست بلكه اين جمله ، از حقيقت وضع - كه همان التزام نفسانى\r\n\r\n","description":"","footnote":" ( 1 ) - چون گاهى انسان با وجود اينكه مىتواند معنايى را از طريق لفظ تفهيم كند ولى با اشاره مىفهماند . كه اين خارج از دايرهء تعهّد است . ","page_name":" 223 ","page_number":223},
  {"content":"\r\n\r\nاست - حكايت مىكند . و در اين جهت فرقى بين وضع شخصى با وضع كلّى وجود ندارد . سپس مىفرمايد : بنا بر آنچه گفته شد معلوم مىشود كه واضع در هر لغت ، تمامى افرادى هستند كه با آن لغت تكلّم مىكنند ، زيرا اين تعهّد و التزام در همهء افراد اهل يك لغت وجود دارد ولى جهت اينكه عنوان « واضع » فقط به « واضع اوّل » اطلاق مىشود و به ديگران « مستعمِل » گفته مىشود ، اين است كه واضع اوّل در اين جهت از ديگران سبقت گرفته است و الّا فرقى بين واضع اصطلاحى و مستعملين وجود ندارد و حقيقت وضع - كه عبارت از تعهّد نفسانى است - در مورد همهء آنان وجود دارد . سپس مىفرمايد : معناى مذكور براى وضع ، هيچ‌گونه مخالفتى با معناى لغوى وضع و يا استعمال لفظ وضع در ساير موارد ندارد ، زيرا مراد ما از وضع عبارت از « وضع لفظ براى معنا » است و اين همان معناى لغوى وضع است . چون وضع در لغت به معناى « جعل » و « اقرار » و « تثبيت » چيزى است و واضع در حقيقت با تعهّد نفسانىِ خود ، اين مسئله را تثبيت مىكند كه هرگاه خواست معنايى را از طريق لفظ تفهيم كند ، لفظ مخصوص به آن را تلفّظ كند . در موارد ديگر استعمال وضع نيز مسئله به همين كيفيت است ، مثلًا معناى « وضع قانون » اين است كه قانون‌گذار ، تعهد نفسانى به پياده كردن و تثبيت قانون در سطح جامعه دارد . « 1 » \r\nالبته قبل از آيت اللَّه خويى « دام‌ظلّه » ، بزرگان ديگرى نيز قائل به اين نظريه بوده‌اند و ايشان به تبعيت از آنان ، چنين تفسيرى را اختيار كرده است . « 2 » \r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 44 - 49  ( 2 ) - ظاهراً مراد حضرت استاد « دام‌ظلّه » از « بزرگان ديگر » مرحوم محقق رشتى در « بدائع الأفكار » و مرحوم حائرى در « درر الفوائد » است . رجوع شود به : مناهج الوصول إلى علم الاصول ، ج 1 ، ص 58 ","page_name":" 224 ","page_number":224},
  {"content":"\r\n\r\n\r\nاشكالات كلام آيت‌اللَّه خويى « دام ظلّه »\r\nدر كلام ايشان اشكالاتى وجود دارد كه مانع از پذيرفتن آن مىباشد : اشكال اوّل : كلام ايشان در مورد وضع اعلام شخصيّه قابل قبول نيست ، زيرا ما وقتى به وجدان خود مراجعه مىكنيم مىبينيم كه با وجود پدر ، ديگران هيچ‌گونه حقى براى نام‌گذارى فرزند او ندارند ، و استعمال نام فرزند توسط ديگران ، به تبعيت از پدر مىباشد و نمىتوان گفت : « ديگران نيز تعهّد و التزام نفسانى دارند ولى چون پدر ، قبل از ديگران چنين كارى را انجام داده است به او واضع مىگويند » . بنابراين عنوان تقدّم و تأخّر و اسبقيت در اينجا مطرح نيست ، بلكه اين عنوان مطرح است كه در نظر مردم ، نام‌گذارى حق پدر است و ديگران تابع او هستند . در بقيهء موارد نيز به‌همين‌صورت است . مثلًا مخترع نيز چون حق نام‌گذارى براى اختراع خود را دارد اسمى براى اختراع خود وضع كرده و ديگران از او تبعيّت مىكنند . و اين كه گفته شود : « واضع و مستعمِل ، در حقيقت وضع - يعنى تعهّد نفسانى - مشتركند » ، خلاف وجدان است . در مورد الفاظى كه براى معانى كلّى وضع شده‌اند نيز مسئله به همين كيفيت است ، زيرا اگر - مانند مرحوم نائينى - واضع را خداوند بدانيم ، مىگوييم : خداوند سزاوارتر است كه الفاظ را براى معانى وضع كند و ديگران به عنوان تابع ، الفاظ را استعمال مىكنند ، نه اينكه آنان هم - در رديف خداوند - عنوان واضع پيدا كنند . و اگر واضع را غير خداوند\r\nبدانيم بالاخره يك انسانِ داراى امتياز ، در مقام وضع برآمده و ديگران از او تبعيت كرده‌اند . اگر واضع لغت عرب را « يَعْرب بن قَحْطان » بدانيم ، بدون شك امتيازاتى در اين شخص بوده كه اقتضا مىكرده اگر لفظى را در مقابل معنايى وضع كرد ديگران هم بپذيرند . و اگر شخصى معمولى و بدون امتياز ، لفظى را براى معنايى وضع مىكرد ، ديگران از او تبعيت نمىكردند چون دليلى براى تبعيت آنان وجود نداشت . بنابراين ، واضع ، داراى خصوصيتى است كه او را از ديگران جدا مىكند و اطلاق واضع بر همهء مستعملين ، هم خلاف ارتكاز و هم خلاف واقع است و ما نمىتوانيم\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nملتزم به چنين چيزى بشويم . اشكال دوّم : هنگامى كه واضع مىگويد : « وضعت هذا اللفظ بإزاء هذا المعنى » خود اين عبارت ، ايجادكنندهء وضع است نه اينكه كاشف و حاكى از وضع باشد ، زيرا وضع از امور انشائى است و با لفظ ايجاد مىشود ، همان گونه كه بيع و زوجيّت با نفس كلمهء « بعتُ » و « زوّجتُ » ايجاد مىشود . و اين‌گونه نيست كه جملهء « وضعتُ هذا اللفظ بإزاء هذا المعنى » مانند جملهء خبريّه « زيدٌ قائمٌ » حكايت از واقعيت كند و محكىِّ آن ملاك باشد . در جملهء انشائى نمىتوان چنين چيزى گفت . در مورد جعل قانون نيز مسأله به همين كيفيت است و قانون ، عبارت از خودِ الفاظى است كه بيان مىشود و قانون به نفس الفاظ تحقّق پيدا مىكند نه اينكه قانون عبارت از التزام به پياده شدن معنا در سطح جامعه بوده و لفظ ، كاشف و حاكى از آن باشد . در تشريعيات نيز قانون ، خودِ ( أقيموا الصلاة ) و امثال آن مىباشد نه اينكه ( أقيموا الصلاة ) حكايت از قانون كند . « 1 »  حال كه با گفتن « وضعت هذا اللفظ بإزاء هذا المعنى » ، وضع تحقّق پيدا مىكند ، چگونه مىتوان وضع را به عالم نفسانى مربوط كرد ؟ بنابراين تشبيه وضع به مسألهء جعل قانون ، تشبيه صحيحى نيست .\r\nاشكال سوّم : گذشته از اينكه اطلاق واضع نسبت به مستعمِل ، خلاف وجدان و حقيقت است ، مىتوان گفت : در استعمالات مجازى - كه از نظر كثرت ، بيش از استعمالات حقيقى است - تعهد و التزام نفسانى نه در مورد واضع وجود دارد و نه در مورد مستعمِل ، زيرا برفرض قبول نظريهء ايشان ، تعهد نفسانىِ واضع و مستعمِل ، فقط در مورد معانى حقيقى صادق است و استعمال لفظ در معناى مجازى ، با تعهد نفسانى مغايرت دارد ، زيرا گاهى لفظ ، در معناى حقيقى خود استعمال مىشود و گاهى در معناى مجازى .\r\n\r\n","description":"","footnote":" ( 1 ) - تفصيل اين بحث در باب اوامر مطرح مىگردد . ","page_name":" 226 ","page_number":226},
  {"content":"\r\n\r\n\r\n5 - نظريهء مرحوم محقق اصفهانى\r\nمحقق اصفهانى رحمه الله در مورد حقيقت وضع فرموده است : مسألهء وضع از امور واقعى و حقيقى نيست يعنى داخل در مقولات جوهر و عرض نمىباشد . اگر كسى بخواهد آن را داخل در واقعيات بداند بايد آن را داخل در مقولات عرضيّه بداند ، زيرا همان گونه كه عرض ، چيزى است كه عارض بر معروض مىشود و نياز به موضوع دارد ، وضع نيز به لفظ و معنا نياز دارد . به عبارت ديگر : وضع به عنوان وصفى است كه عارض بر « لفظ » مىگردد و همان گونه كه بياض بر جسمى عارض گرديده و آن جسم به صفت بياض متصف مىشود ، وضع نيز عارض بر لفظ گرديده و آن لفظ به صفت « وضع » متصف مىگردد . محقق اصفهانى رحمه الله مىفرمايد : توهّم اينكه وضع داراى واقعيت عرضى است باطل است . ايشان براى اثبات مدّعاى خود دو دليل اقامه كرده است : دليل اوّل : از ويژگىهاى « عرض » اين است كه در تحقّق وجود خارجىاش نياز به موضوع دارد درحالىكه مسألهء وضع به اين كيفيت نيست . توضيح : وقتى واضع مىگويد : « وضعتُ لفظ الماء بإزاء الجسم السيّال » ، در اينجا موضوعْ « طبيعى لفظ » و موضوع له « طبيعى معنا » مىباشد ، نه « لفظ موجود » و « معناى\r\nموجود » . و به مجرّد گفتن اين جمله - توسط واضع - وضع تحقّق پيدا مىكند و استعمال - كه نتيجه‌اش واقعيت دادن به لفظ و معناست - مقوِّم وضع نيست و خواه كسى لفظ فوق را در معناى مذكور استعمال كند يا استعمال نكند ، وضع تحقّق پيدا مىكند . به عبارت ديگر : در مسألهء وضع ، ارتباط بين لفظ و معنا ثابت است هرچند لفظ ماء تلفّظ نشود و مفهوم آن در ذهن هيچ‌كس ايجاد نشود . درحالىكه اگر وضع مثل بياض و اعراض بود ، همان‌طورى كه واقعيت عرض نمىتواند بدون واقعيت معروض تحقّق پيدا كند بايد در باب وضع نيز تا وقتى لفظ و معنا وجود خارجى پيدا نكرده‌اند ، وضع تحقّق پيدا نكند . ولى ما مىبينيم استعمال و عدم استعمال ، هيچ‌گونه دخالتى در\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nواقعيت وضع ندارند . و از اينجا مىفهميم كه واقعيت وضع ، از مقولات عرضيّه نيست . دليل دوّم : نظر به اينكه امور عرضيه از واقعيات مىباشند ، به سبب اختلاف انظار ، اختلاف پيدا نمىكنند . و اعتبارات متفاوت ، تفاوتى در آنها ايجاد نمىكند ، مثلًا جسمى كه معروضِ بياض است نمىتواند در همان آنْ معروض سواد هم باشد . ولى در باب وضع اين‌گونه نيست ، زيرا اگر بگوييم : « وضع داراى واقعيت عرضيّه است » بايد ملتزم شويم كه الفاظى كه در يك زبان براى معنايى و در زبان ديگر براى معناى ديگر وضع شده‌اند ، معروض دو عرض قرار گرفته‌اند ، مثلًا از نظر لغت عرب ، معروض يك عرض و از نظر زبان فارسى معروض عرض ديگر شده باشند و در امور عرضيه نمىتوان ملتزم به چنين چيزى شد . بله ممكن است جسمى در يك زمان معروض يك عرض و در زمان ديگر معروض عرض ديگر باشد ولى در زمان واحد نمىتوان چنين چيزى را تصوّر كرد . از اينجا معلوم مىگردد كه مسألهء وضع ، غير از مسألهء واقعيات عرضيه است . اشكال : ممكن است وضع را ارتباط و اضافه بين لفظ و معنا بدانيم و بگوييم :\r\nهمان گونه كه اضافه - در مقولهء اضافه - بين دو چيز مطرح است در باب وضع هم اضافه بين لفظ و معنا مطرح است و اضافه يكى از حقايق است . محقق اصفهانى رحمه الله در پاسخ اشكال فوق مىفرمايد :\r\nوجود اضافه بين دو شىء به معناى داخل بودن در مقولهء اضافه نيست ، بلكه مقولهء اضافه داراى محدودهء خاصى است ، مثلًا خداوند متعال عالم به اشياء است و هرجا عالم بود ، معلوم هم هست و علم عبارت از اضافه و ارتباط بين عالم و معلوم است ، درحالىكه عنوان « عالمٌ » در « اللَّه تعالى عالمٌ » داخل در مقولهء اضافه نيست ، زيرا عناوين جوهر و عرض مربوط به ممكن الوجود است و در مورد خداوند متعال راه ندارد . ايشان سپس نتيجه مىگيرد كه مسألهء وضع ، امرى اعتبارى است همانند امور اعتباريه‌اى كه نزد شرع و عقلاء وجود دارد ، مثلًا در بيع ، بايع به مشترى مىگويد : بعتك هذه الدار ، و مشترى مىگويد : قبلت . به دنبال اين عقد ، عقلاء و شارع ، ملكيت مشترى\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nنسبت به خانه و ملكيت بايع نسبت به ثمن را اعتبار مىكنند . بنابراين نقش بايع و مشترى در ايجاد اعتبار ملكيت ، نقش تسبيبى است يعنى توسط آنان زمينهء اعتبار فراهم مىشود و اعتبار مستقيم توسط شارع و عقلاء صورت مىگيرد . و همچنين در مورد زوجيت ، البته با اختلافى كه بين شارع و عقلاء در اين موارد وجود دارد . بديهى است كه ملكيت و زوجيت از امور واقعيه نيست يعنى با ايجاد ملكيت و زوجيت ، تحوّل و تكوينى در طرفين ايجاد نمىشود بلكه در اين‌ها فقط جنبهء اعتبار وجود دارد . و حتّى واقعيت ذهنيه‌اى كه براى بعضى از امور وجود دارد ، براى امور اعتباريه وجود ندارد . مثلًا با تصوّر انسان در ذهن ، كلّيتى بر مفهوم آن عارض مىشود و اين كلّيت ، واقعيت ذهنيه دارد . ولى در امور اعتباريه حتى اين درجه از واقعيت هم وجود ندارد . سپس مىفرمايند : « مسألهء وضع نيز از امور اعتباريه است ، زيرا در باب وضع ، بين لفظ و معنا ارتباط واقعى وجود ندارد بلكه واضع ، ارتباطى را بين لفظ و معنا اعتبار مىكند . قبل از اينكه پدر براى فرزندش اسمى وضع كند هيچ ارتباط واقعى بين فرزند و آن نام وجود نداشته است ، بلكه پدر - با فكر و مشورت - اسمى براى فرزندش انتخاب مىكند و با نام‌گذارى ، يك ارتباط اعتبارى بين نام و فرزند تحقّق پيدا مىكند . البته اعتبار ملكيت و زوجيت به دست شارع است ولى در باب وضع مربوط به واضع است » .\r\nسپس ايشان دو تشبيه مطرح مىكند كه يكى از آنها قابل قبول و ديگرى داراى اشكال است . 1 - در مورد نام‌گذارى گاهى از اشاره استفاده مىشود . اشاره ، امرى اعتبارى است كه عقلاء آن را اعتبار كرده‌اند و داراى واقعيت نيست . واقعيت اين است كه مثلًا زيد نشسته و شما هم به طرف او اشاره كرده‌ايد ولى اينكه مشاراليه به انگشت ، عبارت از كسى است كه شما قصد داريد او را مشخص كنيد ، اين يك امر اعتبارى است كه عقلاء آن را اعتبار كرده‌اند و رايج شده است ، به‌همين‌جهت اشاره‌ها بين ملت‌ها فرق دارد زيرا نحوهء اعتبار آنها فرق دارد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمحقق اصفهانى رحمه الله مىفرمايد : لفظ هم همين‌طور است يعنى ارتباط آن با معنا واقعيت ندارد بلكه مجرّد اعتبار است بر اينكه با ذكر اين لفظ ، اين معنا ، مراد متكلّم است ، و در اين جهت ، بين لفظ و اشاره فرقى نيست . 2 - مسألهء وضع در باب الفاظ ، مانند مسألهء دوالّ و علاماتى است كه در جاده براى نشان دادن تمام شدن فرسخ قرار مىدهند . و همان‌طور كه دوالّ دلالت مىكند بر اينكه اين مكان ، رأس فرسخ است ، لفظ هم بر معنا دلالت مىكند . بنابراين ، از جهت دلالت ، فرقى بين اين دو وجود ندارد . تنها تفاوت بين وضع الفاظ و وضع دوالّ ، اين است كه وضع در باب دوالّ از امور واقعيه است زيرا ما به چشم خود مىبينيم كه اين علامت در اين مكان وضع شده است ولى وضع در مورد الفاظ ، اعتبارى است و واقعيتى دربارهء حقيقت وضع مطرح نيست . « 1 » \r\n\r\nبررسى كلام مرحوم اصفهانى\r\nكلام مرحوم اصفهانى در ارتباط با وضع مورد قبول است ولى دو اشكال به ايشان وارد شده كه يكى قابل جواب است و ديگرى مربوط به تنظيرى است كه بيان كردند و\r\nخدشه‌اى به اصل استدلال ايشان وارد نمىكند . اشكال اوّل : مطالب مذكور در مورد وضع ، مطالب دقيقى است كه عرف به آنها توجّه ندارد . پاسخ اشكال : دقيق بودن ، به لحاظ اصطلاحاتى است كه در آن به كار رفته است و اگر اصطلاحاتى چون واقعيات عرضيّه و غيره را كنار بزنيم ، عرف به‌خوبى اين معنا را درك مىكند ، زيرا عرف نمىخواهد با نام‌گذارى ، ارتباطى واقعى بين اسم و مسمّى ايجاد كند . عمل عرف چيزى است كه از آن به امر اعتبارى تعبير مىشود ، اگرچه عرف آن را نداند . در باب بيع نيز اگرچه عرف ، معناى امور اعتباريه و امور واقعيه را نمىداند\r\n\r\n","description":"","footnote":" ( 1 ) - نهاية الدراية ، ج 1 ، ص 20 - 24 ","page_name":" 230 ","page_number":230},
  {"content":"\r\n\r\nولى بدون شك مىداند كه با گفتن « بعتُ » و « قبلتُ » مشترى مالك خانه و بايع مالك ثمن مىگردد . بنابراين ، دانستن خصوصيات ، لازم نيست و در باب وضع هم ، اگرچه عرف اصطلاحات مذكور را نمىداند ولى جهتِ مورد نظر در ذهنش ارتكاز دارد . اشكال دوّم : تنظيرى كه ايشان در رابطه با دوالّ مطرح كرد بسيار شگفت‌آور است ، زيرا در باب دوالّ سه عنوان وجود دارد : 1 - علامت نصب شده در مكان كه از آن به « موضوع » تعبير مىكنند . 2 - مكانى كه دالّ در آن وضع شده كه از آن به « موضوع عليه » تعبير مىكنند . 3 - هدفى كه وضع براى آن انجام گرفته - مثل نشان دادن اوّل فرسخ و غيره - كه از آن به « موضوع له » تعبير مىكنند . ولى در باب الفاظ و معانى دو عنوان وجود دارد : 1 - لفظ كه از آن به « موضوع » تعبير مىشود . 2 - معنا كه از آن به « موضوع له » تعبير مىشود . حال جاى اين سؤال است كه ايشان « موضوع له » در باب الفاظ را در كدام‌يك از عناوين سه‌گانه - كه در دوالّ حقيقى وجود دارد - قرار مىدهد ؟ ظاهر اين است كه مىخواهد بفرمايد : « موضوع له » در باب الفاظ ، مانند « موضوع عليه » در باب دوالّ است . به‌همين‌جهت آيت‌اللَّه خويى « دام ظلّه » به ايشان\r\nاشكال كرده و فرموده است : لازمهء تنظير شما اين است كه در باب الفاظ و معانى به جاى « موضوع له » عنوان « موضوع عليه » را به كار ببريم . « 1 »  ولى واقع مسئله اين نيست بلكه « موضوع له » در باب الفاظ و معانى ، همان « موضوع له » در باب دوالّ است نه مكانى كه علامت در آن قرار داده شده است . مراد از موضوع له در باب دوالّ اين است كه عابرين متوجّه شوند مثلًا اينجا اوّل فرسخ است و اوّل فرسخ محسوس نيست .\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 44 ","page_name":" 231 ","page_number":231},
  {"content":"\r\n\r\nواقعيت اين است كه معانى در باب وضع ، به جاى محلّى كه دوالّ در آن قرار گرفته ، قرار داده نشده است ، بلكه به‌جاى « كون هذا رأس الفرسخ » كه عنوان سوم در باب دوالّ است قرار گرفته است ، يعنى موضوع له در باب الفاظ و معانى همان موضوع له در باب دوالّ است . در اين صورت ، فرقى كه محقق اصفهانى رحمه الله فرمود كه « وضع در باب دوالّ ، حقيقى و در باب الفاظ ، اعتبارى است » ، صحيح نيست ، بلكه هر دو اعتبارى مىباشند ، زيرا در باب دوالّ ، آنچه واقعيت دارد علامت و مكان است و هر دو محسوس مىباشند . امّا اينكه « اين شىء علامت بر اين است كه اين مكان ، رأس فرسخ است » امرى اعتبارى است . ممكن بود اين‌گونه اعتبار نكنند ، بلكه علامت را براى هريك فرسخ و نيم يا بيشتر بگذارند ، همان‌طور كه وقتى با انگشت به‌طرف كسى اشاره مىشود ، « مشاراليه » ما موجود خارجى و داراى واقعيت است ، اشاره به انگشت هم واقعيت دارد ولى اينكه مشاراليه به انگشت عبارت از كسى است كه قصد داريد او را مشخص كنيد ، امرى اعتبارى است . پس در باب وضع و دوالّ ، آنچه در تنظير دخالت دارد حيثيت وضع و دلالت آن است كه اعتبارى مىباشد ولى مكان و علامت ، واقعيت دارند . بنابراين ، اشكال آيت‌اللَّه خويى « دام ظلّه » به مرحوم اصفهانى وارد نيست زيرا معنا در هر دو مورد « موضوع له » است .\r\nنتيجهء بحث در تعريف وضع به‌نظر مىرسد كلام محقق اصفهانى رحمه الله در ارتباط با حقيقت وضع ، كلام خوبى است و وضع ، امرى اعتبارى است كه هيچ شائبه‌اى از حقيقت در آن راه ندارد و اين كلام مورد قبول ما نيز مىباشد . سؤال : اگر وضع را امرى اعتبارى بدانيم آيا تقسيم وضع به تعيينى و تعيّنى تقسيمى حقيقى است يا اينكه وضع ، فقط تعيينى است و وضع تعيّنى داخل در مقولهء وضع نيست ؟ جواب : ما به دو صورت جواب مىدهيم :\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n1 - در بيان نظريهء مرحوم آخوند در مورد وضع ، اشاره كرديم كه علت اينكه مرحوم آخوند وضع را نوعى ارتباط بين لفظ و معنا مىداند ، مسألهء تقسيم وضع به تعيينى و تعيّنى است و ما گفتيم دليلى بر وجود دو قسم براى وضع نداريم . و به عبارت ديگر :\r\nدليلى نداريم كه وضع به معناى حقيقى ، مَقْسَم براى تعيينى و تعيّنى قرار گرفته باشد بلكه محتمل است وضع به معناى اعم از حقيقى و مجازى ، مَقْسَم واقع شده باشد .\r\nبنابراين ، آنچه بنام وضع تعيّنى ناميده مىشود در حقيقتْ وضع نيست . البته خارج بودن « وضع تعيّنى » از حقيقت وضع با حقيقى بودن معنا در مورد آن منافاتى ندارد . به بيان ديگر : ما كه مىگوييم : « وضع تعيّنى از حقيقت وضع خارج است » ، نمىخواهيم بگوييم : « معنا در مورد وضع تعيّنى حقيقى نيست » بلكه اگر لفظى بر اثر كثرت استعمال در معنايى ، به حدّى رسيد كه بدون قرينه برآن معنا دلالت كرد آن معنا براى لفظ ، معنايى حقيقى است ولى حقيقى بودن معنا ملازم با وضع نيست ، يعنى وضع ، اخصّ از حقيقت است . هرجا وضع بود حقيقت هست ولى هرجا حقيقت باشد معلوم نيست وضع باشد ، مثل وضع تعيّنى . بر اساس اين جواب ، اصل وضع تعيّنى از دايرهء وضع خارج است . 2 - مىتوان گفت : اگر كثرت استعمال لفظ در معناى مجازى به حدّى رسيد كه بدون قرينه برآن معنا دلالت كند ، اهل لغت ، نوعى ارتباط و اختصاص بين لفظ و\r\nمعناى مجازى اعتبار مىكنند . بنابراين ، تفاوت وضع تعيينى و تعيّنى در اين است كه در وضع تعيينى ، شخص يا اشخاص معيّن ، ارتباط را لحاظ مىكنند ، ولى در وضع تعيّنى ، اين لحاظ توسط اهل لغت صورت مىگيرد . همان گونه كه در امور اعتباريه مثل ملكيت لازم نيست عقلاء يا شارع ، در يكايك بيع‌هاى انجام‌شده ملكيت را اعتبار كنند بلكه شارع يا عقلاء ضوابطى براى ملكيت قرار مىدهند كه هرجا آن ضوابط وجود داشته باشد ملكيت اعتبار مىشود . بنابراين ، بين اعتبارى بودن وضع و تقسيم آن به دو قسم تعيينى و تعيّنى منافاتى وجود ندارد . و اين تقسيم هم حقيقى است .\r\n\r\n","description":"","footnote":"","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n\r\nمسألهء چهارم تقسيم وضع به اعتبار معناى موضوع له\r\nوضع به اعتبار معناى موضوع له به چهار قسم تقسيم مىشود : 1 - وضع عام موضوع له عام . 2 - وضع خاص موضوع له خاص . 3 - وضع عام موضوع له خاص . 4 - وضع خاص موضوع له عام . در ارتباط با تقسيم فوق در سه مقام بحث مىكنيم : مقام اوّل : معناى اقسام ، مقام دوّم : امكان عقلى و عدم امكان عقلى اقسام . مقام سوّم : وقوع و عدم وقوع هريك از اقسام .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nمقام اوّل معناى اقسام چهارگانهء وضع\r\nهمان گونه كه در تعريف وضع گفته شد ، وضعْ عبارت از نوعى ملازمه و ارتباط بين لفظ و معنا يا نوعى اختصاص بين اين دو است ، به‌گونه‌اى كه در باب وضع ، هريك از لفظ و معنا داراى اصالت مىباشند و واضع در هنگام وضع بايد هريك از لفظ و معنا را به‌طور مستقل ملاحظه كند . لفظ و معنا در باب وضع ، مثل زوجين در باب نكاح و بايع و مشترى و ثمن و مثمن در باب بيع است ، همان گونه كه در باب بيع نمىتوان يك اعتبار ملكى يك‌طرفى محقق ساخت و يا در باب زوجيت نمىتوان اعتبار زوجيّت يك‌طرفى تحقّق داد بلكه بايد هر دو طرف مستقلًا ملاحظه شوند ، در باب وضع نيز واضع بايد هم لفظ و هم معنا را مستقلًا مورد تصوّر و لحاظ قرار دهد . در باب وضع اعلام شخصيّه ، اين معنا روشن است كه انسان گاهى بعد از فكر و مشورت يا مراجعه به قرآن ، اسمى را مشخص مىكند ، اين دليل بر اين است كه مقام وضع و نام‌گذارى يك طرفش مستقلًا به لفظ و طرف ديگرش مستقلًا به معنا ارتباط دارد . و تابع بودن لفظ براى معنا ، مربوط به مقام استعمال است نه مربوط به مقام وضع . واضع ، در مقام وضع ، براى لفظ ، اصالت قائل است ولى كسى كه بعد از وضع ، لفظ را در معنا استعمال مىكند ، لفظ را فانى در معنا و تابع معنا مىبيند و براى آن اصالتى - در مقابل معنا - قائل نيست . فرق بين واضع و مستعمِل مانند فرق بين سازندهء آينه و استفاده‌كنندهء آن مىباشد . كسى كه آينه را مىسازد براى آن استقلاليت قائل است و مستقلًا آن را ملاحظه مىكند ولى كسى كه از آينه استفاده مىكند براى آن جنبهء مرآتيت قائل است .\r\n\r\nمنشأ تقسيم وضع به اقسام چهارگانه\r\nمعنايى را كه واضع - در مقام وضع - تصوّر مىكند ، يا كلّى است و يا جزئى . و در\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nهر صورت ، لفظ را يا بر همان معناى متصوَّر وضع مىكند و يا بر غير آن - از نظر كليت\r\nو جزئيت - وضع مىكند . در نتيجه چهار قسم حاصل مىشود : 1 - اگر معناى متصوَّر ، كلّى باشد و لفظ براى همان كلّى وضع شود ، اين را « وضع عام و موضوع له عام » مىگويند . 2 - اگر معناى متصوَّر ، جزئى باشد و لفظ براى همان جزئى وضع شود ، اين را « وضع خاص و موضوع له خاص » مىگويند . اين دو قسم روشن است و ترديدى در آنها نيست . « 1 »  3 - اگر معناى متصوَّر ، كلّى باشد و لفظ براى افراد و مصاديق آن كلّى وضع شود ، اين را « وضع عام و موضوع له خاص » مىگويند . 4 - اگر معناى متصوَّر ، جزئى باشد و لفظ براى كلّى آن وضع شود ، اين را « وضع خاص و موضوع له عام » مىگويند . همان گونه كه ملاحظه شد ، در وضعْ لفظ و معنا هر دو اصالت دارند ولى تقسيم فوق در رابطه با معناست و لفظ فقط به اعتبار « موضوع » مطرح است . به‌عبارت ديگر : در ارتباط با وضع سه عنوان مطرح است : لفظ ( / موضوع ) ، معنا ( / موضوع له ) ، وضع ( / متصوَّر ) .\r\n\r\nمقام دوّم امكان و عدم امكان اقسام چهارگانه\r\nدر امكان دو قسم اوّل ، بحثى نيست ولى در ارتباط با امكان و عدم امكان دو قسم\r\n\r\n","description":"","footnote":" ( 1 ) - ظاهر اين است كه تصوّر معناى كلّى - در مقام وضع - نياز به ملاحظه جهات منطقى آن مثل جنس و فصل و . . . ندارد بلكه شناخت اجمالى آن كافى است و همين مقدار كه مثلًا بداند انسان در مقابل بقر و غنم و . . . است ، براى وضع كفايت مىكند . در اعلام شخصيّه نيز همين‌طور است ، پدر در مقام نام‌گذارى فرزند خود به تمام خصوصيات او توجّه ندارد اگرچه خصوصيات ، در تشخصات فردى او دخالت دارد ولى در وضع نقشى ندارد ، بلكه همين مقدار كه فرزند اوست براى او اسم‌گذارى مىكند . ","page_name":" 237 ","page_number":237},
  {"content":"\r\n\r\nديگر بحث‌هايى صورت گرفته است :\r\n\r\nبحث اوّل آيا قسم سوّم ( وضع عام و موضوع له خاص ) امكان دارد ؟\r\nمرحوم آخوند ، اين قسم را ممكن دانسته و فرموده است : جايى كه واضع ، معناى كلّى را تصوّر كند ، مىتواند لفظ را مقابل افراد و مصاديقِ آن وضع كند ، زيرا كلّى ، نوعى مرآت براى شناسايى افراد است و با ملاحظهء افراد يك كلّى ، مثل زيد و عَمرو و بكر و . . . مشاهده مىشود كه اين افراد گرچه در خصوصيات فردى با يكديگر مغايرت دارند ولى در جهت جامعى به نام انسانيت مشتركند به‌گونه‌اى كه اگر افرادى از نوع ديگر حيوان را كنار اين افراد قرار دهيم ، در مقام مقايسه گفته مىشود : « اينان انسان و آنها - مثلًا - بقر و غنم هستند » . بنابراين براى شناسائى فرد ، همين اندازه كافى است كه آن كلّى كه اين فرد مصداق آن است مشخص باشد و در مقام وضع - همان گونه كه اشاره كرديم - لازم نيست معناى موضوع له به‌طور كامل مشخص باشد . مرحوم آخوند مىفرمايد : چون معناى كلّى ، قدر جامع بين مصاديق است ، تصوّر معناى كلّى ، در حقيقت ، تصوّر مصاديق است و هرچند مصاديق داراى خصوصيات فردى مىباشند ولى لازم نيست اين خصوصيات براى واضع مشخص باشد . امّا عكس آن ( يعنى وضع خاص و موضوع له عام ) ممكن نيست ، زيرا فرد نمىتواند از كلّى حكايت كند . در منطق گفته‌اند : « الجزئي لا يكون كاسباً و لا مكتسباً » « 1 »  ، جزئى فقط در محدودهء خودش نقش دارد و نمىتواند مرآت براى كلّى واقع شود . بلى ، گاهى تصوّر جزئى ، موجب تصوّر كلّى گرديده و همين امر باعث مىشود كه واضع ، لفظ را براى كلّى وضع كند . ولى اين مورد از محلّ بحث ما خارج است ، زيرا\r\n\r\n","description":"","footnote":" ( 1 ) - شرح المنظومة ، قسم المنطق ، ص 49 ","page_name":" 238 ","page_number":238},
  {"content":"\r\n\r\nبحث در جايى است كه فقط جزئى تصوّر شود و لفظ براى كلّى وضع شود . بنابراين به نظر مرحوم آخوند قسم سوّم ، ممكن و قسم چهارم ممتنع است . « 1 » \r\n\r\nاشكال بر كلام مرحوم آخوند\r\nامام خمينى « دام ظلّه » و ديگران بر مرحوم آخوند اشكال كرده و فرموده‌اند : اگر بنا باشد در مورد وضعْ حيثيتِ موضوع له به‌طور كامل متصوَّر باشد ، بايد گفت :\r\nقسم سوّم ( وضع عام و موضوع له خاص ) نيز مانند قسم چهارم ( وضع خاص و موضوع له عام ) غيرممكن است و در اين جهت ، فرقى بين آن دو وجود ندارد و همان گونه كه فرد نمىتواند مرآت براى كلّى باشد ، كلّى هم نمىتواند مرآت براى فرد باشد . ما ملاحظه مىكنيم انسان داراى مفهومى كلّى است و عالم مفهوم قبل از عالم ماهيت و عالم وجود است و در عالم مفهوم ، انسان نمىتواند مرآت براى مصاديق خود باشد ، مفهوم نمىتواند از مصاديق و موجودات خارجى حكايت كند . مسئله به‌قدرى دقيق است كه حتى در مورد حمل اوّلى ذاتى عدّه‌اى گفته‌اند : مثال « الإنسان حيوان ناطق » براى حمل اوّلى ذاتى صحيح نيست و مثال صحيح آن « الإنسان بشر » است ، زيرا ملاك حمل اوّلى ذاتى عبارت از اتّحاد در عالم مفهوم است و بين « انسان » و « حيوان ناطق » اتّحاد مفهومى وجود ندارد بلكه از جهت حقيقت و ماهيت و وجود ، اتّحاد دارند . شاهد بر اين مدّعا اين است كه چه‌بسا شنيدن لفظ « انسان » موجب خطور « حيوان ناطق » به ذهن نمىشود . « انسان » و « حيوان ناطق » به دنبال اتّحاد ماهوى داراى اتّحاد وجودى مىباشند ولى اتّحاد مفهومى ندارند . حال اگر مفهوم ، اين‌گونه حساب مستقل دارد چگونه مىتوان آن را مرآت براى افراد قرار داد درحالىكه هريك از افراد داراى خصوصيات فردى هستند و اين خصوصيات فردى آنان از انسانيت بيرون است . و علاوه بر اين ، خصوصيات افراد با\r\n\r\n","description":"","footnote":" ( 1 ) - كفاية الاصول ، ج 1 ، ص 10 - 13 ","page_name":" 239 ","page_number":239},
  {"content":"\r\n\r\nيكديگر فرق دارد . به‌همين‌جهت خصوصيات فردى موجب به‌وجود آمدن تباين بين افراد مىشود و هيچ‌گاه نمىتوان گفت : « زيدٌ عمروٌ » ، ولى مىتوان گفت : « زيدٌ إنسانٌ » روى حمل شايع صناعى نه حمل اوّلى . بنابراين ، مفهوم نمىتواند از غير خودش حكايت كند . به‌همين‌جهت ، در مسألهء اجتماع امر و نهى ، كسانى كه قائل به جواز اجتماع امر و نهى شده‌اند ، گفته‌اند : امر ، به مفهوم صلاة و نهى ، به مفهوم غصب - كه مفهوم مستقلى است - تعلق گرفته است و اتّحاد وجودى بين صلاة و غصب در يك جا ، ربطى به عالم مفهوم ندارد . بنابراين ، مرآت قرار دادن مفهوم براى مصاديق ، درست نيست و همان گونه كه « وضع خاص و موضوع له عام » ممتنع است ، « وضع عام و موضوع له خاص » نيز امتناع دارد . و اگر گفته شود : در وضع ، لازم نيست معناى موضوع له به تمام عناوين و وجوه شناخته شود بلكه شناسايى اجمالى آن كافى است . مىگوييم : در اين صورت ، بايد وضع خاص و موضوع له عام را نيز - مانند وضع عام و موضوع له خاص - ممكن بدانيد ، زيرا وقتى « زيد » تصوّر مىشود جهت « انسانيت » او خارج از محدودهء « زيد » نيست و همان گونه كه خصوصيات فردى او تصوّر مىشود ، جهت « انسانيت » - كه جهت جامع افراد است - نيز تصوّر مىشود . بنابراين ، مانعى ندارد كه در مقام تصوّر ، « زيد » را تصوّر كنيم ولى در مقام وضع ، لفظ را براى كلّى انسان قرار دهيم ، زيرا بالأخره با تصوّر « زيد » ، « كلّى انسان » كه جهت جامع اوست نيز تصوّر شده است . خلاصهء اشكال : اگر شما مىخواهيد يك مرآت واقعى و دقيق مطرح كنيد بايد هر دو صورت را ممتنع بدانيد و اگر مرآت اجمالى و شناسايى اجمالى را كافى مىدانيد بايد هر دو صورت را جايز بدانيد . و تفصيل بين اين دو صورت ، غير قابل قبول است . « 1 » \r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 59 و 60 و تهذيب الاصول ، ج 1 ، ص 15 و 16 ","page_name":" 240 ","page_number":240},
  {"content":"\r\n\r\n\r\nدفاع از مرحوم آخوند\r\nبعضى از بزرگان در مقام دفاع از مرحوم آخوند برآمده‌اند كه در ذيل به بررسى كلام آنان مىپردازيم :\r\n\r\n1 - كلام آيت‌اللَّه خويى « دام ظلّه »\r\nايشان در مقام دفاع از مرحوم آخوند فرموده است : مفاهيم كلّى بر دو قسمند : قسم اوّل : كلياتى است كه داراى اصالت مىباشند و مابازاء خارجى دارند ، مثل مفاهيم جواهر و اعراض ، مانند : حيوان ، انسان ، بياض ، سواد و غيره . اين قسم از كلّيات - كه قسمت اعظم كليات مىباشند - نمىتوانند به عنوان مرآت براى افراد و مصاديقِ خود قرار گيرند بلكه در مقام لحاظ و تصوّر ، تنها مىتوانند از جهتِ جامع بين افراد خود حكايت كنند . مثلًا « حيوان ناطق » - كه يكى از كلّيات جوهرى است - تنها مىتواند از ماهيت و حقيقت انسان حكايت كند و خصوصيات فردى افراد ، ارتباطى به مفهوم آن نداشته و مفهوم نمىتواند حاكى از آنها باشد . همچنين « بياض » - كه يكى از كلّيات عرضى است - اگرچه در مقام وجود خارجىاش نياز به موضوع دارد ولى اين نياز ، ارتباطى به عالم مفهوم ندارد و بياض ، مفهومى است كه فقط از معناى خودش حكايت مىكند و از محدودهء معنا تجاوز نمىكند . وجود خارجى بياض ، نقشى در مفهوم بياض ندارد . بياض يك ماهيت متأصّل و مستقل است . خلاصه اينكه افراد و خصوصيات فردى افراد بياض ، داخل در مفهوم بياض نبوده و بياض حاكى از آنها نيست . بعضى از مفاهيم اعتبارى نيز حكم مفاهيم متأصّله را دارند ، مثلًا مفاهيمى چون وجوب ، امكان و امتناع ، از مفاهيم اعتبارى مىباشند كه مابازاء خارجى ندارند و مقام آنها حتى از عرض هم پايين‌تر است ، زيرا عرض هرچند در مقام وجود خارجىاش نياز به معروض دارد ولى مابازاء خارجى دارد و بياضِ جسم براى ما بالوجدان محسوس است .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاين دسته از مفاهيم اعتبارى « 1 »  نيز از كلياتى هستند كه فقط از مفهوم خود حكايت\r\nمىكنند و نمىتوانند مرآت براى افراد و مصاديق قرار گيرند . مثلًا وقتى گفته مىشود :\r\n« انسان ، ممكن الوجود است » ، اين امكان به عنوان عرض نيست بلكه امرى اعتبارى « 2 »  و داراى واقعيت است . امكان ، فقط از مفهوم خود حكايت مىكند و مرآت براى مصاديق نيست يعنى اين‌گونه نيست كه وقتى معنا و مفهوم « امكان » تصوّر شد فقط انسان در آن ديده شود و بقيّهء ممكنات ديده نشوند . امكان ، معنايى دارد كه وقتى تصوّر شد فقط خودش مىباشد و هيچ‌گونه مرآتيتى نسبت به افراد و مصاديق ندارد . قسم دوّم : كلّياتى است كه از افراد و مصاديق ، انتزاع پيدا مىكنند ، مثل مفهوم « شخص » ، « فرد » و « مصداق » . اين‌ها مفاهيم كلّى هستند ، زيرا مىگوييم : « زيدٌ فردٌ » ، « بكرٌ فردٌ » و . . . معلوم مىشود « فرد » يك عنوان كلّى است كه بر تمام افراد و مصاديق خود منطبق است و نيز مىگوييم : « زيدٌ شخصٌ » و . . . در جمع هم مىگوييم :\r\n« اشخاص » يعنى هركدام از آنها شخص واحدى هستند . شكى نيست كه اين‌گونه مفاهيم كلى ، از اشخاص ، افراد و مصاديق انتزاع شده‌اند .\r\nمفهوم « ما ينطبق عليه الإنسان » نيز از اين قبيل است بلكه روشن‌تر از سه مفهوم ديگر مىباشد . اين مفهوم كلّى نيز از افراد ، انتزاع شده است زيرا افراد - يعنى زيد و عَمرو و بكر - هستند كه انسان بر يكايك آنان انطباق دارد . بنابراين ، عناوين فوق با عنوان « حيوان ناطق » فرق دارد . شما كه مىگوييد : « الحيوان الناطق إمّا موجودٌ و إمّا معدومٌ » ، معلوم مىشود ماهيت « حيوان ناطق » ماهيتى است كه يك قسم آن موجود و قسم ديگر آن معدوم است . بنابراين در ماهيت « حيوان ناطق » حتى وجود هم مطرح نيست ، چه رسد به خصوصيات وجودى افراد . امّا عناوين چهارگانه فوق - يعنى فرد ، شخص ، مصداق و ما ينطبق عليه\r\n\r\n","description":"","footnote":" ( 1 ) - بنابراين عناوينى چون ملكيت و زوجيت در اينجا مورد بحث نيستند .  ( 2 ) - مراد از اعتبارى اين است كه مابازاء خارجى ندارد يعنى امكان ، قابل حسّ و لمس نيست به خلاف عرض . ","page_name":" 242 ","page_number":242},
  {"content":"\r\n\r\nالإنسان - كه از متن افراد و مصاديق انتزاع شده‌اند ، چگونه مىتوان گفت اين‌ها مرآت براى افراد نيستند ؟ بدون ترديد در اين دسته از كلّياتِ انتزاعى ، جنبهء مرآتيت وجود دارد . در نتيجه در كلّيات انتزاعى ، كلام مرحوم آخوند مورد قبول است . آيت‌اللَّه خويى « دام ظلّه » سپس مىفرمايد : مؤيد ما اين است كه در منطق ، يكى از تقسيماتى كه براى قضايا ذكر شده است تقسيم قضيّه به طبيعيّه ، حقيقيّه و خارجيّه است . قضيّهء طبيعيّه : قضيّه‌اى است كه موضوع آن نفس طبيعت بوده و مسألهء وجود و تعدّد مصاديق در آن مطرح نيست ، مثل قضيّهء « الإنسان حيوان ناطق » يعنى طبيعت و ماهيت انسان ، عبارت از « حيوان ناطق » است و كارى به وجود و افراد ندارد . قضيّهء خارجيّه : قضيه‌اى است كه موضوع آن افرادى از طبيعت است كه بالفعل موجود مىباشند ، مثل « أكرم العالم » در صورتى كه مراد « عالم بالفعل » باشد . قضيّهء حقيقيّه : قضيه‌اى است كه موضوع آن مطلق افراد طبيعت باشد ، چه آنهايى كه بالفعل موجودند و چه آنهايى كه در آينده وجود پيدا مىكنند ، مثل : « المستطيع يجب عليه الحجّ » ، كه مراد « كلّ فردٍ من أفراد المستطيع » است . « 1 »  بديهى است در دو قسم اخير قضيّه كه افراد به عنوان موضوع مطرحند ، متكلّم ، افراد را تصوّر كرده و آن را موضوع قرار داده است و تصوّر افراد ، تنها از راه تصوّر كلّى امكان دارد يعنى كلّى « المستطيع » از افراد حكايت كرده و براى مولا به عنوان ابزارى بوده تا بتواند افراد آن را موضوع قضيّه قرار دهد . و اگر كلّى كنار رود ، راهى براى تصوّر افراد وجود ندارد . بنابراين كلّىِ « المستطيع » حاكى و مرآت از افراد است . در نتيجه ، اشكال كردن به مرحوم آخوند به اين صورت كه « كلّى به هيچ عنوان نمىتواند مرآت براى افراد قرار گيرد » وارد نيست ، زيرا ما كلّياتى داريم كه مرآت از افراد و مصاديق مىباشند . اين معنا در كلّياتى كه از فرد انتزاع مىشوند ، روشن است و در\r\n\r\n","description":"","footnote":" ( 1 ) - تهذيب المنطق ، ص 57 ","page_name":" 243 ","page_number":243},
  {"content":"\r\n\r\nمورد قضاياى حقيقيّه و خارجيّه نيز ناچاريم آن را بپذيريم . « 1 »  اشكالات كلام آيت‌اللَّه خويى « دام ظلّه » ايشان در مورد كلّيات متأصّله - مثل جواهر و اعراض - و بعضى از امور اعتبارى - مثل وجوب و امكان و امتناع - عدم وجود مرآتيت را پذيرفت ولى در مورد عناوين انتزاعيه‌اى كه منشأ انتزاع آنها مصاديق و افراد باشد اين مطلب را نپذيرفته و قائل به مرآتيت شدند . براى اين قسم ، چهار مثال ذكر كردند : « فرد » ، « شخص » ، « مصداق » و عنوان « ما ينطبق عليه الإنسان » و ما همين عنوان اخير را - كه به نظر ايشان روشن‌تر از موارد ديگر است - مورد بحث قرار مىدهيم : ابتدا ما بايد ببينيم معناى حكايت كلّى از افراد چيست ؟ و در فرديت فرد ، چه چيزى نقش دارد ؟ اگر چيزى بخواهد عنوان فرد پيدا كند ، تمام خصوصيات فردى در فرديت آن نقش دارد ، مثلًا در فرديت يك فرد براى انسان ، خصوصياتى چون زمان ، مكان ، پدر ، مادر و . . . نقش دارد . آنچه زيديتِ زيد را تشكيل مىدهد عبارت از مجموعهء خصوصياتى است كه در زيد وجود دارد . و اگر بعضى از اين خصوصيات كنار برود ، عنوان فرديّت نيز كنار مىرود . حال كه معناى فرديت اين است ، آيا عنوان « ما ينطبق عليه الإنسان » از كدام خصوصيت حكايت مىكند ؟ تفاوت عنوان « ما ينطبق عليه الإنسان » با عنوان « الإنسان » اين است كه « الإنسان » به معناى « حيوان ناطق » است و در آن ، « وجود » نخوابيده است ولى عنوان « ما ينطبق عليه الإنسان » به معناى « حيوان ناطق موجود » است ، زيرا انطباق ، از وجود و تحقّق در خارج است . « ما ينطبق عليه الإنسان » يعنى وجود خارجى كه ماهيت\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 50 - 51 ","page_name":" 244 ","page_number":244},
  {"content":"\r\n\r\nانسان برآن منطبق مىشود . حال كه چنين است ما دو اشكال به ايشان داريم : اشكال اوّل : بدون شك عنوان « الإنسان الموجود » از عناوين متأصّلهء جوهرى است و به اعتراف آيت‌اللَّه خويى « دام ظلّه » اين‌گونه عناوين نمىتواند حاكى از افراد باشد و با توجّه به اينكه بين عنوان « ما ينطبق عليه الإنسان » و عنوان « الإنسان الموجود » تفاوتى وجود ندارد ، عنوان « ما ينطبق عليه الإنسان » نيز نمىتواند حاكى از افراد و مصاديق باشد . اين اشكال به عنوان جواب نقضى بر كلام ايشان است . اشكال دوّم : عنوان « ما ينطبق عليه الإنسان » نمىتواند ناظر به خصوصيات فرديّه باشد ، زيرا « ما ينطبق عليه الإنسان » ميلياردها نفر است كه از نظر تعداد ، معلوم نيست و خصوصيات اين افراد هم براى ما معلوم نيست . اگر اين عنوان ناظر به خصوصيات بود و مرآت براى افراد قرار مىگرفت ، حق اين بود كه در مرحلهء اوّل ناظر به تعداد آنها باشد درحالىكه ما ملاحظه مىكنيم اين عنوان حتى ناظر به تعداد افراد نيست چه رسد به خصوصيات افراد . معناى مرآت اين است كه از داخل اين كلّى ، خصوصيات را ببينيم زيرا قوام افراد به خصوصيات فرديّه است و ما از عنوان « ما ينطبق عليه الإنسان » پى به خصوصيات نمىبريم . عنوان « ما ينطبق عليه الإنسان » عبارت از وجودى است كه به انسان اضافه شده است و همان‌طور كه « الإنسان الموجود » حكايتى در رابطه با افراد و خصوصيات ندارد ، عنوان « ما ينطبق عليه الإنسان » نيز حكايتى در رابطه با افراد و خصوصيات ندارد . همچنين عناوين « فرد » و « مصداق » و « شخص » نيز نمىتواند حاكى از افراد باشد . اين اشكال به عنوان جواب حلّى كلام آيت‌اللَّه خويى « دام ظلّه » است . اشكال سوّم : آيت‌اللَّه خويى « دام ظلّه » در قسمتى از كلام خود مطلبى از منطق را به عنوان تأييد ادعاى خود مطرح كرده و فرمود : اگر كلى ناظر به مصاديق نباشد ، پس در قضاياى حقيقيه و خارجيه از چه راهى مىتوان مصاديق را موضوع قضيّه قرار داد ؟\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nجواب اين است كه هرچند منطقيين در قضاياى خارجيه و حقيقيه كلمهء « افراد » را به كار مىبرند ولى مقصود آنان از افراد ، « وجودات متعدده » است « نه جهات فرديّه و عوارض مشخّصه » . مثلًا وقتى متكلّم مىگويد : « المستطيع يجب عليه الحجّ » ، اين قضيّه ، يك قضيّه حقيقيه است و ناظر به وجودات و افراد مستطيع است و كارى به عالم و جاهل بودن يا كم و زياد بودن سنّ و ساير خصوصيات فرديّهء افراد ندارد . و در هيچ قضيّهء حقيقيه و خارجيه‌اى خصوصيات فرديّه مطرح نيست بلكه تكثر وجود مطرح است . بنابراين ، تأييد ذكر شده در كلام ايشان مورد قبول نيست و در نتيجه دفاعى كه آيت‌اللَّه خويى « دام ظلّه » نسبت به كلام مرحوم آخوند مطرح كرد نمىتواند اشكال را از كلام مرحوم آخوند بر طرف كند .\r\n\r\n2 - دفاع ديگر از كلام مرحوم آخوند\r\nاز اشكالى كه بر مرحوم آخوند وارد شده بود جواب ديگرى نيز داده شده است . اين جواب مبتنى بر اين است كه بين كلّىها ، فرقى وجود ندارد ولى همهء كلّىها را با دو ديد و نظر مىتوان ملاحظه كرد ، بنا بر يكى از اين ديدها ، حكايت - در همهء كلّىها - وجود دارد و بنا بر ديد ديگر ، در هيچ‌يك از كلّىها حكايت وجود ندارد . قائل مىگويد : هر كلّى به دو صورت ممكن است ملاحظه شود كه حكم آن دو با يكديگر فرق دارد : اگر كلى را به نحو مهمل و جمود ملاحظه كنيم نمىتواند از افراد حكايت كند و اگر به نحو سريان و جريان در افراد ملاحظه كنيم ، در اين صورت ، طبيعت به عنوان مرآت و حاكى از افراد خواهد بود . ما مىتوانيم بگوييم : مؤيّد كلام ايشان اين است كه مرحوم آخوند - به تبعيت از مشهور - مطلق را به طبيعت ساريه در افراد معنا كرده و معتقد است اگر « مطلق » موضوع براى حكم واقع شود معنايش اين است كه « طبيعت با وصف سريان و جريان در افراد » موضوع واقع شده است . بنابراين وقتى مطلق به عنوان يك ماهيت ساريه و\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nطبيعت جاريه ملاحظه شود ، با افراد رابطه دارد و به عنوان حاكى از افراد و مرآت براى آنهاست . نتيجه‌اى كه اين قائل از كلام خود مىگيرد اين است كه « وضع عام و موضوع له خاص » امكان عقلى دارد و اگر ما كلّى را به نحو سريان و جريان در افراد ملاحظه كنيم مىتوانيم از راه آن ، افراد را هم ملاحظه كنيم . « 1 »  بررسى دفاع دوّم : براى بررسى دفاع دوّم ، ابتدا بايد معلوم گردد كه مراد از « فرد » و « افراد » چيست ؟ و در تحقّق عنوان « فرد » چه ويژگىهايى بايد در نظر گرفته شود ؟ در تحقّق عنوان « فرد » ، مراحل زير لازم است : مرحله اوّل : طبيعتى كه اين فرد به عنوان فرد آن مطرح است ، وجود پيدا كرده و در عالم طبيعت خود باقى نمانده باشد ، و اگر طبيعت ، وجود پيدا نكرده باشد ، تحقّق فرد ، معنا ندارد . مرحلهء دوّم : اگر بخواهيم « افراد » درست كنيم ، علاوه بر مرحلهء قبل ، بايد وجود طبيعت ، داراى تكثّر و تعدّد باشد ، زيرا تحقّق « افراد » ، با يك وجود نمىتواند حاصل شود . مرحله سوّم : علاوه بر تعدّد و تكثر وجود ، بايد هريك از افراد داراى خصوصياتى فرديّه باشند كه اين خصوصيات موجب مىشود آن فرد از فرد ديگر جدا شود .\r\nبنابراين ، افراد يك طبيعت بايد سه مرحله دارا باشند : 1 - وجود طبيعت ، 2 - تكثر\r\n\r\n","description":"","footnote":" ( 1 ) - فرق اين جواب با آنچه آيت‌اللَّه خويى « دام ظلّه » فرمود اين است كه جواب آيت‌اللَّه خويى « دام ظلّه » مبتنى بر اين بود كه بين كلّيات متأصّله و كلّياتى كه از افراد انتزاع شده‌اند فرق وجود دارد . ولى اين جواب مبتنى بر اين است كه بين كلّىها فرقى نيست بلكه همهء كلّىها را با دو ديد و نظر مىتوانيم لحاظ كنيم كه بنا بر يكى از آن دو ديد ، كلّى ، حاكى از افراد است و بنا بر ديگرى حاكى نيست . ","page_name":" 247 ","page_number":247},
  {"content":"\r\n\r\nوجود طبيعت ، 3 - خصوصيات فرديّه . پس از روشن شدن مقدّمهء فوق ، در جواب دفاع دوّمى كه نسبت به كلام مرحوم آخوند ذكر شده است مىگوييم : شما كه مىگوييد : « طبيعت ، گاهى به عنوان سارى در افراد ملاحظه مىشود » آيا از محدودهء طبيعت و ماهيت ، خارج مىشويد يعنى علاوه بر طبيعت ، چيز ديگرى را ملاحظه مىكنيد يا از محدودهء آن بيرون نمىرويد ؟ اگر از محدودهء طبيعت خارج شويد ، اين از محلّ بحث ما خارج است و اگر در محدودهء طبيعت باقى بمانيد ، در اين صورت سؤال مىكنيم : با توجّه به اينكه اوّلين مرحلهء تحقّق فرديّت ، عبارت از « وجود » است ، شما كه از محدودهء طبيعت خارج نشده‌ايد « وجود » را از كجاى اين « طبيعت » استفاده مىكنيد ؟ وقتى ماهيت انسان - يعنى حيوان ناطق - تمام ملحوظ شما باشد و چيزى غير از حيوان ناطق را لحاظ نكرده‌ايد ، چگونه مىتوانيد از اين « ماهيت » وجود را برداشت كنيد ؟ توضيح اينكه : در فلسفه ثابت شده است كه « نسبت ماهيت به وجود و عدم ، به‌طور مساوى است » ، ماهيت « حيوان ناطق » نه با وجود دوستى دارد و نه با عدم دشمنى دارد بلكه نسبت آن به وجود و عدم به‌طور مساوى است ، به‌همين‌جهت ، ممكن الوجود - براى تحقّق وجودش - نياز به علّت دارد درحالىكه اگر ارتباط ماهيت با وجود ، بيش از ارتباط آن با عدم بود ، وجودِ ماهيتِ ممكنْ نياز به علت نداشت . بنابراين ، اوّلين قدم در باب تحقّق فرديت ، عبارت از وجود است . و وجود ، خارج از دايرهء ماهيت است و با تصوّر ماهيت ، وجود به ذهن ما نمىآيد . در اين صورت چگونه مىتوانيد از دريچهء ماهيت ، به افراد نگاه كنيد ؟ در حالى كه اولين قدم آن - كه مسألهء وجود است - ناقص است . و وقتى اولين قدم ناقص بود چگونه مىتوان مراحل بعدى - يعنى تعدد افراد و خصوصيات فرديه - را در ماهيت ملاحظه كرد ؟ امّا مؤيّدى كه در رابطه با مطلق ذكر كرديم جوابش اين است كه معناى مطلق ،\r\n« سريان و جريان در افراد » نيست بلكه مطلق به معناى « تمام الموضوع هو الماهية »\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاست . مثلًا : وقتى گفته مىشود : « أعتق رقبة » ، عتق رقبهء كافره هم كفايت مىكند ، چون « عتق رقبه » تمام الموضوع قرار گرفته و ايمان و كفر در آن دخالتى ندارد . در نتيجه ، مطرح كردن مسألهء سريان و جريان هم نمىتواند اشكال كلام مرحوم آخوند را بر طرف كند و اساس اشكال در مورد « وضع عام موضوع له خاص » باقى است .\r\n\r\nتحقيق بحث\r\nامرى كه نظريهء مرحوم آخوند را بعيد مىكند اين است كه : اگر امكان عقلى « وضع عام موضوع له خاص » را پذيرفتيم ، در اينجا سؤالى مطرح مىشود كه آيا موضوع له ، واحد است يا اينكه به حسب تعدّد افراد ، متعدّد است ؟ چاره‌اى جز اين نيست كه گفته شود : موضوع له ، متعدد است ، زيرا نمىشود كه موضوع له ، افراد باشد و درعين‌حال واحد هم باشد . مگر اينكه موضوع له ، واحد و كلّى باشد كه در اين صورت داخل در عنوان « وضع عام و موضوع له عام » خواهد بود . « 1 »  اكنون به شما مىگوييم : لفظى كه موضوع له آن متعدّد است ، در اصطلاح « مشترك لفظى » ناميده مىشود و شما اگر « وضع عام موضوع له خاص » را ممكن دانستيد بايد ملتزم شويد چنين لفظى به عدد افراد طبيعت داراى معناى موضوع له است اگرچه طبيعت داراى ميلياردها فرد باشد ، همان گونه كه مثلًا « عين » داراى بيش از هفتاد معناى موضوع له مىباشد . « 2 » \r\nدر اينجا ممكن است كسى بگويد : بين « مشترك لفظى » و « وضع عام موضوع له خاص » دو تفاوت وجود دارد :\r\n\r\n","description":"","footnote":" ( 1 ) - موضوع له در « وضع عام موضوع له عام » يك چيز - كه همان معناى عام است - مىباشد ولى در « وضع عام موضوع له خاص » ، به عدد افراد عام و طبيعت ، داراى تعدّد است .  ( 2 ) - فرق بين « مشترك لفظى » و « مشترك معنوى » اين است كه موضوع له در « مشترك معنوى » يك چيز - كه همان قدر جامع است - مىباشد ولى در « مشترك لفظى » ، موضوع له ، به عدد معانى ، متعدد است . ","page_name":" 249 ","page_number":249},
  {"content":"\r\n\r\n1 - در « مشترك لفظى » معانى متغايرند ولى در ما نحن فيه همهء معانى ، مصاديق يك ماهيت مىباشند . 2 - در « مشترك لفظى » تعدد وضع وجود دارد و واضع در هر مرتبه‌اى لفظ را براى يك معنا وضع كرده است ولى در ما نحن فيه اگرچه موضوع له متعدد است ولى وضع واحد است يعنى واضع با وضع واحد لفظ را براى همهء افراد يك ماهيت وضع كرده است . جواب داده مىشود : تفاوت‌هاى فوق مورد قبول است ولى اين‌گونه تفاوت‌ها نمىتواند فارق باشد ، و تعدد وضع و اينكه معانىِ موضوع له بايد ماهيت‌هاى متغاير باشند در تحقّق اشتراك لفظى دخالت ندارد . آنچه در تحقّق اشتراك لفظى نقش دارد « تعدّد و تغاير موضوع له » است هرچند افراد ، داراى جهت جامعى به نام طبيعت باشند ولى درعين‌حال ، هريك از افراد داراى خصوصيات فرديه‌اى است كه آن فرد را از ديگرى متمايز مىكند . حال اگر شما موضوع له را عبارت از افراد بدانيد چاره‌اى نداريد جز اينكه ملتزم شويد لفظى در وضع واحد براى مثلًا صد ميليارد معناى متغاير وضع شده است و اين امر اگرچه عقلًا امتناعى ندارد ولى به ذهن بعيد است . و همين استبعاد موجب مىشود كه « وضع عام موضوع له خاص » را نپذيريم و آن را ممتنع بدانيم ، زيرا از طريق كلّى نمىتوان افراد را ملاحظه كرد و وجود و مراحل بعد از آن ، خارج از دايرهء ماهيت مىباشند . نتيجهء بحث در مورد وضع عام و موضوع له خاص از آنچه گفته شد معلوم گرديد آنچه مرحوم آخوند در رابطه با امكان « وضع عام و\r\nموضوع له خاص » مطرح كرد - به اين نحو كه فقط معناى كلّى را تصوّر كرده و لفظ را براى افراد آن وضع كنيم - داراى اشكال است و نمىتوان به آن ملتزم شد ، علاوه بر اينكه چنين معنايى بعيد است .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nبلى اگر در كنار تصوّر عام ، بتوانيم از راه ديگرى افراد عام را تصوّر كنيم ، وضع براى افراد مانعى ندارد ولى اين فرض داخل در عنوان « وضع عام » نخواهد بود ، زيرا « وضع عام » در صورتى است كه فقط « طبيعت » ، مورد لحاظ و تصوّر قرار گيرد .\r\n\r\nبحث دوّم آيا قسم چهارم ( وضع خاص موضوع له عام ) امكان دارد ؟\r\n« وضع خاص موضوع له عام » عبارت از اين است كه واضع در هنگام وضع ، معنايى جزئى و خاص را تصوّر كند ولى لفظ را در برابر معناى عامى - كه اين خاص ، عنوان فرد آن است - قرار دهد .\r\n\r\n1 - نظريهء مرحوم آخوند و جمعى از شاگردان ايشان « 1 » \r\nمرحوم آخوند و بسيارى از شاگردان ايشان ، اين قسم از وضع را غير معقول دانسته و معتقدند نمىتوان معناى جزئى را تصوّر كرده و لفظ را براى كلّى آن وضع كرد ، زيرا فرد نمىتواند مرآت براى كلّى باشد . فرد ، فقط حكايت از معناى شخص خود مىكند و نمىتواند از كلّى حكايت كند . به عبارت ديگر : جزئى ، وجودى است كه داراى عوارض و\r\nخصوصيات شخصيه است و نمىتواند از غير محدودهء خود حكايت كند . « 2 »  به‌همين‌جهت در منطق گفته‌اند : « الجزئي لا يكون كاسباً و لا مكتسباً » . « 3 » \r\n\r\n","description":"","footnote":" ( 1 ) - از جملهء آنان مرحوم مشكينى ، مرحوم قوچانى ، مرحوم بروجردى ، مرحوم اصفهانى و مرحوم عراقى است . رجوع شود به : كفاية الاصول با حاشيهء مرحوم مشكينى ، ج 1 ، ص 12 ، كفاية الاصول با حاشيهء مرحوم قوچانى ، ص 7 و 10 ، لمحات الاصول ، ص 23 ، نهاية الدراية ، ج 1 ، ص 24 و نهاية الأفكار ، ج 1 ، ص 37 .  ( 2 ) - كفاية الاصول ، ج 1 ، ص 10  ( 3 ) - شرح المنظومة ، قسم المنطق ، ص 49 ","page_name":" 251 ","page_number":251},
  {"content":"\r\n\r\nمرحوم عراقى در توضيح كلام مرحوم آخوند مىفرمايد : گاهى خاص با عنوان مخصوص خود تصوّر مىشود ، مثل تصوّر زيد . در اين صورت ، خاص نمىتواند مرآت براى عام واقع شود ، زيرا واضح است كه مفهوم فرد و خصوصيت ، با مفهوم كلّى مغايرت دارد هرچند حمل كلّى بر فرد صحيح است و مىتوان گفت : « زيدٌ إنسان » . ولى صحت حمل در اينجا به معناى اتّحاد مفهومى نيست بلكه معناى « زيدٌ إنسان » اين است كه زيد با انسان در وجود خارجى اتّحاد دارند يعنى حمل در اينجا حمل « شايع صناعى » است و بين مفهوم زيد و مفهوم انسان ، مغايرت وجود دارد . و گاهى خاص ، با عنوان عامِّ مقيّد تصوّر مىشود ، مثلًا به‌جاى تصوّر « زيد » عنوان « الإنسان المتخصّص بخصوصيات الزيديّة » را تصوّر مىكنيم . اين عنوان اگرچه همان زيد است ولى با مورد قبلى تفاوت دارد و خود داراى دو صورت است : صورت اوّل : اگر تقيّد انسان به متخصص بودن به اين خصوصيات ، داخل در محدودهء تصوّر باشد ، در اين صورت « الإنسان المتخصص بخصوصيات الزيديّة » از نظر مفهوم با « الإنسان » تفاوت خواهد داشت ، همان گونه كه خود « زيد » با « انسان » تغاير مفهومى دارد و مسألهء حكايت و مرآتيت كنار مىرود . بنابراين ، در اينجا نمىتوان گفت : « انسان ، تصوّر شده است » بلكه در اينجا چيزى كه مغاير با « انسان » است تصوّر شده است . صورت دوّم : اگر تقيّد انسان به متخصص بودن به اين خصوصيات ، داخل در\r\nمحدودهء تصوّر نباشد ، در اين صورت آنچه تصوّر شده خاص نيست بلكه خود « انسان » تصوّر شده است . و اين از بحث ما خارج است . زيرا محلّ بحث اين است كه آيا تصوّر خاص مىتواند مرآت براى تصوّر عام گردد ؟ « 1 » \r\n\r\n","description":"","footnote":" ( 1 ) - نهاية الأفكار ، ج 1 ، ص 37 ","page_name":" 252 ","page_number":252},
  {"content":"\r\n\r\n\r\n2 - نظريهء قائلين به امكان قسم چهارم\r\nقائلين به امكان قسم چهارم مىگويند : وقوع ، بهترين دليل بر امكان است و چون اين قسم در خارج تحقّق پيدا كرده پس امكان عقلى دارد . مثال روشنى كه در اين زمينه وجود دارد مسألهء نام‌گذارى در مورد اختراعات است .\r\nكسى كه ماشينى را اختراع كرده وقتى مىخواهد آن را نام‌گذارى كند در واقع ، جزئى - يعنى اختراع خودش - را تصوّر كرده و لفظ را براى كلّىِ مشابه آن قرار مىدهد و وضع خاص و موضوع له عام تحقّق پيدا مىكند ، و اين خود دليل بر امكان اين قسم است . مثال ديگر : كسى كه لفظ « حيوان » را براى كلّى « حساس متحرك بالإرادة » وضع كرده ، ابتدا ممكن است در بيابان شبحى ديده كه حساس و متحرك به اراده بوده ، با خود گفته اين موجود حتماً تنها نيست و افراد ديگرى هم نظير آن وجود دارند ، پس با ملاحظهء خصوصيات اين فرد ، لفظ « حيوان » را براى كلّى « حساس متحرك بالإرادة » وضع مىكند و در حقيقت ، او يك جزئى را تصوّر كرده ولى لفظ را براى كلّى آن قرار داده است . مرحوم آخوند ، اين قول را به « بعض الأعلام » نسبت داده است كه ظاهراً مراد ايشان مرحوم محقق رشتى صاحب بدائع الأفكار و از شاگردان مرحوم شيخ انصارى مىباشد .\r\n\r\nپاسخ مرحوم آخوند به قائلين به امكان قسم چهارم\r\nمرحوم آخوند و جمعى از شاگردان ايشان ، كه قائل به عدم امكان قسم چهارم بودند ، در پاسخ قائلين به امكان فرموده‌اند : « 1 »  در اين دو مثال دو تصوّر و دو لحاظ وجود دارد ، زيرا كسى كه چيزى را اختراع\r\n\r\n","description":"","footnote":" ( 1 ) - مرحوم آخوند به اين مطلب اشاره كرده ولى ديگران تصريح كرده‌اند . رجوع شود به : كفاية الاصول ، ج 1 ، ص 13 ","page_name":" 253 ","page_number":253},
  {"content":"\r\n\r\nمىكند اگرچه در ابتداى امر ، همين موجود را تصوّر مىكند ولى به دنبال اين تصوّر ، به كلّى آن انتقال پيدا مىكند ، سپس لحاظ دوّم تحقّق پيدا كرده و لفظ را در مقابل متصوَّرِ دوّم وضع مىكند . ولى در اين صورت ، « وضع عام و موضوع له عام » خواهد بود و تصوّر جزئى قبل از تصوّر عامّ ، مانعيت ندارد ، بلكه آنچه در وضع عام شرطيت دارد تصوّر عام است كه در اينجا تحقّق دارد ولى به تصوّر ثانوى و به انتقال از تصوّر جزئى به تصوّر كلّى . پس دو مثال مذكور نمىتواند دليل بر امكان قسم چهارم باشد و جزئى نمىتواند حاكى از كلّى باشد . « 1 »  بررسى كلام مرحوم آخوند به‌نظر مىرسد پاسخ مرحوم آخوند و شاگردان ايشان تمام نيست و قسم چهارم ممكن است . « 2 »  و دليل قائلين به عدم امكان ، مخدوش است . بيان مطلب : مرحوم محقق عراقى ، كه از جملهء قائلين به عدم امكان قسم چهارم بود ، براى اثبات عدم امكان فرمود : « زيد » با « انسان » تغاير مفهومى دارد و حمل « انسان » بر « زيد » حمل « اوّلى ذاتى » نيست ، بنابراين زيد نمىتواند مرآت براى انسان\r\nواقع شود . « 3 »  به‌نظر ما اين كلام مرحوم عراقى تمام نيست زيرا - همان گونه كه قبلًا اشاره كرديم - بعضى معتقدند : « انسان » و « حيوان ناطق » تغاير مفهومى دارند و حمل « حيوان ناطق » بر « انسان » حمل « اوّلى ذاتى » نيست ولى لازمهء اين مطلب اين نيست كه نتوانيم « انسان » را مرآت براى « حيوان ناطق » قرار دهيم . بنابراين اگرچه « زيد » با\r\n\r\n","description":"","footnote":" ( 1 ) - كفاية الاصول ، ج 1 ، ص 10 و 13 رجوع شود به : نظريهء اوّل در همين بحث .  ( 2 ) - در دورهء قبل ، پاسخ مرحوم آخوند و شاگردانشان به قائلين به امكان را پذيرفتيم ولى اكنون با دقت بيشترى كه در مسئله به‌عمل آمد معتقد به امكان قسم چهارم مىباشيم .  ( 3 ) - نهاية الأفكار ، ج 1 ، ص 37 ","page_name":" 254 ","page_number":254},
  {"content":"\r\n\r\n« انسان » تغاير مفهومى دارد ولى اين ، مانع از مرآتيت نيست خصوصاً اگر عنوان « زيد » را برداشته و به‌جاى آن عنوان « الإنسان المتخصّص بخصوصيات الزيدية » را قرار دهيم ، اگرچه تقيّد را هم لحاظ كنيم . لازمهء لحاظ تقيّد ، اين است كه ابتدا « الإنسان » را تصوّر كرده و سپس « المتخصص بخصوصيات الزيدية » را لحاظ كرده باشيم . و نمىتوان گفت : ما « الإنسان المتخصّص بخصوصيات الزيدية » را تصوّر كرده ولى « انسان » را تصوّر نكرده‌ايم . بلكه « انسان » تصوّر شده است آن‌هم نه به تصوّر ثانوى . آيا اگر گفته شود : « رقبهء مؤمنه » ، كسى مىتواند بگويد : معناى « رقبه » - كه مطلق است - به ذهن من نيامد زيرا آنچه به گوش من خورده « رقبهء مقيّد به ايمان » بوده است ؟ اين حرف ، قابل قبول نيست . وقتى كلّى به عنوان مقيّد تصوّر شد ، معقول نيست كه گفته شود : خود عنوان كلّى لحاظ نشده است . و همان گونه كه قبلًا گفتيم : « اولين مرحلهء تحقّق فرديّت ، وجودِ ماهيّت است » و معلوم است كه قبل از اين مرحله ، خود ماهيت مطرح است و ما وقتى مىخواهيم « زيد » را معنا كنيم مىگوييم : « ماهية الإنسان الموجودة المتخصّصة بخصوصيات الزيدية » يعنى ماهيت انسان ، قبل از هر چيز مطرح است . براى تأييد مطلب مثالى ذكر مىكنيم : اگر كسى اسم فرزند خود را « زيد » بگذارد ، « وضع خاص و موضوع له خاص » تحقّق پيدا كرده است . يعنى خصوص همين موجود خارجى تصوّر شده و لفظ براى\r\nهمان وضع شده است . در اينجا سؤال مىكنيم : آيا خاص مىتواند حاكى از عام باشد ؟\r\nقائلين به عدم امكان مىگويند : چنين چيزى ممكن نيست و انسانيتِ فرزند ، هيچ دخالتى در تسميهء او ندارد . در حالى كه اگر ، از اين شخص سؤال كنيم چرا اسم فرزندت را « زيد » گذاشتى و مثلًا « اتومبيل » نگذاشتى ؟ در جواب خواهد گفت : « مگر كلمهء « اتومبيل » را روى « انسان » مىگذارند ؟ » . معناى اين حرف اين است كه در نام‌گذارى « زيد » ، اولين مرحله‌اى كه مطرح است « انسانيت او » مىباشد و « وجود » در مرحلهء دوّم و\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n« خصوصيات فرديّه » در مرحلهء سوّم قرار دارند . بنابراين ، « انسانيت مولود » در نام‌گذارى او نقش دارد . و اين نقش ، با تصوّر معناى جزئى حاصل شده و تصوّر جداگانه‌اى در كار نيست . يعنى همين مولود را تصوّر كرده نه اينكه از تصوّر اين مولود ، يك تصوّر ديگرى برايش حاصل شود كه داراى عنوان كلّى باشد . پس در اينجا ، خاصّ ، مرآت براى عام قرار گرفته است و غير از اين هم چاره‌اى نيست ، زيرا خاص ، عبارت از همان « عامّ مقيّد » است . ولى عامّ نمىتواند مرآت خاص قرار گيرد ، زيرا عام ، ماهيت است و ماهيت ، كارى به وجود و خصوصيات فرديّه ندارد .\r\nمرحلهء ماهيت ، قبل از مرحلهء وجود و قبل از مرحلهء تخصص به خصوصيات فرديّه است ولى خاص ، مراحل ماهيت و وجود و خصوصيات فرديّه را پشت سر گذاشته است . در اين صورت ، چگونه مىتوان گفت : « خاص » نمىتواند « مرآت » براى عام باشد ؟ نتيجهء بحث در وضع خاص موضوع له عام : از آنچه گفته شد معلوم گرديد كه قول محقق رشتى رحمه الله به امكان قسم چهارم قابل قبول است . البته مرحوم محقق رشتى ، اقسام چهارگانهء وضع را ممكن مىداند ولى ما قسم سوّم را ممكن ندانستيم .\r\n\r\nبحث سوّم مطالبى در ارتباط با وضع عام و موضوع له عام\r\nدر بحث‌هاى گذشته گفتيم : امكان قسم اوّل و دوّم از اقسام چهارگانهء وضع تقريباً مورد قبول همه واقع شده است ، ولى درعين‌حال در رابطه با قسم دوّم ( وضع عام و موضوع له عام ) دو مطلب باقى مانده كه لازم است مورد بحث قرار گيرند : 1 - اشكالى كه در رابطه با امكان آن مطرح شده است . 2 - بيانى كه محقق عراقى رحمه الله در رابطه با « وضع عام و موضوع له عام » دارد و آن را مبناى بسيارى از مسائل نيز قرار داده است .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nمطلب اوّل : اشكال در مورد امكان وضع عام موضوع له عام\r\nبعضى گفته‌اند : از انضمام مطلبى كه اصوليون در رابطه با وضع مىگويند با آنچه فلاسفه و منطقيون دربارهء آن مىگويند ، معلوم مىشود كه « وضع عام و موضوع له عام » امكان ندارد . البته اشكال آن از ناحيهء « موضوع له » است نه در رابطه با « وضع » . اصوليون مىگويند : « واضع - در مقام وضع - بايد هريك از لفظ و معنا را لحاظ كند » . و فلاسفه و منطقيون مىگويند : تصوّر هر چيز به معناى ايجاد آن چيز در ذهن است - كه از آن به وجود ذهنى تعبير مىكنند - در مقابل ايجاد شىء در خارج كه به آن وجود خارجى مىگويند . بنابراين ، شما از يك طرف مىگوييد : « واضع ، بايد معناى موضوع له را تصوّر كند » و از طرفى مىگوييد : « تصوّر معنا يعنى ايجاد آن معنا در ذهن » ، و ما مىدانيم كه ايجاد معنا - چه در ذهن و چه در خارج - ملازم با جزئيت است و به تعبير فلاسفه « وجود هر شىء ، مساوق و ملازم با تشخص و جزئيت است » . در نتيجه معناى متصوَّر بايد جزئى باشد زيرا در ذهن آمده و لباس وجود ذهنى پوشيده است و در اين صورت « معناى موضوع له » نمىتواند عام باشد . پس اگر موضوع له تصوّر نشود ، وضع تحقّق پيدا نمىكند و اگر تصوّر شود جزئى مىشود . و در اين صورت ، تصوّر معناى كلّى و وضعِ لفظ براى همان معناى كلّى غيرممكن است .\r\n\r\nپاسخ اشكال\r\nاز انضمام دو مطلب زير ، پاسخ اشكال فوق روشن مىشود : 1 - اگرچه وقتى معناى عام تصوّر شود و وجود ذهنى پيدا كند ، از عموميت خارج شده و عنوان جزئيت پيدا مىكند ، ولى در مقام وضع ، لفظ را براى « عام مقيّد به وجود ذهنى » وضع نمىكنند بلكه براى معناى عامى كه به ذهن آمده ، وضع مىكنند و قيد « به ذهن آمدن » در موضوع له دخالتى ندارد . مثلًا وقتى مىخواهيم لفظ « انسان » را وضع كنيم ناچاريم « حيوان ناطق » را تصوّر كرده و به ذهن بياوريم ولى در مقام وضع ،\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nلفظ « انسان » را براى خود « حيوان ناطق » وضع مىكنيم نه براى « حيوان ناطق مقيّد به وجود ذهنى » . بنابراين ، هرچند تصوّر « حيوان ناطق » در مقام وضع ضرورى است ولى اين به معناى دخالت تصوّر در موضوع له نيست ، بلكه موضوع له ، همان « حيوان ناطق » - كه عام است - مىباشد ، و چون وضع - يعنى معناى متصوَّر - هم عام است ، بنابراين ، « وضع عام و موضوع له عام » تحقّق پيدا مىكند . 2 - تصوّر ، عبارت از حصول صورت شىء در ذهن است ، زيرا خود شىء خارجى نمىتواند در ذهن انسان وارد شود و ما در هر تصوّرى يك « ملحوظ بالذات » داريم و يك « ملحوظ بالعرض » ، مثلًا وقتى « زيد » را تصوّر مىكنيم ، در حقيقت ، صورت و عكسى از « زيد » در ذهن ما حاصل مىشود كه هروقت بخواهيم از « زيد » ياد كنيم به آن صورت توجّه مىكنيم و اين صورت چون مستقلًا مورد توجّه ذهن و نفس است از آن به « ملحوظ بالذات » تعبير مىكنند و وجود خارجى « زيد » را كه اين صورت حاكى از آن است « ملحوظ بالعرض » مىگويند . در كلّيات نيز مسئله به‌همين‌صورت است ، وقتى يك كلّى را تصوّر مىكنيم ، صورتى از آن كلّى در ذهن ما نقش مىبندد و اين صورت به عنوان حاكى و مرآت براى آن كلّى است . آن كلّى « ملحوظ بالعرض » و اين صورت - كه مستقيماً مورد توجّه ماست - « ملحوظ بالذات » ناميده مىشود . و اتفاقاً با وجود اينكه « ملحوظ بالعرض » به عنوان « ملحوظ بالعرض و بالتبع » مطرح است ولى\r\nدر تمام قضايا - حتى در مسألهء وضع - آنچه داراى اصالت است « ملحوظ بالعرض » مىباشد ، زيرا اگر گفته شود : « زيدٌ موجود في الخارج » بدون شك ، آنچه در خارج موجود بوده و داراى اصالت است همان شخصى است كه مثلًا در فاصلهء ده‌مترى ما قرار دارد نه آنچه در ذهن ماست . در حالى كه وجود خارجى ، به عنوان « ملحوظ بالعرض » و وجود ذهنى به عنوان « ملحوظ بالذات » مطرح است . از اين بالاتر ، قضاياى حمليّه‌اى داريم كه محمول در آنها « معدوم » يا « ممتنع » است ، مثل « شريك الباري ممتنع » و ما مىدانيم كه در قضيّهء حمليّه نيز - مانند وضع كه معنا بايد در آن تصوّر شود - بايد موضوع و محمول تصوّر شود . پس در قضيهء\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n« شريك الباري ممتنع » بايد « شريك الباري » را تصوّر كرده و به آن وجود ذهنى بدهيم .\r\nبنابراين وقتى مىگوييم : « شريك الباري ممتنع » ، آنچه امتناع دارد ، « وجود ذهنى شريك البارى » نيست زيرا شريك البارى در ذهن وجود پيدا كرده است ، بلكه « وجود خارجى آن » ممتنع مىباشد . آنچه ملحوظ بالذات است ، صورت ذهنى شريك البارى مىباشد كه به عنوان حاكى از شريك البارى مطرح است ، اين صورت ذهنى ، موضوع براى قضيّهء حمليّه واقع نشده است . موضوع در قضيّهء حمليّه ، « شريك البارىِ خارجى » - كه همان ملحوظ بالعرض است - مىباشد . در نتيجه در قضاياى حمليّه ، « ملحوظ بالذات » - يعنى صورت شىء در ذهن - نقشى ندارد و آنچه به عنوان موضوع قضيّه واقع شده ، « ملحوظ بالعرض » - يعنى وجود خارجى شىء - است . در باب وضع نيز وقتى معناى عام را تصوّر مىكنيم ، اگرچه « ملحوظ بالذات » در ذهن ماست ولى « موضوع له » همان « ملحوظ بالعرض » - كه عبارت از نفس معناى كلى است - مىباشد .\r\n\r\nمطلب دوّم : بيان محقق عراقى رحمه الله در ارتباط با وضع عام و موضوع له عام\r\nمرحوم عراقى ، معناى ديگرى براى « وضع عام و موضوع له عام » بيان كرده است و اين معنا مبناى بسيارى از مسائل اصوليهء ايشان گرديده است .\r\nقبل از بيان كلام مرحوم عراقى نسبت به « وضع عام و موضوع له عام » لازم است بيان ايشان در رابطه با كلام مشهور نسبت به « وضع عام و موضوع له عام » را مطرح كنيم : محقق عراقى رحمه الله در توضيح كلام مشهور مىفرمايد : وقتى واضع مىخواهد لفظ « انسان » را براى معناى « حيوان ناطق » وضع كند ، تصوّر معنا به دو صورت امكان دارد : صورت اوّل : واضع ، ذات معناى « انسان » را بدون هيچ قيدى - حتى قيد اطلاق و سريان و عموميت نسبت به افراد - در نظر گرفته و لفظ را براى اين معناى مبهم\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nوضع مىكند . « 1 »  صورت دوّم : واضع ، ماهيت را همراه با قيد اطلاق و سريان در افراد در نظر گرفته و لفظ را براى آن وضع مىكند كه در اين صورت قيد اطلاق و سريان در معناى موضوع له دخالت دارد . در هر دو صورت فوق « وضع عام و موضوع له عام » است ولى اين دو با يكديگر تفاوت داشته و ثمراتى بر آنها مترتب است . تفاوت اين دو از نظر تصوير ، همان مطلبى بود كه بيان كرديم و ثمراتى كه بر هريك از اين دو قسم مترتب است عبارتند از : 1 - همان گونه كه در منطق مطرح است ، ملاك در قضيّهء حمليّه ، « اتّحاد و هو هويت » در وجود خارجى است ، بنابراين در قضيّهء حمليّهء « زيدٌ إنسان » ، بين « زيد » و « انسان » در وجود خارجى ، اتّحاد وجود دارد يعنى زيد همين انسان موجود در خارج است و حمل آن حمل شايع صناعى است . اكنون سؤال مىكنيم : در قضيّهء « زيدٌ إنسان » ، انسان را چگونه معنا مىكنيد ؟ اگر به صورت اوّل معنا كنيد و بگوييد : مراد از « انسان » همان « ذات انسان » و « ماهيت آن »\r\nبدون قيد است ، بدون شك بين « زيد » و « انسان » در وجود خارجى ، اتّحاد وجود دارد زيرا « زيد » با « ماهيت انسان » در خارج متّحد است . ولى اگر « انسان » را به صورت دوّم معنا كرده و بگوييد : مراد از « انسان » در قضيّه عبارت از « ماهيت انسان همراه با قيد اطلاق و سريان در افراد » است ، در اين صورت « زيد » نمىتواند با « انسان » اتّحاد و هو هويت داشته باشد زيرا « زيد » با « ماهيت انسان » اتّحاد دارد نه با « انسان سارى در تمام افراد » . اگر با « انسان سارى در تمام افراد » اتّحاد داشت بايد با همهء افراد ، متّحد باشد . درحالىكه بين زيد و ساير افراد انسان ، مغايرت وجود دارد . پس همان گونه كه قضيّهء « زيدٌ عمروٌ » فاقد ملاك اتّحاد و\r\n\r\n","description":"","footnote":" ( 1 ) - اين معنا در اصطلاح ، « ماهيت لا به شرط مقسمي » ناميده مىشود . ","page_name":" 260 ","page_number":260},
  {"content":"\r\n\r\nهو هويت بوده و باطل است ، اگر « انسان » در « زيدٌ انسان » هم به معناى « ماهيت انسان همراه با قيد اطلاق و سريان در افراد » باشد ، در قضيّهء « زيدٌ انسان » نيز ملاك اتّحاد و هو هويت وجود نخواهد داشت ، بلكه بين « زيد » و « انسان » مغايرت تحقّق خواهد داشت . مگر اينكه قائل به مجازيت شويد و بگوييد : هرچند كلمهء « انسان » براى « ماهيت انسان با قيد سريان در افراد » وضع شده است ولى براى حمل « انسان » بر « زيد » ، از قيد اطلاق صرف‌نظر مىكنيم و در حقيقت ، لفظ موضوع براى كلّ را در جزء استعمال مىكنيم و به اين نحو ، اتّحاد و هو هويت را درست مىكنيم . و چنين استعمالى صحيح خواهد بود . در نتيجه ، حمل « انسان » بر « زيد » بنا بر معناى اوّل مستلزم مجازيت نيست ولى بنا بر معناى دوّم مستلزم مجازيت است . 2 - در باب مطلق و مقيّد بحثى مطرح است كه « آيا تقييد مطلق ، مستلزم تجوّز در مطلق است يا نه ؟ » مثلًا اگر مولا در ضمن يك دليل گفت : « أعتق الرقبة » ، و در ضمن دليل ديگرى گفت : « لا تعتق الرقبة الكافرة » ، آيا حمل مطلق بر مقيّد كه نتيجهء آن استعمال « أعتق الرقبة » در « الرقبة المؤمنة » است مستلزم مجازيت است و دليل دوّم به عنوان قرينهء مجاز مطرح است يا اينكه تجوّزى صورت نگرفته است ؟ مرحوم محقق عراقى مىفرمايد :\r\nاگر « رقبه » را به صورت اوّل معنا كرده و بگوييم : مراد از « رقبه » همان « ذات رقبه » و « ماهيت آن » بدون قيد است ، در اين صورت ، تقييد مطلق ، مستلزم مجازيت نيست ، زيرا معناى « أعتق الرقبة » اين نيست كه « سواء كانت مؤمنة أم كافرة » بلكه معناى « رقبه » همان « ذات رقبه » است كه معنايى مبهم و مهمل مىباشد . و گويا در اينجا ، تعدّد دالّ و مدلول است ، چون « أعتق الرقبة » اصل وجوب عتق رقبه را بيان مىكند و « لا تعتق الرقبة الكافرة » دلالت مىكند كه اين رقبه ، بايد مؤمنه باشد نه كافره .\r\nبنابراين در اينجا هريك از دو دليل ، قسمتى از مقصود را بيان كرده و مجازيتى در كار نيست .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nولى اگر گفتيم : « أعتق الرقبة » به معناى « أعتق الرقبة المطلقة السارية في المؤمنة و الكافرة » است » ، در اينجا وقتى با « لا تعتق الرقبة الكافرة » برخورد مىكنيم در ابتدا مىبينيم بين اين دو ، معارضه وجود دارد ولى براى رفع معارضه ، دليل مقيّد را قرينه بر تصرّف در دليل مطلق قرار مىدهيم و مىگوييم : از « أعتق الرقبة » عتق رقبهء مؤمنه اراده شده است و اين استعمال در غير موضوع له و استعمال مجازى است ، زيرا بنابراين فرض ، رقبه براى « رقبه با قيد اطلاق » وضع شده و استعمال آن در رقبهء مؤمنه استعمال مجازى است . در نتيجه ، تقييد مطلق بنا بر صورت اوّل مستلزم مجازيت نيست ولى بنا بر صورت دوّم مستلزم مجازيت است . محقق عراقى رحمه الله پس از بيان مطلب فوق مىفرمايد : به نظر ما ، تصور معناى موضوع له به هيچ‌يك از دو طريق مذكور نيست بلكه ما در مورد « وضع عام و موضوع له عام » معناى سوّمى قائليم . ايشان براى تبيين نظريهء خود ابتدا مقدّمهء زير را مطرح مىكند : يكى از بحث‌هايى كه در فلسفه مطرح است اين است كه آيا ماهيت اصالت دارد يا وجود ؟ فلاسفهء بزرگ قائل به اصالت وجود بوده و ماهيت را امرى اعتبارى و انتزاعى مىدانند و در توضيح انتزاعى بودن مىگويند : ما كه مىگوييم وجود ، اصالت دارد ، اين وجود در سير جوهرى خود مراتبى دارد :\r\nمرتبهء اوّل : وجود در سير جوهرى خود به جايى مىرسد كه نياز به حيّز و مكان دارد ، واقعيت مسئله - بر اساس اصالة الوجود - اين است كه اين موجود ، شاغلِ حيّز است و از واقعيت به لحاظ وجودش برخوردار است زيرا ما واقعيتى را غير از وجود نمىبينيم ، اصالت را ما در اختيار وجود گذاشتيم . از اين واقعيت ، به « جسم » تعبير مىشود . آيا اين جسم - يعنى جسميت و مفهوم ماهيت - داراى واقعيتى غير از آن واقعيت - كه موجود شاغل حيّز به لحاظ وجودش دارا بود - مىباشد ؟ بر اساس اصالة الوجود و اعتبارى بودن ماهيت ، لفظ « جسم » ، عنوانى است كه از اين مرتبهء وجودى - كه عبارت از واقعيت شاغل حيّز است - حكايت مىكند . به عبارت ديگر : « جسم » عنوانى انتزاعى و اعتبارى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاست كه خودش هيچ‌گونه واقعيتى ندارد و واقعيت آن ، همان مرتبهء وجودى « جسم » است كه قوام آن به شاغليّت حيّز مىباشد . مرتبهء دوّم : اين است كه « موجود شاغل حيّز » عنوان « نموّ » پيدا كند . اين مرتبه ، وجودى كامل‌تر از مرتبهء قبلى است كه ما براى تعبير از اين واقعيت از عنوان اعتبارى « جسم نامى » يا « نبات » استفاده مىكنيم ولى خود اين تعبير داراى واقعيت نيست و پشت اين عبارت غير از واقعيت وجودى و اين مرتبه از وجود ، واقعيت ديگرى نيست بلكه اين عبارت حاكى از واقعيت وجودى و مرتبه‌اى از وجود است كه كامل‌تر از مرحلهء قبلى است . مرتبهء سوّم : اين است كه « موجود شاغل حيّز نامى » داراى حساسيت و تحرك به اراده بشود . اين واقعيت وجودى مرتبه‌اى كامل‌تر از دو مرتبهء قبلى است و واقعيتِ آن ، همان واقعيتِ وجودىِ محسوس و ملموس است و ما براى تعبير از اين واقعيت از عنوان اعتبارى « حيوان » استفاده مىكنيم . ولى خود اين تعبير داراى واقعيت نيست و پشت سر اين عبارت غير از واقعيت وجودى و اين مرتبه از وجود ، واقعيت ديگرى نيست . بلكه اين عنوان ، حاكى از واقعيت وجودى و مرتبه‌اى از وجود است كه كامل‌تر از دو مرحلهء قبلى است . مرتبهء چهارم : اين مرتبه قوىتر از مراتب قبلى است كه علاوه بر خصوصيات\r\nمرتبهء قبل داراى « ناطقيت » نيز مىباشد كه ما براى تعبير از اين واقعيت از كلمهء « انسان » استفاده مىكنيم . وقتى ما كلمهء « انسان » را به كار مىبريم ، تنها نقشى كه اين عنوان مىتواند داشته باشد اين است كه از اين مرتبهء وجودى حكايت مىكند و واقعيت از آنِ محكى است . به عبارت ديگر : كلمهء « انسان » به عنوان مفهومى اعتبارى و انتزاعى نقش داشته و آنچه واقعيت دارد همان محكّى است . نه اينكه پشت كلمهء « انسان » واقعيت ديگرى باشد تا از آن به « ماهيت انسان » تعبير كنيم و ماهيت را در مقابل آن مرتبهء خاص از وجود قرار داده و براى آن نقشى قائل شويم .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nحال كه معلوم گرديد « انسان » از نظر واقعيت خارجى ، مرتبهء خاصى از وجود است بايد ببينيم ارتباط انسان با افراد آن چگونه است ؟ با بررسى ارتباط بين انسان و افراد آن درمىيابيم كه افراد انسان در جهت جامع خاصى مشترك مىباشند كه افراد حيوان در آن جهت اشتراك ندارند . ولى آيا اين امر با اصالة الوجود سازگار است ؟ از طرفى ما اصالت را به‌وجود داديم و الفاظ ماهيت را براى حكايت از مراتب وجود مطرح كرديم و از طرفى ملاحظه مىكنيم افراد انسان در يك جهت جامع مشتركند . قائلين به اصالة الماهية خواهند گفت : افراد انسان در ماهيت انسان مشتركند و مسئله روشن است . ولى قائلين به اصالة الوجود با مشكل برخورد مىكنند زيرا وجود ، ملازم با تشخص است . حال براى حلّ اشكال چه بايد كرد ؟ آيا مثل آن رجل همدانى بگوييم : كلّى طبيعى نسبت به افرادش مانند پدر نسبت به فرزندان است . در نتيجه ، بايد گفت : كلّى طبيعى يك وجود واحد دارد و افراد آن‌هم وجودات متعددى دارند و همان گونه كه بين پدر و فرزند ، مغايرت وجود دارد ، بين كلّى طبيعى و وجودات آن - كه عبارت از افراد آن مىباشند - نيز مغايرت وجود دارد . مرحوم عراقى فرموده است : ما در مورد كلّى طبيعى ، چنين حرفى را نمىزنيم بلكه\r\nمىگوييم : هريك از وجودات طبيعت ، هم به منزلهء پدر است و هم به منزلهء فرزند . در نتيجه به تعداد وجودات طبيعت ، هم پدر داريم و هم فرزند . و به عبارت ديگر مىگوييم : هر فردى از افراد انسان از طرفى داراى حصّه‌اى از « انسان » است ، پس به منزلهء پدر است و از طرفى داراى خصوصيات فرديه است ، پس به منزلهء فرزند است . زيد ، مركب از حصّه‌اى از انسان و خصوصيات فرديّه خود مىباشد ، بكر نيز مركّب از حصه‌اى ديگر از انسان و خصوصيات فرديّه خود اوست و . . . . مرحوم عراقى ، مسئله را اين‌گونه حل مىكند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nسپس گويا كسى از ايشان سؤال مىكند : بالاخره لفظ انسان براى چه چيزى وضع شده است ؟ آيا براى مجموع حصّه‌ها وضع شده است ؟ ايشان در جواب مىفرمايد : واضع - در مقام وضع - لفظ انسان را براى مجموع حصّه‌ها وضع نكرده بلكه براى معناى وسيعى وضع كرده كه بر تمام اين حصّه‌ها منطبق است . يعنى هم بر حصّهء زيديت صدق مىكند هم بر حصّهء بكريت و . . . . مرحوم عراقى سپس در جواب اين سؤال كه واضع چگونه تمام حصص را ملاحظه كرده است مىفرمايد : همان گونه كه در تشكيل قضيّهء حقيقيّه ، ملاحظهء اجمالى افراد موجود و غير موجود كافى است ، در اينجا نيز مىگوييم : در مقام وضع لفظ انسان براى معناى وسيع كه شامل تمام حصص مىشود ، لازم نيست تمام حصصْ مورد ملاحظهء واضع قرار گيرند بلكه ملاحظهء اجمالى حصص كافى است . در نتيجه ، معناى وضع عام و موضوع له عام در مورد انسان اين نيست كه واضع ، ماهيت انسان را در نظر گرفته و لفظ را براى ماهيت - كه امرى انتزاعى و اعتبارى است - وضع كرده است ، بلكه مقصود اين است كه واضع ، مجموعهء حصص را به‌طور اجمال درنظر گرفته و لفظ را براى معنايى كه منطبق بر تمام حصص است وضع\r\nكرده است . « 1 »  اشكالات كلام محقق عراقى رحمه الله اشكال اوّل : ايشان در مورد كلّى طبيعى فرمود : « هر فرد از افراد كلّى طبيعى داراى حصّه و سهمى از آن مىباشد و افراد متعدّد - به تعداد خودشان - داراى تعدّد حصص مىباشند » . به نظر ما ، اين مطلب در مورد كلّى طبيعى صحيح نيست و تحقيق مطلب\r\n\r\n","description":"","footnote":" ( 1 ) - مقالات الاصول ، ج 1 ، ص 72 - 75 ","page_name":" 265 ","page_number":265},
  {"content":"\r\n\r\nدر مورد كلّى طبيعى و افراد آن ، مطلبى است كه امام خمينى « دام ظلّه » بيان فرموده است كه ما اين مطلب را با تفصيل بيشترى بيان مىكنيم : امام خمينى « دام ظلّه » فرموده است : به اتفاق همه ، قضيّهء حمليّه « زيدٌ انسان » قضيه‌اى صحيح بوده و حمل آن ، حمل شايع صناعى است يعنى ملاك در اين حمل ، اتّحاد در وجود خارجى است . ولى آيا اين اتّحاد بين چيست ؟ وقتى ما « انسان » را به عنوان محمول براى « زيد » قرار مىدهيم ، در معناى « انسان » تصرّفى نكرده‌ايم بلكه « انسان » با معناى واقعى خود با زيد اتّحاد وجودى پيدا كرده است . و زيد در خارج همان انسان كامل است و همان انسان ، موضوع له لفظ زيد است . اينكه در منطق مىگويند : « كلّى طبيعى به وجود فردش يافت مىشود » « 1 »  ، به اين معناست كه اگر فردى از افراد كلّى طبيعى در خارج تحقّق پيدا كرد تمام كلّى طبيعى محقق شده است . با پيدا شدن يك فرد از افراد انسان ، تمام انسان تحقّق يافته است ، تمام معنايى كه لفظ انسان براى آن وضع شده ، تحقّق يافته است . و به تعبير ديگر : با پيدا شدن زيد در خارج ، يك انسان كامل تحقّق پيدا كرده است و با تحقّق بكر ، انسان كامل ديگرى تحقّق پيدا كرده است و . . . پس افراد انسان هركدام انسانى كاملند و\r\nهركدام آينهء تمام‌نماى كلّى طبيعىاند نه اينكه حصّه‌اى از انسان باشند و اين‌گونه نيست كه بگوييم بايد تمام افراد كلّى طبيعى جمع شوند تا كلّى را نشان دهند .\r\nدرحالىكه لازمهء فرمايش محقق عراقى اين است كه تا وقتى تمام افراد كلى طبيعى در خارج تحقّق پيدا نكرده‌اند ، كلّى طبيعى نيز تحقّق نيافته است . و اين مسئله ، مورد قبول ما نبوده و در منطق نيز پذيرفته نيست . به‌طور مسلّم ، زيد و عَمرو و بكر ، هركدام تمام انسان مىباشند و قضيّهء حمليّهء « زيدٌ انسان » مجاز نيست و آنچه در خارج با زيد اتّحاد وجودى پيدا مىكند همان\r\n\r\n","description":"","footnote":" ( 1 ) - المنطق للمظفّر رحمه الله ، ص 101 ","page_name":" 266 ","page_number":266},
  {"content":"\r\n\r\n« موضوع له لفظ انسان » - و به تعبير ديگر : « همان انسان كامل » - است و در آن ، مسألهء حصّه مطرح نيست . ولى بنا بر فرمايش مرحوم عراقى بايد در قضيّهء « زيدٌ انسان » تصرّف كرده و بگوييم : اين قضيه به معناى « زيد حصّة من الإنسان » است ، زيرا به نظر ايشان بين زيد و انسان كامل ، هيچ‌گونه اتّحاد وجودى تحقّق ندارد . و معلوم است كه در صورت چنين تصرّفى ، مرتكب مجاز شده‌ايم درحالىكه به نظر ما بين زيد و انسان كامل اتّحاد وجودى تحقّق داشته و قضيّهء حمليّه « زيدٌ انسان » مجاز نيست . البته بايد توجّه داشت كه وقتى گفته مىشود : « هر فردى يك كلّى كامل است » ، با قطع‌نظر از مفهوم كلّيت مىباشد . يعنى مراد ما ذاتِ كلّى طبيعى است نه مفهوم آن زيرا جايگاه مفهوم كلّى در ذهن است . « 1 »  اشكال دوّم : مرحوم عراقى بر اساس مسألهء اصالة الوجود ، قائل شد كه واقعيت انسان - كه همان وجود انسان است - داراى اصالت مىباشد . سپس فرمود : واضع ، لفظ انسان را براى حكايت از آن واقعيت وجوديه وضع كرده است . و وقتى از ايشان در رابطه با آن واقعيت وجوديه سؤال شد فرمود : واقعيت وجوديه عبارت از يك وجود وسيع و منتشر در افراد است .\r\nحال از ايشان سؤال مىكنيم : اگر مثلًا افراد انسان در خارج هزار نفر باشند ، آيا چند واقعيت خارجى تحقّق دارد ؟ هزار واقعيت يا بيش از هزار واقعيت ؟ اگر جواب دهد : در اين صورت ، در خارج ، هزار واقعيت خارجى تحقّق يافته است .\r\nمىگوييم : پس موضوع له لفظ انسان كجاست ؟ آن موضوع له كه به عنوان يك وجود وسيع منتشر در افراد ، وضع شده و به عنوان قدر جامع مطرح است و داراى واقعيت مىباشد . روشن است كه با توجّه به اينكه ايشان قائل به اصالة الوجود مىباشد نمىتواند بگويد : « موضوع له انسان ، عبارت از ماهيت است » .\r\n\r\n","description":"","footnote":" ( 1 ) - تهذيب الاصول ، ج 1 ، ص 16 - 19 ","page_name":" 267 ","page_number":267},
  {"content":"\r\n\r\nو اگر جواب دهد : در اينجا كه هزار فرد داريم ، هزار و يك واقعيت وجود دارد ، كه هزار واقعيت آن در رابطه با افراد و يك واقعيت آن به عنوان قدر جامع و منطبق بر افراد بوده كه موضوع له لفظ انسان مىباشد . ظاهر كلام ايشان بر همين معنا دلالت دارد . مىگوييم : اين همان چيزى است كه رجل همدانى به آن ملتزم شده است . محقق عراقى رحمه الله به صراحت فرمود : مسألهء كلى طبيعى ، مسألهء أب و أولاد نيست بلكه مسألهء آباء و اولاد است ، يعنى به عدد هر فرزندى ، پدر تحقّق دارد و اضافه بر اولاد ، ديگر پدرى وجود ندارد . اگر هزار فرزند وجود دارد ، همراه آنان هزار پدر وجود دارد و در كنار آنان يك پدر اضافى كه خالى از ولديت و فرديت باشد وجود ندارد . در حالى كه لازمهء وجود هزار و يك واقعيت در كنار هزار فرد اين است كه آن هزار واقعيت به عنوان فرزندان و آن يك واقعيت ، به عنوان پدر باشد ، پدرى كه ديگر فرزند نيست . و در اين صورت ، مسألهء كلّى طبيعى سر از مسألهء أب و أولاد درمىآورد ، همان چيزى كه محقق عراقى رحمه الله از آن فرار مىكرد . سؤال : ممكن است كسى بگويد : با قطع‌نظر از كلام مرحوم عراقى رحمه الله ، آيا مسألهء اصالة الوجود - كه مبناى اصلى كلام ايشان است - مورد قبول است يا نه ؟ و اگر مورد قبول است مسألهء كلّى طبيعى و افراد را چگونه حل مىكنيد ؟ جواب : ما از طرفى هر فرد از افراد كلّى طبيعى را تمامِ كلّى طبيعى مىدانيم نه\r\nحصّه‌اى از آن . زيد يك انسان كامل است نه حصه‌اى از انسان ، بكر نيز اين‌گونه است و . . . و از طرفى قائل به اصالة الوجود مىباشيم . معناى اصالة الوجود اين است كه غير از اين افراد ، براى چيز ديگرى نمىتوان واقعيت قائل شد . هزار فرد يعنى هزار واقعيت .\r\nبنابراين در مسألهء فوق ، ما هزار واقعيت انسان يعنى هزار انسان كامل داريم . ما مسألهء آباء و اولاد را - كه مرحوم عراقى قائل بود - قائليم ولى مىگوييم : هر فردى ، از طرفى واقعيتِ انسانيت را دارد و از طرفى خصوصيات و عوارض فرديه را داراست . و همهء افراد\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nدر واقعيتِ انسانيت مشتركند ولى در خصوصيات فرديّه تغاير دارند . در نتيجه ، زيد و بكر اگر در رابطه با كلّى حساب شوند مغايرت ندارند و هر دو انسان مىباشند ولى اگر در رابطه با خصوصيات فرديه ملاحظه شوند ، بين آنان مغايرت كامل تحقّق دارد . پس اين‌گونه نيست كه اگر ما قائل به اصالة الوجود شديم ديگر راهى براى حلّ مسألهء كلّى طبيعى و افراد - غير از مسئله حصص - نداشته باشيم ، بلكه همين معناى معروف و مشهور - در رابطه با وضع عام و موضوع له عام - با اصالة الوجود سازگار است .\r\nهم واقعيت ، از آنِ وجود است و هم كلّى طبيعى در خارج به وجود افراد وجود پيدا مىكند و هم هريك از افراد ، تمام كلّى طبيعى مىباشند و هم هر فرد داراى عوارض و خصوصيات مشخّصه‌اى است و هيچ تالى فاسدى بر اين معنا مترتب نيست .\r\n\r\nمقام سوم وقوع و عدم وقوع اقسام ممكن وضع\r\nدر اينجا بحث مىكنيم كه آيا اقسام ممكن وضع ، در خارج نيز مصداق دارند يا نه ؟ در رابطه با وقوع « وضع عام و موضوع له عام » در خارج بحثى نيست و مثال آن ، اسماء اجناس - مثل رجل - است . « وضع خاص موضوع له خاص » نيز در خارج واقع شده و مثال آن اعلام شخصيّه - مثل زيد - است كه واضع در آنها معناى جزئى را تصور كرده و لفظ را براى\r\nهمان معناى جزئى وضع كرده است . ولى در اينجا يك اشكال قوى نسبت به مثال اعلام شخصيه مطرح است .\r\n\r\nاشكال نسبت به مثال اعلام شخصيه\r\nاشكال مبتنى بر دو مقدّمه است كه هر دو در ضمن مباحث گذشته مطرح گرديد : مقدّمهء اوّل : موجود ذهنى - با وصف وجود ذهنىاش - مغاير با موجود خارجى - با وصف وجود خارجى آن - مىباشد . زيدى كه در حياط مدرسه است - با وصف وجود در\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nخارج - نمىتواند در ذهن بيايد ، همچنين وجود ذهنى - با وصف ذهنيت - نمىتواند در خارج وجود پيدا كند ، زيرا وجود ذهنى - برفرض اينكه واقعيت داشته باشد - نوعى از وجود بوده و به عنوان قسيم براى وجود خارجى است و قابل جمع با آن نيست .\r\nهمان گونه كه « انسان » و « بقر » كه دو نوع از حيوانند - يعنى فصل هركدام غير از فصل ديگرى است - با يكديگر قابل جمع نيستند . و ما وقتى مىگوييم : « الوجود إمّا ذهني و إمّا خارجيّ » ، اين قضيه به اصطلاح منطقيين ، قضيهء منفصلهء حقيقيّه است كه مانعة الجمع و مانعة الخلوّ مىباشد . مقدّمهء دوّم : وجود ذهنى عبارت از تصور شىء و التفات نفس به آن چيز است و گفتيم : در وجود ذهنى دو ملحوظ وجود دارد : ملحوظ بالذات و ملحوظ بالعرض . ملحوظ بالذات همان صورت ذهنى و نقشى است كه از متصوَّرْ در ذهن مىآيد ، خواه متصوَّر ، جزئى باشد و يا كلّى . و ملحوظ بالعرض عبارت از خودِ شىء است . و به تعبير ديگر : صورت ذهنى ، حكايت از موجود خارجى مىكند پس حاكى و ملحوظ بالذات ، همان صورت ذهنى است و محكّى و ملحوظ بالعرض ، همان موجود خارجى است . و معناى حكايت ، اتّحاد و وحدت نيست بلكه اين حكايت ، دليل بر مباينت بين وجود خارجى و وجود ذهنى است . همان گونه كه مىگوييم : « لفظ ، حاكى از معناست » ، اين حكايت ، نشان‌دهندهء مغايرت است به‌همين‌جهت نمىتوانيم بگوييم : « اللفظ معنىً » ، زيرا قضيّهء حمليّه بر محور اتّحاد استوار است . درحالىكه لفظ و معنا مغايرت\r\nدارند و هركدام مقوله‌اى جداگانه هستند . حاصل مقدّمهء دوّم اين است كه در وجود ذهنى ، ما بدون واسطه ، به وجود خارجى دست پيدا نمىكنيم بلكه ملحوظ بالذات عبارت از صورتى است كه از موجود خارجى حكايت مىكند ، مثل آينه‌اى كه نشان‌دهندهء چهرهء انسان است و ملحوظ بالعرض همان موجود خارجى است . پس از روشن شدن دو مقدّمهء فوق ، مستشكل مىگويد : شما كه مىگوييد : « واضع ، لفظ زيد را براى معناى جزئى وضع كرده است » ، معناى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاين عبارت اين است كه لفظ زيد براى معناى موجود وضع شده است ، زيرا جزئيت ، مساوق با وجود است . در حالى كه وضع لفظ زيد براى معناى موجود ، مشكل است ، زيرا : اگر زيد براى موجود ذهنى - يعنى ملحوظ بالذات - وضع شده باشد ديگر نمىتوان زيد را به موجود خارجى اطلاق كرد چون موضوع له لفظ زيد ، موجود ذهنى فرض شد و اگر گفته شود : « اطلاق زيد بر موجود خارجى مجاز است » ، مىگوييم : « اين خلاف بداهت است و حقيقى بودن قضيّه‌اى مانند « هذا الموجود الماشي في الخارج زيدٌ » را نمىتوان انكار كرد » . و اگر گفته شود : « چنين اطلاقى حقيقى است - كه حقيقى هم هست - » ، مىگوييم : « اين با آنچه شما فرض كرديد منافات دارد ، زيرا شما موضوع له زيد را معنايى مقيد به امر ذهنى فرض كرديد و طبق مقدّمهء اوّل ، موجود ذهنى ، مباين با موجود خارجى است » . پس چگونه مىخواهيد قضيّهء حمليّه تشكيل داده و امرى ذهنى را بر امرى خارجى حمل كرده و بگوييد : « هذا الموجود في الخارج زيدٌ » ؟ و اگر زيد براى موجود خارجى - يعنى ملحوظ بالعرض - وضع شده باشد و اطلاق زيد بر موجود خارجى اطلاق حقيقى باشد ، يعنى واضع - در مقام وضع - اگرچه معناى جزئى را تصور كرده ولى لفظ را براى جزئى خارجى وضع كرده است و به عبارت ديگر :\r\n« موضوع له لفظ زيد عبارت از موجود خارجى با حفظ تشخص در خارج باشد » . اين فرض داراى دو اشكال است :\r\nاشكال اوّل : آيا جهت منطقى در قضيّهء « الإنسان موجود » چيست ؟ « 1 »  خواهيد گفت : جهت قضيّهء مذكور « امكان » است ، زيرا وقتى ماهيت انسان - كه موضوع قضيهء فوق است - ملاحظه شود مىبينيم نه وجود براى آن ضرورت دارد و نه\r\n\r\n","description":"","footnote":" ( 1 ) - در منطق ، براى بعضى از قضايا ، جهت ذكر كرده‌اند ، مثلًا : قضيّهء « الإنسان حيوان ناطق » قضيّهء ضروريه است و « حيوان ناطق » براى « انسان » ضرورت دارد يعنى قابل انفكاك از انسان نيست و قضيّهء « الإنسان موجود » قضيّهء ممكنه است زيرا « وجود » براى « انسان » ضرورت ندارد بلكه ممكن است باشد و ممكن است نباشد . ","page_name":" 271 ","page_number":271},
  {"content":"\r\n\r\nعدم . و بر همين مبناست كه براى اثبات صانع مىگوييم : وجود و عدم براى ماهيت ممكن ، ضرورت ندارد پس اگر چنين ماهيتى وجود پيدا كرد علت مىخواهد . جهت منطقى در قضيّهء « زيدٌ موجود » نيز همان « امكان » است و از اين جهت فرقى بين « الإنسان موجود » و « زيدٌ موجود » نيست . زيرا همان گونه كه وجود و عدم براى « انسان » ضرورت ندارد ، براى « زيد » هم - كه يكى از مصاديق انسان است - ضرورتى ندارد . آنگاه مستشكل مىگويد : شما در مورد معناى زيد گفتيد : زيد به معناى « موجود در خارج » است و قيد وجود خارجى در معناى زيد نقش دارد ، زيرا اگر قيد كنار برود جزئيت هم كنار مىرود . بنابراين معناى « زيدٌ موجود في الخارج » اين است : « هذا الشيء الموجود في الخارج - به وصف كونه موجوداً في الخارج - موجودٌ في الخارج » . در اين صورت « موجود » براى زيد ضرورى خواهد بود . و قضيّهء حمليّه‌اى را كه موضوع آن مقيّد به وجود محمول باشد « قضيّهء ضروريه به شرط محمول » مىگويند ، مثل قضيّهء « زيدٌ القائم قائمٌ » كه « قيام » براى « زيدٌ القائم » ضرورى است زيرا « زيدٌ القائمُ » نمىشود غير قائم باشد . در نتيجه اگر معناى « زيد » و جزئيت آن را جزئى خارجى بدانيم و جزئيت را به عنوان قيد در معناى زيد مطرح كنيم بايد قضيّهء « زيدٌ موجود » غير از قضيّهء « الإنسان\r\nموجود » باشد . در حالى كه كسى قائل به فرق بين اين دو قضيّه نيست . اشكال دوّم : دو قضيّهء « الإنسان معدومٌ » و « زيدٌ معدومٌ » صادقند ، زيرا در « الإنسان معدوم » ماهيت ، نه اضافهء خاصى به وجود و نه اضافهء خاصى به عدم دارد .\r\nحال اين سؤال مطرح است كه معدوم بودن در چه زمانى است ؟ مشهور معتقدند : وجود طبيعت به وجود فردٍ ما است ولى انعدام طبيعت به انعدام جميع افراد است . ما در بحث نواهى خواهيم گفت كه اين كلام مشهور نادرست است ، بلكه طبيعت - در آنِ واحد - هم موجود است و هم معدوم . وجود آن به لحاظِ فردِ موجود و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nعدم آن به لحاظ فرد معدوم است . مثل اينكه اگر ما كلّى جسم - نه جسم خاص - را در نظر بگيريم ، كلّى جسم در آنِ واحد هم معروض سواد است و هم معروض بياض .\r\nطبيعت جسم ، هم در ضمن جسم‌هاى معروض بياض محقق است و هم در ضمن جسم‌هاى معروض سواد تحقّق دارد . آنچه نمىتواند در آنِ واحد معروض سواد و بياض باشد ، جسم خاص است نه كلّى جسم . بنابراين ، طبيعت انسان در آنِ واحد هم موجود است - در ضمن فردى مثل زيد - و هم معدوم است ، در ضمن فردى مثل عَمرو . البته اين اشكال ما به عنوان جملهء معترضه‌اى است كه تحقيق آن در بحث نواهى خواهد آمد . ولى شما فرض كنيد انسان قبل از وجود ، معدوم بوده و پس از آفرينش بشر ، وجود پيدا كرده است ولى موضوع در قضيّهء « الإنسان معدوم » و « الإنسان موجود » يك چيز است ، الإنسان يعنى ماهيت انسان كه با وجود و عدم سازگار است . به لحاظ قبل از خلقت ، معدوم و به لحاظ بعد از خلقت ، موجود است . حال در مورد اعلام شخصيه - مثل زيد - مسئله چگونه است ؟ بنابراين كه وجود خارجى در معناى زيد دخالت داشته باشد ، آيا مىتوان گفت : « كان زيدٌ معدوماً ثمّ صار موجوداً » . ؟ وقتى در مورد انسان كلمهء معدوم را مطرح مىكنيم ، اين معدوم بودن در رابطه با ماهيت است و نسبت ماهيت به وجود و عدم مساوى است درحالىكه زيد ،\r\nماهيت نيست . زيد عبارت از چيزى است كه - بنابراين فرض - وجود خارجى در معناى آن دخالت دارد و در غير فرضِ وجود ، اصلًا زيدى نداريم . زيد ، يعنى اين هيكل مقيّد به وجود خارجى . معدوم بودن در مورد « هيكل مقيّد به وجود خارجى » معنا ندارد . زيرا اين هميشه با وجود همراه است . و در نتيجه عبارت « زيدٌ كان معدوماً » نبايد صحيح باشد درحالىكه اين عبارت درست است . خلاصه اشكال دوّم : ما وقتى به عقلاء مراجعه مىكنيم مىبينيم همان گونه كه جملهء « كان الإنسان معدوماً فصار موجوداً » را صحيح مىدانند جملهء « كان زيدٌ معدوماً فصار موجوداً » را نيز صحيح مىدانند و فرقى بين اين دو قائل نيستند . در نتيجه ، زيد\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبراى « هيكل مقيّد به وجود خارجى » وضع نشده است ، زيرا اگر چنين بود نبايد جملهء « كان زيدٌ معدوماً فصار موجوداً » صحيح باشد .\r\n\r\nحلّ اشكال\r\nبراى حلّ اشكال در مورد اعلام شخصيّه بايد يكى از دو راه زير را انتخاب كنيم : راه اوّل : اين است كه بگوييم : در اعلام شخصيّه ، وضع خاص و موضوع له خاص نيست بلكه وضع عام و موضوع له عام است ، به اين صورت كه ، ماهيت كلّيه‌اى كه در معناى زيد ملاحظه شده و لفظ زيد براى آن وضع شده ، عبارت از يك ماهيت كلّى مركّبى است كه مصداق خارجى آن منحصر به زيد است . به عبارت ديگر : موضوع له زيد ، عبارت از ماهيتى است كه مصداق آن منحصر در زيد است . مثل اين كه پدر بگويد : براى اولين پسرى كه خدا در فلان محل و در فلان ماه و فلان روز به من عنايت كند لفظ زيد را وضع كردم . اين‌ها كلّى است و ممكن است اصلًا وجود پيدا نكند ولى تصور اين مفهوم كلّى - قبل از وجود - براى ما ممكن است . مصداق اين مفهوم كلّى مركب عبارت از همان زيدى است كه در خارج تحقّق پيدا مىكند ولى وجود خارجى ، در معناى موضوع له زيد نقش ندارد . آنچه نقش دارد همان عنوان كلّى است ولى اين عنوان كلّى ، مصداقى به جز زيد ندارد .\r\nاين مطلب نظير چيزى است كه در مورد « واجب‌الوجود » گفته مىشود . مفهوم « واجب‌الوجود » مفهومى كلّى است ، همان گونه كه « ممكن الوجود » مفهومى كلّى است ، با اين تفاوت كه « ممكن الوجود » داراى افراد و مصاديق زيادى است ولى « واجب‌الوجود » - به حسب ادلّهء قطعى توحيد - داراى يك فرد است . بنابراين مانعى ندارد كه مفهومى كلّى باشد ولى مصداق آن منحصر به فرد باشد . تنها فرقى كه بين عنوان « واجب‌الوجود » و مسألهء اعلام شخصيه وجود دارد اين است كه « واجب‌الوجود » داراى يك وضع نيست بلكه هريك از عناوين « واجب » و « وجود » مفاهيمى كلّى و داراى وضع جداگانه‌اى مىباشند و وقتى اضافه تحقّق پيدا كرد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمسئله را از كلّيت خارج نمىكند و تنها دايرهء آن را محدودتر مىكند و در عين حال مصداق آن منحصر به يك فرد است ولى در مسألهء اعلام شخصيّه ، اگر گفتيم زيد براى عنوان كلّى مركب وضع شده ، يك وضع در كار است . لفظ زيد را به يك وضع ، براى اولين فرزند پسر كه در فلان محلّ و فلان ماه و فلان روز متولد شود وضع مىكند ولى اين مفهوم كلّى كه موضوع له براى زيد است داراى يك مصداق مىباشد . راه دوّم : اين است كه بگوييم : در مورد اعلام شخصيّه ، وضع خاص و موضوع له خاص است ولى در كلمهء خاص ، توسعه قائل شده و بگوييم : معناى خاص ، فقط مقيّد به وجود ذهنى يا وجود خارجى نيست بلكه مورد سوّمى هم داريم و آن در صورتى است كه لفظى داراى مفهوم كلّى بوده ولى آن كلّى ، منحصر به فرد خاصّ باشد . و همين انحصار به فرد خاص باعث مىشود كه از مصاديق خاص باشد . در نتيجه ، مثال اعلام شخصيّه به عنوان مثال براى وضع خاص و موضوع له خاص خواهد بود . و راه ديگرى غير از اين دو راه به نظر نمىرسد .\r\n\r\n","description":"","footnote":"","page_name":" 275 ","page_number":275},
  {"content":"\r\n . \r\n","description":"","footnote":"","page_name":" 276 ","page_number":276},
  {"content":"\r\n\r\n\r\nمسألهء پنجم وضع شخصى و نوعى « 1 » \r\nدر اين تقسيم ، محورْ عبارت از لفظ است و چهار صورت دارد . يك صورت آن ، وضع شخصى و يك صورت آن وضع نوعى و دو صورت آن محلّ خلاف است .\r\n\r\nصور چهارگانهء وضع\r\nصورت اوّل : جايى است كه واضع هنگام وضع ، مادهء مشخص و هيئت معينى را درنظر مىگيرد به‌گونه‌اى كه هر دو جهت ، در وضع دخالت دارند ، اگر ماده تغيير كند و يا در ترتيب حروف و حركات و سكنات آن تغييرى حاصل شود ، غير از چيزى خواهد بود كه واضع آن را وضع كرده است . وضع در اين قسم ، بدون ترديد وضع شخصى است و\r\nهم در اعلام شخصيّه و هم در اسماء اجناس امكان دارد .\r\n\r\n","description":"","footnote":" ( 1 ) - طبق ترتيب بحث ، بايد در اينجا مسألهء « وضع حروف » را مطرح كنيم ، ولى با توجّه به مفصّل بودن مباحث وضع حروف ، ابتدا « وضع شخصى و نوعى » را مورد بحث قرار مىدهيم . ","page_name":" 277 ","page_number":277},
  {"content":"\r\n\r\nمثلًا وقتى واضع مىخواهد لفظ زيد را براى موجود خارجى وضع كند ، از نظر لفظى خصوصيات زير را مراعات مىكند : 1 - مادهء « ز ، ى ، د » . 2 - ترتيب بين حروف ، به گونه‌اى كه « ز » حرف اوّل ، « ى » حرف دوّم و « د » حرف سوم باشد . 3 - حركات و سكنات ، كه در اينجا ، « ز » مفتوح ، « ى » ساكن و « د » به اختلاف عوامل تغيير مىكند . هريك از امور سه‌گانهء فوق ، اگر اندكى تغيير كند غير از چيزى خواهد بود كه واضع وضع كرده است . در مورد اسماء اجناس - مثل رجل - نيز به‌همين‌صورت است . بنابراين ، مراد از وضع شخصى ، وضعى است كه در آن ، براى تمام خصوصياتِ لفظ - يعنى خصوصيات مربوط به مادّه و هيئت - حساب باز شده است ، مثلًا اگر به‌جاى فتحهء « ر » در رجل ، آن را مكسور يا مضموم كنيم و يا ترتيب حروف آن را به هم بزنيم ، لفظِ به دست آمده ، لفظِ موضوع براى معناى مذكور نخواهد بود . سؤال : اگر گفته شود : « زيدٌ لفظٌ » ، و مراد « شخص زيد » ى باشد كه متكلّم به آن تكلّم كرده است ، آيا بين « شخص » در مثال فوق با « شخص » در وضع شخصى تفاوتى وجود دارد ؟ جواب : بلى ، بين اين دو ، تفاوت وجود دارد زيرا « شخص » در مثال « زيدٌ لفظ » « شخص زيد » ى است كه واضع به آن تكلّم كرده است ، يعنى واضع همان لفظ زيد را كه به آن تكلّم كرده ، موضوع قرار مىدهد ولى آنچه كه واضع در باب « وضع شخصى » وضع مىكند ، عبارت از « طبيعى زيد » است خواه زيدى باشد كه او مىگويد ، يا زيدى كه شخص ديگرى مىگويد . ولى با وجود اينكه طبيعى لفظ زيد را موضوع قرار مىدهد ، از لحاظ مادّه و هيئت و خصوصيات ، آن را محدود مىكند . يعنى كلمهء « زيد » - با اين خصوصيات و شرايط - براى « موجود خارجى » وضع شده است . و وضع در اينجا ، بدون\r\nترديد ، « وضع شخصى » است ، خواه در اعلام شخصيه باشد و يا در اسماء اجناس .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nصورت دوّم : جايى است كه هيچ‌يك از مادّه و هيئت درنظر گرفته نشده‌اند ، مثل وضع در جملهء اسميه . در بحث‌هاى آينده خواهيم گفت : همان گونه كه مفردات داراى وضع مىباشند ، مركّبات نيز داراى وضع مىباشند ، مثلًا جملهء اسميّه داراى وضعى جداى از وضع مفردات آن مىباشد . در جملهء اسميّه ، خصوصيات مادّه ملاحظه نشده است .\r\n« زيدٌ قائمٌ » جملهء اسميه است و « عمروٌ قاعدٌ » هم جملهء اسميه است با اينكه موضوع و محمول اين دو جمله با يكديگر تفاوت دارند . از نظر هيئت هم خصوصيتى ملاحظه نشده است البته آزاد بودن هيئت ، مانند آزاد بودن مادّه نيست ، ولى درعين‌حال ، صورت مشخصى براى آن در نظر گرفته نشده است . جملاتى چون « زيدٌ قائمٌ » ، « القائم زيدٌ » و « زيدٌ قام » جملهء اسميه‌اند با اينكه صورت آنها با يكديگر تفاوت دارند ، يعنى صورتى را مشخص نكرده‌اند و بگويند جملهء اسميه حتماً بايد به اين صورت باشد ، آن‌گونه كه در زيد و انسان هيئتْ مشخص است . البته اين حرف به معناى مبهم بودن هيئت جملهء اسميه نيست بلكه به اين معناست كه خصوصيتى در آن مشخص نكرده‌اند ، به‌همين‌جهت گفتيم تمام مثالهاى مذكور ، جملهء اسميّه است اگرچه بعضى از آنها - مثل القائم زيد - مفيد حصر است ولى در عين حال همهء آنها جملهء اسميه‌اند . اين قسم از وضع - بدون ترديد - وضع نوعى است و اگر بخواهيم وضع در جملهء اسميه را وضع نوعى ندانيم ، مثالى براى وضع نوعى نخواهيم داشت ، زيرا چيزى وسيع‌تر از وضع در جملهء اسميه و فعليه و امثال اين‌ها نداريم . و اين مسئله بين بزرگان مسلّم است كه وضع در اين‌ها نوعى است . صورت سوّم : جايى است كه مادّه ، معين بوده ولى هيئت ، معين نباشد ، مثلًا واضع مادّهء « ض ، ر ، ب » را براى « زدن » وضع كرده است بدون اينكه هيئت معيّنى را در نظر گرفته باشد . اين مادّه مىتواند در هيئت‌هاى مختلفى - مانند مصدر ، فعل ماضى ، فعل مضارع ، اسم فاعل ، اسم مفعول و . . . - وارد شود كه هركدام از اين هيئت‌ها ، معنايى زايد بر مادّه\r\nبه آن اضافه مىكنند ، مثلًا : « ضارب » به معناى « يك مرد زننده » و « مضروب » به\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمعناى « يك مرد زده شده » مىباشد . صورت چهارم : جايى است كه هيئت ، معين بوده ولى مادّه ، معيّن نباشد ، مثلًا واضع ، « هيئت فاعل » را براى « كسى كه تلبس به مبدأ پيدا مىكند » وضع كرده است ولى در اين هيئت ، مادّهء خاصّى در نظر گرفته نشده است ، حتّى خود مادّهء « ف ، ع ، ل » هم در مسئله دخالت ندارد . بلكه استفاده از مادّهء « ف ، ع ، ل » براى بيان هيئت فاعل از روى ناچارى است و آنچه در وضع نقش دارد نفس هيئت است .\r\n\r\nآيا وضع در قسم سوّم و چهارم ، شخصى است يا نوعى ؟\r\nدر اينجا سه نظريه وجود دارد :\r\n\r\n1 - نظريهء مرحوم آخوند\r\nمرحوم آخوند ، اين مسئله را مطرح نكرده است ولى از توصيفى كه در كلام ايشان ذكر شده ، استفاده مىشود كه ايشان وضع در اين دو قسم را « وضع شخصى » دانسته است . پس در حقيقت ، وضع شخصى سه قسم پيدا مىكند . « 1 » \r\n\r\n2 - نظريهء محقق عراقى رحمه الله\r\nمحقق عراقى رحمه الله وضع در اين دو قسم را « وضع نوعى » دانسته است . پس به نظر ايشان ، وضع نوعى داراى سه قسم است . « 2 » \r\n\r\n3 - نظريهء آيت‌اللَّه خويى « دام ظلّه »\r\nآيت‌اللَّه خويى « دام ظلّه » در اين مقام قائل به تفصيل شده و فرموده است : اگر مادّه معيّن باشد ، « وضع شخصى » و اگر هيئت معيّن باشد « وضع نوعى »\r\n\r\n","description":"","footnote":" ( 1 ) - كفاية الاصول ، ج 1 ، ص 24  ( 2 ) - مقالات الاصول ، ج 1 ، ص 71 ","page_name":" 280 ","page_number":280},
  {"content":"\r\n\r\nاست . در نتيجه ، دو قسم از اقسام چهارگانهء وضع ، شخصى و دو قسم آن نوعى مىباشند . « 1 »  اگرچه كلام ايشان به اين صراحت نيست و اين را ما عرض كرديم ، زيرا از كلمات ايشان برمىآيد كه وضع بر سه قسم است ، درحالىكه به حسب واقع بر چهار قسم است .\r\n\r\nبررسى نظريات فوق\r\nبه‌نظر مىرسد كلام آيت‌اللَّه خويى « دام ظلّه » بر دو قول ديگر ترجيح دارد ، زيرا : اوّلًا : وقتى واضع مادهء معيّنى را با خصوصيات مربوط به آن در نظر گرفت - مثل اينكه مادهء « ض ، ر ، ب » را با خصوصيت ترتيب و خصوصيت اينكه تنها حروف اصلى ، اين‌ها باشند و حرف ديگرى هم در كلمه نباشد ، در نظر بگيرد - درحقيقت ، شخصى بودن و خصوصيت را لحاظ كرده است . اگر گفته شود : در اينجا از نظر هيئت آزاد است . ايشان جواب مىدهد : آزاد بودن هيئت ، منافاتى با شخصى بودن وضع ندارد ، زيرا در مثل « زيد » - كه بدون ترديد وضع آن شخصى است - هم از جهت حركت حرف آخر آن آزاد است . واضع ، لفظ زيد را براى موجود خارجى وضع كرده است ولى همين زيد در صورت فاعل بودن ، مرفوع و در صورت مفعول بودن ، منصوب و در صورت مضاف اليه بودن ، مجرور است و همان گونه كه اين اختلافات ضربه‌اى به شخصى بودن وضع آن وارد نمىكند ، هيئات مختلفى كه بر « ض ، ر ، ب » عارض مىشوند نيز سبب نمىشود كه وضع آن را وضع نوعى بدانيم بلكه با توجّه به خصوصياتى كه در لفظ در نظر گرفته‌ايم بايد وضع آن را وضع شخصى بدانيم .\r\nثانياً : از بررسى مادّه و هيئت درمىيابيم كه هيئت ، همواره تابع مادّه است و آنچه اصالت دارد مادّه مىباشد . شاهد اين مطلب اين است كه براى بيان هر هيئتى ناچاريم\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 111 - 113 ","page_name":" 281 ","page_number":281},
  {"content":"\r\n\r\nاز يكى از مواد استفاده كنيم ، مثلًا براى بيان هيئت فاعل چاره‌اى نيست جز اينكه از مادّه‌اى مثل « ف ، ع ، ل » استفاده كنيم . ولى در وضع « ض ، ر ، ب » هيچ هيئتى ملاحظه نمىشود و خود مادّه براى بيان اين امر كافى است زيرا مادّه ، اصالت داشته و به هيئت نياز ندارد . ولى هيئت - حتى در مقام وضع - نياز به مادّه دارد . با توجّه به مطلب فوق مىگوييم : اگر مادّه ، معيّن باشد « وضع شخصى » است چون براى وضع ، نياز به هيئت نداريم و اگر هيئت ، معيّن باشد « وضع نوعى » است زيرا براى بيان وضع به مادّه نياز داريم .\r\nيعنى در حقيقت ، وقتى واضع مىخواهد هيئت « فاعل » را براى كسى كه متلبس به مبدأ است وضع كند يك عنوان كلّى و جامع عنوانى را ملاحظه مىكند و كلمهء « فاعل » را به عنوان بيانگر اين جامع عنوانى مطرح مىكند . ذكر اين نكته لازم است كه مطلب فوق ، ثمرهء عملى ندارد و تنها اصطلاحى است كه در علم اصول مطرح شده است .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nمسألهء ششم وضع در حروف « 1 » \r\nگفتيم كه وضع بر چهار قسم متصوّر است : وضع خاص و موضوع له خاص ، وضع\r\nعام و موضوع له عام ، وضع خاص و موضوع له عام ، وضع عام و موضوع له خاص . آنچه در اينجا مطرح است اين است كه آيا وضع حروف داخل در كدام‌يك از اقسام چهارگانهء فوق است ؟\r\n\r\n","description":"","footnote":" ( 1 ) - بحث در مورد وضع حروف ، بحث مفصّلى است و علاوه بر پرورش اذهان ، ثمراتى نيز برآن مترتب است ، مثلًا - در واجب مشروط - اگر مولا بگويد : « أكرم زيداً إن جاءك » ، بحث است كه آيا شرط ، مربوط به هيئت « أكرم » است يا مربوط به مادّهء آن ؛ اگر به مادّه - يعنى إكرام - مربوط باشد ، مادّهْ معنايى اسمى است و اطلاق و تقييد در مورد آن ممكن است ، ولى اگر قيد به هيئت مربوط باشد ، هيئت ، معناى حرفى است و اگر معناى حرفى معنايى عام باشد قابل تقييد است ولى اگر معنايى خاص باشد قابليت تقييد آن محلّ اشكال است . البته ترتّب اين ثمره ، خالى از اشكال نيست ولى مسئله ، فىنفسه مهم است و نيز ثمراتى در باب مفاهيم - در مورد ادات شرط كه از حروفند - مطرح است ، كه آيا ادات شرط اطلاق دارند يا نه ؟ ","page_name":" 283 ","page_number":283},
  {"content":"\r\n\r\nاين مسئله ، مورد اختلاف واقع شده است كه در ذيل به بحث و بررسى نظرات در مورد آن مىپردازيم :\r\n\r\nنظريهء اوّل ( نظريهء مشهور نحويين )\r\nمشهور بين نحويين اين است كه وضع حروف عام و موضوع له آنها خاص است ، يعنى واضع - در مقام وضع - يك معناى كلّى را تصوّر كرده و لفظ را براى مصاديق آن وضع كرده است . و همان گونه كه قبلًا گفتيم : در باب وضع عام و موضوع له خاص ، نوعى اشتراك لفظى تحقّق دارد كه ناشى از وضعِ واحد است نه اوضاع متعدّد . بنابراين ، در باب حروف وقتى واضع خواسته است كلمهء « مِنْ » را وضع كند ، نخست مفهوم كلّى « ابتدا » را تصوّر كرده و سپس لفظ « مِنْ » را براى مصاديق و جزئيات اين مفهوم وضع كرده است . « 1 » \r\n\r\nنظريهء دوّم ( نظريهء مرحوم آخوند )\r\nمرحوم آخوند معتقد است ، حروف داراى وضع عام و موضوع له عام بوده و حتّى\r\n\r\n","description":"","footnote":" ( 1 ) - اين قول ، ابتدا توسط عضدى در شرحى كه بر مختصر الاصول ابن حاجب نوشته است مطرح گرديده و محقق شريف در حاشيهء مطوّل و حاشيه‌اى كه بر شرح مختصر الاصول نوشته آن را پذيرفته و تحقيقى در مورد آن ارائه داده است . جماعتى از اصوليين - مانند صاحب معالم ، صاحب قوانين و صاحب فصول - به تبعيت از سيد شريف ، اين قول را پذيرفته‌اند و در كتاب عناية الاصول آن را مشهور بين متأخرين دانسته است . ولى مرحوم آخوند آن را نپذيرفته و مىفرمايد : « اما الوضع العام و الموضوع له الخاص فقد توهّم أنّه وضع الحروف و ما أُلحق بها من الأسماء . . . » كفاية الاصول ، ج 1 ، ص 13 رجوع شود به : معالم الدين ، ص 128 ، قوانين الاصول ، ج 1 ، ص 289 ، الفصول الغروية ، ص 16 ، عناية الاصول ، ج 1 ، ص 21 ، البحث النحوي عند الاصوليين ، ص 220 - 222 ، المطوّل مع حاشية السيد الشريف ، ص 372 - 374 بدائع الأفكار للمحقّق الرشتى ، ص 41 . ","page_name":" 284 ","page_number":284},
  {"content":"\r\n\r\nمستعمل فيه در آنها هم عام است ، يعنى واضع ، كلّى ابتدا را در نظر گرفته و لفظ « مِنْ » را براى همين معناى كلّى وضع كرده است و در مقام استعمال نيز در همين معناى كلى ، استعمال مىشود . بنابراين ، مراحل سه‌گانهء وضع ، موضوع له و مستعمل فيه در مورد حروف و اسم‌هاى هم سنخ آنها يكسان است ولى مقام استعمال آنها با يكديگر فرق دارد . مرحوم آخوند ، ظاهراً اين قول را از مرحوم رضى « نجم الأئمه » اخذ كرده است ولى اين مسئله در كلام مرحوم رضى روشن نشده است و مرحوم آخوند آن را روشن كرده است . « 1 »  كلام مرحوم آخوند ، دو محور دارد : محور اوّل : اشكالى است كه به مشهور نحويين وارد كرده است . محور دوّم : مطلبى است كه خود مرحوم آخوند اختيار كرده است .\r\n\r\n1 - اشكال مرحوم آخوند به كلام مشهور نحويين\r\nمشهور نحويين معتقدند : موضوع له در حروف ، خاص است . مرحوم آخوند مىفرمايد : « خاص » به معناى « جزئى » است . تشخّص ، مساوق با وجود است . خصوصيت ، همراه با وجود تحقّق پيدا مىكند . بنابراين مىتوانيم كلمهء « خاص » را برداشته و به‌جاى آن كلمهء « جزئى » را بگذاريم و بگوييم : موضوع له در حروف ، « جزئى » است . اكنون از مشهور نحويين سؤال مىكنيم : مراد شما از « جزئى »\r\nچيست ؟ بديهى است كه مشهور نحويين يا بايد بگويند : مراد ، جزئى ذهنى است و يا بگويند : مراد ، جزئى خارجى است و احتمال سوّمى در اين زمينه مطرح نيست . « 2 »  و قبلًا\r\n\r\n","description":"","footnote":" ( 1 ) - در مورد كلام مرحوم رضى ، در ذيل قول سوّم بحث خواهيم كرد .  ( 2 ) - در مورد انسان - كه يك مفهوم كلّى است - دو جور جزئيت متصوّر است : الف - جزئيات خارجى كه همان مصاديق خارجى انسان مىباشند . ب - جزئيات ذهنى كه همان تصور مفهوم انسان است ، مثلًا مستعمِل وقتى مىخواهد لفظ انسان را استعمال كند ؛ استعمال ، نياز به تصوّر لفظ و معنا دارد . ما وقتى معناى انسان را تصوّر كنيم ، در ذهن ما وجودى از انسان تحقّق پيدا كرده است ، به‌طورى كه اگر براى بار دوّم تصور كنيم ، يك وجود ثانوى تحقّق پيدا مىكند و . . . تا جايى كه اگر يك متكلّم در سخنرانى خود بيست بار لفظ انسان را به كار ببرد ، بيست وجود ذهنى انسان در ذهن او محقّق شده است و امكان ندارد بدون تصوّر ذهنى معنا ، لفظ را به زبان بياورد و وقتى معنا در ذهن مىآيد ، مثل اين است كه در خارج آمده است . پس همان‌طور كه وجودات خارجى مفهوم انسان داراى تكثرند ، وجودات ذهنى آن نيز به تناسب استعمال و غيره تكثر پيدا مىكنند . ","page_name":" 285 ","page_number":285},
  {"content":"\r\n\r\nهم اشاره كرديم كه بين وجود ذهنى و وجود خارجى ، تباين وجود دارد ، يعنى نمىشود تصور كرد موجود ذهنى - به وصف موجود ذهنى بودن - در خارج محقّق شود و يا موجود خارجى - به وصف موجود خارجى بودن - در ذهن تحقّق پيدا كند . احتمال اوّل : اگر نحويين بگويند : « مراد از جزئى ، خصوصيت خارجى است ، به اين معنا كه واضع ، كلّىِ ابتدا را تصور كرده و لفظ « مِنْ » را براى مصاديق خارجى و حقيقى ابتدا ، وضع كرده است . يعنى هرجا ابتدا بود و كلمهء « مِنْ » مىتوانست به كار رود همه از مصاديق خارجى ابتداست . اين وجودات و مصاديق خارجىِ ابتدا ، همه جا وجود دارند .\r\nوقتى شما از منزل به‌طرف درس حركت مىكنيد ، ابتداى اين حركت از منزل بوده و اين يك امر واقعى است نه اعتبارى . شروع درس از اوّل سال و يا شروع درس يك كتاب و ده‌ها مورد امثال اين‌ها - كه ما روزانه با آنها سروكار داريم - از مصاديق خارجى ابتدا بوده و داراى واقعيت مىباشند » .\r\nمرحوم آخوند مى فرمايد : اين معنا براى ما قابل قبول نيست ، زيرا كلمهء \" من \" - همان گونه كه در مقام اخبار به كار مى رود - در مقام امر مولا نيز به كار مى رود و چنين چيزى نمى تواند جزئى خارجى باشد ، چون مأمور به هميشه كلى است حتى قيودش . و جزئى خارجى قبل از وجودش اصلا جزئى نيست و بعد از وجودش هم نمى تواند مأموربه واقع شود . به همين جهت در \" الضلاة واجبة \" بحثى است كه \" صلاتى كه موضوع براى وجوب واقع شده اگر صلاة موجود در خارج باشد ، نمى تواند متعلق وجوب قرار گيرد و چيزى كه حاصل است نمى تواند واجب شود \" . و به تعبير\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nديگر : خارج ، ظرف سقوط تكليف است نه ظرف ثبوت آن . و تكليف ، همواره در جايى است كه مأموربه آن در خارج وجود ندارد و با تكليف مى خواهند آن را محقق كنند .\r\nبنابراين ، مأموربه در عالم تحقق امر ، حتما بايد كلى باشد و نمى تواند جزئى باشد ، زيرا معناى جزئى بودن ، تحقق خارجى است و چيزى كه در خارج موجود است قابل امر و نهى نيست . در نتيجه ، هرجا پاى تكليف در كار است بايد مأموربه آن كلى باشد با قيودش . و نمى شود جزئى خارجى يا چيزى كه مقيد به جزئى خارجى است به عنوان مأموربه قرار گيرد .\r\nمرحوم آخوند مى فرمايد : ما مشاهده مى كنيم كلمهء \" من \" و \" إلى \" همان گونه كه در مقام اخبار در جملهء \" سرت من البصرة إلى الكوفى \" به كار مى روند در مقام انشاء نيز استعمال مى شوند و مولا مىتواند به عبد خود بگويد : \" سر من البصرة إلى الكوفة \" و سير از بصره به كوفه را به عنوان مأموربه خود قرار دهد . حال اگر \" من \" و \" إلى \" دلالت بر ابتدا وانتهاى خارجى كند سير نيز مقيد به امر خارجى خواهد شد و چيزى كه مقيد به امر خارجى باشد بايد همانند آن امر خارجى در خارج تحقق داشته باشد و نتيجه اين مىشود كه سير موجود در خارج به عنوان مأموربه مولا قرار گرفته است ، در حالى كه امر ، بايد به مفهوم وعنوان كلى تعلق گيرد . وتعلق امر به مفهوم كلى سبب مىشود كه مكلف ، مأموربه را در خارج ايجاد كند .\r\nآيا مى توان بين مقام اخبار وانشاء فرق گذاشت و استعمال در مقام اخبار را حقيقى و در مقام انشاء را مجازى دانست ؟\r\nبدون ترديد نمى توان به چنين تفاوتى ملتزم شد بلكه استعمال - چه در مقام اخبار و چه مقام انشاء - حقيقى است .\r\nدر مقام اخبار نيز مسأله به دو صورت است ؛ گاهى مخبر ، از گذشته خبر مىدهد و از خصوصياتى كه در سير أو از بصره تا كوفه بوده است حكايت مىكند و گاهى خبر او مربوط به آينده است بدون اين كه خصوصيات سير او مشخص باشد ، مثلا مى گويد : \" أنا أذهب من قم غدا \" ولى خصوصيات سفر - مثل مقصد ، زمان حركت ، وسيلهء حركت\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nو . . . - نامعلوم است . و شكى نيست كه استعمال \" من \" در معناى \" ابتدا \" در هر دو صورت حقيقى است . و اگر قرار باشد ، \" من \" بر معناى جزئى دلالت كند ، در صورت دوم كه اخبار از آينده است هنوز چيزى محقق نشده است .\r\nسپس مرحوم آخوند مى فرمايد : از آنجا كه مى بينيم همهء اين استعمالات حقيقى است ، در مى يابيم كه جزئيت خارجيه در معناى \" من \" و \" إلى \" مطرح نيست . زيرا جزئيت خارجيه با مقام امر و تكليف و نيز با مقام اخبار از آينده - در جائى كه خصوصيات آن تحقق پيدا نكرده - سازگار نيست .\r\nاحتمال دوم : اگر مشهور نحويين بگويند : \" مراد از جزئى ، جزئيت ذهنيه است \" .\r\nمعناى اين جمله اين است كه واضع ، كلمهء \" من \" را براى ابتدا وضع كرده ولى نه براى ابتداى مفهومى بلكه براى ابتدائى كه در ذهن وجود پيدا كرده است . البته معنايى كه در اين جا ملاحظه مىشود ابتدائى است كه به عنوان وصف و حالت و آلت براى غير ملاحظه شده است نه نفس مفهوم ابتدا .\r\nبه عبارت روشن تر : شما گاهى نفس مفهوم ابتدا را ملاحظه مى كنيد و به سير و بصره كارى نداريد و گاهى ابتدا را با توجه به اين كه وصف براى سير است واضافه به بصره دارد و حالت براى حركت شماست لحاظ مى كنيد . در اين صورت موضوع له لفظ \" من \" اين است : \" الابتداء الذي لوحظ حالة للغير \" . يعنى ابتدائى كه خودش اصالت ندارد بلكه ابتدائى كه به آن وجود ذهنى داده شده و به عنوان وصف براى سير است و مربوط به بصره است . شايد از كلمات مشهور نحويين كه مىگويند : « الحرف ما دلّ على معنىً في غيره » « 1 »  نيز اين معنا استفاده شود ، زيرا ظاهر « في غيره » اين نيست كه خود آن معنا خودبخود وصف براى غير است و از اوصاف اين معنا به حسب واقع اين است كه ظرفش عبارت از غير است . بلكه ظاهر « فى غيره » اين است كه معنايى كه شما لحاظ\r\n\r\n","description":"","footnote":" ( 1 ) - شرح الكافية للمحقّق الرضي رحمه الله ، ج 2 ، ص 319 . ","page_name":" 288 ","page_number":288},
  {"content":"\r\n\r\nمىكنيد در ارتباط با غير است و با ديد ذهنتان آن را وصف و حالت براى غير مىبينيد . مرحوم آخوند مىفرمايد : اگر مراد از جزئيت كه در معناى « من » و « إلى » نقش دارد جزئيت ذهنيه باشد ، « 1 »  چند اشكال مطرح است : اشكال اوّل : اگر مولا بگويد : « سِرْ من البصرة إلى الكوفة » ، بدون ترديد اين دستور مولا قابل امتثال است ولى آيا امتثال به چه چيزى تحقّق پيدا مىكند ؟ بدون شك ، تصور ذهنى حركت از بصره به كوفه ، امتثال محسوب نمىشود ، بلكه امتثال در صورتى است كه حركت از بصره به كوفه در خارج تحقّق پيدا كند . و با توجّه به اينكه بايد بين مأمور به با آنچه در خارج آورده شده است عينيتْ وجود داشته باشد تا امتثال تحقّق پيدا كند ، درمىيابيم كه مأمور به نمىتواند مقيّد به وجود ذهنى باشد ، زيرا در اين صورت بين مأمور به و آنچه در خارج آورده شده است تباين وجود دارد ، چون مقيّد به وجود ذهنى نمىتواند بر وجود خارجى منطبق شود و مقيّد به وجود خارجى هم نمىتواند منطبق بر وجود ذهنى شود . ولى در بيان مشهور نحويين - بنا بر احتمال دوّم - حركت خارجيه نه تنها عين مأمور به نيست بلكه مباين با مأمور به است زيرا - بنا بر احتمال دوّم - مأمور به ، مقيّد به وجود ذهنى است درحالىكه امتثال ، امرى خارجى است .\r\nاشكال دوّم : چه تفاوتى بين وضع حروف و وضع اسماء وجود دارد كه مسألهء لحاظ ، در حروف به عنوان قيد مطرح گرديد ولى در اسماء مطرح نگرديد ؟ فارق حقيقى بين معناى اسم با معناى حرف ، همان استقلاليت و تبعيت است . در اسم جنبهء استقلال مطرح است ولى حرف جنبهء تبعى و وصفى دارد و اگر قرار باشد در مورد حرف ، لحاظ را نيز اضافه كنيم و بگوييم : « من » به معناى « الابتداء الذي لوحظ حالة للغير » است » بايد ابتداى اسمى نيز به معناى « الابتداء الذي لوحظ مستقلًا » باشد\r\n\r\n","description":"","footnote":" ( 1 ) - البته ما در تعبيراتمان از « جزئيت ذهنيه » به « لحاظ » تعبير مىكنيم ، زيرا جزئى ذهنى همان تصور و لحاظ است ولى نه لحاظ مطلق بلكه لحاظ معنا به عنوان حالت و وصف براى غير . ","page_name":" 289 ","page_number":289},
  {"content":"\r\n\r\nپس چرا قيد « لحاظ » در معناى اسم ناديده گرفته شد ؟ اشكال سوّم : اشكال مهمّى كه در اينجا مطرح است همين اشكال سوّم است ، براى بيان اين اشكال ، نخست به ذكر مقدّمه‌اى مىپردازيم : مقدّمه : هرجا استعمال تحقّق پيدا كند بايد لفظ و معنا تصور شوند ، زيرا استعمال ، يك عمل اختيارى و ارادى است و تصور لفظ و معنا - به عنوان مقدّمهء اين عمل اختيارى - بايد قبل از آن تحقّق يابند . چون اولين مقدّمهء اراده ، تصور مراد است . ولى با توجّه به انس ما نسبت به الفاظ و كثرت ارتباطى كه بين لفظ و معنا وجود دارد ، اين تصورات خيلى سريع انجام مىگيرد . پس از بيان مقدّمهء فوق به ذكر اشكال مرحوم آخوند مىپردازيم : مرحوم آخوند مىفرمايد : در جملهء « سرتُ من البصرة إلى الكوفة » كه هم داراى معانى اسميه « 1 »  و هم داراى معانى حرفيه است ، استعمال « سرتُ » و « البصرة » و « الكوفة » - كه داراى معانى اسمى مىباشند - تنها به دو لحاظ و تصوّر نيازمند است :\r\nيكى لحاظ لفظ و ديگرى لحاظ معنا .\r\nدر مورد \" من \" و \" إلى \" كه داراى معناى حرفى مى باشند - نيز همين دو لحاظ و تصور مطرح است . وگر گفته شود : \" در معاى حرفى ، لحاظ ديگرى هم وجود دارد كه اين لحاظ ، در خود معنا نقش دارد \" ، لازم مى آيد كه در استعمال حروف كلمه \" من \" در معناى خودش بايد سه لحاظ زير را انجام دهيم :\r\n1 - لحاظ لفظ .\r\n2 - لحاظ معنا .\r\n\r\n","description":"","footnote":" ( 1 ) - مراد از اسم در اينجا ، اعم از اسم و فعل است . يعنى در حقيقت اين همان اسمى است كه نحويين آن را مقابل حرف قرار مىدهند و مىگويند : الحرف ما دلّ على معنىً في غيره و الاسم ما دلّ على معنىً في ذاته و اشاره‌اى به فعل نمىكنند . در نتيجه ، مباحثى كه در اينجا در مورد اسم مطرح مىكنيم در مورد فعل هم جريان دارد . ","page_name":" 290 ","page_number":290},
  {"content":"\r\n\r\nبراى لحاظ معنا بايد دو مرحله را طى كنيم :\r\n1 - با يك لحاظ ، معناى \" من \" را كامل كنيم ، زيرا معناى من عبارت از \" الابتداء الذي لوحظ حال للغير \" است . اين لحاظ ، در خود معناى \" من \" دخيل است وربطى به استعمال ندارد .\r\n2 - مجموع معناى \" من \" - كه عبارت از \" الابتداء الذي لوحظ حالة للغير \" است - را براى استعمال لحاظ كنيم ، زيرا معنا عبارت از اين مقيد است و در لحاظ استعمالى بايد مجموع معنا را ملاحظه كرد .\r\nو به عبارت ديگر : در اين جا ، معنايى كه بايد براى استعمال لحاظ شود ، مقيد به لحاظ است و قيد لحاظ به عنوان كامل كنندهء معناى حرفى است ، يعنى \" من \" به معناى \" ابتداى مقيد به لحاظ \" است . وقيد در اين جا امرى ذهنى است نه مثل \" رقبهء مؤمنه \" كه قيدش مربوط به خارج است .\r\nآقا واقعا در مقام استعمال \" من \" در معنايش با سه لحاظ و در مقام استعمال بصره و كوفه در معنايشان با دو لحاظ روبرو هستيم ؟\r\nما بالوجدان ملاحظه مى كنيم كه در مقام استعمال حروف در معانى آنها بيش از دو لحاظ وجود ندارد و از اين جهت تفاوتى بين حروف واسماء وجود ندارد .\r\nاشكال : ممكن است كسى بگويد : در مورد \" من \" نيز دو لحاظ داريم ، زيرا لحاظى كه جزء معناى \" من \" است ، در عين اين كه كامل كنندهء معناست ، از لحاظ استعمالى نيز كفايت مىكند .\r\nجواب : اين مطلب غير معقول است ، زيرا لحاظى كه جزء معناى حرف است ، بر لحاظى كه مربوط به مقام استعمال است تقدم دارد . همان گونه كه در اسم نيز بايد اول بصره و كوفه اى باشد تا لحاظ استعمالى به آنها تعلق گيرد ، در لحاظ حرفى نيز بايد اول معناى حرف محقق شود تا در مقام استعمال لفظ در معنا ، لحاظ به آن معنا تعلق گيرد .\r\nو نمى توان گفت : \" همين لحاظى كه نقش مكمل بودن معنا را دارد و به عنوان جزئيت براى معناه مطرح است ، به عنوان لحاظ استعمالى نيز كافى است \" . اين امر مستلزم تقدم\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nشىء بر نفس خود بوده و محال است ، زيرا لحاظِ داخل در معنا ، مقدّم بر لحاظِ مربوط به استعمال است و اگر بنا باشد همين لحاظ براى مقام استعمال هم كافى باشد ، لازم مىآيد اين لحاظ ، از يك نظر در رديف معنا و از يك نظر در رتبهء متأخر از معنا قرار گيرد . در نتيجه ، اين حرف مشهور نحويين كه مىگويند : « معناى حرفى يك معناى جزئى است » و ظاهرشان اين است كه مراد از جزئيت « جزئيت ذهنيه » است ، مستلزم وجود سه لحاظ در معانى حرفى است و اين خلاف وجدان است . به‌همين‌جهت ، مرحوم آخوند به شدّت آن را ردّ كرده و مطلب ديگرى را اختيار مىكند .\r\n\r\n2 - مطلبى كه مرحوم آخوند اختيار كرده است\r\nمرحوم آخوند ، پس از ردّ نظريهء مشهور نحويين مىفرمايد : بين « مِنْ » و « ابتداء » - كه اسم است - در تمام مراحل سه‌گانهء وضع و موضوع له و مستعمل فيه اتّحاد وجود دارد .\r\nاشكال : اگر بين ابتداى اسمى و معناى « مِنْ » ترادف وجود داشته باشد ، بايد استعمال هريك در مقام ديگرى صحيح باشد درحالىكه ما در خارج مىبينيم مواردى كه استعمال كلمهء « ابتداء » صحيح است ، استعمال كلمهء « مِنْ » صحيح نيست و مواردى كه استعمال كلمهء « مِنْ » صحيح است استعمال كلمهء « ابتداء » صحيح نيست ، مثلًا در جملهء « ابتداء السير كان من البصرة » نمىتوان به‌جاى « ابتداء » كلمهء « مِنْ » و به‌جاى « مِنْ » كلمهء « ابتداء » را به كار برد . و يا در روايت شريفهء « كلّ أمر ذي بالٍ لم يبدأ فيه ببسم اللَّه فهو أبتر » « 1 »  آيا مىتوان به‌جاى « يبدأ » كلمهء « مِنْ » گذاشت ؟ بدون شك ، چنين چيزى درست نيست . پاسخ : مرحوم آخوند در پاسخ اشكال فوق بيانى دارد كه مراد ايشان خيلى روشن نيست و احتمالاتى در آن جريان دارد كه دو احتمال آن مهم است و درحقيقت ، نظريهء\r\n\r\n","description":"","footnote":" ( 1 ) - لئالي الأخبار ، ج 3 ، ص 343 ","page_name":" 292 ","page_number":292},
  {"content":"\r\n\r\nمرحوم آخوند از اينجا استفاده مىشود : « 1 »  احتمال اوّل در كلام مرحوم آخوند : « مِنْ » و « ابتداء » در مراحل سه‌گانهء وضع و موضوع له و مستعمل فيه اتّحاد دارند و واضع - هم در مورد « مِنْ » و هم در مورد « ابتداء » - مفهوم كلّى ابتداء را در نظر گرفته و لفظ را براى همان مفهوم كلّى وضع كرده است و در مقام استعمال نيز لفظ در همان معناى كلّى استعمال مىشود و تفاوت آن دو فقط در شرط واضع است ، يعنى واضع - در هنگام وضع - شرطى قرار داده و چنين گفته است : اگرچه مَن كلمهء « ابتداء » را براى مفهوم « كلّى ابتداء » وضع كرده‌ام و در خود معنا ، خصوصيت ديگرى قائل نشده‌ام ولى شما در صورتى مىتوانيد « ابتداء » را در معناى « كلّى ابتداء » استعمال كنيد كه « ابتداء » را به عنوان مفهومى مستقلّ ملاحظه كرده باشيد . و هرچند مَن كلمهء « مِنْ » را براى مفهوم « كلّى ابتداء » وضع كرده‌ام و در معناى آن خصوصيتى قائل نشده‌ام ولى شما در صورتى مىتوانيد « مِنْ » را در معناى « كلّى ابتداء » استعمال كنيد كه « ابتداء » را به عنوان مفهومى غير مستقل و به عنوان حالت و وصف براى غير ملاحظه كرده باشيد . بنابراين ، لحاظ مربوط به مقام استعمال است نه مربوط به مقام وضع . بلكه واضع با قرار دادن شرط مذكور ما را ملزم كرده كه در مقام استعمال ، بين « مِنْ » و « ابتداء » فرق بگذاريم . ولى از جهت وضعْ تفاوتى بين اين دو نيست . اشكالات احتمال اوّل اگر بتوان گفت اين احتمال در كلام مرحوم آخوند وجود دارد اشكالاتى به آن وارد است : اشكال اوّل : ارتباط ما با واضع ، از طريق كتب لغت است و در كتب لغت هيچ اشاره‌اى به اين معنا نشده است كه واضع در هنگام وضع ، چنين شرطى كرده باشد .\r\n\r\n","description":"","footnote":" ( 1 ) - كفاية الاصول ، ج 1 ، ص 13 - 15 ","page_name":" 293 ","page_number":293},
  {"content":"\r\n\r\nاشكال دوّم : برفرض كه واضع چنين شرطى كرده باشد ، اگر واضعْ خداوند بود مراعات كردن شرط او لازم بود ولى هنگامى كه واضعْ غير خداوند است اطاعت او براى ما لزومى ندارد . اگر گفته شود : پس چرا در باب معاملات ، رعايت شروط ، لازم است ؟ مىگوييم : لازم الاتباع بودن شرط در باب معاملات براى دو جهت است : 1 - طرفين معامله ، شرط را پذيرفته‌اند 2 - دليل شرعىِ « المؤمنون عند شروطهم » « 1 »  برآن دلالت مىكند . ولى در مورد شرط واضع ، ما هنگام وضع نبوده‌ايم تا شرط او را قبول كنيم و برفرض پذيرفتن شرطِ در ضمن وضع ، دليلى براى لزوم تبعيت آن نداريم . اشكال سوّم : استعمال بر سه قسم است : حقيقى ، مجازى و غلط . استعمال « مِنْ » به جاى « ابتداء » و عكس آن ، استعمال غلط بوده و باطل است ، درحالىكه اگر مسألهء « شرط واضع » را بپذيريم نمىتوانيم چنين استعمالى را باطل بدانيم ، زيرا عمل كردن بر خلاف شرط واضع ، موجب بطلان استعمال نيست ، همان‌طور كه تخلّف شرط در باب معاملات نيز موجب بطلان معامله نمىشود بلكه غايت امر اين است كه خيار تخلّف شرط پيدا مىشود . و مسألهء شرط - در اصطلاح - مسألهء تعدّد مطلوب است كه اگر شرط تخلّف پيدا كرد يكى از دو مطلوب تخلّف پيدا كرده است و اصل مسئله به قوّت خود باقى است . پس چرا در مسألهء وضع ، استعمال را باطل دانسته و حتى مقام آن را از استعمال مجازى - كه صحيح است - هم تنزّل بدهيم . توضيح بيشتر اين اشكال در اشكالاتى كه بر احتمال دوّم وارد است خواهد آمد . احتمال دوّم در كلام مرحوم آخوند : واضع ملاحظه كرده بين مفاهيم ، اختلاف وجود دارد ، زيرا دسته‌اى از مفاهيم - مثل مفهوم انسان - به جهت اصالتى كه دارند نمىتوانند به عنوان وصف و حالت براى غير واقع شوند . در اينجا ، واضع لفظ « انسان »\r\n\r\n","description":"","footnote":" ( 1 ) - بحارالأنوار ، ج 75 ، ص 96 ، ح 18 ","page_name":" 294 ","page_number":294},
  {"content":"\r\n\r\nرا به صورت وضع عام و موضوع له عام براى مفهوم « حيوان ناطق » وضع مىكند و ترديدى هم ندارد . دسته‌اى ديگر از مفاهيم وجود دارند كه لحاظ آنها به دو صورت ممكن است و از نظر استعمال نيز هر دو نوع آن مورد نياز است . يكى از اين مفاهيم ، مفهوم « ابتداء » است . واضع ، وقتى با چنين مفهومى برخورد كرده ، براى آن دو لفظ وضع كرده است :\r\nيكى لفظ « ابتداء » و ديگرى لفظ « مِنْ » . ولى « ابتداء » را براى جايى وضع كرده كه مستعمِل با نظر استقلالى به مفهوم نگاه كند ، يعنى « ابتداء » در اينجا مقابل « انتهاء » لحاظ مىشود نه « ابتداى مضاف به چيز ديگر و وصف براى غير » . و « مِنْ » را براى جايى وضع كرده كه مستعمِل نمىخواهد مفهوم « ابتداء » را به صورت مستقل لحاظ كند بلكه مىخواهد اين مفهوم را به عنوان « حالت و آلت و وصف براى غير » ملاحظه كند . بنابراين ، موضوع له در « ابتداء » و « مِنْ » و نيز مستعمل فيه در اين دو ، همان مفهوم « ابتداء » است . و از اين جهت ، تفاوتى بين آنها وجود ندارد . و تفاوت ، تنها در اين است كه محدودهء هركدام با محدودهء ديگرى فرق دارد . يعنى واضع ، محدوده را مشخص كرده نه اينكه چيزى را شرط كرده باشد . اگرچه از كلمات بعضى از محشّين « 1 »  استفاده مىشود كه نظر مرحوم آخوند به احتمال اوّل بوده است ولى به‌نظر مىرسد احتمال دوّم مورد توجّه مرحوم آخوند بوده است . مؤيّد اين مطلب اين است كه مرحوم آخوند هم در اينجا و هم در بحث مشتق - كه بحث حروف را به جهت مناسبت مورد بررسى قرار مىدهد - مىفرمايد :\r\nاستعمال لفظ « مِنْ » به جاى « ابتداء » و برعكس آن ، استعمال در غير موضوع له نيست بلكه استعمال به غير ما وضع له است يعنى استعمال به غير نحوى است كه\r\n\r\n","description":"","footnote":" ( 1 ) - ظاهرا مراد حضرت استاد « دام ظلّه » ، مرحوم مشكينى در حاشيه بر كفاية الاصول است . رجوع شود به : كفاية الاصول با حواشى مرحوم مشكينى ، ج 1 ، ص 15 ","page_name":" 295 ","page_number":295},
  {"content":"\r\n\r\nواضعْ وضع كرده است ، زيرا واضع براى هريك از « مِنْ » و « ابتداء » محدودهء خاصّى قرار\r\nداده است . اشكالات احتمال دوّم اگر كسى كلام مرحوم آخوند را اين‌گونه توجيه كند اشكالات زير برآن وارد است : اشكال اوّل : « 1 »  شما كه مىگوييد : « استعمال « مِنْ » به جاى « ابتداء » و عكس آن ، استعمال به غير ما وضع له است » ، آيا معتقديد چنين استعمالى باطل است ؟ البته ما قبول داريم كه استعمال به غير ما وضع له باطل است و مستشكل نيز همين را مىگويد ولى آيا كلام مرحوم آخوند مىتواند چنين چيزى را اثبات كند ؟ بديهى است كه مقام « استعمال به غير ما وضع له » پائين‌تر از « استعمال در غير ما وضع له » نيست . درحالىكه مشهور و مرحوم آخوند معتقدند : استعمال مجازى ، استعمال در غير ما وضع له است . « 2 »  ما از مرحوم آخوند سؤال مىكنيم : مگر بين « اسد » و « رجل شجاع » مغايرت به نوع وجود ندارد ؟ مگر شما نمىگوييد : بين انواع هر جنس تباين وجود دارد ؟\r\nپس چگونه به مجرّد وجود علاقهء مشابهت - آن‌هم مشابهت در شجاعتِ فقط نه در جميع جهات - لفظ « اسد » را در مباين آن - يعنى « رجل شجاع » - استعمال مىكنيد و نه تنها چنين استعمالى را باطل نمىدانيد بلكه آن را مورد توجّه فصحاء مىدانيد ، ولى نسبت به كلمهء « مِنْ » و « ابتداء » - كه به نظر شما موضوع له آن دو يك چيز است و در تمام مراحل سه‌گانهء وضع و موضوع له و مستعمل فيه با يكديگر اتّحاد دارند - استعمال « مِنْ » به جاى « ابتداء » و عكس آن را - به مجرّد اختلاف در محدودهء وضع - باطل مىدانيد ؟ درحالىكه وقتى شما استعمال مجازى را صحيح\r\n\r\n","description":"","footnote":" ( 1 ) - اين اشكال ، همان اشكال سوّمى است كه بر احتمال اوّل وارد كرديم .  ( 2 ) - ما در بحث مجاز خواهيم گفت كه استعمال مجازى ، استعمال در غير ما وضع له نيست . ","page_name":" 296 ","page_number":296},
  {"content":"\r\n\r\nبدانيد بايد استعمال « مِنْ » در « ابتداء » و عكس آن را به‌طريق‌اولى صحيح بدانيد ، « 1 » \r\nهرچند اسم آن را استعمال حقيقى نگذاريد . ولى به‌هرحال ، از استعمال مجازى بالاتر است و شايد عنوان سوّمى - بين استعمال حقيقى و مجازى - پيدا شود . در نتيجه ، ما نمىتوانيم كلام مرحوم آخوند را بپذيريم ، زيرا اين معنا كه استعمال « مِنْ » به جاى « ابتداء » و عكس آن ، باطل است ، امرى مسلّم و مورد قبول است ولى كلام مرحوم آخوند نمىتواند آن را اثبات كند . اشكال دوّم : آيت‌اللَّه خويى « دام ظلّه » مىفرمايد : از كلام مرحوم آخوند استفاده مىشود كه معناى اسمى ، يك معناى استقلالى و مقصود به ذات است ولى معناى حرفى معنايى تبعى و غير مقصود به ذات است .\r\nدرحالىكه هر دو طرفِ اين كلام ، مورد نقض قرار گرفته است چون اين مطلب در همهء معانى اسمى و معانى حرفى جريان ندارد و ما در اينجا به دو مورد نقض اشاره مىكنيم : نقض اوّل : در مواردى مشاهده مىكنيم معناى اسمى « 2 »  به‌كاررفته‌است ولى جنبهء طريقيت دارد نه موضوعيت ، مثلًا در آيهء شريفهء : ( كُلوا و اشربُوا حتّى يَتَبَيَّنَ لكُم الخيطُ الأبيضُ من الخيطِ الأسودِ من الفجر . . . ) « 3 »  گفته شده است : « تبيّن طلوع فجر ، به معناى علم به طلوع فجر است و علمى كه در اينجا ذكر شده ، جنبهء طريقيت دارد يعنى آيهء شريفه براى علم موضوعيتى قائل نشده است و چيزى كه داراى عنوان طريقيت باشد استقلال و اصالت ندارد بلكه استقلال ، مربوط به ذى الطريق است » . « 4 » \r\n\r\n","description":"","footnote":" ( 1 ) - چون به نظر مرحوم آخوند استعمال مجازى ، استعمال در غير ما وضع له است ولى استعمال « من » در « ابتداء » و عكس آن ، استعمال در ما وضع له است .  ( 2 ) - يادآورى : مراد از « اسم » در اينجا اعم از « اسم » و « فعل » اصطلاحى است يعنى « اسم » در اينجا مقابل « حرف » است .  ( 3 ) - البقرة : 187  ( 4 ) - محاضرات في أُصول الفقه ، ج 1 ، ص 57 ","page_name":" 297 ","page_number":297},
  {"content":"\r\n\r\nبررسى نقض اوّل : در دوره‌هاى قبل ، اين اشكال آيت‌اللَّه خويى « دام ظلّه » را پذيرفته بوديم ولى اكنون با دقت نظر درمىيابيم كه اشكال فوق وارد نيست زيرا :\r\nاوّلًا : دليلى بر طريقى بودن تبيّن در آيهء شريفه نداريم . امام خمينى « دام ظلّه » در رسالهء مختصرى كه در رابطه با طلوع فجر تأليف نموده مىفرمايد : تبيّن در آيهء شريفه ، موضوعيت دارد و كلمهء « من الفجر » به عنوان بيان براى تبيّن است نه اينكه فجر ، واقعيتِ ديگرى باشد كه گاهى تبيّن داشته و گاهى تبيّن ندارد . بر همين اساس ، ايشان در مورد شب‌هاى ابرى و شب‌هاى مهتابى - كه مسألهء تبيّن ديرتر تحقق پيدا مىكند - فرموده‌اند : « طلوع فجر ، همان موقعى است كه تبيّن تحقّق پيدا مىكند » . در شب‌هاى مهتابى ( سيزدهم تا بيست و چهارم ) تبيّنِ طلوع فجر حدود بيست دقيقه تا يك ربع تأخير دارد و اگر تبيّن ، جنبهء طريقيت براى طلوع فجر داشت نبايد اين مقدار فاصله وجود داشته باشد . تحقيق اين مسئله ، در فقه ، در باب اوقات نماز است . ثانياً : برفرض كه تبيّن در آيهء شريفه جنبهء طريقيت داشته باشد ، مىگوييم :\r\nطريقيت داشتن تبيّن ، با لحاظ استقلالى آن منافات ندارد زيرا بين مقام استعمال و مدخليت داشتن چيزى در حكم ، تفاوت وجود دارد . و تبيّن در آيهء شريفه هرچند جنبهء طريقيت دارد ولى در مقام استعمال ، تفاوتى با كلمهء « كلوا » و « اشربوا » ندارد و در هر سهء آنها معنا به صورت استقلالى لحاظ شده است . نظير اين معنا در باب قطع نيز وجود دارد ، زيرا گاهى قطع با عنوان طريقيت در موضوع حكم قرار مىگيرد و مثلًا گفته مىشود : « إذا قطعت بوجوب شيء فتصدّق بدرهم » . در اينجا براى جمع بين دو عنوان « طريقت » و « موضوعيت » گفته مىشود :\r\nاگرچه قطع ، به عنوان طريقيت ملاحظه شده ولى از نظر دخالتش در حكم ، جنبهء موضوعيت دارد . يعنى تا وقتى قطع به وجوب شىء حاصل نشود تصدّق واجب نمىشود . و در حقيقت ، متكلّم وقتى مىگويد : « إذا قطعتَ . . . » ، معناى قطع را به‌صورت\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمستقل ملاحظه كرده است ولى از جهت مدخليت در حكم ، جنبهء طريقيت آن دخالت دارد . و مرحوم آخوند هم قائل به اين است و روى مسألهء استعمال ، تكيه دارد و كارى\r\nندارد كه دخالت در حكم به چه صورت است ؟ نقض دوّم بر كلام مرحوم آخوند : آيت‌اللَّه خويى « دام ظلّه » مىفرمايد : در مواردى مشاهده مىكنيم ، معناى حرفى جنبهء استقلال داشته و مقصود بالإفاده است ، مثلًا گاهى براى مخاطب ، ذات موضوع و محمول معلوم است ولى خصوصيت آنها مجهول است مثل اينكه از آمدن زيد اطلاع دارد ولى نمىداند زيد با چه كسى آمده است .\r\nبه‌همين‌جهت از كسى كه آگاه است سؤال مىكند : زيد با چه كسى آمد ؟ و او در جواب مىگويد : زيد با عَمرو آمد . ملاحظه مىشود در چنين مواردى آنچه مقصود بالإفاده است و جنبهء استقلالى دارد « خصوصيت معيّت » كه معنايى حرفى است مىباشد . بنابراين نمىتوان گفت : معناى حرفى در تمام موارد تبعيت داشته و غير مستقل است . « 1 »  مثال ديگر : در جملات خبريه گاهى سامع به ذات موضوع و محمول علم دارد ولى از ارتباط بين آن دو اطلاعى ندارد و هدف متكلّم از بيان جملهء خبريه اين است كه وجود ارتباط بين موضوع و محمول را در اختيار سامع قرار دهد . واضح است كه ارتباط بين موضوع و محمول ، معنايى حرفى است خواه اين ارتباط عبارت از « نسبت » بين موضوع و محمول بوده يا مسألهء « هوهويت » باشد ، زيرا هم مسألهء « نسبت » و هم مسألهء « هوهويت » احتياج به طرفين داشته و از معانى حرفى مىباشند . و غرض متكلّم هم افادهء همين معناى حرفى است . و در نتيجه در چنين مواردى معناى حرفى استقلال داشته و مقصود بالإفاده است . بررسى نقض دوّم : اين قسم از اشكال را نيز در دورهء قبل پذيرفته بوديم ولى اكنون به همان كيفيتى كه از نقض اوّل جواب داديم از اين مورد نيز جواب مىدهيم :\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 58 ","page_name":" 299 ","page_number":299},
  {"content":"\r\n\r\nمرحوم آخوند نمىخواهد بفرمايد : معانى حرفى ، مقصود بالذات نيستند . بلكه در اينجا دو عنوان وجود دارد كه لازم است بين آنها تمييز داده شود :\r\n1 - « مقصود بالذات » متكلّم از القاء كلام چيست ؟ و به عبارت ديگر : متكلّم چه چيزى را مىخواهد بفهماند ؟ 2 - آيا معناى حرفى ، « ملحوظ بالاستقلال » است يا نه ؟ در مثال « جاء زيد مع عمرو » اگرچه « مقصود بالذات » ، « معيّت » - كه معناى حرفى است - مىباشد ولى بدون ترديد اين معنا « ملحوظ بالاستقلال » نيست بلكه متكلّم براى لحاظ آن بايد آمدن زيد و آمدن عَمرو و مقارنت بين اين دو آمدن را لحاظ كند تا « معيّت » تحقق پيدا كند . در مورد جملات خبريه نيز گفته مىشود : اگرچه « مقصود بالذات » در جملات خبريه - بنا بر قول مشهور - « نسبت » ، كه معناى حرفى است ، مىباشد ولى بدون شك اين معنا « ملحوظ بالاستقلال » نيست و متكلّم نمىتواند نسبت موجود در جملهء خبريه را مستقلًا لحاظ كند بلكه بايد ابتدا طرفين نسبت را ملاحظه كند تا بتواند واقعيت نسبت را لحاظ كند . تذكر : آنچه مورد بحث است « واقعيت نسبت موجود در جملهء خبريه » است نه « مفهوم نسبت » ، چون مفهوم نسبت را مىتوان استقلالًا ملاحظه كرد و آنچه نياز به طرفين دارد واقعيت نسبت است . نتيجه اينكه در كلام آيت‌اللَّه خويى « دام ظلّه » بين دو عنوان « مقصود بالذات » و « ملحوظ بالاستقلال » خلط شده است .\r\n\r\nنظريهء سوّم\r\nحروف براى معنايى وضع نشده و موضوع له ندارند بلكه در آنها فقط جنبهء اماره و علامت بودن مطرح است يعنى حروف نشان‌دهندهء خصوصيتى در متعلّق خود مىباشند ، مثلًا : وقتى « مِنْ » بر كلمهء « بصره » داخل شد « بصره » داراى « مُبْتَدئيت »\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمىشود و اين خصوصيت ، قبل از دخول « مِنْ » در « بصره » وجود نداشته است همان گونه كه در خود كلمهء « مِنْ » نيز خصوصيت « ابتدائيت » وجود ندارد . حروف از اين\r\nجهت همانند حركات اعرابند كه در آخر كلمات پيدا مىشوند . مثلًا : كلمهء زيد وقتى دنبال « ضَرَبَ » واقع شود و حالت رفعى پيدا كند داراى خصوصيت « فاعليت » مىگردد و هنگامى كه حالت نصبى پيدا كند داراى خصوصيت « مفعوليت » مىگردد درحالىكه زيد ، جزئى خارجى است و خصوصيت فاعليت و مفعوليت در معناى موضوع له آن دخالتى ندارد و از طرفى علامت رفع و علامت نصب براى معنايى وضع نشده‌اند ولى ملحق شدن آن دو به يك كلمه ، در آن كلمه خصوصيت فاعليت يا مفعوليت ايجاد مىكند . اين قول به مرحوم رضى « نجم الأئمه » نسبت داده شده است . « 1 » \r\n\r\n","description":"","footnote":" ( 1 ) - همان گونه كه اشاره شد قول دوّم نيز به مرحوم رضى نسبت داده شده است و جهت آن اين است كه كلام مرحوم رضى در شرح كافيه ، داراى دو احتمال است . ظاهراً دو احتمالى كه حضرت استاد « دام ظلّه » مطرح فرموده‌اند به اعتبار صدر و ذيل كلام محقق رضى رحمه الله است . از صدر كلام مرحوم رضى استفاده شده كه حروف داراى معنا هستند و معناى آنها با معانى اسم‌هاى هم سنخ آنها يكى است و اين احتمال با نظريهء دوّم موافق است . و از ذيل كلام ايشان استفاده شده كه حروف داراى معنا نيستند و فقط به عنوان علامت مىباشند و اين موافق با نظريهء سوّم است . محقق رضى رحمه الله مىفرمايد : إنّ معنى « مِنْ » الابتداء فمعنى « مِنْ » و معنى لفظ الابتداء سواء إلّا أنّ الفرق بينهما أنّ لفظ الابتداء ليس مدلوله مضمون لفظ آخر بل مدلوله معناه الذي في نفسه مطابقة و معنى « من » مضمون لفظ آخر ينضاف ذلك المضمون إلى معنى ذلك اللفظ الأصلي فلهذا جاز الإخبار عن لفظ الابتداء ، نحو : « الابتداء خير من الانتهاء » و لم يجز الإخبار عن « مِنْ » لأنّ الابتداء الذي هو مدلولها في لفظ آخر فكيف يخبر عن لفظ ليس معناه فيه بل في لفظ غيره و إنّما يخبر عن الشيء باعتبار المعنى الذي فى نفسه مطابقة فالحرف وحده لا معنى له أصلا إذ هو كالعلم المنصوب بجنب شيء ليدلّ على أنّ في ذلك الشيء فائدة ما فإذا أُفرد عن ذلك الشيء بقي غير دالّ على معنىً أصلًا . شرح الكافية ، ج 1 ، ص 10 و ج 2 ، ص 319 ولى بعضى از محققين وجود احتمال دوّم در كلام مرحوم رضى را نفى كرده و مىگويد : لم يقل الرضي : « إنّ الحرف لا معنى له أصلا » كما نسبوا إليه ، و إنّما قال : « فالحرف وحده لا معنى له أصلا » فحذفت كلمة « وحده » التى تشكل فارقا بين رأيه و رأيهم و اقتطع من النّص الذي نقلوه عنه ما يوضح هذا الرأي ، فإنّ الرضي بعد أن قال : « و إنّما هو كالعلم المنصوب بجنب شيء ليدلّ على أنّ فيه فائدة ما » قال : « فإذا أُفرد عن ذلك الشيء بقي غير دالّ على معنى أصلا ، فظهر بهذا أنّ المعنى الإفرادى للاسم و الفعل في أنفسهما و للحرف في غيره » أي إنّ هناك معنىً إفرادي لكلّ من الإسم و الفعل و الحرف في مقابل معانيها التركيبية ، إلّا أنّ المعنى الإفرادي للاسم و الفعل في أنفسهما سواء أُفردا أم دخلا في تركيب . فزيدٌ يدلّ على الذات المعلومة سواء دخل في جملة « قام زيد » أم لم يدخل ، و لكنّه لا يدلّ على معناه التركيبى - أي كونه فاعلا - إلّا مع غيره . أمّا الحرف فإنّ معناه الإفرادي ( الابتداء ) هو نفس المعنى التركيبي لأنّه لا يظهر إلّا ضمن جملة « سرت من البصرة » فإذا أُفرد عنها لم يدلّ على شيء . . . و هذا الكلام لا ينتهي إلى ما يريدون من إنكار معناه أصلا . البحث النحوي عند الاصوليّين : ص 215 ","page_name":" 301 ","page_number":301},
  {"content":"\r\n\r\nاشكالات نظريهء سوّم : اشكال اوّل : مقايسه بين حروف و حركات اعراب مقايسهء صحيحى نيست ، زيرا براى پى بردن به معانى الفاظ بايد به كتاب‌هاى لغت مراجعه كنيم و كتاب‌هاى لغت همان گونه كه براى اسم‌ها معنا ذكر كرده‌اند براى حروف نيز معنا ذكر كرده‌اند . بنابراين در باب حروف نيز وضع وجود دارد . مؤيد اين مطلب اين است كه ما وقتى با جملات مشتمل بر حروف مواجه مىشويم مىبينيم حروف در زبان فارسى نيز جانشين دارند ، مثلًا : در ترجمهء جملهء « سرتُ من البصرة » مىگوييم : سير كردم از بصره . در حالى كه حركات اعرابى اين‌گونه نيست و در فارسى چيزى به‌جاى آن نداريم ، ما در فارسى ، جملهء « جاء زيدٌ » را به « زيد آمد » معنا مىكنيم و چيزى به‌جاى حركات اعرابيه نداريم و لازم هم نيست كه داشته باشيم . اشكال دوّم : علامت بودن رفع براى فاعليت و نصب براى مفعوليت ، ذاتى نيست و بدون ترديد كسى اين « علامت بودن » را وضع كرده است ، حال اگر كسى اين\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n« علامت بودن » را بردارد و به‌جاى آن « معنا » را بگذارد و بگويد رفع براى معناى فاعليت وضع شده است آيا اشكالى دارد ؟ بنابراين ادعاى عدم وضع در مورد مقيس عليه صحيح نيست و در مورد حروف نيز نمىتواند ادعاى درستى باشد . اشكال سوّم : در جملهء « سرتُ من البصرة » كلمهء « سرتُ » سير را به مخبر نسبت مىدهد « بصره » هم معناى خود را دارد . آيا « مبتدئيت » از كجا استفاده شده است ؟ آيا جز اين است كه از « مِنْ » استفاده شده است ؟\r\nاينجا با مسألهء حركات اعراب فرق دارد ، زيرا در مثال « جاءنى زيدٌ » حركت رفع ، علامت فاعل و زيد ، فاعل است و ما مىخواهيم خصوصيت فاعليت را بيان كنيم و نمىخواهيم كلمه‌اى مطرح كنيم كه در معناى فاعل استعمال شده باشد ولى در « سرت من البصرة » مىخواهيم با نفس همين عبارت ، مبتدئيت را بيان كنيم به‌همين‌جهت اگر بخواهيم جملهء فوق را به معناى اسمى ترجمه كنيم مىگوييم : « ابتداء سيري من البصرة » . حال جاى اين سؤال است كه « مبتدئيت » در « سرت من البصرة » از كجا استفاده شده است ؟ آيا مىتوان گفت : با آمدن « مِنْ » معناى « مبتدئيت » به بصره اضافه شده است ؟ بديهى است كه چنين چيزى را نمىتوان پذيرفت ، زيرا اين امر مستلزم استعمال كلمهء بصره در غير موضوع له است . بنابراين معناى « مبتدئيت » تنها در رابطه با « مِنْ » مطرح خواهد بود . و ما ناچاريم مسألهء وضع را در مورد حروف پذيرفته و بگوييم : حروف نيز موضوع له دارند . ولى آيا موضوع له حروف چيست ؟ اين محلّ بحث است .\r\n\r\nنظريهء چهارم ( نظريهء مرحوم محقق نائينى )\r\nكلام محقق نائينى رحمه الله مقابل كلام مرحوم آخوند است . خلاصهء كلام ايشان اين است كه بين معانى حرفى و معانى اسمى تباين ذاتى وجود دارد ، زيرا معانى اسمى ، اخطارى و معانى حرفى ايجادى هستند . معانى اخطاريه آن دسته از معانى هستند كه با قطع‌نظر از استعمال ، داراى\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nواقعيت مىباشند و استعمال ، به منزلهء واسطه‌اى است براى اينكه ذهن سامع را به واقعيت متوجّه كند . و مراد از واقعيت ، تنها وجود خارجى نيست بلكه در عالم مفهوم نيز هست . وقتى متكلّم ، كلمهء « انسان » را استعمال كرد ، اين يك مفهوم است و با گفتن « انسان » از جانب متكلّم ، بين شما و اين مفهوم ، ارتباط برقرار مىشود و صورتى از اين مفهوم در ذهن شما مجسّم مىشود . معانى ايجاديه آن دسته از معانى هستند كه با قطع‌نظر از استعمال ، واقعيت\r\nندارند - نه از جهت وجود خارجى و نه از جهت مفهوم - و استعمال ، نقش ايجادكنندهء آن معانى را دارد . محقق نائينى رحمه الله در توضيح كلام خود مىفرمايد : موجود خارجى بر دو قسم است : جوهر و عرض . جوهر موجودى است كه در تحقق خارجىاش به موضوع نياز ندارد بلكه وجودِ فىنفسه و مستقل است . عرض موجودى است كه در تحقق خارجىاش به موضوع نياز دارد ، مثل بياض كه نمىتواند بدون محلّ در خارج محقق شود و بايد جسمى باشد تا بياض بتواند به‌عنوان عرض برآن عارض شود . سپس مىفرمايد : در عالم مفهوم و ذهن نيز دو نوع مفهوم داريم : دسته‌اى از مفاهيم در عالم مفهوميت استقلال دارند يعنى براى تصور ذهنى آنها ، به مفهوم ديگرى نياز نيست ، مثل مفهوم « انسان » كه براى تصور آن نيازى به تصور چيز ديگر نيست . و حتى لازم نيست جمله‌اى گفته شود بلكه با شنيدن لفظ « انسان » مخاطب مىتواند مفهوم آن را تصور كند . اعراض نيز با وجود اينكه در تحقق خارجى خود به موضوع نياز دارند ولى در وجود ذهنى خود استقلال دارند و در تصور مفهوم آنها نيازى به موضوع نيست و همان گونه كه ما مفهوم « انسان » را به‌طور مستقل و بدون نياز به چيز ديگرى تصور مىكنيم در مورد تصور مفهوم « بياض » نيز اين‌گونه عمل مىكنيم ، يعنى به تصور جسم ، نياز نداريم .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nدسته‌اى ديگر از مفاهيم در عالم مفهوميت استقلال ندارند بلكه براى تصور آنها به چيز ديگر نياز است و معانى حروف از اين دسته مفاهيم مىباشند . اگر حرفى به تنهايى استعمال شود معنايى از آن استفاده نمىشود به خلاف اينكه كلماتى چون انسان يا بياض را به تنهايى استعمال كنيم . ما وقتى به تعبيرات نحويين و لغويين در معانى حروف مراجعه مىكنيم مىبينيم نمىگويند : « مِنْ معناها ابتداء الغاية » ، بلكه مىگويند : « مِنْ لابتداء الغاية » . اين لام\r\nچيست ؟ چرا در معانى اسماء نمىآيد ؟ چرا وقتى الابتداء را معنا مىكنند نمىگويند :\r\n« الابتداء للابتداء » بلكه ابتداء را به معناى ابتداء معنا مىكنند ؟ ذكر لام در معانى حرفى براى اين جهت است كه معانى حرفى ، استقلالى ندارند ، بلكه مِنْ - مثلًا - براى افادهء ابتدائيت بين « سرتُ » و « البصرة » است ولى خود « مِنْ » به تنهايى معنايى ندارد .\r\nبنابراين معانى حرفى معانى غير مستقل بوده و براى حروف - با قطع‌نظر از متعلّقات آنها - نمىتوانيم معنايى قائل شويم . محقق نائينى رحمه الله ، سپس مىفرمايد : علاوه بر آنچه گفته شد ، فرق مهمى بين معانى اسماء و حروف وجود دارد و آن اين است كه معانى اسمى ، معانى اخطارى هستند چون در آنها مفهوم و واقعيت ، وجود دارد و به عبارت ديگر : معانى اسمى ، استقلال به مفهوميت دارند . وقتى متكلّم ، كلمهء « انسان » را استعمال مىكند ، در حقيقت بين مخاطب و مفهوم انسان ، ارتباط ايجاد مىكند . به‌همين‌جهت با شنيدن لفظ « انسان » ، مفهوم آن به ذهن مخاطب خطور مىكند . و استعمال ، نقش ارتباطى دارد .\r\nولى معانى حرفى اين‌گونه نيست ، زيرا حروف معناى مستقلى ندارند كه با تلفظ آنها بين معنا و ذهنِ مخاطب ارتباط حاصل شود ، بلكه معانى حرفى ، ايجادى هستند . سپس مىفرمايد : با توجّه به اينكه اسم‌ها از جهت مفهوم استقلال دارند ، در عالم مفهوم هيچ‌گونه ارتباطى بين آن‌ها وجود ندارد . « جسم » از نظر مفهوم مستقل است ، « بياض » نيز مستقل است و در عالم مفهوم ارتباطى بين آن دو وجود ندارد . هنگامى كه گفته مىشود : الجسم له البياض ، لام مىآيد و در مقام استعمال بين آن دو ارتباط\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبرقرار مىكند . بنابراين معانى حرفى فقط در ضمن جمله تحقق پيدا مىكنند ، بايد جسم يك طرف و بياض طرف ديگر باشد تا لام بتواند بين آن دو ارتباط برقرار كند . به خلاف معانى اسمى كه نيازى به جمله نداشت و مفرد هم معنايش به ذهن خطور مىكرد . به‌همين‌جهت از معانى حرفى به معانى ايجادى تعبير مىشود ، يعنى آن معانى كه با قطع‌نظر از استعمال ، واقعيتى ندارند حتى در عالم اعتبار . و آنچه به معناى حرفى واقعيت داده همين استعمال است .\r\nسپس مىفرمايد : مسألهء ايجادى بودن معانى حرفى شبيه باب عقود و ايقاعات است . قبل از اجراى عقد نكاح ، بين زوج و زوجه ارتباطى وجود نداشت و با نفس صيغه ، بين آن دو ارتباط زوجيت ايجاد مىشود ، در باب حروف هم تا وقتى استعمال محقّق نشود و جمله‌اى تشكيل نگردد ، هيچ واقعيتى به عنوان معناى حرفى وجود ندارد بلكه مقام حروف از مقام عقود و ايقاعات پائين‌تر است زيرا عقود و ايقاعات اگرچه نسبت به مسبّباتِ خود جنبهء ايجادى دارند ولى مسبّب آنها - با قطع نظر از عقد يا ايقاع - در عالم مفهوميت ، استقلال دارند و همانند معانى اسمى ، قابليت تصور استقلالى دارند . يعنى همان گونه كه « انسان » به‌طور مستقل قابل تصور است زوجيت و ملكيت نيز اين‌چنين است ولى در حروف چنين چيزى وجود ندارد . و از طرفى در باب عقود و ايقاعات يك واقعيت اعتبارى نيز وجود دارد يعنى از نظر عالم اعتبار - شرعى يا عقلايى - واقعيتى به نام زوجيّت ، بين زن و شوهر لحاظ مىشود كه به مجرّد اجراى صيغه ، زوجيت اعتبار شده و در تمام حالات ادامه دارد ولى در باب حروف چنين اعتبارى مطرح نيست . و در نتيجه حروف اگرچه با عقود و ايقاعات در ايجادى بودن شباهت دارند ولى در دو جهت فوق ، مقام حروف به مراتب پائين‌تر از عقود و ايقاعات است . محقق نائينى رحمه الله سپس مىفرمايد : مسألهء اسماء و حروف ، همانند الفاظ و معانى مىباشد . يعنى همان گونه كه الفاظ ، فانى در معانى هستند به‌طورى كه متكلّم در مقام تكلّم فكر مىكند معانى را بدون وساطتِ الفاظ به مخاطب القاء مىكند و مخاطب نيز\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nدر مقام استماع فكر مىكند معانى را بدون وساطت الفاظ دريافت مىكند و گويا هيچ‌كدام از متكلّم و مخاطب توجّهى به الفاظ ندارند ، معانى حرفى نيز فانى در معانى اسمى مىباشند و آنچه انسان در تركيبات با آن برخورد مىكند معانى اسمى مىباشند و نقش حروف ، ايجاد ارتباط بين معانى اسمى است . محقق نائينى رحمه الله براى تأييد كلام خود به روايت زير استناد كرده است كه منسوب به امير المؤمنين عليه السلام است : « الاسم ما أنبأ عن المسمّى ، و الفعل ما أنبأ عن حركة\r\nالمسمّى ، و الحرف ما أوجد معنىً في غيره » . « 1 »  در روايت ، هم كلمهء « أوجد » آمده و هم معناى حرف را مقيد به « في غيره » كرده است يعنى اين معنا در غير خودِ حرف است و استقلالى ندارد . « 2 »  بررسى كلام مرحوم نائينى : بررسى جزئيات كلام محقق نائينى رحمه الله ثمرهء مهمى ندارد و منجرّ به طولانى شدن بحث مىگردد ولى دو اشكال اساسى بر كلام ايشان وارد است : اشكال اوّل : در جملات خبريه كه در آنها حرفى از حروف به‌كاررفته ، متكلّم از يك واقعيتى خبر مىدهد كه به لحاظ تطابق و عدم تطابق خبر با آن واقعيت ، خبر به صدق يا كذب اتصاف پيدا مىكند ، مثلًا در جملهء « زيدٌ في المدرسة » بايد واقعيت قبل از اخبار را ملاحظه كرده و خبر را با آن بسنجيم تا صدق و كذب آن معلوم گردد . وقتى واقعيت قبل از اخبار را ملاحظه كرديم و ديديم زيد در مدرسه است ، بدون ترديد در اينجا علاوه بر واقعيت « زيد » و واقعيت « مدرسه » واقعيت سوّمى به عنوان « وجود زيد در مدرسه » نيز تحقق دارد ، واقعيتى كه قبل از آمدن زيد به مدرسه وجود نداشت و به مجرّد بيرون رفتن زيد از مدرسه ، از بين خواهد رفت . اين سه واقعيت حتى قبل از مقام\r\n\r\n","description":"","footnote":" ( 1 ) - بحارالأنوار ، ج 40 ، ص 162 ( باب 93 من تاريخ أمير المؤمنين عليه السلام )  ( 2 ) - فوائد الاصول ، ج 1 ، ص 37 - 51 ","page_name":" 307 ","page_number":307},
  {"content":"\r\n\r\nاستعمال نيز وجود دارد و اين‌گونه نيست كه با استعمال ايجاد شود . در مورد واقعيت « زيد » و واقعيت « مدرسه » ترديدى نيست و آنچه در اينجا مورد بحث است واقعيت « وجود زيد در مدرسه » است . اين واقعيت همان چيزى است كه منشأ براى احتمال صدق و كذب مىگردد . زيرا شكّى نيست كه احتمال صدق و كذب در « زيدٌ في المدرسة » مربوط به واقعيت « زيد » يا واقعيت « مدرسه » نيست ، چون در واقعيت اين دو ترديدى نيست و آنچه مورد شك و ترديد قرار مىگيرد واقعيت « وجود زيد در مدرسه »\r\nاست . شاهد ديگر بر اين مطلب اين است كه اگر كسى بخواهد جملهء « زيدٌ في المدرسة » را به‌صورت اسمى و بدون به كار بردن حرف جر اخبار كند مىگويد : « المدرسة ظرف زيدٍ » . حال از مرحوم نائينى سؤال مىكنيم : با توجّه به اينكه « ظرف » اسم است و معانى اسمى حقيقت و واقعيت دارند ، آيا اين كلمهء « ظرف » از چه معنايى حكايت مىكند ؟ شما كه معتقديد در جملهء « زيدٌ في المدرسة » بيش از دو واقعيت ، وجود ندارد . بدون شك ايشان واقعيت « ظرفيت مدرسه براى زيد » را خواهد پذيرفت پس چه فرقى بين « المدرسة ظرف زيد » و « زيدٌ في المدرسة » وجود دارد كه مرحوم نائينى در جملهء اوّل واقعيت سوّم را مىپذيرد ولى در جملهء دوّم نمىپذيرد ؟ آيا استعمال ، سبب براى اين مسئله است ؟ خير چنين نيست و استعمال ، نقشى در ايجاد واقعيت سوّم ندارد بلكه واقعيت سوّم با قطع‌نظر از استعمال وجود دارد كه گاهى از آن با اسم تعبير مىكنيم و مىگوييم : « المدرسة ظرف زيد » و گاهى با حرف تعبير كرده و مىگوييم :\r\n« زيد في المدرسة » . كه اين دو ، اختلافِ كمى با هم دارند . البته اين سه واقعيت در اصل واقعيت داشتن با هم تفاوتى ندارند و تفاوت آنها از ناحيهء ديگر است ، زيرا واقعيت بر سه قسم است : 1 - واقعيت جوهرى كه در وجود خارجى نياز به محلّ و معروض ندارد . 2 - واقعيت عرضى كه در وجود خارجى نياز به معروض دارد . 3 - واقعيت عرضى كه در وجود خارجى نياز به دو طرف دارد . و ظرفيت « مدرسه »\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبراى « زيد » از اين قبيل است كه هم به ظرف نياز دارد و هم به مظروف . درحالىكه واقعيت ، سر جاى خود محفوظ است . و واقعيت به معناى عدم احتياج به غير نيست .\r\nعلم يك واقعيت است ولى درعين‌حال ، هم نياز به عالِم دارد و هم نياز به معلوم ولى اين نياز ، سلب واقعيت از علم نمىكند . بنابراين نمىتوان در معانى حرفى واقعيت را انكار كرد ، اگرچه كيفيت آن با واقعيت در معانى اسمى تفاوت دارد . مطلب ديگرى كه به مرحوم نائينى عرض مىكنيم اين است كه شما مسألهء حروف\r\nرا به عقود و ايقاعات تشبيه كرديد . خوب بود نكتهء ديگرى را توجّه مىكرديد كه در عقود و ايقاعات ما يك لفظ داريم ولى همين لفظ گاهى در مقام اخبار است و گاهى در مقام انشاء ، مثلًا « بعت » يك لفظ است گاهى در مقام اخبار از يك واقعيتى كه در خارج تحقق يافته مىباشد و گاهى در مقام انشاء استعمال مىشود و جنبهء ايجادى به خود مىگيرد . چرا در باب حروف اين حرف را نمىزنيد و به‌طور كلى مىگوييد حروف جنبهء ايجادى دارند ؟ با وجود اينكه در باب حروف نيز در ابتدا با دو نوع تعبير برخورد مىكنيم : يكى اين است كه حرف در مقام اخبار قرار گيرد و مثلًا مخبر بگويد : « سِرْتُ مِن البَصْرَةِ » . و ديگرى اين است كه در مقام انشاء قرار گيرد و مثلًا مولا به عبد بگويد :\r\n« سِرْ مِن البصرة » . چرا در مورد « بعتُ خبرى » معناى اخطارى را مىپذيريد ولى در مورد « سرتُ خبرى » اين معنا را نمىپذيريد و ملتزم به ايجادى بودن معنا مىشويد ؟ تذكر : اشكال اوّل ، مربوط به قبل از مقام استعمال بود ولى اشكال بعدى مربوط به بعد از مقام استعمال است . اشكال دوّم : در باب عقود و ايقاعات كه مىگوييم : الفاظ عقود و ايقاعات ، مسبّب خود را ايجاد مىكنند ، به كار بردن كلمهء « ايجاد » ، خالى از مسامحه نيست ، زيرا در باب عقود و ايقاعات سببيّت و مسببيّت وجود ندارد ، بلكه آنچه در اين باب وجود دارد اين است كه وقتى « أنكحت » و « قَبِلتُ » با شرايط خاص خود انجام شد عقلاء و شارع - كه گاهى هم اختلاف دارند - زوجيت را اعتبار مىكنند و مسألهء علّيت و ايجاد - به آن معنا كه ما در علت موجده مطرح مىكنيم - در اينجا مطرح نيست . و اين‌گونه نيست كه لفظ\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n« أنكحت » و « قبلتُ » همان گونه كه در فضا موجى - به عنوان صوت - ايجاد مىكند زوجيت را هم به اين نحو ايجاد كند . حال در باب حروف كه شما مىگوييد : حروف ، ايجاد ارتباط مىكند . سؤال مىكنيم :\r\nحروف بين چه چيز ارتباط ايجاد مىكنند ؟ ظاهر كلام ايشان اين است كه بين معانى اسمى ، ايجاد ارتباط مىكند . يعنى قبل از استعمال ، زيد و مدرسه دو مفهوم مستقل بوده و بين آن دو ارتباطى وجود نداشته\r\nاست ولى وقتى گفته مىشود : « زيد في المدرسة » ، بين « زيد » و « مدرسه » ارتباط ايجاد مىشود . سؤال مىشود : با استعمال ، چه ارتباطى بين اين دو ايجاد مىشود كه قبل از استعمال وجود ندارد ؟ آيا ايجاد ارتباط به اين معناست كه حتى اگر زيد در خانه باشد به مجرّد اينكه شما گفتيد : « زيد في المدرسة » ، به‌طور ناگهانى خودش را در مدرسه مىبيند ؟ و برفرض كه ارتباط اين‌گونه باشد آيا اين ارتباط امرى واقعى است يا چيزى جز تخيّل نيست ؟ اگر ارتباط واقعى است چرا قبل از استعمال وجود نداشت ؟ پس مقصود شما از ايجاد ارتباط چيست ؟ درحالىكه در باب عقود و ايقاعات اگرچه به كار بردن عنوان « ايجاد » داراى مسامحه است ولى در آنجا « أنكحت » و « قبلت » مىآيد و به چيزى كه وجود نداشته است واقعيت اعتبارى مىدهد . يعنى نفس همين الفاظ ، با قصد معنا چنين نقشى را داشته است كه به زوجيت واقعيت اعتبارى داده است . محقق نائينى رحمه الله چاره‌اى ندارد جز اينكه ارتباط را در دايرهء الفاظ مطرح كند - همان گونه كه از كلام ايشان استفاده مىشود - و بگويد : بين اسماء و حروف تفاوت وجود دارد چون اسماء با قطع‌نظر از جمله ، داراى معنا هستند ولى حروف فقط در ضمن جمله معنا دارند و با قطع‌نظر از جمله معنايى ندارند . بنابراين نقش حروف ، ايجاد ارتباط در مقام لفظ است زيرا اگر مىگفتيم : « زيد المدرسة » ، صحيح نبود ، ولى « زيدٌ في المدرسة » ، صحيح است . در نتيجه محقق نائينى رحمه الله بايد ملتزم شود كه حروف هيچ معنايى ندارند پس چرا مىگويد : معانى حروف ايجادى است ؟ و چرا به باب عقود و ايقاعات تشبيه مىكند ؟\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nنظريهء پنجم ( نظريهء محقق اصفهانى رحمه الله )\r\nگفتيم كه مرحوم آخوند در باب حروف مسألهء « لحاظ استقلالى » و لحاظ « حالة للغير » را مطرح كرد . محقق اصفهانى رحمه الله ابتدا اشكالى بر مرحوم آخوند وارد كرده مىفرمايد : طبيعتى كه در ذهن به دو صورت لحاظ مىشود بايد حقيقت و واقعيت خارجى آن نيز به دو\r\nصورت باشد . بنابراين وقتى « ابتدا » گاهى به‌صورت « مستقل » و گاهى به‌صورت « حالة للغير » ملاحظه مىشود بايد در خارج هم دو نوع « ابتدا » وجود داشته باشد . درحالىكه وقتى به خارج مراجعه مىكنيم مىبينيم در خارج « ابتدا » ى مستقل وجود ندارد و آنچه در خارج تحقق دارد به عنوان « حالة للغير » مىباشد . محقق اصفهانى رحمه الله پس از اشكال بر مرحوم آخوند ، مىفرمايد : در فلسفه وجودات را به چهار قسم تقسيم كرده‌اند : قسم اوّل : وجود في نفسه لنفسه بنفسه . از اين قسم به « واجب‌الوجود » تعبير مىكنيم . وجود « فىنفسه » يعنى در وجود خودش استقلال داشته و به چيزى نياز ندارد .\r\nاين قيد براى اخراج قسم چهارم - كه معناى حرفى است - مىباشد ، زيرا معناى حرفى حقيقتى متقوّم به غير است و في نفسه نيست . « لنفسه » براى اخراج اعراض است . اعراض موجوديتى فى نفسه دارند ، يعنى در مقام تصور ، نياز به چيز ديگرى ندارند اگرچه در وجود خارجى نياز به معروض دارند . « بنفسه » براى اخراج موجودات امكانى است ، زيرا « بنفسه » يعنى چيزى كه به علت موجده احتياج ندارد بلكه قائم بالذات است . درحالىكه موجودات امكانى براى وجود خود نياز به علت دارند چون نسبت آنها به وجود و عدم مساوى است . و با توجّه به اينكه ماعداى واجب‌الوجود ، بقيهء موجودات ممكن مىباشند بنابراين قيد « بنفسه » همهء موجودات ماعداى واجب‌الوجود را خارج مىكند .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nقسم دوّم : وجود فى نفسه لنفسه بغيره . اين قسم عبارت از جواهرى است كه در خارج تحقق پيدا مىكند . جوهر موجود « فىنفسه » است يعنى حقيقت آن متقوّم به غير نيست . و « لنفسه » است يعنى در وجود خارجى نياز به معروض ندارد و « بغيره » است يعنى در وجود خارجى خود نياز به علت دارد . به‌همين‌جهت گاهى از « ممكن الوجود » به « واجب‌الوجود بالغير » تعبير\r\nمىكنند در مقابل « واجب‌الوجود بالذات » . زيرا ممكن الوجود وقتى علّتش محقق شود وجودش ضرورت پيدا كرده و واجب مىشود ولى اين وجوب ، مستند به غير است به‌خلاف « واجب‌الوجود بالذات » كه وجودش مستند به غير نيست . قسم سوّم : وجود فى نفسه لغيره بغيره . اين قسم مربوط به وجود أعراض است . عرض ، موجود « فىنفسه » است ، يعنى حقيقت آن ، يك ماهيت مستقل است و متقوّم به غير نيست . اگر بخواهيم حقيقت بياض را بررسى كنيم ديگر مسألهء جسم ، مطرح نمىشود و چه‌بسا به ذهن انسان هم خطور نمىكند . و « لغيره » است يعنى در وجود خارجى خود نياز به معروض دارد و « بغيره » است يعنى در وجود خارجى خود ، نياز به علّت دارد . قسم چهارم : وجود في غيره لغيره بغيره . « في غيره » يعنى حقيقت و ماهيت آن متقوّم به غير است به‌گونه‌اى كه نمىتوان حقيقت آن را بدون غير ملاحظه كرد . و « لغيره » يعنى در وجود خارجى خود نياز به معروض دارد . و « بغيره » يعنى در وجود خارجى خود نياز به علت دارد . به عبارت ديگر اين قسم همه چيزش در رابطه با غير است . « 1 » \r\n\r\n","description":"","footnote":" ( 1 ) - محقق اصفهانى رحمه الله به حسب اصطلاحى كه دارد ، از وجود اعراض ( قسم سوّم ) به « وجود رابطى » و از قسم چهارم به « وجود رابط » تعبير مىكند و مىفرمايد : معناى « وجود رابط » اين نيست كه رابط ، با قطع‌نظر از وجود ، داراى حقيقت است - هرچند در عالم ماهيت - بلكه قسم چهارم اصلًا بدون ماهيت است و اين تنها مرتبهء ضعيفى از وجود است و هيچ واقعيتى غير از اين مرتبهء ضعيف ندارد . اضافهء كلمهء « وجود » به « رابط » غير از اضافهء « وجود » به « انسان » يا « بياض » است . و اين اضافه - در حقيقت - اضافهء بيانيّه است يعنى وجودى كه حقيقتِ آن ، عينِ ارتباط است . ارتباط هم ، يك معناى نسبى و اضافى است و متقوّم به دو شىء است . و اين واقعيت با اينكه مرحله‌اى از وجود در آن تحقق دارد ، از مقام وجود جوهر و وجود عرض به مراتب پايين‌تر است ، زيرا عرض ، در عالم مفهوميت داراى استقلال بود . اگر كسى كتاب لغت را باز كند و بخواهد مفهوم بياض را بفهمد ، نيازى به جسم ندارد . بياض ، در وجود خارجى ، به جسم و معروض نياز دارد نه در عالم ماهيت و مفهوم . ولى وجود رابط ، حتى در عالم مفهوم و تصور هم داراى معناى مستقلى نيست كه بتوان آن را تصور كرد . ","page_name":" 312 ","page_number":312},
  {"content":"\r\n\r\nمثال قسم چهارم : وقتى مىگوييم : الجسم له البياض ، بدون ترديد در اينجا سه\r\nحقيقت و واقعيت وجود دارد : حقيقت « جسم » كه حقيقتى جوهرى و داخل در قسم دوّم از اقسام چهارگانهء وجود است ، حقيقت « بياض » كه حقيقتى عرضى و داخل در قسم سوّم است و حقيقت « بياض بودن جسم » كه قبل از عروض بياض بر جسم وجود نداشت و به عنوان امرى حادث و مسبوق به عدم مىباشد اين حقيقت داخل در قسم چهارم است . اشكال : ممكن است كسى بگويد : حقيقت سوّم براى ما قابل قبول نيست ، زيرا آنچه ما تاكنون شنيده‌ايم فلاسفه موجودات را به سه قسم تقسيم مىكنند :\r\nواجب‌الوجود ، وجودات جوهرى و وجودات عرضى ، و قسم چهارمى تحت عنوان « وجود في غيره لغيره بغيره » كه وجود روابط و نسبت‌ها باشد را نمىپذيريم . محقق اصفهانى رحمه الله در جواب اشكال فوق مىفرمايد : ما دو دليل محكم براى اثبات مدعاى خود داريم : دليل اوّل : در باب استصحاب كه گفته مىشود : « لا تنقض اليقين بالشك » ، هريك از يقين و شك در رابطه با تصديق مطرح است يعنى شك و يقين در مورد قضيّه است .\r\nمثلًا گفته مىشود : يقين دارم زيد عالم است يا گفته مىشود : شك دارم زيد عالم است .\r\nو كسى نمىتواند بگويد : شك و يقين ، مربوط به تصور است و در خود زيد شك دارم بدون اينكه محمولى مثل عالم ، موجود و . . . براى او درنظر بگيرد . لذا در باب\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاستصحاب مىگويند : قضيّه متيقّنه و قضيّه مشكوكه . پس از بيان مقدّمهء فوق مىفرمايد : اگر مثلًا شما يقين داريد رنگ سفيدى براى رنگ‌آميزى ديوارهاى اطاق شما آورده‌اند و از خانه خارج شديد و بعد از ساعتى شك كرديد آيا هنوز ديوارها رنگ‌آميزى شده يا نه ؟ آيا اين يقين و شك شما به چه چيزى تعلّق گرفته است ؟ شما يقين به وجود ديوار داريد و نيز يقين به وجود رنگ داريد ، پس دو قضيّه « الجدار موجود » و « البياض موجود » براى شما يقينى است . ولى آيا شك شما به چه چيزى تعلّق گرفته است ؟ اگر واقعيت سوّمى وجود نداشته باشد چرا مىگوييد : شك دارم\r\nديوار سفيد شده است يا نه ؟ بديهى است كه نمىتوان گفت همان امور متيقّن ، به‌صورت مشكوك درآمده‌اند ، زيرا اين امر غير معقول است كه انسان نسبت به چيزى هم يقين و هم شك داشته باشد . « 1 »  سپس مىفرمايد : در مثال مورد بحث ، دو قضيّه يقينيه داريم : يكى قضيّه « الجسم موجود » و ديگرى قضيّه « البياض موجود » . و آنچه براى ما مشكوك است قضيّه « الجسم له البياض » است . وجود اين دو قضيّه متيقنه و مشكوك بودن شىء ديگر ، دليل بر اين است كه اگر آن شىء تحقق داشته باشد واقعيت دارد ، درست است شما شك داريد ولى شك در اين است كه آيا اين واقعيت ، وجود پيدا كرده يا نه ؟ و اگر به منزل بيائيد و ملاحظه كنيد ديوار سفيد شده است خواهيد گفت : شك ما زايل شد .\r\nبنابراين در اينجا سه قضيّه متيقّنه وجود دارد : الجسم موجود ، البياض موجود و الجسم له البياض ، كه در آن حرف به‌كاررفته و معناى حرفى در آن مطرح است اين هم واقعيتى است كه گاهى براى انسان يقينى و گاهى مشكوك است . دليل دوّم : در مورد حقيقتِ « قضيّه حمليّه » مىگويند : ثبوت شيء لشيء .\r\n\r\n","description":"","footnote":" ( 1 ) - به‌همين‌جهت ، در باب استصحاب كه لزوم اتّحاد قضيّه متيقّنه با قضيّه مشكوكه را مطرح مىكنند ، مسألهء زمان را كنار گذاشته‌اند ، زيرا اتّحاد زمانى بين قضيّه متيقّنه با قضيّه مشكوكه ، معقول نيست . نمىشود در آنِ واحد ، انسان يقين و شك به طهارت چيزى داشته باشد . ","page_name":" 314 ","page_number":314},
  {"content":"\r\n\r\nدر اينجا سه عنوان به كار برده شده است : دو عنوان شىء و يك عنوان ثبوت .\r\nعنوان ثبوت ، در قضيّه حمليّه‌اى مانند « زيدٌ قائمٌ » ، تنها در صورتى آورده مىشود كه مثلًا زيد اتصاف به قيام پيدا كرده باشد ولى اگر هنوز چنين صفتى در او پيدا نشده نمىتوان ثبوت شيء لشيء را مطرح كرد . حال سؤال مىكنيم : آيا در قضيّه حمليّه ، غير از دو شىء ، واقعيت سوّمى هم وجود دارد ؟ اگر بگوييد : واقعيت سوّمى وجود ندارد ، خواهيم گفت : « زيد » قبلًا وجود داشته ، عنوان « قيام » هم قبلًا در جاى خودش و براى خودش وجود داشته ، پس چرا قبل از ايستادن زيد نمىتوان « ثبوت شيء لشيء » را مطرح كرد ؟ حتماً تحوّلى در واقعيت به‌وجود آمده است ، چيزى كه وجود نداشته وجود\r\nپيدا كرده است كه شما عنوان « ثبوت شيء لشيء » را به كار مىبريد . حال سؤال مىكنيم : آيا اين واقعيتِ سوّم چيست ؟ و آيا وجود آن مانند دو وجود اوّل است ؟ بديهى است كه وجود واقعيت سوّم ، مانند وجود دو واقعيت ديگر نيست ، زيرا اگر بخواهد مانند آن دو باشد ، ديگر قضيّه حمليّه درست نمىشود و ثبوت شيء لشيء تحقق پيدا نمىكند . آيا با كنار هم گذاشتن سه شىء ، قضيّه حمليّه تشكيل مىشود ؟\r\nجسم در جاى خودش ، بياض هم در جاى خودش ، واقعيت سوم را هم مثلًا سواد فرض مىكنيم ، اين ارتباطى به جسم پيدا نمىكند . بنابراين ، واقعيت سوّم را اگر حتّى بخواهيد به عنوان واقعيت عرضى هم مطرح كنيد كه يك جوهر داشته باشيم و دو عرض ، معنايش اين است كه اين‌ها فاقد ارتباطند و براى تحقق « ثبوت شيء لشيء » نياز به يك رابط داريم . اكنون بحث را در مورد رابط دوّم مطرح مىكنيم آيا اين رابط ، قسم چهارمى از وجود است يا داخل در همان قسم سوّم است و استقلال دارد - هرچند در عالم مفهوم - ؟ اگر بگوييد : همان قسم سوّم است و استقلال دارد ، معنايش اين است كه چهار شىء بدون ارتباط در كنار يكديگر قرار گرفته‌اند . و اگر آن ارتباط را واقعيت چهارمى بدانيد مىگوييم : از اوّل همين حرف را بزنيد . چرا شما سه شىء تصور مىكنيد ؟ همان دو شىء - كه فرضاً يكى از آنها جوهر و ديگرى عرض بود - را تصور\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكرده و يك وجود رابط هم درنظر بگيريد . پس اگر واقعيت چهارم را انكار كنيد بايد به يكى از دو امر زير ملتزم شويد : 1 - تسلسل ، زيرا براى ايجاد ارتباط بين دو شىء اوّل ، نياز به شىء سوّم داريم و براى ارتباط بين اين سه شىء ، نياز به شىء چهارم داريم و براى ارتباط بين اين چهار شىء نياز به شىء پنجم داريم و . . . . 2 - عدم وجود رابط : در اين صورت ، قضيّه حمليّه كه عنوان « ثبوت شيء لشيء » دارد محقق نخواهد شد . بنابراين شما ناچاريد در قدم اوّل واقعيت روابط و نسب را بپذيريد . ولى اين را بايد\r\nتوجّه داشت كه واقعيت قسم چهارم ( واقعيت نسب و روابط ) پائين‌ترين مراتب وجود است يعنى مقام آن از مقام عرض هم پائين‌تر است و حتى مفهوم و ماهيت هم ندارد .\r\nولى آيا چگونه مىتوان عدم ماهيت را در اينجا مطرح كرد ؟ محقق اصفهانى رحمه الله مىفرمايد : ماهيت عبارت از چيزى است كه هم بتواند در ذهن موجود شود و هم در خارج ، مثل انسان . ولى آيا مفهوم « ارتباط » مىتواند چنين خصوصيتى داشته باشد ؟ ما وقتى مفهوم « ارتباط » را بررسى مىكنيم مىبينيم « ارتباط » مفهومى مستقل است و مىتواند در ذهن موجود شود ولى اين مفهوم در خارج مصداقى ندارد زيرا آنچه ما در خارج به عنوان « ارتباط » ملاحظه مىكنيم مفهومى وابسته و غير مستقل است .\r\nنسبت و ارتباط در خارج فانى در طرفين و فاقد استقلال است . پس چگونه ممكن است چيزى كه از جهت مفهوم استقلال دارد هيچ‌يك از مصاديقش استقلال نداشته باشند ؟\r\nاز اينجا پى مىبريم كه مصاديق مفهوم « ارتباط » مانند مصاديق مفهوم « انسان » نيست و اين وجوداتِ خارجى ، ماهيتشان « ارتباط » نيست زيرا ماهيتِ « ارتباط » ، مفهومى مستقل است ولى وجودات خارجى « ارتباط » ، وابسته و غير مستقل مىباشند . واقعيت مسئله اين است كه رابطهء بين مفهوم « ارتباط » و مصاديق آن ، رابطهء بين كلّى و فرد يا ماهيت و مصاديق نيست . بلكه رابطهء بين اين دو ، رابطهء عنوان و معنون\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاست . و وجودات خارجى ارتباط ، داراى عنوان ارتباط مىباشند نه اينكه ماهيت آنها ، ارتباط باشد . اصلًا اين‌ها فاقد ماهيت هستند ، زيرا ماهيت ، هم بايد در ذهن بيايد و هم در خارج و در مورد « روابط » ، آنچه در ذهن مىآيد غير از چيزى است كه در خارج محقق مىشود بلكه اين‌ها ، يك واقعيات و وجودات خارجى هستند كه وقتى مىخواهند به اين وجودات خارجى ، عنوان جامعى بدهند مىگويند : « اين‌ها روابط ، نسب و اضافات هستند » . و اين بدان معنا نيست كه اين عناوين مذكور ، ماهيات اين واقعيت‌هاى خارجى مىباشند بلكه اين‌ها عنوان براى معنون‌ها مىباشند . و بين عنوان و معنون ممكن است اختلاف وجود داشته باشد . مثلًا ممكن است عنوانْ ، ماهيتِ\r\nمستقل باشد ولى معنونْ ، ماهيتِ غير مستقل باشد . محقق اصفهانى رحمه الله سپس براى اثبات مدّعاى خود نظايرى مطرح كرده مىفرمايد : در فلسفه مىگويند : « المعدوم المطلق لا يخبر عنه » . « 1 »  ولى آيا خود اين قضيّه يك قضيّه خبريه نيست ؟ آيا شما در همين قضيّه ، از معدوم مطلق خبر نداده‌ايد ؟ در اين قضيّه « المعدوم المطلق » به عنوان موضوع قرار گرفته است و جملهء « لا يخبر عنه » محمول واقع شده و در همين قضيّه از معدوم مطلق خبر داده‌ايم ، در حالى كه خود قضيّه هم صادق است . براى حلّ اين مشكل گفته شده است : « معدوم مطلق » در قضيّه فوق ، عنوان براى « معدوم مطلق » هاى واقعى است كه از آنها نمىتوان خبر داد . و به عبارت ديگر : بين عنوان و معنون اختلاف وجود دارد . عنوان مىتواند موضوع براى قضيّه حمليّه واقع شود ولى معنون نمىتواند . همچنين در قضيّه « شريك الباري ممتنع » كه يك قضيّه حمليّه است و در قضيّه حمليّه مىگويند : « ثبوت شيء لشيء فرع ثبوت المثبَت له » ، « 2 »  اوّل بايد « شريك\r\n\r\n","description":"","footnote":" ( 1 ) - بداية الحكمة : ص 26  ( 2 ) - بداية الحكمة ، ص 20 ","page_name":" 317 ","page_number":317},
  {"content":"\r\n\r\nالبارى » وجود داشته باشد تا بتوانيم « ممتنع » را برآن حمل كنيم و قضيّه حمليّه را محقّق سازيم . و كسى نمىتواند بگويد : در اينجا مفهوم ذهنى « شريك البارى » موضوع قضيّه قرار گرفته است . چون « شريك البارى » ذهنى امتناع ندارد و انسان هر لحظه بخواهد مىتواند « شريك البارى » را تصور كرده و به آن وجود ذهنى بدهد . بلكه آنچه در اينجا مورد بحث است وجود خارجى « شريك البارى » است . پس چگونه در اينجا موضوع براى قضيّه حمليّهء موجبه قرار گرفته است ؟ و شما مىگوييد : در قضيّه حمليّه ثبوت شيء لشيء فرع ثبوت المثبَت له . « 1 » \r\nمحقق اصفهانى رحمه الله مىفرمايد : در اينجا نيز « شريك البارى » عنوان براى « شريك البارى » هاى مفروض الوجود است كه امتناع دارند و اين عنوان موضوع براى قضيّه حمليّه قرار گرفته و « ثبوت شيء لشيء » تحقق پيدا كرده است . سپس مىفرمايد : همين مطلب را در باب حروف نيز پياده كرده مىگوييم : واضع كلمهء « مِنْ » را براى « ابتدا » هاى خارجى - كه واقعيت آنها غير قابل انكار است - وضع كرده است . « 2 »  اشكالات آيت‌اللَّه خويى « دام ظلّه » به كلام محقق اصفهانى رحمه الله : اشكال اوّل : آنچه ما در فلسفه مشاهده مىكنيم ، فلاسفه وجود را به سه قسم تقسيم كرده‌اند : واجب‌الوجود ، وجود جوهر و وجود عرض . اگرچه بعضى از فلاسفه خواسته‌اند قسم چهارم را نيز اثبات كنند ولى وجود قسم چهارم مورد قبول ما نيست . امّا دليلى كه محقق اصفهانى رحمه الله براى اثبات مدعاى خود در مورد وجود قسم\r\n\r\n","description":"","footnote":" ( 1 ) - اين مطلب در مورد قضيّه سالبه نيز مطرح است اگر گفتيم : « زيد ليس له القيام » و قضيّه سالبه به انتفاء محمول بود معنايش اين است كه زيد وجود دارد ولى قائم نيست . بلى اگر قضيّه ، سالبه به انتفاء موضوع باشد در آنجا موضوعى وجود ندارد .  ( 2 ) - نهاية الدراية ، ج 1 ، ص 26 - 31 ","page_name":" 318 ","page_number":318},
  {"content":"\r\n\r\nچهارم ارائه كرد « 1 »  از نظر ما مخدوش است ، زيرا ما نيز وجود مغايرت بين قضيّه مشكوكهء « الجسم له البياض » با دو قضيّه متيقّنه « الجسم موجود » و « البياض موجود » را قبول داريم ولى چه كسى گفته است : اين مغايرت حتماً بايد در خارج باشد ؟ ما اين مطلب را قبول نداريم بلكه مغايرت ذهنى را نيز كافى مىدانيم و براى آن نظايرى سراغ داريم . مثلًا شما يقين داريد انسانى در خانه وجود دارد ولى نمىدانيد اين انسان زيد است يا بكر ؟ ما در اينجا دو قضيّه داريم : يكى قضيّه « الإنسان موجود في الدار » كه\r\nقضيّه‌اى يقينى است و ديگرى قضيّه « زيد موجود في الدار » كه براى ما مشكوك است .\r\nبدون شك بين اين دو قضيّه مغايرت وجود دارد ولى مغايرت آنها ذهنى است ، زيرا وجود خارجى كلّى طبيعى همان وجود افرادش مىباشد و بين انسان و زيد در خارج مغايرتى وجود ندارد بلكه بين آن دو اتّحاد برقرار است . و مغايرت در ذهن است و همين اندازه براى تحقق مغايرت كافى است . « 2 »  پاسخ اشكال اوّل : مرحوم اصفهانى ادعا كرد بين قضيّه متيقّنه و قضيّه مشكوكه بايد مغايرت وجود داشته باشد ولى منظورشان اين نبود كه هركدام از اين دو قضيّه بايد وجود مستقلّى داشته باشند . بلكه مقصود ايشان اين بود كه حقيقت و واقعيت اين دو قضيّه با يكديگر فرق دارد . اگرچه يكى از اين‌ها فانى در ديگرى است و اضافه به ديگرى دارد و متقوّم به آن است ولى فانى بودن و اضافه و تقوّم ، واقعيّت را از آن وجودِ مضاف نفى نمىكند . بنابراين ، در اينجا دو واقعيت و دو حقيقت وجود دارد ولى نه با وجود مستقل . اصولًا اگر گفته شود : « قضيّه متيقّنه بايد با قضيّه مشكوكه تغاير داشته باشد » ، بايد\r\n\r\n","description":"","footnote":" ( 1 ) - يادآورى : دليل اوّل محقق اصفهانى رحمه الله اين بود كه اگر مىدانيم رنگى براى رنگ‌آميزى ساختمان آورده شده ولى شك كنيم كه آيا ساختمان رنگ‌آميزى شده يا نه ؟ در اينجا دو قضيّه متيقّنه و يك قضيّه مشكوكه داريم . قضيّه « الجسم موجود » و « البياض موجود » براى ما يقينى است ولى قضيّه « الجسم له البياض » براى ما مشكوك است و نمىشود اين قضيّه مشكوكه با آن دو قضيّه متيقّنه اتّحاد داشته باشد بلكه حتماً بايد مغايرت در كار باشد .  ( 2 ) - محاضرات في أُصول الفقه ، ج 1 ، ص 70 ","page_name":" 319 ","page_number":319},
  {"content":"\r\n\r\nببينيم آيا اين دو قضيّه مربوط به عالم ذهن مىباشند يا مربوط به عالم خارج ؟ اگر ديديم هر دو مربوط به عالم ذهن است ، مغايرت بين آن دو نيز مربوط به عالم ذهن است و اگر هر دو مربوط به عالم خارج بود مغايرت بين آن دو نيز مربوط به عالم خارج است . مثلًا قضيّه « زيدٌ موجود » و « المدرسة موجودة » دو قضيّه يقينى هستند كه يقين در آنها به امر خارجى تعلّق گرفته است و در قضيّه « زيدٌ في المدرسة » - اگر مشكوك باشد - شك به امرى خارجى تعلق گرفته و آن « بودن زيد در مدرسه » است . بنابراين تغاير بين قضيّه متيقّنه و قضيّه مشكوكه نيز مربوط به عالم خارج است . همچنين اگر دو قضيّه ذهنيّه داشته باشيم كه يكى يقينى و ديگرى مشكوك بود ، چون يقين و شك مربوط به عالم ذهن است ، تغاير بين اين دو نيز مربوط به عالم ذهن است . و مرحوم محقق اصفهانى فرمود : با توجّه به يقينى بودن قضيّه « زيدٌ موجودٌ » و « المدرسةُ\r\nموجودةٌ » و مشكوك بودن قضيّه « زيدٌ في المدرسةِ » و تغاير بين اين دو قضيّه ، بايد بگوييم : « واقعيت سوّمى وجود دارد كه اگر شما دنبال آن برويد و ببينيد زيد در مدرسه است به آن واقعيت رسيده‌ايد و شك شما بر طرف خواهد شد . و در اين مورد ، يقين و شك و تغاير مربوط به عالم خارج مىباشند . و اين خيلى جاى تعجّب است كه ما دو قضيّه متيقّنه و مشكوكه در رابطه با خارج ببينيم و درعين‌حال بگوييم : مغايرت ذهنى كفايت مىكند » . امّا مثال « زيدٌ في الدار » و « الإنسان في الدار » - كه آيت‌اللَّه خويى « دام ظلّه » مطرح كرد - اگرچه ظاهرى فريبنده دارد ولى با دقت نظر درمىيابيم كه اين مثال هم صحيح نيست . ايشان فرمود : بين قضيّه « الإنسان موجود في الدار » - كه يقينى است - و قضيّه « زيدٌ موجود في الدار » - كه مشكوك است - در خارج ، مغايرتى وجود ندارد و تغاير آنها ذهنى است . در پاسخ مىگوييم : اگر ما ببينيم زيد در خانه است و قضيّه « زيدٌ في الدار » را تشكيل دهيم ، اين قضيّه به قضاياى متعدّدى منحلّ مىشود ، مثل : « الجسم في الدار » ،\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n« الجسم النامى في الدار » « الحيوان في الدار » ، « الإنسان في الدار » ، « الإنسان المتخصِّص بخصوصيّة الزيديّة في الدار » . اين مسئله از نظر منطقى روشن است زيرا زيد ، فرد انسان است و انسان ، نوع حيوان است و حيوان ، نوع جسم نامى است و جسم نامى ، نوع جسم است و جسم ، جنس الأجناس است . هريك از قضاياى مذكور ممكن است مورد علم ، جهل و شك واقع شود ، مثلًا ممكن است كسى نسبت به قضيّه « الجسم في الدار » جاهل بوده يا شك داشته باشد . و يا قضيّه « الجسم في الدار » براى كسى معلوم باشد ولى نسبت به قضيّه « الجسم النّامي في الدار » جاهل بوده يا شك داشته باشد . و نيز ممكن است كسى به قضيّه « الجسم النامي في الدار » علم داشته باشد ولى نسبت به قضيّهء « الحيوان في الدار » جاهل بوده يا شك داشته باشد ، زيرا احتمال مىدهد جسم نامى درخت باشد نه حيوان . و يا نسبت به قضيّه « الحيوان في الدار » يقين داشته باشد\r\nولى نسبت به قضيّه « الإنسان في الدار » جاهل بوده يا شك داشته باشد ، زيرا احتمال مىدهد حيوان موجود در خانه بقر باشد نه انسان . و همچنين ممكن است نسبت به قضيّه « الإنسان في الدار » يقين داشته باشد ولى نسبت به مصاديق آن جاهل بوده يا شك داشته باشد . بنابراين پشت سر قضيّه « زيدٌ في الدار » پنج يا شش واقعيت ديگر در دار وجود دارد كه عبارتند از واقعيتِ وجود زيد ، واقعيت وجود انسان ، واقعيت وجود حيوان ، واقعيت وجود جسم نامى و واقعيت وجود جسم . و اين‌ها اگرچه به حسب وجود خارجى با يكديگر اتّحاد دارند يعنى همان‌طور كه وجود انسان عين وجود زيد است و وجود حيوان هم عين وجود زيد است ، وجود جسم نامى هم عين وجود زيد است و در وجود ، مغايرتى بين زيد و ساير موجودات مذكور نيست و مغايرت ، مربوط به واقعيت‌هاى آنهاست . دليل اين امر اين است كه هريك از وجودات مذكور ممكن است مورد علم يا جهل يا شك كسى واقع شود . و اين مراحل به حسب واقعيت آن‌قدر اختلاف دارند كه كه گاهى آثار عجيبى برآن مترتب مىشود ، مثلًا ممكن است رفيق شما بگويد : « امروز ميهمان داشتم » . در اينجا شما متوجّه مىشويد ميهمان در منزل رفيق شما بوده است . اين يك مرحله از واقعيت است و آثارى برآن مترتب است ، مثل\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nاينكه شما بگوئيد : « رفيق ما ميهمان‌نواز است » ، ولى اگر بعد از آن متوجّه شديد آن ميهمان يكى از علماى بزرگ بوده است در اينجا واقعيت ديگرى تحقق پيدا مىكند .\r\nالبته واقعيت ديگر به معناى وجود ديگر نيست يعنى وجود ميهمان با وجود آن عالم بزرگ ، دو وجود نيست ولى به‌هرحال در اينجا دو واقعيت وجود دارد : يكى واقعيت وجود ميهمان و ديگرى واقعيت وجود آن عالم بزرگ . اين دو واقعيت با يكديگر اختلاف دارند و چه‌بسا يكى از آن دو براى انسان معلوم و ديگرى مجهول يا مشكوك باشد . پس اينكه مىگويند : ممكن است « الإنسان في الدار » متيقّن باشد ولى « زيدٌ في الدار » مشكوك باشد ، مىگوييم : اين درست است ولى شما چه استفاده‌اى از اين معنا مىكنيد ؟ مىگوييد : وجود انسان همان وجود زيد است . مگر كسى گفته : وجود انسان\r\nغير از وجود زيد است ؟ ولى اينجا دو واقعيت است كه ممكن است يكى از آن دو - يعنى الإنسان في الدار - متيقّن و ديگرى - يعنى زيد في الدار - مشكوك باشد و اين خود دليل بر وجود دو واقعيت است ولى دو واقعيت به معناى دو وجود نيست يعنى به معناى مغايرت بين انسان و زيد نيست به‌گونه‌اى كه هركدام وجودى مستقل از ديگرى باشند و مرحوم محقق اصفهانى هم همين معنا را ذكر مىكند . ايشان نمىفرمايد :\r\nمعانى حروف بايد وجود استقلالى داشته باشد . بلكه مىفرمايد : حقيقت و واقعيت معانى حرفى با حقيقت و واقعيت معانى اسمى مغايرت دارند . نه اينكه دو وجود در مقابل هم باشند . حتى مثل جوهر و عرض هم نيستند . در نتيجه ، كلام محقق اصفهانى رحمه الله در رابطه با واقعيت قسم چهارم از اقسام وجود ، كلام صحيحى است و اشكال آيت‌اللَّه خويى « دام ظلّه » به ايشان وارد نيست . اشكال دوّم بر كلام محقق اصفهانى رحمه الله : آيت‌اللَّه خويى « دام ظلّه » سپس مىفرمايد : برفرض كه ما از اشكال اوّل صرف‌نظر كرده و وجود نسب و ارتباطات را به عنوان قسم چهارم از وجود بپذيريم و شما مىفرمائيد : « اين قسم از وجود عبارت از\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nواقعيت‌هاى خارجى است ولى در مرتبه‌اى ضعيف از وجود قرار گرفته است » . ما از شما سؤال مىكنيم : واضع چگونه حروف را در مقابل واقعيت‌هاى خارجى وضع كرده است ؟\r\nبه‌نظر ما اين وضع ممتنع است زيرا در باب وضع ضابطه‌اى كلّى وجود دارد و آن اين است كه معناى موضوع له بايد معنايى كلّى باشد كه اين معنا گاهى در ذهن وجود پيدا مىكند و گاهى در خارج . و هنگامى كه واضع مىخواهد لفظ را براى آن معنا وضع كند ابتدا اين معناى كلّى را تصور مىكند و سپس لفظ را در مقابل آن قرار مىدهد . و در اين صورت ، هيچ اشكالى در باب وضع مطرح نمىشود . ولى اگر واضع بخواهد لفظ را در مقابل موجود خارجى وضع كند ، چگونه ممكن است موجود خارجى را در ذهن آورده و تصور كند ؟ وجود خارجى با وجود ذهنى مغايرت دارد و همان گونه كه وجود ذهنى با وصف اينكه در ذهن است نمىتواند در خارج محقّق شود وجود خارجى نيز با وصف\r\nاينكه در خارج است نمىتواند در ذهن تحقق پيدا كند . و به تعبير ديگر : بين وجود خارجى و وجود ذهنى تباين وجود دارد . پس چگونه مىشود حروف را براى نِسَب و ارتباطات خارجى وضع كرد ؟ آيا شما معتقد به امرى محال بوده و در وضعْ تصور معنا را لازم نمىدانيد ؟ يا معتقديد واضعْ واقعيت‌هاى خارجى را به ذهن خود آورده و حروف را براى آنها وضع كرده است ؟ آيا شما چنين امر غيرممكنى را ممكن مىدانيد ؟ در نتيجه ، چنين وضعى محال است زيرا امرش داير بين دو طرف است كه هر دو طرف محالند . « 1 »  پاسخ اشكال دوّم : اين اشكال يك جواب نقضى دارد و يك جواب حلّى . جواب نقضى : در ابتداى مباحث وضع ، تقسيمى براى وضع مطرح شد كه بر اساس آن مىگفتيم : وضع به حسب مقام تصور به چهار قسم تقسيم مىشود : وضع خاص و موضوع له خاص ، وضع عام و موضوع له عام ، وضع عام و موضوع له خاص ، وضع خاص و موضوع له عام . شما ( آيت اللَّه خويى ) در آنجا حد اقل سه قسم اوّل را\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 71 و 72 ","page_name":" 323 ","page_number":323},
  {"content":"\r\n\r\nپذيرفتيد . يكى از اين اقسام همان وضع خاص و موضوع له خاص بود ، به اين معنا كه واضع ابتدا يك معناى جزئى را تصور كرده و سپس لفظ را براى همان معناى جزئى وضع كرده است و مثالى كه براى آن مىزديد وضع در أعلام شخصيّه بود . سؤال اين است كه واضع ، در اينجا چگونه موجود خارجى را تصور كرده است ؟ شما كه مىگوييد :\r\nموجود خارجى نمىتواند در ذهن ، وجود پيدا كند و موجود ذهنى هم نمىتواند در خارج ، تحقق پيدا كند و حتى بين خود اين‌ها هم ، اتّحاد ممكن نيست . يعنى دو موجود خارجى ، ممكن نيست يك موجود شوند و دو موجود ذهنى هم ممكن نيست يك موجود شوند . آيا واضع در اينجا موجود خارجى جزئى را با وصف خارجيت به ذهن خود آورده و لفظ را براى آن وضع كرده است ؟ يا اينكه معناى موضوع له را تصور نكرده است ؟ بدون ترديد نه موجود خارجى را مىتوان به ذهن برد و نه بدون تصور معنا\r\nمىتوان وضعى محقق ساخت . پس در اينجا وضع چگونه انجام گرفته است ؟ با وجود اينكه مسألهء وضع خاص و موضوع له خاص مورد تسلّم شما بود در حالى كه كلام شما در اينجا - كه براى وضع ، مفهوم كلّى را لازم مىدانيد - مستلزم انكار اين قسم از وضع است . « 1 »  جواب حَلّى : اين مطلب كه « در باب وضع بايد معناى موضوع له معنايى كلّى باشد\r\n\r\n","description":"","footnote":" ( 1 ) - يادآورى : در مورد مثال أعلام شخصيّه براى « وضع خاص و موضوع له خاص » ما مناقشه‌اى ذكر كرديم ولى آن مناقشه از بُعد ديگر بود . آنجا گفتيم : اگر لفظ « زيد » براى اين « موجود خارجى با وصف وجود خارجى » وضع شده باشد ، لازم مىآيد كه قضيّه « زيدٌ موجود » قضيّه ضروريّه به شرط محمول باشد ، زيرا معناى « زيدٌ موجود » اين است : « زيدٌ الموجود في الخارج موجودٌ » . حال برفرض كه ما چنين مناقشه‌اى داشته باشيم ، مسألهء أعلام شخصيّه را از مثال وضع خاص و موضوع له خاص بيرون مىبريم و غايت امر اين است كه بگوييم : وضع خاص و موضوع له خاص مثالى ندارد ولى اصل اين قسم از اقسام وضع را قبول داريم . اين‌ها دو مسأله‌اند . امكان و استحاله ، مربوط به مقام ثبوت ، و مثال نداشتن ، مربوط به مقام اثبات است . در حالى كه لازمهء بيان آيت‌اللَّه خويى « دام ظلّه » استحالهء اين قسم وضع است . و اين در صورتى است كه حتى خود ايشان هم مناقشهء فوق را در باب أعلام شخصيّه مطرح نكرده است . ","page_name":" 324 ","page_number":324},
  {"content":"\r\n\r\nكه گاهى در ذهن موجود مىشود و گاهى در خارج » مورد قبول نيست بلكه معناى موضوع له مىتواند جزئى خارجى باشد زيرا تصوّر كردن موجود خارجى بدان معنا نيست كه آن موجود خارجى با حفظ وجود خارجىاش به ذهن آمده است . توضيح : در دو قسم از اقسام وضع - كه مورد قبول آيت‌اللَّه خويى « دام ظلّه » قرار گرفته است - موضوع له ، موجود خارجى است . يكى « وضع خاص و موضوع له خاص » و ديگرى « وضع عام و موضوع له خاص » است . شما كه مىگوييد : موجود خارجى نمىتواند در ذهن وجود پيدا كند چگونه اين دو قسم وضع را توجيه مىكنيد ؟ و چرا در اصل امكان اين دو قسم مناقشه نكرديد ؟ بنابراين ، وقتى شما اصل اين دو قسم را پذيرفتيد ، ديگر نمىتوانيد كلام محقّق اصفهانى رحمه الله را مورد مناقشه قرار دهيد ، زيرا ايشان مىفرمايد : موضوع له در باب حروف ، واقعيت نِسَب و روابط و اضافات است ولى در اينجا يك معناى كلّى به عنوان ماهيت\r\nكه بتواند به صورت كلّى طبيعى منطبق بر اين واقعيات و نسب شود نداريم . اين‌گونه نيست كه مفهوم النسبة يا مفهوم الربط يا مفهوم الإضافة يك ماهيتى باشد و مصاديق آن عبارت از نسبت‌هاى ظرفيت و ابتدائيت و انتهائيت و . . . باشد . بلكه آنچه در اينجا مطرح است مسألهء عنوان و معنون است . و اين غير از كلى طبيعى و افراد است . مثلًا افرادى از مصاديق انسان در يك مجلس اجتماع كرده‌اند ، اين افراد به اعتبار اجتماع در آن مجلس تحت عنوان « المجتمعون في هذا المجلس » قرار دارند و اين عنوان بر آنها منطبق است ولى اين عنوان ، ماهيت آنها نيست ، جنس و فصل آنها نيست بلكه عنوانِ واحدى است كه حاكى از يكايك افرادى است كه در آن مجلس اجتماع كرده‌اند . اين عنوان در مقام ترتيب اثر و ترتّب حكم ، كار را آسان مىكند ، مثلًا به‌جاى اينكه يكايك افراد مورد خطاب قرار گيرند و از آنها خواسته شود فردا در ساعت مقرّر در اين مجلس شركت كنند ، حكم را روى عنوانى كه حاكى از همهء آنهاست مترتب ساخته و مىگوييم :\r\n« اجتماع‌كنندگان در اين مجلس فردا رأس ساعت مقرّر ، در مجلس حاضر شوند » . واضع نيز در مقام وضع حروف يك چنين عنوانى را تصوّر كرده است ، البته نه از اين جهت كه\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاين عنوان بخواهد ماهيت بوده و واقعيت‌هاى خارجى مصاديق آن باشند بلكه از اين جهت كه اين عنوان ، حاكى و نشان‌دهندهء آن واقعيات و نسبت‌هاى خارجيه است . و اين از يك نظر نزديك به همان وضع عام و موضوع له خاص است ولى آن عام و خاصى كه در آنجا مطرح كرديم روى كلّى و فرد و طبيعى و افراد تكيه داشت . و اين مسأله‌اى است كه نظايرش - چون وضع عام و موضوع له خاص - را شما پذيرفته‌ايد . يعنى مىشود يك كلّى را در نظر گرفت و لفظ را براى مصاديق آن وضع كرد ، آيا در اينجا نمىشود عنوانى را درنظر گرفته و براى معنونات آن وضع كرد ؟ و اگر مىگوييد :\r\nموضوع له نمىتواند خارجى باشد ، مىگوييم : شما در دو قسم از اقسام ثلاثه كه موضوع له خارجى بود پذيرفتيد و حتى ما در مورد « وضع عام موضوع له خاص » گفتيم :\r\nممكن است كسى بگويد : اين يك مشترك لفظى است كه داراى صدها ميليون معنا مىباشد ولى يك مشترك لفظى است كه به وضع واحد براى آن معانى وضع شده\r\nاست . وقتى موضوع له خاص باشد ، يعنى هذا الفرد يك موضوع له ، ذاك الفرد يك موضوع له و . . . زيرا موضوع له ، عام نيست كه براى معناى كلّى وضع شده باشد . بنابراين وقتى موضوع له خاص باشد يعنى معانى متعدد است به تعدّد افراد ماهيت . در اين صورت چون افراد با هم تباين دارند ( يعنى نمىتوان بين دو فرد آنها قضيّه حمليّه تشكيل داد ) پس معانى هم با يكديگر تباين دارند . و در نتيجه يك مشترك لفظى داراى صدها ميليون معناى متباين مىشود زيرا هر فردى با وصف فرديّت خود متباين با فرد ديگر با وصف فرديّت او مىباشد . « زيدٌ انسانٌ » درست است ولى « زيدٌ بكرٌ » صحيح نيست . بنابراين وقتى شما نظير آنچه محقق اصفهانى رحمه الله فرموده را پذيرفته‌ايد و حتى بالاتر از آن را هم پذيرفته‌ايد و از طرفى اشكال دوّم را با فرض صرف‌نظر كردن از اشكال اوّل مطرح كرده‌ايد و در واقع در اشكال دوّم خودتان ، وجود قسم چهارم را در مورد روابط پذيرفته‌ايد ، از نظر وضع نيز نمىتوانيد اشكالى مطرح كنيد . مگر اينجا چه خصوصيتى دارد كه وضع را ممتنع بدانيد ؟ درحالىكه در آن دو قسم از وضع كه\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nموضوع له آنها خاص بود وضع را پذيرفتيد . ما هرچه فكر مىكنيم تفاوتى بين اينجا و آن دو قسم نمىبينيم . اشكال سوّم بر كلام محقق اصفهانى رحمه الله « 1 »  : با مراجعه به استعمالات كلام عرب درمىيابيم گاهى حرف واحدى در استعمالات متعدد به‌صورت استعمال حقيقى و صحيح به كار برده شده است ولى همين حرف در بعضى از اين استعمالات ، بر ارتباط بين موضوع و محمول دلالت دارد و در بعضى ديگر ، ارتباطى وجود ندارد بلكه مسألهء عينيت مطرح است و در بعضى ديگر استحالهء ارتباط تحقق دارد ولى هر سه استعمال ، صحيح و به‌صورت حقيقى است . مثلًا در سه جملهء « الوجودُ للإنسانِ ممكنٌ » و « الوجودُ للَّهِ تعالى ضروريّ » و « الوجودُ لشريك الباري ممتنعٌ » ، حرف لام استعمال شده و\r\nاستعمال نيز صحيح و حقيقى است . ولى در جملهء اوّل ( الوجود للإنسان ممكن ) بين ماهيت انسان و وجود او رابطه وجود دارد . معناى رابطه اين است كه بين ماهيت و وجود ، مغايرت است و به‌وسيلهء لام ، ماهيتْ اتصاف به وجود پيدا كرده و وجود اضافه به ماهيت پيدا مىكند . ولى در مثال دوّم ( الوجودُ للَّه تعالى ضرورىٌ ) وجودْ عين خداوند است و مغايرتى بين آن دو نيست ، بنابراين بين وجود و خداوند ، رابطه و نسبت و اضافه مطرح نيست . و در مثال سوّم ( الوجودُ لشريك الباري ممتنع ) علاوه بر اينكه رابطه وجود ندارد ، وجود رابطه استحاله دارد و محال است كه شريك البارى اتصاف يا اضافه به وجود پيدا كند . پس شما ( محقق اصفهانى ) كه معتقديد حرف لام براى ارتباط وضع شده ، اين استعمالات را چگونه توجيه مىكنيد ؟ « 2 »  پاسخ اشكال سوّم : اگرچه صورت ظاهرى قضيّه « الوجود للإنسان ممكنٌ »\r\n\r\n","description":"","footnote":" ( 1 ) - اين اشكال از مطالبى است كه آيت‌اللَّه خويى « دام ظلّه » در بحث‌هاى آينده براى اثبات مبناى خودشان مورد تأكيد قرار داده و برآن پافشارى مىكنند كه مورد تعرّض ما قرار خواهد گرفت .  ( 2 ) - محاضرات في أُصول الفقه ، ج 1 ، ص 72 ","page_name":" 327 ","page_number":327},
  {"content":"\r\n\r\nهمين چيزى است كه مشاهده مىكنيم ولى اگر بخواهيم اين قضيّه را تحليل كرده و با واقعيت تطبيق دهيم مىگوييم : موضوع اين قضيّه « الوجود الإمكاني » و محمول آن ، « للإنسان » است . در اين فرض بين « وجود امكانى » و « ماهيت انسان » ارتباط وجود دارد ، و اين فرض از نظر وجود ارتباط مورد قبول آيت‌اللَّه خويى « دام ظلّه » قرار گرفته و اشكالى در آن نيست . امّا در مثال دوّم ( الوجودُ للَّهِ تعالى ضروريٌ ) وقتى قضيّه را با واقعيت تطبيق دهيم قضيّه چنين مىشود : « الوجود الضروريّ للَّهِ » . و اگر واقعيت قضيّه به اين صورت شد بدون ترديد با قضيّه « الوجود للَّه تعالى ضروريٌ » تفاوت دارد ، زيرا آنچه با « اللَّه » عينيت داشت « الوجود » بود و بين « ضرورة الوجود » و « اللَّه » عينيت وجود ندارد . « ضرورة الوجود » غير « اللَّه » است . ضرورت ، واقعيت ندارد كه بگوييم : « بين آن با اللَّه عينيت وجود دارد » . بنابراين همان رابطه‌اى كه در مثال اوّل مطرح است در اين مثال نيز\r\nمطرح است . در مثال سوّم ( الوجود لشريك الباري ممتنعٌ ) نيز مىگوييم : واقعيت قضيّه اين است : « الوجود الممتنع لشريك الباري » . بايد بين « شريك البارى » و « الوجود الممتنع » مقايسه كرد نه بين شريك البارى و وجود . حال اگر بين « الوجود الممتنع » و « شريك البارى » مقايسه كنيم مىبينيم بين آن دو مغايرت وجود دارد و امتناع الوجود به عنوان وصف براى شريك البارى قرار مىگيرد و بين اين دو ، ارتباط وجود دارد . دليل ما بر اين امر ، ادلّهء توحيد است . ادلّهء توحيد يك واقعيت را اثبات مىكند نه امر اعتبارى را .\r\nو مقتضاى ادلّهء توحيد « امتناع الوجود لشريك البارى » است يعنى بين ماهيت شريك البارى و بين وجود ، ارتباط امتناعى تحقّق دارد . بنابراين در هر سه مثال ذكرشده ، ارتباط وجود دارد . بايد ببينيم كلام مىخواهد بر چه چيزى دلالت كند . كلام مىخواهد امتناع الوجود را براى شريك البارى دلالت كند و ما بايد بين « امتناع الوجود » و « شريك البارى » را مقايسه كنيم نه بين « الوجود لشريك الباري » و « ممتنع » را .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nدر نتيجه اشكال سوّم نيز بر محقّق اصفهانى رحمه الله وارد نيست ، و كلام ايشان كلام خوبى است ولى در مورد تمام حروف جريان ندارد زيرا در بعضى از حروف عنوان « ايجاديت » يا عناوين ديگر تحقق دارد .\r\n\r\nنظريهء ششم ( نظريهء آيت‌اللَّه خويى « دام ظلّه » )\r\nبين معانى حرفيه با معانى اسميه تباين ذاتى وجود دارد و هيچ ربطى بين اين دو وجود ندارد . توضيح : حروف بر دو قسمند : 1 - حروفى كه در مركّبات ناقصه استعمال مىشوند ، مثل : مِن ، إلى ، على و . . . . 2 - حروفى كه بر مركّبات تامّه داخل مىشوند ، مثل : حروف نداء ، تشبيه ، تمني ، ترجى و . . . .\r\nقسم اوّل : براى تضييق مفاهيم اسميه در عالم مفهوم و معنا و تقييد آنها به قيودى كه خارج از حقيقت آنهاست وضع شده‌اند . هيئت‌هاى مشتق ، اضافه ، « 1 »  توصيف « 2 »  نيز در اين جهت با حروف مشتركند . از اينجا معلوم مىگردد كه معناى اسمى معنايى مستقل و فى نفسه است ولى معناى حرفى معنايى غير مستقل و قائم به غير است . سپس مىفرمايد : مفاهيم اسميه - با قطع‌نظر از تقييد آنها - از جهات مختلف داراى اطلاق و توسعه مىباشند . خواه اطلاق با لحاظ حصص مُنَوِّعَه باشد يا به نسبت به حصص مُصَنِّفه يا مُشَخِّصَه يا به لحاظ حالات مختلف شخص واحد - از قبيل كمّ و كيف و ساير أعراض و صفات متغير او - باشد . مثلًا وقتى كلمهء « حيوان » اطلاق مىشود ، خصوصيت نوعيه در آن دخالت ندارند و حيوان ، نسبت به انواع تحت آن\r\n\r\n","description":"","footnote":" ( 1 ) - اگرچه اضافهء اسم به اسم باشد ، چون در اينجا نفس اضافه مطرح است .  ( 2 ) - اگرچه طرفين آن ، هر دو اسم باشند ، زيرا در اينجا نفس توصيف مطرح است . ","page_name":" 329 ","page_number":329},
  {"content":"\r\n\r\nداراى توسعه و اطلاق است . و وقتى كلمهء « انسان » اطلاق مىشود ، خصوصيات صنفيه در آن دخالت ندارد و انسان ، نسبت به اصناف خود - يعنى ابيض ، اسود ، عالم ، جاهل ، صغير ، كبير - داراى توسعه و اطلاق است و همه را شامل مىشود . و وقتى صنف خاصى از انسان - مثلًا أبيض - را در نظر بگيريد ، خصوصيات فرديّه در آن دخالت ندارند و اين صنف نسبت به تمام افراد تحت پوشش خود اطلاق و توسعه دارد . حتّى اگر شما شخص واحدى - مثل زيد - را درنظر بگيريد ، حالات مختلف او - مانند قيام ، قعود ، سجود ، ركوع ، سلامت ، مرض و . . . - در آن دخالتى ندارد و زيد نسبت به همهء اين حالات ، اطلاق و توسعه دارد ، به‌گونه‌اى كه اگر لفظ « زيد » به تنهايى به گوش شما بخورد هيچ‌يك از حالات مذكور به ذهن شما نمىآيد ، زيرا همهء حالات فوق نسبتشان با زيد مساوى است . بنابراين معانى اسميّه چه كلّى باشند چه جزئى داراى اطلاق و توسعه هستند . متكلّم نيز گاهى همين معناى اسمى را - با اطلاقى كه دارد - موضوع حكم\r\nقرار مىدهد ، مثلًا مىگويد : صلِّ . ولى زمان يا مكان يا كيفيت آن را ذكر نمىكند ، و گاهى مىگويد : أكرم زيداً . و زيد را با اطلاقى كه دارد موضوع حكم ( وجوب اكرام ) قرار مىدهد ، زيرا غرض متكلّم اين بوده كه اكرام زيد - در هر حالتى كه باشد - وجوب دارد . ولى گاهى غرض متكلّم - به جهت مصلحتى كه مىداند - اين است كه معناى اسمى را مقيّد كند ، مثلًا مىگويد : أكرم زيداً إن جاءك . كه در اينجا « زيد در صورت مجىء » كه حالت خاصى از زيد است مورد نظر مىباشد . يا مثلًا در مفاهيم كلّيه به‌جاى « صلِّ » بگويد : « صلِّ في المسجد » . حال بايد ببينيم در دو مثال فوق ، تقييد از چه چيزى استفاده شده است و به تعبير ديگر : چه چيزى اين تقييد را به معناى اسمى - كه مطلق بود - اضافه كرد ؟ آنچه مىتواند چنين تقييدى را در معانى اسميه ايجاد كند چيزى جز حروف و هيئاتى كه مشابه حروفند - مثل هيئات مشتق ، اضافه و توصيف - نيست .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nبنابراين تضييق و تقييد ، معانى قائم به غير بوده و مستقل نيست . آيت‌اللَّه خويى « دام ظلّه » سپس در آخر كلام خود مىفرمايد : البته اين تضييق ، مربوط به مقام دلالت و در عالم مفهوم است و ربطى به اضافه و ارتباط خارجى ندارد . شاهد اين مطلب اين است كه نحوهء استعمال حروف ، در مواردى كه روابط خارجى وجود دارد و در واجب‌الوجود و ممتنع الوجود به يك نحوه است .\r\nدر نتيجه ، تضييقْ مربوط به معانى و مفاهيم و مقام دلالت و اثبات است و ربطى به خارج ندارد . بنابراين ، تعريف حرف به « ما دلّ على معنى قائم بالغير » از بهترين تعريفات است . يعنى مقام حرفى قيام به غير دارد نه آن‌گونه كه مرحوم نائينى از روايت امير المؤمنين عليه السلام استفاده كرده و مىگفت : معانى حرفى در غير است . آيت‌اللَّه خويى « دام ظلّه » سپس مىفرمايد : آنچه سبب شد ما اين نظريه را اختيار كنيم چهار امر است :\r\n1 - به نظر ما ساير اقوال باطل بود . 2 - معنايى كه براى حرف ذكر كرديم در بين جميع موارد استعمال حروف - مثل واجب ، ممكن و ممتنع - مشترك و بر نحوهء واحدى است . 3 - ما در باب وضع گفتيم : « حقيقت وضع عبارت از تعهّد و تبانى متكلّم است كه در مقام استعمال وقتى مىخواهد فلان معنا را تفهيم كند فلان لفظ را استعمال كند » و آنچه در اينجا اختيار كرديم درحقيقت به عنوان نتيجهء چيزى است كه در باب وضع اختيار شده است ، زيرا تضييقات و تقييدات ، نامتناهى است و حتّى فرد واحد از نظر حالات مختلف است چه رسد به معنايى كه داراى انواع است و هر نوع آن اصنافى و هر صنفى افرادى و هر فردى حالات مختلفى دارد . و چون در مقام وضع نمىتوان براى يكايك اين حالات و افراد وضع خاصى انجام داد ، لذا گويا هر متكلّمى متعهّد شده است كه براى تفهيم مسألهء تضييق ، از حروف استفاده كند . 4 - آنچه اينجا اختيار كرديم با وجدان موافق است و با آنچه در اذهان مرتكز\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاست مطابقت دارد . و مورد قبول عرف و عقلاء مىباشد . « 1 »  بررسى نظريهء آيت‌اللَّه خويى « دام ظلّه » : در اينجا ابتدا عللى را كه ايشان براى اختيار نظريهء خود مطرح فرمود بررسى مىكنيم : علّت اوّل - يعنى بطلان ساير اقوال - به نظر ما تمام نيست زيرا همان گونه كه گفتيم ، قول مرحوم اصفهانى تا حدّى صحيح بود . علت دوّم - يعنى مطرد بودن معناى مختار ايشان در جميع موارد استعمال حروف - را در پاسخ از اشكال سوّمى كه ايشان بر محقق اصفهانى رحمه الله وارد كرده بود پاسخ داديم .\r\nعلت سوّم - يعنى مسألهء تعريف وضع - را نيز در مباحث وضع مورد بررسى قرار داده و ردّ كرديم . آنچه باقى مىماند علت چهارم - يعنى ارتكاز عرفى - است كه لازم است در اينجا مورد بررسى قرار گيرد به‌همين‌جهت مىگوييم : اوّلًا : اينكه ايشان فرمود : « معانى حرفى براى تضييق معانى اسمى به حسب مقام دلالت و افهام وضع شده است » ، بايد مورد بررسى قرار گيرد . در جملات خبريه وقتى متكلّم مىگويد : « زيدٌ في المدرسة » ، در مقام اخبار و حكايت ، همان واقعيتى كه در خارج وجود دارد را حكايت كرده و چيزى از خودش اضافه نكرده است و اين خبر نقش يك آينه را دارد و مثل اين است كه ديوارها و موانع موجود كنار رفته و شما زيد را در مدرسه ببينيد . در اينجا متكلّم چه تضييقى ايجاد كرده است ؟ تضييق و تقييد به اين معناست كه انسان چيزى را از خودش اضافه كند در حالى كه متكلّم در جملات خبريه واقعيت را به‌وسيلهء الفاظ حكايت كرده است و اگر تضييقى وجود دارد مربوط به خود\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 75 - 82 ","page_name":" 332 ","page_number":332},
  {"content":"\r\n\r\nواقع است . واقعيتْ - يعنى بودن زيد در مدرسه - از ابتداى امر و قبل از اخبار متكلّم ، تضييق داشته است و متكلّم چيزى از جانب خود به آن اضافه نكرده است . بنابراين ، در جملات خبريه هيچ تضييق و تقييدى وجود ندارد . امّا در جملات انشائيه قبول داريم كه وقتى مولا مىگويد : « صلّ في المسجد » ، ماهيت صلاة را به سبب كلمهء « في » مقيّد به « كونها في المسجد » مىكند براى اينكه مىبيند اين حصّهء خاص از صلاة داراى مصلحت است . بدون ترديد ، شما خصوصيت حصّه را امرى واقعى و حقيقى مىدانيد نه امرى تخيّلى و وهمى ، حال اين سؤال مطرح است كه چه چيز سبب مىشود كه ماهيت مطلقهء صلاة را منطبق بر اين حصّهء خاص - كه خصوصيتش يك واقعيت است - بكند ؟\r\nبه عبارت روشن‌تر : وقتى صلاة را با مسجد ملاحظه مىكنيم ، مىبينيم نه مسجد حصّه‌اى از صلاة است و نه صلاة حصّه‌اى از مسجد است و هريك از مسجد و صلاة داراى معناى وسيعى مىباشند و بر يكديگر صادق نيستند . و آن حصّهء خاص كه شما\r\nبرايش واقعيت قائليد همان « وقوع الصلاة في المسجد » است . و مولا همان گونه كه در مقام امر به صلاة ، ماهيّت صلاة را مأمور به قرار مىدهد ولى در مقام امتثال ، همين ماهيت بايد لباس وجود بپوشد ، از نظر خصوصيت حصّه هم همين‌طور است كه مأمور به « الصلاة في المسجد » است و اين مأمور به وقتى تحقق پيدا مىكند كه « الصلاة في المسجد » ايجاد شود . پس اگر ما مسألهء تضييق را در جملات انشائيه ملاحظه كنيم مىبينيم هريك از خصوصيت‌هاى ايجادشده - مثل خصوصيت نوع ، صنف ، شخص - داراى واقعيت است و حروف ، عهده‌دار بيان اين واقعيات مىباشند ولى متكلّم در مقام انشاء حكم آزاد است ، ما نمىگوييم : « موضوع را مقيّد نكند » ، ولى معناى تقيّد اين نيست كه فقط ربطى به مقام اثبات و دلالت داشته باشد ، وقتى مولا مىگويد : « صلِّ في المسجد » ، اين جمله مانند يك جملهء خبريه حكايت مىكند كه « الصلاة في المسجد تكون مطلوبة لي » . و همان گونه كه جملهء خبريه ، حاكى از يك واقعيت بود اين جمله نيز حاكى از يك واقعيت - يعنى رابطه و اضافهء واقعى - مىباشد . شما كه مىگوييد : احكام\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nتابع مصالح و مفاسد در متعلّق است و شما كه براى تمام خصوصيات متعلَّق ، نقش قائل هستيد چگونه معتقديد حرف « في » در جملهء « صلّ في المسجد » فقط براى تضييق در مقام دلالت است ؟ بلكه جملهء « صلّ في المسجد » حاكى از اين است كه آنچه غرض مولا را تأمين مىكند حصّهء خاصّى از صلاة است كه خصوصيتْ واقعيت دارد و مولا وقتى مىخواهد اين حصّهء خاص را در كلام خود بياورد كلمهء « في » را به عنوان حاكى از آن قرار مىدهد و اگر « صَلِّ » و « المسجد » را بدون « في » و جداى از يكديگر مطرح مىكرد ما نمىتوانستيم پى ببريم كه اين خصوصيت در رابطه با امر مولا و مصلحت و مفسده نقش دارد . ثانياً : شما كه مىفرمائيد : « حروف براى ايجاد تضييق وضع شده‌اند » ، چه نوع تضييقى را اراده كرده‌ايد ؟ واضح است كه تضييقات ايجادشده به واسطهء حروف ، با يكديگر اختلاف دارند ، تضييق ابتدائى غير از تضييق انتهائى است ، تضييق ظرفى غير از تضييق استعلائى است . اگر همهء حروف براى تضييق وضع شده‌اند ، چرا نمىتوان\r\nحرفى را به‌جاى حرف ديگر استعمال كرد ؟ بنابراين نمىتوان پذيرفت كه همهء حروف براى يك معنا - يعنى تضييق - وضع شده‌اند . بلكه تضييق در هر حرفى مخصوص به همان حرف است . ثالثاً : تضييقْ عمل متكلّم است و اگر حروف براى تضييق وضع شده باشند ، يعنى براى فعل متكلّم وضع شده‌اند و اين برگشت مىكند به كلام مرحوم نائينى كه فرمود : « معانى حروف ، معانى ايجاديه است » . با اين تفاوت كه آيت‌اللَّه خويى « دام ظلّه » كلمهء « ايجاد » را برداشته و به‌جاى آن « تضييق » گذاشته است در حالى كه هم باب افعال و هم باب تفعيل در رابطه با فاعل است . اكرام يعنى اكرام صادر از فاعل ، تضييق يعنى عمل صادر از فاعل و متكلّم . و اگر حروف براى تضييق وضع شده باشند ، بايد همانند « بعتُ » و « انكحتُ » انشائى بوده و از واقعيتْ خبرى نباشد .\r\nدرحالىكه خود آيت‌اللَّه خويى « دام ظلّه » كلام مرحوم نائينى را در رابطه با معانى ايجاديه نپذيرفت .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nنظريهء هفتم ( نظريهء مختار ما )\r\nمثال معروفى كه در رابطه با حروف مطرح مىشود جملهء « سرتُ من البصرة إلى الكوفة » است اين مثال داراى دو خصوصيت است : يكى اين كه جملهء خبريه است و معمولًا در مثال براى معناى حرفى ، جملهء خبريه مطرح مىشود . و ديگر اين كه حروف به‌كاررفته در اين مثال از حروف متداول و معروف است و كثرت استعمال دارد . با بررسى اين جمله ، يك معناى كلّى در رابطه با حروفى كه در جملهء خبريه به كار برده مىشوند معلوم مىگردد بلكه تكليف اكثر حروف براى ما مشخص مىشود زيرا اكثر حروف با دو حرف « مِنْ » و « إلى » هم سنخ مىباشند .\r\n\r\nتحقيق در مورد معانى حرفيه :\r\nبا قطع‌نظر از آنچه گفته شده است ، مىخواهيم مسألهء حروف را با مراجعه به وجدان مورد بحث قرار دهيم : در جملهء « سرتُ من البصرة إلى الكوفة » چند مرحله را بايد بررسى كنيم : 1 - بررسى واقعيت ، يعنى چيزى كه جملهء خبريه از آن حكايت مىكند . 2 - بررسى تصورات و صورت‌هايى كه با شنيدن اين جمله ، در ذهن سامع نقش مىبندد و از طريق آن صورت‌ها با واقعيت ارتباط پيدا مىكند . 3 - بررسى خود الفاظ ، كه متكلّم ، آنها را به عنوان ابزارى مورد استفاده قرار داده تا واقعيت را در اختيار سامع قرار دهد .\r\n\r\nبررسى مراحل سه‌گانه :\r\n\r\nمرحلهء اوّل ( مرحلهء واقعيت ) :\r\nدر جملهء « سرتُ من البصرة إلى الكوفة » با قطع‌نظر از استعمال ، واقعيت‌هايى وجود دارد كه جاى ترديد در آنها نيست . اين واقعيات عبارتند از : واقعيت سير ، بصره ، كوفه ، سيركننده . آنچه در اينجا مورد بحث است اين است كه آيا غير از چهار واقعيت فوق واقعيت‌هاى ديگرى به عنوان اينكه شروع حركت از بصره\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nو انتهاى آن كوفه است ، وجود دارد ؟ بدون شك بايد به وجود اين دو واقعيت نيز اعتراف كنيم . در غير اين صورت نبايد بين كسى كه سير خود را از بصره شروع كرده و به كوفه ختم نموده است و كسى كه عكس اين كار را انجام داده تفاوتى وجود داشته باشد . اگر كسى صبح از قم به تهران رفته و بعد از ظهر از تهران به قم برگشته است آيا واقعيت رفتن با واقعيت برگشتن يك چيز است ؟ بدون شك بين اين دو واقعيت مغايرت وجود دارد . البته مغايرت در اينجا به معناى تنافى نيست بلكه مراد اين است كه حقيقت هركدام غير از حقيقت ديگرى است . اين مسئله نياز به اقامهء دليل و برهان ندارد و وجدان به آن حكم مىكند . و كسى كه آن را انكار كند ، امرى ضرورى و بديهى را انكار كرده است . ولى گاهى بعضى از امور مانع مىشود كه وجدان انسان به امر ضرورى حكم كند ،\r\nمثلًا : ممكن است گفته شود : « اگر ابتدائيت و انتهائيت در « سرتُ من البصرة إلى الكوفة » واقعيت دارد ، اين واقعيت داخل در كدام يك از اقسام جوهر و عرض است ؟ » زيرا واقعيات غير از واجب‌الوجود يا در لباس جوهر است يا در لباس عرض . در جواب مىگوييم : « 1 »  واقعيت مورد بحث ما هيچ‌يك از آن دو نيست . و اين مسئله كه « واقعيات غير از واجب‌الوجود بايد يا در لباس جوهر باشد يا در لباس عرض » ، دليلى ندارد . نه عقل برآن دلالت مىكند و نه نقل . ما در اينجا يك امر وجدانى را احساس مىكنيم كه واقعيت چهارمى غير از واجب‌الوجود و جوهر و عرض وجود دارد ولى اين واقعيت ، در مرحلهء وجودش ، حتى از عرض هم ضعيف‌تر است زيرا عرض در وجود خارجىاش نياز به يك شىء داشت ولى اين واقعيت براى وجود خارجىاش نياز به طرفين دارد . بايد « سير » و « بصره » باشد تا مسألهء ارتباط - كه ما از آن تعبير به ابتداء مىكنيم - تحقق پيدا كند . اين واقعيت نه تنها نياز به طرفين دارد بلكه نياز آن به‌قدرى شديد است كه از نياز معلول به علت هم شديدتر است .\r\n\r\n","description":"","footnote":" ( 1 ) - تفصيل اين جواب در ضمن كلام مرحوم اصفهانى مطرح گرديد . ","page_name":" 336 ","page_number":336},
  {"content":"\r\n\r\nمعلول اگرچه نياز به علت دارد ، ولى خودش وجود مستقلى در مقابل علت است .\r\nامّا واقعيت مورد بحث ما فانى در طرفين است به‌گونه‌اى كه وقتى انسان چشم باز كند سير را مىبيند امّا نفس آن واقعيت ( ابتدائيت سير از بصره ) را در خارج نمىتوان ديد ولى درعين‌حال ، واقعيتى است كه شك و ترديدى در وجود آن نيست . نظير اين مسئله را مرحوم صدر المتألهين در مورد موجودات ممكن بيان مىكند .\r\nايشان مىفرمايد : ارتباط بين « وجود ممكن » و « واجب‌الوجود » اين‌گونه نيست كه « ممكن » را وجودى در مقابل « واجب‌الوجود » فرض كنيم و بگوييم : « ممكن » ارتباط با « واجب‌الوجود » دارد » . بلكه وجود ممكن ، عين ارتباط به واجب است نه اين كه « شيءٌ له الرّبطُ » باشد كه شىء بودن آن را به‌طور مستقل درنظر بگيريم و بعد بگوييم هذا الشيء يرتبط بالواجب . خير اين‌گونه نيست بلكه در مورد ممكن بايد گفت : « هذا\r\nعينُ الرّبط بالواجب » و « حقيقتُهُ الرّبطُ بالواجب » . « 1 »  بنابراين امكان دارد چيزى واقعيت داشته باشد ولى در واقعيت خودش عين ارتباط باشد . در نتيجه « واقعيت » منافاتى با « عين ربط بودن » ندارد . به‌همين‌جهت مرحوم محقّق اصفهانى از اين واقعيت به « وجود رابط » تعبير كرد در مقابل « وجود رابطى » كه مربوط به اعراض است .\r\n\r\nمرحلهء دوّم ( مرحلهء تصورات مستمع ) :\r\nشما از قم به تهران مىرويد و رفيق شما در اين سفر همراه شماست . او بدون اينكه شما خبر دهيد واقعيات را درك مىكند . او درك مىكند كه حركت از قم آغاز شده و به تهران ختم گرديده است . حال اگر شما بخواهيد به‌وسيلهء الفاظ ، واقعيت سفر خود را به كسى كه همراه شما نبوده و از سفر شما اطلاع نداشته ، خبر دهيد مىگوييد : « سرتُ من قم إلى تهران » . و با اين جملهء خبريه ، واقعيت سفر خود را در اختيار او قرار مىدهيد . همان واقعيتى كه اگر او خود همراه شما بود از نزديك درك مىكرد . روشن است كه اين جملهء خبريّه در صورتى صادق است كه\r\n\r\n","description":"","footnote":" ( 1 ) - الحكمة المتعالية ، ج 1 ، ص 329 و 330 ","page_name":" 337 ","page_number":337},
  {"content":"\r\n\r\nعين واقعيتِ تحقق يافته را حكايت كند تا مستمع در مقام تصور ، واقعيت را همان گونه كه بوده است تصور كند . وقتى شما جملهء خبريهء فوق را بر زبان جارى كرديد ، نسبت به واقعيت قم ، تهران ، سير ، سيركننده ترديدى نيست كه مستمع شما انتقال پيدا مىكند .\r\nولى آيا آن دو واقعيت ديگر ( شروع سير از قم و ختم آن به تهران ) از چه طريقى در ذهن مخاطب نقش مىبندد ؟ آيا غير از « مِنْ » و « إلى » چيز ديگرى در كلام وجود دارد كه بتواند حاكى از آن دو واقعيت باشد ؟ حال ببينيم نحوهء حكايت « مِنْ » و « إلى » از واقعيت چگونه است ؟ واقعيتى كه « مِنْ » مىخواهد صورت آن را در ذهن مخاطب ترسيم كند يك واقعيت اضافى و ارتباطى بود . بنابراين با شنيدن كلمهء « مِنْ » معناى كلّى « الابتداء » به ذهن مخاطب نمىآيد ، زيرا اگر چنين باشد واقعيت به ذهن او نيامده است . « سرتُ\r\nالابتداء البصرة » كلمات بدون ربط است و متكلّم مىخواهد همان واقعيتى را كه در خارج تحقق يافته حكايت كرده و در ذهن مخاطب ترسيم نمايد . و ما وقتى واقعيت « شروع حركت شما از قم » را ملاحظه مىكنيم مىبينيم اين واقعيت يك واقعيت ربطى و اندكاكى و غير مستقل است بنابراين مخاطب هم كه مىخواهد آن واقعيت را تصور كند بايد به‌صورت ربطى و اندكاكى و غير مستقل تصور كند و نمىتواند آن را به‌صورت مستقل تصور كند . در غير اين صورت ، آن واقعيت تحقق‌يافته را تصور نكرده بلكه چيز ديگرى را تصور كرده است . در نتيجه قضيّه ، حاكى از واقع نبوده و صادق نيست .\r\n\r\nمرحلهء سوّم ( مرحلهء استعمال ) :\r\nادباء در جملهء « سرتُ من البصرة » مىگويند « من البصرة » جارّ و مجرور و متعلّق به « سرتُ » است . معناى اين حرف چيست ؟ چرا در باب فاعل و مفعول مسألهء متعلّق را مطرح نمىكنند ؟ در حالى كه ارتباط و تعلّق فاعل و مفعول با فعل بيش از ارتباط جارّ و مجرور با فعل است . اين مسئله بدان جهت است كه واقعيت جارّ و مجرور يك واقعيت ارتباطى است و حقيقت آن يك حقيقت اضافى است بنابراين در مقام انتقال و تصورِ مستمع هم بايد به‌صورت ارتباطى و اضافى باشد . گويا نحويين به اين معنا توجّه داشته‌اند كه چيزى كه\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nحقيقتش يك حقيقت ارتباطى و وابسته است بايد در عالم لفظ هم ارتباط و وابستگى داشته باشد . به‌خلاف فاعل و مفعول كه چون معناى آنها استقلالى است مسألهء تعلّق آنها به فعل مطرح نگرديده است . نتيجه اينكه در تمام مراحل سه‌گانهء حروف ، مسألهء اضافه و تعلّق و ارتباط وجود دارد . و چيزى كه در تمام مراحل نياز به طرفين دارد اگر به تنهايى استعمال شود معنا ندارد ، ولى اسم‌ها اين‌گونه نيستند بلكه اگر تنها نيز استعمال شوند بر معناى مفردى دلالت مىكنند ولى « مِنْ » به تنهايى حتى معناى مفرد هم ندارد البته اين به معناى انكار واقعيت نيست بلكه واقعيت آن يك واقعيت خاص است . و ما در اين مطلب با مرحوم نائينى موافقيم ولى نتيجه‌اى كه ايشان گرفتند مورد قبول ما نيست . « 1 » \r\nآنچه گفتيم در مورد حروف حاكيه يعنى حروفى بود كه از واقعيت حكايت مىكنند ، مثل « مِنْ » و « إلى » و . . . « 2 »  ولى يك قسم ديگر از حروف داريم كه اين جهت در آنها مطرح نيست و واقعيتى را حكايت نمىكنند يعنى واقعيتى نيست كه بخواهند از آن حكايت كنند ، بلكه واقعيت با نفس همان حروف ايجاد مىشود كه به آنها حروف ايجاديه مىگويند ، همان گونه كه در عقود و ايقاعات ، معنايى كه قبلًا وجود نداشته با نفس عقد يا ايقاع محقق مىشود . و يا در انشائيات - مثل أمر و نهى - مىبينيم به دنبال هيئت افعل و لا تفعل ، وجوب و حرمت تحقّق پيدا مىكند بعد از آنكه وجود نداشته است . بعضى از حروف - مثل حروف تأكيد - نيز اين‌گونه‌اند . مثلًا بين جملات « زيدٌ قائمٌ » و « زيدٌ لَقائمٌ » و « إنّ زيداً لَقائمٌ » از نظر واقعيت هيچ تفاوتى وجود ندارد . واقعيت اين است كه زيد متّصف به قيام است و اين واقعيت در هر سه مثال يكسان است و حروف مذكور ، از چيزى حكايت نمىكنند بلكه نقش آنها اين است كه با نفس حرف ،\r\n\r\n","description":"","footnote":" ( 1 ) - مرحوم نائينى عقيده داشت همين‌كه « مِنْ » به تنهايى معنا ندارد ، دليل بر اين است كه معانى حرفى با قطع‌نظر از استعمال ، واقعيت و حقيقتى ندارند .  ( 2 ) - البته اگر همين « مِنْ » و « إلى » پشت سر امر قرار گيرد حكم ديگرى دارد كه به زودى مورد بحث قرار مىگيرد . ","page_name":" 339 ","page_number":339},
  {"content":"\r\n\r\nتأكيد ايجاد مىشود . حروف قسم نيز از اين قبيلند . يعنى با نفس حرف - به اعتبار اينكه واضع ، آن را براى قسم وضع كرده است - ايجاد قسم مىكنيم . در جملات « جاء زيدٌ من السفر » و « و اللَّه جاء زيدٌ من السفر » واقعيت يك چيز است و آن آمدن زيد از سفر است و اين واقعيت قابل تغيير نيست ، خواه همراه با قسم باشد يا بدون آن . ولى به لحاظ اينكه مخاطبْ منكر است و حرف شما را قبول نمىكند ، كلام خود را همراه با قسم ذكر مىكنيد . البته انگيزه‌هاى ديگرى نيز براى قسم وجود دارد . حروف ندا نيز از اين قبيلند يعنى اين حروف نيز از واقعيتى حكايت نمىكنند بلكه وضع شده‌اند تا با نفس حرف ، معناى ندا را ايجاد كنند . شما وقتى مىگوييد : « يا زيد » ، با لفظ « يا » از واقعيتى خبر نمىدهيد بلكه با اين لفظ ، ندا را ايجاد كرده و زيد را متّصف به\r\n« منادا بودن » مىكنيد . بنابراين در باب حروف دو دسته حرف داريم : حروف حاكيه و حروف ايجاديه .\r\n\r\nتكميل بحث\r\nدر اينجا چند مطلب را بايد بررسى كنيم : مطلب اوّل : ممكن است كسى بگويد : شما كيفيت وضع را در حروف حاكيه - مثل :\r\nمِنْ ، في ، إلى و . . . - چگونه مىدانيد ؟ آيا همانند مشهور معتقديد در اين حروف ، وضع عام و موضوع له خاص است ؟ يا مانند مرحوم آخوند عقيده داريد وضع عام و موضوع له عام است ؟ و اگر حرف مشهور را پذيرفته‌ايد ، با اشكالاتى كه مرحوم آخوند بر كلام مشهور وارد كرد چه خواهيد كرد ؟ پاسخ : در تصوير مسألهء « وضع عام و موضوع له خاص » گفته‌اند : واضع در مقام وضع يك ماهيت كلّى - كه داراى مصاديق و افراد است - را تصور كرده و لفظ را براى مصاديق و افراد اين ماهيت وضع كرده است . و ما در مباحث مربوط به تصوير اقسام وضع ، استحالهء « وضع عام و موضوع له خاص » را ترجيح داديم .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nولى اين تصوير در مسألهء مورد بحث ما ( معانى حرفيه ) مطرح نيست زيرا - همان گونه كه مرحوم محقق اصفهانى فرمود - ما كه مىگوييم : « معانى حرفيه وجودات واقعيه دارند » نمىگوييم : « اين‌ها مثل زيد و عَمرو و بكر داراى ماهيت هستند كه اين ماهيت گاهى در ذهن موجود مىشود و گاهى در خارج . بلكه در معانى حرفيه ، مسألهء عنوان و معنون مطرح است ، يعنى واضع وقتى مىخواسته كلمهء « مِنْ » را براى واقعيات « نسبت ابتدائيت » وضع كند . يك « نسبت ابتدائيت » را درنظر گرفته است . ولى اين « نسبت ابتدائيت » مثل « انسان » نيست زيرا اگر بخواهيد به حمل شايع ، حقيقت نسبت را از « نسبت ابتدائيت » سلب كنيد مانعى ندارد . يعنى شما مىتوانيد بگوييد :\r\n« النسبة الابتدائية ليست بنسبة واقعيّة » . زيرا مفهوم نسبت ، فقط عنوان براى نسبت‌هاى خارجى است . شاهد اين مطلب اين است كه نسبت‌هاى خارجى ، متقوّم به\r\nطرفين است و در تمام مراحل ، به طرفين نياز دارد ولى خود مفهوم نسبت ابتدائيت نيازى به طرفين ندارد و هنگام تصور نسبت ، چيزى به عنوان طرفين در ذهن انسان تصور نمىشود . پس مفهوم نسبت ابتدائيت ، حقيقتاً نسبت نيست زيرا خصوصيات نسبت - مثل تقوّم به طرفين - در آن وجود ندارد . بنابراين ما ناچاريم مسئله را از عام و خاص بيرون بياوريم و به صورت عنوان و معنون مطرح كنيم . مثل همان عنوان « المجتمعون في هذا المجلس » كه مرآت و آينه‌اى براى نشان دادن افرادى است كه در اين مجلس اجتماع كرده‌اند البته فقط به صورت عنوان نه به صورت اينكه بيانگر ماهيت افراد اجتماع‌كننده در مجلس باشد . واضع نيز در مقام وضع چاره‌اى جز اين نداشته كه يك چيزى را تصور كند و در اينجا عنوان « النسبة الابتدائية » را تصور كرده ولى لفظ « مِنْ » را براى معنونات اين عنوان وضع كرده است ، يعنى براى آن ابتداهاى واقعى كه در خارج تحقق پيدا مىكند ، نه براى خود « النسبة الابتدائية » . در نتيجه ، اين مسئله هرچند با مسألهء « وضع عام و موضوع له خاص » هم سنخ است ، ولى با آن تفاوت دارد و به صورت « عنوان و معنون » است . به اين بيان كه بگوييم : « در اينجا عنوان ، واحد است ولى معنونات ، متعدد است » .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nاشكال مرحوم آخوند : اوّلًا : اسم اين را « افراد » نبايد گذاشت ، بلكه بايد « معنونات خاصّه » ناميد . در اين صورت آيا خصوصياتى كه در اين معنونات و موضوع له نقش دارند ، خصوصيات ذهنيه‌اند يا خارجيه ؟ ما ناچاريم به مرحوم آخوند بگوييم : « بحث در خصوصيات واقعيّه و خارجيه است و كارى به خصوصيت ذهنيه نداريم » . در اينجا مرحوم آخوند به ما اشكال خواهد كرد كه در « سِرْ من البصرةِ . . . » كه به صورت كلّى و امر مطرح است موضوع له و مستعمل فيه « مِنْ » چيست ؟ و اگر بخواهيم اشكال ديگرى به آن ضميمه كنيم مىگوييم : شما كه مىگوييد حروف يا حاكيه است يا\r\nايجاديه ، اين « مِنْ » در « سِرْ من البصرة . . . » از كدام قسم است ؟ اگر بگوييد : « ايجادى است » ، وجدان آن را تكذيب مىكند و نمىپذيرد كه « مِنْ » در « سِرْ من البصرة . . . » چيزى را ايجاد كرده باشد و اگر بگوييد : « حاكيه است » ، سؤال خواهد شد چه چيزى را حكايت مىكند ؟ هنوز كه سيرى انجام نشده است و اين با « سرتُ من البصرة . . . » تفاوت دارد . « مِنْ » در « سرتُ من البصرة . . . » حكايت از يك واقعيت خارجى مىكرد زيرا سير محقّق شده بود . ثانياً : در « سِرْ من البصرة . . . » چون « سير از بصره » به عنوان مأمور به است ، بايد به عنوان امرى كلّى باشد زيرا جزئى خارجى تا وقتى وجود پيدا نكند ، جزئى خارجى نيست و بعد از وجود هم معقول نيست كه امر به آن تعلّق بگيرد چون تعلّق امر به جزئى خارجى ، تحصيل حاصل است . پس چگونه شما مىگوييد : « موضوع له در « مِنْ » ، معنونات خاصّه و واقعيات خارجيه است » ؟ بديهى است شما نمىتوانيد بگوييد در « سِرْ من البصرة . . . » مجاز در استعمال مطرح است ؟ در اين صورت چگونه مىتوانيد با معناى جزئى « مِنْ » ، كلّيت در مقام را درست كنيد ؟ « 1 » \r\n\r\n","description":"","footnote":" ( 1 ) - كفاية الاصول ، ج 1 ، ص 13 و 14 ","page_name":" 342 ","page_number":342},
  {"content":"\r\n\r\nپاسخ اشكال مرحوم آخوند : براى حلّ اين مسئله سه راه وجود دارد : راه اوّل : ما گفتيم : « مِنْ » يك واقعيتى است كه تابع طرفين است و اندكاك در طرفين دارد . يعنى « مِنْ » از خودش چيزى ندارد و فانى در سير و بصره است . حال شما بررسى كنيد و ببينيد دو طرف « مِنْ » چيست ؟ اگر دو طرف آن جزئى خارجى و واقعى باشد ، لازمهء تبعيت معناى « مِنْ » اين است كه آن‌هم جزئى خارجى و واقعى باشد ، مثل اينكه بگوييم : « زيدٌ في الدار » ، كه در اينجا « زيد » و « دار » جزئى هستند . در نتيجه ظرفيت هم يك ظرفيت جزئيهء خارجيهء مضاف به زيد و دار است . اما اگر قضيّه را به صورت كلّى مطرح كرديم ديگر لازم نيست يك فرد و مصداق در كار باشد . مثلًا اگر بگوييم : « كلّ علماء البلد في المدرسة » با توجّه به اينكه يك طرف قضيّه ، عامّ است و\r\nداراى افراد زيادى است ، بايد گفت : « ظرفيت در اينجا به حسب كثرت علماء بلد ، متعدد است » ، اگرچه كلمهء « في » يك كلمه است و اين‌طور نيست كه كلمهء « في » به حسب تعداد علماء بلد تكثر داشته باشد . و از جهت استعمال كلمهء « في » نيز فرقى بين « زيدٌ في الدار » و « كلّ علماء البلد في المدرسة » وجود ندارد . بنابراين در حروف حاكيه ما نمىگوييم : « بايد خصوصيت خارجيه در كار باشد » ، بلكه معناى حرف را تابع طرفين مىدانيم . اگر طرفين ، كلّى بود ، معناى « مِنْ » هم كلّى است و اگر جزئى بود ، معناى « مِنْ » هم جزئى است . در مثل « سِرْ من البصرة . . . » نيز مىگوييم : با توجّه به اينكه متعلّق امر - يعنى سير - كلى است ، « مِنْ » هم به تبعيت آن كلّى مىشود . اين راه ، اشكال مرحوم آخوند را حلّ مىكند ولى آن اشكالى كه ما در مورد حكايت و ايجاد اضافه كرديم به قوّت خود باقى است . كه اين « مِنْ » حكايت از چه چيزى مىكند ؟ راه دوّم : امام خمينى « دام ظلّه » مىفرمايد : لازمهء وضع عام و موضوع له خاص تعدّد معانى است ، هر فردى را كه تصور كنيم به عنوان يك معناى لفظ و يك موضوع له مطرح است و اين از قبيل مشترك لفظى است ولى فرقى كه با ساير\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمشتركات لفظى دارد در دو جهت است : يكى اين كه در ساير مشتركات لفظى تعدّد وضع مطرح است و ديگر اينكه معانى در مشتركات لفظى ، محصور و محدود است درحالىكه در وضع عام و موضوع له خاص ، تعدّد وضع وجود ندارد و واضع با يك وضع ، لفظ را براى معانى متعدد وضع كرده است . و معانى به تعداد افراد عام ، تعدّد دارد ، زيرا معناى خاص بودن موضوع له ، اين است كه لفظ براى خصوصيات وضع شده است و خصوصيات هم با يكديگر تباين دارند . به‌همين‌جهت لازمهء وضع عام و موضوع له خاص اين است كه به يك مشترك لفظى ملتزم شويم كه در آن ، وضعْ واحد بوده و موضوع له به تعداد افراد عامّ ، تعدّد داشته باشد . با توجّه به مبناى فوق چه مانعى دارد كه در مثل « سِرْ من البصرة . . . » ، به لحاظ\r\nاينكه يك معناى كلّى است ، بگوييم : « مِنْ » در اينجا در معانى متعدّده استعمال شده است . البته در اينجا تعدّد معنا به تعدد افراد عام نيست بلكه در اينجا چون در يك طرفِ « مِنْ » ، سير و در طرف ديگر آن ، بصره قرار دارد مىگوييم : لفظ « من » در معناى متعدد استعمال شده ولى تعدّد به مقدارى است كه در اينجا تصوير مىشود ، مثلًا مىگوييم : لفظ « مِنْ » در پنجاه معنا استعمال شده است . و اگر گفته شود : « اين از باب استعمال لفظ مشترك در اكثر از معناى واحد است و استحاله دارد » . جواب مىدهيم : به نظر ما استعمال لفظ مشترك در اكثر از معناى واحد استحاله ندارد و برفرض كه استحاله را بپذيريم ، در جائى مىپذيريم كه مشترك داراى معناى استقلالى باشد مثلًا با توجّه به اينكه « عين » اسم است ، هريك از معانى آن استقلال دارد . ولى در اينجا كه در مورد معناى « مِنْ » تبعيت مطرح است مانعى ندارد كه بيش از يك معنا اراده شده باشد و هيچ استحاله‌اى در كار نيست . خلاصه اينكه مانعى ندارد در مثل « سِرْ من البصرة . . . » ما يك كلّيت در محدودهء سير و بصره قائل شويم و بگوييم لفظ « مِنْ » در محدودهء آن كلّى در افرادش استعمال شده است و فرقى كه بين « سِرْ من البصرة » و « سِرْتُ من البصرة . . . » وجود دارد اين است كه در « سرتُ من البصرة . . . » ، « مِنْ » تنها در يك معنا استعمال شده و در « سِرْ من\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nالبصرة . . . » در معانى متعدد استعمال شده است و كسى كه قائل به جواز استعمال لفظ در اكثر از معناى واحد مىشود برايش بين اين دو استعمال تفاوتى وجود ندارد . « 1 »  اين بود خلاصهء جواب امام خمينى « دام ظلّه » در رابطه با اشكال مرحوم آخوند ، هرچند مقرّر ، مسئله را خوب بيان نكرده است . « 2 »  راه سوّم : در اينجا نكته‌اى مطرح است كه هم براى مرحوم آخوند - كه اصل\r\nاشكال را مطرح كرده است - و هم براى كسانى كه در صدد جواب از اشكال برآمده‌اند مورد غفلت واقع شده است و اگر كسى به اين نكته توجّه كند مسئله كاملًا قابل حلّ است و نيازى به جواب‌هاى ديگر نيست . توضيح : ما بايد ببينيم مرحوم آخوند كه مىفرمايد : « سرتُ من البصرة . . . » جزئى و « سِرْ من البصرة . . . » كلّى است آيا اين كلّيت و جزئيّت چگونه است ؟ كلّيّتى را كه در كلام ايشان فرض شده بايد اين‌گونه توجيه كرد كه وقتى انسان از جايى حركت مىكند و به جايى ديگر مىرود ، اين سير خارجى خصوصياتى دارد : اوّلًا :\r\nدر زمان معيّنى واقع شده ، ثانياً : از محلّ معيّنى شروع شده و ثالثاً : با وسيلهء معيّنى سير را انجام داده است و رابعاً : از راه معيّنى رفته است و . . . حال وقتى انسان در مقام اخبار برمىآيد ، قبل از آنكه خبر بدهد ، يك حركت خارجى مشخص از جهت ، زمان ، مكان ، وسيله ، مسير و . . . در خارج تحقق پيدا كرده است ، زيرا يك حركت نمىتواند تعدد داشته باشد از نظر زمان و مكان و جهات ديگر . ولى هنگامى كه مولا مىگويد : « سِرْ من البصرة إلى الكوفة » در اينجا مسألهء كلّى است ، زيرا مولا خصوصيات آن را مشخص نكرده است ، چگونه برود ؟ با چه وسيله‌اى برود ؟ از كدام راه برود و . . . و امتثال اين امر\r\n\r\n","description":"","footnote":" ( 1 ) - يادآورى : در مورد « وضع عام و موضوع له خاص » ما - بر خلاف مشهور - قائل به استحاله شديم و گفتيم از دريچهء عام نمىتوان خصوصيات را ملاحظه كرد زيرا بين عام و خصوصيات ، تباين وجود دارد ولى مشهور معتقدند مىتوان معناى كلّى را در نظر گرفت و لفظ را براى تمام افراد با خصوصيات مربوط به آنها وضع كرد .  ( 2 ) - تهذيب الاصول ، ج 1 ، ص 31 و 32 ","page_name":" 345 ","page_number":345},
  {"content":"\r\n\r\nمولا به هر مصداقى حاصل است . كلّيت و جزئيت در كلام مرحوم آخوند ، چيزى جز آنچه گفتيم نمىتواند باشد . يعنى در مقام اخبار ، حكايت از يك امر محقّق خارجى است و همه چيزش مشخص است ولى در مقام انشاء ، مسألهء كلّى است و زمان و مكان و خصوصيات ، در آن ملاحظه نمىشود . حال كه چنين است بايد ببينيم آيا واقعيتى كه كلمهء « مِنْ » از آن حكايت مىكند چيست ؟ كجاى « سرتُ من البصرة إلى الكوفة » زمان و مسير و وسيلهء حركت را مشخص كرده است ؟ واقعيتى كه در خارج از شما صادر شده با تمام خصوصياتش معيّن و مشخّص است ولى جملهء « سرتُ من البصرة إلى الكوفة » فقط مبدأ سير و مقصد آن را مشخص مىكند و ساير خصوصيات از آن استفاده نمىشود . آيا مىتوان گفت :\r\nخصوصيات مذكور در معناى « مِنْ » وجود دارد ولى « مِنْ » در جملهء « سرتُ من البصرة\r\nإلى الكوفة » در تمام معناى خود استعمال نشده است و حكايتش در اينجا حكايت ناقص است ؟ قطعاً اين معنا باطل است و وجدان ، چنين چيزى را مردود و غير قابل قبول مىداند . بنابراين ، به مرحوم آخوند مىگوييم : اوّل شما مسألهء « سرتُ من البصرة » را روشن كنيد تا ما هم براى شما « سِرْ من البصرة » را روشن كنيم . براى بر طرف كردن ابهام مىگوييم : واقعيتى كه كلمهء « مِنْ » از آن حكايت مىكند ، مربوط به متعلّقات « مِنْ » است ، يعنى « مِنْ » واقعيت نسبت بين سير و بصره را مشخص مىكند چون واقعيت‌هاى به اين سبك نامحدود است . ما وقتى از خانه به مدرسه مىآييم يك واقعيت نسبت ابتدائيه داريم كه يك طرفش منزل و يك طرفش حركت شماست و همچنين وقتى مطالعهء كتابى را شروع مىكنيم ، در اينجا واقعيت ديگرى از نسبت ابتدائيه وجود دارد كه يك طرف آن كتاب و طرف ديگرش مطالعه است . به عبارت ديگر در مسألهء سير و بصره ، شروع حركت از بصره ، يك واقعيت است نه بيشتر ، و اگر زمان اوّل صبح باشد ، يك واقعيت ديگر نيز تحقق پيدا كرده است و استفاده از وسيلهء حركت ، واقعيت ديگرى را محقّق مىكند . و اين واقعيت‌ها ربطى به واقعيت شروع سير از بصره ندارند و در معناى « مِنْ » دخالتى ندارند . بنابراين « مِنْ » در\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nجملهء « سرتُ من البصرة إلى الكوفة » بر واقعيت واحدى دلالت دارد و آن شروع حركت از بصره است و جملهء « سرتُ من البصرة إلى الكوفة » تمام معناى « مِنْ » را حكايت مىكند . و اين معنا در مورد « سِرْ من البصرة إلى الكوفة » نيز جريان دارد بدون اينكه تفاوتى بين آن دو باشد . اين مسئله مثل مسألهء اسامى در انشاء و اخبار است ، آيا اگر اسمى در مقام انشاء به كار برده شود با مقام اخبار تفاوت دارد ؟ آيا معناى صلاة در جملهء « صلّيت صلاة الظهر » با صلاة در جملهء « صلّ صلاة الظهر » تفاوت دارد ؟ بدون شك تفاوتى بين اين دو وجود ندارد و اگر تفاوتى هست ، همان تفاوت بين خبر و انشاء است كه در خبر ، اوّل محقق مىشود و در انشاء ، بعداً محقق مىشود . ولى اسم در هر دو حالت يك معنا دارد . در مورد « مِنْ » نيز بايد گفت : « مِنْ » در هر دو مثال يك معنا دارد و بر حقيقت\r\nواحدى دلالت دارد كه آن ارتباط بين سير و بصره است و در غير اين صورت بايد گفت :\r\n« مِنْ ، نتوانسته است بر تمام معناى خود دلالت كند » . و اين امرى است كه التزام به آن صحيح نيست . با بيان فوق جايى براى اشكال مرحوم آخوند باقى نمىماند . نتيجهء بحث در معانى حروف 1 - حروف به دو قسم تقسيم شدند : حروف حاكيه - كه اكثريت حروف را تشكيل مىدهند - و حروف ايجاديه . در حروف حاكيه ، واقعيتى تحقق دارد خواه اين واقعيت به صورت جملهء خبريه و خواه به‌صورت امر باشد و در مقام حكايت چه به صورت فعل ماضى باشد يا فعل مضارع كه از واقعيتى در زمان آينده خبر مىدهد اگرچه هنوز آن واقعيت ، تحقق پيدا نكرده است . ولى در حروف ايجاديه ، واقعيتى نيست كه اين حروف از آن حكايت كنند بلكه واقعيت با نفس همين حروف ايجاد مىشود ، مثل تأكيد ، قسم و ندا . 2 - در حروف حاكيه ، مسألهء كلّى و مصاديق مطرح نيست ، يعنى اين‌گونه نيست كه\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nما يك ماهيت كلّى داشته باشيم و لفظ را براى افراد و مصاديق آن كلّى وضع كنيم .\r\nبلكه آنچه در اينجا مىتوان گفت اين است كه واضع يك عنوان - مثل عنوان « النسبة الابتدائية » - را در نظر مىگيرد و لفظ را براى معنونات اين عنوان وضع مىكند ولى خود اين عنوان ، جزء حقيقت اين معنونات نيست . و واضع چون در مقام وضع نمىتوانسته يكايك افراد « نسبت ابتدائيه » را در موارد مختلف ملاحظه كند از روى ناچارى عنوان « النسبة الابتدائية » را ملاحظه كرده و لفظ « مِنْ » را براى معنونات اين عنوان وضع كرده است . و راهى غير از اين ، براى وضع نبوده است . و اين مسئله ، چيزى شبيه « وضع عام و موضوع له خاص » است بدون اينكه « وضع عام و موضوع له خاص » برآن تطبيق داشته باشد . در حروف ايجاديه نيز تقريباً همين‌طور است ، يعنى واضع وقتى مىخواسته « يا »\r\nرا براى ندا و واو را براى قسم وضع كند ، معناى ندا يا قسم را درنظر گرفته ولى لفظ را براى ايجاد ندا يا ايجاد قسم وضع كرده است . وقتى مسألهء ايجاد مطرح مىشود مسألهء جزئيت نيز مطرح مىگردد ، زيرا « الوجود مساوق للجزئية » ، يعنى اين‌گونه نيست كه واو براى مفهوم « ايجاد القسم » وضع شده باشد ، زيرا اين مفهوم ، مفهومى اسمى است نه حرفى ، و معناى حرفى - حتى در حروف ايجاديه - با معناى اسمى تفاوت دارد . و اين‌طور نيست كه حروف ايجاديه ، همانند « بعتُ و اشتريتُ » در يك معناى ايجادى و انشائى اسمى شركت داشته باشند . به عبارت روشن‌تر : اگر حرف به‌صورت مجرّد و تنها استعمال شود نمىتواند معنايى كه براى آن گفتيم داشته باشد . خواه آن حرف از حروف ايجاديه باشد يا از حروف حاكيه . واو قسم اگر به تنهايى استعمال شود معنا ندارد درحالىكه « بعتُ » انشائيه اگر به تنهايى استعمال شود معنا دارد . و در حقيقت ، خود معناى قسم ، تأكيد و ندا داراى نوعى تعلّق مىباشند ، ولى اين حروف از چيزى حكايت نمىكنند و چيز ديگرى وجود ندارد كه قسم و تأكيد و ندا برآن منطبق شوند و از آن حكايت كنند بلكه به نفس لفظ اين حروف ، قسم و تأكيد و ندا ايجاد مىشود .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبنابراين مسألهء تعلّق در تمام حروف وجود دارد ولى در يك دسته به عنوان حكايت و در دستهء ديگر به عنوان ايجاد است . به‌همين‌جهت در مثل واو قسم نمىتوان گفت : « واو براى مفهوم ايجاد قسم وضع شده است ، زيرا ايجاد قسم يك مفهوم اسمى است كه قابل تصوّر مىباشد » ، بلكه واو براى مصاديق ايجاد قسم وضع شده است . گويا واضع ابتدا ايجاد القسم را تصوّر كرده و سپس واو را براى مصاديق آن قرار داده است و خود ايجاد القسم ، قسم نيست بلكه عنوانى است براى « ايجاد القسم » هاى واقعى كه در خارج تحقق پيدا مىكنند .\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n\r\n\r\nمسألهء هفتم خبر و انشاء\r\nمرحوم آخوند به دنبال بحث حروف ، فرق بينِ جملهء انشائيه با جملهء خبريه را بيان كرده است . البته نه به‌صورت كلّى بلكه مسئله را در مورد جمله‌هايى مثل :\r\n« بعتُ داري » - كه هم در مقام اخبار به‌كارمىروند و هم در مقام انشاء - فرض كرده است . قبل از بحث و بررسى مسألهء خبر و انشاء لازم است مسألهء قضايا را مورد بحث قرار دهيم : اقسام قضيّه حمليّه : قضيّه حمليّه بر دو قسم است : قضيّه حمليّه به حمل اوّلى ذاتى و قضيّه حمليّه به حمل شايع صناعى . 1 - قضيّه حمليّه به حمل اوّلى ذاتى : قضايايى هستند كه بين موضوع و محمول آنها اتّحاد ماهوى تحقق داشته باشد . و از نظر جنس و فصل يكى باشند و اين خود بر دو قسم است :\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nالف : قضيّه حمليّه‌اى كه علاوه بر وجود اتّحاد ماهوى بين موضوع و محمول ، اتّحاد مفهومى نيز بين آن دو وجود داشته باشد ، يعنى آنچه از موضوع فهميده مىشود عين همان چيزى باشد كه از محمول فهميده مىشود ، مثل : « الإنسان إنسان » و « الإنسان بشر » ، اگر بگوييم مفهوم انسان با مفهوم بشر يك چيز است . ب : قضيّه حمليّه‌اى كه اتّحاد بين موضوع و محمول آن فقط اتّحاد ماهوى باشد ولى از نظر مفهوم ، اتّحادى بين آن دو وجود نداشته باشد ، مثل : « الإنسان حيوان ناطق » كه از نظر ماهيت ، يك چيز هستند ولى از نظر مفهوم ، بين آنها مغايرت وجود دارد ، اگرچه مغايرت بين آنها به اجمال و تفصيل باشد . « انسان » مفهوم اجمالى است براى ماهيت يك چنين موجودى و « حيوان ناطق » مفهوم تفصيلى براى ماهيت همان موجود است . ولى اين‌گونه نيست كه ما وقتى كلمهء « انسان » را مىشنويم « حيوان ناطق » به ذهن ما بيايد . كسى كه منطق نخوانده اين معنا به ذهنش نمىآيد و حتى كسى كه منطق خوانده است ، در غير مباحث علمى با شنيدن كلمهء « انسان » معناى « حيوان ناطق » به ذهنش نمىآيد . بنابراين بين « انسان » و « حيوان ناطق » مغايرت مفهومى وجود دارد . و همين‌طور وقتى ما مسألهء جنس و فصل را مطرح مىكنيم و با كلمهء « حيوان ناطق » سروكار داريم ، اين‌گونه نيست كه هرجا كلمهء « حيوان ناطق » به گوش ما خورد بلافاصله مفهوم « انسان » به ذهن ما بيايد . 2 - قضيّه حمليّه به حمل شايع صناعى : ملاك در چنين قضيّه‌اى ، اتّحاد در مقام وجود است ، مثلًا در قضيّه « زيدٌ إنسان » ملاحظه مىكنيم كه بين « زيد » و « انسان » ، مغايرت مفهومى وجود دارد زيرا مفهوم « زيد » با مفهوم « انسان » تفاوت دارد . از نظر ماهيت نيز بين آنها مغايرت وجود دارد زيرا ماهيت انسان عبارت از « حيوان ناطق » است ولى ماهيت « زيد » عبارت از « حيوان ناطق » ى است كه داراى خصوصيات فرديّه است به‌همين‌جهت بين ماهيت زيد و ماهيت عَمرو تباين وجود دارد و اين تباين به‌قدرى است كه زيد و عَمرو نه اتّحاد مفهومى دارند و نه اتّحاد ماهوى و نه اتّحاد\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nوجودى ، و به‌همين‌جهت نمىتوان بين آن دو قضيّه حمليّه تشكيل داد . در حالى كه زيد و عَمرو ، در ماهيت « حيوان ناطق » با يكديگر مشتركند . بنابراين ماهيت زيد با ماهيت انسان تفاوت دارد و تنها رابطه‌اى كه بين زيد و انسان مطرح است ، ارتباط در مقام وجود است يعنى ماهيت « حيوان ناطق » در ضمن زيد ، وجود پيدا كرده است . قضيّه حمليّه به حمل شايع صناعى نيز بر دو قسم است : الف : قضيّه حمليّه‌اى كه موضوع آن مصداق واقعى براى محمول باشد ، مثل : « زيدٌ إنسان » . يعنى براى مصداقيت « زيد » براى « انسان » واسطه‌اى در بين نيست بلكه خودش مصداق واقعى « انسان » است . ب : قضيّه حمليّه‌اى كه موضوع آن مصداق واقعى براى محمول نيست و براى مصداقيت آن به واسطه نياز داريم ، مثل : « الجسم أبيض » . در اين قضيّه ، « جسم » مصداق واقعى « أبيض » نيست بلكه مصداقيت « جسم » نسبت به « أبيض » با واسطهء « بياض » است . ابتدا قضيّه « البياض أبيض » مطرح است ، كه « أبيض » مصداق حقيقى « بياض » است ، مانند « زيدٌ انسان » . و « جسم » با توجّه به اينكه معروض بياض واقع شده ، به عنوان يك مصداق تبعى « ابيض » محسوب مىشود نه مصداق واقعى و حقيقى آن . به‌همين‌جهت فلاسفه در اين‌گونه موارد كلمهء مصداق را به كار نمىبرند بلكه از عناوينى چون « مصدوق له » و امثال آن استفاده مىكنند .\r\n\r\nكلام مشهور در ارتباط با اجزاء قضيهء حمليّه\r\nمشهور معتقدند : قضيّه حمليّه - با قطع نظر از نوع آن - داراى سه جزء است :\r\nموضوع ، محمول و نسبت . ولى آيا اين تركّب در رابطه با كدام مرحله از مراحل قضيّه حمليّه است ؟ براى پاسخ به اين سؤال لازم است مقدّمه‌اى ذكر كنيم : هر قضيّه‌اى داراى سه مرحله است : 1 - مرحلهء لفظ كه از آن به « قضيّه ملفوظه » تعبير مىشود . 2 - مرحلهء معنا - يعنى معناى « قضيّه ملفوظه » كه از راه لفظ در ذهن شنونده وارد\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمىشود - كه از آن به « قضيّه معقوله » تعبير مىشود . « 1 »  3 - مرحلهء واقعيت و حقيقتى كه مىخواهيم به‌وسيلهء قضيّه لفظيه و قضيّه معقوله در اختيار مخاطب بگذاريم . از اين مرحله به « قضيّه واقعيّه » يا « قضيّه محكيّه » تعبير مىشود . حال از مشهور سؤال مىكنيم : تركّبى كه در مورد قضيّه حمليّه مطرح كرديد در رابطه با كدام‌يك از مراحل سه‌گانهء فوق است ؟ مشهور جواب مىدهند تركّب مذكور در رابطه با تمام مراحل سه‌گانه است . در مرحلهء واقع ، يك « زيد » داريم و يك « قائم » و يك نسبت . در قضيّه ملفوظه نيز علاوه بر « زيد » و « قائم » يك هيئت جملهء اسميه داريم كه جملهء « زيدٌ قائمٌ » را از « زيد » و « قائم » تنها ، جدا مىكند . و در قضيّه معقوله نيز آنچه مخاطب از « زيدٌ قائمٌ » تعقّل مىكند غير از چيزى است كه از « زيد » و « قائم » تعقّل مىكند .\r\n\r\nبررسى كلام مشهور\r\nبراى بررسى كلام مشهور ، ابتدا دو مقدّمه ذكر مىكنيم : مقدّمهء اوّل : در بحث معانى حرفيه گفتيم : « نسبت داراى واقعيت مىباشد و امر تخيّلى نيست . در قضيّه « زيدٌ في الدار » علاوه بر واقعيت زيد و واقعيت دار ، واقعيت سوّمى نيز وجود دارد ، آن واقعيت « نسبت ظرفيت » است كه زيد به عنوان « مظروف » در يك طرف آن و دار به عنوان « ظرف » در طرف ديگر آن قرار دارد . و به تعبير ديگر :\r\nنسبت ، واقعيتى است كه متقوّم به طرفين است و اين امر در تمام معانى حرفيه كه از اين قبيل است ملاحظه مىشود . طرفين نسبت نيز بايد متغاير باشند و نسبت نمىتواند در يك واقعيت تحقق پيدا كند . « ابتداء » هم « بصره » دارد و هم « سير » و امكان ندارد در ضمن يكى از آن دو تحقق پيدا كند .\r\n\r\n","description":"","footnote":" ( 1 ) - اين تعبير اشاره به اين است كه معنا عبارت از چيزى است كه مخاطب آن را از قضيّه ملفوظه تعقّل مىكند و از راه لفظ ، در ذهن او صورت پيدا مىكند . ","page_name":" 354 ","page_number":354},
  {"content":"\r\n\r\nمقدّمهء دوّم : در باب قضايا ، اگرچه مراحل سه‌گانهء « واقعيت ، لفظ ، تعقل » را ذكر كرديم ولى در عين حال ، آنچه اساس در باب قضاياست همان مرحلهء اوّل ( مرحلهء واقعيت ) است . زيرا هدف از آوردن اين لفظ اين است كه مىخواهيم به‌وسيلهء لفظ ، واقعيت - يعنى همان قضيّه محكيّه - را در اختيار مخاطب قرار دهيم . حال با توجّه به دو مقدّمهء فوق ، قضايا را مورد بررسى قرار مىدهيم تا ببينيم در كدام يك از آنها نسبت وجود دارد ؟ گفتيم : قضيّه حمليّه به حمل اوّلى ذاتى بر دو قسم است : قسم اوّل : قضيّه حمليّه‌اى است كه موضوع و محمول آن ، هم در مرحلهء وجود و هم در مرحلهء ماهيت و هم در مرحلهء مفهوم با يكديگر اتّحاد دارند و هيچ مغايرتى - حتى به اجمال و تفصيل - بين موضوع و محمول نيست ، مثل : « الإنسان إنسان » . بدون شك اين قضيّه از صادق‌ترين قضاياست و كسى نمىتواند آن را انكار كند . ولى در واقعيت اين قضيّه نمىتوانيم ملتزم به وجود نسبت شويم . نسبت بين چه چيزى وجود داشته باشد ؟ اين‌طور نيست كه انسانى كنار انسان ديگر وجود داشته و ما بين آن دو ، ارتباط برقرار كرده باشيم . قسم دوّم : قضيّه حمليّه‌اى است كه موضوع و محمول آن ، از نظر مفهوم ، مغايرت دارند ولى از نظر ماهيت و وجود ، مغايرتى بين آنها نيست ، مثل : « الإنسان حيوان ناطق » . قضيّه « الإنسان حيوان ناطق » قضيّه‌اى است كه هيچ ترديدى در قضيّه بودنش نيست و بلكه سرتاسر منطق را تشكيل مىدهد . ولى آيا در واقعيت اين قضيّه چه چيزى مشاهده مىشود ؟ آيا يك « الانسان » و يك « حيوان ناطق » و يك واقعيت سوم به عنوان « نسبت » مطرح است يا اينكه واقعيت « انسان » همان واقعيت « حيوان ناطق » است ؟ پاسخ سؤال ، روشن است زيرا واقعيت « انسان » چيزى جز « حيوان ناطق » نيست و مغايرتى كه بين آن دو وجود دارد از جهت مفهوم است ولى ماهيت وجود آنها يكى است و ما هرچه فكر مىكنيم نسبتى در اين قضيّه نمىيابيم زيرا دو چيز مطرح نيست كه بخواهد بين آنها نسبت برقرار شود .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nقضيّه حمليّه به حمل شايع نيز بر دو قسم است : قسم اوّل : قضيّه حمليّه‌اى است كه موضوع در آن قضيّه ، مصداق واقعى محمول است ، مثل : « زيدٌ إنسان » . آيا اين قضيّه مىخواهد بگويد : « زيد ، كلّى است » ؟ اين كه معنا ندارد . آيا مىخواهد بگويد : « ماهيت زيد همان ماهيت انسان است » ؟ اين نيز صحيح نيست ، زيرا ماهيت زيد با ماهيت انسان تفاوت دارد . پس معناى قضيّه « زيدٌ إنسان » چيست ؟ قضيّه « زيدٌ انسان » مىخواهد بگويد : « زيد مصداق طبيعت انسان است » . و معناى اتّحاد وجودى و اختلاف در ماهيت و مفهوم همين است . زيرا در حمل شايع صناعى ، موضوع و محمول فقط در مقام وجود اتّحاد دارند و در مقام مفهوم و ماهيت با هم مغايرت دارند حال ببينيم آيا در خارج يك « زيد » و يك « مصداق الإنسان » و يك شىء سوّم به نام « نسبت » وجود دارد ؟ خير ، اين‌گونه نيست بلكه « واقعيت زيد » همان « واقعيت مصداق الانسان » است و در اينجا دو شىء مغاير نداريم كه نسبت بيايد بين آن دو ، ارتباط برقرار كند ، بلكه در اينجا فقط يك واقعيت وجود دارد و آن « واقعيت زيد » است . قسم دوّم : قضيّه حمليّه‌اى است كه موضوع در آن قضيّه ، مصداق واقعى محمول نيست بلكه فرديّت موضوع براى محمول ، تبعى است و آنچه در حقيقتْ مصداق محمول است چيز ديگرى است كه عارض بر موضوع شده و واسطه در كار است ، مثل :\r\n« الجسم أبيض » . ما اگر ديديم جسمى در خارج ، معروض بياض قرار گرفته سه واقعيت داريم : جسم ، بياض و اتصاف جسم به بياض . واقعيت اتصاف جسم به بياض را دو گونه مىتوان حكايت كرد : الجسم له البياض ، الجسم أبيض . بين اين دو نحوه حكايت ، تفاوت وجود دارد شما وقتى مىگوييد : « الجسم أبيض » ، وجود نسبت و ارتباط واقعى بين جسم و بياض ، مصحّح اين قضيّه نمىشود ، زيرا در اين قضيّه كلمهء « أبيض » محمول واقع شده است نه « له البياض » و « أبيض » يعنى « سفيد » آيا بين « سفيد » و « جسم » مغايرت وجود دارد يا آنچه در خارج سفيد است همان جسم است ؟ به حسب واقعيت اين‌گونه\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nنيست كه ما يك « جسم » و يك « أبيض » و يك « نسبت » بين اين دو داشته باشيم بلكه آنچه به حسب واقعيت موجود است ، « بياض نسبت به جسم » است . امّا بين « جسم » و « أبيض » مغايرتى وجود ندارد و جسم همان أبيض و أبيض همان جسم است . بنابراين اگر واقعيت فوق را به صورت « الجسم أبيض » بيان كرديم در اين قضيّه ، نسبت وجود ندارد . ممكن است كسى بگويد : قضيّه « الجسم أبيض » را به قضيّه « الجسم ذات ثبت له البياض » معنا مىكنيم . مىگوييم : در اين صورت نيز بين « الجسم » و « ذات ثبت له البياض » اتّحاد وجود دارد و هيچ‌گونه مغايرتى بين آن دو مطرح نيست . ولى اگر واقعيت را به صورت « الجسم له البياض » مطرح كنيم كه عنوان « بياض » در محمول نقش داشته باشد ، به حسب ظاهر در آن نسبت وجود دارد . آنچه گفته شد در مورد قضايايى چون « زيدٌ قائمٌ » و « زيدٌ له القيام » و « زيدٌ في الدار » نيز مطرح است .\r\n\r\nبررسى قضايايى كه در آنها به حسب ظاهر ، نسبت وجود دارد :\r\nدر قضايايى چون « زيدٌ له القيام » و « الجسم له البياض » و « زيدٌ في الدار » و به‌طور كلّى قضايايى كه در تشكيل آنها به حرف نياز داريم و اگر حرف نياوريم حملْ صحيح نمىشود مگر مجازاً ، به حسب ظاهر ، نسبت وجود دارد ولى آيا به حسب واقع هم در اين‌ها نسبت وجود دارد ؟ نحويين اين‌گونه قضايا را « قضاياى مؤوّله » مىنامند و مىگويند : اين قضايا اگرچه ظاهرشان چنين است ولى باطن آنها چيز ديگرى است ، زيرا محمول در اين قضايا ، در حقيقت همان متعلّق جارّ و مجرور است كه در كلام ذكر نشده و محذوف است .\r\nبنابراين ، در قضاياى « زيدٌ في الدار » و « الجسم له البياض » تقدير چنين است : « زيدٌ كائن في الدار » و « الجسم ثابت له البياض » .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nدر اين صورت مسئله روشن است ، زيرا اگرچه بين « زيد » و « دار » نسبت وجود دارد ولى بين « زيد » و « كائن في الدار » هيچ‌گونه مغايرتى وجود ندارد و « كائن في الدار » همان « زيد » و « زيد » همان « كائن في الدار » است . و زمانى كه بين اين دو ، اتّحاد وجود داشت ، ديگر نسبت نمىتواند مطرح باشد . نسبت نياز به دو طرف متغاير دارد و در اتّحاد ، دو چيز مطرح نيست ، همان گونه كه در « زيدٌ قائمٌ » گفتيم بين زيد و قائم نسبت وجود ندارد چون اين دو يك چيزند . ولى اگر گفته شود در قضيّه « الجسم له البياض » متعلّقى وجود ندارد و جارّ و مجرور بدون اينكه متعلّق به چيزى باشد خبر واقع شده است مىگوييم : اوّلًا : مشهور كه قضيّه حمليّه را مركب از سه جزء مىدانند مىگويند : « در قضيهء « الجسم له البياض » ، نسبت در رابطه با خود قضيّه مطرح است ، ولى ما مىگوييم : « در قضيّه « الجسم له البياض » آنچه بر نسبت دلالت دارد ، لام است ، شاهد اين مطلب اين است كه نسبت موجود در قضيّه « الجسم له البياض » در مركب ناقصى كه « له » در آن باشد نيز وجود دارد ، مثلًا اگر قضيّه « الجسم له البياض » را به‌صورت مركب ناقص درآورده و موضوع براى قضيّه ديگرى قرار دهيد و مثلًا بگوييد : « الجسم الذي له البياض . . . » همان نسبت موجود در « الجسم له البياض » در اينجا نيز وجود دارد . و از نظر رساندن معناى نسبت ، فرقى بين اين دو نيست بلى در اوّلى مسألهء تصوّر و در دوّمى مسألهء تصديق مطرح است ولى اين مسئله ربطى به اصل افادهء نسبت ندارد .\r\nدرحالىكه اگر نسبت ، مربوط به قضيّه حمليّه بود نبايد در مركب ناقص ، همان نسبت وجود داشته باشد » . بنابراين مسألهء نسبت در « الجسم له البياض » ارتباطى به قضيّه ندارد . ثانياً : آيا خبر در قضيّه « الجسم له البياض » چيست ؟ اگر از « كائن » - كه نحويّين مىگويند - صرف‌نظر كنيم ، بدون ترديد بايد بگوييم : خبر ، « له البياض » است نه « بياض » تنها ، زيرا نمىتوان گفت : « له ، همانند جمله‌اى معترضه بين موضوع و محمول قرار گرفته و دخالتى در موضوع و محمول ندارد » . حال از مشهور سؤال\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمىكنيم : شما كه معتقديد در قضيّه حمليّه بايد نسبت وجود داشته باشد آيا در قضيّه « الجسم له البياض » بين موضوع ( الجسم ) و محمول ( له البياض ) نسبتى وجود دارد ؟\r\nبدون شك ، پاسخ مشهور منفى است و نسبتى كه آنها مطرح مىكنند بين « الجسم » و « البياض » مطرح است نه بين « الجسم » و « له البياض » كه به عنوان محمول در قضيّه مطرح است . در جملهء « زيدٌ في الدار » نيز نسبت بين « زيد » و « الدار » مطرح است درحالىكه محمول « في الدار » است نه « الدار » . بنابراين وقتى ما اين‌گونه قضايا را نيز بررسى كنيم ، مىبينيم اگر در آنها برطبق مبناى نحويين ، « كائن » و « ثابت » و امثال اين‌ها را در نظر بگيريم ، نسبتى در آنها وجود ندارد و اگر بر غير مبناى نحويين عمل كنيم ، نسبت موجود در قضيّه نمىتواند به خود قضيّه حمليّه مربوط باشد بلكه مربوط به چيزى است كه خارج از دايرهء عنوان قضيّه حمليّه است . نتيجه اينكه در هيچ‌يك از اقسام قضاياى حمليّه ما نتوانستيم وجود نسبتى را ثابت كنيم كه به خود قضيّه مربوط بوده و بين موضوع و محمول مطرح باشد . علاوه بر اين ، آنچه گفته مىشود در مورد قضاياى موجبه است درحالىكه كلام مشهور در رابطه با وجود نسبت در قضاياى حمليّه ، اطلاق داشته و قضاياى سالبه را نيز در بر مىگيرد . با اين فرق كه در قضاياى موجبه ، يك امر ايجابى نسبت داده مىشود ولى در قضاياى سلبيه ، امرى سلبى .\r\n\r\nبررسى كلام مشهور در مورد قضاياى سالبه :\r\nقضاياى سالبه بر دو نوع است : قضيّه سالبه مانند : « زيدٌ ليس بقائم » و قضيّه سالبه مانند : « ليس زيدٌ في الدار » . در قضيّه سالبهء « ليس زيدٌ في الدار » در خارج دو چيز وجود دارد ، يكى « زيد » و ديگرى « دار » ، و از باب مسامحه مىتوان يك نسبت سلبى فرض كرد . ولى در قضيّه سالبهء « زيدٌ ليس بقائم » هيچ ارتباطى بين « زيد » و « قائم » وجود\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nندارد و اصلًا « قيام » وجود خارجى ندارد پس چگونه « سلب قيام » را به « زيد » نسبت مىدهيد ؟ آنچه در خارج وجود دارد فقط زيد است و قيامى براى او محقق نيست تا بتوان نسبتى بين « زيد » و « قيام » درنظر گرفت . به عبارت ديگر : سلب ، امرى عدمى است و امر عدمى نمىتواند به عنوان يكى از طرفين نسبت قرار گيرد و برفرض كه بتوان اين معنا را - بر خلاف واقع - پذيرفت ، در قضيّه « زيدٌ ليس بقائم » نه تنها مسألهء « نسبت سلب » مطرح است بلكه براى نسبت يك طرف وجود دارد و آن « زيد » است در حالى كه ما براى تحقق نسبت دو چيز نياز داريم . مگر اينكه كلام مشهور را - بر خلاف ظاهر كلامشان - توجيه كرده و بگوييم : اگرچه ظاهر كلام مشهور اين است كه در قضاياى موجبه ، « نسبت ايجاب » و در قضاياى سالبه ، « نسبت سلب » مطرح است ولى مراد مشهور از « نسبت سلب » در قضاياى سالبه ، « سلب نسبت » است ، يعنى در قضيّه « الجسم له البياض » بين جسم و بياض ، اثبات نسبت مىكند ولى در قضاياى سالبه مىخواهد بگويد : « نسبت تحقق ندارد » . و عدم تحقق نسبت يا به جهت اين است كه يكى از طرفين وجود ندارد و يا به جهت اين است كه بين طرفين ، ارتباطى وجود ندارد .\r\nو مشهور نمىخواهند بگويند : « در قضاياى سالبه ، نسبت سلب تحقق دارد » . با اين توجيه مىتوان از اشكال در مورد قضاياى سالبه رهايى يافت ولى همان گونه كه ملاحظه كرديد در قضاياى موجبه نيز نسبت تحقق ندارد و در اين جهت ، فرقى بين قضاياى سالبه و قضاياى موجبه نيست .\r\n\r\nاشكال بر كلام علماى بيان و منطق :\r\nعلماى بيان و منطق بر اساس مبناى مشهور ، قائل به وجود نسبت در قضايا شده‌اند كه اين را نيز بايد توجيه كرد . مثلًا در منطق مىگويند : « العلم إن كان إذعاناً للنسبة فتصديق و إلّا فتصوّر » « 1 »  . در حالى كه ما گفتيم : در مثل « زيدٌ إنسانٌ » نسبتى\r\n\r\n","description":"","footnote":" ( 1 ) - تهذيب المنطق للتفتازاني ، المقدمة . ","page_name":" 360 ","page_number":360},
  {"content":"\r\n\r\nوجود ندارد ، زيرا نسبت ، دو طرف متغاير مىخواهد و بين « زيد » و « انسان » مغايرتى نيست . در معانى بيان نيز مىگويند : « القضيّة إن كانت لنسبتها واقع تطابقه فهي صادقة » « 1 »  . معنايش اين است كه بايد در واقع هم نسبت وجود داشته باشد ، در حالى كه هيچ نسبتى وجود ندارد و اگر هم وجود داشته باشد ، ارتباطى به قضيّه ندارد . بلكه مربوط به استعمال حرف است خواه در مركّب تامّ باشد يا در مركّب ناقص .\r\n\r\nملاك حمل در قضاياى حمليّه چيست ؟\r\nدر مباحث قبلى گفتيم : « اساس در باب قضايا همان واقعيت و قضيّه محكيّه است ، و آنچه در رابطه با قضيّه محكيّه مطرح باشد در قضيّه لفظيّه و قضيّه معقوله هم مطرح است » . بنابراين آنچه بعضى تصور كرده‌اند كه « وجود نسبت در قضيّه لفظيه را مىپذيريم ولى در قضيّه محكيّه نسبتى وجود ندارد » ، مورد قبول نيست ، زيرا قضيّه لفظيّه نشانگر واقع است بدون اينكه اختلافى بين واقع و قضيّه لفظيه در كار باشد و اصولًا وجود اختلاف بين اين دو ، منجرّ به كذب قضيّه خواهد شد . الفاظ ، فقط جنبهء حكايت و مرآتيت دارند خواه به صورت لفظ تصورى باشند ، يا به صورت جملهء تصديقى . اين‌ها واقعيت خود را بايد نشان دهند . لفظ انسان بايد حكايت از تمام واقعيت انسان داشته باشد . زيد هم از تمام معناى زيد و جملهء « زيدٌ إنسانٌ » هم همان واقعيت محكيّه را بايد نشان بدهد و نمىتوان بين مرحلهء واقع و مرحلهء لفظْ تفكيك قائل شد و در يكى ، وجود نسبت را پذيرفته و در ديگرى انكار كرده و احياناً كلام مشهور را نيز اين‌گونه توجيه كرد كه مشهور نظرشان به قضيّه لفظيّه بوده و در رابطه با واقع سخنى نگفته‌اند .\r\nقضيّه لفظيه ، دنبال قضيّه واقعيّه و مطابق با آن است . لفظ ، از واقع حكايت مىكند و واقعيت - به همان نحوى كه در واقع است - توسط لفظ در ذهن سامع نقش مىبندد و\r\n\r\n","description":"","footnote":" ( 1 ) - رجوع شود به : المطوّل ، ص 37 و 38 . ","page_name":" 361 ","page_number":361},
  {"content":"\r\n\r\nقضيّه معقوله تشكيل مىشود . به‌همين‌جهت ، هيچ‌گونه اختلافى بين اين قضايا - در مقام حكايت - وجود ندارد و ما قبل از شروع بحث گفتيم : « اساس در اين قضايا در مراحل سه‌گانه ، همان واقعيت مسئله است . آنچه به عنوان واقعيت است ، آنها هم دنبال واقعيتند » . پس اگر در واقعيت ، نسبت را ملاحظه نكرديم ، معنا ندارد در قضيّه لفظيّه يا معقوله نسبت را ملاحظه كنيم . وقتى مسألهء نسبت كنار رفت ، اين سؤال مطرح است كه ملاك حمل در قضاياى حمليّه چيست ؟ ملاك حمل در قضاياى حمليّه همان چيزى است كه مرحوم آخوند در باب مشتق مطرح كرده است . ظاهر كلام مرحوم آخوند در بحث « استعمال لفظ و ارادهء نوع » اين است كه ايشان كلام مشهور در رابطه با تركّب قضايا از سه جزء را پذيرفته است « 1 »  ولى در باب مشتق از اين حرف عدول كرده و صراحتاً ملاك حمل را عبارت از اتّحاد و هوهويت مىداند . « هو » اوّل اشاره به موضوع و « هو » دوّم اشاره به محمول است يعنى موضوع ، اين محمول است و بين موضوع و محمولْ اتّحاد تحقّق دارد . ولى آيا اين هوهويت و اتّحاد چگونه است ؟ در پاسخ اين سؤال بايد گفت : هوهويت داراى مراتبى است : بالاترين مرتبهء آن اين است كه هم در وجود خارجى و هم در مفهوم و هم در ماهيت ، اتّحادْ وجود داشته باشد ، مثل « الإنسان إنسان » . مرتبهء بعدى اين است كه در وجود خارجى و ماهيت ، اتّحادْ وجود داشته باشد ولى در عالم مفهوم ، اتّحادى وجود نداشته باشد ، مثل : « الإنسان حيوان ناطق » .\r\n\r\n","description":"","footnote":" ( 1 ) - قال : أمّا إطلاقه و إرادة شخصه كما إذا قيل « زيدٌ لفظ » و اريد منه شخص نفسه ففي صحّته بدون تأويل نظر ، لاستلزامه اتّحاد الدالّ و المدلول أو تركّب القضيّة من جزءين كما في الفصول . بيان ذلك : أنّه إن اعتبر دلالته على نفسه حينئذٍ لزم الاتحاد و إلّا لزم تركّبها من جزءين لأنّ القضيّة اللفظيّة على هذا إنّما تكون حاكيةً عن المحمول و النسبة لا الموضوع فتكون القضيّة المحكيّة بها مركّبة من جزءين مع امتناع التركّب إلّا من الثلاثة ضرورة استحالة ثبوت النّسبة بدون المنتسبين . كفاية الاصول ، ج 1 ، ص 20 ","page_name":" 362 ","page_number":362},
  {"content":"\r\n\r\nمرتبهء سوّم - و نازل‌ترين مرتبه - اين است كه فقط در وجود خارجى ، اتّحادْ وجود\r\nداشته باشد و در عالم مفهوم و ماهيت ، اتّحادى وجود نداشته باشد ، مانند قضيّه « زيدٌ إنسانٌ » به حمل شايع صناعى . بنابراين وقتى قضيّه « زيدٌ إنسانٌ » را تشكيل مىدهيم ، اگر اتّحاد و هوهويت خارجى وجود داشته باشد اين قضيّه حمليّه صادق است . ولى اگر همين قضيّه بخواهد به ملاك اتّحاد در ماهيت تشكيل شود قضيّه كاذبى خواهد بود ، زيرا بين زيد و انسان ، اتّحاد ماهوى وجود ندارد . در مثال « الجسم أبيض » - كه نوع دوّم از قضيّه حمليّه به حمل شايع است - نيز مسئله روشن است و بين « الجسم » و « أبيض » اتّحاد و هوهويت خارجى مطرح است .\r\nنسبت بين « الجسم » و « أبيض » عموم و خصوص مطلق است و در جسم خارجى ، دو عنوان « الجسم » و « أبيض » جمع شده‌اند . و اگر در جائى نسبت عموم و خصوص من وجه هم باشد ، در مادّهء اجتماعشان اتّحاد وجودى مطرح است ، مثل اتّحادى كه بين صلاة و غصب - در مسألهء اجتماع امر و نهى - مطرح مىشود . اشكال در مثل « زيدٌ في الدار » است . ما اگرچه در بحث‌هاى گذشته ، نسبت را بنا بر هر دو فرض - نظر نحويين و نظر غير آنان - انكار كرديم ولى در اينجا بايد بررسى كنيم كه چرا نحويين اين سنخ قضايا را به عنوان « قضاياى مؤوّله » مطرح كرده‌اند ؟ نظر نحويين اين بوده است كه ما نمىتوانيم « في الدار » را با قطع‌نظر از تعلّق به « كائن » و امثال آن ، به عنوان محمول براى « زيد » قرار دهيم ، زيرا « في » مفيد ظرفيت است و ظرفيتْ يك واقعيت سوم و غير از « زيد » و « دار » است . ظرفيت ، نه مىتواند با « زيد » اتّحاد داشته باشد و نه با « دار » . به‌همين‌جهت نحويين ناچار شدند بگويند :\r\n« في الدار » نمىتواند حمل بر زيد شود ، بله « ما في الدار » يا « من في الدار » مىتواند حمل شود . همان گونه كه در مثل « الجسم بياض » اگر جنبهء مسامحه را كنار بگذاريم نمىتوانيم « بياض » را بر « الجسم » حمل كنيم زيرا « الجسم » وجود جوهرى و « بياض » وجود عرضى است و بين جوهر و عرض مىتوان نسبت برقرار كرد ولى حمل نمىتوان\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nتشكيل داد ، مگر اينكه « بياض » را به معناى « أبيض » بگيريم يا اينكه از باب تسامح -\r\nمانند زيدٌ عدلٌ - حمل را تشكيل دهيم . « في الدار » نيز - به همين ملاكى كه در « بياض » مطرح شد - نمىتواند محمول براى « زيد » واقع شود و براى چنين امرى بايد آن را متعلّق به « كائن » و امثال آن فرض كنيم . در اين صورت ، بين « زيد » و « كائن في الدار » اتّحاد وجودى مطرح است يعنى « زيد » همان « كائن في الدار » است . بنابراين معناى « مؤوّله » بودن در اين قضايا اين است كه اين قضايا به حسب صورت نمىتوانند قضيّه حمليّه باشند بلكه بايد در آنها حذف يا تأويلى باشد كه با توجّه به آن حذف يا تأويل ، بتوان قضيّه حمليّه را تشكيل داد . نتيجه اينكه اگر ملاك صحت حمل را « هوهويت » قرار دهيم اين ملاك در تمام قضايا وجود دارد اگرچه مراتب آن فرق مىكند . و در اين صورت بين مراحل سه‌گانهء قضيّه - يعنى مرحلهء لفظ ، مرحلهء معنا و مرحلهء واقعيت - هيچ اختلافى وجود ندارد . اين مسئله در قضاياى سالبه نيز جريان دارد ، يعنى ملاك حمل در قضاياى سالبه نفى اتّحاد و هوهويت است . ممكن است كسى بگويد : در قضاياى حمليّهء موجبه چون مسئله اثبات هوهويت مطرح است ، هم با هوهويت در وجود مىسازد و هم با هوهويت در وجود و ماهيت و هم با هوهويت در وجود و ماهيت و مفهوم . ولى در قضاياى سالبه وقتى گفته مىشود :\r\n« هوهويت وجود ندارد » ، معنايش اين است كه هيچ هوهويّتى وجود ندارد . آيا واقعاً در قضاياى سالبه بايد هيچ هوهويّتى وجود نداشته باشد ؟ و اين به عنوان يك فرق بين قضاياى موجبه و سالبه است ؟ در جواب مىگوييم : مسئله اين‌گونه نيست بلكه در هر قضيّه سالبه ، آن هوهويتى سلب مىشود كه برفرض تشكيل قضيّه موجبه - با همان اركان - مورد اثبات قرار مىگرفت ، مثلًا در قضيّه « زيدٌ قائم » مىگفتيم : هوهويت خارجى و اتّحاد وجودى ، وجود دارد . در قضيّه « زيدٌ ليس بقائم » نيز همان هوهويت خارجى و اتّحاد وجودى سلب مىشود و كارى به هوهويت مفهومى و ماهوى ندارد . و در قضيّه « الإنسان\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nحيوان ناطق » ملاك حمل ، اتّحاد ماهوى است و به مفهوم و وجود كارى نداريم ، اگرچه\r\nلازمهء اتّحاد در ماهيت ، اتّحاد در وجود هم هست ولى در اين حمل كارى به اتّحاد در وجود نداريم . حال اگر بگوييم : « الإنسان ليس به حيوان ناهق » معناى اين قضيّه سلبيّه ، سلب اتّحاد وجودى نيست بلكه آنچه در اين قضيّه ، سلب مىشود از سنخ همان چيزى است كه در قضيّه « الإنسان حيوان ناطق » اثبات مىشد . يعنى در هر دو ، اتّحاد ماهوى مطرح است ، در اوّلى اتّحاد ماهوى ثابت مىشود و در دوّمى نفى مىشود . بنابراين ، ملاك در قضايا فرق دارد . و حتى در مثل « الإنسان إنسان » كه اتّحاد در مفهوم مطرح است ، مىتوان بر اساس اتّحاد مفهومى ، قضيّه‌اى سالبه تشكيل داد و چنين گفت : « الإنسان ليس به حيوان ناطق » يعنى « انسان » و « حيوان ناطق » اتّحاد مفهومى ندارند و اگر « الإنسان حيوان ناطق » را روى ملاك اتّحاد مفهومى تشكيل داديد ، غلط است ، زيرا اتّحاد « انسان » و « حيوان ناطق » اتّحاد ماهوى است نه مفهومى .\r\nپس ملاك در قضاياى سالبه ، سلب اتّحاد و هوهويت است . ولى آن اتّحاد و هوهويتى سلب مىشود كه اگر اين قضيّه سالبه را به موجبه تبديل مىكرديم آن قضيّه موجبه واجد آن هوهويت بود . قضيّه « زيدٌ ليس بقائم » در مقابل « زيدٌ قائمٌ » است و همان گونه كه در قضيّه « زيدٌ قائمٌ » اتّحاد وجودى مطرح است در قضيّه « زيدٌ ليس بقائم » هم نفى اتّحاد وجودى مطرح است .\r\n\r\nمباحث خبر و انشاء\r\nپس از بيان مقدّمهء فوق در رابطه با قضاياى حمليّه ، به بحث در مورد خبر و انشاء مىپردازيم . مرحوم آخوند پس از آنكه مبناى خودشان را در رابطه با حروف ذكر كرده و فرمود : « حروف در تمام مراحل سه‌گانهء « وضع ، موضوع له و مستعمل فيه » متّحد مىباشند و اختلاف بين اسم و حرف ، فقط از ناحيهء مقام استعمال است » ، در دنبالهء بحث مىفرمايد :\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n« بعيد نيست اختلاف بين خبر و انشاء نيز مانند اختلاف بين حروف و اسماء باشد\r\nيعنى خبر و انشاء هم در مراحل سه‌گانهء « وضع ، موضوع له ، مستعمل فيه » متّحد بوده و فقط از ناحيهء مقام استعمال با يكديگر تفاوت داشته باشند » . « 1 »  اگرچه در بيان اين مطلب ، عبارتى ذكر كرده است كه از ظاهر آن برمىآيد « مستعمل فيه » در خبر و انشاء تفاوت دارند ولى ظاهر عبارت ، مقصود ايشان نيست بلكه مراد همان چيزى است كه بيان كرديم .\r\n\r\nمراد از خبر و انشاء چيست ؟\r\nجملاتى را كه متكلّم در مقام افادهء مقصودش به كار مىبرد بر سه قسم است : 1 - جملاتى كه فقط در مقام اخبار به‌كارمىروند و استعمال آنها در مقام انشاء باطل است ، مثل جملهء « زيدٌ قائمٌ » . 2 - جملاتى كه فقط در مقام انشاء به‌كارمىروند ، مثل صيغهء افعل . متكلّم به هر غرضى كه اين صيغه را استعمال كند ، اين صيغه براى انشاء است . خواه وجوب را اراده كند يا استحباب يا جواز و غير آن را ، در همهء اين موارد صيغهء افعل براى انشاء استعمال شده است ، حال گاهى براى انشاء وجوب و گاهى براى انشاء استحباب و گاهى در مقام توهّم حظر استفاده مىشود كه در اين صورت انشاء جواز و مشروعيت فعل است . البته بحث ما در مورد معانى حقيقى صيغه افعل است و الّا معانى ديگرى نيز براى صيغهء افعل وجود دارد كه معانى مجازى مىباشند . 3 - جملاتى كه گاهى در مقام اخبار و گاهى در مقام انشاء استعمال مىشوند ، مثل جملهء « بعتُ داري » . فعل مضارع نيز گاهى به‌صورت خبريه و در مقام انشاء به‌كارمىرود مثل اينكه شخصى از امام عليه السلام در مورد نماز كسى سؤال مىكند و حضرت در جواب مىفرمايند : « يعيد صلاته » . اين جمله ، اخبار است ولى از آن وجوب استفاده\r\n\r\n","description":"","footnote":" ( 1 ) - كفاية الاصول ، ج 1 ، ص 16 ","page_name":" 366 ","page_number":366},
  {"content":"\r\n\r\nمىشود و گاهى هم « يعيد صلاته » در مقام اخبار از آينده است يعنى در آينده نمازش\r\nرا اعاده مىكند . موضوع بحث مرحوم آخوند در اينجا « قسم سوّم » است يعنى آيا جملهء « بعتُ داري » در مقام اخبار با همين جمله در مقام انشاء تفاوت دارد ؟ آيا اين جمله داراى دو معناى متضاد است ؟ مرحوم آخوند مىخواهد بفرمايد : اين‌گونه جملات داراى يك معنا هستند ، « بعتُ » يعنى فروختم ، و اين معنا هم در مورد انشاء وجود دارد و هم در مورد اخبار ، يعنى موضوع له و مستعمل فيه در خبر و انشاء يك چيز است و آن همان معناى « فروختم » مىباشد . ولى فرق در اين جهت است كه اگر « فروختم » در مقام انشاء بيع به كار رود ، « فروختمِ انشائى » و اگر در مقام اخبار به كار رود ، « فروختمِ اخبارى » است . و خلاصه اينكه مقام وضع و موضوع له و مستعمل فيه در خبر و انشاء يك چيز است و فقط در مقام استعمال ، بين خبر و انشاء تفاوت وجود دارد . البته در كلام مرحوم آخوند مسامحه‌اى وجود دارد ، زيرا ايشان به دنبال استعمال ، كلمهء « في » را ذكر كرده و چنين فرموده است : « فيكون الخبر موضوعاً ليستعمل في حكاية ثبوت معناه في موطنه » . ظاهر اين عبارت اين است كه « مستعمل فيه » در خبر و انشاء تفاوت دارند ، درحالىكه مراد مرحوم آخوند اين است : « ليستعمل في معناه في مقام قصد حكاية المعنى » . زيرا اگر بخواهيم ظاهر كلام ايشان را مورد توجّه قرار دهيم تشبيه خبر و انشاء به باب اسماء و حروف ، از بين مىرود . درحالىكه ايشان مىخواهد با كلمهء « لا يبعد » همان جهتى را كه در اسماء و حروف مطرح است در مورد خبر و انشاء نيز پياده كند ، يعنى مىخواهد بفرمايد : وضع و موضوع له و مستعمل فيه در خبر و انشاء تفاوتى ندارند ولى مقام استعمال فرق دارد . « بعتُ خبرى » در جايى استعمال مىشود كه بخواهد از گذشته خبر دهد و « بعتُ انشائى » در جايى استعمال مىشود كه قصد انشاء بيع داشته باشد ولى در هر دو صورت ، « بعتُ » در معناى « فروختم » به‌كارمىرود و از نظر معنا فرقى ندارند .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاشكال بر مرحوم آخوند :\r\nاوّلًا : مطلب فوق با مبناى مرحوم آخوند در بحث حروف سازگار نيست . ايشان كلام مشهور در مورد اسماء و حروف - كه مىگفتند در اسماء وضع عام و موضوع له عام و در حروف وضع عام و موضوع له خاص است - را رد كرده و فرمود : « لحاظ خصوصيت - چه خصوصيت ذهنيه باشد و چه خصوصيت خارجيه - در موضوع له و مستعمل فيه محال است ، زيرا لحاظ هركدام داراى تالى فاسد است » . و بعد از اثبات استحاله ، مبناى خود را مطرح كرد كه حروف و اسماء در تمام مراحل يكسانند ولى ظرف استعمال آنها با يكديگر تفاوت دارد . ما مىگوييم : اگر در بحث حروف اين‌گونه با قاطعيت مسألهء لحاظ را محال دانستيد ، چرا وقتى به باب خبر و انشاء مىرسيد به كلمهء « لا يبعد » تعبير مىكنيد ؟ آنچه از « لا يبعد » استفاده مىشود اين است كه احتمال دارد مسألهء خبر و انشاء به‌گونهء ديگرى باشد و بين « بعتُ اخبارى » و « بعتُ انشائى » در معنا فرق باشد . آيا چه خصوصيتى در مورد خبر و انشاء وجود دارد كه اين‌گونه تعبيرى آورده‌ايد ولى در مورد اسماء و حروف با قاطعيت ، حرف مشهور را رد كرده و نتيجه گرفتيد بين حروف و اسماء مغايرتى نيست ؟ ثانياً : واقعيت مسئله اين است كه تفاوت بين اسماء و حروف ، تفاوت واقعى و حقيقى است . و آن واقعيتى كه اسماء از آن حكايت مىكنند ، غير از واقعيتى است كه حروف از آن حكايت مىكنند و به تعبيرى كه ما گفتيم : كلمهء « ابتداء » اسم است و از مفهوم و عنوان ابتداء حكايت مىكند . ولى « مِنْ » از معنونها و نسبت‌هاى خارجيه كه بين دو طرف حاصل مىشود حكايت مىكند . واقعياتى كه « مِنْ » از آنها حكايت مىكرد واقعيت قسم چهارم است كه در مباحث گذشته پيرامون آن سخن گفتيم . بنابراين بين « مِنْ » و « ابتداء » تفاوت كامل وجود دارد و نمىتوان موضوع له و مستعمل فيه آن دو را يك چيز دانست . مسألهء خبر و انشاء را نيز روى همين مبنا حل كرده مىگوييم :\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاگرچه در بحث ابتداء دو لفظ داريم ، لفظ « ابتداء » به عنوان اسم و لفظ « مِنْ » به\r\nعنوان حرف و در باب « بعتُ » يك لفظ ، ولى چه مانعى دارد كه همين جمله داراى دو معناى متضاد و دو حقيقت باشد ؟ « بعتُ خبرى » به معناى حكايت از واقعيتى است كه در زمان گذشته در خارج اتفاق افتاده است . ولى « بعتُ انشائى » فاقد معناى حكايت است و مىخواهد به نفس همين لفظ ، ايجاد بيع كند . بنابراين تفاوت بين « بعت خبرى » و « بعتُ انشائى » از جهت مقام استعمال نيست بلكه مغايرت بين آن دو ، مربوط به موضوع له و مستعمل فيه است . اين معنا مورد قبول عرف نيز مىباشد . و مؤيد اين معنا اين است كه كلمهء « فروختم » در فارسى داراى دو معناست : يكى « فروختم در زمان گذشته » و ديگرى « با اين جمله انشاء بيع كردم » و اگر ما « بعتُ » خبرى و انشائى را به معناى « فروختم » ترجمه مىكنيم اين به معناى اشتراك در معنا نيست بلكه « فروختم » داراى دو جهت است و عين همين بحث كه در « بعتُ » است ، در كلمهء « فروختم » نيز مطرح است كه آيا « فروختم خبرى » با « فروختم انشائى » در چه جهت تفاوت دارند ؟ به نظر ما در « فروختم » فارسى نيز همان دو معناى متضادّ كه در « بعتُ » است ، وجود دارد . نتيجه اين كه ، هرچند ما خودمان در توضيح كلام مرحوم آخوند اين حرف را مطرح كرديم ولى اين شبيه به يك مغالطه بود و الّا خودِ « فروختم » هم دو معنا دارد .\r\nبنابراين ، به نظر ما اختلاف بين خبر و انشاء مربوط به معنا و مستعمل فيه است و ما نمىتوانيم ملتزم شويم كه معنا و مستعمل فيه آن دو يك چيز است ولى جاى استعمال آنها فرق مىكند . اشكال : با توجّه به اينكه در مقام اخبار و انشاء ، خود جمله مطرح است نه لفظ مفرد ، پس در « بعتُ » يك مادّه وجود دارد و يك هيئت . مادّهء آن « بيع » و هيئت آن « هيئت متكلّم وحده » است . حال جاى اين سؤال است كه وقتى ما مىگوييم : « بين « بعتُ خبرى » و « بعتُ انشائى » تفاوت وجود دارد » ، آيا واضع علاوه بر وضع هريك از مادّه و هيئت به‌طور جداگانه ، وضع ديگرى براى جمله نيز دارد ؟ و به عبارت ديگر : با توجّه به اينكه مسألهء خبر و انشاء در رابطه با جمله مطرح است آيا واضع ، جداى از\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nوضع مادّه و هيئت ، وضع سوّمى - در رابطه با خبر و انشاء - براى جمله نيز دارد ؟ اگر\r\nپاسخ اين سؤال منفى است پس چگونه مىتوان خبر و انشاء را از جملهء « بعتُ » استفاده كرد ؟ بلى ، اگر مىتوانستيم بگوييم : « واضع اين هيئت را يك‌بار براى خبر و يك‌بار براى انشاء وضع كرده است » ، مشكل حلّ مىشد ولى ما مىدانيم كه وضع در مورد « بعتُ » تفاوتى با وضع در مورد « ضربتُ » ندارد و همان گونه كه در مورد « ضربتُ » نمىتوان ملتزم به دو وضع - يكى براى خبر و يكى براى انشاء - شد در مورد « بعتُ » نيز نمىتوان به چنين چيزى ملتزم شد . بلكه آنچه در مورد « ضربتُ » و « بعتُ » مطرح است وضع « مادّه ضَرْب و بَيْع » و وضع « هيئت متكلّم وحده » براى معانى خود مىباشد . و روشن است كه نمىتوان اين خصوصيت - استعمال در خبر و انشاء - را از مختصات مادّهء « بيع » و يا از مختصات « هيئت متكلم وحده » دانست . پس شما كه مىگوييد : « موضوع له و مستعمل فيه در خبر غير از موضوع له و مستعمل فيه در انشاء است » ، اين تفاوت از كجاى صيغهء « بعتُ » استفاده مىشود ؟ بررسى اشكال : اشكال فوق سبب مىشود كه ما از آنچه در مورد خبر و انشاء گفتيم - يعنى تفاوت معناى « بعتُ خبرى » با معناى « بعتُ انشائى » - و در دورهء قبل نيز آن را تقويت كرديم ، صرف نظر كرده و مسير كلام را در مورد خبر و انشاء تغيير داده و بگوييم : « ضرْب » يك واقعيت است و ما وقتى مىگوييم « ضربتُ » ، از وقوع ضرب در زمان گذشته خبر مىدهيم . ولى وقتى در مقام اخبار مىگوييم : « بعتُ » ، اين جمله در عين حال كه در مقام اخبار استعمال شده ولى از انشاء بيع در زمان گذشته خبر مىدهد ، زيرا بيع بدون انشاء نمىشود . و به عبارت ديگر : مخبرٌ به در « بعتُ اخبارى » عبارت از انشائى است كه در زمان گذشته تحقّق پيدا كرده است . و در حقيقت ، ارتباط با انشاء در رابطه با « بعتُ خبرى » نيز محفوظ است . حال كه چنين است مىگوييم : خصوصيت انشائيت در رابطه با « مادّهء بيع » - با قطع‌نظر از هيئت - است . « بيع » را در لغت به « مبادلة مال بمال » معنا كرده‌اند . اين مبادله به معناى مبادلهء مكانى و جابه‌جا شدن\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nثمن و مثمن نيست بلكه مراد مبادلهء انشائى يعنى مبادله در تمليك و ملكيت است .\r\nفقهاء نيز همين معنا را مورد بحث قرار مىدهند و اين‌گونه نيست كه بيع در لغت معناى اخبارى داشته باشد و در كلمات فقهاء معناى انشائى پيدا كند . و اگر اختلافى بين لغت و تعريف فقهاء وجود دارد مربوط به خصوصيات است و اختلاف در خصوصيات معنايش اين نيست كه « بيع » در اصطلاح فقهاء غير از « بيع » در لغت است . بيع در لغت به معناى « مبادلة مال بمال » آمده است و در اصطلاح « انشاء تمليك عين بمال » . اين اختلاف به معناى اين نيست كه « بيع » در اصطلاح داراى معناى انشاء است ولى در لغت معناى اخبارى دارد . بلكه بيع - همان گونه كه گفتيم - هم در لغت و هم در اصطلاح فقهاء داراى معناى انشاء است . بنابراين اگرچه ما از جملهء « باع زيد داره » به جملهء خبريه تعبير مىكنيم ، ولى اين جملهء خبريه حكايت از انشاء گذشته دارد و به معناى « صار إنشاء البيع متحققاً فيما مَضى » است . حال مىگوييم : واضع ، « هيئت فَعَلْتُ » را وضع كرده تا گاهى دلالت بر گذشته و گاهى دلالت بر حال كند ، همان گونه كه در هيئت « يَفْعَلُ » مىگوييد : گاهى دلالت بر حال و گاهى دلالت بر استقبال مىكند بدون اينكه حاليت و استقباليت ، دو معناى متضاد در مضارع به‌وجود آورد . مضارع حالى با مضارع استقبالى از نظر ماهيت فرقى ندارند و تنها تفاوتى كه بين آن دو وجود دارد تفاوت از نظر زمان است . در « بعتُ » نيز مىگوييم : با توجّه به اينكه در مادّهء بيع ، يك معناى انشائى غير قابل انفكاك از لفظ بيع وجود دارد بنابراين ، « بعتُ خبرى » و « بعتُ انشائى » از جهت معنا فرقى ندارند و تنها تفاوتى كه بين آن دو وجود دارد ، تفاوت از نظر زمان است . « بعتُ خبرى » دلالت بر انشاء بيع در زمان گذشته و « بعتُ انشائى » دلالت بر انشاء بيع در زمان حال مىكند . در نتيجه فرقى كه بين « بعتُ خبرى » با « بعتُ انشائى » وجود دارد ، اوّلًا : فرق ماهوى نيست بلكه عنوان انشاء در هر دو محفوظ است و فرق فقط از جهت زمان است . ثانياً : هيئت متكلّم وحده در ماضى براى اين وضع شده است كه گاهى دلالت بر زمان گذشته و گاهى دلالت بر زمان حال كند . اين معنا در « هيئت باع و يبيع » وجود ندارد و مخصوص هيئت متكلّم‌وحده و متكلّم\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمع الغير « 1 »  در ماضى است .\r\nاين بهترين راه براى فرار از آن اشكال است . اشكال : ممكن است كسى بگويد : آنچه گفته شد ، در مورد بيع و نكاح و امثال اين‌ها مورد قبول است ولى در مورد جملهء خبريه‌اى كه در مقام انشاء استعمال شده قابل قبول نيست ، مثلًا در جملهء « يُعيد الصلاة » يا « يغتسل » - اگر در مقام انشاء استعمال شوند - معناى انشائيت نه در مادّهء « اعاده » و « اغتسال » وجود دارد و نه در جملهء خبريه ، پس اين قسم از انشائيات را چگونه حل مىكنيد ؟ جواب : استعمال « بعتُ » در مقام انشاء و اخبار استعمال حقيقى است ولى استعمال جملهء خبريه « يُعيد » و « يغتسل » در مقام انشاء ، استعمالى مجازى است ، و در استعمال مجازى ، تعدد وضع و وضع خاص لازم نيست ، بلكه فقط نياز به مجوّز و مصحّح دارد .\r\n\r\nماهيت خبر و انشاء\r\nماهيت خبر روشن است . به‌وسيلهء جملهء خبريه مىخواهيم از واقعيتى خبر دهيم كه در زمان گذشته تحقق يافته يا در حال حاضر مشغول تحقق يافتن است و يا در آينده تحقق مىيابد . خود معناى خبر نيز چنين است ، يعنى مستمع در جريان واقعيت نيست و شما مىخواهيد با جملهء خبريه او را از واقعيت مطّلع كنيد . ولى ماهيت انشاء قدرى ابهام دارد و براى روشن شدن معناى انشاء لازم است در دو مرحله بحث كنيم :\r\n\r\nمرحلهء اوّل آيا لفظ در حقيقت انشاء نقش دارد ؟\r\nوقتى با لفظ « بعتُ » انشاء بيع مىكنيم آيا اين لفظ هم ، در حقيقت انشاء نقش دارد\r\n\r\n","description":"","footnote":" ( 1 ) - در جايى كه بايع متعدّد باشند . ","page_name":" 372 ","page_number":372},
  {"content":"\r\n\r\nيا اينكه انشاء در مرحله‌اى قبل از لفظ تحقق پيدا مىكند و لفظ براى ابراز انشاء\r\nاستعمال مىشود و در ماهيت انشاء دخالتى ندارد ؟ البته نمىخواهيم بگوييم : « همه جا انشاء با لفظ است » ، بلكه بحث در جايى است كه بخواهيم با لفظ ، انشاء كنيم . اگر در اين مرحله به اين نتيجه رسيديم كه لفظ در تحقق انشاء مؤثر است ، نوبت به مرحلهء دوّم مىرسد كه با اين لفظ در عالم انشاء چه فعل و انفعالى تحقق پيدا مىكند ؟\r\n\r\nنظريه آيت‌اللَّه خويى « دام ظلّه »\r\nانشاء عبارت از اعتبارى نفسانى است ولى با توجّه به اينكه « ما في الضمير » انسان معلوم نيست ، لفظ « بعتُ » مىآيد و از آن پرده برمىدارد و مىگويد در نفس بايع ، ملكيت مشترى نسبت به بيع اعتبار شده است . لفظ « اشتريت » در كلام مشترى نيز همين نقش را دارد ، يعنى آن اعتبار نفسانى كه مشترى در مورد ملكيت بايع نسبت به ثمن در نظر گرفته است به‌وسيله « اشتريتُ » ابراز مىشود . پس حقيقت انشاء همان اعتبار نفسانى است كه در قلب طرفين انشاء محقق مىشود . در مورد صلاة هم ، وجوب صلاة با « أقيموا » انشاء نمىشود بلكه در نفس مولا انشاء وجوب صلاة مىشود ، و « أقيموا » آن انشاء قلبى را ابراز مىكند . اشكال : گاهى از اوقات ممكن است بايع در مورد ملكيت مشترى نسبت به مثمن و مشترى در مورد ملكيت بايع نسبت به ثمن ، اعتبارى نفسانى داشته باشند ، ولى شارع و عقلاء ملكيت را اعتبار نكنند ، مثلًا اگر كسى مال غصبى را با علم به غصب به ديگرى بفروشد و مشترى نيز عالم به غصب باشد ، در اينجا اعتبار نفسانى بايع و مشترى مورد امضاى عقلاء و شارع نيست . آيت‌اللَّه خويى « دام ظلّه » در پاسخ اشكال فوق مىفرمايد : بحث ما در مورد انشاء است و مىخواهيم بگوييم : « اين بايع غاصب هم انشاء بيع مىكند يعنى در نفس خود ، ملكيت مشترى نسبت به مبيع و ملكيت خودش نسبت به ثمن را اعتبار مىكند و با لفظ « بعتُ » از اين اعتبار نفسانى خود پرده برمىدارد . و امضاء نكردن شارع و عقلاء به\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمعناى عدم تحقق انشاء از ناحيهء بايع و مشترى نيست » .\r\nآيت‌اللَّه خويى « دام ظلّه » سپس براى اثبات مدّعاى خود - كه انشاء امرى نفسانى است و لفظ در تحقق آن نقشى ندارد - مىفرمايد : ما از كسانى كه در باب انشاء روى لفظ تكيه دارند و مىگويند : « ايجاد معنا به‌وسيلهء لفظ است » ، سؤال مىكنيم : آيا ايجاد معنا توسط لفظ ، مربوط به عالم تكوين است يا مربوط به عالم اعتبار ؟ روشن است كه نمىتوان ايجاد معنا توسط لفظ را مربوط به عالم تكوين دانست ، زيرا لفظ « بعتُ » نه در مشترى تغيير تكوينى ايجاد مىكند و نه در مبيع . و گفتن « اشتريتُ » نه در بايع تغيير تكوينى ايجاد مىكند و نه در ثمن . و نيز نمىتوان ايجاد معنا توسط لفظ را مربوط به عالم اعتبار دانست ، لفظ چه دخالتى مىتواند در عالم اعتبار داشته باشد ؟ همان اعتبار نفسانى بايع و مشترى كافى است كه ملكيت در عالم اعتبار تحقق پيدا كند . بلى ، تنها نقشى كه لفظ دارد اين است كه مىآيد و اعتبار نفسانى را - كه امرى پنهان است - آشكار و ظاهر مىكند . « 1 »  بررسى كلام آيت‌اللَّه خويى « دام ظلّه » : اوّلًا : آنچه ايشان فرمود ، خلاف وجدان است . ما وقتى به عرف و عقلاء و متشرعه مراجعه مىكنيم ، مىبينيم معاملات آنان به مجرّد اعتبار نفسانى تحقّق پيدا نمىكند .\r\nمثلًا در باب نكاح - كه معاطات در آن متصوّر نيست و حتماً بايد لفظ در كار باشد - آيا مىتوان ملتزم شد كه مجرّد موافقت قبلى در تحقق زوجيت كافى است و صيغه هيچ‌گونه نقشى در اين زمينه ندارد بلكه فقط براى پرده برداشتن از انشاء نفسانى به‌كاررفته‌است ؟ اگر ما به وجدان خود مراجعه كنيم مىبينيم صيغه‌هاى انشائى جنبهء احداثى دارند نه جنبهء حكايت از چيزى كه حادث شده است . در مورد بيع هم مسئله اين‌گونه است .\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 88 ","page_name":" 374 ","page_number":374},
  {"content":"\r\n\r\nثانياً : ما معتقديم ايجاد معنا توسط لفظ ، مربوط به عالم اعتبار است ، و با وجود\r\nاين ، لفظ را در تحقق معنا و ايجاد آن لازم مىدانيم . توضيح : آنچه ايشان فرمود كه « براى ايجاد معنا در عالم اعتبار ، همان اعتبار نفسانى كافى است » اين حرف جواب كسى مىتواند باشد كه تحقق معنا را به‌وسيلهء اعتبار نفسانى محال بداند . و ما چنين چيزى را محال نمىدانيم ، ولى آيا هر چيزى كه ممكن بود واقعيت هم دارد ؟ ما دنبال اين هستيم كه ببينيم آيا واقعيت چيست ؟ آيا مىتوان گفت : در انشاءات لفظيّه ، لفظ دخالتى ندارد ؟ ما وقتى واقعيت مسئله را ملاحظه مىكنيم مىبينيم عقلاء و شارع براى لفظ « بعتُ » - بما أنّه لفظ - در تحقق انشاء ، نقش قائلند ، يعنى لفظ در انشاء لفظى دخالت دارد نه اينكه انشاء مربوط به اعتبار قلبى باشد و تنها نقشى كه لفظ دارد ابراز مافيالضمير باشد . وقتى پدر به فرزند خود امر مىكند ، لفظْ براى تحقق امر ، موضوعيت دارد و اين‌گونه نيست كه امر در نفس پدر ايجاد شده و لفظ ، فقط براى ابراز آن باشد .\r\nبنابراين ، اگرچه كلام ايشان كه اعتبار نفسانى را كافى مىداند ، محال نيست ولى مسئله را ثابت نمىكند . از راه عدم استحاله ، نمىتوان در همه جا واقعيت را ثابت كرد . خيلى چيزها ممكن است ولى واقعيت ندارد . ثالثاً : لازمهء بيان ايشان اين است كه « بعتُ انشائى » هم به عنوان جملهء خبريه مطرح باشد ، زيرا روى مبناى خود اينان كه فرق بين انشاء و خبر را بيان كرده‌اند ، اگر كسى قبلًا خانه‌اش را فروخته و الآن بگويد : « بعتُ داري » ، اين جمله خبريه است . در « بعتُ انشائي » هم اين خبر وجود دارد ، زيرا ايشان مىگويد : « بعتُ انشائى » حكايت از « اعتبار نفسانى » و « ما في الضمير » مىكند و « ما في الضمير » اگر يك لحظهء قبل هم تحقق پيدا كرده باشد ، « بعتُ انشائى » همانند « بعتُ خبرى » از امرى كه در زمان قبل اتفاق افتاده حكايت مىكند . و در باب حكايت فرقى بين حكايت از بيعى كه يك ماه قبل اتفاق افتاده با بيعى كه يك لحظه قبل انجام شده ، وجود ندارد » . درحالىكه اگر ما بگوييم « بعتُ » هيچ نقشى در تحقق انشاء ندارد و انشاء ، در مرحلهء قبل از گفتن « بعتُ »\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nدر نفس محقّق شده است » ، لازم مىآيد كه « بعتُ » در تمام موارد ، جملهء خبريه باشد\r\nكه مخبر به آن - در كم و زياد بودن زمان گذشته - فرق دارد . پيداست كه ايشان نمىتوانند ملتزم به چنين امرى شوند .\r\n\r\nمرحلهء دوّم ماهيت انشاء چيست ؟\r\nوقتى نتيجهء مرحلهء اول اين شد كه لفظ ، در حقيقت انشاء دخالت دارد نوبت به مرحلهء دوم مىرسد كه ماهيت انشاء چيست ؟ در مورد ماهيت انشاء نظراتى وجود دارد كه لازم است پيرامون آنها بحث كنيم :\r\n\r\n1 - نظريهء مشهور\r\nمشهور مىگويند : انشاء عبارت از استعمال لفظ در معنا به انگيزهء تحقق معنا در ظرف مناسب خود مىباشد . براى روشن شدن كلام مشهور بايد قبل از بررسى انشاء البيع ، ملكيت را با قطع‌نظر از علل و اسباب آن بررسى كنيم و ببينيم ملكيت در چه ظرفى تحقّق پيدا مىكند . زيرا ملكيت ، اسباب مختلفى دارد : گاهى ملكيت به‌واسطهء عامل اختيارى و يك‌طرفه است مثلًا اگر كسى مباحات را حيازت كند مالك آنها مىشود . و گاهى ملكيت به واسطهء عامل غير اختيارى است ، مثلًا وقتى كسى از دنيا برود ، تمام يا بعض تركهء او - به اختلاف موارد - به صورت غير اختيارى به ملكيت ورثه درمىآيد . و گاهى هم ملكيت به انشاء تحقق پيدا مىكند ، انشاء بيع ، صلح ، اجاره و . . . ملكيت - با قطع نظر از علل و اسباب آن - امرى است كه عقلاء و شارع آن را اعتبار مىكنند ، البته گاهى هم شارع ، اعتبار عقلايى را قبول نمىكند . بنابراين ، ظرف\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nملكيت عبارت از عالم اعتبار است به‌گونه‌اى كه اگر اعتبار عقلايى يا اعتبار شارع نباشد ،\r\nمسأله‌اى به عنوان ملكيت تحقق پيدا نمىكند . ملكيت ، مثل سواد و بياض نيست كه واقعيت خارجى داشته باشد و حتى مثل معانى حرفيه - كه عبارت از نسب و اضافات واقعيه بود - نمىباشد . معانى حرفى ، معانى واقعى است اگرچه وجود آن در مقابل جوهر و عرض وجود ضعيفى است ولى در مورد ملكيت وقتى مىگوييم : « ملكيت حاصل شده است » ، بايد دنبال آن تفسير كنيم و بگوييم : حصول ملكيت ، مربوط به عالم اعتبار است . و شائبه‌اى از حقيقت و واقعيت در آن وجود ندارد . حال بنا بر نظر مشهور اگر حيازت سبب ملكيت باشد ، حيازت ، امرى واقعى و ملكيت ، امرى اعتبارى است . و اگر موت مورِّث سبب ملكيت باشد ، موت ، امرى واقعى است و ملكيت وارث ، امرى اعتبارى است . و در جايى كه ملكيت با انشاء بيع حاصل شود ، حقيقت انشاء جز اين نيست كه ما لفظ « بعتُ » را در معناى خودش ( فروختن ) استعمال كنيم ولى انگيزهء ما از اين استعمال اين است كه سبب ديگرى - غير از حيازت و موت و . . . - براى اعتبار شارع و عقلاء محقّق كنيم . به عبارت ديگر : بايع مىخواهد با انشاء بيع ، سببى براى تحقق ملكيت در ظرف مناسب خودش - يعنى عالم اعتبار - ايجاد كند . در مورد نكاح نيز وقتى زوجه مىگويد : « أنكحتكَ نفسى » مىخواهد با استعمال اين جمله در معناى خودش سببى براى تحقق زوجيت در ظرف مناسب خودش - يعنى عالم اعتبار - ايجاد كند نه اينكه مقصودش حكايت از گذشته باشد . اشكال بر كلام مشهور : اوّلًا : اگر در موردى طرفين معامله مىدانند ايجاب و قبول اثرى ندارد ، مثلًا بايع و مشترى با علم به غصبيت مبيع اقدام به معامله كرده‌اند و يا زن شوهردار و مرد با علم به اينكه زن شوهردار است اقدام به نكاح كرده‌اند ، بدون شك در اين موارد انشاء صورت گرفته است ولى شارع و عقلاء برآن ترتيب اثر نداده‌اند و اگر بخواهيم بگوييم :\r\n« انشائى صورت نگرفته » ، اين خلاف وجدان است . زيرا ما مىبينيم همان گونه كه بايع\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمالك با گفتن « بعتُ » انشاء بيع مىكند بايع غاصب نيز با گفتن « بعتُ » انشاء بيع\r\nمىكند و از نظر انشاء بيع فرقى بين اين دو وجود ندارد . تنها فرقى كه بين اين دو وجود دارد اين است كه بيع غاصب باطل و بيع مالك صحيح است . بطلان بيع غاصب ، به اين معنا نيست كه او انشاء بيع نكرده بلكه به اين معناست كه شارع و عقلاء بر انشاء بيع او ترتيب اثر نمىدهند . حال مىگوييم : اگر از بايع غاصب ، انشاء بيع تحقق پيدا كرده است ، تعريف مشهور براى انشاء صحيح نخواهد بود ، زيرا مشهور مىگفتند :\r\n« انشاء ، استعمال لفظ در معنا به انگيزهء تحقق معنا در عالم اعتبار است » . وقتى اين شخص مىداند كه معنا در عالم اعتبار تحقق پيدا نمىكند و عقلاء و شارع آثار ملكيت و زوجيت را بار نمىكنند ، آيا با علم به اين مطلب باز هم مىتواند بگويد : « من « بعتُ » را در معناى خودش به كار برده‌ام به اين انگيزه كه شارع و عقلاء معناى آن را اعتبار كنند » ؟ و خلاصه اينكه اگر بخواهيم بگوييم : « در اين موارد انشاء تحقق ندارد » ، اين خلاف وجدان است و اگر بگوييم : « تحقّق دارد » ، تعريف مشهور منطبق برآن نمىباشد . و اين اشكال مسلّمى بر مشهور است . ثانياً : بر اساس حرف مشهور بايد دايرهء انشا محدود به امور اعتباريه باشد درحالىكه در باب طلب گفته مىشود : « طلب داراى دو واقعيت است : 1 - واقعيت خارجى يعنى ارادهء قائم به نفس انسان . 2 - واقعيت ذهنى يعنى تصوّر مفهوم طلب » . تصور مفهوم طلب مثل تصور مفهوم انسان است يعنى همان گونه كه با تصور مفهوم انسان ، واقعيتى ذهنى براى مفهوم ذهنى انسان تحقق پيدا مىكند ، با تصور مفهوم طلب نيز يك واقعيت ذهنى براى ماهيت طلب محقق مىشود . حال جاى اين سؤال است كه آيا انشاء - بنا بر آنچه مشهور فرموده‌اند - در رابطه با طلب معنا دارد ؟ مشهور مىگويند : « انشاء عبارت از به كار بردن لفظ در معنا ، به انگيزهء تحقّق معنا در عالم اعتبار است » درحالىكه طلب داراى وجود واقعى و وجود ذهنى است و نمىتوان\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nبراى آن ، وجود اعتبارى فرض كرد كه با گفتن « افْعَل » بخواهيم آن وجود را در عالم\r\nاعتبار محقّق سازيم . ولى ممكن است مشهور بگويند : « در باب طلب ، نمىتوان ملتزم به انشاء شد و همان گونه كه انشاء در رابطه با ماهيت انسان معنا ندارد و كسى نمىتواند ماهيت انسان را انشاء كند ، در رابطه با طلب نيز كسى نمىتواند ماهيت طلب را انشاء كند . طلب - همانند انسان - داراى وجود خارجى و وجود ذهنى است و چنين چيزى قابل انشاء نيست . بنابراين ، اشكال دوّم در صورتى بر مشهور وارد است كه مشهور ، مفهوم طلب را قابل انشاء بدانند ، در غير اين صورت اشكال وارد نخواهد بود .\r\n\r\n2 - نظريهء محقّق خراسانى رحمه الله\r\nمحقّق خراسانى رحمه الله مىفرمايد : غير از وجود ذهنى و وجود خارجى و وجود لفظى و وجود كتبى ، وجود ديگرى به عنوان « وجود انشائى » نيز داريم . وجود انشائى عبارت از اين است كه لفظى در معناى خود استعمال شود ولى هدف استعمال‌كننده اين باشد كه آن معنا به نفس همين استعمال تحقّق پيدا كند .\r\nمثل اينكه شما لفظ « بعتُ » را در معناى خودش استعمال كنيد و هدفتان اين باشد كه آن معنا - يعنى تمليك - به نفس همين استعمال ايجاد شود ، البته نه در واقع ، بلكه ايجاد شود به وجود انشائى . مرحوم آخوند گويا مىخواهد بفرمايد : وجود انشائى ، مانند ملكيت و زوجيت است .\r\nيعنى همان گونه كه ملكيت ، امرى اعتبارى و قائم به غير است ، وجود انشائى نيز امرى اعتبارى است ، مثلًا وقتى « بعتُ » مىگويد ، يك چيزى وجود انشائى پيدا مىكند كه عبارت از ملكيت مبيع نسبت به مشترى است ولى اين‌گونه نيست كه هميشه به دنبال وجود انشائى ، اثر مترتب شود ، در مورد بيع غاصب ، وجود انشائىِ معناى بيع تحقّق پيدا كرده است ولى اعتبار ملكيت تحقّق ندارد چون عقلاء و شارع چنين اعتبارى نمىكنند .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nولى همين عقلاء و شارع ، وجود انشائى را اعتبار مىكنند و مىگويند : وجود انشائى به\r\nعنوان « نفس الأمر » واقعيت دارد نه به عنوان اينكه مابازاى خارجى داشته باشد ، عنوان « نفس الأمر » اعم از واقعيت است . واقعيت عبارت از وجود خارجى و وجود ذهنى است ولى « نفس الأمر » - مانند امور اعتباريه - داراى معناى وسيعى است ، مثلًا ملكيت به هر سببى تحقق پيدا كند بالاخره در نفس الأمر ثابت است يعنى عقلاء ، حيازت‌كننده ، وارث و مشترى را مالك مىبينند . بنابراين در همان ظرفى كه ملكيت و امثال آن تحقق دارد يك وجود ديگرى نيز تحقق دارد كه از آن به « وجود انشائى » تعبير مىكنند ، كه انسان لفظ را استعمال كند و معنا به همين لفظ ايجاد شود . اين وجود انشائى علاوه بر اينكه در بيع غاصب تحقق دارد در بعضى از مفاهيم كه داراى واقعيت خارجى و ذهنى هستند نيز وجود دارد ، مثلًا طلب ، داراى واقعيت خارجى - يعنى ارادهء قائم به نفس - و واقعيتى ذهنى - يعنى تصوّر مفهوم طلب - مىباشد ، ولى براى طلب ، يك وجود انشائى نيز تحقّق دارد . و صيغهء افعل ، به معناى وجود انشائى طلب است . وجود انشائى طلب ، هميشه مسبوق به ارادهء قائم به نفس نيست بلكه گاهى تخلّف پيدا مىكند . گاهى متكلّم ، صيغهء افعل را به كار مىبرد ولى در نفسش ارادهء تحقق مأمور به در خارج را ندارد ، مثلًا وقتى امر مولا امر امتحانى باشد ، وجود انشائى طلب تحقق دارد ولى هيچ‌گونه وجود واقعى براى آن در نفس مولا تحقق ندارد . ممكن است كسى بگويد : در فلسفه ثابت شده است كه « الشيء ما لم يتشخّص لم يوجد » يعنى وجود ، مساوق با تشخص و جزئيت است ، تشخّص زيد ، به خصوصيات فردى است . تشخّص وجود ذهنى ، به همان تصوّر و تصوّركننده است . ولى آيا تشخّص وجود انشائى به چيست ؟ مرحوم آخوند مىفرمايد : تشخّص وجود انشائى با شخص انشاءكننده و لفظ اوست به‌گونه‌اى كه اگر شخص ديگرى انشاء كند ، وجود ديگرى تحقّق پيدا مىكند . و اگر همين شخص با لفظ ديگرى انشاء كند نيز وجود ديگرى خواهد شد ، مثل تصوّر و\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nوجود ذهنى كه اگر كسى دو مرتبه مفهوم انسان را تصوّر كند دو وجود ذهنى براى\r\n« انسان » تحقّق پيدا مىكند . خلاصهء كلام مرحوم آخوند در مورد وجود انشائى اين است كه وجود انشائى نيز يك وجود است ولى ظرف آن « نفس الأمر » است . همان جايى كه اعتبار در رابطه با ساير مسائل تحقّق دارد . به تعبير ديگر : وجود انشائى به عنوان مظروف براى ظرف اعتبار مىباشد . « 1 »  با اين بيان ، آن دو اشكالى كه بر مشهور وارد بود ، بر مرحوم آخوند وارد نمىشود ، زيرا طبق بيان مرحوم آخوند انشاء دايره‌اى وسيع پيدا مىكند و هم در معاملات - كه در آنها واقعيتى وجود ندارد و از امور اعتباريه‌اند - و هم در طلب و امثال آن - كه داراى واقعيت ذهنى و واقعيت خارجى مىباشند - مطرح است . البته توجّه به اين نكته لازم است كه مرحوم آخوند ، انشاء را در مورد بعضى از مفاهيم كه داراى واقعيتند مطرح كرده بنابراين نبايد تصوّر شود كه لازمهء كلام ايشان اين است كه در مورد مفاهيمى چون مفهوم انسان نيز به‌لحاظ واقعيت داشتن آن بتوانيم انشاء را مطرح كنيم . بررسى كلام مرحوم آخوند : در رابطه با كلام مرحوم آخوند از دو جهت بايد بحث شود : جهت اوّل : آيا در مفاهيمى كه واقعيت دارند - يعنى وجود خارجى و وجود ذهنى دارند - وجود انشائى مىتواند تحقق يابد ؟ مثلًا مفهوم طلب هم داراى وجود خارجى - يعنى ارادهء قائم به نفس - و هم داراى وجود ذهنى - يعنى تصوّر مفهوم طلب - است ، آيا غير از اين دو وجود ، وجود سوّمى به عنوان وجود انشائى نيز دارد ؟ نظر به اينكه اين جهت از بحث در مباحث مربوط به « اوامر » به‌طور مفصّل\r\n\r\n","description":"","footnote":" ( 1 ) - كفاية الاصول ، ج 1 ، ص 16 و الفوائد : فايدهء اوّل « فائدة في صيغ الأمر و النهى و غيرهما » . رسالهء فوائد مرحوم آخوند همراه با حاشيه ايشان بر فرائد الاصول به طبع رسيده است . ","page_name":" 381 ","page_number":381},
  {"content":"\r\n\r\nبررسى خواهد شد ، فعلًا از آن صرف‌نظر كرده و بررسى آن را به محلّ خود موكول\r\nمىكنيم . جهت دوّم : ما از مرحوم آخوند سؤال مىكنيم : آيا اگر كسى « بعتُ » را به قصد انشاء استعمال كرد ، عقلاء دو اعتبار دارند يا يك اعتبار ؟ وقتى بايع مىگويد : « بعتُ » و مشترى مىگويد : « اشتريتُ » ، آيا غير از اين است كه عقلاء ، ملكيت مشترى را نسبت به مبيع و ملكيت بايع را نسبت به ثمن اعتبار مىكنند ؟ آيا قبل از اين اعتبار ، اعتبار ديگرى به عنوان « وجود انشائى » مطرح است ؟ شما كه مىگوييد : « وجود انشائى ، وجود نفس الأمرى است و وجودى در عالم اعتبار است » ، در پاسخ به سؤال فوق چه جوابى مىدهيد ؟ گفته نشود : « اعتبار وجود انشائى همان اعتبار ملكيت است » . زيرا جواب مىدهيم :\r\nاين حرف با مبناى مرحوم آخوند ، سازگار نيست . بر اساس مبناى ايشان در مورد بيع غاصب - با علم به غصبيت - وجود انشائى بيع تحقق پيدا كرده ولى اعتبار ملكيت تحقق ندارد . بنابراين در مورد بيع صحيح هم نمىتوان گفت اعتبار ملكيت همان اعتبار وجود انشائى است . بلكه بين آن دو ، انفكاك وجود دارد . حال به محقق خراسانى رحمه الله مىگوييم : بنا بر فرمايش شما ، وقتى بايع « بعتُ » را و مشترى « اشتريتُ » را مىگويند ، بايد دو اعتبار عقلايى داشته باشيم كه يكى در طول ديگرى است نه اينكه در رديف هم باشند . اعتبار اوّل ، اعتبار وجود انشائى ملكيت و اعتبار دوّم اعتبار نفس ملكيت است . در حالى كه ما وقتى به عقلاء مراجعه مىكنيم مىبينيم دنبال صيغهء بيع ، دو اعتبار وجود ندارد و همين امر موجب بُعد كلام مرحوم آخوند مىشود .\r\n\r\n3 - نظريهء محقّق اصفهانى رحمه الله\r\nمرحوم محقّق اصفهانى در بحث طلب و اراده مطلبى را به عنوان تفسير كلام مرحوم آخوند مطرح مىكند سپس مىفرمايد : ما ناچاريم كلام مرحوم آخوند را بر اين\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nمعنا حمل كنيم ، زيرا در غير اين صورت كلام ايشان قابل تصوّر نيست .\r\nمحقّق اصفهانى رحمه الله مىفرمايد : آنچه ما در مورد اقسام وجود شنيده‌ايم اين است كه وجود بر چهار قسم است : 1 - وجود عينى ( خارجى ) ، 2 - وجود ذهنى كه مربوط به نفس است ، 3 - وجود لفظى ، 4 - وجود كتبى ، و ما وجود پنجمى به عنوان « وجود انشائى » را تاكنون نشنيده‌ايم و آن را نمىپذيريم . و مراد مرحوم آخوند از « وجود انشائى » همان « وجود لفظى » است . يعنى همان گونه كه ماهيت به واسطهء « وجود خارجى » و « وجود ذهنى » تحقّق پيدا مىكند به‌واسطهء « وجود لفظى » « 1 »  نيز تحقّق پيدا مىكند ، زيرا بين لفظ و معنا ، علقه و ارتباطى وجود دارد كه سبب مىشود با وجود لفظ ، معنا نيز وجود پيدا كند . تنها تفاوتى كه بين « وجود لفظى » با « وجود خارجى » و « وجود ذهنى » مطرح است ، اين است كه در مورد « وجود خارجى » و « وجود ذهنى » ، ماهيتْ حقيقتاً وجود پيدا مىكند ولى در مورد « وجود لفظى » ، ماهيت ، بالعرض تحقق پيدا مىكند . يعنى در اين مورد وجود حقيقى مربوط به خود لفظ است و آنچه حقيقتاً و بالذات وجود پيدا كرده ، لفظى است كه متكلّم به آن تلفظ كرده است و وجود ماهيت ، وجودى تبعى و بالعرض است . اشكال : مرحوم آخوند در كلام خود قيد « في نفس الأمر » را مطرح كرد و اگر معناى « وجود انشائى » همان « وجود لفظى » باشد نيازى به اين قيد نيست . شما كه مىگوييد لفظ وجود پيدا كرده ، آيا در چه ظرفى وجود پيدا كرده است ؟ بدون ترديد وجود لفظ « وجود خارجى » است و با توجّه به اينكه معنا به تبعيت از لفظْ وجود پيدا مىكند ، پس وجود معنا هم « وجود خارجى » است و به تعبير ايشان : « وجود اللفظ في الخارج\r\n\r\n","description":"","footnote":" ( 1 ) - آنچه در مورد « وجود لفظى » گفته مىشود در رابطه با « وجود كتبى » نيز صادق است . ","page_name":" 383 ","page_number":383},
  {"content":"\r\n\r\nوجود للمعنى فيه أيضاً بالعرض » . « 1 » \r\nپاسخ محقّق اصفهانى رحمه الله : شدّت ارتباط لفظ با معنا به سبب علاقه وضعيه‌اى كه تحقّق پيدا كرده ، موجب شده كه معنا نه تنها در وجود خارجى خود تابع لفظ باشد بلكه در تمام مراحل - حتّى مرحلهء ماهيت - نيز تابع لفظ است و گويا در مرحلهء ماهيت نيز اين اتحاد بين لفظ و معنا وجود دارد . به‌همين‌جهت كه پاى ماهيت به ميان آمد مرحوم آخوند به‌جاى استفاده از كلمهء « واقع » كلمهء « في نفس الأمر » را به كار برده است .\r\nو الّا اگر مرحلهء وجود را درنظر بگيريم ، وجود لفظ « وجود خارجى حقيقى » و وجود معنا « وجود خارجى بالعرض » است . اشكال : معنايى كه شما براى « وجود لفظى » بيان كرديد و « وجود انشائى » را تطبيق بر « وجود لفظى » كرديد ، اختصاص به انشائيات ندارد بلكه در جمل خبريه نيز لفظ در معنا استعمال شده و بين لفظ و معنا عُلقه و ارتباط وجود دارد و معنا به تبعيت لفظ تحقق پيدا مىكند . پس چه فرقى است بين جمله‌هاى خبريه و جمله‌هاى انشائيه كه جمل انشائيه را به معناى وجود انشائى مىدانيد و وجود انشائى را وجود لفظى مىدانيد ؟ پاسخ محقق اصفهانى رحمه الله : قبول داريم كه در جمل خبريه نيز چنين چيزى جريان دارد ولى آنچه كه جمل خبريه را از جمل انشائيه جدا مىكند اين است كه هدف متكلّم در جمل خبريه حكايت از واقعيت است . سؤال : آيا وجود لفظى در رابطه با مفردات مطرح نيست ؟ پاسخ محقّق اصفهانى رحمه الله : بلى ، وجود لفظى در رابطه با مفردات نيز مطرح است و انشاء به همين معنايى كه گفتيم در مورد مفردات نيز جريان دارد يعنى با گفتن لفظ « انسان » ، ماهيت آن وجود عرضى و تبعى پيدا مىكند . و تفاوتى كه بين مفردات و\r\n\r\n","description":"","footnote":" ( 1 ) - يادآورى : در مورد قيد « في نفس الأمر » گفتيم : مرحوم آخوند با اين قيد مىخواهد مسئله را از واقع گسترده‌تر كند و بفرمايد : « وجود انشائى در عالم اعتبار تحقّق دارد » . ","page_name":" 384 ","page_number":384},
  {"content":"\r\n\r\nجمل انشائيه وجود دارد همان تفاوت بين مفرد و جمله است يعنى سكوت متكلم بر مفرد صحيح نيست ولى بر جمله صحيح است . محقّق اصفهانى رحمه الله در پايان مىفرمايد :\r\nكلام مرحوم آخوند حتماً بايد بر اين معنا حمل شود و الّا قابل تصوّر نخواهد بود . « 1 »  اشكال بر كلام مرحوم محقّق اصفهانى كلام محقّق اصفهانى رحمه الله از دو جهت مورد مناقشه است : اشكال اوّل : انصاف اين است كه كلام مرحوم آخوند ظهور در اين معنايى كه محقّق اصفهانى ذكر كرد ندارد ، به‌همين‌جهت ما نمىتوانيم چنين استظهارى نسبت به كلام ايشان داشته باشيم مگر اينكه مرحوم آخوند از غير طريق الفاظ مسألهء ديگرى را مطرح كرده باشد . اگر محقّق اصفهانى رحمه الله ظاهر كلام مرحوم آخوند را غير قابل تصوّر مىدانسته به‌همين‌جهت كلام ايشان را حمل بر معناى مذكور كرده است ، ما از ايشان سؤال مىكنيم :\r\nعلّت غير قابل تصوّر بودن كلام مرحوم آخوند چيست ؟ محقّق اصفهانى رحمه الله در پاسخ اين سؤال خواهد گفت : بزرگان ، وجود را به چهار قسم تقسيم كرده‌اند : وجود خارجى ، وجود ذهنى ، وجود لفظى ، وجود كتبى . و آنچه مرحوم آخوند به عنوان « وجود انشائى » مطرح كرده ، در كلمات بزرگان مطرح نشده است . « 2 »  ظاهر كلام مرحوم اصفهانى اين است كه ايشان در رابطه با علّت غير معقول بودن\r\n\r\n","description":"","footnote":" ( 1 ) - نهاية الدّراية ، ج 1 ، ص 190 و 191  ( 2 ) - ممكن است به ذهن بيايد كه شايد غير متصوّر بودن كلام مرحوم آخوند از اين جهت باشد كه وجود نمىتواند به‌وسيلهء لفظ ، تحقّق پيدا كند و به عبارت ديگر : محقّق اصفهانى مىخواهد بفرمايد : « تحقّق يافتن وجود به‌وسيلهء لفظ ، غير قابل تصوّر است ، به‌همين‌جهت كلام مرحوم آخوند - كه ظهور در چنين معنايى دارد - بايد حمل بر معنايى كه ما گفتيم بشود » . ولى اين احتمال در رابطه با كلام محقّق اصفهانى رحمه الله صحيح نيست زيرا دليلى نداريم كه لفظ نتواند سبب براى تحقّق وجود شود . بنابراين تحقّق وجود به‌وسيلهء لفظ ، قابل تصوّر است . و وجه غير معقول بودن آن بايد در رابطه با وجودات چهارگانه مطرح شود . ","page_name":" 385 ","page_number":385},
  {"content":"\r\n\r\nكلام مرحوم آخوند نظر به مطلب فوق داشته است . در اين صورت ، ما از ايشان سؤال مىكنيم : آيا وجود حقايق منحصر در اين چهار وجود است يا اينكه كلّى وجود ، منحصر در اين چهار وجود است اگرچه از حقايق هم نباشد ؟ به عبارت ديگر : آيا شما براى\r\nملكيتى كه به سبب حيازت يا ارث حاصل شده ، وجودى را قائليد يا آن را فرضى مىدانيد ؟ بدون ترديد ، نمىتوان وجود ملكيت را انكار كرد ، درحالىكه وجود چنين ملكيتى داخل در اقسام چهارگانهء وجود نيست . به‌همين‌جهت ، مرحوم محقّق اصفهانى ناچار است در مقام جمع بين اين دو مسئله - انحصار وجود در چهار قسم و وجود ملكيت در مورد حيازت و ارث - بگويد :\r\nتقسيم وجود به اقسام چهارگانه ، مربوط به حقايق و ماهيات است ولى امور اعتبارى ، در مقسم آن اقسام چهارگانه وارد نيست . و اگر ايشان چنين توجيهى را نپذيرد ، راهى جز اين ندارد كه چنين ملكيتى را به عنوان وجود پنجم بپذيرد . حال همين مطلب را در مورد « وجود انشائى » - كه مرحوم آخوند فرمود - مطرح كرده مىگوييم : « مرحوم آخوند » نمىخواهد « وجود انشائى » را داخل در اقسام « وجود حقيقى » بداند بلكه ايشان « وجود انشائى » را به عنوان امرى اعتبارى مطرح مىكند . پس به مرحوم اصفهانى مىگوييم : شما اگر قائليد كه در مورد حيازت و ارث ، چيزى به عنوان « وجود ملكيت » مطرح است به هر صورتى كه در اينجا « وجود ملكيت » را حلّ مىكنيد ، « وجود انشائى » در كلام مرحوم آخوند نيز به همان صورت حلّ مىشود . بنابراين مراد مرحوم آخوند از « وجود انشائى » همان « انشاء ملكيت » است . حال اگر « وجود انشائى » را در رابطه با « مفهوم طلب » توسعه دهيم ، وجود انشائى در عرض « وجود خارجى » و « وجود ذهنى » طلب نخواهد بود بلكه وجود انشائى مربوط به عالم اعتبار و آن دو وجود مربوط به واقعيت است .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nامّا توجيهى كه محقّق اصفهانى رحمه الله در رابطه با كلمهء « نفس الأمر » بيان كرد توجيه صحيحى نيست . زيرا مقصود مرحوم آخوند از كلمهء « نفس الأمر » معناى اعمى است كه هم شامل واقعيات مىشود و هم عالم اعتبار را در بر مىگيرد ، و اين كه مرحوم آخوند\r\nبه جاى استفاده از كلمهء « واقع » عنوان « نفس الأمر » را به كار برده و مىفرمايد :\r\n« جمله‌هاى انشائيه ، معانى خود را در « نفس الأمر » ايجاد مىكنند » ، بدان جهت است كه « نفس الأمر » ظرف ايجاد و وجود است يعنى معانى اين صيغ ، در واقع تحقّق پيدا نمىكند . اين‌گونه نيست كه در واقع يك تحوّل تكوينى خارجى يا ذهنى به‌وجود آيد . و همان گونه كه اشاره كرديم ، نفس الأمر داراى معناى وسيعى است كه هم عالم واقع را شامل مىشود و هم عالم اعتبار را . بنابراين ، توجيهى كه محقّق اصفهانى رحمه الله در رابطه با « نفس الأمر » فرمود ، توجيه صحيحى نخواهد بود . محقّق اصفهانى رحمه الله فرمود : علقهء وضعيه سبب به‌وجود آمدن ارتباط بين لفظ و معنا شده است و اين ارتباط به حدّى شديد است كه گويا در مرحلهء ماهيتِ لفظ نيز چنين ارتباطى بين لفظ و معنا وجود دارد . يعنى در تمام مراحل بين لفظ و معنا اتّحاد وجود دارد . درحالىكه خود محقّق اصفهانى رحمه الله اعتراف دارد كه وقتى گفته مىشود : « وجود لفظْ وجود معناست » ، آنچه بالذات وجود دارد لفظ است و وجود براى معنا تبعى و بالعرض است زيرا وجود استقلالى معنا يا بايد در عالم خارج باشد يا در عالم ذهن . و وجود معنا به واسطهء لفظ ، وجود تبعى و عرضى و در مقابل وجود خارجى و ذهنى است . و اين وجود ، ربطى به عالم ماهيت ندارد و برفرض كه به عالم ماهيت ارتباط پيدا كند نمىتوان آن را تفسير براى « نفس الأمر » قرار داد . « نفس الأمر » براى اين است كه ظرفِ وجود را تعميم دهد كه هم شامل واقع شود و هم شامل اعتبار .\r\nو اگر چنين هدفى در كار نبود انگيزهء ديگرى براى ذكر « نفس الأمر » وجود نداشت بلكه مرحوم آخوند مىفرمود : « جمل انشائيه ، معانى خود را در واقع ايجاد مىكنند » و شما هم مىتوانستيد وجود لفظىِ معنا را به عنوان وجودى تبعى و عرضى براى معنا در ظرف واقع مطرح كنيد .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nدر نتيجه كلام مرحوم آخوند قابل تصوّر است و با تحقيقات فلاسفه منافاتى ندارد . اشكال دوّم : گذشته از آنچه محقّق اصفهانى رحمه الله در مورد كلام مرحوم آخوند فرمود ، اصل كلام محقّق اصفهانى رحمه الله نيز قابل قبول نيست .\r\nحاصل كلام محقّق اصفهانى رحمه الله اين است كه « وجود انشائى » همان « وجود لفظى » و همان تحقّق معنا به سبب تحقّق لفظ است ، ولى تحقّق لفظ ، بالأصالة و تحقّق معنا ، بالعرض است . و وجود انشائى در مفردات نيز تحقّق دارد و فرق ميان انشاء در مفردات و جمل انشائيه اين است كه جمل انشائيه ، يصحّ السكوت عليها هستند ولى مفردات اين‌گونه نيستند . اين مطلب خلاف وجدان است . اگر ما لفظ « انسان » را به‌صورت مفرد استعمال كنيم كجا در آن شائبهء انشائيت وجود دارد ؟ كلمهء « انسان » به حدّى از مرحلهء انشاء فاصله دارد كه نه در لفظ آن شائبهء انشائيت وجود دارد و نه در مفهوم آن . چگونه مىتوان تصوّر كرد كه كسى بگويد : « من مفهوم انسان را انشاء كردم » ؟ ولى بر اساس بيان محقّق اصفهانى رحمه الله نفس كلمهء « انسان » امرى انشائى است زيرا به‌نظر ايشان امر انشائى همان « وجود لفظى » است . « وجود لفظى » يعنى معنا با گفتن لفظ تحقّق پيدا مىكند ، هرچند لفظ مفرد باشد . آيا مىتوان وجودِ لفظىِ معنا را ، انشاء معنا دانست ؟ ما تاكنون چنين چيزى نشنيده‌ايم كه در لفظ مفرد معناى انشائى تحقّق داشته باشد و حتّى به نوع ديگر هم نمىتوان انسان را انشاء كرد چه رسد كه ما نفس لفظ انسان را امر انشائى بگيريم به عنوان وجود لفظى . اشكال سوّم : محقّق اصفهانى رحمه الله در ارتباط با فرق ميان « جمل خبريه » با « جمل انشائيه » فرمود : « جمل خبريه » با « جمل انشائيه » در اصل معناى انشائى مشتركند و تنها فرقى كه بين « جملهء خبريه » و « جملهء انشائيه » وجود دارد اين است كه در « جملهء خبريه » علاوه بر معناى انشاء ، امر ديگرى به عنوان « حكايت از واقعيت » نيز وجود دارد . درحالىكه آنچه از كلمات بزرگان استفاده مىشود اين است كه خبر و انشاء از دو\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمقوله‌اند و به عنوان دو امر وجودى و ثبوتى متضاد با يكديگر و غير قابل اجتماع مطرحند ، نه اينكه تقابل ميان آنها تقابل سلب و ايجاب باشد تا گفته شود : در « جملهء خبريه » زياده‌اى وجود دارد كه در « جملهء انشائيه » وجود ندارد .\r\nايشان مبنايى اختيار كردند كه در مقابل چنين سؤالاتى ناچار به توجيه شدند و اين خود كاشف از بطلان مبناى ايشان مىباشد . بنابراين ما هر معنايى را در مورد انشاء بپذيريم ، ارتباطى بين « انشاء » و « وجود لفظى » وجود ندارد . نتيجهء بحث در ارتباط با انشاء از مباحث گذشته معلوم گرديد كه كلام محقّق اصفهانى رحمه الله در ارتباط با انشاء ، داراى اشكالاتى است . بنابراين امر دائر مىشود بين كلام مشهور و كلام مرحوم آخوند . اشكالى كه به مشهور وارد بود اين بود كه بر مبناى مشهور بايد در « بيع الغاصب لنفسه » ، انشاء تحقّق نداشته باشد ، در حالى كه بدون ترديد ، انشاء تحقّق دارد هرچند اعتبار ملكيت تحقّق ندارد . اشكالى كه به مرحوم آخوند وارد بود اين بود كه بنا بر مبناى ايشان بايد در مورد انشائيات قائل به تعدّد اعتبار شويم ، يعنى عقلاء بايد دو چيز را اعتبار كنند : يكى وجود انشائى ، كه ظرف تحقّق آن عالم اعتبار است و ديگرى ملكيت و زوجيت ، كه از امور اعتباريه مىباشند . و به‌نظر مىرسيد تعدّد اعتبار ، امر بعيدى باشد . با دقّت در كلام مشهور درمىيابيم كه اشكال فوق بر مشهور نيز وارد است ، زيرا مشهور قائلند ، « انشاء عبارت از استعمال لفظ در معنا ، به داعى تحقّق معنا در ظرف مناسب خود مىباشد » . يعنى هدف بايع از گفتن « بعتُ » اين است كه « ملكيت » در ظرف خودش - كه عالم اعتبار است - تحقّق پيدا كند . در حالى كه گفتن « بعتُ » نه سببيت تكوينى براى « اعتبار ملكيت » دارد و نه سببيت خارجى ، بلكه خودِ سببيتى كه در اينجا مطرح است ، امرى اعتبارى است ، يعنى « بعتُ » سببيت اعتبارى براى اعتبار\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nملكيت دارد . و براساس كلام مشهور نيز در انشائيات دو اعتبار وجود دارد : يكى اعتبار سبب و ديگرى اعتبار مسبّب در نتيجه كلام مرحوم آخوند بر كلام مشهور ترجيح دارد زيرا به كلام مرحوم آخوند ، يك اشكال ، ولى به كلام مشهور ، دو اشكال وارد است .\r\nالبته ما بحث ديگرى نيز با مرحوم آخوند داريم كه آيا وجود انشائى در رابطه با مفاهيمى - مثل طلب - كه داراى واقعيت مىباشند نيز تحقّق دارد يا فقط در مورد مفاهيم اعتباريه است ؟ اين جهت بحث را در مباحث مربوط به « صيغهء افعل » مطرح خواهيم كرد .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nمسألهء هشتم اسماء اشاره و ضماير\r\n\r\n[ كلام 
  ] مرحوم آخوند ،\r\nپس از بحث در مورد خبر و انشاء به ذكر مطالبى پيرامون اسماء اشاره و ضماير پرداخته و مىفرمايد : مطلبى كه در ارتباط با وضع در حروف گفتيم ، « 1 »  در مورد اسماء اشاره و ضماير نيز\r\n\r\n","description":"","footnote":" ( 1 ) - يادآورى : مرحوم آخوند در باب وضع در حروف فرمود : كلمهء « مِنْ » و لفظ « ابتداء » در تمام مراحل سه‌گانهء وضع ، موضوع له و مستعمل فيه اتحاد دارند . واضع ، مفهوم كلّى ابتدا را درنظر گرفته و لفظ را براى همان مفهوم كلّى وضع كرده است و در مقام استعمال نيز ، لفظ را در همان مفهوم كلّى ، استعمال كرده است و فرقى كه بين حرف و اسم وجود دارد اين است كه محلّ استعمال حرف با محلّ استعمال اسم تفاوت دارد . جايى كه « ابتداء » به‌صورت مستقل استعمال شود و غرض متكلّم ، مستقلًا به اين مفهوم تعلّق گرفته باشد كلمهء « الابتداء » به كار برده مىشود و جايى كه غرض متكلّم اين باشد كه « ابتداء » را به عنوان حالت و آلت براى غير ، استعمال كند كلمهء « مِنْ » را استعمال مىكند ولى در هر دو مورد لفظ « الابتداء » و لفظ « مِنْ » در همان معناى كلّى « ابتداء » استعمال شده‌اند . ","page_name":" 391 ","page_number":391},
  {"content":"\r\n\r\nشبيه همان مطالب را مىگوييم ، سپس مىفرمايد :\r\nدر اسماء اشاره و ضماير نيز ، معنا كلّى است و هيچ جزئيتى در معناى اين‌ها - به عنوان موضوع له يا مستعمل فيه - دخالت ندارد . لفظ « هذا » براى كلّىِ « مفرد مذكّر » و لفظ « هو » نيز براى كلّىِ « مفرد مذكّر » و لفظ « أنت » و « إيّاك » نيز براى معناى كلّىِ « مفرد مذكّر » وضع شده‌اند . واضع ، معناى كلّى « المفرد المذكّر » را در نظر گرفته و لفظ را براى آن ، وضع كرده است و در مقام استعمال نيز ، در همان معنا استعمال مىشود . ولى جاى استعمال هريك از اين‌ها با يكديگر فرق دارد . كلّىِ « مفرد مذكّر » به چند صورت استعمال مىشود : اگر مىخواهيد به صورت اشارهء حضورى به آن اشاره كنيد ، در اينجا از لفظ « هذا » استفاده مىكنيد . ولى اشاره ، در معناى هذا نيست ، اشارهء حضورى به عنوان مكان استعمال مطرح است . و اگر مىخواهيد به صورت اشارهء غير حضورى ( اشاره به غائب ) به آن اشاره كنيد ، در اينجا از كلمهء « هو » استفاده مىكنيد . و اگر به‌جاى اشاره ، خطاب مطرح باشد « إيّاك » را به كار مىبريد . مرحوم آخوند مىفرمايد : اشاره و تخاطب ، ملازم با تشخّصند و كلّى را نمىتوان مورد اشارهء خارجيه قرار داد ، نه به صورت اشارهء حضورى و نه به صورت اشارهء غير حضورى . و نيز كلّى را نمىتوان مخاطب قرار داد مگر به صورت مجاز . ولى بايد توجّه داشت كه اين تشخّص ، نه در معناى موضوع له دخالت دارد و نه در مستعمل فيه ، زيرا خود اشاره و تخاطب ، هيچ دخالتى در معنا ندارند بلكه به عنوان محلّ و مكان استعمال مطرحند . در نتيجه ، موضوع له در « هذا » ، « هو » ، « إيّاك » ، « أنت » و . . . مفهوم كلّى « المفرد المذكّر » است ولى محلّ استعمال هريك از اين‌ها با ديگرى فرق دارد . همان‌طور كه در باب اسماء و حروف گفتيم : لحاظ استقلاليت و آليت ، هيچ دخالتى در معنا ندارد بلكه فقط به عنوان چيزى كه محلّ استعمال را مشخّص مىكند مطرح است . « 1 » \r\n\r\n","description":"","footnote":" ( 1 ) - كفاية الاصول ، ج 1 ، ص 16 - 19 ","page_name":" 392 ","page_number":392},
  {"content":"\r\n\r\n\r\nبررسى كلام مرحوم آخوند\r\nاگرچه ما اصل مبناى مرحوم آخوند در مورد حروف را نپذيرفتيم و گفتيم :\r\nموضوع له در حروف غير از موضوع له در اسماء است ولى درعين‌حال بايد كلام مرحوم آخوند را مورد بررسى قرار دهيم . اين مطلب را همه - حتى مرحوم آخوند - قبول دارند كه كلمهء « هذا » در جايى به‌كارمىرود كه اشارهء حضورى مطرح باشد ، البته نمىخواهيم بگوييم اشاره در موضوع له آن دخالت دارد . اشاره ، يكى از معانى حرفيه است ، زيرا معانى حرفيه عبارت از نسبت‌ها و اضافاتى است كه قائم به دو طرف است ، مثلًا ظرفيت ، يك اضافه به ظرف دارد و يك اضافه به مظروف . در « زيد في الدار » مىگفتيم : معناى « في » عبارت از نسبت واقعيه‌اى است كه بين « زيد » و « الدار » تحقّق دارد و چنين واقعيتى - هرچند به عنوان واقعيت چهارم كه مرحوم اصفهانى فرمود - غير قابل انكار است . اشاره نيز يك واقعيت و حقيقتى است كه متقوّم به طرفين است : يك طرف آن ، « مُشير » و طرف ديگر آن « مشاراليه » است . بنابراين اشاره ، معنايى حرفى و داراى واقعيت است و قدر مسلّم اين است كه كلمهء « هذا » در جايى استعمال مىشود كه اين اشارهء حضورىِ داراى واقعيتِ نسبى ، تحقّق داشته باشد . هرچند به قول مرحوم آخوند اين اشارهء حضورى به عنوان محلّ استعمال است نه به عنوان مستعمل فيه . حال وقتى ما اشاره را مورد بررسى قرار دهيم مىبينيم اشارهء واقعى و حقيقى بر دو نوع است : 1 - اشارهء عملى : و آن اشاره‌اى است كه با عمل تحقّق پيدا مىكند بدون اينكه لفظْ در آن دخالت داشته باشد ، مثل اينكه كسى از در وارد شود و شما با چشم يا دست به رفيقتان اشاره مىكنيد كه فلان شخص وارد شد . 2 - اشارهء لفظى : و آن اشاره‌اى است كه با لفظ ، تحقّق پيدا مىكند ، اين اشاره در مورد اسماء اشاره و بعضى از ضماير - مثل ضمير غايب - تحقق دارد .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nحال جاى اين سؤال است كه آيا همان‌طور كه اشارهء عملى ، داراى استقلال است و\r\nنيازى به لفظ ندارد ، اشارهء لفظى نيز داراى استقلال است و نيازى به اشارهء عملى ندارد ؛ يا اينكه بايد هميشه همراه اشارهء لفظى يك اشارهء عملى هم وجود داشته باشد ، يعنى هم « هذا » را بگويد و هم با دست يا چشم و . . . اشاره‌اى به طرف مشاراليه داشته باشد ؟\r\n\r\nكلام آيت‌اللَّه خويى « دام ظلّه »\r\nاز كلام ايشان برمىآيد كه اشارهء لفظى ، بدون اشارهء عملى ممكن نيست ولى اشارهء عملى ، بدون اشارهء لفظى ممكن است . « 1 » \r\n\r\nبررسى كلام آيت‌اللَّه خويى « دام ظلّه »\r\nآيا ايشان روى چه حسابى اين مطلب را فرموده است ؟ اگر بفرمايد : وجدان ، چنين چيزى را مىگويد ، در پاسخ مىگوييم : اوّلًا : وجدان ، چنين حكمى ندارد . بلى ، در اكثر موارد ، اشارهء لفظى همراه با اشارهء عملى است ولى اين اشارهء عملى ، جنبهء تأكيد دارد . اگر زيد با بكر نزاعى داشت و سراغ حاكم شرع رفتند سپس زيد شروع به صحبت كردن نمود و گفت : بكر اين بلا را به سر من آورده است ، در حالى كه در اينجا هيچ اشارهء عملى در كار نيست . آيا كلمهء « اين » كه ترجمهء فارسى « هذا » است و اشارهء عملى هم همراه آن نيست ، از نظر اشاره داراى نقص و كمبودى است ؟ آيا چنين استعمالى غير صحيح ، يا لااقل غير حقيقى است ؟ خير ، لازم نيست همراه با اشارهء لفظى ، يك اشارهء عملى نيز وجود داشته باشد . ثانياً : مگر « هذا » و ساير اسماء اشاره ، فقط براى صحبت كردن وضع شده‌اند ؟ آيا وقتى « هذا » را در كتابت به كار مىبريد ، اشارهء عملى آن كجاست ؟ آيا در دو آيهء ( ذلك\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 91 ","page_name":" 394 ","page_number":394},
  {"content":"\r\n\r\nالكتاب لا ريبَ فيه ) « 1 »  و ( إنّ هذا القرآن يَهدي للّتي هي أقومُ ) « 2 »  غير از « ذلك » - به\r\nعنوان اشاره به دور - و « هذا » - به عنوان اشاره به نزديك - چيز ديگرى مطرح است ؟ ثالثاً : با توجّه به اينكه اشارهء عملى ، در تحقّق اشاره داراى استقلال است ، آيا وجود اشارهء لفظى چه نقشى در تحقق اشاره دارد ؟ آيا مىتوان گفت : كلمهء « هذا » براى تأكيد اشارهء عملى وضع شده است ؟ كارى به موضوع له و مستعمل فيه آن نداريم . بدون ترديد ، « هذا » براى احداث اشاره وضع شده است نه براى تأكيد . درحالىكه طبق بيان آيت‌اللَّه خويى « دام ظلّه » بايد « هذا » براى تأكيد اشاره باشد ، زيرا به‌نظر ايشان اشارهء عملى ، نياز به اشارهء لفظى ندارد ولى اشارهء لفظى نياز به اشارهء عملى دارد و همراه « هذا » بايد اشارهء عملى نيز وجود داشته باشد . پس اين مسئله ، مثل « جاءنى زيدٌ نفسُه » است كه « زيد » نيازى به لفظ « نفسه » ندارد ولى « نفسه » بىنياز از « زيد » نيست زيرا « نفسه » داراى عنوان تأكيد است . بايد « زيد » ى باشد تا كلمهء « نفسه » همراه آن بيايد . همان گونه كه بايد « زيدٌ قائمٌ » باشد تا كلمهء « إنّ » را بياوريم و بگوييم : « إنّ زيداً قائمٌ » . يعنى « زيدٌ قائمٌ » بىنياز از « إنّ » است ولى « إنّ » بىنياز از « زيد قائم » نيست ، زيرا مىخواهد آن را تأكيد كند . در نتيجه ، كلام آيت‌اللَّه خويى « دام ظلّه » ناتمام است .\r\n\r\nتحقيق پيرامون معناى اشاره\r\nواقعيت اين است كه براى اشاره ، دو راه مستقل داريم يكى اشارهء لفظى و ديگرى اشارهء عملى و هركدام ، بىنياز از ديگرى است ، هرچند گاهى آن دو با يكديگر جمع مىشوند ، ولى درعين‌حال ، استقلال آن دو محفوظ است . مثل اينكه ظرف آبى را در مقابل حرارت خورشيد روى چراغ روشن قرار دهيم كه در اينجا دو عامل مستقل براى ايجاد حرارت با يكديگر اجتماع كرده‌اند . البته بايد توجّه داشت كه اين دو نوع اشاره ،\r\n\r\n","description":"","footnote":" ( 1 ) - البقرة : 2  ( 2 ) - الإسراء : 9 ","page_name":" 395 ","page_number":395},
  {"content":"\r\n\r\nداراى دو حقيقت نيستند بلكه در حقيقتِ اشاره ، فرقى بين اين دو نيست و آنچه موجب\r\nتمايز آنها مىشود اين است كه اشارهء لفظى با لفظ و اشارهء عملى با عمل تحقّق پيدا مىكند هرچند غالباً اين دو همراه يكديگرند . حال براى تعيين موضوع له « هذا » بايد ابتدا تحليلى در رابطه با اشارهء عملى داشته باشيم تا ببينيم آيا مفاد و مدلول حركت دست يا سر در اشارهء عملى چيست ؟\r\nالبته حركت دست يا سر را واضع وضع نكرده است بلكه وضع آن به‌صورت طبيعى است يعنى خود طبع انسان و طبيعى انسان ، اين را به‌عنوان عامل در راه رسيدن به هدفِ اشاره قرار داده است . آيا مفاد حركت دست چيست ؟ آيا حركت دست به معناى « مفرد مذكّر » است يا به معناى « اشاره » است ؟ همان گونه كه گفتيم : اشاره ، يك معناى نسبى و يك معناى حرفى است ، يعنى واقعيتى است كه مضاف به دو طرف است ، يكى « مشير » و ديگرى « مشاراليه » . و هركدام از اين دو تحقّق نداشته باشد ، اشاره محقّق نمىشود . ولى بعد از آنكه اين دو تحقّق پيدا كرد و حركت دست واقع شد ، اين حركت دست ، ارتباط بين مُشير و مشاراليه را درست مىكند يعنى واقعيت و حقيقت اشاره به اين « حركت دست به طرف مشاراليه » تحقّق پيدا مىكند . به‌گونه‌اى كه قبل از « حركت دست » اين اشاره تحقّق پيدا نكرده است . مثل آنچه در معانى حرفى گفتيم كه تا وقتى « زيد » وارد مدرسه نشده و مدرسه به عنوان ظرف براى زيد قرار نگرفته ، واقعيتِ معناى حرفىِ « في » تحقّق پيدا نمىكند . « حركت دست » در اشارهء عملى ، همانند « في » در مورد ظرفيت است .\r\nبه‌عبارت ديگر : در آنجا « زيد » و « دار » و « ظرفيت » - كه كلمهء في برآن دلالت مىكرد - در كار بود و در اينجا « مُشير » و « مُشارإليه » و « حركت دست به طرف مشاراليه » در كار است و اين « حركت دست به‌طرف مشاراليه » عملى است كه بر « اشاره » دلالت مىكند . آيا در اشارهء عملى ، مىتوانيم تصويرى غير از اين داشته باشيم ؟\r\nواقعيتِ اشارهء عملى ، همين چيزى است كه گفتيم . در اشارهء لفظى نيز وقتى كلمهء « هذا » را به‌جاى « حركت دست » مورد استفاده قرار\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nمىدهيم ، مطلب ، دگرگون نمىشود بلكه مفاد كلمهء « هذا » همان چيزى است كه مفاد\r\n« حركت دست » بود . و فرق آن دو ، فقط در مسألهء قول و فعل است . بنابراين ، « هذا » نيز - مانند « حركت دست » - به معناى « اشاره » است و اشاره ، يك معناى حرفى است كه داراى واقعيت مىباشد . ولى در « مشاراليه هذا » ، دو خصوصيت معتبر است : يكى اينكه مشاراليه آن بايد مفرد مذكّر باشد و ديگر اينكه بايد حاضر باشد نه غايب . امّا اين دو خصوصيت ، هيچ ربطى به حقيقتِ معناى « هذا » ندارد . حقيقت معناى « هذا » نفس « اشاره » است كه ابن مالك با مصراع « بذا لمفردٍ مذكّرٍ أشِرْ » مىخواهد همان معنا را بگويد . « لمفرد » متعلّق به « أشِرْ » است يعنى « ذا » به معناى اشاره است ولى مشاراليه آن مفرد مذكّر است . و علاوه بر اين ، بايد قيد حضور هم در « مفرد مذكّر » اخذ شود و عبارت ابن مالك بر اين مطلب دلالت دارد . امّا آنچه مرحوم آخوند فرمود كه : « هذا » براى كلّى « المفرد المذكّر » وضع شده است » ، با آنچه انسان از « هذا » مىفهمد و با آنچه نحويين در مورد « هذا » گفته‌اند و با آنچه كه از مرادفات « هذا » در لغات ديگر - مثل « اين » در فارسى - فهميده مىشود ، منافات دارد . آيا مىتوان گفت كلمهء « هذا » و « المفرد المذكّر » مانند « انسان » و « بشر » ند كه حتى در عالم مفهوم هم با يكديگر اتّحاد دارند ؟ يا لااقل مثل « انسان » و « حيوان ناطق » مىباشند كه در عالم ماهيت با يكديگر متّحدند ؟ وجداناً وقتى ما كلمهء « هذا » را مىشنويم ، معناى « المفرد المذكّر » به ذهن ما نمىآيد و نيز وقتى كلمهء « المفرد المذكّر » را مىشنويم « هذا » به ذهن ما نمىآيد . و اين‌ها دليل بر اين است كه نمىتوان گفت : « هذا » به معناى كلّى « المفرد المذكّر » است ولى واضع گفته است وقتى مىخواهيد هذا را در معناى خودش استعمال كنيد بايد همراه با اشاره باشد و اين اشاره در معناى « هذا » نيست » . بنابراين ، كلام مرحوم آخوند بر خلاف آن چيزى است كه انسان درك مىكند . و واقع مسئله همان چيزى است كه ما گفتيم كه : « هذا » - در اشارهء لفظى - بر همان\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nچيزى دلالت مىكند كه اشارهء عملى برآن دلالت مىكند و همان‌طور كه مفاد اشاره در\r\nاشارهء عملى ، عبارت از واقعيت و حقيقت اشاره است نه اشاره به معناى مفهوم اشاره ، اشارهء لفظى نيز همين مفاد را داراست . اشكال : ممكن است كسى به ما بگويد : طبق بيان شما - كه « هذا » را داراى معناى حرفى مىدانيد - بايد « هذا » نتواند مبتدا واقع شود ، درحالىكه هيچ ترديدى در مبتدا واقع شدن « هذا » وجود ندارد . به عبارت ديگر : اگر ما حرف مرحوم آخوند را بپذيريم مىتوانيم به‌جاى « هذا » عنوان « المفرد المذكّر » را گذاشته و بگوييم : « المفرد المذكّر قائمٌ » ، ولى اگر « هذا » را به معناى « اشاره » بدانيم ، نمىتوانيم « اشاره » را موضوع براى « قائم » قرار دهيم ، زيرا اگرچه ، اشاره نياز به مشير و مشاراليه دارد ولى هيچ‌يك از اين دو ، معناى « هذا » نيستند . معناى « هذا » عبارت از اشاره يعنى نسبت بين مشير و مشاراليه است و وقتى اين معنا نتوانست موضوع براى « قائم » قرار گيرد و متحد با قائم شود ، در نتيجه بايد قضيّه حمليّه « هذا قائم » درست نباشد ، در حالى كه هيچ اشكالى در صحت قضيّه فوق نيست . « 1 »  جواب : براى حلّ اشكال بايد از اشارهء عملى استفاده كنيم . شما گاهى به‌جاى كلمهء « هذا » ، اشارهء عملى خودتان را موضوع قرار مىدهيد ، مثلًا وقتى زيد وارد خانه مىشود با دست خود ، اشاره‌اى به‌طرف او كرده و به رفيق خود مىگوييد : « زيد است » . يعنى در اينجا « حركت دست » را مبتدا و « زيد است » را خبر قرار مىدهيد . اين - در اشارهء عملى - امرى است مسلّم كه جاى مناقشه در آن نيست .\r\n\r\n","description":"","footnote":" ( 1 ) - در اينجا ممكن است به مرحوم آخوند ، از ناحيهء ديگر اشكال شود و گفته شود : « قائم » به عنوان وصف براى « مصداق المفرد المذكّر » است نه براى « كلّى المفرد المذكّر » در حالى كه مرحوم آخوند نمىگويد : « هذا » براى « مصاديق المفرد المذكّر » وضع شده است بلكه مىگويد : براى « مفهوم كلّى المفرد المذكّر » وضع شده است . و در اين صورت « كلّى المفرد المذكّر » نمىتواند موضوع براى « قائم » قرار گيرد . ولى اين اشكال ، خيلى مهم نيست امّا اشكالى كه به كلام ما وارد مىشود ، مهمّ است و بايد پاسخ داده شود . ","page_name":" 398 ","page_number":398},
  {"content":"\r\n\r\nحال ما سؤال مىكنيم : در اشارهء عملى ، چگونه مسئله را حل مىكنيد ؟ هيچ راهى جز اين وجود ندارد كه گفته شود : در امثال اين قضايا در اشارهء عملى ، مشاراليه قصد\r\nشده است نه اشاره . وقتى مىگويد : « زيد است » به اين معنا نيست كه « اشاره ، زيد است » ، زيرا چنين چيزى معقول نيست ، بلكه مراد اين است كه « مشاراليه ، زيد است » و كسى نمىتواند بگويد : « در اينجا ، اشارهء دست ، موضوع براى زيد قرار گرفته است و اشاره نمىتواند زيد باشد بلكه مشاراليه ، زيد است » . ما مىگوييم : در اشارهء لفظى هم مسئله به‌همين‌صورت است ، يعنى هر تحليلى كه شما در رابطه با اشارهء عملى داشتيد ، در رابطه با اشارهء لفظى نيز همان را مىگوييم .\r\nو به تعبير اصطلاحى : محمول ، قرينه بر اين است كه مراد از « هذا » ، مشاراليه است . ساير اسماء اشاره نيز در اصل معنايى كه ذكر كرديم يكسان هستند . در نتيجه ، هرچند در ادبيات از اسماء اشاره به عنوان اسم تعبير شده ولى اين‌ها داراى معناى حرفى مىباشند و همان واقعياتى كه در معانى حرفى تحقّق دارد ، در معانى اسماء اشاره نيز تحقّق دارد و آن واقعيت اشاره است .\r\n\r\nتحقيق پيرامون معناى ضماير\r\nقبل از شروع بحث بايد دانست كه هيچ دليلى نداريم بر اينكه ضماير داراى يك معناى متساوى هستند . يعنى اگر يك ضميرى داراى معناى حرفى بود ، دليل نداريم بر اينكه تمام ضماير بايد داراى معناى حرفى باشند و نيز اگر ضميرى داراى معناى اسمى بود ، دليلى نداريم كه همهء ضماير بايد داراى معناى اسمى باشند . بنابراين ، ما بايد هريك از ضماير را جداگانه ملاحظه كنيم :\r\n\r\nضمير غايب\r\nظاهر اين است كه ضمير غايب - مثل هو ، هما ، هم و . . . - با اسم اشاره در معناى اشاره مشتركند . يعنى همان‌طور كه اسم اشاره براى حقيقت اشاره وضع شده است ، ضمير غايب نيز همين‌طور است ولى اختلاف بين آنها در مشاراليه است . مشاراليه در\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاسماء اشاره ، حاضر است ولى در اين دسته از ضماير ، غايب است . حال با توجّه به اينكه اشاره به حاضر ، داراى معناى روشنى است ، در مورد آن قيد\r\nو شرطى ذكر نكرده‌اند ولى در مورد اشاره به غايب ، قيدى ذكر كرده و گفته‌اند : مرجع ضمير غايب ، يا بايد داراى عهد ذكرى باشد و يا داراى عهد ذهنى . و همين معهوديت است كه سبب مىشود بتوانيم به آن غايب اشاره كنيم ، زيرا غايب مطلق را نمىتوان مشاراليه قرار داد . خود همين قيد ، به عنوان مؤيّد بر اين معناست كه در ضمير غايب ، عنوان اشاره مطرح است و چون مشاراليه غايب است ، براى تحقّق عنوان اشاره بايد در ضمير غايب جهتى پيدا شود كه آن را نازل به منزلهء حاضر و مشابه آن قرار دهد . اين جهت ، عبارت از همان مسبوقيت ذكرى يا معهوديت ذهنى است . در « جاءنى زيد و هو يَبْكي » ضمير « هو » اشاره به « زيد » است و همان‌طور كه « هذا » اشاره به « مفرد مذكّر غايب » است ، « هو » نيز اشاره به « مفرد مذكّر غايب » است و آنچه عنوان اشاره را تحقّق مىبخشد عبارت از مسبوقيت ذكرى است ، زيرا گفتيم : غايبى كه نه مسبوقيت ذكرى دارد و نه معهوديت ذهنى ، نمىتواند مورد اشاره قرار گيرد نه به اشارهء عملى و نه به اشارهء لفظى . ذكر اين نكته لازم است كه در اشاره به غايب نيز - مانند اشاره به حاضر - غالباً اشارهء لفظى همراه با اشارهء عملى است و در هر دو ، اشارهء عملى به يك صورت پياده مىشود ، مثلًا وقتى مىخواهد بگويد : « او آمد » ، دستش را به پشت برمىگرداند ، مثل اينكه عملًا به غايب اشاره مىكند . در نتيجه ، مىتوان گفت : هو و هذا در اصل معناى اشاره و حقيقت اشاره مشتركند ولى هذا اشاره به مشاراليه حاضر و هو اشاره به مشاراليه غايب است . با آن خصوصيتى كه در مورد غايب ذكر شد .\r\n\r\nضمير مخاطب\r\nظاهر اين است كه در ضمير مخاطب - مثل إيّاك و أنت و . . . - معناى اشاره وجود\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nندارد . اين مطلب ، از عبارت خود مرحوم آخوند نيز استفاده مىشود « 1 »  كه فرمود :\r\n« الإشارة و التخاطب يستدعيان التشخّص » . يعنى مرحوم آخوند قبول دارد كه در تخاطب ، صحبتى از اشاره نيست بلكه صحبت از تخاطب و مخاطَبَت و مخاطَب است . « 2 »  به نظر ما ، همان‌طور كه « هذا » براى اشاره - كه معنايى حرفى و واقعيت متقوّم به طرفين است - وضع شده است ، ضمير مخاطب نيز براى مخاطبت - كه معنايى حرفى و واقعيتى متقوّم به طرفين است - وضع شده است . مخاطبت ، داراى واقعيت است و كسى نمىتواند واقعيت آن را انكار كند . مخاطبت ، معنايى حرفى است كه متقوّم به مخاطب و مخاطَب است و اين واقعيت و اين معناى حرفى در تمام ضماير خطاب وجود دارد ، ولى مثلًا أنت و إيّاك براى مخاطبت با مفرد مذكر وضع شده‌اند همان‌طور كه هذا براى اشاره به مفرد مذكّر وضع شده بود و أنتما و إيّاكما براى مخاطبت با تثنيهء مذكّر وضع شده‌اند و . . . . در نتيجه ، ضماير خطاب با ضماير غايب در معناى حرفى مشترك مىشوند ولى معناى آنها فرق دارد ، ضمير غايب داراى معناى حرفىِ اشاره و ضمير مخاطب داراى معناى حرفىِ مخاطبت است ولى هر دو ، واقعيتِ متقوّم به طرفين مىباشند . به نظر ما ، اين معنا در مورد ضمير مخاطبْ متعيّن است . ولى بر مبناى كسانى كه وضع عام و موضوع له خاص را قبول دارند احتمال ديگرى نيز وجود دارد و آن اين است كه گفته شود : واضع وقتى مىخواسته ضمير « أنت » و « إيّاك » را وضع كند ، كلّىِ مخاطَب - نه مخاطَبَت - را در نظر گرفته ولى لفظ را براى آن معناى كلّى وضع نكرده است ، زيرا لفظى كه براى معناى « كلّى مخاطَب » وضع شده ، خود كلمهء « مخاطَب » است ، بلكه در وضع ضمير أنت و . . . ، پس از درنظر گرفتن معناى « كلّى مخاطَب » ، لفظ را براى مصاديق آن وضع كرده است ، به‌همين‌جهت وقتى شما كلمهء « أنت » را از پشت\r\n\r\n","description":"","footnote":" ( 1 ) - اگرچه ما در اصل مطلب با مرحوم آخوند مخالف بوديم .  ( 2 ) - كفاية الاصول ، ج 1 ، ص 16 ","page_name":" 401 ","page_number":401},
  {"content":"\r\n\r\nديوار مىشنويد ، « مخاطَبِ خاصّ » در نظر شما مىآيد ، ولى اگر كلمهء « المخاطب » را از پشت ديوار بشنويد ، معناى كلّى به ذهن شما مىآيد ، زيرا موضوع له لفظ « المخاطب »\r\nعبارت از « كلّى المخاطب » است . و همين امر سبب مىشود كه بين كلمهء « المخاطب » - كه اسم ظاهر است - و كلمهء « أنت » - كه ضمير است فرق گذاشته شود و گفته شود : در هر دوى اين‌ها « كلّى المخاطب » در نظر گرفته شده است . ولى در اسم ظاهر ، لفظْ براى همان معناى كلّى و در ضمير ، لفظْ براى مصاديق آن معناى كلّى وضع شده است . ذكر اين نكته لازم است كه كسانى كه وضع عام موضوع له خاص را قبول دارند ، مثال آن را منحصر در حروف نمىدانند بلكه ضماير خطاب را نيز به‌عنوان مثالى براى وضع عام و موضوع له خاص مىدانند . حال اگر كسى بر اساس مبناى خودش در مورد وضع عام و موضوع له خاص ، يك چنين احتمالى را در مورد ضمير مخاطب مطرح كند ، ما دليلى بر بطلان آن نداريم ، همان‌طور كه دليلى بر بطلان احتمال اوّل نداريم . تذكّر : بنا بر احتمال اوّل ، ضمير مخاطب داراى معناى حرفى و بنا بر احتمال دوّم داراى معناى اسمى مىباشد .\r\n\r\nضمير متكلّم\r\nهمين دو احتمالى كه در مورد ضمير مخاطب مطرح شد ، در ضمير متكلّم نيز به كيفيت زير جريان دارد : احتمال اوّل : ضماير متكلّم - مثل « أنا » و « نحن » - براى معناى « اشاره » - كه معنايى حرفى است - وضع شده‌اند . ولى تفاوتى كه بين ضمير متكلّم با ضمير غايب و اسم اشاره وجود دارد اين است كه در ضمير متكلّم ، « اشاره به نفس » و در ضمير غايب « اشاره به غايب » و در اسم اشاره « اشاره به حاضر » مطرح است . در اينجا يك مؤيّد وجود دارد كه باعث مىشود ما همين احتمال را بپذيريم و آن همان چيزى است كه در مورد اسم اشاره و ضمير غايب گفتيم . و آن اين است كه در\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nاكثر موارد كه ضمير متكلّم به كار برده مىشود همراه با اشارهء عملى به نفس است ، مثلًا متكلّم مىگويد : « من اين كار را كردم » . و به خودش اشاره مىكند و خيلى بعيد است كه\r\nكسى بگويد : معناى « أنا » اشاره نيست و ما با اشارهء عملى آن را تأييد مىكنيم ، زيرا اشارهء عملى نمىآيد غير اشاره را تأييد كند . پس توأم بودن « أنا » با اشارهء عملى مؤيّد اين است كه معناى « أنا » همان معناى اشاره است ولى « اشارهء به نفس » ، روى اين احتمال ، « أنا » داراى معناى حرفى است زيرا اشاره ، معناى حرفى است . احتمال دوّم : ضمير متكلّم - مثل « أنا » و « نحن » - براى مصاديق مفهوم كلّى « المتكلّم » وضع شده‌اند . به عبارت ديگر : واضع وقتى خواسته است لفظ « أنا » را وضع كند ، مفهوم كلّى « المتكلّم » را درنظر گرفته ولى « أنا » را براى مصاديقِ آن مفهوم كلّى وضع كرده است نه براى خود آن مفهوم كلّى ، زيرا آنچه براى خود آن مفهوم كلّى وضع شده ، لفظ « المتكلّم » است . بنابراين ، وضع در مورد « أنا » به صورت « وضع عام و موضوع له خاص » و در مورد لفظ « المتكلّم » به‌صورت « وضع عام و موضع له عام » مىباشد .\r\nشاهد اين مطلب اين است كه اگر كسى لفظ « المتكلّم » را بشنود معناى « كلّى المتكلّم » به ذهنش مىآيد ولى اگر كلمهء « أنا » را بشنود ، « متكلّم خاص » به ذهنش مىآيد . اين احتمال ، بنا بر مبناى كسانى كه وضع عام موضوع له خاص را قبول دارند احتمال صحيحى خواهد بود . نتيجهء بحث در ضماير از بحث‌هاى گذشته معلوم گرديد كه در تمام ضماير ، معناى حرفى امكان داشت ، در ضمير غايب ، اشاره به غايب و در ضمير مخاطب ، مخاطبت و در ضمير متكلّم ، اشاره به نفس ، و اشاره و مخاطَبت ، معناى حرفى مىباشند ولى چون دليلى بر يكسان بودن ضماير اقامه نشده است ، در ضمير متكلّم و مخاطبْ احتمال ديگرى نيز جريان داشت كه بر اساس آن ، معناى ضمير متكلّم و ضمير مخاطب ، معناى اسمى خواهد بود ولى به عنوان وضع عام و موضوع له خاص .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nتذييل بحث معانى حرفيه\r\nدر پايان بحث معانى حرفيه ، تذكر اين نكته را لازم مىدانيم كه اگرچه ما - به تبعيت از مرحوم محقّق اصفهانى - با زحمت توانستيم واقعيتى براى معانى حرفيه درست كنيم ؛ اين واقعيت ، هرچند به خاطر غير مستقل بودن و جنبهء اضافى و ربطى داشتن و وابسته به طرفين بودن داراى ضعف بود ولى يك چيز اين ضعف را جبران مىكرد و آن اين بود كه متكلّم ، وقتى در مقام افهام و بيان مقاصد ديگر قرار مىگيرد ، نوعاً غرض او فهماندن همين معانىِ حرفيه است ، يعنى معانى حرفيه - در مقام افاده - داراى استقلالند و متكلّم اصلًا مىآيد كه اين‌ها را بيان كند . و خلاصه اينكه معانى حرفيه ، در مقام واقعيتْ محتاج به طرفين بوده و در مقام تفهيم و تفهّم ، در رأس همه قرار مىگيرد . در قضاياى حمليّهء خبريه ، اگرچه ما گفتيم : « نسبت وجود ندارد » ، ولى به‌جاى نسبت ، مسألهء « هوهويت » را مطرح كرديم و « هوهويت » يك معناى حرفى و غير مستقل است ، زيرا « هوهويت » ، به موضوع و محمول نياز دارد ، و هدف از تشكيل قضيّه حمليّهء خبريه ، بيان « هوهويت » و « اتحاد » بين همين موضوع و محمول است .\r\n« هوهويت » ، هم داراى واقعيت است و هم معناى حرفى است و نمىتوان براى آن واقعيتى مستقل و غير محتاج به طرفين درست كرد . در جمله‌هاى خبريه و قضاياى حمليّه - كه در بيشتر موارد مقاصد متكلّم با همين‌گونه جمله‌ها افهام مىشود - نقطهء اصلى در قضيّه ، عبارت از تفهيم معناى حرفى ( هوهويت ) است . و هريك از موضوع و محمول اگر جداى از جمله و جداى از يكديگر درنظر گرفته شوند ، تفهيم در مورد آنها مطرح نيست . آنچه مخاطب نمىداند و شما مىخواهيد او را مطّلع كنيد ، افادهء هوهويت بين موضوع و محمول است . همين هوهويتى كه واقعيتش محتاج به موضوع و محمول است ولى در كلام - به عنوان غرض افاده - در رأس قضيّه قرار مىگيرد . در قضيّه « زيد في الدار » نيز - اگر « كائن » در تقدير بگيريم - همان « هوهويت » مطرح است و اگر كسى اين را نپذيرفت و گفت : « زيد في الدار » به معناى « زيد كائن\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nفي الدار » نيست ، مىگوييم : در اين جمله چه چيزى را مىخواهيد در اختيار مخاطب قرار\r\nدهيد ؟ « زيد » و « دار » كه سر جاى خود مىباشند . آنچه با اين جمله به مخاطب مىخواهيد بگوييد ، اين است كه « دار ، به عنوان « ظرف براى زيد » است » . و اين معنا ، يك معناى حرفى است . در جملهء فعليه - مثل ضَرَبَ زيدٌ - نيز همين مسئله مطرح است زيرا آنچه مىخواهيم با اين جمله تفهيم كنيم عبارت از « صدور ضرب از زيد » و « ارتباط بين زيد و ضرب » است و اين معنا ، يك معناى حرفى است . خلاصه اينكه معانى حرفيه اگرچه در مقام واقعيت داراى استقلال نيستند ولى در مقام افهام و تفهيم داراى استقلالند . و لازمهء اين استقلال ، ترتّب آثارى - مثل اطلاق داشتن و مقيّد شدن - است كه در جاى خود مطرح خواهد شد .\r\n\r\n","description":"","footnote":"","page_name":" 405 ","page_number":405},
  {"content":"\r\n . \r\n","description":"","footnote":"","page_name":" 406 ","page_number":406},
  {"content":"\r\n\r\n\r\nامر سوّم : استعمال مجازى\r\n\r\n","description":"","footnote":"","page_name":" 407 ","page_number":407},
  {"content":"\r\n . \r\n","description":"","footnote":"","page_name":" 408 ","page_number":408},
  {"content":"\r\n\r\n\r\nمسألهء اوّل آيا صحت استعمال مجازى به طبع است يا به وضع ؟\r\nمرحوم آخوند ، گويا اين بحث را به عنوان مقدّمه براى بحث بعد مطرح كرده است .\r\nبحث در ارتباط با اين است كه : آيا صحّت استعمال لفظ در معناى مجازى ، مستند به ترخيص و اجازهء واضع است يا مستند به ذوق عرفى است و ارتباطى به واضع ندارد ؟ احتمال اوّل : ممكن است گفته شود : صحّت استعمال لفظ در معناى مجازى ، در رابطه با واضع است . ولى نحوهء ارتباط با واضع به دو صورت است : 1 - ترخيص : به اين صورت كه واضع بگويد : هر لفظى را كه من براى معنايى وضع كردم ، شما مىتوانيد در معانى مجازى به كار ببريد ، البته در صورتى كه يكى از علائق مجازيهء بيست و چهارگانه - كه در علم بيان مطرح است - وجود داشته باشد .\r\nمثل اينكه لفظ « اسد » را كه براى « حيوان مفترس » وضع شده ، به جهت وجود علاقهء مشابهت ، در « رجل شجاع » استعمال كنيم .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n2 - وضع : به اين صورت كه واضع بگويد : هر لفظى را كه من براى معناى حقيقى وضع كردم ، براى معانى مجازى - كه داراى يكى از علايق مجاز باشند - نيز ، به يك وضع نوعى - كه نه ماده در آن دخالت دارد و نه هيئت معيّن - وضع نمودم ولى با حفظ اينكه اين معنا غير حقيقى است . احتمال دوّم : ممكن است گفته شود : صحّت استعمال لفظ در معناى مجازى ، مستند به واضع نيست بلكه در رابطه با ذوق عرف و عقلاء و تودهء مردم است . وقتى به عقلاء مراجعه مىكنيم مىبينيم اگر كسى در شجاعت ، شبيه اسد باشد مىتوان به او « اسد » را اطلاق كرد ولى اگر در راه رفتن يا خصوصيت ديگرى شبيه اسد باشد ، عرف به او اطلاق اسد نمىكند . و ذوق عرفى چنين اطلاقى را نمىپسندد . به‌همين‌جهت در بحث اطّراد - كه يكى از علائم حقيقت است - اشكالى مطرح مىشود كه آيا شما كه اطّراد را علامت حقيقت مىدانيد ، نوع علاقه را درنظر مىگيريد يا صنف علاقه را ؟ آيا كلّى علاقهء مشابهت مطرح است يا مشابهت در شجاعت مطرح است ؟ بديهى است كه نمىتوان گفت : كلّىِ علاقه مشابهت مطرح است ، زيرا اين‌گونه نيست كه هركس با ديگرى مشابهتى داشته باشد بتوانيم عنوان او را - هرچند به‌صورت مجازى - بر ديگرى اطلاق كنيم . اسد داراى خصوصيات متعددى است ولى آنچه مصحّح استعمال اسد در غير اسد است ، مشابهت در شجاعت است نه كلّىِ مشابهت .\r\n\r\nنظريهء مرحوم آخوند\r\nمرحوم آخوند معتقد است : صحّت استعمال مجازى ، مستند به طبع و ذوق است .\r\nولى در مقام تعليل علتى را ذكر مىكند كه اين علت ، خيلى روشن نيست . ايشان مىفرمايد : صحّت استعمال ، معنايى غير از حُسن استعمال ندارد و حُسن ، داير مدار پسنديدن عرف است . اگر استعمالى را عرف پسنديد ، آن استعمال حَسَن است و وقتى حَسَن شد صحيح خواهد بود . و اگر عرف نپسنديد ، حَسَن نبوده و در نتيجه ، صحيح نخواهد بود . ملاحظه مىشود كه طبع ، استعمال اسد در مورد مشابهت در\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nشجاعت را مىپسندد ولى استعمال آن در مورد مشابهت در جهات ديگر را نمىپسندد . « 1 »  بررسى نظريهء مرحوم آخوند اصل كلام مرحوم آخوند ، يك مؤيّد دارد ولى استدلال ايشان روشن نيست . مؤيّد كلام ايشان اين است كه در اعلام شخصيّه كه واضعِ آن پدر و امثال اوست ، مثلًا وقتى پدر حاتم اين اسم را براى فرزند خودش انتخاب كرد نمىدانسته فرزندش چه عاقبتى دارد و نمىدانسته كه او در جود و سخاوت به عنوان ضرب‌المثل خواهد شد . بلكه فقط به عنوان يك مولود ، اسم او را حاتم گذاشته است . ولى الآن اين اسم به هركسى كه داراى جود و سخاوت باشد اطلاق مىشود . آيا اين استعمال به اجازهء كيست ؟ آيا پدر حاتم - كه واضع بوده - اجازه داده است ؟ خير ، اين‌گونه نيست بلكه صحّت استعمال ، مستند به ذوق عرفى است و چون ذوق عرفى چنين استعمالى را مىپسندد ، پس صحيح است . ولى دليل مرحوم آخوند ، قدرى مجمل است . مرحوم آخوند مىفرمايد : « صحّت استعمال ، معنايش حُسن استعمال است » . آيا مراد ايشان از صحّت استعمال ، صحّت استعمال مجازى است يا مراد ، كلّى صحّت استعمال است ؟ روشن است كه در صحّت استعمال ، فرقى بين حقيقت و مجاز نيست يعنى « صحّت استعمال در معناى حقيقى » با « صحّت استعمال در معناى مجازى » دو معنا ندارند . در نتيجه بايد كلام مرحوم آخوند ، كلّيت داشته باشد . در اين صورت از مرحوم آخوند سؤال مىكنيم آيا اين « حُسن » كه شما به كار مىبريد در مقابل « قبح » است يا در مقابل « عدم حُسن » ؟ اگر مرحوم آخوند بفرمايد : حُسن در مقابل قبح است و استعمالِ غير صحيح ،\r\n\r\n","description":"","footnote":" ( 1 ) - كفاية الاصول ، ج 1 ، ص 19 ","page_name":" 411 ","page_number":411},
  {"content":"\r\n\r\nقبيح است . جواب مىدهيم : ما قبحى در استعمال غلط نمىبينيم و غلط بودن ، به معناى قبيح بودن نيست . و اگر بفرمايد : حُسن در مقابل عدم حسن است . مىگوييم : اين حُسن را براى ما معنا كنيد . اگر در استعمالات مجازى ، يك حُسنى وجود دارد ، در استعمالات حقيقى كدام حُسن وجود دارد ؟ بنابراين ، استدلال مرحوم آخوند ، استدلال درستى نيست و خواه مرادشان از صحّت استعمال ، خصوص صحّت استعمال مجازى و خواه كلّ صحّت استعمال باشد داراى اشكال است . آنچه در اينجا عنوان كرديم مبتنى بر اين است كه ابتدا « ماهيت معناى مجازى » را مورد بحث قرار دهيم شايد اگر اين اساس درست شود و ماهيت استعمال مجازى ، معلوم گردد نوبت به اين بحث‌ها نرسد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nمسألهء دوّم ماهيت استعمال مجازى چيست ؟\r\nآيا استعمال مجازى ، استعمال لفظ در غير ماوضع‌له است ؟ يا استعمال در ما وضع له است ؟ در اين رابطه نظرياتى مطرح است :\r\n\r\n1 - نظريهء مشهور\r\nمشهور معتقدند : استعمال لفظ بر دو قسم است : استعمال در ما وضع له و استعمال در غير ماوضع‌له . و استعمال مجازى ، استعمال لفظ در غير ماوضع‌له ، به واسطهء يكى از علائق مجازيه است ، خواه آن علاقه ، علاقهء مشابهت باشد يا غير علاقهء مشابهت - از ساير علائق مجازيه - باشد . از استعمال در غير ماوضع‌له ، در كلام مرحوم آخوند به « استعمال در معناى مناسب با موضوع له » تعبير شده بود . « 1 »  معناى اين تعبير اين است\r\n\r\n","description":"","footnote":" ( 1 ) - كفاية الاصول ، ج 1 ، ص 19 ","page_name":" 413 ","page_number":413},
  {"content":"\r\n\r\nكه معناى مجازى ، غير ماوضع‌له است ولى به واسطهء يكى از آن علائق ، مناسبت و ارتباط با ما وضع له پيدا كرده است . نكته : مجازى كه علاقهء آن مشابهت باشد ، « استعاره » و مجازى كه علاقهء آن غير از مشابهت - از ساير علائق مجازيه - باشد « مجاز مرسل » ناميده مىشود .\r\n\r\n2 - نظريهء سكّاكى\r\nسكّاكى ، استعاره را از ساير مجازات جدا كرده و معتقد است : استعاره مجاز نيست بلكه استعاره ، حقيقت لُغويه است يعنى در مورد استعاره ، لفظ در همان معناى لغوى خودش استعمال شده است ولى در اين ميان ، تصرّفى عقلى و ذهنى صورت گرفته است . آن تصرّف عقلى اين است كه شما وقتى لفظ « اسد » را در « رجل شجاع » استعمال مىكنيد ، در ذهن خود ادّعا مىكنيد كه « رجل شجاع » يكى از مصاديق كلّى « حيوان مفترس » است و به عبارت ديگر : « رجل شجاع » از افراد و مصاديق ادّعائى « حيوان مفترس » است . حال وقتى لفظ « اسد » را در « رجل شجاع » استعمال مىكنيد ، در واقع « اسد » را در همان « حيوان مفترس » استعمال كرده‌ايد . ولى شما در اينجا افراد « حيوان مفترس » را زياد كرده‌ايد . يعنى « حيوان مفترس » دو فرد دارد : فرد حقيقى و فرد ادّعائى . ولى هر دو تحت ماهيت حيوان مفترس مىباشند . ذكر اين نكته لازم است كه سكّاكى در مورد ساير مجازات - غير از استعاره - كلام مشهور را پذيرفته است . ايشان براى اثبات مدّعاى خود در مورد استعاره ادلّه‌اى اقامه كرده است ، از جمله ادلّهء ايشان اين است كه : ما نمىتوانيم در مورد استعاره ، حرف مشهور را بپذيريم ، زيرا واقعيت حرف مشهور اين است كه شما لفظ « اسد » را كه براى « حيوان مفترس » وضع شده ، مىآييد و علاقه‌اش را از « حيوان مفترس » قطع كرده و اين لفظ را در « رجل شجاع » به كار\r\nمىبريد . آيا استعمال لفظ « اسد » در « رجل شجاع » چه حُسن و چه صناعت بيانى دارد ؟\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nسپس مىگويد : در برخورد با استعمالات استعاره‌اى ، گاهى با مسائلى مواجه مىشويم كه اين مسائل با تبادل و جابه‌جا شدن لفظ سازگار نيست بلكه حتماً بايد معنا مطرح باشد . مثلًا شاعر در توصيف معشوقه خود مىگويد :\r\n قامت تُظَلِّلُني مِنَ الشَّمْسِ * نَفْسٌ أعَزُّ عَلَىَّ مِنْ نفْسِي\r\nقامَتْ تُظَلِّلُني وَ مِنْ عجبٍ * شمسٌ تُظَلِّلُني مِنَ الشَّمْسِ \r\nمىگويد : معشوقهء من ، مقابل من و خورشيد ايستاد و خودش را سايبان قرار داد و شگفت‌آور است كه چگونه خورشيدى بر من سايه مىاندازد تا مانع از حرارت خورشيد گردد . سكّاكى مىگويد : اگر لفظ شمس با قطع‌نظر از معنا بر اين معشوقه اطلاق شده ، اين چه تعجّبى دارد كه بگويد : « . . . و مِنْ عجبٍ ، شمسٌ تُظَلِّلُني مِنَ الشَّمسِ » . وقتى شمس اوّل در معناى « جاريه » به كار برده شده ، چه تعجّبى دارد كه بگويد : جاريه‌اى بر سر من سايه افكنده تا مانع از حرارت خورشيد گردد ؟ آنچه تعجّب‌آور است اين است كه از خورشيد ، سايبان درست كرده است . معلوم مىشود كه معناى شمس بر « جاريه » انطباق پيدا كرده است و اگر مجرّد استعمال لفظ شمس در معناى جاريه - به‌صورت استعاره - بود جاى تعجّب نداشت . سكّاكى مىگويد : اين تعجّب ، با آنچه مشهور در مورد مجاز و استعاره مىگويند سازگار نيست و ما مجبوريم استعاره را به‌صورت ديگر معنا كنيم و بگوييم : « شمس » در معناى خودش استعمال شده ولى شاعر در ذهن خود ادّعا كرده كه شمس داراى دو مصداق است : يكى همان شمس معروف و ديگرى اين جاريه كه معشوقهء اوست . حاصل اينكه استعاره - به نظر سكّاكى - مجاز نيست بلكه حقيقت لغويّه است .\r\nسكّاكى در اين رابطه ادلّهء ديگرى هم ذكر كرده است . « 1 » \r\n\r\n","description":"","footnote":" ( 1 ) - مفتاح العلوم : 156 - 158 ","page_name":" 415 ","page_number":415},
  {"content":"\r\n\r\nبررسى نظريهء سكّاكى\r\nكلام سكّاكى داراى دو اشكال است كه ما ناچاريم براى دفع اشكال ، كلام ايشان را توجيه كنيم اگرچه توجيه اوّل ، خلاف ظاهر است . اشكال اوّل : شما وقتى لفظ « اسد » را در « زيدِ شجاع » استعمال مىكنيد و يا حتّى « زيد » را ذكر نمىكنيد و مىگوييد « أسَدٌ عَلَىَّ و في الحروبِ نعامةٌ » ، كلمهء « اسد » اسم جنس است و براى معنايى كلّى وضع شده است كه بر تمام مصاديق اسد قابل انطباق است . در اين صورت ، اگر لفظ « اسد » را حتّى در مورد « اسد خاص » استعمال كنيم اين استعمال ، استعمال در غير ماوضع‌له خواهد بود زيرا اسد براى اسد خاص وضع نشده است . همان‌طور كه اگر « انسان » را در مورد « زيد » استعمال كنيم به‌گونه‌اى كه لفظ « انسان » بر معناى خاص دلالت كند ، چنين استعمالى ، استعمال در غير ماوضع‌له خواهد بود ، زيرا « انسان » براى معناى كلّى وضع شده است . به‌همين‌جهت گفتيم : حمل در قضيّه « زيدٌ إنسانٌ » با قضيّه « الإنسان حيوان ناطق » فرق مىكند ، چون « انسان » و « حيوان ناطق » داراى ماهيت واحدى هستند اگرچه از نظر مفهوم ، مغايرت داشته باشند ولى در « زيدٌ إنسانٌ » حملش حمل شايع صناعى است و در حمل شايع صناعى اتّحاد در ماهيت مطرح نيست بلكه اتّحاد در وجود مطرح است و « زيدٌ إنسانٌ » يعنى « زيدٌ مصداقٌ من مفهوم الإنسان » . بنابراين ، استعمال لفظ « انسان » ، در خصوص « زيد » ، استعمال در غير ماوضع‌له است ، زيرا « انسان » براى « زيد » وضع نشده است . وقتى كلّى با مصداق حقيقى خودش يك چنين حسابى داشته باشد ، استعمال « اسد » - كه بر معناى كلّى وضع شده است - در خصوص يك « رجل شجاع » - كه فرد ادّعايى است نه حقيقى - به طريق اولى داراى اشكال خواهد بود ، زيرا معناى « اسد » يك معناى كلّى است و خصوصيت و فرديّت در آن مطرح نيست . در حالى كه ظاهر كلام سكّاكى اين است كه « اسد » در « خصوص رجل شجاع »\r\nاستعمال مىشود و اگر ما ظاهر كلام سكّاكى را درنظر بگيريم ، بايد چنين استعمالى را استعمال در غير ماوضع‌له بدانيم و نمىتوانيم آن را حقيقت لغويه بناميم .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nتوجيه كلام سكّاكى : براى دفع اشكال فوق ، ناچاريم كلام سكّاكى را توجيه كرده و بگوييم : ما « اسد » را در معنا و مفهوم كلّى خودش استعمال مىكنيم و به هيچ عنوان از دايرهء وضع بيرون نمىآييم ولى در كنار اين استعمال ، ادّعا مىكنيم كه « زيد » هم از افراد اين ماهيت كلّى است . و به عبارت ديگر : لفظ « اسد » در معناى كلّى خود استعمال شده نه در زيد ، ولى اين عنوان كلّى - به كمك ادّعاء - بر يك فرد تطبيق داده شده است . البته اين توجيه ، خلاف ظاهر كلام سكّاكى است ولى براى دفع اشكال از كلام ايشان ناگزير از چنين توجيهى هستيم . اشكال دوّم : هرچند ما در مورد اسماء اجناس - مثل لفظ اسد - اشكال را حل كرديم ولى در رابطه با اعلام شخصيّه اشكال باقى است ، زيرا اعلام شخصيّه براى معناى كلّى وضع نشده‌اند تا بتوان براى آنها مصداق ادّعايى درست كرد ، مثلًا لفظ « حاتم » را كه از ابتدا براى شخص خاصى وضع شده است چگونه در ديگران به‌صورت استعاره به كار مىبريد ؟ توجيه كلام سكّاكى : براى دفع اشكال فوق ، ناچاريم توجيه ديگرى در كلام سكّاكى مرتكب شويم و بگوييم : در مورد اعلام شخصيّه به‌جاى « فرديت ادعائيّه » بايد « عينيّت ادّعائيّه » بگذاريم .\r\n« عينيّت ادّعائيّه » به اين معناست كه وقتى « زيد » در جود و سخاوت به حدّ بالايى رسيده است به او كلمهء « حاتم » را اطلاق كنيم به اين كيفيت كه « حاتم » را در معناى خودش استعمال كرده ولى ادّعا مىكنيم « زيد ، همان حاتم است » . و كسى خيال نكند « حاتم » در يك معناى كلّى استعمال شده است چون اگر در معناى كلّى استعمال شده بود بايد ملتزم شويم كه استعمال آن از ابتداى امر ، استعمال در غير ماوضع‌له بوده است زيرا ما مشاهده مىكنيم « حاتم » در شخص استعمال مىشود ، پس از اوّل براى شخص استعمال شده است نه بر معناى كلّى . در نتيجه راهى جز ادّعاى عينيّت نداريم . مثل\r\nاطلاق « بو على » بر كسى كه در فلسفه مهارت دارد . در اينجا نيز ادّعاى عينيّت مطرح است نه اينكه گفته شود : بو على در يك معناى كلّى استعمال شده است .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nمؤيّد اين توجيه ، همان شعرى است كه در استدلال سكّاكى ذكر شده بود ، زيرا شمس داراى يك فرد خارجى است و مصاديق متعدّد ندارد . پس اطلاق شمس بر محبوبهء خود از باب ادّعاى عينيّت است .\r\n\r\n3 - نظريّهء صاحب كتاب « وقاية الأذهان »\r\nمرحوم شيخ محمد رضا اصفهانى مسجدشاهى ، در باب مجاز نظريهء ديگرى دارد كه بىشباهت به نظريهء سكّاكى نيست ولى ايشان مسئله را نه تنها در مورد استعاره بلكه در مورد ساير مجازات نيز مطرح كرده است . قبل از بيان كلام ايشان لازم است مقدّمه‌اى ذكر شود : در باب عام و خاص بحثى مطرح است كه آيا تخصيص عام مستلزم مجازيت در عام است يا نه ؟ مثلًا اگر مولا گفت : « أكرم كلَّ عالمٍ » و بعد به دليل منفصل گفت : « لا تُكرم زيداً العالم » و به وسيلهء اين دليل ، دليل اوّل را تخصيص زد ، آيا اين تخصيص سبب مىشود كه در « أكرم كلَّ عالمٍ » مجازيت تحقّق پيدا كند ؟ اكثر اصوليين قديم عقيده داشتند : « تخصيص عام ، مستلزم مجازيت است » ، يعنى « لا تكرم زيداً العالم » قرينه مىشود كه از « أكرم كلَّ عالمٍ » همهء علماء اراده نشده و « أكرم كلَّ عالمٍ » در غير معناى حقيقى خود - به عبارت ديگر : در « علماى غير زيد » - استعمال شده است . ولى محققين متأخرين و از جمله صاحب كفايه معتقدند : تخصيص عام ، مستلزم مجازيت در عام نيست ، « 1 »  زيرا اراده بر دو قسم است : ارادهء استعماليه و ارادهء جدّيه . ارادهء استعماليه به اين معناست كه متكلّم - از نظر افاده و از نظر مقام دلالت - از\r\nاين لفظ ، چه چيزى را اراده كرده يعنى با اين لفظ خواسته است چه چيزى را در اختيار سامع قرار داده و به او تفهيم كند ؟\r\n\r\n","description":"","footnote":" ( 1 ) - كفاية الاصول ، ج 1 ، ص 335 - 339 ","page_name":" 418 ","page_number":418},
  {"content":"\r\n\r\nارادهء جدّيه به اين معناست كه در باطن ، هدف متكلّم چيست و اراده‌اش به چه چيزى تعلّق گرفته است ؟ در مقام قانون‌گذارى ، بين عقلاء رسم است كه ابتدا قانونى را به نحو عموم وضع مىكنند . در آن حال اگر از آنان سؤال شود آيا هدف شما از جعل اين قانون به نحو كلّى اين است كه قانون به نحو كلّى اجرا شود ؟ مىگويند : خير ، رسم قانون‌گذارى اين است كه ابتدا قانونى را به‌صورت كلّى مطرح كرده و سپس با تبصره‌هاى مختلف ، مواردى را از آن خارج مىكنند و حتّى چه‌بسا از اوّل امر ، همه يا بعضى از اين موارد مورد نظر قانون‌گذار بوده ولى اين امر سبب نشده است كه از وضع قانون به نحو كلّى خوددارى كنند . آيا اين مسئله چگونه حلّ مىشود ؟ براى حلّ مسئله بايد بگوييم در اينجا دو اراده وجود دارد : يكى ارادهء استعماليه در رابطه با جعل قانون كلّى است به‌طورى كه وقتى قانون را وضع مىكنند ، الفاظ قانون را در همان مفاد كلّى خودش استعمال مىكنند . بعد كه مسألهء تبصره پيش آمد ، اين بدان معنا نيست كه الفاظ عمومِ آن قانون در غير معناى عام - به‌صورت مجاز - استعمال شده است . بلكه اين تبصره‌ها حكايت از اين مىكند كه مراد جدّى ، تابع مراد استعمالى نبوده است . مراد استعمالى ، كلّيت قانون بوده ولى مراد جدّى ، عبارت از قانون به استثناى موارد تخصيص و تبصره است . اينكه مولا از اوّل مىگويد : « أكرم كلَّ عالمٍ » چه‌بسا همان موقع در ذهنش بوده كه « زيدِ عالم » نبايد اكرام شود و ارادهء جدّى او به اكرام « زيدِ عالم » تعلّق نگرفته است ولى معناى اين حرف اين نيست كه « أكرم كلَّ عالم » از اوّل در علماى غير زيد استعمال شده باشد ، بلكه قانون ، عموميت دارد . اين را در اصطلاح اصولى اين‌گونه تعبير مىكنيم : در « أكرم كلّ عالمٍ » ، ارادهء استعماليه مولا - كه در رابطه با استعمال لفظ در معناست - به عموم تعلّق گرفته است ، « أكرم كلَّ عالمٍ » در جميع علماء استعمال شده و زيد هم مصداقى از اين قانون\r\nاست ، هرچند در ذهن مولا « إكرام زيد » واجب نيست ولى از نظر قانون ، مصداق قانون عام محسوب مىشود . حال وقتى مولا مىگويد : « لا تكرمْ زيداً العالم » ، زيد را از چه چيز\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nخارج مىكند ؟ آيا مىگويد زيد در « أكرم كلَّ عالمٍ » داخل نبوده و ارادهء استعمالى به آن تعلّق نگرفته است ؟ خير ، اين‌طور نيست ، زيد الآن هم داخل در « أكرم كلَّ عالمٍ » است ، ولى ارادهء جدّى مولا به اين تعلّق گرفته كه علماى غير زيد ، واجب الإكرام هستند و اكرام زيد ، واجب نيست . حال كه چنين است ، چرا بگوييم : تخصيص ، مستلزم مجازيت است ؟\r\nما كه لفظ « أكرم كلَّ عالمٍ » را در غير ماوضع‌له خودش استعمال نكرده‌ايم . قانون - از نظر ارادهء استعمالى - از اوّل ، عموميت داشته و الآن هم عموميت دارد . از اينجا به يك ضابطهء كلّى پى مىبريم و آن اين است كه اراده بر دو قسم است :\r\nاراده استعماليه و ارادهء جدّيه ، و ممكن است بين اين دو اراده مخالفت تحقق داشته باشد . ارادهء استعماليه ، به « اكرام همهء علما » و ارادهء جدّيه به « اكرام علماى غير زيد » تعلّق دارد . پس از بيان مقدّمهء فوق ، به سراغ اصل كلام صاحب كتاب « وقاية الأذهان » مىرويم : ايشان مىفرمايد : ما همين بحث را - كه در عام و خاص مطرح شد - در مورد مجاز مطرح مىكنيم و مىگوييم : لفظى كه به صورت مجاز استعمال مىشود - چه مجاز استعاره‌اى و چه غير آن - بر حسب ارادهء استعماليه ، در همان معناى خودش استعمال مىشود ولى بر حسب ارادهء جدّيه ، در معناى مجازى استعمال مىشود . « اسد » بر حسب ارادهء استعماليه در « حيوان مفترس » و بر حسب ارادهء جدّيه در « رجل شجاع » استعمال شده است ولى آيا ارتباط « اسد » و « رجل شجاع » چگونه است ؟ صاحب كتاب « وقاية الأذهان » در اين زمينه كلامى شبيه كلام سكّاكى دارد و مىفرمايد : در اينجا با ادّعا مىگوييم : « رجل شجاع » ، مصداق و فرد براى معناى مراد به ارادهء\r\nاستعماليه - يعنى « حيوان مفترس » است . و اين مطلب نه تنها در « اسد » و « رجل شجاع » - كه علاقهء آن مشابهت است - جارى مىشود بلكه در ساير علايق مجازيه هم\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nجريان دارد ، مثلًا كلمهء « عين » - به معناى چشم - را مجازاً در مورد كسانى كه مسئوليت ديده‌بانى دارند استعمال مىكنيم . علاقهء اين استعمال مجازى ، علاقهء جزء و كلّ است يعنى « عين » - كه جزء است - استعمال كرده‌ايم و « مجموع انسان مراقب در تمام لحظات » - كه كلّ است - را اراده كرده‌ايم . در اينجا لفظ « عين » را در معناى خودش - يعنى چشم - به ارادهء استعماليه ، استعمال مىكنيم ولى ارادهء جدّيه به « مجموع شخص مراقب در تمام لحظات » تعلّق گرفته است به اعتبار اين كه چنين شخصى - به لحاظ مراقبت دائمى - گويا همهء اعضايش « عين » است ، به‌همين‌جهت به او « عين » مىگوييم ، يعنى ادّعا مىكنيم كه او « چشم » است . دليل صاحب « وقاية الأذهان » : ايشان مىفرمايد : فلسفهء جعل مجازات اين است كه استعمال مجازى داراى حُسن و لطافتى است كه در استعمالات حقيقى وجود ندارد .\r\nو ما اگر بخواهيم حرف مشهور را بپذيريم نمىتوانيم ملتزم به وجود چنين حسن و لطافتى در مجاز بشويم زيرا مبناى كلام مشهور اين بود كه در استعمال مجازى به معنا كارى نداريم بلكه اين لفظ است كه جابه‌جا و تبادل مىشود ، يعنى ارتباط لفظ را از معناى حقيقى جدا كرده و آن را در معناى مجازى استعمال مىكنيم . به تعبير ديگر :\r\nبه‌جاى لفظ « زيد » لفظ « اسد » را مىگذاريم . و معلوم است كه جابه‌جا شدن لفظ ، حسن و لطافتى ندارد . اگر ما كارى به معناى حقيقى « اسد » نداشته باشيم و لفظ « اسد » را در « زيد » استعمال كنيم اين استعمال ، چه لطافت و حُسنى دارد ؟ ايشان مىفرمايد : در آيهء شريفهء ( قُلْنَ حاشَ للَّه ما هذا إلّا ملكٌ كريمٌ ) « 1 »  كه از قول زنان مصرى - هنگامى كه يوسف عليه السلام را مشاهده كردند - نقل شده است ، اگر گفته شود :\r\nكلمهء « مَلَك » به‌طور مستقيم در يوسف عليه السلام استعمال شده به‌گونه‌اى كه اگر به‌جاى « ما\r\nهذا إلّا ملكٌ كريم » مىگفت : « ما هذا إلّا يوسفُ » معناى آن فرقى نمىكرد ، چه لطافتى مىتوانست داشته باشد ؟ لطف در صورتى است كه بخواهند بگويند : اين شخص ،\r\n\r\n","description":"","footnote":" ( 1 ) - يوسف : 31 ","page_name":" 421 ","page_number":421},
  {"content":"\r\n\r\nمصداق عنوان « مَلَك » است . يعنى لطف در صورتى است كه پاى معنا در ميان باشد . و اگر ما لفظ « مَلَك » را از معناى خودش جدا كنيم و در يوسف عليه السلام استعمال كنيم حُسنى ندارد اگرچه اين استعمال ، به علاقهء مشابهت باشد ، زيرا علاقهء مشابهت به عنوان مصحّح و مجوّز استعمال است و اين علاقه در خود استعمال وجود ندارد . شما مىگوييد : « علاقهء مشابهت ، مجوّز اين شده است كه ما لفظ « مَلَك » را از معناى حقيقىاش جدا كرده و مجازاً در يوسف عليه السلام استعمال كنيم و جملهء « ما هذا إلّا مَلكٌ كريمٌ » در واقع به معناى « ما هذا إلّا يوسفُ » است . اين حرف چه لطافتى دارد ؟ چگونه با « حاشَ للَّهِ » مناسبت دارد ؟ « حاشَ للَّهِ » با اين مناسبت دارد كه پاى « مَلَك » و « معناى حقيقى » در ميان باشد . در مورد ساير علائق مجازيه هم مسئله همين‌طور است ، مثلًا در آيهء شريفهء ( و اسأل القرية التي كنّا فيها و العير الّتي أقبلنا ) « 1 »  كه از قول فرزندان يعقوب عليه السلام نقل مىكند كه وقتى به دزدى متّهم شدند گفتند : « ما اهل دزدى نيستيم ، اگر باور نداريد سؤال كنيد » . ولى آيا اين سؤال از چه كسى است ؟ مشهور مىگويند : سؤال از أهل قريه است و در آيهء شريفه يا مجاز حذف صورت گرفته و يا قرينهء حالّ و محلّ وجود دارد زيرا أهل قريه به عنوان « حالّ » در قريه هستند . درحالىكه مقصود آيهء شريفه ، اين نيست . بلكه مقصود اين است كه مسألهء عدم سرقت ما به‌قدرى روشن است كه حتّى اگر از در و ديوار قريه هم سؤال كنيد گواهى به عدم سرقت ما خواهند داد . و اگر مقصود ، سؤال از اهل قريه بود مىفرمود « و اسأل أهل القرية » زيرا نه آن‌چنان بنايى بر اختصار بوده و نه ضرورتى وجود داشته و نه جمله طولانى مىشد كه اين‌ها سبب حذف « أهل » گردد . حسن و لطافت در صورتى است كه\r\nمراد ، سؤال از خود قريه باشد - با آن بيانى كه كرديم - نه آنچه مشهور مىگويند . صاحب كتاب « وقاية الأذهان » سپس به شعرى از فرزدق در مورد امام سجّاد عليه السلام\r\n\r\n","description":"","footnote":" ( 1 ) - يوسف : 82 ","page_name":" 422 ","page_number":422},
  {"content":"\r\n\r\nاستناد كرده مىگويد : فرزدق در حضور هشام بن عبد الملك به معرفى امام سجّاد عليه السلام پرداخته و آن حضرت را اين‌گونه معرفى مىكند :\r\n هذا الّذي تَعْرِفُ البطحاءُ وَطْأَتَهُ * و البيتُ يَعْرِفُهُ و الحِلُّ و الحَرَمُ \r\nفرزدق مىخواهد بگويد : اين بزرگوار ، شخص عادى نيست بلكه او كسى است كه زمين مكّه قدم‌هاى او را مىشناسد ، خانهء كعبه و حِلّ و حرم او را مىشناسند . و اگر بخواهيم بنا بر مبناى مشهور معنا كنيم لطافت خود را از دست مىدهد زيرا بنا بر مبناى مشهور مراد از « بطحاء » عبارت از « أهل بطحاء » و مراد از « البيت » عبارت از « صاحب البيت » يا « كسانى كه در بيت هستند » مىباشد . اين چه ظرافتى دارد كه « أهل بطحاء » كسى را بشناسد ؟ يا « كسانى كه در مسجدند » كسى را بشناسند ؟ و يا « صاحب البيت » كسى را بشناسند ؟ « صاحب البيت » كه خداوند است همه را مىشناسد .\r\nلطف اين شعر در اين است كه گفته شود اين شخص آن‌قدر شناخته شده است كه حتى بيت - كه جماد است - نيز او را مىشناسد . اگر ما مجاز را اين‌گونه معنا كنيم با فلسفه وجودى مجاز سازگار است ولى اگر مجاز را استعمال در غير ماوضع‌له - كه مشهور مىگويند - بدانيم ، استعمالات مجازى لطافت و ظرافت خود را از دست مىدهند . وقتى « عين » را در « ديده‌بان » استعمال مىكنيم ، مشهور مىگويند : در اينجا لفظ موضوع براى جزء را ، در كلّ استعمال كرده‌ايم و « عين » به معناى « انسان » است . در حالى كه اين هيچ لطفى ندارد . فقط مصحّح استعمال آن جزئيت و كلّيت است و لطفى در اين استعمال نيست . ولى اگر لفظ « عين » را در معناى حقيقى خودش استعمال كنيم و ادّعا كنيم آن معناى حقيقى بر اين معناى مجازى منطبق است و يا ادّعاى عينيّت بين اين دو بنماييم ، « عين » به معناى كسى مىشود كه\r\nسرتا پا چشم است يعنى كسى كه تمام اوقات و تمام فكرش متوجّه مراقبت و ديده‌بانى است . و اين داراى لطف و ظرافت است .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nصاحب كتاب « وقاية الأذهان » در ادامه مىفرمايد : برفرض كه مشهور بتوانند كلام خود را در مورد مجاز مفرد توجيه كنند ولى در مورد مجاز مركّب نمىتوانند توجيه كنند : توضيح اينكه : مجاز بر سه قسم است : 1 - مجاز در مفرد : مثل استعمال « اسد » در « رجل شجاع » . 2 - مجاز در اسناد : و آن در جايى است كه در كلمات ، مجازيتى به كار برده نشده است ولى در اسناد بين اين كلمات ، مجازيت به كار برده شده است ، مثل : أنبت الربيع البقلَ . در اينجا در كلمهء « أنبت » و « الرّبيع » مجازيت نيست ولى اسناد « أنبت » به « الربيع » مجاز است زيرا مسند اليه حقيقى در مورد إنبات ، خداوند است و إنبات ، از ربيع - بما هو ربيع - صادر نمىشود . پس در اينجا فعلى كه مربوط به خداوند است به ربيع اسناد داده شده است . 3 - مجاز مركّب : يعنى جمله‌اى گفته شود و از آن جمله يك معناى مجازى اراده شود ، مثل اينكه انسان به كسى كه در كارى ترديد دارد بگويد : « أراكَ تُقَدِّمُ رِجْلًا و تُؤخِّرُ اخرى » ، يعنى مىبينم يك قدم جلو مىگذارى و يك قدم عقب مىگذارى . اين جمله ، مجازاً در تحيّر و ترديد استعمال مىشود . در اينجا از مشهور سؤال مىكنيم : شما كه مىگوييد : جملهء « أراكَ تُقَدِّمُ رجلًا و تُؤخِّرُ اخرى » در معناى مجازى استعمال مىشود ، اين استعمال چگونه است ؟ بدون شك ، اين جمله ، وضع جداگانه‌اى ندارد بلكه كلمات آن به‌طور مستقل وضع شده‌اند . آيا « أراك » و « تُقَدِّمُ » و « رِجل » و « تُؤَخِّرُ » در غير معناى موضوع له خود استعمال شده‌اند ؟\r\nشما ( مشهور ) چگونه مجاز مركّب را توجيه مىكنيد ؟ مگر اين مركب معناى حقيقى دارد ؟ آن‌هم با توجّه به اينكه نمىگويد : « أراكَ مثلَ رَجُلٍ تُقَدِّمُ رِجْلًا و تُؤخِّرُ اخرى » ، بلكه مىگويد خودت چنين كارى را انجام مىدهى در حالى كه معناى حقيقى\r\nآن واقعيت ندارد زيرا اين شخص در خارج چنين كارى را انجام نمىدهد . ولى روى بيان صاحب كتاب « وقاية الأذهان » ، گفته مىشود : جملهء فوق به ارادهء\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nاستعماليه در همان معناى مطابقى خود به كار برده شده است ولى ارادهء جدّى ، عبارت از تحيّر و تردّد است و به تعبير ديگر : ادّعا مىكنيم تحيّر و تردّد يكى از مصاديق « تَقَدُّم رِجل و تَأَخُّر رِجل ديگر » است . از بيانات گذشته معلوم مىگردد كه بنا بر حرف مشهور ، همان گونه كه مجاز مركّب توجيهى ندارد ، مجاز در اسناد هم توجيه ندارد . « 1 » \r\n\r\nفرق بين كلام صاحب « وقاية الأذهان » و كلام سكّاكى\r\nفرق ميان كلام ايشان و كلام سكّاكى در سه جهت است : 1 - كلام سكّاكى فقط در مورد استعاره است ولى كلام ايشان در رابطه با تمام مجازات است . 2 - كلام سكّاكى نياز به توجيه داشت - اگرچه توجيه بر خلاف ظاهر بود « 2 »  - ولى كلام ايشان به توجيه نياز ندارد ، زيرا ايشان مسألهء كلّيت و فرديّت را مطرح نكرد تا به توجيه نياز داشته باشد ، بلكه فرمود : لفظ در معناى حقيقى خودش استعمال شده و ارادهء استعمالى به همان معناى حقيقى تعلّق گرفته ولى ارادهء جدّى به معناى مجازى تعلّق\r\nگرفته است . خواه آن معناى حقيقى ، كلّى باشد يا مثل اعلام شخصيه جزئى باشد و\r\n\r\n","description":"","footnote":" ( 1 ) - وقاية الأذهان : ص 101 - 135  ( 2 ) - يادآورى : ظاهر كلام سكّاكى اين بود كه « اسد » - كه براى كلّى حيوان مفترس وضع شده است - در يك رجل شجاع خاص استعمال مىشود . و ما گفتيم : اگر اسد براى كلّى حيوان مفترس وضع شده باشد و بخواهيم آن را در اسد خاص استعمال كنيم ، اين استعمال ، استعمال در غير ماوضع‌له است چه رسد كه بخواهيم اسد كلّى را در رجل شجاع خاص - كه فرد براى عنوان و ماهيت ديگر است - به كار ببريم . به‌همين‌جهت ناچار شديم كلام ايشان را توجيه كرده و بگوييم : اسد در معناى كلّى خود استعمال شده ولى ادّعا كرده‌ايم كه رجل شجاع خاص يكى از افراد حقيقى اسد است . در باب أعلام شخصيّه نيز گفتيم : مسألهء « فرديّت ادّعايى » صحيح نيست ، زيرا أعلام شخصيّه براى معناى كلّى وضع نشده‌اند تا بتوان براى آنها فرد ادّعايى درست كرد . بنابراين ناچاريم كلام سكّاكى را توجيه كرده و به‌جاى « فرديت ادّعايى » عنوان « عينيت ادّعايى » را قرار دهيم . ","page_name":" 425 ","page_number":425},
  {"content":"\r\n\r\nخواه در فرد خاص و خواه در كلّى رجل شجاع استعمال كنيم . مراد جدّى ، معناى مجازى و مراد استعمالى ، معناى حقيقى است . و در رابطه با معناى حقيقى و معناى مجازى ، گاهى ادّعاى فرديت و گاهى ادّعاى عينيت مطرح است . 3 - بنا بر نظر سكّاكى بايد قبل از استعمال ، مسألهء ادّعاى فرديت تحقّق پيدا كند ، سپس با تكيه برآن ادّعا ، لفظ اسد را به‌طور مستقيم در رجل شجاع خاص استعمال كنيم ولى طبق بيان صاحب كتاب « وقاية الأذهان » لازم نيست اين ادّعا قبل از استعمال باشد زيرا طبق بيان ايشان ، ابتدا به ارادهء استعماليه ، لفظ در معناى حقيقى خودش استعمال مىشود . و ارادهء جدّيه در طول ارادهء استعماليه است و ما مىتوانيم همان‌جا كه نوبت به ارادهء جدّيه رسيد مسألهء ادّعا را پياده كنيم .\r\n\r\nمؤيّدات كلام صاحب « وقاية الأذهان »\r\nكلام ايشان ، داراى دو مؤيّد است : مؤيّد اوّل : با بررسى دو عنوانِ « حقيقت » و « مجاز » ، درمىيابيم كه اطلاق اين دو عنوان روى حساب بوده است . « حقيقت » از كلمهء « حقّ » - به معناى امر ثابت - و « مجاز » از كلمهء جواز - به معناى عبور - است . « مجاز » يعنى محلّ عبور و گذر .\r\nأمير المؤمنين عليه السلام مىفرمايد : « إنَّما الدُّنيا دارُ مَجَازٍ و الآخرةُ دارُ قَرارٍ » ، « 1 »  يعنى دنيا عالمى است كه جاى توقّف نيست ، بلكه محلّ عبور است و بايد از آن عبور كرد و آخرت عالمى است كه محلّ ثبوت و استقرار است . حال اگر ما استعمال مجازى را به معناى مشهور - يعنى استعمال لفظ در غير ماوضع‌له - بدانيم ، چه عبورى در معناى مجازى مطرح است ؟ وقتى اسد را به‌جاى استعمال در حيوان مفترس ، به‌طور مستقيم در رجل شجاع استعمال كنيم ، فرقى بين استعمال اسد در حيوان مفترس و استعمال آن در رجل\r\nشجاع وجود ندارد . و در معناى مجازى ، عنوان عبور تحقّق ندارد .\r\n\r\n","description":"","footnote":" ( 1 ) - نهج‌البلاغهء صبحى صالح ، ص 320 ، خطبهء 203 ","page_name":" 426 ","page_number":426},
  {"content":"\r\n\r\nولى طبق فرمايش صاحب « وقاية الأذهان » مسئله خيلى روشن است ، زيرا وقتى اسد را در رجل شجاع استعمال مىكنيم ، از گذرگاه معناى حقيقى عبور مىكنيم . يعنى اراده استعمالى به معناى حقيقى تعلّق گرفته است و ما از كانال معناى حقيقى عبور كرده و به معناى مجازى مىرسيم . پس عنوان عبور در معناى مجازى مطرح است . مؤيّد دوّم : در منطق دلالات لفظيه را به سه قسم تقسيم كرده‌اند : دلالت مطابقه ، دلالت تضمن و دلالت التزام . مَقْسَم در اين تقسيم ، دلالات وضعيه لفظيه است .\r\nدلالات لفظيه داراى يك معناى عامّى مىباشند . دلالت لفظى ، همان‌طور كه در معناى حقيقى مطرح است ، در معناى مجازى هم مطرح است به‌همين‌جهت است كه قيد وضعيّه را ذكر نمىكنند . حال سؤال مىكنيم دلالت مجاز از كدام‌يك از اين دلالات سه‌گانه است ؟ ممكن است گفته شود : « مجازاتى كه علاقهء آنها جزء و كلّ است در دلالت تضمّن داخلند » ، ولى اين‌گونه نيست ، زيرا در دلالت تضمّن ، مدلول مطابقىِ لفظ ، كلّ معناست و لفظ ، به تبعيت از كلّ معنا دلالت بر جزء مىكند نه اينكه كلّ را كنار گذاشته و مدلول را عبارت از جزء قرار داده باشيم . به عبارت ديگر : دلالت تضمن اين نيست كه لفظ به‌طور مستقيم بر جزء دلالت كند تا شما بگوييد : « اين مجاز است و علاقهء آن كلّ و جزء است » ، بلكه دلالت تضمن اين است كه لفظ بر كلّ دلالت كند ولى چون كلّ ، مركّب از اجزاء است ، لفظ به تبعيت دلالت بر كلّ ، بر جزء هم دلالت مىكند . بنابراين ، دلالت تضمن ، هيچ‌يك از مجازات نيست . دلالت التزام هم همين‌طور است ، زيرا معناى دلالت التزام اين نيست كه لفظ ، به‌طور مستقيم بر لازم دلالت كند ، بلكه مدلولِ لفظ ، همان ملزوم است ولى وقتى ملزوم ، به عنوان مدلول واقع شد ، لازم هم - به تبعيت ملزوم - مدلول واقع مىشود . در نتيجه ، براساس تفسير مشهور دلالات سه‌گانه شامل استعمالات مجازى\r\nنمىشود .\r\n\r\n","description":"","footnote":"","page_name":" 427 ","page_number":427},
  {"content":"\r\n . \r\n","description":"","footnote":"","page_name":" 428 ","page_number":428},
  {"content":"\r\n\r\n\r\nامر چهارم : اطلاق لفظ و ارادهء لفظ\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n\r\nمقدّمه\r\nمرحوم آخوند ، به دنبال بحث حقيقت و مجاز بحثى را مطرح كرده كه به‌طور كلّى از بحث استعمال لفظ در معنا خارج است . در بحث قبل ، سخن از معنا بود ، زيرا لفظ - چه در مورد حقيقت و چه در مورد مجاز - در معنايى استعمال شده بود و ما بحث مىكرديم كه آيا اين معنا در تمام موارد ، موضوع له است ؟ يا در خصوص استعمالات حقيقى ، موضوع له است و در استعمالات مجازى ، غير موضوع له است . ولى در اينجا عنوان سوّمى در كار است يعنى وقتى لفظ را اطلاق مىكنيم ، معنايى درنظر نمىگيريم بلكه در اطلاق لفظ ، همان لفظْ مورد نظر متكلّم است .\r\nاين‌گونه تعبيرات و اطلاقات را مرحوم آخوند به چهار قسم تقسيم كرده است ، كه بعد از روشن شدن اقسام آنها بايد در دو مقام بحث كنيم : مقام اوّل : آيا چنين تعبيرات و اطلاقاتى صحيح است ؟ مقام دوّم : برفرض صحّت اين اطلاقات ، آيا در اين موارد عنوان استعمال تحقّق دارد ؟ ذكر اين نكته لازم است كه اين اطلاقات ، ربطى به مبناهايى كه در مورد مجاز\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمطرح بود ندارد ، زيرا تمام مبناهايى كه در آنجا مطرح بود مربوط به جايى بود كه ما معناى ديگرى غير از معناى موضوع له داشتيم ولى مشهور مىگفتند : « لفظ - مثل اسد - به‌طور مستقيم در معناى دوّم - يعنى رجل شجاع - استعمال شده و اين استعمال ، استعمال در غير ماوضع‌له است » . و سكّاكى مىگفت : « در مورد استعاره ، لفظ - مثل اسد - در همان معناى اوّل - يعنى حيوان مفترس - استعمال شده است و ادّعا كرده‌ايم كه معناى دوّم - يعنى رجل شجاع - از مصاديق معناى اوّل - يعنى حيوان مفترس - است » . و صاحب « وقاية الأذهان » مىگفت : « در تمام مجازات ، ارادهء استعمالى ، به معناى اوّل - يعنى حيوان مفترس - و ارادهء جدّى ، به معناى دوّم - يعنى رجل شجاع - تعلّق گرفته است » . بنابراين ، در آنجا دو معنا مطرح بود ولى در اينجا فقط لفظ مطرح است و پاى معنا در كار نيست .\r\n\r\nاقسام چهارگانه اطلاق لفظ و ارادهء لفظ\r\n1 - اطلاق لفظ و ارادهء نوع همان لفظ : اين قسم داراى دو مثال است : مثال اوّل : نوعِ آن ، به‌گونه‌اى باشد كه شامل شخص اين لفظ هم بشود ، مثل اينكه بگوييد : « زيدٌ لفظٌ » ، و از زيد ، « هرچه لفظ زيد است » را اراده كنيد به‌طورى كه حتّى خود اين « زيد » كه از دهان شما خارج مىشود را شامل شود . مثال دوّم : مثالى است كه مرحوم آخوند مطرح كرده است كه نوع ، اراده شده و اين نوع ، شامل نفس اطلاق شما نيست ولى موارد ديگر را شامل است ، مثل « ضَرَبَ فعل ماضٍ » ، اين « ضَرَبَ » از تمام « ضَرَبَ » ها حكايت مىكند يعنى همهء « ضَرَبَ » ها فعل ماضى هستند ولى شخص اين « ضَرَبَ » - كه شما استعمال كرديد - را شامل نمىشود ، زيرا اين « ضَرَبَ » فعل ماضى نيست بلكه مبتداست . 2 - اطلاق لفظ و ارادهء صنف آن لفظ : اين هم دو مثال دارد : مثال اوّل : جايى است كه صنف ، شامل خودِ مثال هم مىشود ، مثل اينكه گفته\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nشود : « زيد ، در جايى كه اوّل كلام واقع شود مبتداست » ، اين از يك طرف ، صنف است زيرا زيد در « ضَرَبَ زيدٌ » را شامل نمىشود و از طرف ديگر ، شامل خودش هم مىشود چون اين « زيد » هم در اوّل كلام واقع شده و عنوان مبتدا پيدا كرده است . مثال دوّم : جايى است كه صنف ، شامل خود مثال نمىشود ، مثل اينكه گفته شود :\r\n« زيدٌ - في ضرب زيدٌ - فاعلٌ » اين مثال درست است ، هرجا زيد ، مرفوع بوده و دنبال فعل معلومى ذكر شود فاعل است . و زيد در اين مثال ، صنف است زيرا زيد در « زيدٌ ضَرَبَ » خارج مىشود ولى شامل خودش نمىشود زيرا زيد در آن مثال ، مبتداست . 3 - اطلاق لفظ و ارادهء مثل ( يعنى فرد ديگر ) : مثل اينكه شخصى وارد مىشود و مىگويد : « زيد » ، بعد شما به رفيقتان مىگوييد : « اين زيد - كه از دهان ديگرى خارج شد - علم شخصى است » و نظرتان به شخصِ اين است . اينجا لفظ زيد را اطلاق كرديد و ارادهء شخص كرديد . مثال روشن‌تر : استاد به شاگرد مىگويد : جملهء « جاء زيدٌ من السفر » را تركيب كن .\r\nشاگرد مىگويد : زيد ، فاعل است . در اينجا مراد شاگرد از كلمهء « زيد » همان « زيد » ى است كه از دهان استاد خارج شده است چون شخصِ آن جمله را تركيب مىكند . اين اطلاق لفظ است ولى ارادهء معنا نيست بلكه مراد از آن ، لفظ ديگرى مثل همين لفظ است . و نيز وقتى مىگويد : « جاء ، فعل ماضى است » ، مراد همان « جاء » است كه در كلام استاد استعمال شده است . 4 - اطلاق لفظ و ارادهء شخص همان لفظ : مرحوم آخوند براى اين قسم به « زيدٌ لفظٌ » مثال زده است البته فرموده است : به شرط اينكه متكلّم ، شخص اين « زيد » را اراده كرده باشد . مثال بهترى كه در اين زمينه مىتوان ذكر كرد اين است كه مثلًا گاهى از يك متكلّم ، تعبير زننده‌اى صادر مىشود ، كسى به او مىگويد : آيا اين تعبير از شماست ؟ او مىگويد : « نعم ، هذا لفظى » . بله ، فلان تعبير را من گفته‌ام . البته به‌جاى « هذا » نفس همان لفظ و تعبير را مىگويد . در اينجا ، لفظ را اطلاق\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nكرده و شخص لفظ را اراده كرده است يعنى لفظ را در خودش استعمال كرده ، بدون اينكه نوع يا صنف يا مثل را اراده كرده باشد . حال كه چهار قسم اطلاق لفظ معلوم گرديد ، لازم است در دو مقام بحث شود : مقام اوّل : آيا اين‌گونه اطلاقات ( اطلاق لفظ و ارادهء لفظ ) صحيح است ؟ مقام دوّم : برفرض كه چنين اطلاقى صحيح باشد ، آيا در اين موارد ، عنوان استعمال تحقّق دارد ؟\r\n\r\nمقام اوّل آيا اطلاق لفظ و ارادهء لفظ ، صحيح است ؟\r\nصحت سه قسم اوّل ، مورد اتّفاق است . ولى قسم چهارم ، مورد مناقشهء صاحب فصول رحمه الله قرار گرفته است .\r\n\r\nكلام مرحوم آخوند در ارتباط با صحّت سه قسم اوّل\r\nمرحوم آخوند در اين زمينه دو دليل اقامه كرده است : دليل اوّل : در باب مجازات ، مطلبى گفتيم كه به صورت ضابطهء كلّى در اينجا نيز جريان دارد . آن مطلب اين است كه ما صحّت استعمال را عبارت از حُسن استعمال دانستيم و در اينجا هم حسن استعمال وجود دارد . چه فرقى وجود دارد بين اينكه كسى قضيّه « زيدٌ قائم » را تشكيل دهد يا قضيّه « زيدٌ لفظٌ » را مطرح كرده و به جهت غرضى كه دارد نوع زيد را اراده كند ؟ از نظر حسن استعمال ، هيچ فرقى بين اين دو وجود ندارد . دليل دوّم : اين اطلاقات ، گاهى در مورد الفاظى كه هيچ معنايى ندارد ، وجود دارد ، مثلًا اگر گفته شود : « ديزٌ لفظٌ » ، آيا اين غلط است ؟ خير ، غلط نيست زيرا لفظ مهمل اگرچه ارتباطى با معنا ندارد ولى از عالم لفظ بيرون نرفته بلكه يكى از اقسام لفظ است .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nحال اگر ما به‌جاى « زيدٌ لفظٌ » بگوييم : « ديزٌ لفظٌ » ، اين اطلاق ، صحيح است . از اينجا كشف مىشود كه ترخيص واضع ، نمىتواند نقشى در صحّت اطلاق داشته باشد ، زيرا اگر واضع هم ترخيص داشته باشد ، در محدودهء كار خودش - يعنى در محدودهء الفاظ موضوعه ، هرچند در معانى مجازيه - ترخيص دارد ولى الفاظى كه از دايرهء وضع بيرون است ، واضع نمىتواند نسبت به آنها ترخيص داشته باشد . به‌همين‌جهت ، كسانى كه در باب مجازات ، ترخيص واضع را شرط مىدانند در اينجا دچار اشكال مىشوند كه در « ديزٌ لفظٌ » چه ترخيصى از ناحيهء واضع صورت گرفته است ؟ « 1 »  بررسى كلام مرحوم آخوند ما اگرچه مبناى مرحوم آخوند را نپذيرفتيم و قبول نكرديم كه « صحّت استعمال به معناى حُسن استعمال باشد » و اين مسئله براى ما قدرى مجمل و نامعيّن بود ، ولى در اينجا ، قائل به صحّت اين گونه استعمالات هستيم و راهى كه ما براى اثبات صحّت اين نوع اطلاقات داريم دو راه است : راه اوّل : اين‌گونه استعمالات ، فراوان است و ما نمىتوانيم حكم به نادرست بودن آنها بنماييم . راه دوّم : مواردى مطرح است كه راهى غير از اين‌گونه اطلاقات وجود ندارد ، مثلًا اگر استاد از شاگرد بخواهد جملهء « جاء زيدٌ من السفر » را تركيب كند ، آيا وقتى به كلمهء « زيد » رسيد بايد معناى آن را اراده كند ؟ معناى « زيد » ، هيكل خارجى است و تركيب جمله ، ربطى به آن ندارد . بلكه اين سؤال ، مربوط به لفظ است . شاگرد راهى ندارد جز اينكه بگويد : جاء : فعل ، زيد : فاعل ، من السفر : جارّ و مجرور . و اگر بخواهد به معنا ارتباط پيدا كند ، نمىتواند جواب بدهد . اگر استاد از شاگرد بخواهد كه براى لفظ ، مثالى ذكر كند ، و شاگرد بگويد : « زيدٌ\r\n\r\n","description":"","footnote":" ( 1 ) - كفاية الاصول ، ج 1 ، ص 19 و 20 ","page_name":" 435 ","page_number":435},
  {"content":"\r\n\r\nلفظ » ، آيا مىتواند با گفتن « زيد » معناى آن را نيز درنظر بگيرد ؟ و يا وقتى از متكلّم سؤال مىشود : آيا تو اين لفظ را گفته‌اى ؟ سخن از معنا نيست بلكه بحث در اين است كه آيا اين كلمه گفته شده يا نه ؟ وقتى او مىگويد : « فلان كلمه - و به جاى آن ، همان كلمه‌اى كه تلفظ كرده ذكر مىكند - كلام من است » ، اصلًا كارى به معنا ندارد . پس ما اگر بخواهيم جلوى اين‌گونه اطلاقات را بگيريم ، قسمتى از تفهيم و تفهّمات ناتمام مىماند . در نتيجه ، چاره‌اى نداريم جز اينكه صحّت اين اطلاقات را بپذيريم ، اگرچه مبناى مرحوم آخوند را قبول نكنيم و هرچند اين اطلاقات را نه داخل در حقيقت بدانيم و نه داخل در مجاز ، زيرا دليلى نداريم كه هر اطلاقى منحصر به حقيقت يا مجاز باشد . و اگر ما اين را از باب استعمال خارج كرديم - كه در مقام دوّم بحث مىكنيم - مسئله خيلى روشن است ، زيرا استعمال بر دو قسم است : حقيقى و مجازى . و جايى كه استعمال مطرح نيست از عنوان حقيقت و مجاز هم خارج است .\r\n\r\nمناقشهء صاحب فصول رحمه الله در ارتباط با قسم چهارم\r\nمرحوم صاحب فصول معتقد است : قسم چهارم - يعنى اطلاق لفظ و ارادهء شخص همان لفظ - صحيح نيست . قبل از بيان كلام صاحب فصول رحمه الله تذكّر اين نكته را لازم مىدانيم كه چون مثال « زيدٌ لفظٌ » كه در كلام صاحب فصول رحمه الله مطرح شده قابل تصحيح است ، ما مثال را به‌گونه‌اى ذكر مىكنيم كه تمحّض در قسم چهارم داشته باشد و نتوانيم آن را بر اقسام ديگر حمل كنيم : مثلًا استادى به شاگردانش مىگويد : هريك از شما ، لفظى را تلفّظ كنيد . يكى از شاگردان مىگويد : « زيدٌ لفظي » . در اينجا ، با توجّه به اضافهء لفظ به ياء متكلّم ، بدون ترديد ، زيد ، متمحّض در همين زيد شود و زيدِ نوعى يا صنفى يا مثلى - كه به معناى فرد ديگر است - لفظِ مضاف به اين شاگرد نخواهد بود . آنچه مضاف به اين شاگرد است\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nهمين « زيد » ى است كه به آن تلفظ مىكند . صاحب فصول رحمه الله مىفرمايد : اين كلمهء « زيد » كه از دهان شاگرد بيرون مىآيد ، از دو حال خارج نيست : يا بر چيزى دلالت مىكند و يا دلالت نمىكند . اگر بگوييد : « بر چيزى دلالت مىكند » ، آن چيز حتماً خود اين « زيد » خواهد بود و نتيجهء آن اتّحاد دالّ و مدلول مىشود . يعنى « زيد » ، بر خودش دلالت مىكند .\r\nدرحالىكه دالّ و مدلول بايد دو چيز باشند و اتّحاد دالّ و مدلول معنا ندارد . و اگر بگوييد : « كلمهء « زيد » كه از دهان شاگرد بيرون مىآيد ، بر چيزى دلالت نمىكند » ، نتيجه اين مىشود كه قضيّه محكيّه از دو جزء تشكيل شده باشد و چنين چيزى ممكن نيست . توضيح : ما قبلًا گفتيم : قضيّه لفظيّه بايد حاكى از واقع باشد و بين قضيّه لفظيه و قضيّه محكيّه بايد مطابقت وجود داشته باشد . صاحب فصول رحمه الله مىفرمايد : اگر شما در « زيدٌ لفظي » بگوييد : « زيد » بر چيزى دلالت نمىكند ، نتيجه اين مىشود كه قضيّه لفظيّه شما از سه جزء تركيب يافته باشد : « زيد » موضوع و « لفظي » محمول و نسبت بين موضوع و محمول هم به عنوان جزء سوم . ولى وقتى سراغ قضيّه محكيّه مىرويم ، مىبينيم از دو جزء تشكيل شده است : يكى محمول و ديگرى نسبت ، زيرا « زيد » در « زيدٌ لفظي » بر چيزى دلالت نمىكند . بنابراين قضيّه محكيّه شما موضوع ندارد و از دو جزء تشكيل شده است . و چنين چيزى در قضاياى محكيّه ممكن نيست بلكه لازم است قضيّه محكيّه و قضيّه لفظيّه ، تطابق داشته باشند . « 1 » \r\n\r\nپاسخ مرحوم آخوند از كلام صاحب فصول رحمه الله\r\nمرحوم آخوند ، اشكال صاحب فصول را - بنا بر هر دو تقدير - جواب داده و فرموده است : اشكال اتّحاد دال و مدلول - كه صاحب فصول برفرض دلالت مطرح كرد - وارد\r\n\r\n","description":"","footnote":" ( 1 ) - الفصول الغروية في الاصول الفقهية : ص 22 ","page_name":" 437 ","page_number":437},
  {"content":"\r\n\r\nنيست ، زيرا در اينجا ، اتّحاد دالّ و مدلول بر حسب ذات و واقعيت است و مغايرت اعتبارىِ دالّ و مدلول ، كافى است اگرچه ذاتاً و حقيقتاً يك چيز باشند . « زيد » - در اينجا - هم دالّ است و هم مدلول . ولى داراى دو اعتبار است : به عنوان اينكه لفظِ صادر از لافظ است ، دالّ به‌حساب مىآيد و به عنوان اينكه خودش اراده شده ، مدلول به‌حساب مىآيد . بنابراين حيثيت دالّ بودن غير از حيثيت مدلول بودن است . و ما - در باب تعدّد دالّ و مدلول - مغايرت اعتبارى را كافى مىدانيم . امّا اشكال عدم تطابق قضيّه محكيّه با قضيّه لفظيّه - كه صاحب فصول برفرض عدم دلالت مطرح كرد - نيز وارد نمىباشد ، بلكه « زيد » هم در قضيّه لفظيّه و هم در قضيّه محكيّه به‌عنوان موضوع قضيّه است و هر دو قضيّه داراى سه جزء است ولى فرق بين اين قضيّه با قضاياى ديگر اين است كه « زيد » هم در قضيّه لفظيّه و هم در قضيّه محكيّه ، موضوع است ، چون محمولِ آن « لفظي » است . چه مانعى دارد كه در هر دو قضيّه ، نفسِ همين « زيد » ، موضوع باشد ؟ بلى در اكثر قضايا ، موضوع و محمول قضيّه لفظيّه غير از موضوع و محمول قضيّه محكيّه است ولى در اينجا ، موضوعْ بين قضيّه لفظيّه و قضيّه محكيّه مشترك است . و دليلى بر منع اين معنا نداريم . « 1 »  بررسى جواب مرحوم آخوند بيان مرحوم آخوند در پاسخ صاحب فصول رحمه الله بيان خوبى است ولى در اينجا به اين نكته بايد توجّه داشت كه ما شايد نيازى به اين حرف‌ها نداشته باشيم ، زيرا بحث ما - در مقام اوّل - در اين است كه آيا اين اطلاق صحيح است يا نه ؟ و كارى به اين نداريم كه آيا اين اطلاق ، داراى عنوان استعمال و دلالت است يا نه ؟ بنابراين ، به صاحب فصول رحمه الله مىگوييم : مسألهء دلالت ، خارج از بحث است و نبايد در رابطه با آن بحث كنيد ، زيرا دلالت ، همان استعمال است و استعمال ، مورد بحث ما\r\n\r\n","description":"","footnote":" ( 1 ) - كفاية الاصول ، ج 1 ، ص 20 و 21 ","page_name":" 438 ","page_number":438},
  {"content":"\r\n\r\nنيست . بلكه بايد صحبت كرد كه آيا چنين اطلاقى صحيح است يا نه ؟ ما مىگوييم : بر صحّت اين اطلاق ، دليل داريم . البته دليل ما ، بيانات مرحوم آخوند نيست . دليل ما ، همان حرف سابق است كه گاهى از اوقات ، راهى به جز اين اطلاق نداريم . در همان مثالى كه ذكر كرديم ، اگر استاد به شاگردانش بگويد : هريك از شما لفظى را بگوييد . آيا اگر شاگرد بخواهد « زيد » را به عنوان لفظ خود مطرح كند غير از جملهء « زيدٌ لفظي » جواب ديگرى مىتواند داشته باشد ؟ كسى نگويد : اگر شاگرد در جواب استاد « زيد » تنها را هم بگويد كفايت مىكند ، زيرا اين حرف اگرچه صحيح است ولى در اين صورت ، خبر « زيد » محذوف است ، هرچند شاگرد در جواب خود به آن تصريح نكند و تكيه بر قرينه - يعنى سؤال استاد - بنمايد . بنابراين ، چنين اطلاقى صحيح است . امّا اينكه آيا اين اطلاق داراى عنوان استعمال است يا نه ؟ در مقام دوّم بحث مىشود .\r\n\r\nمقام دوّم آيا در اطلاق لفظ و ارادهء لفظ ، عنوان استعمال تحقّق دارد ؟\r\nابتدا به عنوان مقدّمه ، بررسى كوتاهى راجع به معناى استعمال مىكنيم : واقعيتِ استعمال ، عبارت از « طلب عمل لفظ در معنا » است . متكلّم به‌وسيلهء استعمال دنبال اين مطلب است كه لفظ ، در معنا عمل كند . در موارد ديگر ، كيفيت عمل كردن لفظ در معنا اين است كه وقتى متكلّم ، لفظ « زيد » را مىگويد ، وجود خارجى و موضوع له آن را اراده مىكند ولى در اينجا به اين صورت است كه وقتى سامع ، كلمهء « زيد » را از متكلّم مىشنود ، صورتى از اين لفظ در ذهن سامع نقش مىبندد ، چون خود لفظ « زيد » هم وجود خارجى و واقعىِ لفظ است . و وجود خارجىِ لفظ نمىتواند مستقيماً به ذهن بيايد همان‌طور كه وجود خارجى زيد نمىتواند به‌طور مستقيم به ذهن بيايد ، زيرا وجود ذهنى با وجود خارجى تباين دارد و ذهن و خارج با يكديگر\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمتباينند . وجود ذهنى - به وصف وجود ذهنى - نمىتواند در خارج وجود پيدا كند و وجود خارجى هم - به وصف وجود خارجى - نمىتواند در ذهن بيايد . اين ماهيت است كه گاهى داراى وجود خارجى و گاهى داراى وجود ذهنى است . به‌عبارت ديگر : وقتى متكلّم ، لفظ « زيد » را تكلّم كند ، لفظ « زيد » وجود پيدا مىكند و سپس معدوم مىشود و اين وجود نمىتواند در ذهن سامع بيايد ، اين وجودِ خارجى لفظ است . خارجيّت هر چيزى به حسب خود اوست . خارجيّت « زيد » به اين است كه او را در خارج مشاهده كنيم ، خارجيّت اراده به اين است كه قائم به نفس انسان باشد و خارجيّت لفظ به صدور آن از متكلّم است . و اين وجود خارجى لفظ - همانند وجود خارجى خود زيد - نمىتواند به ذهن بيايد بلكه وقتى انسان لفظ « زيد » را شنيد صورتى از آن لفظ در ذهن مىآيد و آن صورت به منزلهء آينه‌اى مىشود كه انسان از طريق آن به معنا منتقل مىشود . هرجا استعمال تحقّق پيدا كند داراى چنين معنايى خواهد بود . حال باتوجّه به اين معنا مىخواهيم ببينيم آيا در موارد مذكور در مقام اوّل ، عنوان استعمال تحقّق دارد ؟ در مقام بررسى بايد يكايك اين اقسام را بررسى كرد و ما از قسم چهارم شروع مىكنيم :\r\n\r\nبررسى قسم چهارم\r\nآيا وقتى متكلّم مىگويد : « زيدٌ لفظي » ، بر اين « زيد » - كه از آن ، شخصِ لفظِ زيد اراده شده است - عنوان استعمال ، منطبق است ؟ يعنى آيا مىتوانيم بگوييم : متكلّم ، لفظ « زيد » را در نفس لفظ زيد استعمال كرده است ؟ آيا مىتوانيم بگوييم : در اينجا لفظ « زيد » بر شخص همين لفظ دلالت مىكند ؟ ظاهر اين است كه نمىتوانيم چنين حرفى را بزنيم ، زيرا آن ملاكى كه در باب استعمال مطرح كرديم در اينجا وجود ندارد . توضيح : وقتى متكلّم مىگويد : « زيد » ، صورتى از اين لفظ به ذهن سامع مىآيد و\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nاو منتظر محمول است ، اگر مثلًا متكلّم بگويد : « قائمٌ » از اين صورت ذهنيه ، منتقل به وجود خارجى زيد مىشود و آن را موضوع براى قائم مىبيند و هوهويت بين آن و قائم را مىبيند . ولى وقتى متكلّم به جاى « قائمٌ » مىگويد : « لفظي » ، سامع همين‌جا توقّف مىكند و منتقل به چيزى نمىشود و متوجّه مىشود كه مسئله به همين‌جا خاتمه پيدا كرده است و راهى براى انتقال به وجود خارجى نيست چون انتقال به وجود خارجى مناسبتى با اين محمول ندارد . پس در اينجا نه عنوان « دلالت » مطرح است و نه عنوان « استعمال » . « طلب عمل لفظ در معنا » در اينجا تحقّق ندارد . هرچند ما مىتوانيم به‌جاى « معنا » ، « شيء آخر » را بياوريم و بگوييم : « طلب عمل اللفظ في شيء آخر » خواه اين « شيء آخر » معنا باشد يا غير آن . ولى درعين‌حال در اينجا « شيء آخر » نداريم فقط به لفظ « زيد » تلفظ شده و صورتى از اين لفظ در ذهن سامع آمده و مطلب به همين‌جا خاتمه يافته است . البته كلام مرحوم آخوند - در اين زمينه - خالى از اشكال نيست ، زيرا ايشان براى تصحيح مسألهء تعدّد دالّ و مدلول - در مقام اوّل - فرمود : لفظ « زيد » ، از حيث اينكه لفظِ صادر از متكلّم است ، دالّ به حساب مىآيد . اين بيان معنايش اين است كه مقام دلالت ، متأخر از مقام صدور لفظ از متكلّم است . در حالى كه مطلب - ظاهراً - برعكس است يعنى مقام دلالت ، قبل از مقام صدور است . بنابراين ، بيان مرحوم آخوند - به اين صورت - ناتمام است و مخالف با وجدان نيز هست . زيرا وجداناً در اينجا دلالتى نمىبينيم دلالت اين است كه كسى يا چيزى دست انسان را گرفته و به‌سوى چيز ديگر هدايت كند ولى در اينجا يك لفظ « زيد » گفته شده و صورتى از اين لفظ در ذهن مخاطب آمده و همين‌جا مسئله تمام شده بدون اينكه دلالتى در كار باشد . و به عبارت ديگر : صدور از متكلّم ، نقشى در مقام دلالت ندارد . دلالت ، به عنوان وصف براى خود لفظ است كه به جهت وضع يا امر ديگر ، در لفظ تحقّق دارد . و در حقيقت ، مرحلهء دلالت قبل از مرحلهء صدور از متكلّم است . در موارد ديگر نيز همين‌طور است ، مثلًا وقتى لفظ « اسد » از متكلّم صادر شود و ما بخواهيم دلالت را\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nتوضيح دهيم مىگوييم : از متكلّم ، لفظِ دالّ صادر شده است و نمىگوييم : « اسد » به عنوان اينكه لفظِ صادر از متكلّم است ، دالّ مىباشد . دلالت ، وصف براى لفظ است و صدور ، متأخّر از مقام دلالت است . صدور ، همان چيزى است كه به لفظْ وجود مىدهد .\r\nصدور ، تحقّق از شخص را مىرساند و بر فعل شخص دلالت دارد . بنابراين ، صدور از متكلّم ، نقشى در دلالت ندارد ، به‌همين‌جهت اگر از شما سؤال كنند : آيا لفظ « أسد » بر چه چيزى دلالت مىكند ، سؤال نمىكنيد : اسدِ صادر از متكلّم ؟ حال چگونه مىشود ما حيثيت صدور - كه نقشى در دلالت ندارد و متأخّر از دلالت است - را به عنوان قبل از دلالت و مؤثر در دلالت مطرح كنيم ؟ در نتيجه ، هرچند ما مغايرت اعتبارى را كافى بدانيم ولى بيان مرحوم آخوند نمىتواند مغايرت اعتبارى را در دالّ و مدلول مطرح كند . و شاهدش اين است كه خود مرحوم آخوند وقتى در اين قسم ( قسم چهارم ) به مسألهء استعمال مىرسد مىگويد : اين استعمال نيست . و همان مغايرت اعتبارى را كه خودش در مقام اوّل - نسبت به قسم چهارم - مطرح كرد ، در مقام دوّم مطرح نمىكند . پس در قسم چهارم ، استعمال تحقّق ندارد .\r\n\r\nبررسى قسم سوّم\r\nقسم سوّم اين بود كه لفظْ اطلاق شود و مثل آن - يعنى فرد ديگر - اراده شود . به نظر مىرسد در اينجا - همان‌طور كه مرحوم آخوند فرموده است - استعمال ، تحقّق دارد ، زيرا ضابطه‌اى كه براى استعمال گفتيم در اينجا وجود دارد . توضيح : وقتى لفظى از متكلّم صادر مىشود ، صورت ذهنيه‌اى از اين لفظ براى مستمع ايجاد مىشود . و مستمع ، از اين صورت ذهنيّه منتقل به چيز ديگرى مىشود كه البته آن چيز از مقولهء معنا نيست . بلكه از مقولهء لفظ است ولى شيء ديگرى است كه سامع ، از صورت ذهنيّه لفظ ، به آن منتقل مىشود . مثلًا كسى از در وارد مىشود و مىگويد : « جاء زيدٌ » و شما مىگوييد : « زيد » در اين عبارت ، فاعل است . اين لفظ « زيد »\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nاگرچه از دهان شما بيرون آمده ولى مراد شما و مستعمل فيه شما عبارت از آن « زيد » ى است كه متكلّم اوّل به آن تكلّم كرده است . بنابراين ، شما لفظ زيد را اطلاق كرده و فرد ديگرى را اراده كرده‌ايد و در اينجا استعمال تحقّق دارد ولى فرق آن با ساير موارد اين است كه مستعمل فيه در ساير موارد ، غالباً معناى موضوع له است ولى در اينجا كارى به موضوع له و غير موضوع له نداريم و كارى به حقيقى يا مجازى بودن استعمال نداريم بلكه اصل استعمال را مىخواهيم درست كنيم هرچند به نحوى كه در استعمالات مجازيه درست مىكرديم ، مىبينيم در اينجا از نظر تحقّق استعمال ، كمبودى نداريم ، « طلب عمل اللفظ في شيء آخر » تحقّق دارد ، هرچند اين شيء آخر - مثل مثال مورد بحث ما - از مقولهء لفظ باشد .\r\n\r\nكلام مرحوم بروجردى در ارتباط با قسم سوّم\r\nمرحوم بروجردى فرموده است : مىتوان گفت : در اين قسم هم - مانند قسم چهارم - استعمال تحقّق ندارد ، زيرا لفظ زيد كه از دهان شما خارج مىشود و به اعتبار تلفظ شما ، خصوصيت پيدا مىكند ، واقعيّتش اين است كه داراى اين خصوصيت است و « زيد » صادر از شما با « زيد » صادر از ديگرى دو شخصِ لفظ و دو فرد براى لفظ است .\r\nولى وقتى مخاطب ، اين زيد را از شما مىشنود ، حيثيت صدورش از شما را ، ناديده مىگيرد . يعنى وقتى كلمهء « زيد » را از دهان شما شنيد ، مثل اين است كه طبيعىِ لفظِ « زيد » را شنيده است و جنبهء صدور زيد از شما - كه به اين لفظ تشخّص داده - ناديده گرفته شده و مستمع ، توجّهى به آن ندارد . در نتيجه ، در اينجا ، شخص مطرح نيست چون شخصيت ، به حيث اضافهء صدورش از شماست و وقتى مخاطب ، اين حيث را ناديده گرفت گويا در اينجا فقط طبيعى لفظ مطرح است و خصوصيتى در كار نيست . و طبيعى لفظ ، بر زيدى كه از متكلّم صادر شده ، انطباق پيدا مىكند . و به عبارت دقيق‌تر :\r\n« زيد » ى كه از متكلّم صادر شده نيز - مثل زيد صادر از شما - خصوصيتى ندارد و هر دو ، طبيعىِ « زيد » مىباشند . نه « زيد » صادر از شما - به عنوان صدور از شما - خصوصيتى\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nدارد و نه « زيد » صادر از متكلّم - به عنوان صدور از متكلّم - خصوصيتى دارد . و گويا دو طبيعىِ « زيد » مطرحند و دو طبيعى ، نه مغايرت دارند و نه تعدّد تا گفته شود : يكى از اين دو ، در ديگرى استعمال شده است . اين قسم نيز مانند قسم قبلى - يعنى قسم چهارم - است و استعمال تحقّق ندارد . و اينكه مىگوييم : « دو طبيعى » ، به معناى دو فرد از طبيعى نيست تا بين آنها مغايرت باشد ، بلكه مراد اين است كه : اين ، طبيعىِ لفظ است و آن‌هم ، طبيعىِ لفظ است . و بين طبيعىِ لفظ ، مغايرتى وجود ندارد كه شما بخواهيد يكى را به عنوان دالّ و ديگرى را به‌عنوان مدلول مطرح كنيد . « 1 »  بررسى كلام مرحوم بروجردى به نظر مىرسد كلام مرحوم بروجردى ناتمام است ، زيرا ما كارى نداريم به اينكه حيثيت صدور ، از نظر مستمع مورد غفلت قرار مىگيرد ، ما نظرمان روى خود متكلّم است . متكلّم ، وقتى مىگويد : « زيد در كلام اين شخص ، فاعل است » ، بدون ترديد لفظ « زيد » - در كلام خود را - در « زيد » متكلّم ديگر استعمال كرده است . از نظر اين متكلّم ، مستعمل و مستعمل فيه متعدّدند ، و وجدان ، بر اين مسئله حاكم است . شاهدش اين است كه دو متكلّم داريم و يكى ، لفظ خودش را در لفظ صادر از ديگرى استعمال كرده است گاهى هم با اشارهء عمليه اشاره مىكند ، مىگويد : « زيد » در اين « جاء زيدٌ » - كه متكلّم گفت - فاعل است . در اينجا چگونه مىتوان قائل به وحدت شد ؟ چگونه مىتوان گفت : اينجا دو طبيعى است و چون دو طبيعى داراى دوئيت نيست پس يك طبيعى است و مسألهء صدور از متكلّم هم مغفول عنه است پس فرديت و تشخّص در اينجا مطرح نيست ؟ بنابراين ، بيان ايشان خارج از محلّ نزاع است . محلّ نزاع در جايى است كه فردى وجود داشته باشد و از آن ، فرد ديگر اراده شده باشد . و بحث در طبيعى نيست . و در\r\n\r\n","description":"","footnote":" ( 1 ) - نهاية الاصول ، ج 1 ، ص 34 و الحجّة في الفقه ، ج 1 ، ص 40 - 44 . ","page_name":" 444 ","page_number":444},
  {"content":"\r\n\r\nاينجا ما نمىتوانيم جلوى استعمال را بگيريم . آن تعدّدى كه در استعمال و در مقام دلالت مطرح است ، در اينجا تحقّق دارد و متكلّم ، ابتدا آن « زيد » صادر از متكلّم اوّل را تصوّر مىكند و سپس لفظ « زيد » خودش را در آن استعمال مىكند . در نتيجه ، به‌نظر مىرسد در اين قسم نمىتوان استعمال را انكار كرد و مرحوم آخوند نيز با عبارت كوتاهى به اين مطلب اشاره كرده است . « 1 » \r\n\r\nبررسى قسم اوّل و دوّم\r\nآيا در قسم اوّل ( اطلاق لفظ و ارادهء نوع ) و قسم دوّم ( اطلاق لفظ و ارادهء صنف ) ، استعمال تحقّق دارد ؟ اين دو قسم ، يك حكم دارند . اگر استعمال ، تحقّق داشته باشد ، در هر دو تحقّق دارد و اگر تحقّق نداشته باشد ، در هيچ‌كدام تحقّق ندارد .\r\n\r\nكلام مرحوم آخوند\r\nوقتى متكلّم مىگويد : « زيدٌ لفظٌ » و مقصودش اين است كه نوع « زيد » لفظ است ، « 2 »  يعنى هرجا كلمهء « زيد » مطرح مىشود ، چه به عنوان فاعليت يا به عنوان مبتدئيت و يا عنوان ديگر ، اين « زيد » ، لفظ است . مرحوم آخوند مىفرمايد : در اينجا دو احتمال وجود دارد : عدم تحقق استعمال و تحقّق استعمال . احتمال اوّل ( عدم تحقّق استعمال ) : به اين صورت كه بگوييم : اگرچه متكلّم در جملهء « زيدٌ لفظ » كلمهء « زيد » را به كار برده و صدور « زيد » از متكلم ، به « زيد » ، شخصيّت و فرديّت مىدهد ، ولى متكلّم در مقام حمل « لفظٌ » بر « زيد » كارى به اين شخصيّت\r\n\r\n","description":"","footnote":" ( 1 ) - كفاية الاصول ، ج 1 ، ص 22  ( 2 ) - در اينجا ، براى نوع مثال مىزنيم ولى نوع و صنف داراى يك حكمند . ","page_name":" 445 ","page_number":445},
  {"content":"\r\n\r\nندارد ، كارى به اين حيثيت صدور از خودش ندارد . بلكه « زيد » را به عنوان فرد و مصداقى از نوعِ لفظِ « زيد » ، موضوع براى « لفظٌ » قرار مىدهد . نظير اين مورد - از موارد استعمال الفاظ در معانى - اين است كه يك وقت شما مىگوييد : « الإنسان متعجّبٌ » ، در اينجا « تعجّب » ، عارض بر « انسان » است و ماهيت « انسان » به عنوان موضوع براى « تعجّب » قرار گرفته است . ولى يك‌وقت مىگوييد : « زيد متعجّب » ، از شما سؤال مىشود اين « متعجّب » كه حمل بر « زيد » كرديد ، آيا « زيد » خصوصيتى دارد كه موضوع براى متعجّب قرار گرفته است ؟ جواب مىدهيد : خير ، « زيد » به عنوان اينكه فردى از افراد انسان است ، موضوع براى « متعجّب » قرار داده شده است . معناى اين كلام اين است كه موضوع قضيّه ، شخص نيست . اين‌طور نيست كه « زيد » - در برابر ساير افراد انسان - موضوع باشد . در نتيجه عَمرو و بكر و ساير افراد انسان نيز در اين قضيّه داخلند . قضيّه « زيدٌ لفظٌ » نيز ممكن است به همين كيفيت باشد و « زيد » ى كه متكلّم ، موضوع براى « لفظٌ » قرار مىدهد ، براى خصوصيتِ صدورش از خود اين متكلّم هيچ حسابى قائل نيست و اين خصوصيت را كنار گذاشته است و درحقيقت مىگويد : « زيد » به عنوان طبيعى و كلّى و به عنوان نوع ، « لفظ » است ، نه به عنوان اينكه داراى خصوصيت است و از من صادر شده است . اگر قضيّه « زيدٌ لفظٌ » اين‌گونه باشد ، استعمال تحقّق ندارد . اگر بگوييد : لفظ زيد و شخص زيد را در نوع استعمال كرده است ، مىگوييم :\r\nبنا بر فرض فوق ، متكلّم خصوصيتى براى شخص نديده است و گويا خصوصيت صدور « زيد » از خودش را ناديده گرفته و سپس آن را موضوع براى « لفظٌ » قرار داده است . احتمال دوّم ( تحقّق استعمال ) : به اين صورت كه گفته شود : شخص زيد ، در نوع ، استعمال شده است . شما مىخواهيد مستعمَل و مستعمَل فيه تغاير داشته باشند و در اينجا خصوصيّت مستعمَل ، ملحوظ است ، خصوصيّت « زيد » به عنوان اينكه از متكلّم صادر شده ، به عنوان مستعمَل ملاحظه شده است و شما اين خاصّ را در طبيعى و كلّى ، استعمال كرده‌ايد پس مستعمَل ، خاص و مستعمَل فيه كلّى و طبيعى است و همين مقدار براى تحقّق تعدّد و تغاير بين مستعمل و مستعمل فيه كافى است . همان گونه كه\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nدر مورد استعمال لفظ « زيد » در كلّى « انسان » مغايرت تحقّق دارد . سپس مرحوم آخوند ، از كلام خود نتيجه‌گيرى كرده و تحت عنوان « بالجملة » مىفرمايد : براى هركدام از اين اطلاقات - چه نوع و چه صنف - ما مىتوانيم دو صورت تصوير كنيم ، يعنى نمىتوان به‌طور كلّى گفت : استعمال ، تحقّق دارد ، يا گفت : استعمال ، تحقّق ندارد . بلكه به دو صورت مىتوانيم فرض كنيم كه در يك صورت آن ، استعمال تحقّق دارد و در صورت ديگر ، تحقّق ندارد . مىفرمايد : اگر نحوهء اطلاق لفظ و ارادهء نوع مثل نحوهء اطلاق لفظ و ارادهء فرد ديگرى مثل آن باشد ، اشكالى در تحقّق استعمال نيست ، زيرا ما در مورد اطلاق لفظ و ارادهء فرد ديگرى مثل آن گفتيم مستعمَل داراى يك خصوصيت و مستعمَل فيه داراى خصوصيت ديگر است . مستعمَل ، لفظِ صادر از يك متكلّم و مستعمَل فيه ، لفظِ صادر از متكلّم ديگر است يعنى شما « زيدِ خودتان » را در « زيدِ متكلّم ديگر » استعمال كرده‌ايد .\r\nدر اطلاق لفظ و ارادهء نوع نيز اگر متكلّم ، از « زيد » ى كه از دهان او صادر شده و داراى اين خصوصيت است ، نوع « زيد » را اراده كرده باشد ، در اينجا ، عنوان استعمال تحقّق دارد ، زيرا مستعمَل و مستعمَل فيه متعدّد است . مستعمَل ، خصوص « زيد » صادر از متكلّم و مستعمَل فيه ، نوع « زيد » هايى است كه تلفظ مىشوند . خواه به‌صورت فاعل باشد يا مفعول يا مبتدا و غير اين‌ها . ولى اگر با « زيدٌ لفظٌ » به صورت ديگرى برخورد كنيم و بگوييم : « زيد » ى كه از دهان متكلّم بيرون مىآيد ، اگرچه به جهت صدور از شخص خاص و در زمان خاص ، داراى خصوصيّت و فرديّت است و متكلّم نيز به اين خصوصيات توجّه دارد ولى وقتى مىخواهد اين « زيد » را موضوع براى « لفظٌ » قرار دهد ، خصوصيات آن را كنار مىزند و آن را با قطع‌نظر از خصوصيات ، موضوع براى « لفظٌ » قرار مىدهد . در اين صورت استعمالى تحقّق پيدا نكرده است ، زيرا در اينجا وقتى خصوصيات « زيد » را كنار مىزند گويا طبيعى و كلّى « زيد » را موضوع قرار مىدهد . مرحوم آخوند سپس اضافه مىكند : اگرچه ما اطلاق لفظ و ارادهء نوع يا صنف را به\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nدو صورت تصوير كرديم و تنها يك مورد آن را از باب استعمال دانستيم ولى در محاورات و اطلاقات عرفيه ، بيشتر با همان قسمى كه از باب استعمال است سروكار داريم . شاهد اين مطلب اين است كه در اطلاق لفظ و ارادهء نوع ، ما وقتى اين بحث را شروع كرديم و گفتيم : اين بحث دو مثال دارد : يك مثال ، نوعى است كه شامل خود اين هم مىشود مثل « زيد لفظٌ » كه نوع « زيد » ، خود « زيد » ى كه متكلّم در « زيد لفظ » گفته را نيز شامل است . و يك مثال ، نوعى است كه شامل شخصِ گفته شده نمىشود ، مثل « ضَرَبَ فعلُ ماضٍ » ، كه در اينجا نوع « ضرب » ها اراده شده ولى نوعى كه شامل خود اين « ضَرَبَ » نمىشود زيرا « ضرب » - در اين كلام - مبتداست و مبتدا نمىتواند فعل باشد . مرحوم آخوند گويا مىفرمايد : در مثل « ضَرَبَ فعلُ ماضٍ » خود اين « ضَرَبَ » از دايره خارج است و فعل ماضى نيست ، آن‌وقت چگونه مىتوان گفت : خصوصيات را از « ضرب » كنار مىزنيم و اين از قبيل استعمال نيست ؟ شما هرچه خصوصيات « ضرب » را جدا كنيد ، اين « ضرب » فعل ماضى نيست . « ضرب » هاى ديگر است كه داراى عنوان فعل ماضى مىباشد ولى اين « ضَرَبَ » مبتداست و فعل ماضى نيست . آيا در اينجا غير از مسألهء استعمال راه ديگرى داريم ؟ چاره‌اى نداريم جز اينكه بگوييم : اين « ضرب » با وجود اينكه مبتداست ، ولى در نوع « ضرب » هايى كه داراى عنوان فعل ماضى مىباشند استعمال شده است و « فعل ماضٍ » در واقع محمول براى آن « ضرب » ها مىباشد . « 1 »  پس در حقيقت ، اين يك تأييدى است بر مرحوم آخوند كه مىفرمايد : اگرچه تصوير مسألهء از بين رفتن خصوصيات و عدم تحقّق استعمال ، مانعى ندارد ولى در محاورات ، پاى استعمال در ميان است .\r\n\r\nكلام مرحوم بروجردى\r\nمرحوم بروجردى در مورد قسم سوّم ( اطلاق لفظ و ارادهء فرد ديگرى مثل آن ) ، استعمال را نپذيرفته و در كلام مرحوم آخوند - كه قائل به استعمال بود - مناقشه كرد . و\r\n\r\n","description":"","footnote":" ( 1 ) - كفاية الاصول ، ج 1 ، ص 21 و 22 ","page_name":" 448 ","page_number":448},
  {"content":"\r\n\r\nكسى كه در قسم سوّم استعمال را نپذيرد در اين دو قسم به طريق اولى نخواهد پذيرفت ، زيرا در آنجا دو فرد و دو خصوصيت وجود داشت و متكلّم مىخواست فردى را در فرد ديگر استعمال كند و بين دو فرد تباين وجود دارد چون هيچ‌گونه حملى بين آن دو امكان ندارد ، نه حمل اوّلى ذاتى و نه حمل شايع صناعى . « زيدٌ عمروٌ » به هيچ وجه قابل توجيه نيست . حال در اينجا مىخواهيم « زيد » را اطلاق كرده و نوع آن را اراده كنيم يعنى كلّىِ خود اين « زيد » و عنوان عامّ خود اين « زيد » را مىخواهيم اراده كنيم و ايشان اين را به طريق اولى جايز نمىداند . مرحوم بروجردى مىفرمايد : وقتى متكلّم مىگويد : « زيد » ، خصوصيت صدور اين لفظ از خودش ، هم براى خودش و هم براى سامع ، مغفول عنه است . يعنى وقتى مستمع ، كلمهء « زيد » را از دهان متكلّم مىشنود گويا كلّى زيد را استماع مىكند ، گويا طبيعىِ زيد را استماع مىكند و وقتى مىگويد : « طبيعى زيدٍ لفظٌ » چه چيز را در چه چيز استعمال كرده است ؟ معنا ندارد بگوييم لفظ خاص « زيد » در كلّى « زيد » استعمال شده است ، زيرا در اينجا اگرچه به حسب واقع ، خصوصيت وجود دارد ولى اين خصوصيت ، مغفول عنه است و مورد توجّه نيست . « 1 » \r\n\r\nنظر ما در مورد قسم اوّل و دوّم\r\nبه نظر ما همان‌طور كه در اطلاق لفظ و ارادهء فرد ديگرى مثل آن ، چاره‌اى جز مسألهء استعمال نبود ، اينجا نيز راهى غير از مسألهء استعمال ، تصوّر نمىشود . براى تبيين مطلب لازم است به دو مقدّمهء زير توجّه شود : مقدّمهء اوّل : مسألهء فرديّت و كلّيت ، از امور اعتبارى نيستند بلكه داراى واقعيّت مىباشند فرديّت براى زيد ، يك واقعيت است ، كلّيت براى انسان نيز يك واقعيت است .\r\nحال كه چنين است آيا كسى حق دارد بگويد : مىخواهم از خصوصياتِ زيد خارجى كه\r\n\r\n","description":"","footnote":" ( 1 ) - نهاية الاصول ، ج 1 ، ص 33 و 34 ","page_name":" 449 ","page_number":449},
  {"content":"\r\n\r\nجزئى شخصى است صرف‌نظر كرده و آن را كلّى نمايم ؟ بدون شك نمىتوان چنين كارى را انجام داد . زيد خارجى ، حقيقتاً فرد است و نمىتوان آن را به يك كلّى تبديل كرد مگر اينكه به جاى « زيد » عنوان « انسان » را گذاشته و موضوع را عوض كنيم ولى « زيد » تا وقتى « زيد » است جزئى است و كلّيت در مورد آن معنا ندارد . ما نمىتوانيم بگوييم : در مورد « زيد » ، مختاريم ، اگر خصوصيات آن را همراهش رعايت كنيم ، جزئى مىشود و اگر خصوصيات را كنار بزنيم همين « زيد » ، كلّى مىشود . اين مطلب ، غير معقول است . به عبارت ديگر : آنچه فرد است ، واقعاً فرد است و ما هر كارى انجام دهيم نمىتوانيم فرديت را از آن جدا كنيم . و آنچه هم كلّى است واقعاً كلّى است و ما هر كارى انجام دهيم نمىتوانيم كلّيت را از آن جدا كنيم . مقدّمهء دوّم : اين مطلب را قبلًا نيز گفته‌ايم كه هرچند بين فرد و كلّى ، اتّحاد وجودى مطرح است ولى از جهت ماهيت ، بين آنها مباينت وجود دارد . « زيدٌ إنسانٌ » يك قضيّه حمليّهء صادقه است و ملاك آن اتّحاد در وجود است و نمىتوان گفت : « بين اين دو ، مغايرت تحقّق ندارد و اين‌ها يك چيزند ، زيد انسان است و انسان هم زيد است » ، چنين حرفى باطل است . اگر قضيّه « زيدٌ إنسانٌ » را در غير رابطهء اتّحاد در وجود تشكيل دهيد اين قضيّه ، كاذبه خواهد بود . ماهيت زيد و ماهيت انسان دو چيزند و بين اين‌ها تغاير ماهوى مطرح است . به‌همين‌جهت ، حمل آنها حمل اوّلى ذاتى نيست .\r\nنتيجهء دو مقدّمهء فوق اين است كه : اوّلًا : فرديّت و كلّيت ، دو واقعيت مىباشند . ثانياً : اگرچه بين فرد و كلّى اتّحاد وجودى مطرح است ولى فرد و كلّى داراى تباين ماهوى مىباشند . حال نتيجهء فوق را در مسألهء مورد بحث پياده كرده مىگوييم : در قضيّه « زيدٌ لفظٌ » ، اين « زيد » كه از متكلّم صادر شده ، اشكالى در فرديتش نيست . در اين صورت چگونه مىتوان فرديّت را از آن گرفت ؟ فرديّت ، يك واقعيت و\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nحقيقت است ، كلّيت هم براى لفظ « زيد » ، يك حقيقت و واقعيت است . و فرديّت و كلّيت ، دو حقيقتِ متباين و دو ماهيت متباين مىباشند . وقتى چنين شد ، چاره‌اى غير از مسئله استعمال نيست . يكى از اين دو ماهيت ، مستعمَل و ماهيت ديگر مستعمل فيه است ، يعنى از « زيد » در « زيدٌ لفظي » كه به عنوان يك واقعيت است ، واقعيت ديگرى اراده شده است . از فردِ « زيد » ، كلّى لفظ « زيد » اراده شده است . آيا غير از اين مىتوان گفت كه اين « زيد » در كلّى « زيد » استعمال شده است ؟ بنابراين ، در اين دو قسم ( اطلاق لفظ و ارادهء نوع و اطلاق لفظ و ارادهء صنف ) راهى جز مسألهء استعمال وجود ندارد . اشكال : ممكن است كسى بگويد : در مثل « زيد لفظي » ، مستعمَل عبارت از شخص همين « زيد » و مستعمل فيه عبارت از كلّى لفظ « زيد » است و اين كلّى شامل خود اين « زيد » هم مىشود . بنابراين ، « زيد » - در رابطه با خودش - هم مستعمَل و هم يكى از افراد مستعمَل فيه است . هرچند اين مسئله را در مورد « ضرب فعل ماضٍ » نمىتوان پياده كرد زيرا مستعمَل فيه شامل خود « ضرب » در كلام نمىشود . جواب : ما وقتى يك لفظ را در كلّى استعمال مىكنيم مستعمل فيه ما نفس كلّى است ولى اين كلّى ، منطبق بر مصاديق خود و متّحد با آنهاست . اين به معناى استعمال كلّى در مصاديق نيست تا اينكه مصاديق هم جزء مستعمل فيه باشند و به تعداد افراد كلّى ، مستعمل فيه داشته باشيم . وقتى ما انسان را در معناى كلّى خودش استعمال مىكنيم ، از دايرهء كلّيت خارج نمىشويم و نمىتوانيم بگوييم : « انسان در زيد هم استعمال شده است » . در اينجا هم « زيد » را در طبيعى و كلّى « زيد » استعمال كرده‌ايم .\r\nمستعمَل فيه ما همان كلّى است ولى آن كلّى انطباق قهرى بر مصاديق خود دارد ، كه از جملهء مصاديق آن همين « زيد » ى است كه به آن تلفّظ كرده‌ايم ولى اين به عنوان مصداقِ مستعمل فيه مطرح است نه به عنوان خود مستعمل فيه ، تا اين كه لازم آيد مستعمل و مستعمَل فيه ، شىء واحدى باشند .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nنتيجهء بحث در مقام دوّم\r\nاز چهار قسم اطلاق لفظ ، فقط در قسم سوّم - يعنى اطلاق لفظ و ارادهء شخص - استعمال تحقّق ندارد ولى در سه قسم ديگر ، استعمال تحقّق دارد . ذكر اين نكته لازم است كه بعضى ، كلام مرحوم آخوند در « بالجمله » را به گونهء ديگرى تفسير كرده‌اند ولى به‌نظر مىرسد كه مراد ايشان همان چيزى است كه ما بيان كرديم .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nامر پنجم : نقش اراده در موضوع له الفاظ\r\n\r\n","description":"","footnote":"","page_name":" 453 ","page_number":453},
  {"content":"\r\n . \r\n","description":"","footnote":"","page_name":" 454 ","page_number":454},
  {"content":"\r\n\r\nنقش ارادهء مستعمِل در موضوع له الفاظ\r\nبحث در اين است كه آيا موضوع له الفاظ ، ذوات معانى و نفس معانى است بدون اينكه خصوصيتى در آن دخالت داشته باشد يا اينكه در موضوعٌ له الفاظ ، علاوه بر ذوات معانى ، خصوصيتِ مراد بودن معانى نيز دخالت دارد ؟ خواه دخالت اراده ، به عنوان جزئيت براى موضوع له الفاظ باشد يا به عنوان شرطيت و قيديت .\r\n\r\nتحرير محلّ نزاع\r\nآيا كدام اراده ، محلّ نفى و اثبات قرار گرفته است ؟ در باب اراده ، با چهار مرحلهء اراده برخورد مىكنيم : 1 - ماهيت و مفهوم اراده : يعنى همان چيزى كه كلمهء « اراده » براى آن وضع شده است ، مثلًا « انسان » يكى از اسماء اجناس است و براى مفهوم كلّى « حيوان ناطق » وضع شده است . « اراده » نيز براى مفهوم كلّى « الشوق المؤكَّد المحرِّك للعضلات نحو المراد » وضع شده است .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nبعضى - چون مرحوم آخوند - كه « اراده » و « طلب » را يك چيز مىدانند - كلمهء « طلب » را نيز به همين معنا مىدانند . 2 - وجود ذهنى اراده : از مرحلهء ماهيت كه بگذريم به مرحلهء وجود ذهنى مىرسيم . ماهيت ، داراى يك وجود ذهنى است كه عبارت از تصوّر مفهوم « اراده » مىباشد . همان‌طورى كه وجود ذهنى « انسان » عبارت از تصوّر مفهوم « انسان » است . 3 - وجود حقيقى اراده : همان‌طور كه ماهيت « انسان » داراى يك وجود حقيقى است كه عبارت از افراد خارجى مىباشد ، ماهيت « اراده » نيز داراى وجود حقيقى است .\r\nوجود حقيقى « اراده » عبارت از شوق واقعى است كه قائم به نفس مريد بوده و محرّك عضلات به‌طرف مراد است ، مثل اراده‌اى كه باعث شده شما از منزل خارج شويد . ارادهء هركدام از شما ، يك وجود خارجى و حقيقى براى اراده است . ولى اراده - درحقيقت - از سنخ معانى حرفيه است . معانى حرفيه ، آن دسته از واقعيات خارجى بودند كه استقلال نداشته و قائم به دو شيء مىباشند . در « زيدٌ في الدار » ، علاوه بر « زيد » و « دار » ، يك واقعيت سوّم نيز وجود دارد كه آن عبارت از ظرفيت « دار » براى « زيد » و نسبت ظرفى بين « دار » و « زيد » است . ولى اين واقعيت ، چون استقلال در وجود ندارد و نيازمند به طرفين است ، از آن به معناى حرفى تعبير مىكرديم . « اراده » نيز از سنخ معانى حرفى است ، زيرا اراده ، واقعيتى است كه متقوّم به دو شيء است هم اراده‌كننده و هم مراد لازم دارد و نمىشود بدون اين دو محقّق شود . آن شوقى كه قائم به نفس است از يك طرف قيام به نفس دارد و از طرفى محرّك عضلات به طرف مراد است و اضافه‌اى هم به مراد دارد . پس وجود خارجى اراده عبارت از ارادهء قائم به نفس است ولى معناى خارجيت ، اين نيست كه در خارج ديده شود و با چشم مشاهده شود بلكه خارجيت هر چيزى به تناسب خودش مىباشد و واقعيت اراده به قيام فى النفس است . در شما قبل از اينكه به درس بياييد ، اراده‌اى كه محرّك به طرف جلسهء درس باشد وجود نداشت . اين اراده ، قبل از آمدن ، در شما تحقّق پيدا كرد و با آن اراده ، حركت كرديد . اين خارجيت\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nاراده است .\r\n4 - ارادهء انشائيه : اين قسم ، بر مبناى اتّحاد طلب و اراده تحقّق دارد . اگر ما طلب و اراده را متّحد بدانيم ، قسم چهارمى به نام « ارادهء انشائيه » يا « طلب انشائى » نيز خواهيم داشت . در باب انشاء ، تفسيرى براى انشاء بيان كرديم و گفتيم : متكلّمِ « مُنْشِئ » ، با لفظى كه در مورد انشاء به كار مىبرد ، تحقّق ماهيت را قصد مىكند . با گفتن « افعل » قصد مىكند كه ماهيت طلب تحقّق پيدا كند و اين را ما به « انشاء طلب » و طلب آن را به « طلب انشائى » يا « ارادهء انشائيه » تعبير مىكنيم . در نتيجه ، در باب اراده چهار نوع اراده وجود دارد : مفهوم اراده ، وجود ذهنى اراده ، وجود حقيقى و خارجى اراده ، وجود انشائى اراده . حال بحث در اين است كه آيا كسانى كه مىگويند : « اراده در موضوع له الفاظ نقش دارد » ، كدام‌يك از اين اقسام اراده را درنظر دارند ؟ ظاهر اين است كه محلّ نزاع در وجود حقيقى اراده است . وجود حقيقى اراده ، يك معناى جزئى است زيرا وجود ، مساوق با تشخّص و جزئيت است . و وقتى جزئى شد ، به تكثر واقعيات ، اراده داراى تكثّر مىشود . آيا اين وجود حقيقى اراده در معناى « حيوان ناطق » - به‌صورت جزء يا قيد - دخالت دارد ؟ يعنى آيا انسان به معناى « حيوان ناطق » ى است كه ارادهء حقيقى متكلّم به آن تعلّق گرفته است ؟\r\n\r\nنظريهء اوّل ( عدم دخالت اراده در موضوع له الفاظ )\r\nمرحوم آخوند معتقد است : اراده ، نقشى در موضوع له الفاظ ندارد . ايشان براى اثبات مدّعاى خود سه دليل ذكر مىكند ولى ادلّهء طرف مقابل را ذكر نمىكند و تنها اشاره مىكند به مطلبى كه از « عَلَمين » - شيخ الرئيس و خواجه نصير الدين طوسى - در اين زمينه ذكر شده است . دليل اوّل مرحوم آخوند : ما وقتى لفظ « انسان » را مىشنويم جز معناى « حيوان\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nناطق » چيزى به ذهنمان تبادر نمىكند و وقتى لفظ « زيد » را مىشنويم ، ذهن ما به هيكل خارجى زيد انتقال پيدا مىكند و چيزى به عنوان تعلّق ارادهء حقيقيّه به اين دو معنا ، در ذهن ما خطور نمىكند . پس تبادر ، دليل بر اين است كه « حيوان ناطق » تمامِ موضوع له لفظ « انسان » و در اعلام شخصيّه نيز همين ذوات خارجى ، تمامِ موضوع له مىباشند . و اراده ، مدخليتى در موضوع له ندارد ، نه به‌صورت جزئيت و نه به‌صورت قيديت . دليل دوّم : مبناى قضاياى حمليّه بر « هوهويت » است . در قضيّه حمليّه « زيدٌ قائمٌ » مىخواهيم بگوييم : زيد ، همان قائم است و بين آن دو ، اتّحاد كامل تحقّق دارد . مرحوم آخوند مىفرمايد : هوهويت ، در صورتى است كه اراده ، در معناى « زيد » و معناى « قائم » نقش نداشته باشد ، زيرا اگر « زيد » را به « زيد مراد » و « قائم » را به « قائم مراد » معنا كرديم ، اراده‌اى كه همراه با معناى « زيد » است با اراده‌اى كه همراه با معناى « قائم » است ، فرق پيدا كرده و دو حقيقتِ مختلف مىشوند چون متعلَّق آن دو ، با يكديگر تفاوت دارد . مثلًا اگر گفته شود : « زيدٌ في الدار » ، و سپس در مورد همين زيد گفته شود : « زيدٌ في المدرسة » ، در اينجا دو ظرفيت مطرح است : دار و مدرسه . و امكان ندارد يك ظرفيت محقّق باشد . در باب اراده نيز وقتى مراد فرق كند ، « زيدِ مراد » با يك اراده مراد بوده و « قائمِ مراد » با ارادهء ديگر مراد بوده است و نمىتوان بين « زيد » و « قائم » ، قائل به هوهويت شد . همان‌طور كه نمىتوانيم بگوييم : بين « زيد » و « عَمْرو » ، هوهويت وجود دارد . در نتيجه اگر بخواهيم بگوييم : اراده ، در معناى موضوع له نقش دارد ، ناچاريم در تمام قضاياى حمليّه قائل به تجريد شويم و بگوييم : براى تشكيل قضيّه « زيد قائم » ، ما ناچاريم « زيد » را از اراده‌اى كه در معناى آن وجود دارد تجريد كرده و همچنين اراده‌اى كه در معناى « قائم » وجود دارد كنار بزنيم تا بتوانيم قضيّه حمليّه تشكيل دهيم . آيا واقعاً اين‌طور است كه در تشكيل قضيّه « زيدٌ قائمٌ » ما نياز به تجريد داريم ؟ خير ، مسألهء تجريد مطرح نيست و در نتيجه اراده ، دخالتى در معناى موضوع له ندارد .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nدليل سوّم : اگر قيد اراده ، در موضوع له الفاظ اخذ شده باشد ديگر در باب الفاظ ، لفظى را نمىيابيم كه داراى « وضع عام و موضوع له عام » باشد زيرا موضوع له « انسان » وقتى عامّ است كه معناى آن « حيوان ناطق » باشد ولى اگر « حيوان ناطق » مقيّد به « اراده » شد و منظور از « اراده » هم « وجود حقيقى اراده » بود ، معناى « انسان » ، جزئى خواهد شد چون - همان گونه كه گفتيم - وجود ، مساوق با تشخص و جزئيت است و وجود حقيقى اراده ، يك معناى جزئى است . و مفهوم كلّى ، هرگاه مقيّد به جزئى شود ، جزئى خواهد شد . در نتيجه ، موضوع له در تمام موارد ، خاصّ و جزئى خواهد بود و ما موضوع له عام نخواهيم داشت . « 1 » \r\n\r\nنظريهء دوّم ( دخالت اراده در موضوع له الفاظ )\r\nقائلين به دخالت اراده در موضوع له الفاظ ، براى اثبات مدّعاى خود ، ابتدا دو مقدّمه ذكر مىكنند : مقدّمهء اوّل : در افعال اختياريّه ، اگرچه علت غايى از نظر تحقّق خارجى ، متأخّر از فعل اختيارى است و غايت ، بعد از تحقّق فعل برآن مترتّب مىشود ولى همين علت غايى ، از نظر وجود ذهنى ، جزء علل مؤثر در تحقّق است و شايد مهم‌ترين علت ايجاد باشد . وقتى انسان بخواهد كارى را انجام دهد ، اولين چيز كه به عنوان مبادى اراده مطرح است ، تصوّر آن فعل مىباشد . تصوّر يعنى التفات ذهن . دومين چيزى كه مطرح مىشود عبارت از تصديق به فايدهء آن عمل است معناى تصديق به فايده اين است كه نتيجهء آن عمل ، روشن و مشخّص باشد . تصديق به فايده ، همان علت غايى است . علّت غايى ، از نظر وجود خارجى ، متأخّر از فعل است امّا از نظر تصديق ذهنى و وجود ذهنى ، جزء عوامل مؤثر در ايجاد آن فعل است .\r\n\r\n","description":"","footnote":" ( 1 ) - كفاية الاصول ، ج 1 ، ص 22 و 23 ","page_name":" 459 ","page_number":459},
  {"content":"\r\n\r\nمقدّمهء دوّم : ما وقتى معلول‌ها را با علت‌هايشان ملاحظه مىكنيم ، در نظر بدوى مشاهده مىكنيم كه در اين معلول‌ها اطلاق و سِعه‌اى وجود دارد ولى وقتى با نظر دقيق ملاحظه كنيم درمىيابيم كه در هر معلول يك تضيّق وجود دارد ، كه آن تضيّق در رابطه با علّت آن مىباشد . مثلًا وقتى شما مىگوييد : « النّار علّة للحرارة » ، از شما سؤال مىكنيم : « آيا نار ، علت براى مطلق حرارت است ؟ » شما جواب مىدهيد : « بله ، وقتى نار تحقّق پيدا كرد ، طبيعى حرارت تحقّق پيدا كرده و حرارت به قول مطلق تحقّق پيدا كرده است » . اين در نظر بدوى است . ولى وقتى باطن مسئله را ملاحظه كنيم مىبينيم در ناحيهء حرارتِ معلول از نار ، يك تضيّقى وجود دارد ، آن تضيّق اين است كه حرارتى كه از ناحيهء نار باشد ، معلول نار است . آيا كسى مىتواند بگويد : نار ، علّت براى حرارتى است كه از ناحيهء غير نار آمده است ؟ اين حرف باطل است . بنابراين ، طرف مقابل آن درست است كه بگوييم : نار ، علّت براى حرارتى است كه از ناحيهء نار تحقّق پيدا كند . نتيجهء دو مقدّمه : از ضميمه كردن اين دو مقدّمه ، نتيجه گرفته مىشود كه در تمام حركت‌هايى كه علت غايى دارند ، معلول‌ها مقيّد به آن علل غائيه هستند . زيرا علت غايى - به وجود ذهنىاش - جزء علل وجودى معلول است و هر معلولى از ناحيهء علت داراى تضيّق ذاتى است پس در جايى كه علّت غايى وجود دارد ، معلول ، داراى تضيّق بوده و محدود به دايرهء علت غايى است . حال همين مسئله را در باب وضع پياده كرده مىگوييم : آيا علت غايى واضع از وضع چه بوده است ؟ جواب : واضع ، الفاظ را براى سهولت در امر تفهيم و تفهّم وضع كرده است . چون اگر قرار بود تفهيم و تفهّم با اشاره انجام گيرد ، مشكل بود . سؤال : تفهيم و تفهّم به چه معناست ؟ جواب : تفهيم و تفهّم ، در حقيقت به معناى « بيان مراد و ابراز مقاصد » است يعنى متكلّم لفظى را بگويد و ارادهء معنا كند و شما پى به مقصود و مراد او ببريد . پس معلوم\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nمىشود مسألهء تبيين مراد و تعلّق اراده به اين معانى ، جزء علت غايى براى مسألهء وضع است و در اين صورت ، ايجاد تضييق مىكند . كيفيت ايجاد تضييق به اين صورت است كه مراد بودن ، در وضع - كه معلول اين علّت غايى است - دخالت دارد ، چون علّت غايى ، تفهيم و تفهّم است و تفهيم و تفهّم ، بيان مراد و ابراز مقصود است . اين علّت غايى ، وضع را به يك تضيّق ذاتى ، مضيّق مىكند و آن تضيّق اين است كه دايرهء وضع را محدود مىكند به جايى كه اراده و غرضى در كار باشد ، لذا اگر شما لفظى را از لافظِ بلاشعور بشنويد ، چون اراده و غرض در كار نيست ، دلالت هم در كار نيست . اين بهترين دليل قائلين به دخالت اراده در معناى موضوع له است . « 1 »  ذكر اين نكته لازم است كه آنچه در اينجا بيان مىكنيم غير از چيزى است كه از مرحومين عَلَمين ( شيخ الرئيس و خواجه نصير الدين طوسى ) نقل خواهيم كرد . بررسى نظريهء دوّم اوّلًا : در مباحث مربوط به وضع گفتيم : وضع عبارت از اين است كه بين لفظ و معنا ، يك عُلقهء اعتبارى و جعلى تحقّق پيدا كند ، بعد از آنكه بين لفظ و معنا هيچ ارتباط ذاتى و تكوينى وجود ندارد و اصولًا مقولهء لفظ غير از مقولهء معناست . واضع ، اين نقش را داشته كه بين لفظ و معنا - كه هيچ ارتباطى ذاتى وجود ندارد - ايجاد يك عُلقهء اعتبارى بكند كه ثمرهء اين عُلقهء اعتبارى اين باشد كه اين لفظ ، برآن معنا دلالت كند يعنى وقتى اين لفظ شنيده شود ، آن معنا به ذهن سامع خطور كند و مسألهء اراده و مراد متكلّم به عنوان هدف و غايت از وضع ، مطرح نيست . ما گفتيم : مسألهء وضع ، مانند نام‌گذارى است . وقتى پدرى براى فرزند خود نام‌گذارى مىكند ، اين نام‌گذارى شعبه‌اى از وضع است ولى پدر در محدودهء خانوادهء خودش مىتواند وضع انجام دهد . حال اگر از\r\n\r\n","description":"","footnote":" ( 1 ) - اين نظريه همراه با پاسخ آن در كتابهاى : الفصول الغروية في الاصول الفقهية ، ص 17 و 18 و مناهج الوصول إلى علم الاصول ، ج 1 ، ص 114 و 115 مطرح شده است . ","page_name":" 461 ","page_number":461},
  {"content":"\r\n\r\nپدر سؤال شود هدف شما از اينكه اسم « زيد » را براى فرزندتان وضع كرديد چيست ؟\r\nآيا هدف بيش از اين است كه اين لفظ ، دلالت بر اين معنا داشته باشد ؟ آيا بيش از اين است كه اگر اين لفظ نبود ما ناچار بوديم با اشارهء عمليه ، آن مدلول را معرفى كنيم ؟ آيا در اشارهء عمليه ، مقتضاى اشاره چقدر است ؟ آيا در اشارهء عمليه عنوان اراده و مراد تحقّق دارد يا مجرّد نشان دادن و دلالت عمليّه است ؟ در اينجا دلالت عمليّه در قالب وضع در باب الفاظ مطرح شده است ، آيا الفاظ بر معنايى بيش از آنچه كه اشارهء عمليه برآن دلالت مىكند ، دلالت دارند ؟ خير ، بلكه براى تسهيل و سهولت آمده‌اند علامتى براى معنا قرار داده‌اند و در علامت و دلالت ، مسألهء ارادهء نقشى ندارد . بنابراين ، آنچه مستدل مىگفت كه « اراده در هدف وضع دخالت دارد و اين اراده ، در باب وضع ايجاد تضيّق مىكند » ، مورد قبول نيست ، هدف واضع ، مجرّد دلالت و حكايت و مجرّد جايگزينى لفظ نسبت به اشارهء عمليه است و همان نقشى را كه اشارهء عمليّه ايفا مىكرد ، لفظ و وضع هم همان نقش را ايفا مىكند و هدف واضع ، بيش از اين نخواهد بود . ثانياً : برفرض كه دخالت اراده را بپذيريم و بگوييم : « چون اراده در علت غايى نقش دارد ، در معلول هم - كه عبارت از وضع است - تضيّقى به‌وجود مىآيد و اين تضيّق ، در رابطه با اراده است » . ولى آيا اگر از ناحيهء دخالت اراده در علت غايى ، تضيّقى در ناحيه وضع پيدا شود ، مدّعاى شما ثابت شده است ؟ خير ، ممكن است ما قائل به تضيّق شويم ولى حرف شما را نزنيم ، زيرا شما در ادّعاى خودتان يك معناى خاصّ را ادّعا كرديد . شما نمىگفتيد : اراده دخالت دارد ، بلكه مىگفتيد : اراده ، در موضوع له دخالت دارد ، يا به‌صورت جزئيت و يا به‌صورت شرطيت و قيديت . ولى دليلى كه اقامه كرديد اين معنا را اثبات مىكند كه وضع ، معلولِ علت غايى است و در علت غايى ، اراده مطرح است پس وضع هم تضيّقى در رابطه با اراده دارد . ولى آيا نحوهء اين تضيّق به چه صورت است ؟ آيا اراده به‌صورت جزئيت در موضوع له دخالت دارد ؟ يا به‌صورت شرطيت ؟ يا اينكه تضيّق به اين صورت است كه\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nبگوييم : « وضع ، در مواردى تحقّق دارد كه اراده تحقّق داشته باشد » . نه اينكه اراده ، دخالت در موضوع له داشته باشد . ارتباط وضعى بين لفظ با معنا در جايى است كه اراده باشد ، ولى اينكه اراده ، داخل در موضوع له باشد از كجا استفاده مىشود ؟ مگر تضيّق وضعى ، فقط در رابطه با موضوع له است ؟ خير ، گاهى وضع ، داراى تضيّق است و ربطى به موضوع له ندارد . اگر بخواهيم در اين رابطه يك تشبيهى ذكر كنيم همان نزاعى كه بين صاحب معالم و صاحب قوانين در مورد استعمال لفظ مشترك در اكثر از معناى واحد مطرح است در اينجا مطرح مىكنيم : صاحب معالم مىگويد : هر لفظى براى معنا به قيد وحدت وضع شده است و قيد وحدت ، در موضوع له دخالت دارد . و اگر بخواهيم لفظ « عين » را در بيش از يك معنا استعمال كنيم بايد قيد وحدت كنار رفته و تمام الموضوع له ، بعض الموضوع له شود . « 1 »  ولى صاحب قوانين مىگويد : قيد وحدت ، در موضوع له نقش ندارد بلكه در رابطه با وضع است ، به اين صورت كه واضع ، وقتى لفظ « عين » را براى « عين باكيه » وضع مىكرد ، « عين باكيه » گويا مقرون به وصف وحدت بوده است ، يعنى « عين باكيه » - در حال وحدت - به‌عنوان موضوع له براى « عين » قرار گرفته ، به‌صورت قضيّه حينيّه . و اين قيد وحدت ، در موضوع له ، به عنوان جزئيت و شرطيت ، دخالت ندارد . « 2 »  در اينجا نيز مىگوييم : آن مقدارى كه بعد از تسليم جواب اوّل مىپذيريم اين است كه هرجا اراده نباشد وضع نيست و هرجا اراده باشد ، وضع هست . ولى معناى « هرجا اراده باشد ، وضع هست » اين نيست كه اراده در معناى موضوع له دخالت دارد . تضيّقى كه معلول از ناحيه علّت پيدا مىكند ، اين معنا را نمىرساند كه هم وضع مرتبط به اراده است و هم اراده در\r\n\r\n","description":"","footnote":" ( 1 ) - معالم الدّين ، ص 39  ( 2 ) - قوانين الاصول ، ج 1 ، ص 63 و 64 ","page_name":" 463 ","page_number":463},
  {"content":"\r\n\r\nموضوع له داخل است .\r\nدر نتيجه دليل شما با مدّعا تطبيق نمىكند . مدّعا ، دخالت اراده در موضوع له است و دليل ، تضيّق وضع است . يعنى در صورت عدم اراده ، وضعى وجود ندارد و در صورت اراده ، وضع وجود دارد ولى آيا اراده چه نقشى در موضوع له دارد ؟ دليل شما برآن دلالت نمىكند .\r\n\r\nبيان مرحوم آخوند در ارتباط با كلام عَلَمين\r\nمرحوم آخوند از عَلَمين ( شيخ الرئيس و خواجه نصير الدين طوسى ) نقل كرده كه آنان گفته‌اند : « الدلالة تابعة للإرادة » ، يعنى دلالت ، فرع اراده است و به دنبال اراده تحقّق پيدا مىكند . « 1 »  كسانى كه اراده را در معناى موضوع له دخيل مىدانند خواسته‌اند كلام اين دو بزرگوار را به عنوان دليلى براى مدّعاى خود قرار دهند به اين بيان كه اگر اراده ، دخالت در موضوع له داشته باشد ، مىتوان گفت : « الدلالة تابعة للإرادة » ، زيرا اگر اراده نباشد معنا كامل نشده است ، يا جزء آن ناقص است و يا قيد آن و در نتيجه دلالتى براى لفظ بر معنا نيست . ولى اگر اراده ، وجود داشته باشد مىتوان گفت : دلالت ، تحقّق دارد ، زيرا با وجود اراده ، معنا كامل شده است . قائلين به دخالت اراده در معناى موضوع له مىگويند : كلام عَلَمين ، توجيهى غير از آنچه ما گفتيم ندارد . مرحوم آخوند ، در جواب از اين استدلال فرموده است : هر لفظى - اگرچه مفرد باشد - داراى دو دلالت است : دلالت تصوريّه و دلالت تصديقيه . مثلًا دلالت تصوريّه\r\n\r\n","description":"","footnote":" ( 1 ) - شيخ الرئيس رحمه الله مىفرمايد : « ذلك لأنّ معنى دلالة اللفظ هو أن يكون اللفظ اسما لذلك المعنى على سبيل القصد الأوّل » رجوع شود به : الشفاء ، قسم المنطق ، ج 1 ، المقالة الاولى ، الفصل الثامن ، ص 42 و علامهء حلّى رحمه الله از استاد خود محقق طوسى رحمه الله نقل كرده : « إنّ اللفظ لا يدلّ بذاته على معناه بل باعتبار الإرادة و القصد » . رجوع شود به : الجوهر النضيد في شرح التجريد ، ص 4 ","page_name":" 464 ","page_number":464},
  {"content":"\r\n\r\nدر مورد لفظ « زيد » اين است كه با شنيدن اين لفظ ، ذهن سامع به معناى آن منتقل\r\nمىشود . در دلالت تصوريّه ، رابطهء لفظ با متكلّم مطرح نيست بلكه فقط رابطهء لفظ با معناى خودش مطرح است و آن اين است كه مجرّد شنيدن اين لفظ ، سبب شود كه ذهن سامع به معنا منتقل شود و ذهن او به عنوان مرآت براى آن موضوع خارجى مطرح باشد . دلالت تصديقيّه در مورد لفظ « زيد » اين است كه سامع با شنيدن اين لفظ ، تصديق كند كه متكلّم ، معناى « زيد » را اراده كرده است ، يعنى متكلّم ، از لفظ « زيد » وجود خارجى « زيد » را اراده كرده است ، و اراده كرده همان معنايى را كه با شنيدن لفظ « زيد » به ذهن سامع خطور كرده است . مرحوم آخوند مىفرمايد : كلام عَلَمين - يعنى « الدلالة تابعة للإرادة » - در رابطه با دلالت تصديقيه است . يعنى عَلَمين مىخواهند بگويند : دلالت تصوريه ، شرطى ندارد . بلكه مجرّد وضع ، براى آن كفايت مىكند . وقتى لفظ ، براى معنايى وضع شد ، ذهن سامع ، با شنيدن لفظ به معناى آن منتقل مىشود . ولى در دلالت تصديقيه ، به مرحله‌اى بالاتر رفته و مىخواهيم بگوييم : اين معناى موضوع له ، مرادِ متكلّم هم هست . اين ديگر ربطى به وضع ندارد بلكه تابع اراده است . روشن است در جايى مىتوان گفت : اين معنا ، مراد متكلّم است كه متكلّم ، آن را اراده كرده باشد . به‌همين‌جهت است كه در دلالت تصديقيه شرطى را ذكر كرده‌اند كه در دلالت تصوريّه ذكر نكرده‌اند و آن شرط اين است كه در دلالت تصديقيه بايد احراز كنيد كه متكلّم ، در مقام بيان مراد است . در نتيجه ، مطلبى را كه عَلَمين فرموده‌اند ، چيزى است كه مورد قبول همه است زيرا در صورتى مىتوان گفت : متكلّم ، معناى « زيد » را اراده كرده است ، كه او واقعاً چنين چيزى را اراده كرده باشد . و اگر او بگويد : من معناى « زيد » را اراده نكرده‌ام ، دلالت تصديقيه در كار نخواهد بود . درحالىكه بحث ما در رابطه با دخالت يا عدم دخالت اراده در معناى موضوع له ،\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمربوط به دلالت تصوريه است . ما مىخواهيم ببينيم آيا ارادهء حقيقيه ، جزء معناى\r\nموضوع له است تا با شنيدن لفظ « زيد » ، اراده هم به ذهن ما بيايد يا نه ؟ ولى كلام عَلَمين مربوط به دلالت تصديقيه است . « 1 »  بررسى كلام مرحوم آخوند حضرت امام خمينى « دام‌ظلّه » و بزرگان ديگر ، كلام مرحوم آخوند را مورد اعتراض قرار داده و فرموده‌اند : اگر كلام عَلَمين را بر دلالت تصديقيه حمل كنيم - آن‌گونه كه مرحوم آخوند مىفرمود - لازم مىآيد كه عَلَمين ، معناى روشن و بىنياز از بيان را مطرح كرده باشند .\r\nزيرا مرحوم آخوند ، دلالت در كلام عَلَمين را اين‌گونه معنا كرد كه اگر لفظ بخواهد دلالت كند بر اين كه معنا مراد متكلّم است و احراز كرديد كه متكلّم در مقام بيان مراد و ابراز مقصود است ، بايد اراده‌اى در كار نباشد . و اين معنا توضيح واضحات است و نيازى به بيان ندارد ، زيرا در اين صورت ، كلام عَلَمين به اين معنا مىشود كه « دلالة اللفظ على أن يكون معناه مراداً للمتكلّم تابع لأن يكون مراداً للمتكلّم » . در حالى كه عَلَمين مىخواسته‌اند امر غير واضحى را بيان كنند . حضرت امام خمينى « دام‌ظلّه » مىفرمايد : ما ناچاريم « دلالت » در كلام عَلَمين را به « دلالت تصوريه » معنا كنيم ، يعنى اراده ، در انتقال ذهن به معنا دخالت دارد . ولى دخالت داشتن اراده در انتقال ذهن به معنا ، غير از عنوان بحث است كه آيا اراده ، در معناى موضوع له دخالت دارد يا نه ؟ درحقيقت ، آن اشكالى كه به مقدّمهء اوّل آنان ( قائلين به دخالت داشتن اراده در معناى موضوع له ) وارد كرديم اينجا نيز وارد است . قائلين به دخالت اراده در معناى موضوع له ، در مقدّمهء اوّل خود از راه هدف وضع\r\n\r\n","description":"","footnote":" ( 1 ) - كفاية الاصول ، ج 1 ، ص 23 ","page_name":" 466 ","page_number":466},
  {"content":"\r\n\r\nوارد شده بودند . اشكال مهمّى كه به آنان وارد بود اين بود كه ما اگر از راه هدف وضع\r\nوارد شويم ، هدف وضع ، اين مقدار مىتواند براى ما مضيقه درست كند كه بگويد : لفظ ، در صورتى براى معنا وضع شده كه اراده‌اى باشد . ولى اينكه اراده در موضوع له نقش داشته باشد يا جزء يا قيد معنا باشد از كجا استفاده مىشود ؟ درحالىكه مدّعاى قائلين به دخالت اراده در معناى موضوع له ، اين است كه اراده ، در معناى موضوع له دخالت دارد ولى دليل ، اين مطلب را ثابت نمىكند . كلام عَلَمين نيز همين مقدار را - بر اساس دلالت تصوريّه - دلالت دارد . يعنى مىخواهند بگويند كه : دلالت لفظ بر معنا ، آنجايى است كه اراده در كار باشد و اگر اراده نباشد ، لفظ بر معنا دلالت نمىكند . ولى در جايى كه اراده هست آيا اراده چه نقشى دارد ؟ آيا دخالت در موضوع له دارد ؟ اين ديگر مطرح نيست . مثلًا وقتى گفته مىشود : « مِنْ ، براى كلّى ابتدا وضع شده است ولى تعهّدى در كنار آن مىباشد » ، به اين معنا نيست كه اين تعهّد و التزام ، داخل در معناى « مِنْ » است بلكه درحقيقت ، يك تضيّقى است در رابطه با وضع ، مثل اينكه واضع از اوّل به صراحت بگويد : لفظ « انسان » را براى معناى « حيوان ناطق » وضع كردم ولى در جايى كه اراده به اين معنا تعلّق گرفته باشد . پس مجرّد اينكه اراده را در ارتباط با وضع مطرح كنيم ، مستلزم اين نيست كه اراده داخل در معناى موضوع له باشد . ما درصدد نفى يا اثبات كلام عَلَمين نيستيم بلكه مىخواهيم آن را معنا كنيم .\r\nاينكه مىگويند : « الدلالة تابعة للإرادة » ، يعنى دلالت لفظ بر معنا ، در جايى است كه اراده هم باشد . به‌خلاف مرحوم آخوند كه كلام عَلَمين را به‌گونه‌اى معنا مىكرد كه توضيح واضحات بود . مطلبى كه با شخصيت علمين تناسب نداشت . در نتيجه ، ظاهراً عَلَمين مىخواهند بگويند : « هرجا دلالت باشد اراده هم هست » .\r\nو ما در جواب دوّم از دليل قائلين به دخالت اراده در معناى موضوع له ، اين مطلب را پذيرفتيم ولى گفتيم : اين مطلب ، غير از مدّعاى شماست . مدّعا ، صِرف دخالت اراده در مقام وضع و استعمال نيست بلكه مدّعا اين است كه اراده ، در معناى موضوع له\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nبه‌صورت جزء يا قيد دخالت دارد . و اين چيزى است كه نه دليل قائلين به دخالت اراده\r\nدر موضوع له الفاظ و نه كلام عَلَمين مىتواند آن را اثبات كند . بنابراين ، آنچه از اين دو دليل ( كلام قائلين به دخالت اراده و كلام علمين ) استفاده مىشود اين است كه : وضع ، با اراده ارتباط دارد و همين ارتباط ، يك محدوديت و تضيّقى را در رابطه با وضع به‌وجود مىآورد به‌طورى كه اگر ما لفظ را از يك متكلّم غير مريد شنيديم بتوانيم بگوييم : اينجا لفظ ، دلالت ندارد ، زيرا اراده در كار نيست . اين مطلبى است كه ما نمىخواهيم نفى يا اثبات كنيم ، فقط اين را مىگوييم كه اين مطلب غير از چيزى است كه ما بحث مىكنيم . « 1 » \r\n\r\nكلام آيت‌اللَّه خويى « دام‌ظلّه »\r\nايشان براساس مبنايى كه در باب وضع داشت ، در اينجا نيز اراده را داخل در معناى موضوع له مىداند . توضيح : آيت‌اللَّه خويى « دام‌ظلّه » ، حقيقت و ماهيت وضع را به‌گونهء ديگرى معنا مىكرد و مىفرمود : وضع ، عبارت از تعهّد و التزام به اين است كه هروقت اين لفظ استعمال مىشود ، اين معنا را اراده كرده است . بنابراين ، مسألهء اراده ، درحقيقت و ماهيت وضع دخالت دارد . به‌خلاف معنايى كه ما در رابطه با وضع مطرح كرديم و گفتيم : وضع ، مانند نام‌گذارى است و كارى به اراده ندارد . وقتى كسى بر فرزندش اسمى را انتخاب مىكند تعهّد و التزامى در كار نيست بلكه نوعى تخصيص لفظ به معنا و قرار دادن ارتباط وضعى بين لفظ و معنا است . آن‌هم به يك امر اعتبارى محض نه امر تكوينى . ولى آيت‌اللَّه خويى « دام‌ظلّه » چون وضع را به معناى تعهّد و التزام مىگيرد ، در تعهّد و التزام ، مسألهء اراده دخالت دارد زيرا تعهّد و التزام ، به معناى التزام به اين است كه هروقت لفظ را استعمال كند ، اراده كند اين معنا را . تمام اين‌ها در تعهّد و التزام وجود\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 115 و 116 و تهذيب الاصول ، ج 1 ، ص 51 ","page_name":" 468 ","page_number":468},
  {"content":"\r\n\r\nدارد . روى اين معنا ، ما بايد هميشه اراده را ملازم با وضع بدانيم ولى نه به اين معنا كه\r\nاراده ، در موضوع له دخالت دارد . اين را كسى نمىتواند ثابت كند . ايشان ، روى اين مبنا پاى اراده را در رابطه با وضع به ميان كشيده و طبعاً مىفرمايد : دلالت در كلام عَلَمين ، به معناى دلالت تصوريّه نيست ، زيرا دلالت تصوريّه به اين معناست كه انسان به مجرّد شنيدن لفظ ، انتقال به معنا پيدا كند . اصلًا دلالت تصوريّه ، ارتباطى با وضع ندارد بلكه مربوط به انس و كثرت استعمال است .\r\nكثرت استعمال لفظ در معنا ، دلالت تصوريّه را به‌وجود مىآورد . ولى ما ، اسم اين دلالت تصوّريه را دلالت وضعى نمىگذاريم و وضع را هم در رابطه با اين دلالت نمىبينيم .\r\nكثرت استعمال سبب مىشود كه - به تعبير ايشان - اگر از اصطكاك يا برخورد دو سنگ ، كلمهء « انسان » بلند شود ؛ چه رسد به جايى كه اين لفظ ، از بچه‌اى شنيده شود - دلالت تصوّرى باشد ولى دلالت وضعى وجود ندارد . دلالت وضعى ، جايى است كه دلالت تصديقيّه هم وجود داشته باشد و ايشان دلالت تصديقيّه را بر دو قسم مىداند . ايشان مىفرمايد : اراده ، بر دو قسم است : ارادهء استعمالى و ارادهء جدّى روى همين اساس ، دلالت تصديقيّه نيز بر دو قسم است : دلالت تصديقيّه در ارتباط با ارادهء استعمالى و دلالت تصديقيّه در ارتباط با ارادهء جدّى . آيت‌اللَّه خويى « دام‌ظلّه » مىفرمايد : دلالت در كلام عَلَمين ، همين دلالت وضعى است كه در رابطه با دلالت تصديقيّه است و دلالت تصديقيه - چه در رابطه با ارادهء استعمالى و چه در رابطه با ارادهء جدّى - تابع اراده است . « 1 » \r\n\r\nبررسى كلام آيت‌اللَّه خويى « دام‌ظلّه »\r\nاين كلام ايشان نيز - همانند اصل مبناى ايشان در رابطه با وضع - مورد قبول ما\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 104 - 109 ","page_name":" 469 ","page_number":469},
  {"content":"\r\n\r\nنيست . اين حرف ، علاوه بر اينكه خلاف مشهور است - زيرا مشهور ، دلالت وضعيه را\r\nهمان دلالت تصوّريه مىدانند و خود آيت‌اللَّه خويى « دام‌ظلّه » نيز به اين مطلب اعتراف كرده است - خلاف وجدان نيز مىباشد . وقتى پدرى اسم فرزند خود را « زيد » مىگذارد و ما هم متوجّه اين نام‌گذارى مىشويم ، اگر ساعتى بعد ، پدر گفت : « زيد » را بياوريد . آيا ما با شنيدن كلمهء « زيد » به معنا منتقل مىشويم يا نه ؟ اگر بگوييد : « منتقل نمىشويم » ، مىگوييم : اين ، خلاف وجدان است . و اگر بگوييد : « منتقل مىشويم » ، خواهيم گفت : اينجا كه هنوز كثرت استعمال و انس حاصل نشده است ، نام‌گذارى يك ساعت قبل بوده است . آيا مىتوان گفت : اين انتقال - كه از آن به دلالت تصوريّه تعبير مىشود - استناد به وضع ندارد ؟ اگر ندارد ، پس مستند به چه چيز است ؟ هنوز كثرت استعمالى تحقّق پيدا نكرده تا بگوييم به واسطهء آن ، ما انتقال به معنا پيدا مىكنيم . ايشان مىفرمايد : « سبب اين انتقال ، كثرت استعمال است و اصلًا پاى وضع را نبايد به ميان آورد » . آيا وجداناً اين‌طور است يا سبب انتقال ، نام‌گذارى پدر و به تعبير ديگر ، وضع است ؟ وجداناً سبب ، عبارت از وضع است . و اگر چنين است چرا ما بگوييم : دلالت وضعيّه ، در مورد دلالت تصوريّه نيست ؟ چرا دلالت تصوريّه را از دلالت وضعيّه خارج كنيم ؟ خير ، دلالت تصوريّه از دلالت‌هاى وضعيّه است ، منشأ آن‌هم وضع است و كلام عَلَمين هم ناظر به اين معناست نه ناظر به دلالت تصديقيّه - كه آيت‌اللَّه خويى « دام‌ظلّه » مىفرمايد - ، زيرا مبنايى كه ايشان در مورد وضع فرمود كسى حاضر نيست بپذيرد ، بعد از آنكه وضع ، يك ماهيت روشن عقلائى و عرفى دارد . نتيجهء مباحث امر پنجم يك بحث اين بود كه آيا عنوان اراده - به‌صورت جزئيت يا شرطيت - در موضوع له دخالت دارد ؟ كه ما به‌طور جدّى اين معنا را نفى كرديم و كسى نتوانست دليلى بر اثبات\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nآن اقامه كند .\r\nبحث دوّم اين بود كه معناى دلالت تصوريّه و تصديقيّه چيست ؟ و آيا دلالت تصوريّه در رابطه با دلالت‌هاى وضعى هست يا نه ؟ ما گفتيم : دلالت تصوريّه جزء دلالت‌هاى وضعى است و ما نمىتوانيم دلالت تصوريّه را از مسئله وضع بيرون ببريم و منشأ اين دلالت را غير مرتبط به وضع دانسته و مربوط به كثرت استعمال بدانيم . بحث سوّم اين بود كه وقتى اراده در موضوع له به عنوان جزئيت يا شرطيت نقش ندارد آيا وجود اراده ، در ارتباط با وضع هست يا نه ؟ آيا وجود اراده ، محدوديتى در وضع ايجاد مىكند يا نه ؟ آيا دلالت ، در محدودهء اراده است ؟ نه اينكه اراده جزء باشد بلكه آيا در محدودهء اراده ، دلالت وجود دارد يا نه ؟ اينجا ما گفتيم : مسئله ، خيلى روشن نيست و انسان نمىتواند به‌صورت محكم نفى يا اثبات كند . ولى اگر كسى اثبات كند كه وضع در محدودهء اراده است بايد در مرحلهء دلالت تصوريّه هم تضييقى به‌وجود آورده و بگويد : « اگر انسان ، لفظى را از ديوار يا از برخورد سنگى به سنگ ديگر شنيد ، چون اراده در كار نيست ، وضع تحقّق ندارد ، و اراده در ارتباط با وضع است در نتيجه چيزى به ذهن انتقال پيدا نمىكند » . و اين غير از موردى است كه ما به عنوان اشكال بر آيت‌اللَّه خويى « دام‌ظلّه » مطرح كرديم . اشكال ما اين بود كه وقتى پدرى نام فرزند خود را « زيد » مىگذارد و او را به اين نام صدا مىكند و ذهن شما منتقل به معنا مىشود ، منشأ اين انتقال چيست ؟ آيا مىتوان وضع را ناديده گرفت و منشأ آن را كثرت استعمال دانست ؟ ولى در اينجا مىگوييم : در دلالت تصوريّه ، اگر ما قائل شديم اراده ، در محدودهء وضع دخالت دارد ، لازمه‌اش اين است كه بگوييم : جايى كه اراده نباشد ، دلالت تصوريّه هم وجود ندارد و آنجا كه اراده هست دلالت تصوريّه هم هست . لفظ « انسان » را اگر از يك فرد عاقل شنيديد ، بر معناى « حيوان ناطق » دلالت مىكند ولى اگر از بچهء غير مميز شنيديد ، بر اين معنا دلالت نمىكند ، چون او فاقد اراده است .\r\n\r\n","description":"","footnote":"","page_name":" 471 ","page_number":471},
  {"content":"\r\n . \r\n","description":"","footnote":"","page_name":" 472 ","page_number":472},
  {"content":"\r\n\r\n\r\nامر ششم : وضع در مركّبات\r\n\r\n","description":"","footnote":"","page_name":" 473 ","page_number":473},
  {"content":"\r\n . \r\n","description":"","footnote":"","page_name":" 474 ","page_number":474},
  {"content":"\r\n\r\n\r\nتحرير محلّ بحث :\r\nآيا در مركّبات - خصوصاً در مركّبات تامّه ، مثل « زيد قائم » - غير از وضع مفردات و هيئات ، وضع ديگرى براى مجموع مركّب وجود دارد ؟ در جملهء « زيدٌ قائمٌ » كلمهء « زيد » داراى وضع شخصى است و كلمهء « قائم » نيز به لحاظ ماده‌اش داراى يك وضع و به لحاظ هيئت « فاعل » هم داراى يك وضع است .\r\nدر بحث وضع شخصى و نوعى گفتيم : معمولًا وضع مادّه ، وضع شخصى و وضع هيئت وضع نوعى را داراست . علاوه بر اين‌ها ، هيئت جملهء خبريه نيز داراى يك وضع است .\r\nحال موضوع له آن چيست ؟ معروف بين أهل منطق اين است كه موضوع له آن « نسبت » است و ما گفتيم : موضوع له آن « هوهويت » است . ولى در اينجا به موضوع له كارى نداريم آنچه مىخواهيم بگوييم ، اين است كه هيئت جملهء خبريه ، وضع دارد . در اين بحث مىخواهيم ببينيم آيا علاوه بر وضع مفردات و هيئت جملهء خبريه ، براى مجموع « زيدٌ قائمٌ » هم وضع ديگرى مطرح است ؟ منشأ پيدايش اين بحث اين است كه در كلمات بعضى از ادبا آمده است : « كما أنّ\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nللمفرد وضعاً كذلك للمركّب وضع » . اگر مراد اينان از وضع مركّبات ، همان هيئت جمل باشد ، يعنى بخواهند بگويند : در « زيدٌ قائم » ، همان گونه كه مفردات داراى وضعند ، هيئت تركيبيه و هيئت جملهء خبريه هم داراى وضع است ، ما با آنان بحثى نداريم . ولى هم ظاهر كلامشان مخالف با اين معناست و هم بعضى از آنان گفته‌اند : « مفاد مجموع مركب ، همان مفاد هيئت جملهء خبريه است » . از اين تعبير معلوم مىشود كه مركب را غير از هيئت جملهء خبريه دانسته‌اند و مجموع مركب را حساب ديگرى برايش قائلند . و ظاهر كلامشان هم همين معناست .\r\n\r\nدليل اوّل بر ردّ نظريهء وضع براى مجموع مركّب\r\nهدف از وضع ، عبارت از اين است كه واضع ملاحظه كرده مطالب و حقايقى در اين عالم تحقّق دارد و اگر بخواهند اين مطالب را به‌وسيلهء اشارهء حسّيه در اختيار يكديگر قرار دهند ، غيرممكن و يا مشكل است لذا مسألهء وضع را مطرح كرده و گفته است : هروقت كلمهء « انسان » گفته شود ، ماهيت « حيوان ناطق » - كه نوعى از انواع حيوان است - اراده شود و هروقت كلمهء « زيد » گفته شود ، اين موجود خارجى متعيّن در خارج اراده شود و . . . پس در حقيقت ، هدف از وضع ، ارائهء معانى موضوع له است .\r\nبه‌همين‌جهت مىبينيم ، پدر تا وقتى پدر نشده نام‌گذارى نمىكند ولى وقتى پدر شد ، خود را محتاج اين امر مىبيند كه نامى براى فرزند خود انتخاب كند تا اين نام حاكى و نشانگر همين واقعيت خارجى به نام مولود جديد باشد و كسى كه زمينهء فرزند در او وجود ندارد اگر نامگذارى كند مورد تمسخر قرار مىگيرد كه لفظ را براى چه چيزى وضع مىكنى ؟ هرجا وضع تحقّق داشته باشد بايد بفهميم كه معنايى وجود دارد و يك واقعيتى تحقّق دارد . اشكال : بعضى از عناوين وجود دارند كه داراى حقيقت نيستند و معناى محقّق و واقعى براى آنها تحقّق ندارد ، مثل شريك البارى . شريك البارى عنوانى است كه برهان بر امتناع آن قائم است ، پس واقعيتى ندارد . اجتماع نقيضين نيز عنوانى است كه داراى\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nاستحاله است پس واقعيت هم نمىتواند داشته باشد . پس چرا اين‌ها لفظ دارند ؟ لفظى كه در پشت آن ، واقعيت و حقيقتى وجود ندارد . پس اين‌طور نيست كه دايرهء وضع ، محدود باشد به جائى كه يك واقعيت در كار باشد . از اين اشكال ، به دو صورت مىتوان جواب داد : جواب اوّل : اين‌گونه الفاظ ، به تنهايى داراى وضع نيستند . واضع ، شريك البارى را وضع نكرده است ، آنچه را واضع وضع كرده لفظ « البارى » براى ذات خداوند و لفظ « شريك » براى مطلق شريك - كه يك حقيقت و واقعيت است - مىباشد و اين مضاف و مضاف اليه را شما درست كرديد تا موضوع براى « محال » قرار دهيد .\r\n« اجتماع النقيضين » نيز به‌همين‌صورت است كه مضاف و مضاف اليه را شما درست كرده‌ايد تا موضوع براى محال يا ممتنع قرار دهيد . و واضع - در هيچ لغتى - نيامده معناى بخصوصى براى « اجتماع النقيضين » ذكر كند . و در مورد الفاظى چون « ممتنع » و « محال » - كه صورت تركيبى ندارند - نيز مىگوييم : واضع ، اين‌ها را وضع نكرده است و اين تركيب ماده و هيئت را شما درست كرده‌ايد . در « ممتنع » دو وضع وجود دارد : يك وضع در رابطه با هيئت و يك وضع در رابطه با مادّه . هريك از مادّه و هيئت ، فىنفسه داراى معنا مىباشند و حكايت از معنا مىكنند و اين شما هستيد كه مادّه و هيئت را تلفيق كرده‌ايد و كلمهء « ممتنع » را از آن درست كرده‌ايد . جواب دوّم : مقصود ما از واقعيت ، تحقّق و عينيت نيست بلكه مقصود چيزى است كه قابل سلب و ايجاب باشد . چنين چيزى را ممكن است عدّه‌اى خيال كنند تحقّق دارد و عدّه‌اى خيال كنند تحقّق ندارد بلكه حتى اگر جايى باشد كه همه قبول دارند عدم تحقّق آن را - مثل مسألهء اجتماع نقيضين - ولى درعين‌حال ، چنين عنوانى - از حيث اين كه مىخواهد موضوع براى « محال » قرار گيرد - داراى واقعيت است . ما مىدانيم نه تنها اجتماع نقيضين محال است بلكه ريشه تمام واقعيات عالم ، به استحالهء اجتماع نقيضين برمىگردد و اگر اين مسئله را كنار بگذاريم ، هيچ‌چيز را نمىتوانيم ثابت كنيم ،\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمثلًا انسان وقتى وجود جوهر را ثابت مىكند ، ممكن است كسى بگويد : جوهر ، در عين اينكه وجود دارد ، وجود ندارد . در اينجا مسألهء اجتماع نقيضين مىآيد و چنين چيزى را ردّ مىكند . بنابراين ، اگر ما - برفرض - بپذيريم كه عنوان « اجتماع النقيضين » توسط واضع وضع شده است ولى اين به خاطر اين است كه شما را هدايت كند به اين كه مفاد آن ممتنع است . يعنى مفاد و معنا دارد ولى ممتنع است . معناى آن همان چيزى است كه با شنيدن لفظ « اجتماع النقيضين » به ذهن مىآيد . « شريك البارى » ، نيز به‌همين‌صورت است يعنى مفاد و معنا دارد ولى مفادش ممتنع است . به عبارت ديگر : شريك البارى داراى معناست ولى تحقّق آن معنا در خارج ، ممتنع است . خود كلمهء « ممتنع » نيز داراى معناست و اگر معنا نداشت جملهء « شريك البارى ممتنع » نيز نمىتوانست داراى معنايى باشد . رجوع به اصل بحث : بحث در اين بود كه عدّه‌اى مىگويند : « مجموعِ مركّب ، داراى وضعى جداى از وضع الفاظ و هيئات مفردات و هيئت جمله است » ، برفرض كه ما چنين چيزى را قبول كنيم ، سؤال اين است كه مجموعِ مركّب براى چه چيزى وضع شده است ؟ در « زيد قائمٌ » ، هريك از « زيد » و « قائم » و هيئت جملهء خبريه داراى وضع مىباشند . وقتى « زيد » گفته مىشود ، صورتى از او در ذهن انسان مرتسم مىشود كه انسان از راه اين صورت ، به خارج منتقل مىشود . و وقتى كلمهء « قائم » شنيده شود ، انسان سراغ دو وضع مىرود : يكى هيئت « قائم » كه براى معناى اشتقاقى وضع شده است و اشتقاق ، مفيد تلبس ذات به مبدأ است . و ديگرى مادهء « قائم » مىباشد كه مفاد همان مبدئى است كه ذات به آن تلبس پيدا كرده است ، مثل ضرب ، قيام ، قعود و . . .\r\nهيئت جملهء خبريه هم بر معناى خودش دلالت مىكند كه به نظر ما همان « هوهويت » و به نظر مشهور « نسبت » است . آيا غير از اين چهار چيز - كه هركدام ، از واقعيتى حكايت مىكنند - معناى پنجمى هم قابل تصوّر است كه ما بگوييم : مجموع مركّب براى اين معناى پنجم وضع شده است ؟\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nما هرچه فكر مىكنيم معناى پنجمى پيدا نمىكنيم كه واضع براى رسيدن به آن معنا وضع پنجمى در مورد « زيدٌ قائمٌ » داشته باشد . « شريك البارى » و « اجتماع النقيضين » ، داراى معنا بودند ولى آن معنا در خارج تحقّق نداشت ، امّا در اينجا اصلًا معنايى نيست تا بخواهيم نسبت به تحقّق يا عدم تحقّق آن در خارج بحث كنيم .\r\n\r\nتوجيه بعضى از نحويين\r\nبعضى از نحويين وقتى ملاحظه كرده‌اند در اينجا معناى پنجمى وجود ندارد كه مركّب براى آن وضع شده باشد توجيه بدترى ذكر كرده و گفته‌اند : « مفاد مجموعِ مركّب ، همان مفاد هيئت جملهء خبريه است » . معناى اين عبارت اين است كه هوهويت يا نسبت - كه مفاد هيئت جملهء خبريه بود - به دو وسيله در اختيار مستمع قرار مىگيرد : يكى به وسيلهء هيئت جملهء خبريه و ديگرى به وسيلهء مجموع مركّب . سپس گويا به آنان اعتراض شده كه چه نيازى به اين معنا وجود دارد ؟ جواب داده‌اند : اين مثل الفاظ مترادف است . يعنى همان‌طور كه الفاظ ، متعددند و معنا واحد است در اينجا نيز دالّ بر نسبت يا هوهويت ، دو چيز است : يكى هيئت جملهء خبريه و ديگرى مجموع مركّب . اينان براى فرار از اشكال اوّل - كه مجموعِ مركّب براى چه چيزى وضع شده است - اين حرف را زده‌اند . « 1 »  اشكال بر توجيه بعض نحويين : اين كلام بعض نحويين باطل است زيرا : اوّلًا : مسألهء ترادف ، مورد اشكال است و بعضى از محقّقين معتقدند : الفاظى كه\r\n\r\n","description":"","footnote":" ( 1 ) - اين مطلب را ابن مالك به بعض نحويين نسبت داده است . رجوع شود به : محاضرات في أصول الفقه ، ج 1 ، ص 111 ","page_name":" 479 ","page_number":479},
  {"content":"\r\n\r\nبين آنها ادّعاى ترادف شده ، هركدام داراى خصوصيتى هستند كه لفظ ديگر آن خصوصيت را دارا نيست ، مثلًا مىگويند : « لفظ « انسان » و « بشر » مترادف نيستند ، زيرا لفظ « انسان » بر يك خصوصيتى دلالت مىكند كه كلمهء « بشر » فاقد آن خصوصيت است » . شايد كلام آنان صحيح باشد زيرا ما به همان ذوق ارتكازى خود مىبينيم كه در بعضى از جاها لفظ « انسان » را مىتوان به كار برد ولى لفظ « بشر » را نمىتوان به كار برد و برعكس ، در بعضى از جاها لفظ « بشر » را مىتوان به كار برد و لفظ « انسان » را نمىتوان به كار برد . ثانياً : برفرض كه ما مسألهء ترادف را قبول كنيم ، ترادف در جايى است كه ما دو لفظ مستقل داشته باشيم و واضع وقتى مشاهده كرده اين معناى موضوع له ، خيلى مورد ابتلاست گفته است : ما كه لفظ را وسيلهء تسهيل قرار داديم ، مصلحت اقتضاء مىكند كه در اينجا بيش از يك لفظ را مطرح كنيم و دست مستعمِلين را باز بگذاريم . ولى در ما نحن فيه كه هيئت جملهء خبريه و مجموع مركّب ، دو امر متلازم با هم مىباشند و انفكاكى بين آنها نيست ، غرض از مترادفين - كه تسهيل بيشتر بود - نمىتواند تحقّق داشته باشد . واضع مىخواهد اين نسبت يا هوهويت ، مورد تفهيم واقع شود چه نيازى دارد بعد از آنكه هيئت جملهء خبريه دلالت بر نسبت يا هوهويت مىكند ، مجموع مركّبى - كه وجوداً ملازم با اين هيئت است - نيز برآن نسبت يا هوهويت دلالت كند ؟\r\nو اصولًا چه تسهيلى در اينجا مىتواند مطرح باشد ؟ چيزى جز لَغْويت نمىتواند وجود داشته باشد . ثالثاً : آيا وجداناً ما با شنيدن « زيدٌ قائمٌ » دو مرتبه انتقال به نسبت پيدا مىكنيم ؟ بر اساس كلام اين بعض نحويين بايد دو بار انتقال به نسبت پيدا كرد ، يك بار از طريق هيئت جملهء خبريه و يك‌بار از طريق مجموع مركّب . اگر بگويند : با انتقال اوّل ، انتقال دوّم معنايى ندارد . مىگوييم : اين چه وضعى است كه در آن ، انتقال تحقّق ندارد . اگر بگويند : دو انتقال وجود دارد . مىگوييم : اين خلاف وجدان است ، زيرا ما با\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nشنيدن « زيدٌ قائمٌ » ، يك‌بار انتقال به نسبت بين زيد و قائم پيدا مىكنيم . بنابراين ، توجيه بعض نحويين - مثل اصل مطلبى كه در رابطه با وضع براى مجموع مركّب مطرح شده - توجيه نادرستى است .\r\n\r\nدليل دوّم بر ردّ نظريهء وضع براى مجموع مركّب\r\nابن مالك در جواب اين نظريه گفته است : شما كه معتقديد مجموع مركّب « زيدٌ قائمٌ » داراى وضع جداگانه‌اى است آيا وضع آن ، شخصى است يا نوعى ؟ به ذهن مىآيد كه وضع نوعى باشد ، درحالىكه اين‌طور نيست ، زيرا تمام مركّبات با يكديگر تباين دارند . مركّب ، غير از هيئت جملهء خبريه است . هيئت جملهء خبريه به‌صورت وضع نوعى مطرح است ولى مركّب ، هيئت نيست . مركّب ، يك جزئش « زيد » و يك جزئش « قائم » - آن‌هم با دو خصوصيت - و يك جزئش « هيئت جملهء خبريه » است . « زيدٌ قائمٌ » با « عمروٌ ضاربٌ » دو مركّبند ، چون اجزائشان با هم فرق دارد ، اگرچه فرق ، فقط از ناحيهء محمول باشد . معناى تباين بين دو مركّب ، اين نيست كه همهء اجزاء آن دو با يكديگر تباين داشته باشند بلكه تباين در يك جزء هم براى تحقّق تباين بين دو مركّب كافى است . در نتيجه ، بايد وضع براى مجموع مركّب ، وضعِ شخصى باشد يعنى واضع ، يك بار « زيدٌ قائمٌ » را و بار ديگر « زيدٌ عالمٌ » را و . . . وضع مىكند . و اين داراى دو اشكال است : اوّلًا : مركّبات ، غير محصورند ، زيرا به اعتبار اشخاص ، مكان‌ها ، زمان‌ها و . . . مركّبات فرق پيدا مىكنند . چگونه واضع مىتواند اين مركّبات نامحدود را وضع كرده باشد . ثانياً : اگر مركّبات ، داراى وضع باشند ، بايد مسألهء خطابه و ابتكار در كلام منتفى شود زيرا لازمهء اين حرف اين است كه هركس خواست سخنرانى كند ناچار باشد ابتدا يكايك جملات خود را بررسى كند ببيند آيا وضع دارند يا نه ؟ همان‌طور كه در مورد مفردات بايد چنين كارى را انجام دهد . « 1 » \r\n\r\n","description":"","footnote":" ( 1 ) - رجوع شود به : مناهج الوصول إلى علم الاصول ، ج 1 ، ص 118 و 119 ","page_name":" 481 ","page_number":481},
  {"content":"\r\n . \r\n","description":"","footnote":"","page_name":" 482 ","page_number":482},
  {"content":"\r\n\r\n\r\nامر هفتم : راه‌هاى تشخيص معناى حقيقى\r\n\r\n","description":"","footnote":"","page_name":" 483 ","page_number":483},
  {"content":"\r\n . \r\n","description":"","footnote":"","page_name":" 484 ","page_number":484},
  {"content":"\r\n\r\n\r\nراه‌هاى تشخيص معناى حقيقى از مجازى\r\nبراى تشخيص معناى حقيقى ، راه‌هايى ذكر كرده‌اند كه در ذيل به بحث پيرامون آنها مىپردازيم :\r\n\r\nراه اوّل ( تبادر )\r\nمتأخرين از اصوليين ، تبادر را به عنوان اوّلين علامت براى حقيقت مطرح كرده‌اند . « 1 »  در تبادر بايد جهاتى مورد بحث قرار گيرد :\r\n\r\n","description":"","footnote":" ( 1 ) - در كتب قدماى از اصوليين « تصريح أهل لغت » به عنوان اولين علامت براى حقيقت مطرح شده است . يعنى اگر اهل لغت ، تصريح كنند كه معنايى معناى حقيقى لفظ است ، اين تصريح ، حجّيت دارد . ولى اكثر متأخّرين از اصوليين ، بر اساس بحث‌هائى كه در رابطه با حجّيت قول لغوى مطرح كرده‌اند ، معتقدند قول لغوى حجّيت ندارد و تصريح أهل لغت نمىتواند علامت حقيقت باشد گذشته از اين كه لغويين ، كمتر به ذكر حقيقى و مجازى بودن معنا پرداخته‌اند و بيشتر ، موارد استعمال را مطرح كرده‌اند . به‌همين‌جهت ، متأخرين در اينجا تصريح اهل لغت را مطرح نكرده‌اند . ","page_name":" 485 ","page_number":485},
  {"content":"\r\n\r\n\r\nجهت اوّل : معناى تبادر چيست ؟\r\nهمان‌طور كه از مادّهء اين لفظ استفاده مىشود ، تبادر به معناى سبقت گرفتن يك معنا به ذهن است . يعنى با شنيدن يك لفظ ، اگر معنايى قبل از معانى ديگر به ذهن آيد و در ذهن جايگزين شود اين سبقت و قبليّت را تبادر مىگويند . ولى معناى تبادر اين نيست كه اوّل ، يك معنا به ذهن بيايد و بعد هم معانى ديگر به ذهن انسان بيايد . اين كه ما مىگوييم : يك معنا سبقت مىگيرد ، يعنى همان يك معنا - از بين معانى مورد احتمال - در ذهن انسان جا مىگيرد . نه اين كه معانى ديگر ، پشت سر آن معنا به ذهن آيند .\r\n\r\nجهت دوّم : مورد تبادر كجاست ؟\r\nآيا تبادر ، فقط در جايى است كه شخص يك لفظ را استعمال كرده و ما ندانيم آيا اين لفظ در معناى حقيقى استعمال شده يا در معناى مجازى ؟ يا اين كه شامل موردى هم مىشود كه لفظى در معنايى استعمال شده و ما ندانيم آيا اين استعمال ، صحيح است يا باطل ؟ به نظر ما مورد تبادر ، منحصر به جايى نيست كه استعمال در كار باشد بلكه اگر استعمال هم در كار نباشد مىتوان از طريق تبادر ، معناى حقيقى لفظ را به دست آورد .\r\nمثلًا اگر انسان نداند معناى « ماء » در لغت عرب چيست ؟ به يك شخص عرب مىگويد :\r\n« جئنى بماءٍ » ، و با خود مىگويد : هرچه آورد ، معلوم مىشود همان چيز ، معناى ماء است . اين شخص ، لفظ را در چيزى استعمال نكرده كه امرش داير مدار بين حقيقت و مجاز يا صحّت و بطلان باشد بلكه تعبير « جئنى بماءٍ » را فقط براى اين آورده كه بداند متبادر از « ماء » در ذهن عرب‌ها چيست ؟ و اگر كسى از او سؤال كند : كلمهء « ماء » را در چه چيزى استعمال كرده‌اى ؟ او نمىداند كلمهء ماء چه معنايى دارد تا لفظ را در آن معنا استعمال كند و لو به صورت غلط ، چه رسد به استعمال مجازى . پس مورد استفادهء از تبادر ، يك دايرهء وسيعى دارد و حتى جايى كه استعمال مطرح نيست را هم شامل مىشود .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nجهت سوّم : چه اثر و نتيجه‌اى بر تبادر مترتّب است ؟\r\nآيا نتيجهء تبادر يك معنا اين است كه آن معنا ، معناى موضوع له لفظ است ؟ يا اينكه تبادر ، كارى با وضع ندارد بلكه با حقيقى بودن معنا ارتباط دارد ؟ به عبارت روشن‌تر : در ابتداى بحث وضع ، يك بحثى بود كه آيا وضع بر دو قسم است . تعيينى و تعيّنى ؟ يعنى آيا وضع تعيّنى هم نوعى از وضع است ؟ مرحوم آخوند ، همين مطلب را پذيرفته بود كه وضع تعيّنى ، نوعى از وضع است ، و براى ارائهء تعريفى كه بتواند هر دو قسم وضع را شامل شود ، دچار مشكل شده و ناچار شد آن راه غير صحيح را بپيمايد . اگر كسى مبناى مرحوم آخوند را اختيار كند ، در اينجا مىتواند بگويد : تبادر در رابطه با وضع است و علامت اين است كه معناى متبادَر ، معناى موضوع له براى لفظ است . ولى آيا كيفيت وضع لفظ براى معنا چگونه است ؟ اين را تبادر مشخص نمىكند ، ممكن است به‌صورت وضع تعيينى و يا به‌صورت وضع تعيّنى باشد . ولى كسانى كه اين تقسيم را نپذيرفتند ، نمىتوانند چنين حرفى بزنند . ما نيز تقسيم وضع به تعيينى و تعيّنى را نپذيرفتيم و گفتيم : گاهى كثرت استعمال ، موجب به‌وجود آمدن معناى حقيقى مىشود ولى آن معناى حقيقى را نمىتوان « معناى موضوع له » ناميد . نسبت بين حقيقت و موضوع له ، عموم و خصوص مطلق است . هر « معناى موضوع له » ى ، معناى حقيقى است ولى هر معناى حقيقى ، معناى موضوع له نيست . در وضع تعيّنى ، معناى حقيقى مطرح است ولى عنوان موضوع له تحقّق ندارد . اگر كسى اين مبنا را پذيرفت در اينجا نيز بايد بگويد : تبادر ، در ارتباط با حقيقت است نه در ارتباط با موضوع له . تبادر ، اقتضاء مىكند كه اين معناى متبادر ، معناى حقيقى لفظ باشد ولى آيا منشأ اين حقيقت چيست ؟ ممكن است ريشهء آن ، وضع باشد و ممكن است كثرت استعمال باشد به حدّى كه در دلالت لفظ بر اين معنا نيازى به قرينه ديده نشود .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nجهت چهارم : چرا تبادر ، علامت حقيقت است ؟\r\nاگر در بين معانى مورد احتمال ، اين معناى متبادر ، امتياز حقيقى بودن را نداشته باشد ، پس چرا به ذهن تبادر مىكند ؟ اگر خصوصيت حقيقى بودن را از آن جدا كنيم ، خصوصيت ديگرى در اين رابطه نمىبينيم . به عبارت روشن‌تر : متبادر شدن يك معنا از بين معانى محتمله ، بايد به جهت اولويت و خصوصيتى باشد و ما اولويت را - در اينجا - غير از حقيقى بودن معنا نمىبينيم .\r\n\r\nجهت پنجم : آيا در اينكه تبادر علامت حقيقت است ، شرطى هم وجود دارد ؟\r\nبلى ، يك شرط وجود دارد و آن اين است كه تبادر بايد در رابطه با خود لفظ باشد .\r\nو به تعبير اصطلاحى ، تبادر بايد مستند به حاقّ لفظ باشد به‌طورى كه قرينه ، نقشى در تبادر نداشته باشد . حال اگر ما در موردى علم پيدا كرديم كه تبادر ، مستند به حاقّ لفظ است ، اين شرط حاصل شده است و علاميّتِ تبادر ، تحقّق پيدا مىكند . امّا اگر معنايى به ذهن تبادر كرد ولى ما علم نداشته باشيم كه آيا اين انسباق در ارتباط با حاقّ لفظ است يا استناد به حاقّ لفظ ندارد ، آيا در اين صورت ، قاعده‌اى وجود دارد كه ما را از حيرت بيرون آورد ؟ مثل قواعد ديگرى كه در ساير موارد شك وجود دارد . در اينجا دو قاعده مطرح شده است : 1 - اطّراد : يعنى اگر ديديم تبادر اين معنا از لفظ ، اختصاص به يك مورد يا دو مورد ندارد بلكه در تمام مواردى كه اين لفظ اطلاق شود ، اين معنا به ذهن تبادر مىكند ، مثلًا هروقت لفظ « صعيد » اطلاق شود مىبينيم از آن « تراب خالص » به ذهن تبادر مىكند ، اين اطّراد ، دليل بر اين است كه تبادر معناى « تراب خالص » از لفظ « صعيد » در ارتباط با حاقّ لفظ و ذات لفظ است .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nاشكال : آيا شما مىگوييد : در اينجا از راه اطّراد ، علم پيدا مىكنيم كه تبادر ، مستند\r\nبه حاقّ لفظ است ؟ اگر چنين باشد ، اين قطع حجّت است زيرا در كتاب قطع گفتيم :\r\nقطع ، از هر طريقى حاصل شود - هرچند از پريدن كلاغ باشد - حجّت است . بنابراين ، اگر ما قطع پيدا كنيم كه تبادر ، مستند به حاقّ لفظ است ، چنين قطعى حجّيت دارد ، منشأ آن هرچه باشد ، اطّراد يا غير آن . امّا اگر مىخواهيد بگوييد : اطّراد ، مفيد قطع نيست ولى در مورد شك ، حجّيت دارد . مىگوييم : اگر اطّراد مفيد قطع نباشد ، چه حجّيتى مىتواند داشته باشد ؟ نه شرع آن را حجّت دانسته و نه نزد عقلاء حجّت است . بنابراين نمىتوان در اينجا از مسألهء اطّراد استفاده كرد . به‌همين‌جهت ، مرحوم آخوند نيز در اينجا اطّراد را ذكر نكرده است . 2 - اصالة عدم القرينة : مرحوم آخوند ، اين اصل را مطرح كرده و به‌طور خلاصه در رابطه با آن بحث كرده است ولى لازم است قدرى بيشتر پيرامون آن بحث كنيم . آيا اصالة عدم القرينة ، اصل شرعى است يا اصل عقلائى ؟ اگر به عنوان اصل عقلائى مطرح باشد ، ما بايد به عقلاء مراجعه كنيم ببينيم عقلاء در چه مواردى بر اصالة عدم القرينة تكيه مىكنند ؟ وقتى به عقلاء مراجعه مىكنيم مىبينيم عقلاء اين اصل را در جايى مورد استفاده قرار مىدهند كه مستمع ، معناى حقيقى و مجازى را مىداند ولى در مراد متكلّم شك دارد ، مثلًا متكلّم گفته است :\r\n« رأيتُ أسداً » و سامع مىداند كه اسد براى حيوان مفترس وضع شده است و مجازاً در رجل شجاع هم استعمال مىشود ولى در اينجا نمىداند كه آيا متكلّم ، معناى حقيقى را اراده كرده يا معناى مجازى را ؟ اگر متكلّم ، قرينه‌اى آورده باشد معلوم مىشود كه معناى مجازى را اراده كرده است و اگر قرينه نياورد ، معلوم مىشود كه معناى حقيقى را اراده كرده است . ولى سامع شك دارد كه آيا متكلّم ، قرينه آورده است يا نه ؟ در اينجا عقلاء به اصالة عدم القرينة مراجعه مىكنند و از راه اين اصل ، به مراد متكلّم پى مىبرند\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nو مىگويند : در اينجا متكلّم ، معناى حقيقى را اراده كرده است .\r\nولى در ما نحن فيه ، بحث در اين نيست كه متكلّم چه چيزى را اراده كرده است بلكه بحث در تشخيص حقيقت از مجاز است و كارى به ارادهء متكلّم ندارد . معنايى به ذهن سامع تبادر كرده ولى نمىداند كه آيا اين تبادر ، استناد به حاقّ لفظ دارد يا استناد ندارد . آيا در چنين جايى هم بناى عقلاء بر رجوع به اصالة عدم القرينة است ، تا از اين راه كشف كنند كه تبادر ، مستند به حاقّ لفظ است ؟ در اينجا ، يا قطع داريم كه بناى عقلاء بر رجوع به اصالة عدم القرينة تحقّق ندارد و يا شك و ترديد داريم و روشن است كه در صورت شك نيز - مانند مورد قطع - نمىتوانيم به اصالة عدم القرينة مراجعه كنيم زيرا اگر در ثبوت يك اصل شرعى هم شك داشته باشيم ، تا وقتى دليلى شرعى بر ثبوت آن قائم نشود ، نمىتوانيم به آن اصل تكيه كنيم . در اينجا نيز بايد بناى عقلاء - به عنوان پشتوانهء اصالة عدم القرينة - احراز شود تا بتوانيم به اصالة عدم القرينة استناد كنيم و اگر شك در تحقّق بناى عقلاء داشته باشيم نمىتوانيم به اصالة عدم القرينة استناد كنيم . اين در صورتى بود كه اصالة عدم القرينة به عنوان يك اصل عقلائى مطرح باشد . ممكن است كسى بگويد : چه مانعى دارد ما اصالة عدم القرينة را به عنوان يك اصل شرعى مطرح كرده و دليل آن را همان « لا تنقض اليقين بالشك » قرار دهيم ؟\r\n« لا تنقض . . . » در موردى به‌كارمىرود كه احتمال حدوث و احتمال عدم حدوث آن را بدهيم ، چون يقين داريم كه هر امر حادثى ، مسبوق به عدم است ، بنابراين وقتى شك در حدوث آن داشته باشيم ، با استناد به « لا تنقض . . . » استصحاب عدم آن را جارى مىكنيم . در ما نحن فيه نيز قرينه ، يك امر حادث است و حالت سابقهء آن ، عدم است ، چه مانعى دارد كه با استناد به « لا تنقض » ، عدم قرينه را اثبات كنيم ؟ ما در پاسخ مىگوييم : در استصحاب ، قضيّه متيقّنه و قضيّه مشكوكه لازم است .\r\nآيا در ما نحن فيه ، قضيّه متيقّنه و قضيّه مشكوكه كدام است كه مىخواهيد « لا تنقض . . . » را جارى كنيد ؟ دو احتمال در اينجا جريان دارد :\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nاحتمال اوّل : مجراى استصحاب را محفوف بودن و محفوف نبودن كلام به قرينه\r\nبدانيم و بگوييم : اين لفظ ، وقتى خودش تحقّق نداشت ، محفوف به قرينه نبود و وقتى تحقّق پيدا كرد نمىدانيم آيا محفوف به قرينه شده يا نه ؟ پس استصحاب عدم محفوفيّت به قرينه را جارى مىكنيم . احتمال دوّم : استصحاب را در رابطه با خود قرينه جارى كنيم و بگوييم : قبل از آمدن لفظ ، قرينه وجود نداشت و بعد از آمدن لفظ ، شك داريم آيا قرينه ، حادث شده يا نه ؟ پس استصحاب عدم حدوث قرينه را جارى مىكنيم . هر دو احتمال فوق داراى اشكال است : جريان استصحاب عدم محفوفيّت كلام به قرينه ، همانند جريان استصحاب عدم قرشيّت مرئه يا استصحاب عدم قابليّت تذكيه در مورد حيوان است و جريان اين‌گونه استصحاب‌ها محلّ نزاع مىباشد . و تحقيق اين است كه اين استصحاب‌ها - به علت اينكه حالت سابقه ندارد - جارى نيست ، زيرا اگرچه مرئه وقتى وجود نداشت ، قرشيّه هم نبود امّا اين قرشيّه نبودن ، به‌صورت سالبهء به انتفاء موضوع است ولى الآن كه وجود پيدا كرده است قضيّه مشكوكهء ما به‌صورت سالبهء به انتفاء محمول مطرح است چون مرئه وجود پيدا كرده است . ما معتقديم در مواردى كه قضيّه متيقّنه ، سالبهء به انتفاء موضوع و قضيّه مشكوكه ، سالبهء به انتفاء محمول باشد استصحاب جارى نمىشود ، زيرا اين دو قضيّه با يكديگر عرفاً متغايرند و در باب استصحاب بايد قضيّه متيقّنه با قضيّه مشكوكه اتّحاد داشته باشند . در مسألهء استصحاب عدم التذكية در مورد حيوان نيز همين مطلب را مىگوييم . در ما نحن فيه نيز نمىتوان استصحاب عدم محفوفيت كلام به قرينه را جارى كرد ، زيرا بين قضيّه متيقّنه و قضيّه مشكوكه ، مغايرت وجود دارد . حالت سابقه ، وقتى است كه كلام وجود ندارد ولى حالت مشكوكه ، وقتى است كه كلام وجود دارد و ما در وجود قرينه شك داريم . و روشن است كه بين اين دو ، عرفاً تغاير وجود دارد . حال مىرويم سراغ احتمال ديگر :\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nاحتمال ديگر ، استصحاب عدم قرينه بود ، به اين بيان كه يك وقت ، قرينه نبوده و\r\nالآن شك داريم كه آيا قرينه آمده است يا نه ؟ البته درست است كه وقتى قرينه نبوده ، كلام هم نبوده است و الآن شك داريم آيا مقارن با كلام ، قرينه هم آمده است يا نه ؟\r\nولى اين جهت ضربه‌اى به استصحاب وارد نمىكند . نبودن قرينه در سابق ، به عنوان « ليس تامّه » است و الآن شك داريم آيا در حال تحقّق كلام ، قرينه هم حادث شده يا نه ؟ و از اين جهت اشكالى وجود ندارد ولى اين استصحاب ، از ناحيهء ديگر دچار اشكال است زيرا مستصحَب ، يا بايد خودش حكم شرعى باشد و يا موضوع براى حكم شرعى باشد . وجوب نماز جمعه را مىتوان استصحاب كرد چون مستصحَب ، حكم شرعى است .\r\nخمريت يك مايع را مىتوان استصحاب كرد زيرا خمر - بدون هيچ واسطه‌اى - موضوع براى حكم شرعى است . ولى نفس عدم القرينة ، نه حكم شرعى است و نه موضوع براى حكم شرعى . كدام آيه و روايت ، حكم را روى عدم القرينة بار كرده است ؟ مگر اينكه بگوييد وقتى استصحاب عدم القرينة را جارى كرديم از راه عدم القرينة ثابت مىكنيم كه - مثلًا - تراب خالص ، معناى صعيد است در نتيجه ، معناى آيهء تيمّم - كه دليل شرعى و متضمّن حكم شرعى است - براى ما معلوم مىكند كه تيمّم ، فقط در رابطه با تراب خالص است . مىگوييم : بله ، درست است ولى شما چند مرحله را طى مىكنيد تا به اينجا برسيد ، آيا اين مراحل ، شرعى است يا عقلى ؟ اگر بخواهيد با وساطت بعضى از مراحل عقليّه ، خودتان را به حكم شرعى برسانيد لازم مىآيد كه اصل مثبِت را حجّت بدانيد . اصل مثبِت ، يعنى جايى كه مستصحَب ، نه حكم شرعى است و نه موضوع براى حكم شرعى ، ولى اين مستصحَب ، داراى يك لازم يا ملزوم عقلى است كه آن لازم عقلى در رابطه با حكم شرعى است و موضوع براى حكم شرعى است . و دليل استصحاب ، به اين اندازه نيرو و توان ندارد كه بتواند اصل مثبِت را هم شامل شود . دليل استصحاب ، تنها در رابطه با خود مستصحَب - اگر حكم شرعى يا موضوع براى حكم شرعى باشد - مىتواند نقش داشته باشد . بله ، در بعض موارد كه واسطه وجود دارد ولى واسطهء خفيّه است به نحوى كه عرفاً فكر نمىشود واسطه در كار\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nاست ، اينجا هم حكم عدم الواسطه را جارى كرده‌اند . ولى در مثل ما نحن فيه ، بين\r\nمسألهء عدم القرينة و آيهء تيمّم فاصلهء زيادى وجود دارد و به واسطه نياز است . ابتدا با استصحاب عدم القرينة ثابت مىكنيد كه تبادر ، مستند به حاقّ لفظ است و اين يك لازم عقلى است . سپس مىگوييد : « چون متبادر از صعيد ، خصوص تراب خالص است ، پس آيهء تيمّم دلالت بر تراب خالص مىكند » . آيا استصحاب عدم القرينة مىتواند اين مقدار نيرو داشته باشد ؟ محقّقين معتقدند استصحاب ، چنين توان و نيرويى را ندارد ، بلكه فقط در محدودهء خودش ، كه حكم شرعى يا موضوع حكم شرعى است نقش دارد . نتيجه اينكه استصحاب را چه در رابطه با عدم محفوفيت كلام به قرينه و چه در رابطه با عدم القرينة بخواهيد جارى كنيد ، نمىتواند اثرى برآن مترتّب شود . هركدام از اين‌ها ، شرطى از شرايط استصحاب را فاقد است . پس در مواردى كه شك داريم آيا تبادر ، مستند به حاقّ لفظ است يا استناد به قرينه دارد ؟ راهى براى اثبات اينكه تبادر ، استناد به حاقّ لفظ داشته باشد نداريم .\r\n\r\nجهت ششم : آيا عدم تعرّض مرحوم آخوند به اينكه « عدم تبادر ، علامت مجاز است » دليل بر اين است كه تبادر ، فقط در ارتباط با حقيقت مطرح است ؟\r\nمرحوم آخوند ، سه علامت در رابطه با حقيقت و مجاز ذكر كرده است : تبادر ، عدم صحّت سلب و اطّراد . ولى نسبت به دو علامت اخير ، نفى و اثباتش را متعرّض شده است . يعنى همان گونه كه عدم صحّت سلب را علامت حقيقت مىداند ، صحت سلب را هم علامت مجاز مىداند . در باب اطّراد نيز اطّراد را علامت حقيقت و عدم اطّراد را علامت مجاز مىداند ولى در باب تبادر ، فقط مىفرمايد : « تبادر ، علامت حقيقت است » ، و در رابطه با مجاز حرفى نمىزند . آيا عدم تعرّض ايشان در رابطه با علامت مجاز ، به اين معناست كه مىخواهد بفرمايد : « در ارتباط با تبادر ، فقط علامت حقيقت مطرح است . تبادر ، علامت حقيقت است و اثبات شىء هم نفى ما عدا نمىكند پس عدم\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nتبادر علامت براى چيزى نيست » .\r\nبه‌نظر مىرسد كه از كلام ايشان ، چنين مطلبى استفاده مىشود . وقتى در آن دو مورد متعرّض شد و در اينجا متعرّض نشد ، ظاهر اين است كه مىخواهد بفرمايد :\r\nمجاز ، در رابطه با تبادر ، سهمى ندارد . و ما چيزى مانند عدم تبادر يا مشابه آن ، به عنوان دليل بر مجاز نداريم .\r\n\r\nكلام مشهور\r\nظاهراً مشهور بين اصوليين اين است كه همان‌طور كه تبادر علامت حقيقت است ، عدم تبادر هم علامت مجاز است . « 1 »  اشكال بر مشهور : شما كه عدم تبادر را علامت مجاز مىدانيد پس در الفاظى - مثل عين - كه مشترك لفظى هستند ، اگر متكلّم بگويد : « رأيت عيناً » ، و قرينه‌اى نياورد ، چيزى به ذهن تبادر نمىكند آيا اينجا هم مسألهء مجاز مطرح است ؟\r\n\r\nكلام صاحب فصول رحمه الله و صاحب قوانين رحمه الله\r\nصاحب فصول رحمه الله و صاحب قوانين رحمه الله و جمعى از محقّقين ، براى اين كه گرفتار اشكال فوق نشوند گفته‌اند : عدم تبادر ، علامت مجاز نيست ، بلكه « تبادر الغير » علامت مجاز است . اگر لفظى اطلاق شود و ما ديديم غير از معنايى كه احتمال مىدهيم ، معناى ديگرى متبادر مىشود ، تبادر آن معناى دوّم ، علامت مجازيّت معناى اوّل است ، لذا « تبادر الغير » را به عنوان علامت مجاز مطرح كرده‌اند . « 2 » \r\n\r\n","description":"","footnote":" ( 1 ) - اين مطلب در حاشيهء مرحوم مشكينى بر كفاية الاصول و حاشيهء مرحوم سيّد على قزوينى بر قوانين الاصول به مشهور نسبت داده شده است . رجوع شود به : كفاية الاصول با حواشى مرحوم مشكينى ، ج 1 ، ص 26 و قوانين الاصول ، ج 1 ، ص 13 .  ( 2 ) - قوانين الاصول ، ج 1 ، ص 13 ، الفصول الغرويّة في الاصول الفقهية ، ص 32 . در حاشيهء سيد على قزوينى رحمه الله بر قوانين الاصول ، عدول صاحب قوانين از كلام مشهور را « تبعا لجماعة » دانسته است . ","page_name":" 494 ","page_number":494},
  {"content":"\r\n\r\nاشكال بر كلام صاحب فصول رحمه الله و صاحب قوانين رحمه الله\r\nشما كه « تبادر الغير » را علامت مجاز قرار مىدهيد ، اگر فرض كنيم در « رأيت عيناً » لفظ عين در يك معناى مجازى استعمال شد كه خارج از آن معانى مذكور براى عين است . شما مىگوييد : در اينجا « تبادر الغير » وجود دارد . آيا آن « غير » كه در اينجا متبادر است چيست كه شما آن را علامت مجاز قرار داده‌ايد ؟ از ناحيهء اينان جواب داده شده است كه اگر ما تبادر را علامت حقيقت قرار داديم معنايش اين است كه هرجا تبادر بود حقيقت هم هست نه اينكه هرجا حقيقت بود تبادر هم باشد . بنابراين وقتى « تبادر الغير » را علامت مجاز قرار داديم معنايش اين است كه هرجا تبادر الغير بود مجاز است نه اينكه هرجا مجاز بود حتماً بايد تبادر الغير هم وجود داشته باشد . « 1 »  اشكال بر مسألهء تبادر : در اينجا يك اشكال به اصل مسألهء تبادر وارد است و آن اين است كه شما كه مىگوييد : « تبادر علامت حقيقت است » ، آيا تبادر نزد جاهل به وضع را درنظر داريد يا تبادر نزد عالم به وضع ؟ بديهى است كه جاهل به وضع ، با شنيدن لفظ ، معنايى به ذهنش نمىآيد . در نتيجه ، بايد تبادر را در محدودهء عالم به وضع مطرح كرد ، يعنى انسان بايد علم به وضع داشته باشد تا با شنيدن لفظ ، معنا به ذهنش تبادر كند درحالىكه ما تبادر را براى پى بردن به علم به وضع مورد استفاده قرار داديم . به عبارت ديگر : كسى كه جاهل به وضع است مىخواهد با مراجعه به تبادر ، علم به وضع پيدا كند ، بنابراين علم به وضع - براى جاهل - متوقّف بر تبادر است در حالى كه تبادر هم متوقّف بر علم به وضع است چون جاهل به معنا ، چيزى به ذهنش تبادر نمىكند . و اين دور است . جواب اشكال : مرحوم آخوند ، اين اشكال را به دو صورت جواب داده است : جواب اوّل : مسئله را به همان صورتى كه در « جئني بماءٍ » بحث كرديم ، مطرح\r\n\r\n","description":"","footnote":" ( 1 ) - رجوع شود به : الفصول الغروية في الاصول الفقهية ، ص 33 ","page_name":" 495 ","page_number":495},
  {"content":"\r\n\r\nمىكنيم . در آنجا مىگفتيم : كسى كه جاهل به معناى « ماء » است اين لفظ را نزد عالم به\r\nمعنا ، استعمال مىكند و ملاحظه مىكند كه چه چيزى به ذهن او تبادر مىكند ، هرچه تبادر كرد همان معناى حقيقى لفظ است . به عبارت ديگر : تبادر نزد عالم به وضع ، علامت حقيقت نزد جاهل به وضع است . در نتيجه علم جاهل ، متوقّف بر تبادر نزد عالم است و تبادر نزد عالم هم متوقّف بر علم خود اوست و دور پيش نمىآيد . جواب دوّم : علم بر دو قسم است : علم تفصيلى و علم اجمالى ارتكازى . « 1 »  علم تفصيلى اين است كه انسان مطلبى را بداند و توجّه به علمش هم داشته باشد ، و علم اجمالى آن است كه انسان مطلبى را بداند ولى توجّه به علم خود ندارد .\r\nبه‌همين‌جهت از علم اجمالى به علم ارتكازى تعبير مىشود يعنى علمى كه در ارتكاز انسان تحقّق دارد ولى خودش نمىداند كه در ارتكازش چنين علمى وجود دارد . « 2 »  حال كسى مىخواهد بداند معناى حقيقى كلمهء « صعيد » در آيهء شريفه « مطلق وجه الأرض » يا « تراب خالص » ؟ در اينجا مىبيند وقتى كلمهء « صعيد » را خالى از قرينه به كار برد ، خصوص تراب خالص - برفرض - به ذهن او تبادر مىكند . به عبارت ديگر : او قبلًا به‌طور اجمال مىدانسته كه « صعيد » به معناى « تراب خالص » است ولى به اين معنا توجّه نداشته است . به علم خود توجّه نداشته است . سپس با استفاده از تبادر ، به اين علم خود ، توجّه پيدا كرده و علم تفصيلى پيدا مىكند . و اگر تبادر را به كار نمىبرد ، چون توجّه به علم\r\n\r\n","description":"","footnote":" ( 1 ) - علم تفصيلى و اجمالى در اينجا ، غير از علم تفصيلى و اجمالى در كتاب برائت و اشتغال است . در كتاب برائت و اشتغال ، اگر مكلّف به ، براى كسى كاملًا مشخص و معلوم باشد ، اين را علم تفصيلى به مكلّف به مىگويند ولى اگر كسى مكلّف به را به‌صورت ترديد و اجمال بداند مىگويند : « علم اجمالى به مكلّف به دارد » ، مثل اينكه اجمالًا بداند روز جمعه برايش يا نماز ظهر واجب است يا نماز جمعه ، ولى تفصيلًا نداند كدام‌يك از اين دو واجب است ؟ ولى در اينجا معناى ديگرى اراده شده كه در متن به توضيح آن پرداخته‌ايم .  ( 2 ) - به خلاف علم اجمالى در بحث برائت و اشتغال كه نمىتوان از آن به علم ارتكازى تعبير كرد . ","page_name":" 496 ","page_number":496},
  {"content":"\r\n\r\nخود نداشت ، خيال مىكرد جاهل است . « 1 »  فرق اين جواب با جواب قبل در اين است كه در جواب قبل دو فرد مطرح بودند\r\nولى در اينجا يك فرد مطرح است . جواب سوّم : بعضى درصدد برآمده‌اند اشكال را به طريق ديگرى جواب بدهند لذا گفته‌اند : در اينجا دو فرد از علم تفصيلى مطرح است : يك فرد قبلًا تحقّق داشته كه زمينهء تبادر است و فرد ديگر ، با تبادر تحقّق پيدا مىكند . پس يك فرد از علم تفصيلى ، متوقّف بر تبادر است و تبادر ، توقّف بر فرد ديگرى از علم تفصيلى دارد . همان‌طور كه انسان داراى ماهيت واحدى است ولى افراد متعدّدى دارد ، علم تفصيلى نيز در اينجا دو فرد دارد و چه مانعى دارد كه يكى از اين دو فرد ، متوقّف بر فرد ديگر باشد ؟ مگر مانعى دارد كه يكى از افراد ماهيت ، متوقّف بر فرد ديگر باشد ؟ مناقشه در جواب سوّم : در بعضى از بحث‌هاى گذشته گفتيم : علم از امور ذات الإضافة است . يك اضافه‌اى به معلوم دارد و يك اضافه به عالم . امور ذات الاضافه اگر بخواهند تعدّد پيدا كنند بايد يكى از دو طرف يا هر دو طرف ، تعدّد پيدا كنند ، جملهء « زيدٌ في الدار » با جملهء « عمروٌ في الدار » متعدد است زيرا ظرفيتى كه مظروفش زيد است با ظرفيتى كه مظروفش عَمرو است ، دو ظرفيت مىباشند . همان‌طور كه اگر گفتيد :\r\n« زيد في الدار » و « زيد في المدرسة » ، باز دو ظرفيت است : ظرفيت دار و ظرفيت مدرسه . و اگر گفتيد : « زيد في الدار » و « عمروٌ في المدرسة » كه تعدّد آن جاى بحث نيست . ولى در « زيد في الدار » نمىتوان بيش از يك ظرفيت تصوّر كرد ، مگر اينكه « زيد » يا « دار » يا هر دو طرف آن عوض شود . علم نيز اگر بخواهد متعدّد شود بايد يا عالم يا معلوم يا هر دو طرف آن ، متعدّد شوند و نمىتوان جايى پيدا كرد كه عالم يكى و معلوم هم يكى ولى علم ، متعدّد باشد .\r\n\r\n","description":"","footnote":" ( 1 ) - كفاية الاصول ، ج 1 ، ص 25 ","page_name":" 497 ","page_number":497},
  {"content":"\r\n\r\nاينجا كه شما مىگوييد : « دو فرد از علم تفصيلى داريم : يكى مربوط به قبل از تبادر و ديگرى مربوط به بعد از تبادر » ، اين دو فرد را چگونه درست مىكنيد ؟ مگر عالم يا معلوم ، متعدّد شده‌اند ؟ عالم ، يكى است . معلوم هم ، يكى است . پس نمىتوان گفت :\r\nعلم ، متعدّد است . نمىتوان گفت : من دَه علم دارم كه الآن روز است . اين ، مورد استهزاء\r\nقرار مىگيرد . ولى اگر گفتيم : علم دارم به اينكه الآن روز است و علم دارم كه زيد از سفر آمده است و علم دارم كه عَمرو به سفر رفته است و . . . اين‌ها تعدّد دارند .\r\n\r\nراه دوّم براى شناخت معناى حقيقى عدم صحّت سلب ( يا صحّت حمل )\r\nيكى از علائم حقيقت ، « عدم صحت سلب » و يا به تعبير ديگر : « صحّت حمل » است . در مقابل اين علامت ، « صحت سلب » يا « عدم صحّت حمل » ، به عنوان علامت مجاز مطرح است . يعنى در جانب حقيقت ، يك قضيّه حمليّه موجبه و در جانب مجاز ، يك قضيّه حمليّه سالبه تشكيل مىشود . مرحوم آخوند مىفرمايد : قضيّه‌اى كه تشكيل مىدهيم به دو صورت است : 1 - قضيّه حمليّه به حمل اوّلى ذاتى : « 1 »  اگر بتوانيم چنين قضيّه‌اى تشكيل دهيم ، خود معناى حقيقى را به دست آورده‌ايم ، مثلًا اگر ما شك داشته باشيم كه آيا تراب خالص ، معناى صعيد است يا نه ؟ قضيّه حمليّه‌اى به‌صورت « الترابُ الخالصُ صعيدٌ » تشكيل مىدهيم و فرض مىكنيم حمل آن حمل اوّلى ذاتى است يعنى « صعيد » و « تراب خالص » در ماهيت و حقيقت متّحدند ، در اين صورت ، معناى حقيقى براى ما روشن شده و معلوم مىگردد كه « صعيد » به معناى « تراب خالص » است .\r\n\r\n","description":"","footnote":" ( 1 ) - ملاك در حمل اوّلى ذاتى ، اتّحاد مفهومى است و با توسعه‌اى كه ما ذكر كرديم ، اگر در قضيّه حمليّه ، اتحاد ماهوى بين موضوع و محمول وجود داشته باشد ، حمل آن حمل اوّلى ذاتى خواهد بود . ","page_name":" 498 ","page_number":498},
  {"content":"\r\n\r\n2 - قضيّه حمليّه به حمل شايع صناعى : « 1 »  اگر چنين قضيّه‌اى تشكيل شود ، نتيجهء آن رساندن به حقيقت نيست بلكه نتيجهء آن اين است كه ثابت مىكند موضوع ، يكى از مصاديق ماهيت محمول و يكى از افراد حقيقى محمول است . « 2 » \r\nنكته‌اى در ارتباط با قضاياى حمليّه : در بحث‌هاى گذشته ، به‌طور مبسوط پيرامون قضاياى حمليّه بحث كرديم ولى نكته‌اى باقى مانده است كه لازم مىدانيم در اينجا مورد بحث قرار دهيم . آن نكته اين است كه : آيا تقسيم حمل به اوّلى ذاتى و شايع صناعى ، فقط در قضاياى موجبه جريان دارد يا در قضاياى سالبهء رديف اين قضاياى موجبه نيز جريان دارد ؟ يعنى همان‌طور كه در قضاياى موجبه ، گاهى اتّحاد در ماهيت را اثبات مىكرديم و گاهى اتحاد در وجود را ، در قضاياى سالبه هم گاهى اتّحاد در ماهيت را نفى مىكنيم و گاهى اتّحاد در وجود را . مثلًا بگوييم : در « الإنسان ليس ببقرٍ » ، اتّحاد در ماهيت را نفى كرده‌ايم و در « زيد ليس ببقر » اتحاد در وجود را نفى كرده‌ايم . يا اينكه خصوصيتى در ناحيهء ايجاب وجود دارد كه اقتضاء مىكند تنوّع به دو نوع را ، ولى در قضاياى سالبه ، اين خصوصيت وجود ندارد به‌همين‌جهت در آنجا تنوّع تصوّر نمىشود . خصوصيتى كه در قضاياى موجبه تحقّق دارد ، جنبهء اثباتى آنها و جنبهء تحقّق آن معناست . در قضاياى موجبه مىخواهيم بگوييم : بين موضوع و محمول ، هوهويت مطرح است ، اگر شما يك چنين عبارتى به كار ببريد و بگوييد : بين موضوع و محمول هوهويت است ، جاى اين سؤال است كه آيا هوهويتى كه بين موضوع و محمول است ، هوهويت ماهوى است يا هوهويت وجودى ؟ مثل اين كه اگر شما بگوييد : « در اين مدرسه ، انسان وجود دارد » ، جاى اين سؤال است كه آيا انسان معمّم وجود دارد يا غير معمّم ؟ چون در وجود ، تنوّع هست . ولى وقتى جانب سلب را درنظر بگيريم ، مثلًا اگر شما بگوييد : « من امروز مهمان\r\n\r\n","description":"","footnote":" ( 1 ) - ملاك حمل شايع صناعى ، اتّحاد در وجود است .  ( 2 ) - كفاية الاصول ، ج 1 ، ص 28 ","page_name":" 499 ","page_number":499},
  {"content":"\r\n\r\nنداشتم » ، از شما سؤال نمىكنند : آن كسى كه وجود نداشت آيا عالم است يا غير عالم ؟\r\nدر قضيّه سالبه شما مىگوييد : بين موضوع و محمول ، هوهويت تحقّق ندارد و ديگر جاى اين سؤال نيست كه آيا چه نوع هوهويتى تحقّق ندارد ، زيرا اگر يك نوع هوهويت هم تحقّق داشته باشد سخن شما كذب خواهد بود . وقتى سلب ، به اتّحاد و هوهويت تعلّق پيدا كند ، معنايش اين است كه هيچ اتّحادى نيست و جاى سؤال هم نيست ، لذا\r\nاگر شما بعد از آن بگوييد : « مقصود من هوهويت ماهوى بود نه هوهويت وجودى » ، مىگويند : در اين صورت ، شما نمىتوانيد مسئله را به‌صورت مطلق مطرح كنيد ، بنابراين حرف شما از اوّل ، كذب بوده است . در نتيجه ، ظاهر اين است كه قضيّه حمليّهء موجبه ، متنوّع است ولى قضيّه سالبه تنوّع ندارد و اگر بخواهيم در قضاياى سالبه نيز تنوّع را بپذيريم لازم مىآيد كه هم قضيّه « زيدٌ إنسانٌ » درست باشد و هم قضيّه « زيدٌ ليس بإنسان » زيرا ممكن است گفته شود : « زيدٌ انسان » هوهويت وجودى را اثبات مىكند و « زيد ليس بإنسان » هوهويت ماهوى را نفى مىكند و بين اين دو ، منافاتى وجود ندارد . پس هر دو قضيّه ، صحيح خواهند بود . به‌همين‌جهت ، مرحوم آيت‌اللَّه بروجردى مىفرمود : بعضى از منطقيين مىگويند كه در مسألهء تناقض ، هشت وحدت « 1 »  كفايت نمىكند بلكه « وحدت حمل » نيز شرط است يعنى متناقضين بايد نوع حملشان واحد باشد ، نه اينكه يكى « حمل اوّلى ذاتى » و ديگرى « حمل شايع صناعى » باشد . « 2 »  اينان روى همين مبنا اين حرف را زده‌اند يعنى ابتدا گفته‌اند : « در قضاياى سالبه نيز - مانند قضاياى موجبه - حمل بر دو قسم است :\r\n\r\n","description":"","footnote":" ( 1 ) - گفته‌اند :\r\n در تناقض هشت وحدت شرط دان * وحدت موضوع و محمول و مكان\r\nوحدت شرط و اضافه ، « جزء و كلّ » * « قوه و فعل » است ، در آخر زمان \r\nالحاشية على تهذيب المنطق ، ص 71  ( 2 ) - الحكمة المتعالية ، ج 1 ، ص 294 ، شرح المنظومة ، قسم المنطق ، ص 61 ","page_name":" 500 ","page_number":500},
  {"content":"\r\n\r\nحمل اوّلى ذاتى و حمل شايع صناعى » . سپس ملاحظه كرده‌اند هر دو قضيّه « زيدٌ إنسان » و « زيدٌ ليس بإنسان » صادقند و تناقضى در آن‌ها مطرح نيست لذا گفته‌اند :\r\nعلّت اين است كه در اين دو قضيّه ، وحدت حمل وجود ندارد ، قضيّه اوّل ، حملش شايع صناعى و قضيّه دوّم ، حمل اوّلى ذاتى است . « 1 » \r\nولى امام خمينى « دام‌ظلّه » فرموده است : قضيّه « زيدٌ ليس بإنسان » كاذب است ، زيرا « زيد ليس بإنسان » نفى اتّحاد مىكند و نفى اتّحاد ، معنايش اين است كه بين موضوع و محمول ، هيچ نوع اتّحادى وجود ندارد ، نه اتّحاد ماهوى و نه اتّحاد وجودى و اين ، با وجود نوعى از اتّحاد سازگار نيست . درحالىكه ما مىبينيم در قضيهء « زيدٌ ليس بإنسان » به حسب واقعيت - يعنى به لحاظ « زيدٌ إنسانٌ » - اتّحاد وجودى مطرح است . « 2 »  ممكن است به ذهن كسى بيايد كه شايد كسى قرينه بياورد بر اينكه قضيّه « زيدٌ ليس بإنسان » كه او تشكيل مىدهد ، ناظر به نفى هوهويت در رابطه با حمل اوّلى ذاتى است . مىگوييم : اقامه كردن قرينه ، با آنچه مورد بحث ماست فرق دارد . ما نفس قضيّه سالبه را از نظر ظهور و دلالت ، مورد بحث قرار داده‌ايم نه قضيّه سالبه‌اى كه قرينه به همراه دارد . قضيّه سالبه ، نفى اتّحاد مىكند ، مثل اينكه بگوييد : « الإنسان ليس في هذه الدار » ، كه در اينجا طبيعت و ماهيت انسان را نفى كرده‌ايد . در قضاياى سالبه هم ، وقتى ماهيت اتّحاد را نفى كرديد ، ديگر جاى اين حرفها نيست كه آيا اين اتّحادِ نفى شده ، در رابطه با حمل اوّلى ذاتى است يا در رابطه با حمل شايع صناعى . البته بعيد نيست كه از كلام مرحوم آخوند استفاده شود كه ايشان در سالبه بخواهد دو نوع را تصوّر كند ، ولى واقع مطلب همان چيزى است كه ما بيان كرديم . اشكال بر مسألهء صحّت حمل : مرحوم آخوند مىفرمايد : اشكال دور كه در مسألهء\r\n\r\n","description":"","footnote":" ( 1 ) - نهاية الاصول ، ج 1 ، ص 41  ( 2 ) - مناهج الوصول إلى علم الاصول ، ج 1 ، ص 89 و 90 و تهذيب الاصول ، ج 1 ، ص 35 و 36 ","page_name":" 501 ","page_number":501},
  {"content":"\r\n\r\nتبادر مطرح شد در مورد صحّت حمل نيز مطرح است زيرا اگر كسى معناى « صعيد » را نداند چگونه مىتواند قضيّه حمليّه تشكيل داده و بگويد : « التراب الخالص صعيد ؟ » پس تشكيل قضيّه حمليّه ، فرع اين است كه آشنايى قبلى با معناى « صعيد » داشته باشد و فرض اين است كه اين علم را مىخواهد از راه قضيّه حمليّه به دست آورد . بنابراين ، علم\r\nبه معناى حقيقى صعيد ، متوقّف بر قضيّه حمليّه و قضيّه حمليّه هم متوقّف بر علم به معناى صعيد است و اين دور است . جواب اشكال : مرحوم آخوند مىفرمايد : همان دو جوابى كه در مورد اشكال دور در مسألهء تبادر مطرح كرديم در اينجا نيز مطرح مىكنيم : يكى اينكه مسئله را در رابطه با علم تفصيلى و علم اجمالى مطرح مىكنيم و ديگر اينكه اين علامت را در مورد دو شخص مطرح كنيم . يكى قضيّه حمليّه را تشكيل دهد و ديگرى تأييد كند .\r\nمثلًا از عربى بپرسد « هل التراب الخالص صعيدٌ ؟ » او هم بگويد : نعم . در اينجا علم آن شخص عرب ، سبب مىشود كه سؤال‌كننده - از راه قضيّه حمليّه - به معناى حقيقى صعيد علم پيدا كند . اين دو جواب را ما در بحث تبادر قبول كرديم ولى در اينجا يك اشكال قوى وجود دارد كه در مسألهء تبادر مطرح نبود . و ظاهراً مرحوم آخوند به اين اشكال توجّه داشته است به‌همين‌جهت در تقرير « عدم صحّت سلب » تعبيرى آورده است تا از اين اشكال فرار كنند ولى تعبير ايشان نمىتواند اشكال را بر طرف كند . اينك به بحث و بررسى اشكال مزبور مىپردازيم : اشكال : مسألهء اجمال و تفصيل ، در تبادر مىتواند اشكال دور را بر طرف كند ولى در « عدم صحّت سلب » « 1 »  نمىتواند به عنوان جوابى از مسئله دور باشد ، زيرا شما كه مىگوييد : « صحّت حمل در حمل اوّلى ذاتى علامت اين است كه آن معناى مشكوك ، عين معناى حقيقى است » . از شما سؤال مىكنيم : موضوع و محمول شما در اين قضيّه\r\n\r\n","description":"","footnote":" ( 1 ) - « عدم صحّت سلب » تعبير ديگرى از « صحّت حمل » است . ","page_name":" 502 ","page_number":502},
  {"content":"\r\n\r\nچيست ؟ مثلًا اگر شك داريد كه آيا « صعيد » به معناى « مطلق وجه الأرض » است و مىخواهيد از راه قضيّه حمليّه ، اين معنا را كشف كنيد ، چگونه قضيّه حمليّه تشكيل مىدهيد ؟ از كلام مرحوم آخوند استفاده مىشود كه معناى مشكوكى كه احتمال مىدهيد\r\nمعناى حقيقى باشد - يعنى « مطلق وجه الأرض » - را موضوع و « صعيد » را محمول قرار مىدهيد و به حمل اوّلى ذاتى ، قضيّه را تشكيل مىدهيد و مىگوييد : « مطلقُ وجهِ الأرضِ صعيدٌ » . حال سؤال مىشود آيا محمول در اين قضيّه ، لفظ « صعيد » است يا لفظ و معنا يا معناى تنها ؟ اگر احتمال دهيد كه لفظ « صعيد » محمول واقع شده ، مىگوييم : لفظ نمىتواند بر معنا حمل شود زيرا بين لفظ و معنا مغايرت وجود دارد . لفظ از مقولهء صوت و كيف و امثال اين‌هاست ولى معنا از مقولهء جوهر است ، چون « مطلق وجه الأرض » يا سنگ است يا شن يا خاك و امثال اين‌ها و همهء اين‌ها از مقولهء جوهرند . و در قضيّه « زيدٌ لفظٌ » ، موضوع - در حقيقت - لفظ زيد بود نه معناى آن . ولى در اينجا عنوان لفظىِ « مطلق وجه الأرض » مطرح نيست بلكه عنوان واقعى آن مطرح است . ما مىخواهيم ببينيم آيا غير از تراب خالص - يعنى سنگ و شن - هم « صعيد » است يا نه ؟ سنگ يعنى واقعِ سنگ . شن يعنى واقعِ شن ، خاك خالص هم يكى از مصاديق « مطلق وجه الأرض » است . اگر معنايى ، موضوع براى قضيّه حمليّه واقع شود ، ديگر نمىتوان لفظ را برآن حمل كرد . آن « هوهويت » ى كه ما در مثل قضيّه « زيدٌ قائمٌ » مطرح مىكرديم « هوهويت » بين معناى زيد و معناى قائم بود يعنى « هوهويت » بين دو معنا تحقّق دارد . و اگر بخواهيم پاى لفظ را به ميان آوريم حتّى نمىتوانيم بگوييم بين لفظ « زيد » و لفظ « قائم » ، اتّحاد وجود دارد . در باب معانى اگر توانستيم بگوييم :\r\n« زيدٌ عمروٌ » ، در باب الفاظ هم مىتوانيم بگوييم : « زيدٌ قائمٌ » ، به‌طورى كه اتّحاد و هوهويت بين اين دو لفظ تحقّق داشته باشد . و چون « زيد » و « عَمرو » - در عالم معنا - دو فرد از يك ماهيتند و اتّحاد بين دو فرد ممكن نيست - حتّى اتّحاد وجودى - لذا قضيّه\r\n\r\n","description":"","footnote":"","page_name":" 503 ","page_number":503},
  {"content":"\r\n\r\n« زيدٌ عمروٌ » كاذب و باطل است . تغاير بين لفظ « زيد » و لفظ « قائم » نيز - در ارتباط با ماهيت لفظ - مثل تغاير « زيد » و « عَمرو » - در ارتباط با ماهيت انسان - است و هيچ‌گونه اتّحاد و حتّى نسبتى - به معناى واقعى نسبت - بين دو لفظ تحقّق ندارد . خلاصه اينكه اتّحاد و هوهويت در قضيّه « زيد قائم » در ارتباط با معناى « زيد » و\r\nمعناى « قائم » بود و به قول معروف و مشهور ، بين اين دو ، نسبت تحقّق داشت . حال در ما نحن فيه اگر « مطلق وجه الأرض » - به عنوان يك معنا - موضوع قضيّه حمليّه واقع شود ، لفظ « صعيد » نمىتواند محمول آن قرار گيرد بلكه بايد گفته شود : « مطلق وجه الأرض ليس بصعيد » ، زيرا « مطلق وجه الأرض » يك معنا و « صعيد » يك لفظ است و بين لفظ و معنا ، اتّحاد و هوهويت نيست . زيرا عناوينشان با هم كاملًا متفاوت است . از اينجا معلوم مىشود كه احتمال دوّم - كه لفظ و معنا ، محمول براى مطلق وجه الأرض قرار گيرند - نيز باطل است ، زيرا اگر يك جزء از محمول ، قابليت اتّحاد و هوهويت با موضوع نداشته باشد مجموع هم نمىتواند اتّحاد و هوهويت پيدا كند .\r\nمجموع لفظ و معنا ، چگونه مىتواند با موضوعى كه معناست اتّحاد و هوهويت پيدا كند يا اينكه بينشان نسبت باشد ؟ درحالىكه لفظ ، مباينت كامل با موضوع دارد . بنابراين ، احتمال سوّم تعيّن پيدا مىكند كه ما مطلق وجه الأرض را موضوع قرار داده و معناى « صعيد » را برآن حمل مىكنيم . در اين صورت سؤال مىكنيم : شما كه معناى « صعيد » را نمىدانيد چگونه مىتوانيد آن را بر « مطلق وجه الأرض » حمل كنيد ؟\r\nو كسى نمىتواند بگويد : معناى مجهول را بر معناى معلوم حمل مىكنيم ، زيرا عقل ، چنين چيزى را تكذيب مىكند . چگونه مىتوان بين موضوعى كه معلوم است و محمولى كه مجهول است ادّعاى هوهويت و اتّحاد كرد ؟ بنابراين چاره‌اى نداريد جز اينكه بگوييد : معناى « صعيد » براى ما معلوم است . حال سؤال مىشود آيا معناى « صعيد » را تفصيلًا مىدانيد يا اجمالًا ؟ اگر بگوييد : علم تفصيلى به معنا داريم ، مىگوييم : در اين صورت ، چرا قضيّه حمليّه تشكيل مىدهيد ؟ از راه « عدم صحّت سلب » ، چه نقطهء ابهامى براى شما روشن خواهد شد ؟\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nبنابراين ، چاره‌اى نيست جز اينكه گفته شود : علم اجمالى و ارتكازى به معناى « صعيد » داريم . در اين صورت مىگوييم : « 1 »  آيا هنگام حمل « صعيد » بر « مطلق\r\nوجه الأرض » ، معناى « صعيد » براى شما مغفول عنه است يا به آن توجّه داريد ؟ اگر مغفول عنه باشد ، همانند معناى مجهول خواهد بود و همان‌طور كه معناى مجهول ، قابليت حمل ندارد - نه در ناحيهء موضوع و نه در ناحيهء محمول - معناى مغفول عنه را نيز نمىتوان بر موضوع حمل كرد . قضيّه حمليه ، متقوّم به اتّحاد بين موضوع و محمول است ، و اين متوقّف بر توجّه به موضوع و محمول است . در نتيجه ، بايد معناى « صعيد » مورد توجّه ما باشد تا بتوانيم قضيّه حمليّه تشكيل دهيم . و اگر مورد توجّه شد ، از اجمالى بودن خارج مىشود ، زيرا - همان گونه كه گفتيم - فرق بين علم اجمالى و علم تفصيلى - در اينجا - اين است كه علم تفصيلى ، علمى است كه مورد توجّه و التفات انسان قرار گرفته و علم اجمالى علمى است كه در ارتكاز انسان وجود دارد ولى مورد توجّه و التفات او قرار نگرفته است . آيا مىتوان معناى معلوم بالاجمال - يعنى معنايى كه مورد توجّه و التفات نيست - را محمول در قضيّه حمليّه قرار داد ؟ چاره‌اى نيست جز اينكه معناى « صعيد » مورد توجّه و التفات قرار گيرد تا بتواند بر « مطلق وجه الأرض » حمل شود و زمانى كه مورد التفات واقع شد از اجمالى بودن خارج شده و به علم تفصيلى تبديل مىشود ، در اين صورت چه نيازى به تشكيل قضيّه حمليّه وجود دارد ؟ اين اشكال ، در باب تبادر مطرح نيست زيرا در آنجا مسئله لفظ و معنا مطرح است و مسألهء تشكيل قضيّه حمليّه مطرح نيست . ممكن است انسان ، ابتداءً نداند معناى « صعيد » چيست . يعنى علم تفصيلى به آن ندارد . پس نزد خود مىگويد : آيا وقتى لفظ « صعيد » گفته شود چه چيزى به ذهن مىآيد ؟ ملاحظه مىكند وقتى لفظ صعيد گفته مىشود ، ذهن خود او يا ذهن شخص ديگر مثلًا منتقل به « مطلق وجه الأرض »\r\n\r\n","description":"","footnote":" ( 1 ) - فرق عمده بين « تبادر » و « عدم صحّت سلب » در اين مرحله است . ","page_name":" 505 ","page_number":505},
  {"content":"\r\n\r\nمىشود و قبل از آنكه مسألهء كاشفيتِ تبادر را مورد استفاده قرار دهد هيچ‌گونه علم تفصيلى به معناى « صعيد » نداشت ولى در قلب و ذهن او اين معنا وجود داشت بدون اينكه به آن توجّه داشته باشد ، تا اينكه از راه تبادر ، به علم خود توجّه پيدا مىكند . ولى\r\nدر مسألهء « صحّت حمل » اين‌گونه نيست كه يك طرف ، لفظ و طرف ديگر ، معنا باشد .\r\nقضيّه حمليّه ، روى لفظ و معنا دور نمىزند . « مطلق وجه الأرض » - به عنوان يك معنا - موضوع قرار گرفته و معناى صعيد هم برآن حمل شده است . محمول را ما محمول قرار داده‌ايم و نمىشود براى خود ما مجهول و مغفول عنه باشد . بايد يك شىء روشن و مورد التفات و توجّه نفس را محمول براى « مطلق وجه الأرض » قرار دهيم .\r\nدر نتيجه لازم مىآيد كه قبل از تشكيل قضيّه حمليه ، معناى « صعيد » به‌طور كامل براى ما معلوم باشد و نيازى به تشكيل قضيّه حمليّه پيش نيايد . اين اشكال خيلى مهم است و قابل دفع نيست . در حمل شايع صناعى نيز عين اين اشكال مطرح است . مثلًا شما مىدانيد كه « تراب خالص » يا عين معناى « صعيد » و يا داخل در معناى « صعيد » است ولى در ساير چيزها مثل سنگ و شن و . . . شك داريد كه آيا اين‌ها مصداق معناى « صعيد » است يا نه ؟ حال مىآييد قضيّه حمليّه به حمل شايع صناعى تشكيل مىدهيد و از اين راه ، مصداقيّت اين‌ها را براى معناى « صعيد » به دست مىآوريد و مىگوييد : « الحجر صعيد » ، « الرّمل صعيد » ، به صورت قضيّه حمليّهء به حمل شايع صناعى . در اينجا نيز عين اشكال مذكور - با اندكى تفاوت - جريان دارد ، زيرا مىگوييم : در « الرّملُ صعيدٌ » نه لفظ « صعيد » مىتواند محمول باشد و نه لفظ و معناى آن ، بلكه بدون هيچ شكى ، معنا به عنوان محمول است . آن‌هم معناى معلوم نه معناى مجهول . اينجا سؤال مىشود : معنايى كه شما از لفظ « صعيد » مىدانيد و مىخواهيد قضيّه حمليّه تشكيل دهيد آيا مىدانيد كه آن معنا شامل حجر و رمل است يا نه ؟ مثلًا در « زيدٌ إنسانٌ » وقتى ما مىخواهيم قضيّه حمليه به حمل شايع ترتيب دهيم ، مىدانيم كه\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n« انسان » داراى ماهيتى كلّى است و « زيد » يكى از مصاديق آن مىباشد . حال در مسألهء مورد بحث ، اگر مىدانيد كه معناى « صعيد » شامل رمل و حجر مىشود ، پس چرا قضيّه حمليّه تشكيل مىدهيد ؟ و اگر نمىدانيد ، از كجا به صحّت يا بطلان قضيّهء حمليّهء خود\r\nپى مىبريد ؟ آيا مىتوان با وجود شك در اينكه معناى صعيد شامل رمل است يا نه ، قضيّه « الرّمل صعيدٌ » را تشكيل داد ؟ قضيّه حمليّه به حمل شايع در صورتى صحيح است كه تشكيل‌دهنده بداند كه محمول داراى معنايى عام است و موضوع ، يكى از افراد آن معناى عام است . و اگر شما از قبل بدانيد كه « صعيد » به معناى « مطلق وجه الأرض » است و رمل و حجر و تراب خالص از مصاديق آن مىباشند ديگر چه نيازى به تشكيل قضيّه « الرّمل صعيدٌ » و « الحجر صعيدٌ » داريد ؟ و اگر احتمال دهيد كه « صعيد » براى « تراب خالص » وضع شده چگونه مىتوانيد قضيّه « الرّمل صعيدٌ » يا « الحجر صعيدٌ » را تشكيل دهيد ؟ لذا در اينجا هم اين اشكال پيش مىآيد كه يا اصلًا نمىتوانيد قضيّه حمليّه درست كنيد و يا اگر توانستيد ، نيازى به آن نداريد . توجّه مرحوم آخوند به اشكال فوق : مرحوم آخوند ، گويا به اشكال مذكور توجّه داشته ، لذا وقتى خواسته است « عدم صحّت سلب » را مطرح كند تعبيرى به كار برده است تا اشكال فوق به ايشان وارد نشود و آن تعبير اين است كه فرموده است : عدم صحّة سلب اللفظ - ولى چون مىدانسته است كه لفظ مطرح نيست ، اضافه كرده است : - بمعناه المعلوم المرتكز إجمالًا عن معنىً - معنايى كه موضوع قرار مىگيرد - تكون علامة كونه حقيقة فيه . « 1 »  ايشان كه مىفرمايد : عدم صحّة سلب اللفظ بمعناه ، يعنى چه ؟ آيا لفظ و معنا را اراده كرده است ؟ گفتيم اين غير قابل تصوّر است كه كسى لفظ را حمل بر معنا كند . و اگر مىخواهد پاى معنا را به‌ميان كشيده و لفظ را ناديده بگيرد ، چرا\r\n\r\n","description":"","footnote":" ( 1 ) - كفاية الاصول ، ج 1 ، ص 28 ","page_name":" 507 ","page_number":507},
  {"content":"\r\n\r\nمىگويد : عدم صحّة سلب اللفظ بمعناه المعلوم ؟ بنابراين ، تعبير مرحوم آخوند ، اشكال را بر طرف نمىكند . بعضى احتمال داده‌اند كه ايشان مىخواهد بفرمايد : لفظ ، فانى در معناست . لفظ ،\r\nچهرهء معناست بنابراين مىتوان در اينجا ( مسألهء عدم صحّت سلب و صحّت حمل ) لفظ را با اين چهره مطرح كرد . مىگوييم : اين‌ها مشكل را حل نمىكند ، براى ما روشن كنيد محمول چيست ؟ لفظ است يا معنا يا هر دو ؟ اگر محمول ، لفظ يا لفظ و معنا باشد اشكال دارد و اگر معناى تنها باشد ديگر نيازى به تشكيل قضيّه و استفاده از عدم صحّت سلب نيست . در نتيجه ، اشكال دورى كه بر صحّت حمل و عدم صحّت سلب وارد شد با جواب علم تفصيلى و اجمالى قابل حلّ نيست . بله جواب ديگرى كه براى دور داده شد مىتواند اشكال دور را بر طرف كند و آن جواب اين بود كه عدم صحّت سلب نزد عالم به وضع ، علامت حقيقت باشد نزد كسى كه جاهل به وضع است .\r\n\r\nكلام محقّق عراقى رحمه الله در ارتباط با « عدم صحّت سلب »\r\nمحقّق عراقى رحمه الله پس از آنكه « عدم صحّت سلب » را به عنوان يكى از علائم حقيقت پذيرفته ، فرموده است : در بعضى از موارد ، نمىتوان از راه « عدم صحّت سلب » ، مطلبى را به دست آورد و آن در جايى است كه معنايى را كه موضوع قرار مىدهيم ، معنايى مركّب ، و محمول ، معنايى بسيط باشد . به عبارت ديگر : گاهى موضوع و محمول ، هر دو بسيطند مثل اينكه « بشر » را موضوع و « انسان » را محمول قرار دهيم .\r\nاينجا قضيّه‌اى كه تشكيل مىشود مىتواند ما را راهنمايى كند كه بشر همان انسان است . ولى اگر موضوع قضيّه ما مركّب ، و محمول ، بسيط باشد ، مثل قضيّه « الحيوان الناطق انسان » ، از راه اين حمل نمىتوان پى برد كه حيوان ناطق معناى انسان است . ايشان مىفرمايد : البته ما در صحّت قضيّه « الحيوان الناطق إنسان » - به حمل اوّلى ذاتى - مناقشه‌اى نداريم بلكه مىخواهيم بگوييم : از راه اين حمل اوّلى ذاتى\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nنمىتوان به دست آورد كه حيوان ناطق معناى انسان است زيرا انسان داراى يك معناى بسيطى است كه با شنيدن لفظ « انسان » ، همان معناى بسيط به ذهن ما مىآيد .\r\nآن‌وقت شما چگونه مىخواهيد اين معناى بسيط را - با تشكيل قضيّه حمليّه - به\r\nمعناى مركّب تبديل كنيد ؟ به عبارت ديگر : صحّت حمل ، مىخواهد اين مطلب را برساند كه معناى انسان اين معناى مركّب است درحالىكه ما مىدانيم معناى انسان ، مركّب نيست بلكه بسيط است ، لذا بايد اين‌گونه قضايا را از محدودهء صحّت حمل خارج كرده و بگوييم : در اينجا صحّت حمل نمىتواند كاشفيت از معناى حقيقى داشته باشد .\r\nولى در مواردى كه موضوع و محمول ، بسيطند مىتوان از راه صحّت حمل ، معناى حقيقى را به دست آورد . « 1 »  بررسى كلام محقّق عراقى رحمه الله اوّلًا : بر اساس اشكالى كه در رابطه با صحّت حمل مطرح كرديم ، مسألهء صحّت حمل به‌طور كلّى زير سؤال مىرود ، زيرا قبل از تشكيل قضيّه حمليّه ، بايد معناى حقيقى به‌صورت علم تفصيلى براى ما روشن باشد و در صورتى كه روشن نباشد نمىتوانيم قضيّه حمليّه تشكيل دهيم . و اگر هم معنا روشن باشد نيازى به تشكيل قضيّه حمليّه نداريم . ثانياً : برفرض كه از اين اشكال صرف‌نظر كنيم و صحّت حمل را به عنوان علامتى براى حقيقت بپذيريم ولى استثنايى كه محقّق عراقى رحمه الله مطرح كرد مورد قبول ما نيست ، زيرا وقتى ما قضيّه حمليّه « الحيوان الناطق إنسان » را - براى كشف معناى حقيقى انسان - تشكيل داديم ، به اين نكته توجّه داريم كه انسان داراى يك معناى بسيط است و موضوع قضيّه ما مركّب است و مركّب - با وصف تركّبش - نمىتواند با معنايى بسيط ، اتّحاد داشته باشد . ولى ما از اين قضيّه حمليّه به دست مىآوريم كه\r\n\r\n","description":"","footnote":" ( 1 ) - نهاية الأفكار ، ج 1 ، ص 67 و 68 ","page_name":" 509 ","page_number":509},
  {"content":"\r\n\r\nانسان داراى يك معناى بسيط است كه اگر ما آن معناى بسيط را تجزيه و تحليل عقلى بنماييم و جنس و فصل آن را مشخّص كنيم ، جنس آن عبارت از حيوان و فصل آن عبارت از ناطق خواهد بود . قضيّه حمليّه به ما نشان مىدهد كه حيوان ناطق ، تجزيه\r\nشدهء معناى بسيط انسان است . و با همين مسئله ، معناى حقيقى براى ما روشن مىشود معناى حقيقى آن معنايى است كه هنگام تجزيه و تحليل عقلى ، جنس آن به حيوان و فصل آن به ناطق رجوع مىكند . بنابراين ، عدم وجود اتّحاد بين معناى بسيط و معناى مركّب ، مانع از صحّت حمل نيست . يعنى درحقيقت ، وقتى ما « الحيوان الناطق » را موضوع قرار مىدهيم ، وصف تركّب را از آن جدا مىكنيم و اگر چنين كارى را انجام ندهيم ، نمىتوانيم قضيّه حمليّه تشكيل دهيم زيرا در چنين صورتى ، حمل ، صحيح نخواهد بود . و ما بايد صحّت حمل را درست كنيم تا بتوانم از آن به عنوان يك علامت ، استفاده كنيم . بنابراين ، كلام محقّق عراقى رحمه الله قابل قبول نيست و ما اگر از اشكال قبلى صرف‌نظر كنيم مىتوانيم صحّت حمل را به عنوان علامتى براى حقيقت بپذيريم .\r\n\r\nراه سوّم براى شناخت معناى حقيقى اطّراد\r\nآخرين علامتى كه در رابطه با حقيقت و مجاز ذكر شده ، اطّراد است . اطّراد ، علامت حقيقت و عدم اطّراد ، علامت مجاز است . تعريف اطّراد : مرحوم آخوند - با اينكه مسألهء تبادر و عدم صحّت سلب را تعريف كرد - تعريفى براى اطّراد ذكر نكرده است بلكه فقط فرموده است : اطّراد ، علامت حقيقت و عدم اطّراد علامت مجاز است . « 1 » \r\n\r\n","description":"","footnote":" ( 1 ) - كفاية الاصول ، ج 1 ، ص 28 ","page_name":" 510 ","page_number":510},
  {"content":"\r\n\r\nبراى اطّراد ، تعاريف مختلفى مطرح شده است ولى به‌نظر مىرسد بهترين تعريف ، تعريف محقّق اصفهانى رحمه الله در حاشيهء بر كفايه است . ايشان هم اطّراد را معنا كرده و هم آن را به عنوان علامتى براى حقيقت پذيرفته است .\r\n\r\nكلام محقّق اصفهانى رحمه الله در مورد اطّراد\r\nفرض كنيد لفظى داريد به نام « رجل » و اجمالًا يك معنايى هم براى آن مىشناسيد ولى نمىدانيد آيا اين معنا ، معناى حقيقى « رجل » است يا معناى مجازى آن ؟ حال اين رجل را - كه به عنوان يك نكره يا مطلق مطرح است - بر « زيد » ، اطلاق مىكنيم ، « 1 »  مىبينيم اين اطلاق ، صحيح است . سپس به سراغ علّت آن مىرويم ، مىبينيم اطلاق « رجل » بر « زيد » - به عنوان اينكه در « زيد » ، خصوصيت رجوليّت وجود دارد - صحيح است . سپس اين علت را به موارد ديگر سرايت مىدهيم ، مثلًا مىبينيم در « عَمرو » هم خصوصيت رجوليّت وجود دارد پس اطلاق « رجل » بر « عَمرو » هم صحيح است ، و همچنين نسبت به ساير افراد رجل كه داراى اين خصوصيت مىباشند ، ملاحظه مىكنيم اطلاق ، صحيح است و ما نمىتوانيم موردى را پيدا كنيم كه داراى خصوصيت رجوليّت باشد ولى اطلاق « رجل » برآن صحيح نباشد . محقّق اصفهانى رحمه الله سپس مىفرمايد : از اينجا كشف مىكنيم كه آن معنايى كه بر تمام افراد ، انطباق پيدا مىكند - به علّت اينكه داراى خصوصيّت رجوليّت مىباشند - بايد معناى حقيقى « رجل » باشد . قبل از اينكه اين كار را شروع كنيم ترديد داشتيم كه اين معنا ، معناى حقيقى است يا معناى مجازى ؟ ولى بعد از آنكه اطّراد - يعنى شيوع و سريان در تمام افراد - را ملاحظه كرديم و ديديم حتّى يك مورد هم به عنوان استثناء\r\n\r\n","description":"","footnote":" ( 1 ) - بايد توجّه داشت كه در اينجا ، وقتى مىخواهيم « رجل » را بر « زيد » اطلاق كنيم ، خصوصيات موجود در « زيد » را كنار مىزنيم زيرا ما گفتيم : « حتى در مثل انسان كه معناى حقيقى آن روشن است اگر انسان را بر « زيد » - با تمام خصوصياتش - اطلاق كرديم اين استعمال ، مجازى خواهد بود » . ","page_name":" 511 ","page_number":511},
  {"content":"\r\n\r\nوجود ندارد - كه داراى خصوصيت رجوليّت باشد ولى عنوان « رجل » برآن اطلاق نشود - كشف مىكنيم كه اين معنا ، معناى حقيقى رجل است . حال به سراغ مجاز\r\nمىرويم مىبينيم مطلب برعكس است زيرا اگر ما شك كنيم كه آيا « رجل شجاع » معناى حقيقى اسد است يا معناى مجازى آن ؟ مىآييم و اسد را - با همان معناى مشكوك - بر « زيد » كه داراى صفت شجاعت است - اطلاق مىكنيم مىبينيم اين اطلاق ، صحيح است و ريشهء آن را مسئله مشابهت در شجاعت مىبينيم . حال مىآييم در فرد ديگرى كه با « اسد » شباهت دارد - ولى شباهت آن در غير مورد شجاعت است - اطلاق مىكنيم مىبينيم اين اطلاق صحيح نيست و به كسى كه مثلًا در راه رفتن ، شبيه اسد است نمىتوان اسد را اطلاق كرد از اينجا مىفهميم كه در « زيدٌ أسد » معناى مجازى مطرح بوده كه بر « زيد » انطباق پيدا كرده ، زيرا اگر معناى حقيقى بود بايد سريان و جريان داشته باشد و حتّى يك مورد هم استثناء نداشته باشد . « 1 »  كلامى از مرحوم آخوند و جواب آن : مرحوم آخوند فرموده است : عدم اطّراد ، در صورتى مىتواند به عنوان علامت مجاز مطرح باشد كه نوع علاقهء مجازى - مثل مشابهت - را ملاحظه كنيم ولى اگر صنف علاقه - مثل مشابهت در شجاعت - را درنظر بگيريم ، در مجاز هم اطّراد وجود دارد ، زيرا اگر ملاك ، مشابهت در شجاعت باشد در تمام افرادى كه داراى اين خصوصيت مىباشند جريان و سريان دارد . « 2 »  ولى اين حرف ، صحيح نيست ، زيرا آنچه در باب مجاز به عنوان علاقه مطرح است علاقهء مشابهت است . و اين كه مشابهت در چه چيز باشد مطرح نيست . در « زيدٌ أسدٌ » مشابهت در شجاعت و در « عمروٌ ابن سينا » مشابهت در عالم بودن مطرح است و . . . . اصولًا صنف - بما هو صنف - هيچ مدخليتى در ارتباط با علائق مجازى ندارد .\r\n\r\n","description":"","footnote":" ( 1 ) - نهاية الدراية ، ج 1 ، ص 51  ( 2 ) - كفاية الاصول ، ج 1 ، ص 28 و 29 ","page_name":" 512 ","page_number":512},
  {"content":"\r\n\r\nمعيار در علاقهء مشابهت - كه اتّفاقاً اين قسم از مجاز را از اقسام ديگر ممتاز كرده و\r\nبه نام استعاره ناميده شده است - وجود مشابهت است ولى اينكه مشابهت در چه چيز باشد مطرح نيست . مگر هروقت براى استعاره به « زيدٌ أسدٌ » مثال زديم و علاقهء آن مشابهت در شجاعت بود ، معنايش اين است كه مشابهت در شجاعت به عنوان علاقه مطرح است ؟ مشابهت ، عنوان استعاره را به وجود مىآورد ، در هركجا به تناسب خودش و با مشابهتى كه تناسب با آنجا دارد . پس ما نمىتوانيم صنف علاقه را مطرح كنيم بلكه ملاك ، نوع علاقه است . حال كه ملاك ، نوع علاقه شد ، مىبينيم اين نوع ، اطّراد ندارد . در مورد « زيد » - كه در شجاعت با اسد مشابه است - مىتوان گفت : « زيدٌ أسدٌ » ولى در مورد عَمرو - كه در راه رفتن با اسد مشابه است - نمىتوان گفت : « عمروٌ أسدٌ » ، با اينكه عنوان مشابهت محفوظ است . مرحوم آخوند ، خيال كرده است در باب مجاز ، مسئله به اين صورت است كه هرجا اين علائق وجود داشته باشد ، استعمال مجازى صحيح است درحالىكه مسئله برعكس است يعنى هرجا استعمال مجازى صحيح باشد ، علائق مجازيه هم وجود دارد . اشكالات كلام محقّق اصفهانى رحمه الله اشكال اوّل : بنا بر فرمايش محقّق اصفهانى رحمه الله ، مسألهء اطّراد ، داخل در مسألهء صحّت حمل خواهد بود زيرا ايشان براى بيان اطّراد ، قضيّهء حمليّه تشكيل داده و پاى صحّت حمل را به‌ميان آورد . بنابراين با مطرح كردن اطّراد ، چيز تازه‌اى مطرح نشده است . اشكال دوّم : ايشان كه مىفرمايد : در تشكيل قضيّه « زيدٌ رجلٌ » و اطلاق « رجل » بر « زيد » ، خصوصيات زيديت و فرديت را كنار مىزنيم ، سؤال مىكنيم : وقتى چنين كارى را انجام مىدهيد چه تصويرى از « رجل » در ذهن شما وجود دارد ؟ آيا معنايى كه براى « رجل » فرض كرديد ، معناى مردّد بين معناى حقيقى و مجازى است ؟ يعنى\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nمىگوييد : ما اجمالًا معناى خصوصيت رجوليت را براى « رجل » فرض مىكنيم كه مردّد\r\nبين حقيقت و مجاز است ولى مىبينيم اين معنا انطباق بر زيد پيدا مىكند ، چون اين معنا در زيد وجود دارد بعد مىبينيم كه معناى « رجل » بر عَمرو و بكر و ساير افرادى كه اين خصوصيت در آنان وجود دارد ، تطبيق مىكند . در اين صورت ما اشكالى - شبيه آن اشكال كه در مورد صحّت حمل مطرح كرديم - مطرح كرده و مىگوييم : شما در رابطه با معناى حقيقى « رجل » ، نه تبادرى داريد و نه يك معناى معلوم بالتفصيل . اگر معناى مردّدى - كه نمىدانيم حقيقت است يا مجاز ؟ - بر تمام كسانى كه آن معنا و خصوصيت در آنان وجود دارد تطبيق كند از كجا مىفهميم كه آن معنا ، معناى حقيقى رجل است ؟ اگر ما مسألهء تبادر و عدم صحّت سلب را ناديده بگيريم و بگوييم : هيچ علامتى غير از نفس همين معنا در اينجا وجود ندارد راهى براى تشخيص حقيقى بودن اين معنا نخواهيم داشت . اگر ما يك معناى مجازى را فرض كنيم كه در « زيد » و « عَمرو » و « بكر » وجود دارد آيا صحّت اطلاق اين معنا بر جميع افراد ، دليل بر حقيقى بودن اين معنا خواهد بود ؟ اگر قبلًا صحّت اطلاق را به دست آورده‌ايد نيازى به اطّراد نيست زيرا ما قبلًا اين معنا را به دست آورده‌ايم ، در غير اين صورت ، هيچ جهتى براى ما روشن نيست . درحقيقت ، شبيه صنف علاقه مىشود ، همان گونه كه در صنف علاقه گفته شد اطّراد تحقّق دارد اينجا هم همين‌طور است . انطباق بر افرادى كه آن معنا در آنان تحقّق دارد دليل بر حقيقى بودن معنا نيست . بيان ديگرى در ارتباط با اشكال : ايشان فرمود : وقتى كلمهء « رجل » - با معناى مردّد بين حقيقى و مجازى - را بر « زيد » اطلاق مىكنيم - به خاطر خصوصيت رجوليت - مىبينيم هرجا اين خصوصيت وجود داشته باشد اطلاق كلمهء « رجل » صحيح است . سؤال مىكنيم : اين صحّت اطلاق را از كجا به دست آورده‌ايد ؟ ما در مورد « زيدٌ رجلٌ » مناقشه‌اى نداريم ولى صحّت اطلاق و حمل در « عمروٌ رجلٌ » را از كجا\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nبه دست آورديد ؟ اگر بگوييد : « عرف ، چنين اطلاقى را صحيح مىداند ، يعنى صحّت\r\nاطلاق نزد ديگران ، دليل بر اين مىشود كه نزد شما هم اطلاق صحيح باشد ، مثل اينكه تبادر نزد عالم به وضع علامت براى حقيقت باشد نزد جاهل به وضع » . مىگوييم : اين فرض فعلًا خارج از بحث ماست ، ما مىخواهيم بدون احتياج به ديگران ، مسئله را تمام مىكنيم . ما احتمال مىدهيم معنايى كه بر « زيد » اطلاق شده ، معناى مجازى باشد و معناى مجازى توسعه ندارد . درحقيقت مثل همان علاقهء مشابهت با اسد است كه مىگفتيم ، اطلاق « اسد » بر « زيد » - كه مشابهتش در شجاعت است - صحيح است ولى اطلاق « اسد » بر « عَمرو » - كه مشابهتش در راه رفتن است - صحيح نيست ، زيرا معناى مجازى توسعه ندارد . بنابراين شما نمىتوانيد دليلى ارائه دهيد كه اطلاق « رجل » در تمام مواردى كه خصوصيت رجوليت وجود دارد صحيح است . بلى اگر قبلًا احراز كرده باشيد كه اين معنا ، معناى حقيقى « رجل » است مىتوانيد به دنبال آن ، صحّت اطلاق را مطرح كنيد ولى اگر احراز نكرديد نمىتوانيد صحّت اطلاق را مطرح كنيد . صحّت اطلاق ، دليل مىخواهد . و اگر پشتوانهء آن ، عرف باشد ديگر شما نيازى به مسألهء اطّراد نخواهيد داشت زيرا در همان حمل « زيدٌ رجلٌ » ، تبادر ، كار را تمام مىكند و اگر عرف در كار نبود ، شما كه ترديد داريد آيا معناى اطلاق‌شده بر زيد ، معناى حقيقى است يا مجازى ؟ چگونه مىتوانيد صحّت اطلاق در « عمروٌ رجلٌ » را مطرح كنيد ؟ آيا اين متوقف بر اين نيست كه قبلًا معناى حقيقى را به دست آورده‌ايد ؟ اتفاقاً در مسألهء عدم اطّراد هم اين اشكال مطرح است ، شما مىگوييد : اطلاق « اسد » بر « زيد » - كه مشابهتشان در شجاعت است - صحيح است و اطلاق « اسد » بر « عَمرو » - كه مشابهتشان در راه رفتن است - صحيح نيست . ما مىگوييم : دليل شما بر عدم جواز اطلاق چيست ؟ در اينجا پاى عرف را به‌ميان مىكشيد و اين همان مسألهء عالم و مستعلم مىشود ولى اگر پاى عرف در ميان نيست ، شما هم جاهل به معناى اسد هستيد ، چرا بر « عَمرو » اطلاق نشود ؟ پس بايد قبلًا احراز كرده باشيد كه « اسد » داراى يك معناى حقيقى است و اين معنا كه شما بر « زيد » و « عَمرو » اطلاق مىكنيد\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nمعناى مجازى است و چون در مجازات توسعه مطرح نيست ، اين اطلاق صحيح\r\nنيست . ولى اگر اين معنا را احراز نكرده باشيد و احتمال بدهيد كه معناى اطلاق‌شده بر زيد در « زيدٌ أسدٌ » همان معناى حقيقى است بايد « عمرو أسدٌ » هم درست باشد و دليلى بر بطلان آن نداريم . پس اينكه شما ركن مسئله را صحّت اطلاق - در مورد اطّراد - و عدم صحّت اطلاق - در مورد عدم اطّراد - قرار داديد ، فرع بر اين است كه معناى حقيقى قبلًا براى شما روشن شده باشد ، در غير اين صورت نه در رابطه با اطّراد مىتوانيد حكم به صحّت اطلاق كنيد و نه در رابطه با عدم اطّراد مىتوانيد حكم به عدم صحّت اطلاق كنيد . در نتيجه ، بيان محقّق اصفهانى رحمه الله - اگرچه بهترين تعريف در باب اطّراد است - داراى اشكال است .\r\n\r\nكلام مرحوم آيت‌اللَّه بروجردى در ارتباط با اطّراد\r\nمرحوم آيت‌اللَّه بروجردى فرموده است : اطّراد ، علامت حقيقت و عدم اطّراد ، علامت مجاز است . « 1 »  ايشان فرموده است : مراد از اطّراد اين است كه وقتى تعبيرى در ارتباط با يك معنايى بتوانيد داشته باشيد ، اين تعبير را بتوان در ارتباط با آن شخص در همه جا پياده كرد و مراد از عدم اطّراد اين است كه نتوان آن تعبير را در همه جا پياده\r\nكرد . ايشان مىفرمايد : در استعمالات حقيقى فقط يك شرط وجود دارد ، مثلًا وقتى شما\r\n\r\n","description":"","footnote":" ( 1 ) - بنا بر آنچه در كفاية الاصول و حواشى آن مطرح است مسألهء اطّراد داراى اقوال مختلفى است : بعضى گفته‌اند : اطّراد ، علامت حقيقت و عدم اطّراد ، علامت مجاز است . و بعضى هر دو را نفى كرده‌اند ، يعنى نه اطّراد را علامت حقيقت و نه عدم آن را علامت مجاز دانسته‌اند . بعضى اطّراد را علامت حقيقت دانسته‌اند ولى عدم اطّراد را علامت مجاز ندانسته‌اند ، مثل آنچه كه مرحوم آخوند در رابطه با تبادر مطرح كرد . ايشان فرمود : تبادر ، علامت حقيقت است . ولى عدم تبادر را - به عنوان علامت مجاز - متعرّض نشد . ولى ما گفتيم : مشهور ، عدم تبادر را علامت مجاز دانسته‌اند و بزرگانى چون صاحب فصول و صاحب قوانين ، تبادر الغير را علامت مجاز دانسته‌اند . و احتمالًا بعضى عدم الاطّراد را علامت مجاز بدانند ولى اطّراد را علامت حقيقت ندانند . ","page_name":" 516 ","page_number":516},
  {"content":"\r\n\r\nمىگوييد : « رأيتُ زيداً يرمي » ، شرطش اين است كه زيد را در حال رمى مشاهده كرده باشيد ولى اگر ديديد زيد ، اتصاف به رمى دارد ، اطلاق رامى بر زيد ، نياز به زمان يا مكان يا موقعيت خاص ندارد بلكه هروقت شما بخواهيد رامى را بر زيد اطلاق كنيد صحيح است چون رمى از او صادر شده و او حقيقتاً به رامى بودن اتصاف دارد و در اطلاق ، تنزيل و ادّعا و غيره مطرح نيست . اطلاق ، عين حقيقت است . امّا اگر گفتيد : « رأيتُ أسداً يرمي » در اينجا نيز شرطى كه در مورد حقيقت گفتيم بايد احراز شود يعنى بايد رامى بودن او محرز باشد ولى در اينجا ، به‌جاى اينكه « زيد » را به كار بريد كلمهء « اسد » را به كار برده‌ايد ، اين استعمال - غير از شرط اوّل - دو شرط ديگر نيز لازم دارد : 1 - در اطلاق لفظ اسد بر زيد بايد ادّعا يا تنزيلى - شبيه آنچه سكّاكى در باب استعاره مىگويد و ما در باب مجازات ذكر كرديم - داشته باشيد . 2 - اين « زيد » كه لفظ اسد را بر او اطلاق كرديد با اينكه در نوع علاقه - يعنى مشابهت - و حتى در صنف آن - يعنى شجاعت - با اسد ، مشابهت دارد علاوه بر اين در جايى مىتوان « زيد » را بر « اسد » اطلاق كرد كه با مقام شجاعت تناسب داشته باشد مثل ميدان جنگ براى نيرو دادن به رزمندگان ، مثل اينكه بگوييد : « شما شيران بيشهء شجاعتيد » ، ولى اگر همين افراد را به مهمانى دعوت كرديد نمىتوانيد سر سفره ، لفظ اسد را بر آنان اطلاق كنيد . اينجا با وجود اينكه مشابهت در شجاعت وجود دارد ولى اطلاق ، صحيح نيست و معناى مجازى اطّراد ندارد . پس در حقيقت ، ايشان اطّراد را به معناى صحّت اطلاق در جميع مواقع مىدانند بدون اينكه موقعيت خاص و زمان و مكان يا شرط ديگر در آن دخالت داشته باشد ولى مجاز داراى اطّراد نيست اگرچه صنف علاقه را درنظر بگيريم ، بلكه در بعضى مواقع ، اطلاق صحيح است و در بعضى مواقع درست نيست و به تعبير ايشان در بعضى مواقع ، اطلاق قبيح است . « 1 » \r\n\r\n","description":"","footnote":" ( 1 ) - نهاية الاصول ، ج 1 ، ص 42 و 43 ","page_name":" 517 ","page_number":517},
  {"content":"\r\n\r\nبررسى كلام مرحوم آيت‌اللَّه بروجردى\r\nبر كلام ايشان ، دو اشكال وارد است : اشكال اوّل : ايشان فرمود : حقيقت ، در جميع مواقع ، حُسنِ اطلاق دارد . اين بيان داراى اشكال است . اين‌طور نيست كه هر حقيقتى در هر موقعيتى ، حسنِ اطلاق داشته باشد . مثلًا اگر پدر يك مرجع تقليد ، هيزم‌شكن بوده ، انسان به او بگويد :\r\n« سلام بر تو اى پسر هيزم‌شكن » . اين اطلاق ، حقيقت است ولى حُسن ندارد . و يا مثلًا انسان به آدم محترمى كه اسم زنش را مىداند بگويد : « سلام بر تو اى شوهر خانمى كه اسمش فلان است » . حقيقت هم - مانند مجاز - موقعيت لازم دارد . و اين‌طور نيست كه در جميع مواقع داراى حسن باشد . به‌قدرى مسألهء موقعيت و مناسبت مطرح است كه وقتى انسان مىخواهد از خدا طلب آمرزش كند نمىگويد : « يا قهّار اغفر لى » ، با اينكه قهّار ، اسم خداست و اطلاق آن حقيقت است . بلكه مىگويد : « يا غفّار اغفر لى » . اشكال دوّم : ايشان فرمود : در باب حقايق ، اطلاق در هر موقعيتى صحيح است ولى در عدم اطّراد ، جايى كه موقعيت نداشته باشد اطلاق صحيح نيست . ما سؤال مىكنيم : اين صحّت و اطلاق را از كجا به دست آورده‌ايد ؟ شما كه در معناى حقيقى ترديد داريد چگونه در مورد اطّراد مىگوييد : همه جا مىتوان اين اطلاق را انجام داد ؟\r\nاينكه در مورد مجاز مىگوييد : اطلاق اسد بر زيد در مقام تحريك بر قتال صحيح است و در غير اين مقام - مثل سر سفره - قبيح است ، اين قبح را از كجا به دست آورده‌ايد ؟ اگر قبلًا معناى حقيقى و مجازى را تشخيص داده باشيد ، اين صحّت و قبح در اينجا براى شما روشن است ولى اگر تشخيص نداده‌ايد ، شما احتمال مىدهيد كه اطلاق اسد بر زيد ، حقيقت باشد ، در اين صورت چگونه مىگوييد : اطلاق اسد بر زيد در سر سفره قبيح است ؟ اگر به عرف مراجعه مىكنيد ، همان مسألهء عالم و مستعلم پيش مىآيد و ما بحثى\r\nدر آن نداريم . ولى اگر خودتان بخواهيد اطّراد و عدم اطّراد را مطرح كنيد از كجا صحّت اطلاق و قبح آن را به دست مىآوريد ؟ راهى براى اثبات اين مطلب نداريم .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nما احتمال مىدهيم كه معناى حقيقى اسد ، منطبق بر زيد باشد ، مثل انسان . اگر انسان - به عنوان معناى حقيقى - منطبق بر زيد بود ، « 1 »  روى مبناى خود ايشان ، همه جا اطلاق كلمهء انسان بر زيد ، صحيح خواهد بود . شما احتمال مىدهيد كه اسد هم همين‌طور باشد ، در اين صورت قبح را از كجا به دست مىآوريد ؟ بنابراين ، مطرح كردن حسن و قبح در كلام شما ، كاشف از اين است كه قبلًا معناى حقيقى - به صورت ارتكازى - براى شما روشن شده است ، زيرا اگر روشن نباشد و انسان در حال ترديد و جهل باشد نمىتواند بگويد : هذا قبيح . شما مىگوييد : از خصوصيات مجاز اين است كه « لا يطلق في بعض المواقع » ، حالا اين بعض مواقع را - كه مجاز و لا يطلق است - از كجا آورديد كه مجاز است ؟ اگر هم مجاز بودن را به دست نياورديد ، لا يطلق را از كجا به دست آورديد ؟ خير ، اطلاق مىشود ، حتّى كنار سفره و قبح ندارد . پس كلام مرحوم بروجردى نيز نمىتواند مسألهء اطّراد و عدم اطّراد را به عنوان علامتى براى حقيقت و مجاز اثبات كند . در نتيجه ، همان حرفى را كه در ارتباط با عدم صحّت سلب گفتيم در اينجا نيز مطرح مىكنيم كه يك نفر نمىتواند راه به جايى برد مگر اين كه مسبوق به تبادر باشد و اگر مسبوق به تبادر شد نيازى به صحّت حمل و اطّراد و امثال اين‌ها نخواهد داشت .\r\n\r\nكلام آيت‌اللَّه خويى « دام‌ظلّه » در ارتباط با اطّراد\r\nآيت‌اللَّه خويى « دام‌ظلّه » مىفرمايد : معناى اطّراد ، اين نيست كه كسى مسأله‌اى را نزد خودش حلّ كند و از تطبيق و\r\nاطلاقاتى كه خودش داشته پى به حقيقت ببرد . به عبارت ديگر : اطّراد ، شبيه تبادر عند النفس و صحّة الحمل عند النفس نيست ، بلكه اطّراد ، شبيه تبادر و صحّة الحمل\r\n\r\n","description":"","footnote":" ( 1 ) - با قطع‌نظر از اشكالى كه ما در رابطه با حقيقت مطرح كرديم . ","page_name":" 519 ","page_number":519},
  {"content":"\r\n\r\nعند الغير است . كسى كه آشنايى با لغتى ندارد ، وقتى بر جماعتى عرب يا به شهرى عرب‌نشين وارد مىشود و لغات و الفاظ آنان را مورد توجّه قرار مىدهد ، مثلًا مىخواهد بفهمد لفظ ماء در لغت عرب براى چه معنايى وضع شده و معناى حقيقى آن كدام است ؟ براى پى بردن به اين مسئله ، همهء استعمالات آنان را زير نظر مىگيرد ، « 1 »  مىبيند زيد ، لفظ ماء را اطلاق كرد و همين جسم سيّال بارد بالطبع را اراده كرد ، در لسان عَمرو نيز همين ماء ، موضوع براى محمول ديگرى قرار گرفته است . مولايى به عبدش مىگويد : « جئنى بماءٍ » و او ليوانى از همين جسم در اختيار او قرار مىدهد و بالأخره هرجا با لفظ « ماء » برخورد مىكند مىبيند همين جسم سيّال بارد بالطّبع از آن اراده مىشود . در استعمال اوّل ، ترديد دارد كه آيا استفاده اين معنا از لفظ ، مستند به خود لفظ است يا به كمك قرينه است ؟ در استعمالات بعدى نيز ترديد دارد ولى وقتى اطّراد پيدا كرد - يعنى به تعبير ايشان تمام استعمالات را ملاحظه كرد - پى مىبرد كه استفادهء اين معنا از لفظ ماء ، در ارتباط با قرينه نيست بلكه در ارتباط با وضع و علقهء وضعيه‌اى است كه بين اين لفظ و معنا تحقّق دارد . لذا بر اثر اطّراد ، وضع را كشف كرده و به معناى حقيقى لفظ ، پى مىبرد . ايشان سپس مىفرمايد : علّت اينكه ما اين راه را به عنوان تنها راه براى كشف حقيقت مطرح مىكنيم اين است كه اگرچه ما تبادر را به عنوان علامت براى حقيقت\r\nقبول كرديم ولى در مورد تبادر ، يا بايد انسان قبلًا عالم به وضع باشد - به نحو اجمال و تفصيل كه مطرح شد - و يا بايد از راه اطّراد ، عالم به وضع شود . بنابراين ، رتبهء اطّراد ، مقدّم بر رتبهء تبادر است و با وجود اطّراد ، نوبت به تبادر نمىرسد . در نتيجه ، اطّراد - در\r\n\r\n","description":"","footnote":" ( 1 ) - در كلام ايشان « جميع الاستعمالات » مطرح است ولى اين معنا ، مراد نيست زيرا كسى كه وارد شهرى مىشود استعمالاتى را كه به آن برخورد مىكند اين‌گونه است ولى استعمالات ديگرى وجود دارد كه اين شخص بر آنها اطلاع پيدا نكرده بلكه عادتاً هم اطّلاع بر آنها ممكن نيست . پس مقصود ايشان استعمالاتى است كه در عين اينكه واجد كثرت است مورد بررسى و ملاحظهء او نيز قرار گرفته است . ","page_name":" 520 ","page_number":520},
  {"content":"\r\n\r\nكلام ايشان - به‌عنوان راه منحصر براى پى بردن به معناى حقيقى مطرح شده است . آيت‌اللَّه خويى « دام‌ظلّه » در خلال كلماتشان مىفرمايد : در مسألهء تعليم الفاظ به اطفال نيز همين روش به‌كارمىرود . تطبيق اين كلام ايشان بر مسألهء اطّراد به اين صورت است كه بگوييم : مثلًا اگر بخواهيم به طفلى ياد دهيم كه اين جسم سيّال مرطوب بالطّبع ، آب نام دارد ، راهش اين است كه از تكرار استفاده كنيم تا طفل بفهمد بين لفظ آب - بدون هيچ قرينه‌اى - و بين اين معنا ، ارتباط وجود دارد . « 1 »  اشكالات كلام آيت‌اللَّه خويى « دام‌ظلّه » : بيان ايشان - به حسب ظاهر - بيان جالبى است ولى در عين حال ، اشكالاتى برآن وارد است : اشكال اوّل : كلام ايشان ، نياز به توجيه دارد زيرا ايشان به‌طور مكرّر به « جميع الاستعمالات » تعبير مىكند و « جميع الاستعمالات » چيزى نيست كه انسان ، عادتاً بتواند برآن احاطه پيدا كند . در نتيجه بايد گفت : در اينجا « كثرت استعمالات » اراده شده است . و كلمهء « اطّراد » كه در لغت به معناى شيوع و كثرت است مؤيّد همين معناست . اشكال دوّم : پس از آنكه توجيه مذكور را در كلام ايشان پياده كرديم مىگوييم :\r\nشخصى كه مىخواهد به معناى حقيقى پى ببرد ، وقتى به اولين استعمال برخورد مىكند مثلًا مىبيند مولايى به عبدش مىگويد : جئني بالماء - و فرض مىكنيم اين\r\nشخص ، معناى « جئني » را مىداند ولى معناى « ماء » را نمىداند - فوراً مىبيند عبد ظرف آبى براى مولا آورد . اين شخص فكر مىكند كه آيا استفادهء اين معنا از لفظ « ماء » ، استناد به حاقّ لفظ دارد يا به كمك قرينه انجام شده است ؟ اگر در استعمال اوّل\r\n\r\n","description":"","footnote":" ( 1 ) - محاضرات في أُصول الفقه ، ج 1 ، ص 121 - 124 ","page_name":" 521 ","page_number":521},
  {"content":"\r\n\r\nو دوّم و سوّم ، برايش روشن شد كه اين معنا ، استناد به قرينه ندارد بلكه مستند به حاقّ لفظ است در اين صورت چه نيازى به اطّراد داريم ؟ در اينجا ، تبادر به عنوان علامت حقيقت است . البته تبادر نزد عالم به لغت ، علامت حقيقت نزد جاهل به لغت است . و نمىتوان پاى اطّراد را به ميان آورد . ولى اگر در استعمالات اوّليه ، اين معنا روشن نشد بلكه احتمال مىدهد كه شايد استفادهء معنا از لفظ ، با تكيه بر قرينه - هرچند قرينهء حاليه - باشد ، در اينجا دو صورت وجود دارد : صورت اوّل : هرچه استعمالات بالا رود ، باز هم احتمال وجود قرينه باقى است ، يعنى حتى اگر استعمالات به هزار هم برسد ، در تمام اين‌ها احتمال مىدهيم استفادهء معنا از لفظ ، مستند به قرينه باشد . « 1 »  و تا وقتى كه اين احتمال وجود دارد نمىتوان گفت : اطّراد ، علامت حقيقت است . اگر انسان هزار بار ببيند اسد در رجل شجاع استعمال مىشود ، چون پاى قرينه در ميان است ، نمىتواند بگويد اين استعمال ، استعمال حقيقى است مگر اينكه استعمال به جايى برسد كه دلالت اسد بر رجل شجاع ، نياز به قرينه نداشته باشد ، در اين صورت ، معناى حقيقى - به وضع تعيّنى -\r\nتحقّق پيدا مىكند . صورت دوّم : در استعمالات اوّليه ، احتمال استناد به قرينه وجود داشته باشد ولى وقتى استعمالات ، كثرت پيدا كرد ، - مثلًا در صدمين استعمال - پى ببريم كه استفادهء اين معنا از لفظ « ماء » ، نياز به قرينه نداشته بلكه مستند به حاقّ لفظ است . بنابراين ،\r\n\r\n","description":"","footnote":" ( 1 ) - اين فرض ، هيچ بُعدى ندارد ، خصوصاً با توجه به اينكه اين فرد نمىتواند به تمام استعمالات يك شهر احاطه داشته باشد . مثلًا در شهرى وارد مىشود كه جمعيت آن ده‌هزار نفر است ولى اين شخص با هزار نفر ارتباط پيدا مىكند و استعمال اين هزار نفر را در ارتباط با « ماء » ملاحظه مىكند . بنابراين اگرچه اين هزار نفر لفظ « ماء » را در « جسم سيّال مرطوب به طبع » استعمال مىكنند ولى تا وقتى كه اين شخص احتمال مىدهد در تمام اين موارد قرينه وجود داشته ، نمىتوان گفت : اطّراد ، علامت حقيقت است . ","page_name":" 522 ","page_number":522},
  {"content":"\r\n\r\nكثرت استعمال سبب احراز اين معنا شد . « 1 »  اگر اين فرض مطرح باشد ، مىگوييم : شما چرا بعد از استعمال صدم پاى اطّراد را به ميان آورديد ؟ اينجا اطّراد ، علامت حقيقت نشده بلكه در اينجا ، تبادر علامت حقيقت است ولى اين تبادر داراى شرطى بوده كه شما تا قبل از استعمال صدم آن شرط را احراز نكرده‌ايد و در استعمال صدم احراز كرديد . و آن شرط عبارت از احراز استناد به حاق لفظ است . و در استعمال صدم كه معناى حقيقى را به دست مىآوريم ، علت به دست آوردن معناى حقيقى ، كثرت استعمال نيست بلكه احراز استناد به حاقّ لفظ است . زيرا اگر كثرت استعمال ، علت براى كشف معناى حقيقى بود پس چرا در فرض قبلى كه هزار بار استعمال شده بود معناى حقيقى را كشف نكرديد ؟ بنابراين ، چاره‌اى نيست جز اينكه گفته شود : « علّت كشف معناى حقيقى ، احراز استناد به حاقّ لفظ است » . و اين مربوط به تبادر است . ما گفتيم : شرط تبادر اين است كه استناد به حاقّ لفظ ، احراز شود و ديگر نگفتيم از چه راهى احراز كنيد . از هر راهى باشد كفايت مىكند و در اينجا از مشاهدهء صد استعمال ، استناد به حاقّ لفظ را احراز كرده‌ايم .\r\nدر نتيجه ، اين بيان آيت‌اللَّه خويى « دام‌ظلّه » كه اطّراد را به عنوان سبب وحيد براى استكشاف معناى حقيقى مطرح كرد ، رجوع مىكند به تحقّق شرط تبادر ، و تبادر ، علامت وضع است . و نمىتواند براى اطّراد ، اصالتى به‌وجود آورد ، زيرا اگر در استعمال اوّل هم شما استناد به حاقّ لفظ را احراز مىكرديد ديگر نيازى به استعمالات بعدى نداشتيد .\r\nاشكال سوّم : ايشان در مورد تعليم اطفال فرمود : « تكرار ، در تعليم نقش دارد » ، درحالىكه مسئله به اين صورت نيست . وقتى انسان ليوانى آب در دست مىگيرد و به بچه‌اى مىگويد : « اين مايع را آب مىنامند » ، در همان استعمال اوّل ، تعليم تحقّق پيدا كرده است و تكرار براى جلوگيرى از فراموش كردن است نه براى اصل تعليم . فكر\r\n\r\n","description":"","footnote":" ( 1 ) - از كلام آيت‌اللَّه خويى ، همين صورت استفاده مىشود . ","page_name":" 523 ","page_number":523},
  {"content":"\r\n\r\nبچه به آنجا نمىرسد كه سؤال كند آيا استعمال لفظ « ماء » در اين مايع ، مستند به حاقّ لفظ است يا قرينه‌اى وجود دارد ؟ بلكه وقتى به او گفته شد : اين مايع ، ماء است ، دلالت لفظ « ماء » بر اين معنا را متوجّه مىشود و كثرت براى جلوگيرى از فراموشى است . نتيجهء بحث در راه‌هاى تشخيص معناى حقيقى از آنچه گفته شد معلوم گرديد كه اطّراد - بما هو اطّراد - هيچ نقشى در شناخت معناى حقيقى ندارد و عدم اطراد نيز نمىتواند به عنوان علامتى بر مجاز مطرح باشد . مسألهء صحّت حمل و عدم صحّت سلب نيز اگر در ارتباط با جاهل و عالم باشد مىتواند نقش داشته باشد ولى اگر در ارتباط با خود شخص - و قبل از تشكيل قضيّه حمليّه - باشد نمىتواند نقش داشته باشد زيرا لازمهء اين فرض اين است كه شخص بايد علم تفصيلى به معناى موضوع له داشته باشد چه در حمل اوّلى ذاتى و چه در حمل شايع صناعى . و بهترين علامات ، تبادر است . تبادر ، دو راه داشت : يكى تبادر عند النفس و مسألهء اجمال و تفصيل است كه اين خيلى كم اتّفاق مىافتد . و ديگرى تبادر عند الغير است كه تبادر نزد عالم ، علامت حقيقت نزد جاهل به وضع باشد . و اطّراد به اين بيانى كه آيت‌اللَّه خويى « دام ظلّه » فرمود ، به تبادر برگشت مىكند و نمىتواند اصالتى براى اطّراد به‌وجود آورد .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\nامر هشتم : تعارض احوال\r\n\r\n","description":"","footnote":"","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nتحرير محلّ بحث\r\nدر كتب اصولى قديم ، بحث مفصّلى در ارتباط با تعارض احوال ذكر شده است . در اين زمينه در دو مقام بحث شده است : مقام اوّل : دوران امر بين حقيقت و يكى از احوال پنج‌گانهء « مجاز ، تخصيص ، اشتراك ، نقل و اضمار » . مقام دوّم : تعارض خود اين احوال پنج‌گانه - به‌طورى كه پاى حقيقت در ميان نيست - مثل اينكه امر دائر باشد بين مجاز و تخصيص يا مجاز و اشتراك و . . . .\r\n\r\nكلام مرحوم آخوند\r\nمرحوم آخوند ، در ارتباط با مقام اوّل به يك جمله اكتفا كرده مىفرمايد : در دوران امر بين معناى حقيقى و يكى از احوال پنج‌گانه « مجاز ، تخصيص ، اشتراك ، نقل و اضمار » بدون شك ، معناى حقيقى مقدم است .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nو در ارتباط با مقام دوّم مىفرمايد : در دوران امر بين خود اين احوال پنج‌گانه ، اصوليين وجوهى را ذكر كرده‌اند ، مثلًا در بعضى از تعارضات ، اولويت را به كثرت قرار داده‌اند و وجوه ديگرى كه در كتاب‌هايى چون قوانين و غير آن مطرح شده است . ولى همهء اين وجوه ، استحسانى است و دليلى بر اعتبار آنها قائم نشده است . اين وجوه ، همانند ظنون است كه تا وقتى دليلى بر اعتبار آنها قائم نشده ، نمىتوان به آن اعتماد كرد و رجحان فىالجمله‌اى كه در ماهيت ظنون وجود دارد ، براى اعتبار ظن كافى نيست . ظن ، مثل قطع نيست كه حجّيت آن ذاتى باشد ، بلكه به دليل اعتبار نياز دارد . وجوه استحسانيه‌اى نيز كه در اينجا گفته شده است ، دليلى بر اعتبارشان قائم نشده است مگر اينكه آنها را به اصالة الظهور برگردانيم ، در اين صورت ، اولويت را مىپذيريم ، زيرا اصالة الظهور داراى پشتوانهء عقلائى است . « 1 » \r\n\r\n","description":"","footnote":" ( 1 ) - اگر حجّيت ظواهر كنار برود ، باب محاورات و تفهيم و تفهّم بسته مىشود ، به‌همين‌جهت ، يكى از مهم‌ترين ادلّه‌اى كه براى حجّيت ظواهر كتاب مطرح مىشود همين بناى عقلاست . شارع مقدس ، در كتاب و سنت ، همانند ساير عقلاء صحبت كرده است . اگرچه قرآن داراى مطالبى است كه عقول ما نمىتواند آن را درك كند ولى آنجايى كه بحث ظواهر كتاب مطرح است ، شارع مقدس مانند يكى از عقلاء ، مسائل را در اختيار مردم قرار داده است . بنابراين ، اصالة الظهور يك اصل مسلّم عقلائى است ، البته در بحث‌هاى آينده ، بحثى مطرح است كه آيا غير از اصالة الظهور ، اصل ديگرى به عنوان اصالة الحقيقة و اصل سوّمى به نام اصالة عدم القرينة نيز داريم يا اينكه اين‌ها شعبه‌اى از اصالة الظهور مىباشند ؟ به‌نظر مىرسد كه در رابطه با حجّيت ظواهر كلمات ، اصل ديگرى - غير از اصالة الظهور - نداريم ولى در بعضى از موارد ، از اصالة الظهور ، به اصالة الحقيقة تعبير مىكنيم و آن در دوران امر بين معناى حقيقى و مجازى است . در اينجا گاهى به اصالة الظهور و گاهى به اصالة الحقيقة و گاهى به اصالة عدم القرينة تعبير مىشود . اين‌ها شعبه‌هائى از اصالة الظهور مىباشند نه اينكه اصول مستقلى مقابل اصالة الظهور باشند . اصالة الظهور ، در هرجايى به يك صورت تجلّى پيدا مىكند . حتّى در استعمالات مجازيه نيز اصالة الظهور داريم مثلًا جملهء « رأيتُ أسداً » ظهور در معناى حقيقى - يعنى حيوان مفترس - و جملهء « رأيتُ أسداً يرمي » ظهور در معناى مجازى - يعنى رجل شجاع - دارد ، به‌همين‌جهت ، در استعمالاتى كه همراه با قرينه است ، مراد متكلّم با اتّكاء به همين قرينه تعيين مىشود و اگر متكلّم ، اين معنا را نپذيرفت با او احتجاج كرده مىگوييم : جملهء « رأيتُ أسداً يرمي » ظهور در رجل شجاع دارد و اگر شما غير از اين را اراده كرده باشيد ، خلاف ظاهر را اراده كرده‌ايد . و در جايى كه متكلّم ، قرينه به كار نبرده است مىگوييم : جملهء « رأيتُ أسداً » ظهور در حيوان مفترس دارد و اگر غير از اين را اراده كرده باشيد ، خلاف ظاهر را اراده كرده‌ايد . ","page_name":" 528 ","page_number":528},
  {"content":"\r\n\r\nولى اگر به مرحلهء ظهور نرسيد ، نمىتوان اين وجوه استحسانيه را پذيرفت . « 1 » \r\n\r\nكلام امام خمينى « دام‌ظلّه »\r\nحضرت امام خمينى « دام‌ظلّه » اصل ديگرى به نام اصالة عدم النقل را مورد بحث قرار داده و فرموده است : شكّى نيست كه اصلى نزد عقلاء وجود دارد به نام اصالة عدم النقل . اين اصل در موردى به كار برده مىشود كه لفظى داشته باشيم و شك كنيم كه آيا اين لفظ ، از معناى حقيقى و موضوع له اوّل خود به معناى ديگرى نقل داده شده يا نه ؟ در اينجا ، عقلاء اصالة عدم النقل را به كار مىبرند . براى تبيين بحث ، لازم است در دو جهت بحث كنيم : 1 - اصالة عدم النقل چه اصلى است ؟ 2 - مورد اصالة عدم النقل كجاست ؟\r\n\r\nجهت اوّل : اصالة عدم النقل چه اصلى است ؟\r\nآيا اصالة عدم النقل ، يك استصحاب عقلائى است ؟ يعنى نقل نيز مثل حوادث ديگر است . اگر در حدوث و عدم حدوث حادثهء ديگرى شك كنيم ، اصالة عدم الحدوث ( استصحاب عدم الحدوث ) را - شرعاً - جارى مىكنيم . آيا عقلاء در باب نقل نيز اين استصحاب را جارى مىكنند ؟\r\n\r\n","description":"","footnote":" ( 1 ) - كفاية الاصول ، ج 1 ، ص 29 ","page_name":" 529 ","page_number":529},
  {"content":"\r\n\r\nجريان استصحاب ، مبتنى بر اين است كه بگوييم : استصحاب ، نزد عقلاء حجّيت دارد و يا لااقل در امورى كه مسبوق به عدم است ، عقلاء استصحاب را حجّت مىدانند .\r\nبنابراين ، در زمانى نقل تحقّق نداشته و الآن شك مىكنيم آيا نقل ، حادث شده يا نه ؟\r\nحالت سابق آن را - كه عدم نقل است - استصحاب مىكنيم . ظاهر اين است كه عقلاء ، استصحاب را - بما هو استصحاب - حجّت نمىدانند ، اگرچه بعضى خواسته‌اند در باب استصحاب به بناء عقلاء تمسّك كنند ولى واقع اين است كه عقلاء چنين بنائى ندارند كه در موردى كه حالت سابقهء يقينى داشته و فعلًا مشكوك است ، بنا را بر حالت سابقه بگذارند و اگر مشاهده مىشود در مواردى - به حسب ظاهر - به استصحاب تمسك كرده‌اند ، اين در واقع ، استصحاب نيست بلكه به خاطر اطمينان به بقاست . وقتى ما از منزل خارج مىشويم ، برگشتن ما به‌طرف منزل ، به جهت اطمينان به بقاى منزل است نه به جهت اينكه ما در موقع خروج ، يقين به بقاء منزل داشته و الآن شك در بقاء داريم و يك اصل عقلائى به نام بناگذارى بر حالت سابقه مطرح باشد .\r\nبنابراين ، نمىتوان اصالة عدم النقل را به عنوان يك استصحاب عقلائى مطرح كرد . « 1 »  پس آيا ملاك اين اصل ، نزد عقلاء چيست ؟ ممكن است عقلاء ملاحظه كرده‌اند كه در موارد شك در نقل ، اگر بنا بر عدم نقل گذاشته نشود ، غرضِ وضع از بين خواهد رفت ، زيرا هدف واضع از وضع الفاظ ، سهولت تفهيم و تفهّم است و اگر در موارد شك در نقل ، نتوانيم بنا را بر عدم نقل بگذاريم ، تمام استعمالاتى كه توأم با احتمال نقل است داراى اجمال شده و نمىتوان مراد متكلّم\r\nرا از آنها به دست آورد . ولى حضرت امام خمينى « دام‌ظلّه » مىفرمايد : عقلاء ، روى فطرت ذاتى عقلانى خودشان اين كار را كرده‌اند . آن فطرت اين است كه اگر يك حجّتى وجود داشته باشد ، تا وقتى كه حجّت ديگرى بر خلاف حجّت اوّل\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 132 و تهذيب الاصول ، ج 1 ، ص 61 و 62 ","page_name":" 530 ","page_number":530},
  {"content":"\r\n\r\nثابت نشود ، انسان دست از حجّت اوّل برنمىدارد . در اينجا ، وضع اوّل به عنوان حجّت ، تحقّق دارد ، و به مجرّد احتمال نقل ، نمىتوان از آن حجّت روشن دست برداشت . فطرت اقتضاء مىكند كه تا وقتى حجّت ديگرى - بر خلاف حجّت اوّل - ثابت نشده است ، به همان حجّت اوّل اخذ كند . حضرت امام « دام‌ظلّه » مىفرمايد : عقلاء ، روى همين فطرت ، اصالة عدم نقل را پذيرفته‌اند . « 1 »  به‌هرحال ، آنچه براى ما مهم است اين است كه بدانيم عقلاء يك چنين بنايى دارند ولى آيا ملاك آنان مسألهء فطرت - كه امام خمينى « دام‌ظلّه » فرمود - و يا مسألهء تحفّظ بر غرض - كه ما گفتيم - مىباشد ، اين امر خيلى مهم نيست و چندان تأثيرى در اصل مسئله ندارد .\r\n\r\nجهت دوّم : مورد أصالة عدم النقل كجاست ؟\r\nاصالة عدم النقل ، داراى يك مورد مسلّم و مواردى مشكوك است . مورد مسلّم اين اصل ، جايى است كه اصلِ نقل ، مشكوك باشد و به عبارت ديگر :\r\nشك داشته باشيم در اينكه نقلى حادث شده يا نه ؟ در اينجا - بدون ترديد - اصالة عدم النقل جريان دارد ، روى هريك از دو ملاكى كه ذكر گرديد . موارد مشكوك آن در جايى است كه اصلِ نقل ، براى ما يقينى باشد ولى نمىدانيم آيا اين استعمال - كه الآن مورد ابتلاى ماست - مربوط به قبل از تحقّق نقل است يا بعد از تحقّق نقل صورت گرفته است ؟ در صورت اوّل ، حمل بر معناى اوّل و در صورت\r\nدوّم ، حمل بر معناى دوّم مىشود . به عبارت ديگر : در اينجا ، اصل نقل ، مسلّم است ولى در تقدّم و تأخّر استعمال - نسبت به نقل - شك داريم . آيا در چنين موردى مىتوان گفت : اصل اين است كه در هنگام اين استعمال ، نقلى صورت نگرفته و مراد متكلّم ، همان معناى اوّل است ؟\r\n\r\n","description":"","footnote":" ( 1 ) - مناهج الوصول إلى علم الاصول ، ج 1 ، ص 132 و تهذيب الاصول ، ج 1 ، ص 61 ","page_name":" 531 ","page_number":531},
  {"content":"\r\n\r\n\r\nكلام مرحوم آخوند\r\nمرحوم آخوند ، مىفرمايد : قدر متيقّن از بناى عقلاء در مسألهء اصالة عدم النقل در جايى است كه اصلِ نقل ، مشكوك باشد و در جايى كه اصل نقل ، معلوم است ولى تقدّم و تأخّر آن - نسبت به استعمال - مشكوك است ، ما يا مىدانيم كه عقلاء چنين بنايى ندارند و يا شك داريم . و همين شك ، براى ما كافى است . همان‌طور كه اگر در مورد يك اصل شرعى يا امارهء شرعيه ، شك در اعتبار آن داشته باشيم نمىتوانيم بنا را بر اعتبار آن بگذاريم مثلًا در صورت شك در أصالة الحلية كه آيا در شرع وجود دارد يا نه ؟\r\nنمىتوان بنا را بر حلّيت گذاشت . در اصول عقلائيه نيز همين‌طور است . اگر شك كنيم كه آيا عقلاء ، اصالة عدم النقل را در مورد علم به نقل و شك در تقدّم و تأخّرش - نسبت به استعمال - اجرا مىكنند و استعمال را ملحق به وضع اوّل مىكنند ؟ همين شك ، براى عدم حجّيت كافى است . حجّيت ، نياز به پشتوانه دارد ولى عدم حجّيت ، دليل نمىخواهد و همان شك در اعتبار ، براى حكم به عدم حجّيت كفايت مىكند . « 1 »  حضرت امام خمينى « دام‌ظلّه » نيز به تبعيّت از مرحوم آخوند همين مطلب را اختيار كرده است ، « 2 »  و واقع هم همين است .\r\n\r\nكلام محقّق حائرى رحمه الله\r\nمرحوم آيت‌اللَّه حائرى ، فرموده است : در جايى كه تاريخ استعمال ، معلوم باشد ، مثلًا بعد از يك ماه از تحقّق وضع ، استعمالى تحقّق پيدا كرده و ما اجمالًا مىدانيم نقلى هم در كار بوده است ولى نمىدانيم آيا اين نقل ، قبل از استعمال بوده يا بعد از آن ؟ در اين صورت ، استعمال را بر معناى اوّل ، حمل مىكنيم و درحقيقت ، اصالة عدم النقل را در رابطه با اين استعمال\r\n\r\n","description":"","footnote":" ( 1 ) - كفاية الاصول ، ج 1 ، ص 34  ( 2 ) - مناهج الوصول إلى علم الاصول ، ج 1 ، ص 132 و تهذيب الاصول ، ج 1 ، ص 61 ","page_name":" 532 ","page_number":532},
  {"content":"\r\n\r\nپياده مىكنيم و مىگوييم : در حال اين استعمال ، نقلى تحقّق نداشته است . ايشان در تعليل كلام خود مىفرمايد : وضع اوّل ، براى ما به عنوان يك حجّت مطرح است . وقتى به استعمال ، برخورد مىكنيم مىبينيم نمىتوان گفت : در حال اين استعمال ، حجّت ديگرى - به نام وضع دوّم كه عبارت از همان نقل است - وجود داشته است بلكه در وجود حجّت ديگر - در حال استعمال - شك داريم . و به مجرّد شك ، نمىتوان از حجّت اوّل - كه قطعى است - رفع يد كرد . به‌همين‌جهت ، اصالة عدم النقل را جارى كرده و اين استعمال را بر معناى اوّل حمل مىكنيم . « 1 »  جواب كلام مرحوم حائرى : 1 - جواب نقضى : بنا بر آنچه محقّق حائرى رحمه الله فرمود نبايد بين جايى كه تاريخ استعمال ، معلوم است با جائى كه تاريخ آن مجهول است ، تفاوتى باشد زيرا در مورد مجهول بودن تاريخ استعمال نيز شك داريم كه آيا در حال استعمال ، حجّت ديگرى وجود داشته يا نه ؟ جملهء « لا يرفع اليد عن الحجّة به غير الحجّة » در اينجا نيز جريان دارد . 2 - جواب حلّى : وضع - بما هو وضع - حجّت نيست بلكه آنچه حجّت است ظهور مىباشد و با علم به وضع ثانى و شك در تقدّم و تأخّر ، ظهورى براى كلام منعقد\r\nنمىشود و اصالة عدم النقل نمىتواند موجب انعقاد ظهور شود . « 2 » \r\n\r\n","description":"","footnote":" ( 1 ) - درر الفوائد ، ج 1 ، ص 46 و 47  ( 2 ) - رجوع شود به : مناهج الوصول إلى علم الاصول ، ج 1 ، ص 132 و تهذيب الاصول ، ج 1 ، ص 62 ","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\n\r\nامر نهم : حقيقت شرعيّه\r\n\r\n","description":"","footnote":"","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n\r\n\r\nمسألهء اوّل اركان ثبوت حقيقت شرعيه\r\nدر باب ثبوت حقيقت شرعيّه ، در كتب اصولى قديم ، بحث‌هاى مفصّل و دامنه دارى ذكر شده و اقوال مختلفى مطرح گرديده است . اين بحث ، مبتنى بر اثبات دو ركن است كه اگر اين دو ركن ثابت نشود ، حقيقت شرعيّه ، به‌خودىخود منتفى خواهد شد : ركن اوّل : معانى شرعيّه‌اى كه براى الفاظ عبادات « 1 »  ثابت است ، مستحدثه مىباشند و در شرع ما به‌وجود آمده‌اند و قبل از شرع ما ، هيچ سابقه و ريشه‌اى براى اين‌ها وجود نداشته است . ركن دوّم : ملتزم شويم به اينكه حضرت پيامبر صلى الله عليه و آله اين الفاظ را براى اين معانى\r\nوضع كرده است و در حقيقت ، در اسلام يك نَقلى صورت گرفته است . لفظ صلاة كه در\r\n\r\n","description":"","footnote":" ( 1 ) - اگرچه در باب معاملات نيز بعضى قائل به ثبوت حقيقت شرعيه‌اند و معتقدند در مورد الفاظ بيع و نكاح و . . . حقيقت شرعيّه ثابت است ولى اين قول خيلى ضعيف است ، به‌همين‌جهت آنچه ما مورد بحث قرار مىدهيم ، الفاظ عبادات است . ","page_name":" 537 ","page_number":537},
  {"content":"\r\n\r\nلغت براى معناى دعا وضع شده ، در اسلام از آن معنا بازداشته شده و در معناى جديد استعمال شده است .\r\n\r\nآيا دو ركن ثبوت حقيقت شرعيّه ، تحقّق دارند ؟\r\nبراى پى بردن به اينكه آيا اين دو ركن تحقّق دارند يا نه ؟ بايد نكاتى را مورد بررسى قرار دهيم : نكتهء اوّل : ما وقتى تاريخ زندگى حضرت پيامبر صلى الله عليه و آله را بررسى مىكنيم مىبينيم همهء خصوصيات مربوط به آن حضرت ، در تاريخ ثبت و ضبط شده است حتّى به جهت اهميت پيامبر صلى الله عليه و آله گاهى بعضى از خصوصيات زندگى آن حضرت كه هيچ ارتباطى به تشريع احكام نداشته و به عنوان فضيلت هم مطرح نيست ، در تاريخ ذكر شده است چه رسد به حوادث و وقايعى كه در رابطه با تشريع احكام بوده است . اين‌گونه حوادث ، به‌طور كلّى در تاريخ ثبت و ضبط شده است ولى در تمام اين‌ها حتّى به يك مورد برخورد نمىكنيم كه روزى رسول خدا صلى الله عليه و آله مردم را جمع كرده باشد و مثلًا لفظ صلاة يا صوم و . . . را از معناى لغوى آن به معناى جديد نقل داده باشد . درحالىكه اگر چنين مسأله‌اى وجود داشت ، به‌طور قطع بايد در تاريخ ثبت مىشد . زيرا اوّلًا : اين نقل ، به‌عنوان تصرّفى در لغت عرب بود و ثانياً : اين نقل ، ارتباط مستقيمى با تعيين وظايف مسلمانان داشت ، چيزى كه تا روز قيامت ، مورد ابتلاى آنان است . آيا امكان دارد چنين مسألهء مهمّى در زمان حضرت پيامبر صلى الله عليه و آله اتّفاق افتاده ولى تاريخ آن را ثبت نكرده باشد ؟ از اين گذشته ، در رواياتى كه از ائمّهء معصومين عليهم السلام وارد شده است ، روايات متعدّدى را ملاحظه مىكنيم كه ائمّه عليهم السلام در آن روايات ، مسائلى را از پيامبر صلى الله عليه و آله - با واسطه يا بدون واسطه - نقل كرده‌اند ولى در هيچ‌يك از اين روايات سخنى در رابطه با وضع الفاظ براى معانى جديد - توسط پيامبر صلى الله عليه و آله - مطرح نشده است . آيا اين مسئله ، آن‌قدر اهمّيت نداشت كه لااقل يكى از ائمّه عليهم السلام به آن اشاره‌اى داشته باشند ؟\r\nممكن است كسى بگويد : در روايات ائمّه عليهم السلام تحريف صورت گرفته است ، و شايد\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nمسألهء نقل ، از جمله مسائلى باشد كه مورد تحريف قرار گرفته است . جواب اين است كه : اين مسئله ، چيزى نيست كه در آن داعى به تحريف وجود داشته باشد و ما به‌وضوح مىبينيم كه اين مسئله ، نه در تاريخ مطرح شده و نه در سخنان ائمّه عليهم السلام كه مهم‌تر از تاريخ است و خصوصيّات زندگى حضرت پيامبر صلى الله عليه و آله را نقل مىكند . اين نكته را بايد توجّه داشت كه ما وقتى در ارتباط با وضع الفاظ براى معناى جديد توسّط رسول خدا صلى الله عليه و آله بحث مىكنيم نمىخواهيم وضع را منحصر به اين كنيم كه مثلًا پيامبر صلى الله عليه و آله فرموده باشد : « وضعتُ لفظَ الصّلاة لهذا المعنى » ، بلكه مورد بحث اعم از اين صورت است و شامل جايى هم مىشود كه وضع به‌وسيلهء استعمال تحقّق پيدا كرده باشد و مثلًا حضرت پيامبر صلى الله عليه و آله لفظ صلاة را در معناى جديد استعمال كرده و قرينه‌اى اقامه كرده باشد كه استعمال اين لفظ در اين معنا ، مانند استعمال لفظ در معناى حقيقى است . هركدام از اين دو صورت كه باشد ، بالاخره يك تحوّلى پيدا شده است و چنين تحوّلى براى مسلمانان حائز اهمّيت است زيرا در تكاليف آنان نقش بسزايى دارد . آيا نبايد چنين چيزى در تاريخ ثبت مىشد ؟ ائمّه عليهم السلام روايات زيادى در رابطه با كيفيّت صلاة و وضوى رسول خدا صلى الله عليه و آله بيان كرده‌اند آيا مسألهء وضع الفاظ براى معانى جديد ، به اندازهء كيفيت وضو اهمّيت نداشت كه لااقل در يك روايت از ائمّه عليهم السلام وارد شود ؟ نكتهء دوّم : از مراجعه به آيات قرآن درمىيابيم كه اين معانى - يعنى غير از معانى لغوى - در امّت‌هاى گذشته نيز وجود داشته است . البته بايد به اين نكته توجّه داشت كه سابقه‌دار بودن صلاة و صوم و . . . در امّت‌هاى گذشته به اين معنا نيست كه اين عبادات با همين كيفيّتى كه در شرع اسلام دارند ، در شرايع قبلى نيز وجود داشته‌اند بلكه مراد اين است كه غير از معناى لغوى ، در شرايع قبلى نيز وجود داشته است و الّا در شرع اسلام نيز نمىتوان كيفيّت خاصّى براى صلاة مطرح كرد ، در شرع اسلام ، تفاوت بين\r\nكيفيّات صلاة ، تفاوت از زمين تا آسمان است . صلاة شخص حاضر مختار سالم\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nغير عاجز ، با صلاة غريق قابل مقايسه نيست ، با اينكه هر دوى اين‌ها واقعاً صلاة مىباشند و اين‌گونه نيست كه اطلاق لفظ صلاة بر عملى كه غريق انجام مىدهد ، مجاز باشد . بنابراين ، ما مىگوييم : صلاة ، به‌عنوان عبادت مخصوص در شرايع قبلى نيز وجود داشته ولى اختلاف در شرايط و اجزاء و كيفيت ، موجب اختلاف در ماهيت نمىشود .\r\nمثلًا در آيهء صوم خداوند متعال فرموده است : ( كُتِبَ عليكم الصّيامُ كما كُتب على الّذين من قبلكم ) « 1 »  يعنى روزه بر شما واجب شد همان گونه كه بر امّت‌هاى قبل از شما واجب شده است . اين آيه مىگويد : « روزه چيز تازه‌اى نيست بلكه امر سابقه‌دارى است كه در تمام امّت‌هاى قبلى هم وجود داشته است » ، چون معناى ( الّذين من قبلكم ) عام است . سؤال : ممكن است كسى بگويد : چگونه در امّت‌هاى قبلى « صيام » وجود داشته در حالى كه بعضى از امّت‌هاى قبلى داراى زبان سريانى يا عِبرى بوده‌اند و زبان آنان ، عربى نبوده است ؟ جواب : ظاهر آيه اين است كه هر لغتى در امّت‌هاى گذشته به‌عنوان روزه مطرح مىشد اگر آن لغت را به عربى برمىگرداندند ، كلمهء صيام به‌جاى آن قرار داده مىشد .\r\nاگر امّت‌هاى قبلى عرب بودند ، همين صيام بر معناى روزه دلالت مىكند و اگر غير عرب بودند هر لغتى كه آنان به‌جاى روزه به كار مىبردند در كلام عرب به آن صيام اطلاق مىشود . و نيز در مقام حكايت از عيسى عليه السلام - وقتى در گهواره بود - مىفرمايد : ( و أوصاني بالصلاة و الزكاة ما دمتُ حيّاً ) ، « 2 »  يعنى : خداوند ، مرا به صلاة و زكات وصيّت و سفارش كرد . اگر عيسى عليه السلام زبانش عربى بوده ، مسئله روشن است و اگر غير عربى\r\nبوده ، خداوند متعال آن لغتى را كه عيسى به كار برده ، به زبان عربى نقل مىكند يعنى\r\n\r\n","description":"","footnote":" ( 1 ) - البقرة : 183  ( 2 ) - مريم : 31 ","page_name":" 540 ","page_number":540},
  {"content":"\r\n\r\nواژهء عربىِ آن لغت ، عبارت از صلاة و زكات است . بنابراين ، صلاة و زكات داراى سابقه‌اند ولى نمىخواهيم بگوييم : « كيفيت صلاة و زكات امّت‌هاى قبلى ، مانند كيفيت صلاة و زكات در شريعت اسلام است » . اصولًا زكات - در لغت - به معناى پاكى و طهارت است و در پاكى و طهارت مسألهء عباديت مطرح نيست . ولى در آيهء شريفه ، زكات - بما أنّها عبادة مخصوصة - مطرح است . در مورد حضرت ابراهيم عليه السلام مشاهده مىكنيم كه پس از فراغت از ساختن كعبه ، خداوند مىفرمايد : ( و أذِّنْ في النّاسِ بالحجّ يأتوك رجالًا و على كلِّ ضامرٍ . . . ) « 1 »  يعنى اعلام كن در مردم به حجّ - بما أنّه عبادة مخصوصة - . . . با وجود اين ، آيا مىتوان گفت : حجّ ، داراى معناى جديدى است كه در شرع ما به‌وجود آمده است . حتّى در بعضى از روايات است كه كسانى كه در اسلام موفّق به حج مىشوند همان كسانى هستند كه دعوت حضرت ابراهيم عليه السلام را پذيرفته‌اند . از اين بالاتر ، در بعضى از آيات وارد شده است كه حتّى مشركين در صدر اسلام و قبل از آن ، عبادتى داشته‌اند كه آن را صلاة مىناميده‌اند ( و ما كان صلاتهم عند البيت إلّا مكاءً و تصديةً ) « 2 »  ، مُكاء به‌معناى كف زدن و تصديه به‌معناى سوت زدن است . مشركين ، اين عمل خود را صلاة - بما أنّها عبادة مخصوصة - مىناميدند ، با اينكه اكثر مشركين تابع انبياى گذشته نبودند زيرا بت‌پرستى نمىتواند در رابطه با مكتب و دينى الهى مطرح باشد . در نتيجه ، اگر ما بخواهيم مسألهء حقيقت شرعيه را مطرح كنيم بايد اين آيات را توجيه كرده و بگوييم : قبل از اسلام ، صلاة به‌عنوان دعا مطرح بوده - نه به‌عنوان عبادت مخصوص - ولى در اسلام چون معناى جديدى داشته ، مسألهء نقل تحقّق پيدا كرده است . درحالىكه اگر ما بخواهيم واقعيات را ملاحظه كنيم ، مىبينيم همهء الفاظ\r\nعبادات - با همين عنوان عباديشان - داراى سابقه و ريشه‌اى در شرايع گذشته مىباشند .\r\n\r\n","description":"","footnote":" ( 1 ) - الحج : 27  ( 2 ) - الأنفال : 35 ","page_name":" 541 ","page_number":541},
  {"content":"\r\n\r\nسؤال : چرا نتوانيم نقل اين الفاظ را به معانى جديد ، به شرايع سابقه نسبت دهيم ؟ چرا نگوييم : « مسألهء نقل ، در زمان حضرت ابراهيم عليه السلام تحقّق پيدا كرده است » ؟ جواب : اوّلًا : اين مطلب نه در تاريخ انبياء ضبط شده و نه در روايات ائمه عليه السلام مطرح شده است . ثانياً : اگر چنين چيزى ثابت شود ، بحث از حقيقت شرعيه بىفايده خواهد بود زيرا در اين صورت ، استعمالاتى كه در كلام حضرت پيامبر صلى الله عليه و آله واقع شده ، بايد بر همان معانى ثابت‌شده در شرايع قبلى حمل شود و محلّ ترديدى براى ما پيش نمىآيد كه بخواهيم در ارتباط با آن از مسئله حقيقت شرعيه كمك بجوييم ، گرچه روى همين معناى معروف و مشهور هم ، ثمره‌اى بر بحث حقيقت شرعيه مترتب نيست . نكتهء سوّم : آيا چه شرايطى ، اقتضا مىكند كه وضع جديدى تحقّق پيدا كند ؟ پيداست كه اگر يك مذهب جديدى - كه داراى اصطلاحات خاصى است - محقّق شود و الفاظ را در رابطه با معانى مورد نظر خود استعمال كند ، موقعيت اصطلاح جديد و وضع ، زمانى است كه اين مذهب طرفدارانى پيدا كرده باشد و احساس شود كه پيروان ، به استعمال اين الفاظ نياز دارند و رهبر يك چنين مذهبى احساس كند نياز خودش را به اينكه اين الفاظ را براى پيروان خودش استعمال كند . از طرفى ما در بحث‌هاى گذشته گفتيم : غرض از وضع ، اين است كه واضع مىبيند تفهيم و تفهّم معانى در بين مردم ، امرى اجتناب‌ناپذير است و اشارهء عمليه نمىتواند اين نياز را تأمين كند . به‌همين‌جهت مجبور است از راه قول و وضع الفاظ ، اين هدف را تأمين كند . در وضع جديد - كه ما از آن به حقيقت شرعيه تعبير مىكنيم - نيز بايد اين غرض لحاظ شود و اين غرض را در زمانى مىتوان لحاظ كرد كه اسلام ، طرفدارانى پيدا كرده باشد كه آنان احساس كنند به يك چنين چيزى نياز دارند زيرا مىخواهند الفاظ صلاة و صوم و . . . را به‌طور مداوم مورد استفاده قرار دهند .\r\nآيا در مورد حضرت پيامبر صلى الله عليه و آله مىتوان چنين احتمالى داد كه آن حضرت در روز\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nاوّل بعثت خود چنين نقلى را صورت داده است ؟ با توجه به خصوصيات وضع و جنبهء عقلانى آن نمىتوان چنين احتمالى داد . در سالهائى كه حضرت در مكّه بودند ، پيروان كمى داشتند و شرايط ، اقتضاى وضع نمىكرده است . برفرض كه در مورد الفاظ عبادات ، وضع جديد را بپذيريم ، شرايط يك چنين وضعى در مدينه و آن زمانى كه حضرت تشكيل حكومت داده و پيروان آن حضرت زياد شدند و ( و رأيتَ الناس يدخلون في دين اللَّه أفواجاً ) « 1 »  مطرح بوده ، وجود داشته است . درحالىكه ما مىبينيم آيهء شريفهء ( أقيموا الصّلاةَ ) در سوره‌هاى مكّى نيز وارد شده است « 2 »  و ترديدى نيست كه در اين آيه ، معناى عبادى صلاة مطرح است . آيا در اينجا دلالت صلاة بر معناى عبادى خود ، به كمك قرينه بوده يا بدون قرينه چنين دلالتى وجود داشته است ؟ روشن است كه قرينهء لفظيه‌اى در آيه وجود ندارد و قرينهء حاليه نيز با قرآن سازگار نيست زيرا قرآن به‌عنوان يك كتاب و به‌عنوان معجزهء جاودانى حضرت پيامبر صلى الله عليه و آله مطرح است و چيزى كه به‌عنوان معجزهء جاودانى است با سخنرانى تفاوت دارد ، در سخنرانى ، ممكن است قرينهء حاليه دخالت داشته باشد ولى چيزى كه به‌عنوان كتاب و معجزه ، تا روز قيامت بايد باقى بماند نمىتواند از قرينهء حاليه كمك بگيرد . بنابراين ( أقيموا الصّلاة ) « 3 »  بدون هيچ قرينه‌اى بر همين عبادت مخصوص دلالت كرده است درحالىكه زمان نزول اين آيه ، شرايط براى وضع مساعد نبوده است « 4 »  . در سورهء أعلى نيز كه از سور مكّيه است جملهء ( و ذَكَرَ اسمَ رَبِّه فصلّى ) « 5 » \r\n\r\n","description":"","footnote":" ( 1 ) - النصر : 2  ( 2 ) - الأنعام : 72 ، يونس : 87 ، الرّوم : 31  ( 3 ) - همان .  ( 4 ) - ذكر اين نكته لازم است كه در درس حضرت استاد « دام ظلّه » آيهء شريفهء [ أقيموا الصلاة و آتوا الزكاة 
  ] از سورهء مزّمّل به عنوان سوره‌اى مكّى كه در اوايل بعثت نازل شده ، مطرح گرديد ولى با توجه به اين كه خصوص آيهء فوق ، مدنى است لذا متن به صورت فوق تغيير داده شد و آيهء شريفهء [ أقيموا الصلاة 
  ] از سوره‌هاى مكّى مطرح گرديد . رجوع شود به : الكشّاف ، ج 4 ، ص 634  ( 5 ) - الأعلى : 15 ","page_name":" 543 ","page_number":543},
  {"content":"\r\n\r\nمطرح شده است . در نتيجه بايد گفت : اين الفاظ ، داراى يك معناى عبادى روشن بوده كه بدون مطرح شدن مسألهء وضع ، معناى آنها براى مردم روشن بوده است . سؤال : آيا معناى جملهء معروف « صلّوا كما رأيتموني اصلّي » « 1 »  - كه حضرت پيامبر صلى الله عليه و آله در مدينه فرموده - اين است كه صلاة - بما هي عبادة مخصوصة - براى مردم ناشناخته بوده است ؟ و آنان از « صلّوا » ، عبادت مخصوص را استفاده نمىكردند ؟ جواب : اين عبارت ، مؤيّد حرف ماست كه گفتيم : مردم ، صلاة را به‌عنوان عبادت مخصوص مىشناختند ولى كيفيت آن و اجزاء و شرايطش را در اسلام نمىدانستند . و ما گفتيم : اين تغاير كيفيت ، لطمه‌اى به ماهيت صلاة نمىزند . جملهء « صلّوا كما رأيتموني اصلّى » مىخواهد عملًا آنان را به‌سوى كيفيت صلاة ارشاد نمايد ، و نمىخواسته بگويد : « صلاة ، در شريعت اسلام به‌عنوان يك عبادت است » . اين معنا از قبل براى مردم روشن بوده است . مثل اينكه شما به يك انسان عامى كه كلمهء نماز به گوشش خورده و مىداند كه نماز يك عبادت است ولى كيفيت آن را نمىداند بگوييد :\r\n« اين‌گونه كه من نماز مىخوانم ، نماز بخوان » . يا كسى نماز مىخواند ولى جاى ركوع و سجود را نمىداند به او مىگويد : « اين‌گونه كه من نماز مىخوانم ، نماز بخوان » . در اين موارد ، هدف ، بيان كيفيت نماز است و اين كه « نماز به چه معناست ؟ » مطرح نيست . از آنچه در نكته‌هاى سه‌گانه گفتيم ، براى ما اطمينان حاصل مىشود كه در اسلام مسأله‌اى به نام وضع اين الفاظ براى اين معانى وجود نداشته است و آنچه به‌عنوان حقيقت شرعيه مطرح است نمىتواند مورد تأييد ما قرار گيرد . خواه وضع را به اين\r\nكيفيت فرض كنيم كه حضرت پيامبر صلى الله عليه و آله فرموده باشد : « وضعتُ هذا اللفظ لهذا المعنى » و يا به آن كيفيتى كه مرحوم آخوند مطرح كرد ، درهرصورت وضع اين الفاظ براى اين معانى نمىتواند مورد قبول باشد .\r\n\r\n","description":"","footnote":" ( 1 ) - بحارالأنوار ، ج 85 ، ص 279 ","page_name":" 544 ","page_number":544},
  {"content":"\r\n\r\n\r\nمسألهء دوّم ثمرهء بحث حقيقت شرعيّه\r\nدر ارتباط با ثمرهء بحث حقيقت شرعيه نظرياتى مطرح است :\r\n\r\nنظريهء اوّل ( نظريهء مرحوم آخوند )\r\nمرحوم آخوند ، معتقد است : حقيقت شرعيه داراى ثمرهء عملى است ، زيرا اگر ما قائل به ثبوت حقيقت شرعيه بشويم ، چنانچه بعد از ثبوت وضع ، استعمالى از ناحيهء شارع صورت گيرد ، اين استعمال را بر معناى جديد حمل مىكنيم ، مثلًا اگر فرض كنيم شارع مقدّس ، يك ماه بعد از وضع لفظ صلاة براى عبادت مخصوص بفرمايد : « صلِّ عند رؤية الهلال » ، در اين صورت لازمهء ثبوت حقيقت شرعيه اين است كه صلاة را بر\r\nعبادت مخصوص حمل كرده و حكم به وجوب نماز ، هنگام رؤيت هلال بنماييم . ولى اگر كسى بگويد : حقيقت شرعيه ثابت نشده است ، اين « صلّ عند رؤية الهلال » در لسان پيامبر صلى الله عليه و آله را بر همان معناى لغوى حمل مىكند و حكم مىكند كه هنگام رؤيت\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nهلال ، دعا واجب است . « 1 » \r\n\r\nنظريهء دوّم\r\nبعضى گفته‌اند : در صورت ثبوت حقيقت شرعيه و احراز تأخّر استعمال از وضع شارع ، بايد لفظ را بر معناى جديد حمل كرد ولى در صورت عدم ثبوت حقيقت شرعيه ، لفظ بر معناى لغوى حمل نمىشود بلكه لفظ داراى اجمال شده و نمىتوان آن را بر معناى لغوى يا معناى جديد حمل كرد . بعد گويا كسى به اين بعضْ اشكال كرده مىگويد :\r\nدر دوران امر بين معناى حقيقى و معناى مجازى ، بايد به اصالة الحقيقة مراجعه كرد ، پس چرا شما در اينجا حكم به اجمال لفظ مىكنيد ؟ با وجود اينكه امر دائر بين معناى حقيقى - يعنى معناى اوّل - و معناى مجازى - يعنى معناى جديد - است . جواب مىدهند : اگر معناى مجازى ، يك معناى مجازى معمولى و متعارف باشد ، حرف شما مورد قبول است ولى در دوران امر بين مجاز مشهور و معناى حقيقى نمىتوان به اصالة الحقيقة تمسّك كرد . توضيح : گاهى معناى مجازى ، مجاز مشهور است ، مراد از مجاز مشهور اين است كه لفظى در معنايى مجازى ، كثرت استعمال پيدا كند ، البته اين كثرت ، به اندازه‌اى نباشد كه به سرحدّ وضع تعيّنى برسد ، بلكه به‌عنوان برزخ بين وضع تعيّنى و مجاز متعارف باشد . در اينجا ، كثرت استعمال سبب مىشود كه لفظ ، با معناى مجازى انس و ارتباط پيدا كند به‌گونه‌اى كه وقتى اين لفظ را بدون قرينهء مجاز استعمال كنيم ، احتمالِ معناى مجازى ، در رديف احتمال معناى حقيقى قرار مىگيرد و ترجيحى براى جانب\r\nحقيقت باقى نمىماند بلكه لفظْ مجمل مىگردد . اين بعض مىگويد : در ما نحن فيه هم مسئله به همين نحو است ، زيرا كسانى كه حقيقت شرعيه را انكار مىكنند ، نمىتوانند مجاز مشهور را انكار كنند . كثرت استعمال\r\n\r\n","description":"","footnote":" ( 1 ) - كفاية الاصول ، ج 1 ، ص 34 ","page_name":" 546 ","page_number":546},
  {"content":"\r\n\r\nاين الفاظ در معانى جديد - به حدّى كه عنوان مجاز مشهور پيدا شود - جاى ترديد نيست . بنابراين اگر كسى حقيقت شرعيه را انكار كرد ، ملزم نيست كه « صلِّ عند رؤية الهلال » را بر معناى حقيقى اوّل حمل كند ، بلكه با توجّه به اينكه معناى جديد به‌عنوان مجاز مشهور مطرح است ، و مجاز مشهور هم در رديف معناى حقيقى است ، لفظْ داراى اجمال شده و بر هيچ‌يك از دو معنا - يعنى معناى حقيقى و معناى جديد - حمل نمىشود . « 1 » \r\n\r\nنظريهء سوّم ( نظريهء مرحوم نائينى )\r\nمحقّق نائينى رحمه الله وجود ثمرهء عملى بر بحث حقيقت شرعيه را به‌طور كلّى انكار كرده و فرموده است : در كتاب و سنّت ، حتّى به يك مورد هم برخورد نكرده‌ايم كه اين الفاظْ استعمال شده باشند و ما در معناى آنها ، مردّد شده باشيم . مرحوم نائينى سپس مىفرمايد : اين مطلب را به‌عنوان مقدّمه مىگوييم كه : مرحوم آخوند ، در ذيل بحث حقيقت شرعيه فرمود : اگر كسى حقيقت شرعيه را انكار كند ، حقيقت متشرّعه را نمىتواند انكار كند يعنى مسلمانان وقتى اين الفاظ را به كار مىبردند همين معانى جديد را - بدون قرينه - اراده مىكردند و غير مسلمانان نيز در اين امر از مسلمانان تبعيّت مىكردند . آيا وقتى مثلًا بيست سال از ظهور اسلام گذشت ، باز هم مىتوان گفت : به كار بردن لفظ صلاة در بين مسلمانان و ارادهء معناى جديد ، نياز به قرينه دارد ؟ ما الآن مشاهده\r\nمىكنيم پس از گذشت چند سال از انقلاب اسلامى ، اصطلاحاتى كه در اين انقلاب به‌وجود آمده ، بدون هيچ قرينه‌اى بر معناى مورد نظر دلالت مىكند . طبيعى است كه وقتى يك تحوّل و دگرگونى به‌وجود آيد و افراد زيادى از آن تبعيّت كنند ، الفاظى كه در\r\n\r\n","description":"","footnote":" ( 1 ) - اين قول در كتاب محاضرات به عنوان « قيل » مطرح شده است . رجوع شود به محاضرات في أصول الفقه ، ج 1 ، ص 125 ","page_name":" 547 ","page_number":547},
  {"content":"\r\n\r\nمعانى جديد استعمال مىشوند به‌گونه‌اى است كه پس از چند سال استعمال ، در دلالتشان بر معانى جديد نيازى به قرينه ندارند . خصوصاً الفاظى كه در ارتباط با مسائل مورد ابتلاى همه - مثل صلاة و صوم و حج و . . . - است . بنابراين ، اگرچه ما حقيقت شرعيه را انكار كنيم ولى اين معنا را نمىتوان منكر شد كه حقيقت متشرّعه ، در اواخر زمان رسول خدا صلى الله عليه و آله ثابت شده و بدون ترديد در آن زمان مسلمانان اين الفاظ را بدون قرينه در معانى جديد استعمال مىكرده‌اند . روشن است كه بعد از رسول خدا صلى الله عليه و آله نيز مسلمانان اين الفاظ را در معانى جديد استعمال مىكرده‌اند . در زمان امير المؤمنين عليه السلام نيز به‌همين‌صورت بوده است زيرا آن حضرت نيز از دايرهء متشرّعه بيرون نبوده بلكه در رأس متشرّعه مىباشد . ساير ائمّه عليهم السلام نيز به‌همين‌صورت بوده‌اند . در نتيجه ، اگر ما جملهء « صلِّ عند رؤية الهلال » را در كلام امام صادق عليه السلام مشاهده كنيم ، نبايد ترديدى داشته باشيم كه مراد از « صلِّ » ، همين معناى مستحدث است . بنابراين ، تمام الفاظى كه در كلمات ائمّه عليهم السلام - از زمان امير المؤمنين عليه السلام تا حضرت ولى عصر عليه السلام - به كار برده شده ، مثل استعمالات ساير متشرّعه است و همان گونه كه مردم عادى ، « صلاة » را در معناى جديد استعمال مىكردند ائمّه عليهم السلام نيز با همين الفاظ با مردم صحبت مىكردند . در نتيجه ، بنا بر قول به حقيقت متشرّعه - كه قابل انكار نيست - معناى اين‌گونه الفاظ ، در تمام احاديث ائمّه عليهم السلام روشن و واضح است ، و اكثريت روايات ما - حدود نود و پنج درصد - را روايات ائمّه عليهم السلام تشكيل مىدهند . در اينجا دو دسته روايت باقى مىماند : 1 - رواياتى كه از طريق ائمّه عليهم السلام از پيامبر صلى الله عليه و آله نقل شده است . 2 - رواياتى كه از غير طريق ائمّه عليهم السلام از پيامبر صلى الله عليه و آله نقل شده و راوى آنها نيز موثّق\r\nاست . ايشان مىفرمايد : الفاظ كتاب و سنّت پيامبر صلى الله عليه و آله - در اكثر موارد - از طريق ائمّه عليهم السلام به ما رسيده است . در روايات متعدّدى مشاهده مىكنيم كه مثلًا فرموده : قال الصّادق عليه السلام :\r\n\r\n","description":"","footnote":"","page_name":" 548 ","page_number":548},
  {"content":"\r\n\r\n« قال النّبي صلى الله عليه و آله : . . . » ، در اين موارد وقتى امام صادق عليه السلام روايتى از حضرت پيامبر صلى الله عليه و آله نقل مىكند كه در آن مثلًا لفظ صلاة به كار برده شده است ، چون ناقل ، امام صادق عليه السلام است و امام صادق عليه السلام از متشرّعه مىباشد و اين الفاظ در لسان متشرّعه حقيقت در معناى جديد است ، ما نيز بايد اين الفاظ را بر معناى جديد حمل كنيم و بگوييم : اگر امام صادق عليه السلام از حضرت پيامبر صلى الله عليه و آله جملهء « صلِّ عند رؤية الهلال » را نقل فرمود مثل اين است كه خود امام صادق عليه السلام فرموده باشد : « صلِّ عند رؤية الهلال » . و ترديدى نيست كه اگر اين جمله از شخص امام صادق عليه السلام صادر مىشد ، بر معناى جديد حمل مىشد .\r\nامّا آن دسته از روايات نبوى كه از غير طريق ائمّه عليهم السلام به ما رسيده و راوى آنها مورد وثوق است ، ما حتّى يك روايت از اين قبيل پيدا نكرديم كه مرادش روشن نباشد بلكه هرچه هست مرادش واضح و روشن است . بنابراين ، بر بحث حقيقت شرعيه ، ثمره‌اى مترتب نيست و حتى يك مورد نمىتوان پيدا كرد كه به‌عنوان ثمرهء اين بحث مطرح باشد . « 1 »  كلام محقّق نائينى رحمه الله مورد قبول و تأييد شاگرد ايشان آيت‌اللَّه خويى « دام ظلّه » نيز قرار گرفته است . « 2 »  ذكر اين نكته لازم است كه اگر كلام اين دو بزرگوار را بپذيريم ، بحث حقيقت شرعيه همانند شير بدون سر و دُم خواهد شد زيرا با نكات سه‌گانه‌اى كه در ابتداى بحث مطرح كرديم به ضميمهء اينكه ثمره‌اى عملى بر اين بحث مترتّب نيست ، بحث حقيقت شرعيه ، بحث مهمّى نخواهد بود .\r\nبررسى كلام محقّق نائينى رحمه الله : در ارتباط با كلام ايشان ، اشكالاتى مطرح است : اشكال اوّل : ايشان فرمودند : « الفاظ كتاب و سنّت - در اكثر موارد - از طريق\r\n\r\n","description":"","footnote":" ( 1 ) - أجود التقريرات ، ج 1 ، ص 33 و 34  ( 2 ) - محاضرات في أُصول الفقه ، ج 1 ، ص 125 و 126 ","page_name":" 549 ","page_number":549},
  {"content":"\r\n\r\nائمّه عليهم السلام به ما رسيده است » . اين كلام ايشان داراى اشكال است ، زيرا مسألهء كتاب ، چيزى نيست كه ارتباطى به نقل ائمّه عليهم السلام داشته باشد . كتاب ، داراى دو حيثيت است : يكى الفاظ آن و ديگرى معانى الفاظ . در رابطه با معانى الفاظ قرآن ، اگر بيانى از ائمّه عليهم السلام نرسيده باشد ، ظواهر الفاظ قرآن - مانند ساير ظواهر - حجّت است و اگر بيانى از ائمّه عليهم السلام وجود داشته باشد ، بدون ترديد ، آن بيان به‌عنوان مرجع براى ما خواهد بود هرچند بر خلاف ظاهر كتاب باشد .\r\nبيان ائمّه عليهم السلام به منزلهء قرينه است . ائمّه عليهم السلام به‌عنوان مفسّر و مبيّن قرآن مىباشند و كسى نمىتواند در تفسير قرآن خودش را بىنياز از مراجعه به ائمّه عليهم السلام بداند . تفسيرى كه بدون مراجعه به ائمّه عليهم السلام باشد ، تفسير قرآن نخواهد بود . امّا در ارتباط با الفاظ قرآن ، كه آيا فلان لفظ ، جزء قرآن است يا نه ؟ اين ديگر بستگى به تأييد امام معصوم عليه السلام ندارد . بلكه راه منحصربه‌فرد آن عبارت از تواتر است .\r\nدر مباحث علوم قرآن ثابت شده است كه قرآن ، به‌عنوان اساس اسلام و به‌عنوان معجزهء جاودان آن مطرح است و چنين چيزى با خبر واحد ثابت نمىشود اگرچه خبر واحد در عالىترين درجهء صحّت باشد . بلكه راه منحصربه‌فرد آن ، تواتر است . بنابراين ، الفاظ كتاب ارتباطى به ائمّه عليهم السلام ندارد و ائمّه عليهم السلام - در ارتباط با الفاظ كتاب - مثل ساير مسلمانان مىباشند . اين مطلب ، علاوه بر اينكه مورد اتفاق شيعه و سنّى است ، به‌عنوان اصل مسلّمى بين مسلمانان مطرح است و در موارد اختلاف ، به اين اصل مراجعه مىكنند . مثلًا مالكيّه و جماعتى ديگر ، معتقدند : ( بسم اللَّه الرّحمن الرّحيم ) در آغاز سوره‌ها ، جزء قرآن نيست و قرآنيت آنها به تواتر ثابت نشده است و ديگران در مقام جواب گفته‌اند :\r\nوجود ( بسم اللَّه الرّحمن الرّحيم ) در اوّل سوره‌ها ، به تواتر ثابت شده است ، زيرا مسلمانان مقيّد بودند كه در قرآن‌هاى خود ، چيزى غير از قرآن داخل نكنند تا جايى كه اسم سوره‌ها را هم نمىنوشتند ، زيرا اسم سوره‌ها جزء قرآن نيست . ولى با وجود اين ، مشاهده مىكنيم كه در جميع قرآن‌هايى كه از صدر اسلام تا كنون نوشته شده است ،\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n( بسم اللَّه الرّحمن الرّحيم ) در اوّل سوره‌ها ثبت شده است و اين دليل بر تواتر بسم اللَّه در رابطه با قرآن است . « 1 »  ملاحظه مىشود كه اين استدلال و جواب ، هر دو مبتنى بر يك اصل مسلّم مىباشند و آن اصل اين است كه راه ثبوت قرآنيت قرآن مسألهء تواتر است . نمونهء ديگر اين است كه سيوطى در كتاب اتقان ، از فخر رازى نقل مىكند كه در بعضى از كتب قديمى نقل شده كه ابن مسعود معتقد بوده « فاتحةالكتاب » و « معوّذتين » جزء قرآن نيست . ايشان ( فخر رازى ) اين مطلب را استبعاد كرده ، مىگويد : چگونه مىتوان چنين حرفى زد ؟ آيا ابن مسعود مىخواهد بگويد : اين چيز با اينكه متواتر است ، مورد قبول نيست ؟ روشن است كه نمىخواهد چنين حرفى بزند ، زيرا اين حرف ، موجب كفر است . آيا مىخواهد بگويد : در قرآنيت قرآن ، تواتر لازم نيست ؟ چه كسى مىتواند نياز قرآن به تواتر را انكار كند ؟ انكار تواتر ، مستلزم تزلزل اصل قرآن است . لذا ( فخر رازى ) مىگويد : بهتر اين است كه يا كلام ابن مسعود را توجيه كنيم و يا بگوييم :\r\nنسبتى كه به ايشان داده شده ، صحيح نيست . « 2 » \r\n\r\nچرا اثبات قرآنيت قرآن ، نياز به تواتر دارد ؟\r\nآيا به جهت استناد كلام به خداوند است ؟ يعنى گفته شود : « اسناد كلام به پيامبر صلى الله عليه و آله و امام عليه السلام نياز به تواتر ندارد بلكه همين مقدار كه سندْ صحيح باشد كافى\r\nاست . ولى اسناد آن به خداوند نياز به تواتر دارد » . خير ، دليل نياز به تواتر ، اين نيست ، زيرا احاديث قدسى هم به خداوند نسبت داده مىشود ولى تواتر در آنها دخالت ندارد .\r\nبلكه دليل نياز به تواتر ، عبارت از خصوصيتى است كه در نفس قرآن وجود دارد . قرآن ، از زمانى كه نازل شد در مقام تحدّى و اعجاز برآمد ، آن‌هم در جوّى كه\r\n\r\n","description":"","footnote":" ( 1 ) - رجوع شود به : البيان في تفسير القرآن ، ص 432 - 448  ( 2 ) - الإتقان في علوم القرآن ، ج 1 ، ص 104 و 105 ","page_name":" 551 ","page_number":551},
  {"content":"\r\n\r\nفصاحت و بلاغت به عالىترين درجهء خود رسيده بود و از طرفى قرآن ، تنها معجزه‌اى است كه اساس اسلام - تا روز قيامت - برآن تكيه دارد . قرآن كتابى است كه ادّعا دارد مىخواهد جميع جوامع بشرى را - تا قيامت - از تاريكىها و انحرافات و ضلالت‌ها نجات دهد . كتابى كه داراى چنين خصوصيتى است ، مثل حديث امام صادق عليه السلام - بر حلّيت يا حرمت چيزى - نخواهد بود . چنين كتابى ، انگيزهء زيادى براى نقل دارد . قرآن به‌عنوان كتاب احكام نيست . احكام ، بخشى از قرآن است . قرآن براى بيان مجموعهء چيزهايى كه در كمال سعادت انسان‌ها - تا روز قيامت - نقش دارد ، نازل شده است .\r\nيك چنين كتابى با قول يك نفر - بدون اينكه ديگران خبر داشته باشند - كه بگويد :\r\nرسول خدا صلى الله عليه و آله مثلًا فرمود : « فلان آيه اين‌گونه است » ثابت نمىشود . مسألهء قرآن ، به‌صورت شگفت‌انگيزى مطرح بوده و مسلمانان - با توجه به هدايت‌هاى پيامبر صلى الله عليه و آله و درنظر گرفتن آيندهء اسلام - از همان اوّل ، اهتمام زيادى به امر قرآن داشتند . حال اگر دينى به‌عنوان خاتم اديان مطرح بوده و تنها پشتوانهء آن قرآن باشد آيا مىتوان باور كرد كه اين پشتوانه نيازى به تواتر ندارد ؟ در مورد ساير معجزات حضرت پيامبر صلى الله عليه و آله خبر واحد صحيح را نيز مىپذيريم زيرا آنها به‌عنوان پشتوانهء دين مطرح نيستند و دليلى بر لزوم تواتر در آنها نداريم . اهمّيت قرآن به حدّى است كه خداوند متعال ، خود متصدّى حفظ قرآن شده و مىفرمايد : ( إنا نحنُ نَزَّلْنا الذّكرَ و إنّا له لَحافِظونَ ) « 1 »  و اين نيست مگر به جهت اينكه قرآن به‌عنوان اساس و پشتوانهء اسلام - تا روز قيامت - مطرح است .\r\nاز اين گذشته ، مسألهء قرآن مورد اهتمام غير مسلمانان نيز بوده است ، زيرا - همان گونه كه گفتيم - قرآن از روز اوّل ، تمام بشريّت بلكه جنّ و انس را به « تحدّى » و « مقابله به مثل » دعوت كرد . پيامبرى كه استاد و مكتب نديده و نزد كسى درس نخوانده و امّى است ، در مقابل كسانى قرار گرفته كه در زمان خود در عالىترين\r\n\r\n","description":"","footnote":" ( 1 ) - الحجر : 9 ","page_name":" 552 ","page_number":552},
  {"content":"\r\n\r\nدرجهء فصاحت و بلاغت قرار داشتند و مىفرمايد : ( وَ إن كُنتُم في ريبٍ ممّا نزّلنا على عبدنا فأتُوا بسورة من مثله و ادعوا شهداءكم من دون اللَّه إنْ كنتم صادقين ) « 1 »  حتى كوچك‌ترين سورهء قرآن - يعنى سورهء كوثر - نيز به معرض تحدّى قرار داده شد و رگ غيرت بزرگان فصاحت و بلاغت را به جوش آورد ، به‌همين‌جهت ، همهء آنان در مقام مقابله برآمدند ، ولى چيزى جز شكست و رسوايى عايد آنان نشد . روشن است كه اينان زمانى مىتوانند در مقام مقابله برآيند كه با آيات قرآن و سوره‌هاى آن آشنا باشند ، سپس فكر كنند كه چگونه مىتوانند همانند آن را بياورند ؟ لذا هر آيه و سوره‌اى كه نازل مىشد ، موافق و مخالف به‌سوى آن مىشتافتند تا از يكديگر سبقت بگيرند . بلكه سبقت مخالفين بيشتر بوده است زيرا آنان مىخواستند ببينند آيا مىشود با قرآن معارضه كرد ؟ بديهى است كتابى با اين خصوصيات و شرايط چيزى نيست كه با خبر واحد - هرچند مثل خبر زراره - قرآنيت آن ثابت شود . به‌همين‌جهت ، قرآن در اواخر عمر حضرت پيامبر صلى الله عليه و آله به عنوان يك چيز روشن و مضبوط و مشخص بوده است .\r\n\r\nمسألهء جمع قرآن بعد از پيامبر صلى الله عليه و آله\r\nاينكه بعضى از مفسّرين عقيده دارند : جمع قرآن ، در زمان پيامبر صلى الله عليه و آله نبوده است از اشتباهات بزرگ آنان است . قرآن ، به‌عنوان كتاب مطرح است . اگر كسى مشغول نوشتن كتابى باشد و از او سؤال كنيم : آيا كتابت را نوشته‌اى ؟ و او جواب داد : خير ، فعلًا تعدادى يادداشت نوشته‌ام كه بايد تنظيم شود و به‌صورت كتاب درآيد . در اينجا گفته نمىشود :\r\nاين شخص ، كتاب را نوشته است . ولى قرآن - در زمان رسول خدا صلى الله عليه و آله - به عنوان يك\r\nكتاب مطرح بوده نه به‌عنوان تعدادى آيه ، كه بعد از پيامبر صلى الله عليه و آله بحث شود اين آيات مربوط به كدام سوره است و چند سوره وجود دارد و . . . همهء اين‌ها در زمان رسول خدا صلى الله عليه و آله بوده است . حتّى گاهى جبرئيل آيه‌اى مىآورد و مىگفت : اين آيه را در\r\n\r\n","description":"","footnote":" ( 1 ) - البقرة : 23 ","page_name":" 553 ","page_number":553},
  {"content":"\r\n\r\nفلان محلّ از فلان سوره قرار بده . اين نشان مىدهد كه پروندهء سوره‌هاى قرآن در زمان حضرت پيامبر صلى الله عليه و آله كاملًا مشخص و معيّن بوده است . اگر آيه‌اى مدنى در سوره‌اى مكّى ثبت مىشد ، طبق دستور الهى بود و تمام اين مسائل در زمان رسول خدا صلى الله عليه و آله انجام گرفته است . يعنى جمع قرآن - به معناى تأليف قرآن و ترتيب كتاب و تنظيم آن - در عهد رسول خدا صلى الله عليه و آله و در رابطه با وحى بوده است . بلى ، بعد از رسول خدا صلى الله عليه و آله سه جمع ديگر در رابطه با قرآن مطرح است : جمع امير المؤمنين عليه السلام ، جمع ابو بكر ، جمع عثمان . ولى اين جمع‌ها هم با جمع زمان حضرت پيامبر صلى الله عليه و آله تفاوت دارند و هم خودشان با يكديگر تفاوت دارند . جمع زمان رسول خدا صلى الله عليه و آله به اين صورت بود كه در زمان آن حضرت ، آيات و سوره‌هاى قرآن تنظيم شده و مشخّص گرديده كه مثلًا فلان سوره چند آيه دارد و فلان آيه جزء كدام سوره است . و قرآن به‌صورت كتاب ، تأليف گرديد . امّا جمعى كه به امير المؤمنين عليه السلام نسبت داده شده - و روايات زيادى هم در اين ارتباط وجود دارد « 1 »  - عبارت از اين بود كه على عليه السلام علاوه بر اينكه آيات و سور را به‌طور منظّم نوشته است ، تفسير آيات ، شأن نزول آنها و مطالب ديگرى در رابطه با آيات نوشته است . اين كار را عدّهء ديگرى نيز انجام دادند ، مثلًا ابن مسعود در رابطه با رُبع قرآن و بعضى از مفسّران ديگر تا حدود ثلث قرآن را به اين صورت نوشته‌اند و تنها كسى كه همهء قرآن را با همهء خصوصيات مربوط به آن ثبت كرده ، امير المؤمنين عليه السلام مىباشد . بنابراين وقتى گفته مىشود : « امير المؤمنين عليه السلام جامع قرآن است » به اين معنا نيست كه حضرت فرموده باشد : « فلان آيه از اين سوره و فلان آيه از آن سوره است » يا\r\nاينكه « فلان سوره چند آيه دارد » خير ، اين جمع مربوط به رسول خدا صلى الله عليه و آله است . امّا جمعى كه به ابو بكر نسبت داده شده - و گاهى نيز به عمر نسبت داده مىشود - عبارت از اين است كه چون در زمان رسول خدا صلى الله عليه و آله - به علّت كمبود كاغذ و\r\n\r\n","description":"","footnote":" ( 1 ) - رجوع شود به : بحارالأنوار ، ج 92 ، ص 40 - 77 ( باب ما جاء فى كيفية جمع القرآن ) . ","page_name":" 554 ","page_number":554},
  {"content":"\r\n\r\nغير متداول بودن آن - قسمت‌هايى از قرآن بر پوست آهو يا پوست بعضى از درختان و اشياء ديگر نوشته شده بود ، ابو بكر دستور داد اين متفرّقات را روى كاغذ جمع‌آورى كردند ، لذا در روايات خود اينان گفته‌اند : « أوّل من جمع القرآن في قرطاس أبو بكر » « 1 »  كلمهء « في قرطاس » در اينجا خصوصيت دارد ، معناى جمع ابو بكر فقط همين بوده و چيزى از تفسير و غيره به آن اضافه نكرده است . امّا جمعى كه به عثمان نسبت داده شده اين است كه باتوجّه به توسعهء اسلام و اختلاف لهجهء قبائل مختلف عرب ، مشاهده شد قرآن به صورت‌هاى مختلفى قرائت مىشود ، عثمان مردم را بر قرائت واحدى جمع كرد و قرآن واحدى تنظيم كرد و دستور داد ساير قرآن‌ها - كه قرائت‌هاى مختلف داشتند - سوزانده شود . از آنچه گفته شد معلوم گرديد كه نه تنها قرآنيت قرآن ، متقوّم به تواتر است بلكه اگر بخواهيم بگوييم : « فلان آيه مربوط به فلان سوره است » ، اين نيز بايد متواتر باشد .\r\nو اگر بخواهيم بگوييم : « فلان آيه در فلان جاى سوره قرار دارد » ، اين نيز متوقّف بر تواتر است . اشكال دوّم بر محقّق نائينى رحمه الله : ايشان فرمودند : « رواياتى كه از پيامبر اكرم صلى الله عليه و آله از غير طريق ائمّه عليهم السلام به ما رسيده است ، حتى در يك مورد پيدا نكرديم كه اين الفاظ - مثل صلاة و صوم و . . . - در آن به‌كاررفته باشد و ما در معنايش ترديد داشته باشيم ، بنابراين ثمره‌اى بر بحث حقيقت شرعيه ، مترتب نيست » . ما مىگوييم : اگر شما چنين چيزى پيدا نكرديد ، دليل بر نبودن آن نيست . اين مسئله ، تتبّعى قوى و احاطه‌اى كامل نياز دارد تا انسان همهء كتابهاى روايى را ملاحظه\r\nكرده باشد ، و اين ، كار مشكلى است مخصوصاً كه در بين كتاب‌هاى اهل سنّت ، كتاب‌هاى روايى چون كنز العمّال وجود دارد كه به اندازهء كتاب وسائل الشّيعة است .\r\nعلاوه بر اين ، كتاب‌هاى روايى اهل سنّت منحصر به اين كتاب نيست بلكه كتاب‌هاى\r\n\r\n","description":"","footnote":" ( 1 ) - الإتقان في علوم القرآن ، ص 78 ","page_name":" 555 ","page_number":555},
  {"content":"\r\n\r\nمتعدّدى در اين زمينه وجود دارد . بنابراين ، اگر ادّعاى عدم الوجدان كنيد مىگوييم :\r\nعدم الوجدان لا يدلّ على عدم الوجود و اگر ادّعاى عدم الوجود كنيد مىگوييم : اين ، ادّعاى بزرگى است و تتبّع زيادى لازم دارد و پذيرفتن آن بعيد است . اشكال سوّم بر محقّق نائينى رحمه الله : ايشان فرمودند : « رواياتى كه از حضرت پيامبر صلى الله عليه و آله از طريق ائمّه عليهم السلام به ما رسيده است ، چون ائمّه عليهم السلام جزء متشرّعه مىباشند ، مثل اين است كه خود ائمّه عليهم السلام اين الفاظ را بيان فرموده باشند . و چون الفاظى كه در لسان ائمّه عليهم السلام به كار برده مىشود در معانى جديد استعمال مىشود ، الفاظى نيز كه از پيامبر صلى الله عليه و آله توسّط ائمّه عليهم السلام نقل مىشود بر معانى جديد حمل مىشود » . ما مىگوييم : اگر خود ائمّه عليهم السلام اين الفاظ را استعمال كنند ، استعمالات آنان مثل استعمالات ساير متشرّعه - بر معانى جديد حمل مىشود و حرف شما درست است ولى اگر زراره از امام صادق عليه السلام روايت كند كه حضرت فرمود : قال رسول اللَّه صلى الله عليه و آله : « صلّ عند رؤية الهلال » ، در اين صورت روى چه ملاكى « صلّ » را بر معناى اصطلاحى نزد متشرّعه حمل كنيم ؟ امام صادق عليه السلام در ارتباط با نقل اين روايت ، حكم يك راوى را دارد ، يك راوىِ معلوم الصّدق كه امكان اشتباه و خطا و كذب در كلامش وجود ندارد .\r\nولى امام صادق عليه السلام در اينجا چيزى از خود اضافه نكرده است ، بلكه فقط به‌عنوان راوى ، اين جمله را از حضرت پيامبر صلى الله عليه و آله نقل كرده است . اگر همين روايت را سلمان يا ابو ذر نقل مىكرد « صلّ » را بر چه معنايى حمل مىكرديم ؟ روشن است كه بر معناى زمان حضرت پيامبر صلى الله عليه و آله حمل مىكرديم . بلى در بعضى موارد ، ائمّه عليهم السلام روايت نبوى را نقل به معنا مىكنند ، « 1 »  در نقل به\r\nمعنا ، اصطلاحِ ناقل مطرح است زيرا اين راوى ، اين الفاظ را به كار برده و بايد اصطلاح راوى ملاحظه شود . همين‌طور گاهى از اوقات نيز روايت نبوى مورد تفسير امام عليه السلام قرار مىگيرد ، در اين صورت ، همان تفسير امام عليه السلام به‌عنوان ملاك مطرح است و اصطلاح\r\n\r\n","description":"","footnote":" ( 1 ) - نقل به معنا ، مانعى ندارد مخصوصاً اگر ناقل ، امام معصوم باشد . ","page_name":" 556 ","page_number":556},
  {"content":"\r\n\r\nبه‌كاررفته در تفسير را بايد مراعات كرد . و نيز گاهى ائمّه عليهم السلام مطلبى را بيان مىكنند و سپس به كلام رسول خدا صلى الله عليه و آله استشهاد مىكنند . اين استشهاد ، بيان‌كنندهء مسئله است و ما از آن مىفهميم كه مثلًا معناى « صلّ عند رؤية الهلال » چيست . ولى بحث ما ، اين فروض نيست بلكه مجرّدِ روايت است . همان گونه كه گاهى زراره از امام صادق عليه السلام روايت مىكند و عين الفاظ آن حضرت را براى ما نقل مىكند در اينجا نيز امام صادق عليه السلام به‌عنوان يك راوى معلوم الصدق مىفرمايد : قال رسول اللَّه صلى الله عليه و آله : « صلّ عند رؤية الهلال » . بدون شك در اينجا بايد روى اصطلاح زمان حضرت پيامبر صلى الله عليه و آله معنا كنيم و در اينجا ثمرهء بحث حقيقت شرعيّه معلوم مىشود . اگر حقيقت شرعيّه ثابت شود و جملهء « صلِّ عند رؤية الهلال » بعد از ثبوت حقيقت شرعيه صادر شده باشد ، بر معناى جديد حمل خواهد شد . و اگر حقيقت شرعيّه ثابت نشود يا تأخّر استعمال ، ثابت نباشد ، جمله را بر معناى حقيقى اوّل - كه همان معناى لغوى است - حمل مىكنيم . در نتيجه ، نمىتوان ثمرهء بحث حقيقت شرعيه را انكار كرد . البته بايد توجه داشت آنچه به‌عنوان مثال مطرح كرديم ، اگرچه داراى مصاديق فراوانى نيست ولى اين‌گونه نيست كه مصداق نداشته باشد و همان مصداق اندك براى تحقّق ثمرهء حقيقت شرعيّه كفايت مىكند . ناگفته نماند كه ما در ابتداى بحث حقيقت شرعيّه ، سه نكته ذكر كرديم و با همان سه نكته اساس حقيقت شرعيه را متزلزل كرديم و اگر ثمرهء عملى بر بحث حقيقت شرعيه پيدا نمىكرديم از ادامهء بحث پيرامون آن خوددارى مىكرديم . ولى با اين بحث دريافتيم كه نمىتوان وجود ثمره بر حقيقت شرعيّه را به‌طور كلّى انكار كرد ، به‌همين‌جهت با قطع‌نظر از سه نكته‌اى كه ذكر كرديم در اينجا قدرى پيرامون حقيقت شرعيه\r\nبحث مىكنيم ، زيرا هم جنبهء علمى دارد و هم ثمرهء عملى برآن مترتّب است .\r\n\r\nكلام مرحوم آخوند در ارتباط با ثمرهء بحث حقيقت شرعيّه\r\nهمان گونه كه اشاره كرديم ، مرحوم آخوند معتقد است : بحث حقيقت شرعيّه داراى\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nثمرهء عملى است . آن ثمره اين است كه اگر ما قائل به ثبوت حقيقت شرعيه شويم و استعمالى را در كلام شارع بيابيم و بدانيم كه آن استعمال ، متأخّر از وضع شارع - يعنى بعد از ثبوت حقيقت شرعيه - بوده است ، در اين صورت ، ما آن لفظ را بر معناى شرعى حمل مىكنيم . مثلًا اگر رسول خدا صلى الله عليه و آله فرموده باشد : « صلِّ عند رؤية الهلال » بايد لفظ « صلِّ » را بر معناى شرعى - يعنى هيئات و افعال مخصوص - حمل كنيم . ولى اگر كسى قائل به عدم ثبوت حقيقت شرعيّه بشود ، بايد اين « صلِّ » را بر معناى لغوى حمل كند زيرا قرينه‌اى بر معناى مجازى - معناى جديد - وجود ندارد . امّا اگر قائل به ثبوت حقيقت شرعيّه شديم و با استعمالى از استعمالات شارع مواجه شديم ولى تاريخ استعمال براى ما مجهول بود و نتوانستيم تأخّر استعمال از وضع شارع را احراز كنيم ، در اينجا دو نظريه وجود دارد كه مرحوم آخوند به هر دو اشاره كرده است : « 1 »  نظريهء اوّل : اصل ، تأخّر استعمال از وضع است ، بنابراين ، استعمال مذكور را بر معناى شرعى حمل مىكنيم . بررسى نظريهء اوّل : ما از قائلين به اين نظريه سؤال مىكنيم : مراد شما از اصالت تأخر استعمال چيست ؟ جواب مىدهند : مراد ، همان اصالت تأخّر حادث است . معناى اين اصل اين است كه اگر حدوث يك حادث براى ما قطعى بود - مثلًا مىدانيم زيد از سفر آمده است ولى\r\nنمىدانيم پنج‌شنبه آمده يا جمعه ؟ - اصالت تأخّر حادث مىگويد : اصل اين است كه جمعه آمده باشد نه قبل از آن . سؤال مىكنيم : آيا اين اصل - كه در اينجا به‌صورت كلّى مطرح گرديد - اصلى شرعى است يا عقلائى ؟\r\n\r\n","description":"","footnote":" ( 1 ) - كفاية الاصول ، ج 1 ، ص 34 ","page_name":" 558 ","page_number":558},
  {"content":"\r\n\r\nاگر بگويند : اين اصل ، اصلى عقلائى است ، جواب مىدهيم : ما خودمان از عقلاء هستيم آيا در مورد مثال فوق چنين اصلى را جارى مىكنيم ؟ آيا با جريان اين اصل ، شك ما از بين مىرود ؟ روشن است كه عقلاء چنين بنايى ندارند بلكه وقتى مثلًا يقين به آمدن زيد دارند ولى نمىدانند پنج‌شنبه آمده يا جمعه ؟ مىگويند : ما در اين مسئله شك داريم بايد تحقيق كنيم تا بدست آوريم آمدن زيد در چه روزى بوده است . و اگر بگويند : اصالت تأخر حادث ، يك اصل شرعى است ، و اين همان استصحاب است كه از دليل « لا تنقض اليقين بالشك » گرفته شده است . مىگوييم : در جريان استصحاب شرعى بايد : اوّلًا : حالت سابقه متيقّنه وجود داشته باشد و جايى كه اين ركن استصحاب وجود نداشته باشد استصحاب جريان پيدا نمىكند . و ثانياً : مستصحَب ، يا بايد خودش حكم شرعى باشد و يا موضوع براى اثر شرعى باشد ، مثل استصحاب وجوب نماز جمعه در عصر غيبت - كه حكمى شرعى است - و استصحاب عدالت زيد ، كه موضوع براى حكم شرعى مثل جواز اقتداء و قبول شهادت و . . . است . در غير اين صورت ، استصحاب ، جارى نمىشود اگرچه مستصحب ، موضوعى باشد كه آن موضوع ، ملازم با چيزى است كه آن چيز ، موضوع براى حكم شرعى است . حال سؤال مىكنيم : در اصالت تأخّر حادث كه آن را به استصحاب تأخّر حادث برگردانديد ، آيا استصحاب ، روى نفس عنوان تأخّر ، جارى مىشود ؟ يعنى در مثال فوق ، « تأخّر آمدن زيد از روز پنج‌شنبه » را استصحاب مىكنيد ؟ در اين صورت ، حالت سابقهء آن چيست ؟ در چه زمانى ، تأخّر براى شما يقينى بوده كه اكنون در بقاء آن شك داريد و مىخواهيد عنوان تأخّر را با استصحاب ، ثابت كنيد ؟ تأخّر آمدن زيد از روز پنج‌شنبه ، از\r\nاوّل براى شما مشكوك بوده و حالت سابقهء يقينى ندارد . امّا اگر بگوييد : عنوان تأخّر را نمىخواهيم استصحاب كنيم بلكه در مثال فوق مىگوييم : به‌طور مسلّم ، زيد در روز چهارشنبه از سفر نيامده و ما روز پنج‌شنبه ، شك داريم آيا زيد آمده يا نه ؟ استصحاب مىكنيم عدم مجىء زيد را ، و اين حالت\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nسابقه دارد . جواب مىدهيم : در اين صورت ، ما از نظر حالت سابقه به شما اشكال نمىكنيم ولى نسبت به شرط دوّم كه در مورد استصحاب ذكر كرديم ، اشكال مىكنيم . ما گفتيم :\r\nدر استصحاب ، بايد مستصحب ، حكم شرعى يا موضوع براى حكم شرعى باشد ، ببينيم آيا اين امر در مسئله مورد بحث ما جريان دارد يا نه ؟ مثلًا ما يقين داريم در اوايل اسلام ، چيزى به‌عنوان « صلِّ عند رؤية الهلال » وجود نداشته است و - برفرض - يقين داريم در سال پنجم بعثت ، حقيقت شرعيه تحقّق پيدا كرده است ولى نمىدانيم آيا « صلِّ عند رؤية الهلال » در سال چهارم - و قبل از وضع - صادر شده يا در سال ششم - و بعد از وضع - صادر شده است ؟ روشن است كه اگر قبل از وضع ، صادر شده باشد ، بر معناى لغوى و اگر بعد از وضع ، صادر شده باشد بر معناى شرعى حمل مىشود . در اينجا شما چه چيزى را استصحاب مىكنيد ؟ خواهيد گفت : عدم صدور « صلِّ عند رؤية الهلال » در سال چهارم را استصحاب كرده و تا سال پنجم مىكشانيم و مثلًا تا يك ماه بعد از سال پنجم هم ادامه مىدهيم . در اينجا مستصحب ، « عدم صدور صلِّ عند رؤية الهلال » است . از شما سؤال مىكنيم : چه اثرى بر اين مستصحب مترتّب است ؟ ممكن است شما بگوييد : « لازمهء عقلىِ عدم صدور « صلِّ عند رؤية الهلال » تا سال پنجم اين است كه اين « صلِّ عند رؤية الهلال » ، متأخّر از وضع باشد » . ولى شما نمىتوانيد تأخّر را استصحاب كنيد بلكه « عدم صدور . . . » را كه امرى عدمى است استصحاب كرده‌ايد و آن امر عدمى ، ملازم با عنوان تأخّر است و بر تأخّر ، اثر شرعى\r\nمترتّب است . و با استصحاب « عدم صدور . . . » نمىتوانيد موضوع اثر شرعى را ثابت كنيد . موضوع اثر شرعى عبارت از تأخّر - كه يك امر وجودى است - مىباشد ، درحالىكه مستصحَب شما امرى عدمى است . علاوه بر اين ، برفرض كه اين استصحاب ، تأخّر را ثابت كند ، ما مدّعى هستيم كه\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nخود تأخّر هم اثر شرعى ندارد ، زيرا اثر شرعى در جايى است كه چيزى در لسان دليل شرعى موضوع براى اثر واقع شده باشد مثل اينكه گفته شود : « يجوز الاقتداء بالعادل » .\r\nولى تأخّر استعمال از وضع ، اين‌گونه نيست بلكه اين حكم عقل است . عقل مىگويد اگر شارع ، وضعى داشته باشد و استعمالى هم بعد از وضع انجام داده باشد ، شما بايد در آن استعمالِ متأخّر ، وضع را رعايت كنيد يعنى بر معناى جديد حمل كنيد ، اين مطلب را خود شارع نفرموده كه « إذا كان الاستعمال متأخّراً عن الوضع يجب أن يحمل على المعنى الشرعي » . برفرض كه همهء اين حرفها را بپذيريم ، اين فرض در جايى درست است كه ما تاريخ وضع را بدانيم و در تاريخ استعمال ترديد داشته باشيم و معتقد باشيم وقتى دو امر حادث داشته باشيم كه زمان يكى معلوم و زمان ديگرى مجهول است ، اصالت تأخر حادث ، در مورد مجهول التاريخ جريان پيدا مىكند . ولى اگر هر دو حادث - يعنى وضع و استعمال - مجهول التاريخ باشند ، چرا اصالت تأخر حادث را روى استعمال جارى مىكنيد ؟ يك اصالت تأخر حادث هم روى وضع جريان دارد زيرا همان‌طور كه استعمال ، امرى حادث است ، وضع نيز ، امرى حادث است . و همان‌طور كه تاريخ استعمال ، مجهول است ، تاريخ وضع نيز مجهول است . آن‌وقت در اينجا بحث‌هايى است كه آيا بين اين دو اصل ، مسألهء تعارض وجود دارد يا چيزهاى ديگر هم مطرح است ؟ نظريهء دوّم : اصل ، عدم نقل است ، بنابراين ما در عين اينكه قائل به حقيقت شرعيه‌ايم ، جايى را كه تاريخ استعمال براى ما مجهول باشد بر معناى لغوى حمل مىكنيم .\r\nبررسى نظريهء دوّم : در ارتباط با اصالت عدم نقل ، در بحث‌هاى گذشته به‌طور مبسوط بحث كرديم و در اينجا فقط اشاره‌اى به آن مىكنيم : ما گفتيم : قبول داريم اصالت عدم نقل يك اصل عقلائى است و اين اصل عقلائى ، ارتباطى به استصحاب ندارد زيرا عقلاء - بما هم عقلاء - بنا بر استصحاب\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nندارند ولى بر اصالت عدم نقل - به‌عنوان يك اصل عقلائى - تكيه دارند . امّا آيا جاى اصالت عدم نقل كجاست ؟ موردى كه عقلاء به اصالت عدم نقل تكيه مىكنند جايى است كه در اصلِ نقل ، شك داشته باشيم . مثلًا نسبت به لفظى ، شك داشته باشيم كه آيا از معناى لغوى خود ، به معناى ديگر نقل داده شده يا نه ؟ در اينجا اصالت عدم نقل - به‌عنوان يك اصل عقلايى - حاكم است . ولى اگر در جايى اصلِ نقل براى ما معلوم باشد و در تقدّم و تأخّر زمانى آن ترديد داريم ، در اينجا ، يا اصالت عدم نقل جريان ندارد و يا حد اقل در جريان آن شك داريم يعنى نمىدانيم آيا عقلاء در چنين صورتى اصالت عدم نقل را جارى مىكنند يا نه ؟ و روشن است كه در صورت شك در اعتبار ، نمىتوانيم به چنين اصلى استناد كنيم . نتيجهء بحث در ارتباط با ثمرهء بحث حقيقت شرعيه نتيجهء مباحث ما در اين زمينه اين شد كه ما در باب حقيقت شرعيّه ، اصل وجود ثمره را پذيرفتيم ولى با توجه به اينكه شرط ترتّب ثمره ، احراز تأخّر استعمال از وضع است و احراز تأخّر استعمال از وضع ، داراى موارد نادرى است لذا ثمرهء عمليه بحث حقيقت شرعيه نادر است .\r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nمسألهء سوّم كيفيت وضع در حقيقت شرعيّه\r\nحال كه ما وجود ثمرهء عمليه - هرچند به‌صورت نادر - براى بحث حقيقت شرعيّه را پذيرفتيم لازم مىدانيم با قطع‌نظر از آن سه نكته‌اى كه در ابتداى بحث مطرح كرديم ، قدرى پيرامون كيفيت وضع در حقيقت شرعيّه بحث كنيم . در اين زمينه دو نظريه مطرح است :\r\n\r\nنظريهء اوّل ( نظريهء مرحوم آخوند )\r\nمرحوم آخوند مىفرمايد : كيفيت وضع در باب حقيقت شرعيه به اين صورت كه حضرت پيامبر صلى الله عليه و آله در يك جلسه يا جلسات متعدّدى ، اين الفاظ را از معانى لغوى به معانى جديد نقل داده و براى معانى جديد وضع كرده باشد ، مسأله‌اى است كه كسى نمىتواند آن را ادعا كند . نمىتوان قبول كرد كه چنين حادثه‌اى در زمان حضرت پيامبر صلى الله عليه و آله اتّفاق افتاده باشد ولى هيچ روايت يا تاريخ يا امامى اشاره به آن نكرده باشد .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nمرحوم آخوند ، سپس مىفرمايد : بلى ، بعيد نيست وضع ، به صورت ديگرى تحقّق پيدا كرده باشد و آن اين است كه بگوييم : وضع ، از طريق استعمال ، تحقّق پيدا كرده است . زيرا بعضى استعمالات هستند كه به عنوان « تحقّق‌دهندهء وضع » مىباشند و مىتوانند جاى « وضعتُ هذا اللفظ بإزاء هذا المعنى » را بگيرند ، به اين صورت كه پيامبر اكرم صلى الله عليه و آله لفظ صلاة را در اين عبادت مخصوص ، استعمال كرده باشد البته نه به صورتى كه لفظ در معناى مجازى استعمال مىشود . « 1 »  بلكه لفظ را به‌گونه‌اى در معناى مجازى استعمال مىكنند كه گويا خود اين لفظ را مرآت و دالّ براى معناى مجازى قرار مىدهند همان‌طور كه لفظ ، مرآت و دالّ بر معناى حقيقى خودش مىباشد . وقتى لفظ صلاة را در عبادت مخصوص ، استعمال مىكند خود اين لفظ را به تنهايى مرآت و حاكى از اين معنا و دالّ برآن قرار مىدهد ، به‌طورى كه مىخواهد بگويد : هذا اللفظ بنفسه يدلّ على هذا المعنى . البته در اينجا بايد قرينه‌اى اقامه كند ولى نه از سنخ قرينه‌اى كه در استعمال مجازى مطرح است بلكه قرينه‌اى كه دلالت كند در اينجا با اين لفظ و معنا اين‌گونه معامله شده است كه لفظ ، به‌طور مستقيم ، حاكى از معناى مجازى قرار داده شده است و نحوهء استعمال لفظ در معناى مجازى همانند نحوهء استعمال لفظ در معناى حقيقى است . استعمال لفظ در معناى حقيقى ، يعنى اين لفظ ، قالب و دال بر اين معناست . در اينجا هم با استعمال مجازى اين‌گونه معامله مىشود . در اوّلين استعمال ، بايد قرينه اقامه كند كه مخاطب ، اين معنا را درك كند كه اين لفظ ، قالب براى اين معنا قرار داده شده است . اگرچه اين معنا ، مجازى بوده ولى الآن مىخواهد لفظ را ذاتاً - و بدون نياز به قرينه - دالّ بر اين معنا قرار دهد . در اينجا گفته مىشود : استعمال ، محقِّقِ وضع است . « 2 » \r\n\r\n","description":"","footnote":" ( 1 ) - استعمال لفظ در معناى مجازى معمولى اين است كه لفظ را در يك معناى مجازى استعمال كرده و قرينه‌اى اقامه مىكنند كه در اين لفظ ، معناى مجازى اراده شده است . قرينه‌اى كه هم صارف از معناى حقيقى و هم تعيين‌كنندهء معناى مجازى است .  ( 2 ) - كفاية الاصول ، ج 1 ، ص 32 ","page_name":" 564 ","page_number":564},
  {"content":"\r\n\r\nمثالى براى تقريب كلام مرحوم آخوند : در مورد نام‌گذارى فرزند ، گاهى انسان پس از مشورت با ديگران و تصميم‌گيرى - مثلًا - مىگويد : « نام اين فرزند را على گذاشتم » .\r\nولى گاهى مىخواهد ديگران را در مقابل يك عمل انجام شده قرار دهد به‌همين‌جهت با خود فكر مىكند و تصميم‌گيرى مىكند بعد - مثلًا - مىآيد به همسرش مىگويد : « على را بياور من ببينم » . در اينجا قبلًا هيچ‌گونه وضع و جعلى صورت نگرفته و با نفس همين استعمال ، وضع درست مىشود ، به عبارت ديگر : استعمال ، محقِّق وضع است . قرينه نيز همراه آن است . وقتى مىگويد : « بياور او را ببينم » ، معلوم مىشود همان بچه را مىگويد .\r\n\r\nبررسى كلام مرحوم آخوند :\r\nبا توجه به نكاتى كه در ابتداى بحث حقيقت شرعيه مطرح كرديم راه براى اين حرف مرحوم آخوند بسته مىشود ولى ما در اينجا با قطع‌نظر از آن نكات به بررسى كلام مرحوم آخوند مىپردازيم :\r\n\r\nاشكال محقّق نائينى رحمه الله بر مرحوم آخوند :\r\nدر استعمالى كه مرحوم آخوند مطرح كرد دو جهت وجود دارد : 1 - اين استعمال - مثل ساير استعمالات - استعمالِ لفظ در معناست . 2 - با اين استعمال ، وضعْ تحقّق پيدا مىكند و به عبارت ديگر : عُلقهء وضعيه بين لفظ و معنا ، مىخواهد با اين استعمال ، تحقّق پيدا كند . محقّق نائينى مىفرمايد : اين دو جهت ، با يكديگر قابل جمع نيستند و در يك استعمال ، نمىتوانند هر دو تحقّق پيدا كنند . زيرا در جهت اوّل - كه اين استعمال با ساير\r\nاستعمالات ، مشترك است - مىبينيم مقصود بالذات در استعمالات معمولى ، عبارت از معناست و لحاظى كه متعلّق به لفظ است تبعى و آلى است . به‌همين‌جهت ، در استعمالات معمولى ، گويا انسان معانى را بدون واسطه القاء مىكند .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nولى در ارتباط با جهت دوّم ، وقتى شما اين استعمال را به عنوان استعمال محقّق وضع مطرح مىكنيد ، اين استعمال شبيه مقام وضع - به همان كيفيت متعارف - مىشود . واضع ، وقتى مىخواهد لفظى را براى معنايى وضع كند مثلًا مىگويد : « وضعتُ لفظ الإنسان بإزاء الحيوان الناطق » . در اينجا واضع ، هم حيوان ناطق را به لحاظ استقلالى ملاحظه كرده و هم لفظ « انسان » را و چاره‌اى غير از اين نيست زيرا مىخواهد بين لفظ و معنا ايجاد علاقه و ارتباط وضعى بنمايد . و در ارتباط با وضع ، همان مقدارى كه معنا استقلال دارد لفظ هم استقلال دارد زيرا لفظ و معنا دو مقولهء مستقل مىباشند و براى ايجاد ارتباط بين آن دو ، هم لفظ و هم معنا را بايد به‌لحاظ استقلالى لحاظ كند و بين اين‌ها عُلقه و ارتباط وضعى برقرار كند . در نتيجه ، مقام وضع با مقام استعمال فرق دارد و نمىتوان گفت : در مقام وضع ، به الفاظ ، لحاظِ تبعى تعلّق مىگيرد و آنچه مرحوم آخوند به‌عنوان استعمال محقّق وضع مطرح كرد ، در جهت دومش فرقى با وضع ندارد و هريك از لفظ و معنا بايد به‌صورت مستقل لحاظ شوند . نتيجه اين كلام مرحوم آخوند اين مىشود كه در استعمال واحد در ارتباط با لفظ ، دو لحاظ داشته باشيم ، يكى لحاظ استقلالى و ديگرى لحاظ تبعى . از اين جهت كه اين استعمال مثل ساير استعمالات است لحاظ لفظ ، تبعى و آلى است و از اين جهت كه اين استعمال مانند وضع متعارف است لحاظ لفظ ، استقلالى است . سپس محقّق نائينى رحمه الله مىفرمايد : چگونه ممكن است در استعمال واحد دو لحاظ متغاير و مختلف نسبت به لفظ داشته باشيم ؟ بنابراين ، آنچه مرحوم آخوند فرموده محال و ممتنع است . « 1 » \r\nآيت‌اللَّه خويى « دام ظلّه » نيز اشكال استاد خود - مرحوم نائينى - به مرحوم آخوند را پذيرفته است . « 2 » \r\n\r\n","description":"","footnote":" ( 1 ) - أجود التقريرات ، ج 1 ، ص 33 و 34  ( 2 ) - محاضرات في أُصول الفقه ، ج 1 ، ص 127 ","page_name":" 566 ","page_number":566},
  {"content":"\r\n\r\n\r\nجواب اوّل از كلام مرحوم نائينى\r\nمحقّق عراقى رحمه الله در جواب اشكال فوق فرموده است : لفظى كه در باب وضع ، مقابل معنا قرار مىگيرد غير از لفظى است كه در مقام استعمال ، در معنا استعمال مىشود . آنچه در استعمال مورد لحاظ تبعى و آلى قرار مىگيرد ، شخص لفظى است كه از دهان مستعمِل بيرون مىآيد ، نه كلّ الفاظ او در جاهاى ديگر . و آنچه مورد لحاظ استقلالى قرار مىگيرد ، عبارت از معناست . مستعمِل ، شخص لفظ « انسان » - كه از دهان او بيرون مىآيد - را مورد لحاظ تبعى قرار مىدهد و به نوع لفظ « انسان » در موارد مختلف ، كارى ندارد . بله ، ممكن است در جايى به « انسان » هم لحاظ استقلالى تعلّق بگيرد ، مثل اينكه از كسى بپرسند : انسان به چه معناست ؟ در اينجا « انسان » مورد لحاظ استقلالى است . ولى در باب وضع - حتى در وضعهاى معمولى - وقتى پدر مىگويد : من نام فرزندم را « زيد » قرار دادم ، شخص لفظ « زيد » - كه از دهان او بيرون مىآيد - را اسم براى اين مولود قرار نداده بلكه نوع لفظ را لحاظ كرده است يعنى هركس « زيد » را بگويد و هر استعمال‌كننده‌اى كه بخواهد لفظ « زيد » را استعمال كند و هركس بخواهد نام اين فرزند را ببرد ، نام « زيد » را مىبرد . و خلاصه اينكه : در مقام وضع ، آنچه كه طرف عُلقه و ارتباط وضعى واقع مىشود ، شخص لفظى كه از دهان واضع خارج شده نيست . اگر چنين بود ، وضع در مورد ديگران مطرح نبود و فقط در مورد واضع اوّل ، مطرح بود يعنى لفظ « انسان » فقط در مورد واضع اوّل - آن‌هم در استعمال واحد - دلالت بر معنا داشت . در حالى كه اين‌گونه نيست . واضع ، وقتى مىگويد لفظ « انسان » را براى « حيوان\r\nناطق » قرار دادم منظورش اين است كه هرجا و در هر استعمالى و توسط هر متكلّمى و در هر شرايطى كه اين لفظ اطلاق شود ، از آن « حيوان ناطق » اراده مىشود . محقّق عراقى رحمه الله مىفرمايد : چه اشكالى دارد كه در ارتباط با شخص لفظ و مقام استعمال بگوييم : لحاظِ لفظ ، تبعى است ولى در ارتباط با مقام وضع - چون طبيعى و نوع لفظ مطرح است - بگوييم : لحاظِ لفظ ، استقلالى است ؟\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nبه عبارت روشن‌تر : اشكال محقّق عراقى رحمه الله به مرحوم نائينى اين است كه شما فرموديد : لحاظ آلى و استقلالى در يك جا جمع مىشود و اين اجتماع ممتنع است . ما مىگوييم : در يك جا اجتماع پيدا نمىكنند . طرف حساب در لحاظ آلى ، شخص لفظ است و در لحاظ استقلالى ، طبيعى و نوع لفظ است و اجتماعى تحقّق ندارد . « 1 » \r\n\r\nبررسى كلام محقّق عراقى رحمه الله\r\nما قبول داريم كه در باب وضع ، آنچه طرف حساب است طبيعى لفظ است نه شخص لفظ و آنچه در باب استعمال مطرح است شخص لفظ است . ولى بحث اين است كه در استعمال واحد ، آنچه محقّق وضع و ثابت‌كنندهء وضع در ارتباط با لفظ است آيا شخص لفظ است يا نوع لفظ يا هر دو ؟ و از طرف ديگر هم يك معناى مستعمل فيه داريم . آيا در استعمال واحد ، سه چيز داريم يا دو چيز ؟ در استعمال واحد ، گاهى ما دو لفظ داشتيم ، مثلًا در جايى كه لفظ را اطلاق مىكرد و اراده مىكرد نوع آن را - مثل « زيدٌ لفظٌ » - مىگفتيم : زيد ، اطلاق شده و نوع آن - يعنى هرجا باشد و در هر لسانى باشد - اراده شده است ولى بالاخره ، حد اكثر دو مطلب داشتيم يكى شخص لفظ « زيد » صادر از متكلّم ، و ديگرى نوع و طبيعى لفظ « زيد » . آن‌وقت اين شخص لفظ « زيد » ، در نوع آن استعمال شده بود . و حتى گاهى مىگفتيم : شايد استعمال هم صورت نگرفته باشد ، مثل اينكه كسى شخص لفظ « زيد » را القاء كند و خصوصيت صدور آن از خود را ناديده بگيرد در اين صورت مىگفتيم : از دايرهء استعمال بيرون رفته است . ولى در آنجا كه وارد\r\nدر دايرهء استعمال مىكرديم چيزى غير از شخص لفظ « زيد » و نوع آن نبود . مستعمَل ، عبارت از شخص و مستعمَل فيه عبارت از نوع بود و مطلب سوّمى در كار نبود . ولى محقّق عراقى رحمه الله فرمود : لحاظ آلى به شخص لفظ و لحاظ استقلالى به نوع و طبيعى لفظ تعلّق مىگيرد .\r\n\r\n","description":"","footnote":" ( 1 ) - نهاية الأفكار ، ج 1 ، ص 30 و 31 ، مقالات الاصول ، ج 1 ، ص 67 و 68 ","page_name":" 568 ","page_number":568},
  {"content":"\r\n\r\nما مىگوييم : يك لحاظ استقلالى هم بايد به معنا تعلّق بگيرد ، زيرا مستعمل فيه ما همين معناى جديد است . آن‌وقت اين سه چيز را چگونه مىتوان لحاظ كرد ؟ در ارتباط با مستعمل فيه كه مىگوييد : مستعمل فيه ، عبارت از معناست . ولى در ارتباط با مستعمَل چه مىگوييد ؟ آيا دو مستعمَل تحقّق دارد ، هم شخص لفظ و هم طبيعى لفظ ؟ يا اينكه بايد يك مستعمَل تحقّق داشته باشد كه آن‌هم عبارت از شخص لفظ است و اگر با شما مماشات كنيم مىگوييم : « مستعمَل ، طبيعى لفظ است » ، امّا چگونه ممكن است در استعمال واحد ، جمع بين اين دو ، تحقّق پيدا كند ؟ در مثال « زيد لفظ » ، مستعمَل عبارت از شخص و مستعمل فيه عبارت از طبيعى بود لذا حساب مستعمَل و مستعمل فيه جدا بود . در اينجا نيز مستعمل فيه ، عبارت از معناست و كسى در ارتباط با آن مناقشه‌اى نكرده است . بنابراين هرچه حساب است ، در رابطه با مستعمَل است و متعدّد بودن مستعمَل ، معنا ندارد بنابراين بايد واحد باشد . واحد هم يا شخص است و يا طبيعى و ظاهر اين است كه مسئله شخص مطرح است . پس مجرّد اينكه طرف حساب در علقهء وضعيه ، طبيعى لفظ و در استعمال ، شخص لفظ است ، مشكل ما را حلّ نخواهد كرد .\r\nاين براى مواردى خوب است كه وضع ، با « وَضَعْتُ » حاصل مىشود و استعمال هم نقش استعمالى خودش را دارد ولى در اينجا كه هر دو عنوان استعمال و وضع ، اجتماع پيدا كرده‌اند چطور مىشود كه ما طرف معنا را هم طبيعى لفظ قرار دهيم و هم شخص لفظ ؟ بنابراين كلام محقق عراقى رحمه الله تمام نيست .\r\n\r\nجواب دوّم از كلام مرحوم نائينى\r\nبه نظر ما مىتوان در پاسخ كلام مرحوم نائينى گفت :\r\nشما كه مىفرماييد : در استعمالات متعارف ، هميشه به لفظ ، لحاظ تبعى تعلّق مىگيرد . ما مىخواهيم ببينيم علت اين مسئله چيست ؟ و آيا اين مسئله ، كلّيت دارد ؟ آيا در تمام استعمالات ، بايد لحاظ متعلّق به لفظ ، لحاظى آلى و تبعى باشد به‌گونه‌اى كه در مقام خطاب ، به لفظ « انسان » بگويد : « تو فقط آلت تفهيم معنا و إفهام مقاصد مىباشى\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nو نقشى ديگر براى تو مطرح نيست » . اگر مسئله اين‌طور است پس چرا انسان در سخنرانىها سعى مىكند كلماتش ، زيبا و جالب باشد ؟ آيا كسى كه مقاله‌اى مىنويسد تمام تلاشش در ارتباط با محتواى مقاله است ؟ يا اينكه چه‌بسا غرض او متعلّق به اين است كه الفاظ زيبا و جالب و مهيّج و مؤثرى را براى همان محتواى مورد نظر خود انتخاب كند . ما نمىتوانيم به‌طور كلّى بگوييم كه در تمام استعمالات ، مسألهء الفاظ به‌عنوان لحاظ تبعى مورد لحاظ قرار مىگيرند . موارد ، مختلف است گاهى حاجت‌هايى است كه انسان سعى مىكند مطلبى را به سرعت با لفظ مطرح كند ، دلش مىخواهد اين مطلب مطرح شود ، به هر لفظى باشد .\r\nولى گاهى مطلب اين‌طور نيست بلكه انسان همان‌طورى كه به معانى توجّه دارد و لحاظ استقلالى او به معنا تعلّق گرفته است ، الفاظ هم مورد توجّه و لحاظ استقلالى او هستند . و در اين باب يك قاعدهء كلّى وجود ندارد كه ما را ملزم كند كه بايد در جميع استعمالاتمان ، لحاظِ متعلّق به لفظ تبعى باشد به‌طورى كه اگر يك جا اين قاعدهء كلّى را مراعات نكرديم از دايرهء استعمال ، خارج شده باشيم . كدام آيه و روايت يا بناى عقلائى اين الزام را مطرح كرده است ؟ بلكه اين مطلب به حسب طبيعت و معمول موارد ، فرق مىكند . بله در اكثر موارد استعمال ، لحاظ متعلّق به الفاظ ، لحاظ تبعى است ولى گاهى از اوقات خصوصياتى وجود دارد كه موجب مىشود لحاظ متعلّق به الفاظ ، لحاظ استقلالى باشد . لذا گاهى مىگوييم : فلان سخنران ، در استخدام الفاظ جالب و زيبا تخصّص دارد .\r\nدرحالىكه استخدام الفاظ ، بدون لحاظ استقلالى آنها امكان ندارد . در نتيجه وقتى ما اين كلّيت را از مرحوم نائينى بگيريم مىگوييم : يكى از مواردى كه مناسبت اقتضا مىكند كه لحاظ متعلّق به لفظ ، يك لحاظ استقلالى شود جايى است\r\nكه استعمال ، محقّق وضع است . در نتيجه ، جمع بين لحاظ آلى و استقلالى تحقّق پيدا نمىكند . اگر اين اشكال به كلام مرحوم نائينى پذيرفته شود ، كلام مرحوم آخوند خالى از اشكال و مورد قبول خواهد بود .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nنتيجهء بحث در ارتباط با كلام مرحوم آخوند\r\nكيفيتى كه مرحوم آخوند ذكر كرد ، راهى قابل قبول است و در بين عقلاء نيز وجود دارد همان گونه كه اشاره كرديم در بين خود ما گاهى نام‌گذارى فرزند به اين كيفيت است ، يعنى وضع ، به‌وسيلهء استعمال ، تحقّق پيدا مىكند مثل اينكه پدر قبل از اينكه وضعى تحقّق داده باشد مىگويد : « زيد را به من بدهيد تا نگاهش كنم » . و به اين طريق ، لفظ زيد را براى فرزندش قرار مىدهد . ولى در اينجا مطلب ديگرى مطرح است كه در ذيل پيرامون آن بحث مىكنيم :\r\n\r\nبحثى در ارتباط با حقيقى و مجازى بودن استعمال محقِّق وضع\r\nآيا استعمال محقّق وضع ، استعمالى حقيقى است يا نه حقيقى است و نه مجازى ؟\r\nولى اينكه استعمال ، مجازى باشد كسى احتمال آن را نداده است زيرا لفظ را بنفسه حاكى از معنا قرار داده و نحوهء استعمال لفظ در معنا همان نحوهء استعمال لفظ در معناى حقيقى است .\r\n\r\nاحتمال اوّل : اين استعمال ، نه حقيقى است و نه مجازى\r\nمرحوم آخوند ، معتقد است : اين استعمال ، نه حقيقى است و نه مجازى ، ولى استعمال صحيحى است يعنى ما دليل نداريم كه استعمال صحيح ، محدود به حقيقت و مجاز باشد بلكه ممكن است استعمالى داشته باشيم كه نه حقيقت باشد و نه مجاز ولى با وجود اين ، صحيح باشد . همان‌طورى كه در استعمال لفظ و ارادهء نوع و ساير صور\r\nمربوط به آن ، به نظر مرحوم آخوند ، استعمال لفظ از اين قبيل بود . در « زيد لفظ » وقتى « زيد » را در « نوع » استعمال كرديم آيا نوع زيد با معناى زيد مناسبتى دارد ؟ آيا هيچ‌يك از آن علائقى كه در باب مجاز مطرح شده در اينجا وجود دارد ؟ لفظ و معنا دو مقولهء متباينند و بين آنها هيچ‌گونه علاقه‌اى از علايق مجازى وجود ندارد . زيرا علايق مجازى ، در ارتباط با معانى مطرح است . اگر مشابهت ، يك علاقهء مجازى است ،\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nمشابهت ، بين رجل شجاع و اسد برقرار است . در علايق مجازى ، پاى لفظ در ميان نيست . آن‌وقت شما كه لفظ زيد را مىگوييد و نوعِ لفظى زيد را اراده مىكنيد ، چه علاقه‌اى بين اين نوعِ لفظى و معناى زيد - كه عبارت از موجود خارجى است - وجود دارد ؟ ايشان مىفرمايد : همان‌طور كه در اينجا ، استعمال ، نه حقيقت است و نه مجاز ، در باب استعمالِ محقِّق وضع نيز مىگوييم : اوّلين استعمالى كه مىخواهد وضع را درست كند نه عنوان استعمال حقيقى و نه عنوان استعمال مجازى دارد . ولى در عين حال ، صحيح است . خصوصاً روى مبناى ايشان كه صحت را به معناى حسن استعمال معنا مىكند و حسن استعمال ، در اين موارد محقّق است . « 1 » \r\n\r\nاحتمال دوّم : اين استعمال ، حقيقى است\r\nمبناى اين احتمال ، اين است كه بين ما نحن فيه و اطلاق لفظ و ارادهء نوع ، فرق بگذاريم و بگوييم : در مورد اطلاق لفظ و ارادهء نوع ، راهى نيست براى اينكه استعمال را استعمال حقيقى بدانيم ولى در اينجا راه هست . اگر ما ادّعا كرديم استعمال محقِّق وضع - يعنى استعمال اوّل - استعمالِ حقيقى است چه تالى فاسدى به دنبال خواهد داشت ؟ آيا در استعمال حقيقى شرط است كه مسبوق به وضع باشد ؟ اگر چنين چيزى مطرح باشد نمىشود اوّلين استعمالِ محقّق وضع ، جنبهء حقيقت داشته باشد ولى\r\nممكن است گفته شود : چه دليلى دلالت مىكند كه استعمال حقيقى بايد مسبوق به وضع باشد ؟ بلكه مىتوان گفت : اگر استعمال ، مقارن با وضع هم باشد ، در حقيقى بودن آن كفايت مىكند . و ما دليلى بر خلاف اين معنا نداريم . اگر اين مبنا را پذيرفتيم ، ممكن است در ما نحن فيه گفته شود : استعمالِ محقِّق وضع ، استعمال حقيقى است . ولى در مسئله اطلاق لفظ و ارادهء نوع ، نمىتوان چنين\r\n\r\n","description":"","footnote":" ( 1 ) - كفاية الاصول ، ج 1 ، ص 32 ","page_name":" 572 ","page_number":572},
  {"content":"\r\n\r\nحرفى زد ، آنجا استعمال ، محقِّق وضع نيست بلكه خود استعمال آن‌هم محلّ بحث بود . آنجا اطلاق لفظ و ارادهء نوع بود و نوع هم نوعِ لفظى بود كه هيچ مسانختى با معنا ندارد .\r\n\r\nنظريهء دوّم در ارتباط با كيفيت وضع در حقيقت شرعيّه\r\nاگر كسى كيفيت مذكور در كلام مرحوم آخوند را انكار كرده و بگويد : « هرچند آنچه مرحوم آخوند فرموده است ، امكان دارد ولى هر ممكنى واقعيت و ثبوت ندارد و وضع به اين كيفيت - كه مرحوم آخوند فرمود - تحقّق ندارد » . در اين صورت ، نوبت به وضع تعيّنى مىرسد . « 1 »  آيا كسى مىتواند وضع تعيّنى را انكار كند و بگويد : كثرت استعمال اين الفاظ در معانى مستحدثه به حدّى نرسيده است كه اين الفاظ ، بدون قرينه دلالت بر معانى مستحدثه بنمايند . اگر كسى چنين چيزى بگويد ، خلاف واقعيت را گفته زيرا ترديدى نيست كه در زمان صادقين عليهما السلام وقتى اين الفاظ در لسان ائمّه عليهم السلام و ساير مردم استعمال مىشده ،\r\nهمين معانى جديد ، اراده مىشده است بدون اينكه قرينه‌اى همراه آن باشد . كارى به مسألهء نقل ائمه عليهم السلام از رسول خدا صلى الله عليه و آله نداريم . الآن هم وقتى ما به روايتى از امام صادق عليه السلام برخورد مىكنيم و مىبينيم در آن روايت ، لفظ صلاة و صوم و . . . وجود دارد ، بدون اينكه بحث را مبتنى بر ثبوت يا عدم ثبوت حقيقت شرعيه بنماييم ، بدون هيچ ترديدى ، معانى شرعيه را مىفهميم و هيچ‌كس نمىتواند اين معنا را انكار كند . قبل از زمان صادقين عليهما السلام تا زمان امير المؤمنين عليه السلام نيز به‌همين‌صورت بوده\r\n\r\n","description":"","footnote":" ( 1 ) - البته ما گفتيم : معلوم نيست عنوان « وضع تعيّنى » در اينجا صادق باشد ولى « حقيقت تعينيّه » عنوان صحيحى خواهد بود . به‌همين‌جهت گفتيم : نسبت بين وضع و حقيقت ، نسبت عموم و خصوص مطلق است . وضع ، عبارت است از همان وضع تعيينى و در باب تعيّن ، وضعى وجود ندارد . آنچه تحقّق پيدا مىكند ، حقيقت است . بنابراين اگر ما در اينجا تعبير به « وضع تعيّنى » مىكنيم به جهت تبعيت از علماء و تبعيت از مرحوم آخوند است . ","page_name":" 573 ","page_number":573},
  {"content":"\r\n\r\nاست . آيا مىتوان باور كرد كه اين الفاظ در زمان خلافت امير المؤمنين عليه السلام - كه فاصلهء طولانى بيست و پنج سال با رحلت حضرت پيامبر صلى الله عليه و آله داشت - در معانى جديد ظهور نداشته است ؟ يا اينكه بايد اطمينان - بلكه يقين - داشته باشيم كه در لسان امير المؤمنين عليه السلام هم ظهور در معانى جديد داشته است و براى دلالتش بر معانى جديد ، نيازى به قرينه نداشته است . امّا در زمان رسول خدا صلى الله عليه و آله ، يك وقت كثرت استعمال را در لسان خود رسول خدا صلى الله عليه و آله ملاحظه مىكنيم . آيا در لسان آن حضرت ، كثرت استعمال به حدّى رسيد كه براى اين الفاظ ، وضعى تعيّنى به‌وجود آورد ؟ و يك وقت در لسان مجموعهء مسلمانان - اعم از رسول خدا صلى الله عليه و آله و مردم - ملاحظه مىكنيم . آيا در اين مجموعه ، كثرت استعمال به حدّى رسيد كه دلالت اين الفاظ بر اين معانى بدون نياز به قرينه باشد ؟ اين فرض را هم - ظاهراً - نمىتوان انكار كرد كه اگر ما استعمالات را ملاحظه كنيم درمىيابيم كه اين مسئله تحقّق پيدا كرده است . خصوصاً با توجه به اين نكته كه اگر لفظ صلاة از رسول خدا صلى الله عليه و آله صادر مىشد ، مسلمانان روى اعتقاد به نبوّت كه به ايشان داشتند خود را موظّف مىدانستند دستورات حضرت را عملى كنند ، لذا شايد به دنبال اين لفظ صلاة ، هزاران استعمال ديگر پيش مىآمد و هركس مثلًا به ديگرى مىگفت : قال رسول اللَّه صلى الله عليه و آله : « صلّ عند رؤية الهلال » . در نتيجه ، اين واقعيت را نمىتوان انكار كرد كه در مجموعهء مسلمانان حتى در زمان رسول خدا صلى الله عليه و آله كثرت استعمال به حدّى رسيد كه دلالت اين الفاظ بر معانى جديد ، نيازى به قرينه نداشت .\r\nولى اگر استعمالات شخص رسول خدا صلى الله عليه و آله را درنظر بگيريم و بخواهيم بگوييم :\r\nكثرت استعمال شخص ايشان به حدّى رسيد كه ديگر در افاده اين معانى ، نيازى به قرينه نبود ، ادعاى چنين چيزى مشكل است . نكتهء جالب اين است كه آنچه گفتيم ، در كلام مرحوم آخوند نيز مورد اشاره قرار گرفته است . ايشان مىفرمايد : كثرت استعمال ، در مجموعه مسلمانان به حدّى رسيده است كه بدون نياز به قرينه بر معنا دلالت كند ولى در خصوص لسان شارع نمىتوان\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nاين كثرت استعمال را پذيرفت . « 1 »  اين حرف ، صحيح است ولى نكته‌اى كه در اينجا لازم است ملاحظه شود اين است كه آيا ثمرهء عملى بر چه چيز مترتّب است ؟ آنچه موجب مىشود « صلّ عند رؤية الهلال » را بر معناى مستحدث حمل كنيم ، آيا كثرت استعمال در لسان رسول خدا صلى الله عليه و آله به تنهايى چنين نقشى دارد يا اينكه اگر كثرت استعمال در زمان رسول خدا صلى الله عليه و آله به اين حدّ نرسيده بود ولى در مجموعهء جامعهء اسلامى - اعم از رهبر و مردم - اين كثرت ، به حدّ وضع تعيّنى رسيده بود همين كفايت مىكند كه ما « صلّ عند رؤية الهلال » در لسان رسول خدا صلى الله عليه و آله را بر معناى جديد حمل كنيم ؟ ظاهر اين است كه همين مقدار كفايت مىكند و لازم نيست كثرت استعمال در لسان خصوص رهبر ، به حدّ وضع تعيّنى برسد . مثال : كلمهء بسيجى در فرهنگ انقلاب ما داراى معناى خاصّى است كه در لغت به اين معنا نيست . آيا اين كلمه در لسان حضرت امام خمينى « دام ظلّه » چند بار استعمال شده است كه به حدّ وضع تعيّنى رسيده است ؟ شايد ايشان بيش از 50 بار استعمال نكرده باشد . ولى استعمال ايشان ، ملاك نيست . الآن نزد مردم انقلابى ايران ، اين كلمه بسيجى - روى كثرت استعمال - به حدّى رسيده است كه وقتى اطلاق شود ، معناى جديد از آن فهميده مىشود . و كسى احتمال نمىدهد كه از آن ، معناى لغوى اراده شود\r\nاين مسئله ، نه تنها در لسان مردم است بلكه خود امام بزرگوار « دام ظلّه » - كه توجه به موقعيت استعمالى اين لفظ در بين تودهء مردم و جامعه دارد - نيز وقتى اين كلمه را مىفرمايد ، بر همين معنا حمل مىشود . اينجا كسى نمىتواند بگويد : مگر حضرت امام « دام ظلّه » چند بار كلمهء بسيجى را در اين معنا استعمال كرده است كه به حدّى رسيده باشد كه ما را از قرينه بىنياز كند ؟ لازم نيست در كلام ايشان كثرت استعمال باشد بلكه كثرت استعمال در جامعهء اسلامى هم\r\n\r\n","description":"","footnote":" ( 1 ) - كفاية الاصول ، ج 1 ، ص 33 و 34 ","page_name":" 575 ","page_number":575},
  {"content":"\r\n\r\nكفايت مىكند . همان‌طور كه ممكن است كسى كه براى اولين بار كلمهء بسيجى را به كار مىبرد ، با توجه به آنچه در جامعه مىبيند ، اين لفظ را در معناى جديد استعمال كند . بنابراين آنچه مرحوم آخوند فرمود كه « ما وضع تعيّنى در خصوص لسان شارع را قبول نداريم » ، حرف صحيحى است ولى ما مىگوييم : چنين چيزى لازم نيست بلكه حصول وضع تعيّنى در لسان جامعهء اسلامى ، براى ثبوت حقيقت شرعيه كفايت مىكند ، و همان ثمره‌اى كه در بحث حقيقت شرعيه گفتيم برآن مترتب مىشود . اللّهم وفّقنا لما تحبّ و ترضى الحمد للَّه ربّ العالمين بهار 1374\r\n\r\n\r\n","description":"","footnote":"","page_name":" 576 ","page_number":576}
  ]