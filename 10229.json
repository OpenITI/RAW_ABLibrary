[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nالعبر\r\nتاريخ ابن خلدون\r\nجلد چهارم\r\nترجمهء\r\nعبد المحمد آيتى\r\nمؤسسهء مطالعات و تحقيقات فرهنگى\r\n1368\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nمؤسسهء مطالعات و تحقيقات فرهنگى\r\nوابسته به\r\nوزارت فرهنگ و آموزش عالى\r\nتاريخ ابن خلدون - جلد چهارم\r\nشماره : 597\r\nتيراژ : 3000\r\nچاپ اول : 1368\r\nناظر چاپ : بيوك رضائى\r\nچاپخانه : پرچم\r\nقيمت : با جلد گالينگور\r\nحق چاپ براى ناشر محفوظ است\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n . \r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n . \r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n . \r\n","description":"","footnote":"","page_name":" فهرست 9 ","page_number":9},
  {"content":"\r\n . \r\n","description":"","footnote":"","page_name":" فهرست 10 ","page_number":10},
  {"content":"\r\n . \r\n","description":"","footnote":"","page_name":" فهرست 11 ","page_number":11},
  {"content":"\r\n . \r\n","description":"","footnote":"","page_name":" فهرست 12 ","page_number":12},
  {"content":"\r\n . \r\n","description":"","footnote":"","page_name":" فهرست 13 ","page_number":13},
  {"content":"\r\n . \r\n","description":"","footnote":"","page_name":" فهرست 14 ","page_number":14},
  {"content":"\r\n . \r\n","description":"","footnote":"","page_name":" فهرست 15 ","page_number":15},
  {"content":"\r\n . \r\n","description":"","footnote":"","page_name":" فهرست 16 ","page_number":16},
  {"content":"\r\n . \r\n","description":"","footnote":"","page_name":" فهرست 17 ","page_number":17},
  {"content":"\r\n . \r\n","description":"","footnote":"","page_name":" فهرست 18 ","page_number":18},
  {"content":"\r\n . \r\n","description":"","footnote":"","page_name":" فهرست 19 ","page_number":19},
  {"content":"\r\n . \r\n","description":"","footnote":"","page_name":" فهرست 20 ","page_number":20},
  {"content":"\r\n . \r\n","description":"","footnote":"","page_name":" فهرست 21 ","page_number":21},
  {"content":"\r\n . \r\n","description":"","footnote":"","page_name":" فهرست 22 ","page_number":22},
  {"content":"\r\n . \r\n","description":"","footnote":"","page_name":" فهرست 23 ","page_number":23},
  {"content":"\r\n . \r\n","description":"","footnote":"","page_name":" فهرست 24 ","page_number":24},
  {"content":"\r\n . \r\n","description":"","footnote":"","page_name":" فهرست 25 ","page_number":25},
  {"content":"\r\n . \r\n","description":"","footnote":"","page_name":" فهرست 26 ","page_number":26},
  {"content":"\r\n . \r\n","description":"","footnote":"","page_name":" فهرست 27 ","page_number":27},
  {"content":"\r\n . \r\n","description":"","footnote":"","page_name":" فهرست 28 ","page_number":28},
  {"content":"\r\n . \r\n","description":"","footnote":"","page_name":" فهرست 29 ","page_number":29},
  {"content":"\r\n . \r\n","description":"","footnote":"","page_name":" فهرست 30 ","page_number":30},
  {"content":"\r\n\r\n\r\n[ جلد چهارم 
  ]\r\n\r\nمقدمهء مترجم\r\nبه يارى ذات بارى تعالى و سعى و همت نيكمردان صاحب نفس صافى درون روشن ضمير ، ترجمهء جلد چهارم تاريخ العبر ، اثر گرانمايهء عبد الرحمان بن خلدون به حليهء طبع آراسته گرديد .\r\nاين مجلد تاريخ دولت سلجوقيان و دول منشعب از آن را در ايران و شام و آسياى صغير و بلاد ارمينيه ، در بردارد و نيز خوارزمشاهان و حوادث ظهور مغول را . همچنين فصلى مستوفى در تاريخ جنگهاى صليبى و حكومت خاندانهاى زنگى و ايوبى و دولتهاى مماليك در مصر و شام را .\r\nآنچه گفتنى است اين است كه متأسفانه اين جلد چهارم هم چون سه جلد پيش از آن آكنده از غلطهاى فاحش بود كه همچنانكه پيش از اين گفتيم علت آن عدم آشنايى نخستين چاپ كنندگان كتاب با شيوهء خط مغربى بوده است . مترجم در تصحيح متن به همان اسلوب كه در سه جلد پيش براى خود معمول داشته بود عمل كرد . يعنى تصحيح متن از روى متون تصحيح شده كه برخى خود از مآخذ و منابع مؤلف بوده‌اند . و ضبط كلمهء غلط در ذيل صفحه و آوردن وجه درست در متن ترجمه و هر جا مطلبى ساقط شده بود و عبارت بريده و ابتر مىنمود از روى متنى كه از آن نقل كرده بود اين نقصان را تدارك نمود و بدان در افزود و افزوده را ميان دو قلاب قرار داد .\r\nكتابهايى كه در تصحيح اين مجلد مورد استفاده قرار گرفته عبارتند از :\r\nالكامل في التاريخ ، ابن الاثير ، تصحيح تورنبرگ ( بيروت 1386 ه / 1966 م ) . النجوم الزاهره في ملوك المصر و القاهره ، جمال الدين يوسف تغرى بردى ، چاپ وزارة الثقافة و الارشاد القومى در مصر . ذيل مرآة الزمان قطب الدين اليونينى ، ( هند 1374 ه / 1954 م . ) غاية الامانى فى اخبار القطر اليمانى يحيى ابن الحسين بن القاسم ، تصحيح عبد الفتاح عاشور ، ( قاهره 1388 ه / 1968 م ) . مختصر ابو الفداء . سيرة جلال الدين منكبرنى محمد بن احمد نسوى ترجمهء محمد على ناصح ( تهران 1366 ) . مختصر سلجوقنامه ، ابن البيبى تصحيح هوتسمان ( 1902 ) . مسامرة الاخبار و مسايرة الاخبار محمود بن محمد آقسرايى تصحيح دكتر عثمان توران ( 1943 م ) . تاريخ جهانگشاى\r\n\r\n","description":"","footnote":"","page_name":" فهرست 31 ","page_number":31},
  {"content":"\r\n\r\nجوينى ، تصحيح محمد قزوينى چاپ ليدن . جامع التواريخ رشيدى به سعى و اهتمام احمد آتش و جامع التواريخ به كوشش دكتر بهمن كريمى . چاپ تهران . طبقات ناصرى . منهاج سراج ، تصحيح عبد الحى حبيبى . تلفيق الاخبار و تلقيح الآثار في وقايع قزان و بلغار و ملوك التتار م . م . رمزى ( اورنبرگ 1908 ) تاريخ مغول عباس اقبال و كتبى ديگر كه به مناسبتهايى به آنها مراجعه شده است .\r\nاميد است كه اين تلاش و كوشش پسند خاطر اهل نظر افتد . و السلام عبد المحمد آيتى بيست و هفتم آبان سال هزار و سيصد و شصت و هشت\r\n\r\n","description":"","footnote":"","page_name":" فهرست 32 ","page_number":32},
  {"content":"\r\n\r\n\r\nخبر از دولت سلجوقيان كه ترك بودند و بر ممالك اسلامى استيلا داشتند\r\nو دولتهايشان همه در مشرق بودند تا حدود مصر و بر خليفهء بغداد فرمان مىراندند و اين فرمانروايى از زمان خلافت القائم بامر اللّه بود تا اين زمان و نيز خبر از پادشاهى ايشان در اقطار عالم و رفتار ايشان با خلفا و محجور ساختن آنان و خبر از دولتهايى كه از دولت ايشان متفرع گرديد .\r\nپيش از اين ، كه از انساب امم عالم سخن مىگفتيم ، از انساب ترك هم سخن گفتيم و گفتيم تركان از فرزندان جومر [ ( 1 ) 
  ] بن يافث‌اند و جومر يكى از هفت پسر يافث است كه ذكر ايشان در تورات آمده است و پسران يافث عبارت‌اند از : ياوان [ ( 2 ) 
  ] و ماداى و ماجوج [ ( 3 ) 
  ] و توبال [ ( 4 ) 
  ] و ماشك [ ( 5 ) 
  ] و تيراس [ ( 6 ) 
  ] و جومر .\r\nابن اسحاق از فرزندان شش تن را نام برده و مادا را ذكر نكرده است . نيز در تورات آمده است كه جومر را سه پسر بود : اشكناز [ ( 7 ) 
  ] و توجرمه [ ( 8 ) 
  ] و ريفاث [ ( 9 ) 
  ] . در اسرائيليات آمده است كه فرنگان از نسل ريفاث هستند و صقلابها از فرزندان اشكناز و خزرها از اعقاب توجرمه .\r\nنسب شناسان اسرائيلى ميگويند : صحيح اين است كه خزرها همان تركمانان‌اند و همهء تيره‌هاى ترك از نسل جومرند ولى نگفته‌اند از اعقاب كدام يك از سه پسر او . ظاهرا ايشان از فرزندان توجرمه باشند . بعضى از نسب شناسان مىگويند : آنان از فرزندان تيراس بن يافث‌اند . ابن سعيد ايشان را به ترك بن غامور بن سويل نسبت مىدهد و ظاهرا نادرست باشد و غامور چنان كه گفتيم كلمه‌اى است تصحيف شده . و اما سويل را هيچ كس در شمار فرزندان يافث نياورده است و ما از همه فرزندان او ياد كرديم .\r\n\r\n\r\n","description":"","footnote":"\r\n[ ( 1 ) 
  ] متن : كومر .\r\n[ ( 2 ) 
  ] متن : ماواق .\r\n[ ( 3 ) 
  ] متن : ماغوغ .\r\n[ ( 4 ) 
  ] متن : قطوبال .\r\n[ ( 5 ) 
  ] متن : ماشخ .\r\n[ ( 6 ) 
  ] متن : طيراش .\r\n[ ( 7 ) 
  ] متن : اشكان .\r\n[ ( 8 ) 
  ] متن : توغرما .\r\n[ ( 9 ) 
  ] متن : ريعات .\r\n","page_name":" 1 ","page_number":33},
  {"content":"\r\n\r\nتركها اجناس و شعوب بسيارند . از آن جمله‌اند روس و آلان [ ( 1 ) 
  ] و آلان را ايلان گويند و خفشاخ كه مراد قپچاق است و هياطله و خلج و غز . و سلجوقيان از تيرهء غز هستند . و نيز ختا كه در سرزمين طمغاج‌اند و نيز از طوايف تركمان‌اند يمك وقور و شركس [ ( 2 ) 
  ] ( چركس ) و اركس و تتر و تغزغز و انكر كه اينان مجاور سرزمين روم هستند .\r\nبدان كه تركها از بزرگترين امتهاى عالم‌اند و در ميان اجناس بشر هيچ امتى ، بيشتر از ايشان و عربها نيست . تركها در شمال معموره‌اند و عربها در جنوب آن . تركها همهء اقاليم پنجم و ششم و هفتم را در نيمى از طول آن از جانب مشرق در برگرفته‌اند . آغاز مواطن ايشان از جانب شرقى در ساحل دريا ، بلاد چين است تا آنجا كه سد يأجوج و مأجوج است . بعضى مىگويند يأجوج و مأجوج نيز از اقوام ترك هستند و پايان مواطنشان از جانب غربى ، بلاد صقلابهاست كه مجاور با فرنگان است تا روم و خليج قسطنطينيه و از جهت جنوب تا بلاد قور مجاور نهر جيحون ، سپس خراسان و آذربايجان تا خليج قسطنطينيه و پايان آن از جهت شمال بلاد فرغانه و چاچ و آن سوى چاچ كه به سبب دورى ، بلادى ناشناخته‌اند .\r\nدر درون اين حدود بلاد غزنه و رود جيحون و بلاد دو سوى جيحون و خوارزم و بيابانهاى چين و بلاد قپچاق و روس و شهرهايى كه در دو سوى خليج قسطنطينيه است واقع گشته است .\r\nشمار تيره‌هاى تركان به حدى است كه جز خداى آفرينندهء ايشان نداند . جماعاتى چادرنشين هستند كه همواره از پى آب و گياه از جايى به جايى كوچ مىكنند . اينان در خيمه‌هايى - كه از نمد ساخته شده است زندگى مىكنند زيرا سرزمينشان سردسير است .\r\n\r\n\r\n","description":"","footnote":"\r\n[ ( 1 ) 
  ] متن : اعلان .\r\n[ ( 2 ) 
  ] متن : تزكس .\r\n","page_name":" 2 ","page_number":34},
  {"content":"\r\n\r\n\r\n[ ابتداى 
  ] دولت سلجوقى\r\nدر سال 432 كار سلطان طغرلبك محمد و برادرش چغرىبك داود ، پسران ميكائيل بن سلجوق بن تقاق بالا گرفت .\r\nتقاق جد اين خاندان مردى دلير و صاحب تدبير بود . سركردهء تركان غز بود و فرمانش نافذ . روزى پادشاه تركان بيغو لشكر بياراست و آهنگ بلاد اسلام نمود . تقاق او را از اين كار منع كرد و ميانشان كار به منازعه كشيد . تقاق بر او ضربتى زد و سرش بشكست . حواشى و خدم پادشاه گردش را گرفتند تا بگيرندش . تقاق به دفاع از خود پرداخت . عاقبت كارشان به مصالحه كشيد و تقاق در نزد بيغو ماند . و در اين احوال فرزند او سلجوق از مادر بزاد .\r\nچون سلجوق باليده شد و امارات نجابت در او آشكار شد ، پادشاه ترك او را برگزيد و از مقربان خويش قرار داد و او را سباشى يعنى سردار لشكر لقب داد . زن پادشاه همواره پادشاه را از سلجوق بيم مىداد و به قتل او ترغيبش مىنمود . چون سلجوق از اين امر خبر يافت از دار الحرب به بلاد اسلام آمد و خود و يارانش مسلمان شدند و در نواحى جند مقام گرفتند .\r\nپادشاه ترك در آن نواحى از مسلمانان خراج مىستد . سلجوق عمال او را براند و همهء آن ثغور مسلمانان را صافى شد . هارون پسر ايلك‌خان كه بر قسمتى از بلاد يكى از پادشاهان سامانى استيلا يافته بود ، از سلجوق يارى طلبيد . سلجوق پسر خود ارسلان را با جماعتى از يارانش به يارى او فرستاد . پادشاه سامانى ، به مدد ارسلان سرزمينهاى خود بستد و ارسلان نزد پدر بازگرديد .\r\nاز فرزندان سلجوق ، ارسلان و ميكائيل و موسى بودند سلجوق در سن صد و هفت سالگى در جند ديده از جهان فروبست . او را در همانجا به خاك سپردند .\r\nميكائيل پسر سلجوق بعد از پدر به بلاد كفار به جهاد رفت و در جنگ كشته شد و پسرانش\r\n\r\n","description":"","footnote":"","page_name":" 3 ","page_number":35},
  {"content":"\r\n\r\nبيغو و طغرلبك محمد و چغرىبك داود به جاى او ماندند . عشاير ترك سر بر خط فرمان آنان نهادند و پيش آمدند تا در بيست فرسنگى بخارا اردو زدند . امير بخارا كه از آنان به وحشت افتاده بود ، قصد هلاك ايشان داشت . سلجوقيان به بغراخان پادشاه تركستان پناه بردند .\r\nطغرلبك و برادرش داود چنان نهادند كه هر دو در نزد بغراخان نباشند بلكه يكى در حضرت بغراخان باشد و يكى در ميان ايل و خاندان خود . بغراخان كوشيد كه هر دو را نزد خود نگهدارد . چون سر برتافتند طغرل را در بند آورد . داود با عشاير و اتباع خود براى رهايى برادر لشكر كشيد ، بغراخان نيز لشكر آورد ، در اين نبرد بغراخان شكسته شد و طغرلبك از بندرها گرديد . و برادران ، هر دو به جند در نزديكى بخارا رفتند .\r\nچون دولت سامانيان منقرض شد و ايلك خان بخارا در تصرف آورد ، ارسلان بن سلجوق ، عم داود و طغرل در ما وراء النهر مقامى ارجمند يافت . على تگين كه در حبس ارسلان خان برادر ايلك خان بود ، از حبس بگريخت و به بخارا آمد و بر بخارا مستولى شد و با ارسلان بن سلجوق همدست گرديد و به مقاومت پرداختند و آلت و عدت در افزودند . ايلك خان به جنگشان رفت ولى از آنان شكست خورد و بگريخت و آن دو در بخارا ماندند .\r\nعلى تگين همواره با سلطان محمود بن سبكتكين در معارضه بود و به رسولان سلطان كه به بلاد ترك مىرفتند دستبرد مىزد . چون محمود از جيحون گذشت على تگين از بخارا گريخت .\r\nاما ارسلان بن سلجوق و يارانش به درون ريگستان گريختند . چون محمود از قدرت سلجوقيان آگاه بود ، بازگشت و به ارسلان بن سلجوق نامه نوشت و دلجوئى نمود . او نيز فريفته شده نزد محمود آمد . محمود او را بگرفت و در قلعه به زندان كرد و خرگاههاى او را به غارت برد . محمود در باب مردان سلجوقى با ياران خود مشورت كرد ، ارسلان جاذب گفت : انگشتان شستشان را ببر تا تير انداختن نتوانند ، يا همه را در جيحون غرق كن . محمود گفت : تو مردى سخت دل هستى .\r\nسپس فرمان داد تا از جيحون گذشتند و در نواحى خراسان زيست كردند و بر آنان خراج بست .\r\nعمال محمود بر آنان دست ستم گشودند و اموال و اولادشان را به زور بستدند . پس جماعتى از ايشان ، بيش از دو هزار مرد ، از ديگران جدا شدند و به كرمان رفتند و از آنجا به اصفهان شدند .\r\nدر آنجا ميان ايشان و علاء الدولة بن كاكويه - چنان كه آورديم - نبردهايى درگرفت . عاقبت از اصفهان به آذربايجان رفتند . اينان جماعت ارسلان بودند .\r\nاما فرزندان برادران ارسلان ، على تكين صاحب بخارا حيله‌ها انگيخت تا بر ايشان پيروز گرديد . نزد يوسف پسر موسى پسر سلجوق كه پسر عم طغرلبك محمد و چغرىبك داود بود كس فرستاد و او را وعده‌هاى جميل داد و به خدمت خواند و اقطاع داد و به لقب امير اينالج بيغو ملقب گردانيد . على تگين را قصد آن بود كه او را بر ضد پسر عموهايش طغرلبك و چغرى بك برانگيزد و ميانشان تفرقه اندازد . يوسف از نيت او خبر يافت و سر به فرمانش نياورد ،\r\n\r\n","description":"","footnote":"","page_name":" 4 ","page_number":36},
  {"content":"\r\n\r\nعلى تكين نيز او را به قتل آورد . چون طغرلبك و چغرىبك از قتل او خبر يافتند خود و همهء عشايرشان جامهء عزا بر تن كردند و به خونخواهىاش كمر بستند . چون ميان دو طرف نبرد در گرفت سپاه على تگين در هم شكست .\r\nآنكه يوسف را به دست خود كشته بود يكى از سرداران على تگين به نام الب قرا بود .\r\nدر سال 421 ، طغرل و داود آهنگ جنگ الب قرا كردند . در اين نبرد قريب هزار تن از مردان على تگين به قتل رسيد . على تگين اين بار لشكرى گران بسيج كرد و بسيارى از سپاهيان سلجوقى را بكشت و بسيارى از زن و فرزندشان را اسير و اموالشان را غارت كرد . سلجوقيان به ضرورت راهى خراسان شدند . چون از جيحون گذشتند ، خوارزمشاه هارون بن التونتاش آنان را فراخواند و خواست كه با او متحد شوند . طغرل و برادرانش داود و بيغو نزد او رفتند و در سال 426 در خارج شهر خوارزم چادرهاى خود بر پاى نمودند . ولى هارون بن التونتاش غدر كرده بود . يكى از سرداران خود امير شاهملك را بر سر ايشان فرستاد . او با سپاه هارون برفت و خلق عظيمى از ايشان را كشتار كرد . سلجوقيان از خوارزم به بيابان نسا رفتند و از آنجا آهنگ مرو نمودند و به كسى آسيبى نرسانيدند و زن و فرزندشان همچنان در اسارت بود .\r\nسلطان مسعود بن محمود در اين سال در طبرستان بود . اينان نزد او رسول فرستادند و از او امان خواستند و به عهده گرفتند كه در اطاعت او باشند و با دشمنان او محاربه كنند . ولى مسعود رسولانشان را بگرفت و لشكرى به سردارى ايلتغدى حاجب خود و ديگر امرا و اكابر بر سر ايشان فرستاد و در ماه شعبان سال 426 در حوالى نسا با تركان سلجوقى در آويختند . سلجوقيان اين بار نيز شكست خوردند و اموالشان به غارت رفت . سپاهيان مسعود بر سر اموال تاراج شده با يك ديگر به نزاع برخاستند .\r\nچون سلجوقيان گريختند ، به پيشنهاد داود بار ديگر به حمله بازگشتند . سپاهيان مسعود فارغ از دشمن سرگرم نزاع بر سر تقسيم غنايم بودند كه مردان سلجوقى در رسيدند و جماعتى را كشتند و جماعتى را اسير كردند و اموال خويش باز پس گرفتند . چون سپاه منهزم شدهء مسعود در نيشابور ، نزد او بازگشت ، از اينكه به سلجوقيان امان نداده بود پشيمان شد . آنگاه رسولانى نزد طغرلبك فرستاد ، با پيامى همه وعيد و تهديد . طغرل به دبير خود گفت براى سلطان بنويس :\r\nقل اللهم مالك الملك تؤتى الملك من تشاء و تنزع الملك ممن تشاء و تعز من تشاء و تذل من تشاء بيدك الخير انك على كل شيء قدير . و بر آن هيچ ميفزاى .\r\nچون مسعود نامه برخواند ، جوابى شايان برداد و بر ايشان خلعت فرستاد و گفت كه به آمل الشط كوچ كنند و دهستان را به اقطاع داود داد و نسا را به طغرلبك و فراوه را به بيغو و همه را به لقب دهقان سرافراز نمود .\r\nپسران سلجوق رسول سلطان را گرفتند كه به وعده‌هاى سلطان اعتمادى ندارند . در عين\r\n\r\n","description":"","footnote":"","page_name":" 5 ","page_number":37},
  {"content":"\r\n\r\nحال به ظاهر اظهار اطاعت كردند و دست از هر گونه اغتشاش برداشتند و از سلطان خواستند كه عمشان ارسلان بن سلجوق را آزاد كند . سلطان اين خواست را پذيرا آمد و ارسلان را نزد خود به بلخ برد و او را گفت كه به برادرزادگان خود نامه نويسد و از آنان بخواهد كه در همين راه مسالمت كه برگزيده‌اند پيش روند . بارى چون بر طغرلبك و چغرىبك شرايط سلطان گران آمد بار ديگر به حال و هواى خويش بازگشتند . سلطان نيز ارسلان بن سلجوق را به زندان باز گردانيد و سلجوقيان آهنگ بلخ و نيشابور و طوس و جوزجان كردند .\r\nداود در مرو اقامت گزيد و چند بار لشكر سلطان را منهزم نمود ، ولى در اين ايام سلطان از خراسان و سلجوقيان روى برتافته متوجهء امور هند بود .\r\nچون خراسان به دست سلجوقيان افتاد بزرگان دولت ، سلطان را بيمناك كردند كه چون سلجوقيان بر خراسان تسلط يابند ، آهنگ غزنه خواهند كرد . اين انذار سلطان را از خواب غفلت بيدار كرد و لشكر بسيج كرده ، به سردارى يكى از امراء خود معروف به سباشى حاجب و همراه با امير ديگرى به نام مرداويج بن بشو به جنگ آنان فرستاد . در اين نبرد ، سباشى مرو را مورد حمله قرار داد و داود در مرو بود . داود نخست از مرو برفت . فرمانرواى جوزجان نيز به جنگ او برخاست داود او را بكشت و لشكرش را در هم شكست . شكست اوسباشى را در كارش سست كرد . داود به مرو بازگشت و با مردم نيكى كرد . در اولين جمعهء ماه رجب سال 428 در مرو به نام او خطبه خواندند و او را شاه شاهان خطاب كردند .\r\nبه سبب درنگ لشكر سباشى و لشكر سلجوقى در خراسان و قتل و غارت مردم ، در همهء خراسان قحطى پديد آمد . سلجوقيان را كه به اندك قانع بودند از قحطى بيمى به دل نبود . عاقبت در ماه شعبان سال 428 سباشى جنگ را آغاز كرد . اين جنگ در حوالى سرخس بود . سپاه سباشى به نحو فجيعى منهزم گرديد . داود تا طوس از پى ايشان تاخت و هر چه داشتند بستد .\r\nاين پيروزى سبب شد كه سراسر خراسان به دست سلجوقيان افتد . طغرلبك به نيشابور درشد و در شادياخ مقام گرفت و در ماه شعبان به نام او خطبه خواندند .\r\nسلطان مسعود سباشى را ملامت كرد و خود عازم خراسان گرديد . و در بلخ فرود آمد .\r\nداود نيز در نزديكى بلخ اردو زد . روزى با گروه اندكى از ياران خود به شهر در آمد و به ناگهان به سراى سلطان حمله برد و فيل بزرگى را كه بر درگاه بود ، با چند اسب بستد و برفت . اين امر ياران مسعود را به وحشت افكند و بيم سلجوقيان در دلها جاى گرفت .\r\nسلطان مسعود در اول ماه رمضان سال 429 با صد هزار مرد جنگى به جوزجان راند و والى آنجا را كه از سوى سلجوقيان بوده ، بگرفت و بردار كرد و لشكر به مرو شاهجان برد . داود و طغرلبك و بيغو - هر سه برادر - نيز آمادهء نبرد شدند . رسولان آمد و شد آغاز كردند چون كار بر صلح قرار نگرفت نبرد آغاز شد .\r\n\r\n","description":"","footnote":"","page_name":" 6 ","page_number":38},
  {"content":"\r\n\r\nچون خبر تصرف مرو به مسعود رسيد نوميد شد و از هرات به نيشابور راند و از آنجا به سرخس و سلجوقيان از برابر او به جاى ديگر مىرفتند . تا زمستان فرا رسيد و سلطان مسعود در نيشابور به انتظار بهار درنگ كرد و به لهو و نشاط سرگرم شد . در تابستان در اثر ملامت سران و اميران از نيشابور در حركت آمد . سلجوقيان به بيابان زدند . سپاهيان مسعود كه سه سال پاى از ركاب به در نكرده بودند خسته و ملول شده بودند . داود با بسيارى از مردان جنگى نيز از پى سپاه او در حركت بودند . روزى كه هوا سخت تافته بود در بيابان بر سر آب ميان سپاهيان مسعود كشمكش افتاد و كار به نزاع و جنگ كشيد . داود از اين شورش خبر يافت و بر لشكرگاه سلطان زد . سپاهيان سلطان سر از پاى نشناخته روى به گريز نهادند . هر چه سلطان و وزيرش آنان را فرا خواندند كسى بازنگشت . عاقبت سلطان نيز با صد تن سوار كه در خدمت او باقى مانده بودند از معركه بگريخت و همچنان برفت تا به غرجستان رسيد . داود به لشگرگاه مسعود در آمد و بر تخت او فرا رفت و غنايم را ميان سپاهيانش تقسيم نمود و سپاهيان او سه روز همچنان بر پشت اسبها ماندند تا مطمئن شدند كه فراريان ديگر باز نمىگردند .\r\nطغرلبك به نيشابور رفت و در اواخر سال 431 به شهر داخل شد و ياران او دست به تاراج گشودند .\r\nسلجوقيان از اين پس بر جميع بلاد مستولى شدند . بيغو به هرات لشكر برد و آنجا را بگرفت و داود بلخ را از التونتاق حاجب بستد .\r\nدر سال 434 طغرلبك جرجان و طبرستان را از انوشيروان بن منوچهر بن قابوس بن وشمگير بگرفت . سپس چنان مصالحه كردند كه انوشيروان هر ساله سى هزار دينار بپردازد و به نام طغرل خطبه بخواند .\r\n\r\n","description":"","footnote":"","page_name":" 7 ","page_number":39},
  {"content":"\r\n\r\n\r\nپادشاهى طغرلبك\r\n\r\nاستيلاى طغرلبك بر خوارزم\r\nگفتيم كه خوارزم از جمله ممالك سلطان محمود بن سبكتكين بود . چون محمود از دنيا رفت خوارزم در تصرف پسرش مسعود در آمد . فرمانرواى خوارزم التونتاش ، حاجب پدرش محمود بود . التونتاش را سه پسر بود ، هارون و رشيد و اسماعيل . چون التونتاش ديده از جهان فرو بست وزيرش ابو نصر احمد بن محمد بن عبد الصمد ، بلاد او را در ضبط آورد و خبر به مسعود داد . مسعود هارون پسر التونتاش را به جاى پدر امارت خوارزم داد .\r\nدر اين احوال ميمندى وزير مسعود بمرد و او ابو نصر احمد بن محمد بن عبد الصمد را به وزارت خود خواند . هارون بن التونتاش نيز پسر ابو نصر ، عبد الجبار را به جاى پدرش به وزارت برگزيد . ميان هارون و عبد الجبار منافرتى پديد آمد . ياران هارون او را به قتل عبد الجبار و عصيان بر مسعود ترغيب كردند . عبد الجبار نخست متوارى شد و پس از چندى هارون را بكشت و ماجرا به مسعود نوشت . و خود پس از چندى به دست غلامان هارون به قتل رسيد . از اين پس اسماعيل بن التونتاش فرمانروايى خوارزم به دست گرفت . چون سلطان مسعود آگاه شد به يكى از امراى خود ، شاهملك ، نوشت كه قصد خوارزم كند و عصيان فرو نشاند و خوارزم را از اسماعيل بن التونتاش بستاند . چون شاهملك لشكر به خوارزم برد و شهر در تصرف آورد اسماعيل و خادمش شكر به طغرلبك و داود سلجوقى پيوستند و از ايشان پناه خواستند و يارى طلبيدند . داود همراه آن دو شد و به خوارزم لشكر برد . شاهملك اين لشگر را در هم شكست . چون مسعود كشته شد و پسرش مودود به جاى او قرار گرفت شاهملك در اطاعت او درآمد . آنگاه طغرلبك به خوارزم لشكر كشيد . شاهملك منهزم شد و با اموال و ذخاير خويش راه بيابان در پيش گرفت و به دهستان\r\n\r\n","description":"","footnote":"","page_name":" 8 ","page_number":40},
  {"content":"\r\n\r\nو از آنجا به طبس رفت و از آنجا تا كرمان و تيز و مكران واپس نشست . ارتاش برادر ابراهيم ينال پسر عم طغرلبك كه در آن حوالى بود با چهار هزار سپاهى آهنگ او كرد . در نبردى او را به اسارت گرفت و اموالش را به غنيمت بستد .\r\n\r\nخروج طغرلبك به رى و تصرف او بلاد جبل را\r\nدر اين سال طغرلبك پس از فراغت از امور خوارزم و جرجان و طبرستان ، از خراسان به رى رفت .\r\nچون برادرش ابراهيم ينال از آمدنش خبر يافت به ديدار او شتافت . طغرلبك رى را از او گرفت و بلادى ديگر از ناحيهء جبل را به او داد . ابراهيم به سيستان رفت . طغرلبك قلعهء طبرك را از مجد الدوله بگرفت و مجد الدوله را گرامى داشت و فرمان داد خرابيهاى رى را آبادان كنند . طغرلبك در سراى امارت اموال بسيار از زر و گوهر يافت . آنگاه از آنجا راهى قزوين شد . مردم قزوين به دفاع برخاستند . عاقبت ياراى مقاومتشان نماند ، تسليم او شدند و هشتاد هزار دينار پرداختند .\r\nدر اين احوال نزد كوكتاش و بوقا و ديگر امراى غز كه پيش از او به آن نواحى آمده بودند كس فرستاد و آنان را به حضور فراخواند . آنان پاسخ دادند كه ما از بيم تو است كه از تو دور شده‌ايم . اينك نيز آمدن نتوانيم . اگر آهنگ ما كنى به خراسان يا روم خواهيم رفت و نزد تو نخواهيم آمد .\r\nطغرلبك نزد ملك ديلم نيز كس فرستاد و او را به اطاعت خواند و از او طلب اموال كرد . او نيز اموال و متاع بسيار نزد طغرلبك فرستاد . همچنين سالار طارم را نيز به خدمت فرا خواند و دويست هزار دينار طلب نمود . سالار نيز به فرمان در آمد و اموالى تسليم نمود . طغرل گروهى از لشكريان خود را به اصفهان بر سر ابو منصور فرامرز بن علاء الدوله فرستاد اينان برفتند .\r\nو اعمال اصفهان را غارت كردند و به سلامت بازگشتند .\r\nطغرلبك از رى بيرون آمد و آهنگ اصفهان نمود . ابو منصور فرامرز بن علاء الدولة بن كاكويه پيام فرستاد و با او مصالحه كرد و طغرل عازم همدان شد و آنجا را از فرمانروايش گرشاسف بن علاء الدولة بن كاكويه بستد . سپس به رى بازگرديد و ناصر علوى را به نيابت خود در همدان نهاد . اين ناصر را گرشاسف حبس كرده بود . طغرلبك او را برهانيد و امارت رى داد و گفت كه هر كس را به رى مىفرستد مساعدتش كند .\r\nمرداويج بن بشو كه نايب او در جرجان و طبرستان ، بود همراه او بود . مرداويج بمرد .\r\nپسرش جستان به جاى او نشست . طغرل به جرجان رفت و جستان را عزل كرد و اسفار را به جاى او امارت آن ديار داد . اسفار از خواص منوچهر بن قابوس بود . طغرلبك چون از كار جرجان و طبرستان فراغت يافت به دهستان لشكر برد و آنجا را در محاصره گرفت . كاميار فرمانرواى دهستان\r\n\r\n","description":"","footnote":"","page_name":" 9 ","page_number":41},
  {"content":"\r\n\r\nبه مقاومت پرداخت .\r\nدر سال 438 طغرلبك اصفهان را محاصره كرد . ابو منصور فرامرز بن علاء الدوله در اصفهان بود . طغرلبك او را در تنگنا افكند . عاقبت قرار بر اين شد كه فرامرز مالى بفرستد و به نام طغرلبك در اصفهان و اعمال آن خطبه خواند .\r\nدر سال 439 ملك ابو كاليجار نزد سلطان طغرل كس فرستاد و خواستار صلح شد .\r\nطغرل اجابت كرد و به برادر خود ينال نوشت تا آنچه را كه در دست اوست رها كند . بر آن نهادند كه طغرلبك دختر ابو كاليجار را به زنى گيرد و امير ابو منصور بن ابى كاليجار با دختر داود برادر طغرلبك ازدواج نمايد . اين عقد در ماه ربيع الاخر آن سال واقع گرديد .\r\nدر سال 441 ميان طغرل و برادرش ينال اختلاف افتاد سبب آن بود كه طغرلبك از او خواست كه ابراهيم ينال همدان و قلعه‌هايى را كه از بلاد جبل در دست او بود تسليم كند ولى ابراهيم ينال سر برتافت . عاقبت ميان دو برادر جنگ افتاد . ابراهيم ينال منهزم گرديد . طغرل از پى او برفت و همهء دژها و بلاد او را در تصرف آورد .\r\nابراهيم به قلعهء سرماج پناه برد و در مقابل برادر موضع گرفت . طغرلبك او را در محاصره افگند . ابراهيم ينال پس از چهار روز مقاومت تسليم شد .\r\nطغرلبك نزد نصر الدولة بن مروان رسول فرستاد و از او خواست كه در آن بلاد به نام او خطبه بخواند او نيز سر به فرمان آورد و در نواحى ديار بكر به نام او خطبه خواند .\r\nپادشاه روم نزد نصر الدولة بن مروان كس فرستاد و از او خواست كه از طغرلبك بخواهد تا پادشاه ابخاز را كه در نزد او اسير بود آزاد كند . نصر الدوله شيخ الاسلام ابو عبد اللّه بن مروان را در اين باب نزد سلطان طغرلبك فرستاد . او نيز بدون گرفتن فداء اسير را آزاد كرد . اين كار در نظر پادشاه روم بزرگ آمد و هداياى بسيار فرستاد و مسجد قسطنطينيه را آبادان كرد و در آنجا اقامهء نماز نمود و به نام طغرلبك خطبه خواند .\r\nچون ابراهيم ينال تسليم شد ، طغرلبك او را اكرام نمود و هر چه از او گرفته بود باز پس داد و او را مخير كرد كه نزد او بماند يا به ديار ديگر رود . ابراهيم در خدمت برادر ماند .\r\n\r\nاستيلاى طغرلبك بر اصفهان\r\nابو منصور فرامرز بن علاء الدولة ابن كاكويه صاحب اصفهان همواره بر يك طريق نبود . گاه خود را در فرمان طغرل مىدانست و گاه به الملك الرحيم پسر ابو كاليجار روى مىآورد\r\n\r\n","description":"","footnote":"","page_name":" 10 ","page_number":42},
  {"content":"\r\n\r\nچون طغرلبك از كار ابراهيم ينال بپرداخت به اصفهان لشكر برد . در ماه محرم سال 442 اصفهان را محاصره كرد و اين محاصره يك سال مدت گرفت . طغرلبك همهء سواد آن بلد را در تصرف آورد در اين ميان لشكرى هم به فارس فرستاد . اين لشكر تا بيضا پيش رفت و پيروزمند با غنايم بسيار باز گرديد .\r\nمردم اصفهان در اثر طول مدت محاصره سخت در تنگنا افتادند ، چنان كه از شدت نياز به هيزم مسجد جامع را ويران كردند تا از چوبهاى آن آتش روشن كنند . چون كارشان به جان رسيد تسليم شدند و شهر را به دست طغرلبك دادند . طغرلبك به شهر در آمد و با مردم نيكى كرد . تسخير اصفهان در سال 443 به پايان آمد . طغرل اصفهان را به عنوان اقامتگاه خود برگزيد و قسمتى از باروى شهر را ويران نمود و گفت ناتوانان به بارو نياز دارند ولى كسانى كه با رويشان لشكر و شمشير است به بارو نياز ندارند در سال 444 جماعتى از تركان غز ، ياران طغرلبك به فارس درآمدند و به شيراز رسيدند و در بيضاء فرود آمدند . العادل ابو منصور بن مافنه كه پيش از اين وزير ابو منصور ملك ابو كاليجار بود نيز همراه آنان بود . ولى سپاهيان شيراز به سردارى الظهير ابو نصر ، بر دروازهء شيراز غزان را در هم شكستند و تاج الدين نصر بن هبة اللّه بن احمد كه از سران لشكر غز بود به اسارت افتاد .\r\nدر سال 445 طغرلبك بيمار به اصفهان رسيد و شايع شد كه مرده است ولى از بيمارى شفا يافت . امير ابو على پسر ملك ابو كاليجار صاحب بصره و نيز هزار اسب بن بنكير بن عياض صاحب ايذج به او پيوستند . اينان از استيلاى الملك الرحيم بر بصره و ارجان بيمناك بودند . طغرلبك هر دو را گرامى داشت و وعدهء يارى داد .\r\nدر سال 446 سلطان طغرلبك لشكر به آذربايجان برد و آهنگ تبريز نمود . فرمانرواى تبريز ابو منصور و هسودان بن محمد الروادى بود . به اطاعت در آمد و مالى براى او فرستاد و پسرش را به گروگان نزد او نهاد . طغرل از آنجا به ديگر بلاد آذربايجان لشكر برد و همه به به طاعت او در آمدند .\r\nطغرل آنگاه به ارمينيه و ملازگرد لشكر برد . اين دو در تصرف روميان بودند . ملازگرد شهر استوارى بود . طغرل آنجا را در محاصره گرفت و بلاد اطراف آن را غارت و ويران نمود .\r\nنصر الدولة بن مروان صاحب ديار بكر هدايا و سپاه به او تقديم داشت . پيش از اين به نام او خطبه خوانده بود . طغرلبك در غزو با روميان كارهاى شگرف كرد و تا ارزن الروم\r\n\r\n","description":"","footnote":"","page_name":" 11 ","page_number":43},
  {"content":"\r\n\r\nپيش راند و چون زمستان فرا رسيد بدون آنكه به تسخير ملازگرد موفق شده باشد به آذربايجان باز گرديد و از آنجا به رى آمد و در آنجا بود تا سال 447 كه عازم عراق شد .\r\nدر همين سال ، در ماه شعبان ، امير ابو المعالى قريش بن بدران ، صاحب موصل شهر انبار را تصرف كرد و به نام طغرلبك در انبار و ديگر اعمال خود خطبه خواند .\r\nدر محرم سال 447 يكى از سرداران بزرگ ديلم به نام فولاد كه صاحب قلعهء اصطخر بود به شيراز لشكر برد و امير ابو منصور فولادستون پسر ملك ابو كاليجار را از آنجا براند و آهنگ فيروز آباد كرد . . فولاد خطبه به نام طغرلبك را قطع كرد و به نام الملك الرحيم خطبه خواند و پس از او به نام برادرش ابو سعد . آن دو از مكر او آگاه شدند . پس لشكر آوردند و فولاد را در شيراز محاصره نمودند . چون محاصره به دراز كشيد فولاد از شيراز بگريخت و جمعى از ديلم كه همراه او بودند به بيضاء و قلعهء اصطخر رفتند و امير ابو سعد و امير ابو منصور شيراز را گرفتند .\r\n\r\nرسيدن طغرلبك به بغداد و خواندن خطبه به نام او\r\nچون طغرلبك از كار رى بپرداخت در ماه محرم سال 447 به همدان بازگشت و چنان نمود كه به حج مىرود و قصد اصلاح راه مكه دارد و از آنجا به شام و مصر خواهد رفت تا حكومت المستنصر علوى را براندازد . پس به ياران خود در دينور و قرميسين و حلوان نوشت تا آذوقه و علوفه آماده كنند . شايعهء ورود طغرل سبب آشوب در بغداد شد و تركان قصد ديوان خلافت نمودند .\r\nچون طغرل به حلوان رسيد يارانش در جادهء خراسان پراكنده شدند و مردم بغداد به جانب غربى كوچ كردند و تركان چادرهاى خود را به بيرون شهر بغداد نقل نمودند .\r\nالملك الرحيم كه از نزديك شدن او به بغداد خبر يافت از واسط به بغداد رفت . طغرلبك رسولى نزد خليفه فرستاد و در فرمانبردارى مبالغه نمود و اظهار عبوديت كرد . همچنين به تركان بغداد نيز پيامهايى داد مبنى بر لطف و احسان فراوان در حق ايشان . تركان بغداد از آمدن طغرل ناخشنود بودند . و به خليفه پيام دادند كه ما با بساسيرى كه سرور ما بود چنان معامله‌اى كرديم تا امير المؤمنين را يارى كرده باشيم ، اكنون چنان كه وعده داده‌اى بايد كه اين دشمن را از ما دور كنى . از دربار خلافت جواب صريحى نرسيد زيرا رئيس الرؤسا آمدن طغرل را ترجيح مىداد تا بدين وسيله به حكومت ديلم پايان دهد .\r\nدر اواسط رمضان الملك الرحيم به بغداد رفت او نيز اظهار عبوديت كرد و گفت كه در فرمان خليفه است هر فرمان كه بدهد ، چنان خواهد كرد . مشاوران خليفه چنان صلاح ديدند\r\n\r\n","description":"","footnote":"","page_name":" 12 ","page_number":44},
  {"content":"\r\n\r\nكه سپاهيان به خيمه‌هاى خود روند و نزد طغرل كس فرستند و رسيدنش را به بغداد خوشامد گويند .\r\nخليفه خطيبان را فرمان داد كه در مساجد بغداد به نام طغرلبك خطبه بخوانند و در روز جمعه‌اى هشت روز باقيمانده از رمضان آن سال به نام او در سراسر مساجد بغداد خطبه خواندند .\r\nخليفه به طغرلبك پيام داد كه به بغداد وارد شود . چون به نهروان رسيد ، رئيس الرؤسا با موكبى عظيم از قاضيان و نقباء و اشراف و شهود و خدم و اعيان دولت به استقبال او رفت .\r\nچند تن از امراى سپاه الملك الرحيم نيز در آن جمع بودند .\r\nطغرل نيز وزير خود ابو نصر كندرى را به استقبال ايشان فرستاد . رئيس الرؤسا چون در برابر طغرل قرار گرفت پيام خليفه بداد و از او براى خليفه و الملك الرحيم و امراء سپاه پيمان گرفت . طغرلبك بيامد و در روز دوشنبه پنج روز باقيمانده از ماه رمضان به باب شماسيه در آمد .\r\nدر اينجا قريش بن بدران صاحب موصل كه پيش از اين در اطاعت او در آمده بود ، به دو پيوست .\r\nچون طغرلبك به بغداد وارد شد ، سپاهيانش در شهر پراكنده شدند تا چيزى بخرند و در معامله خلاف نمىكردند . روز سه شنبه يكى از تركان سلجوقى به هنگام خريد كاه با فروشنده نزاع كرد . آن مرد كاهفروش از مردم استمداد كرد مردم به يارىاش شتافتند . چون بانگ و خروش برخاست مردم پنداشتند كه الملك الرحيم فرمان جنگ داده است ، پس به كشتار غزان دست گشودند جز مردم كرخ كه غزان را پناه دادند . سلطان طغرلبك را از عمل مردم كرخ خوش آمد و عميد الملك كندرى را نزد عدنان بن الرضى نقيب علويان فرستاد و او را به حضور خواند چون بيامد از او سپاس گفت و دسته‌اى از سواران به فرمان طغرل به محافظت از محله مأمور شدند .\r\nمردم بغداد عليه لشكر سلطان طغرلبك شورش كردند . ميان دو طرف نبردى سخت در گرفت و از هر سو جماعتى كثير كشته شد . عاقبت مردم منهزم شده به شهر در آمدند و غزان به تاراج پرداختند و اموال بسيارى به باد غارت رفت .\r\nروز ديگر طغرلبك نزد خليفه پيامى عتاب آميز فرستاد و آن شورش را به تحريك الملك الرحيم و سپاهيان او دانست و گفت اگر به حضور آيند دليل برائت ايشان است و اگر تخلف كنند نشان آن است كه آن كار به توطئه ايشان بوده است .\r\nطغرل براى الملك الرحيم و اعيان اصحابش امان فرستاد . خليفه نيز كسانى را با آنان همراه كرد كه شهادت به برائت آنان دهند . چون اين گروه به خيمه‌هاى طغرلبك نزديك شدند غزان همهء هر چه داشتند تاراج كردند و چون بر طغرلبك داخل شدند فرمان داد او و يارانش را دستگير كنند . در آخر ماه رمضان همه را دربند كردند . سپس الملك الرحيم را به قلعهء سيروان فرستاد .\r\n\r\n","description":"","footnote":"","page_name":" 13 ","page_number":45},
  {"content":"\r\n\r\nخليفه ، طغرلبك را به سبب اين گونه اعمال كه از او سر زده بود ملامت كرد و گفت كه آنان به امر و امان من نزد تو آمدند . اگر آزادشان نسازى از بغداد خواهم رفت . من اميد آن داشتم كه از آمدنت اوضاع به سامان آيد و حرمت خلافت افزون گردد ، اينك هر چه مىبينم بر خلاف آن چيزى است كه اميد مىداشتم . طغرلبك بعضى از ايشان را آزاد كرد و اقطاعات سپاه الملك الرحيم را بستد و گفت بروند و از دسترنج خود نان بخورند . آنان نيز بسيارى به بساسيرى پيوستند . سپس فرمان داد ، اموال تركان بغدادى را نيز بستاند . و از نور الدوله دبيس خواست كه بساسيرى را از نزد خود براند . او نيز چنين كرد . دبيس به نام طغرلبك در تمام متصرفات خويش خطبه خواند . تركان سلجوقى در سواد بغداد پراكنده شدند و از جانب غربى تا تكريت و تا نيل از جانب شرقى تا نهروان و آن سوتر را غارت كردند و غارت اموال مردم را از حد گذرانيدند ، آن سان كه بهاى هر گاو در بغداد به پنج قيراط تا ده قيراط رسيد و بهاى خر به دو قيراط تا پنج قيراط . سواد ويران شد و مردم از آنجا رخت بربستند .\r\nسلطان طغرلبك بصره و اهواز را به ضمانت هزار اسب بن بنكير بن عياض داد به سيصد و شصت هزار دينار و ارجان را نيز به او اقطاع داد و فرمان داد به نام خود فقط در اهواز خطبه بخواند . قرميسين و اعمال آن را به اقطاع امير ابو على پسر ملك ابو كاليجار داد و ساكنان محله كرخ را فرمان داد كه سحرگاهان در مساجد خود « الصلاة خير من النوم » گويند .\r\nسپس به عمارت بغداد فرمان داد و در ماه شوال به بغداد وارد شد .\r\nدر محرم سال 448 خليفه القائم بامر اللّه به مجلس عام نشست و در آن مجلس ارسلان خاتون دختر داود ، برادر طغرلبك را به عقد خليفه در آوردند .\r\n\r\nرفتن طغرلبك از بغداد به موصل\r\nمدت درنگ طغرلبك در بغداد به دراز كشيد و از سپاهيان او مردم بغداد در رنج افتادند زيرا در خانه‌هاى مردم سكونت گرفته بودند ، از اين گذشته بيشتر خواربار شهر را نيز آنان به خود اختصاص داده بودند . خليفه رئيس الرؤسا را گفت تا به عميد الملك كندرى نامه نويسد و او را به حضور خواند و چون حاضر شد ، از زبان خليفه او را گفت كه به سلطان بگوى كه مردم از ظلم شما در رنج افتاده‌اند ، اگر اين ظلم و جور دور نكند خليفه تا از منكرات دور شود از بغداد بيرون مىرود . اين پيام و نيز خوابى كه طغرل خود ديده بود كه رسول اللّه ( ص ) او را به سبب ستم لشكريانش ملامت مىكند ، سبب شد كه در دهم ذو القعده با همهء ساز و برگ خويش از بغداد خارج شود . طغرل سيزده ماه در بغداد بود و در اين مدت با خليفه ديدار نكرد . چون از بغداد در حركت آمد بر سر راه خود ، اوانا و عكبرا را غارت نمود . طغرل پس از برخوردهايى كه با اعراب داشت سرانجام به ديار بكر رسيد . فرمانرواى آن نواحى ابن مروان بود . ابن مروان هر روز\r\n\r\n","description":"","footnote":"","page_name":" 14 ","page_number":46},
  {"content":"\r\n\r\nهدايا و برف مىفرستاد . سلطان ، جزيرهء ابن عمر را كه از آن ابن مروان بود محاصره نمود . ابن مروان براى او مالى گران فرستاد . در آن هنگام كه سلطان جزيرهء ابن عمر را در محاصره داشت جماعتى از لشكر خود را به عمراكمن فرستاد . در آنجا چهارصد راهب بود . از آن جمع صد و بيست تن را سر بريدند . باقى با پرداخت مبلغى زر و سيم جان خود باز خريدند .\r\nسلطان طغرلبك همهء آن نواحى را به برادر خود ابراهيم ينال سپرد و راهى بغداد شد .\r\nرئيس الرؤسا با هداياى خليفه به استقبال او رفت و زمين ببوسيد و او را به شهر در آورد . خليفه پنج روز باقيمانده از ذو القعده بار داد و سران دولت همه حاضر آمدند . سلطان باشكوه تمام بر روى دجله در حركت آمد . چون برسيد پاى در ركاب يكى از اسبهاى خليفه نمود و به حضرت آمد خليفه بر تختى بود كه هفت ذراع بالاتر از زمين بود . بردهء پيامبر ( ص ) بر دوش داشت و عصاى خيزران در دست . سلطان زمين ببوسيد و بر دست خليفه بوسه داد . خليفه او را بر يكى از كرسيها نشاند و به رئيس الرؤساء گفت تا او را بگويد كه امير المؤمنين كردار او را مىستايد و از ديدار او خشنود است و او را بر همهء سرزمينهايى كه خدا از بلاد او ارزانىاش داشته امارت مىدهد و مىخواهد كه رعايت حال مردم كند و از خداى بترسد و نعمت خداوند را سپاس گويد و در نشر عدالت كوشا باشد و از ستمگرى دورى جويد و به اصلاح حال رعيت پردازد . طغرل با شنيدن اين كلمات زمين ببوسيد . خليفه فرمان داد كه او را خلعت دهند . طغرل را به جايى كه خلعت مىپوشند بردند و خلعت پوشيده باز آمد و دست خليفه را بوسه داد و بر ديده نهاد . خليفه او را ملك المشرق و المغرب خطاب كرد و پيمانها بسته شد . طغرل نيز خليفه را هداياى بسيار داد .\r\nاز جمله پانصد هزار دينار و پنجاه بردهء ترك از بهترين آنان با اسب و سلاحشان و بسيارى ديگر از جامه‌ها و ديگر نفايس .\r\n\r\nوفات سلطان طغرلبك\r\nطغرلبك در محرم سال 454 دختر خليفه را كه يك سال پيش خواستگارى كرده بود به عقد خود در آورد و در سال 455 از ارمينيه به بغداد وارد شد تا عروسى كند .\r\nبه هنگام خواستگارى خليفه بدين پيوند راضى نبود . عميد الملك خط داد كه منظور سلطان جز اين نيست كه مىخواهد به شرف اين وصلت سرفرازى كند و ديگر هيچ پس به دربار خليفه رفت . او را گفتند خط تو و شروطى كه پذيرفته‌اى موجود است . و اگر مقصود جز اين نيست بايد اين ديدار در سراى خلافت باشد . سلطان بپذيرفت . در نيمهء ماه صفر سلطان بر دختر خليفه كه بر تختى زرين نشسته بود داخل شد و زمين ببوسيد و خدمت كرد . آن زن پرده از روى نگشود و از جاى خود برنخاست . سلطان گوهرهاى فراوان نثار كرد و باز گرديد و هر روز بدين شيوه از او ديدار مىكرد و باز مىگشت .\r\n\r\n","description":"","footnote":"","page_name":" 15 ","page_number":47},
  {"content":"\r\n\r\nطغرل در ماه ربيع الاول همين سال از بغداد به سوى بلاد جبل در حركت آمد . ارسلان خاتون برادرزادهء او و زن خليفه نيز همراه او بود . زيرا از بىمهرى خليفه نزد عم خود شكايت كرده بود ، طغرلبك نيز او را از بغداد آورده بود . چون طغرلبك به رى رسيد بيمار شد و در هشتم ماه رمضان همان سال در سن هفتاد سالگى ديده از جهان فروبست . وزيرش كندرى هفتاد فرسنگ از او دور بود چون شنيد به مدت دو روز خود را به رى رسانيد و هنوز پيكر او را به خاك نسپرده بودند .\r\n\r\n","description":"","footnote":"","page_name":" 16 ","page_number":48},
  {"content":"\r\n\r\n\r\nپادشاهى سلطان الب ارسلان\r\nچون سلطان طغرلبك از دنيا رفت ، عميد الملك كندرى بر حسب تعيين او سليمان پسر داود چغرى برادر سلطان را به پادشاهى برداشت . چون به نام او خطبه كردند ميان امراء اختلاف افتاد . باغيسيان واردم به قزوين رفتند و به نام عضد الدوله الب ارسلان محمد پسر ديگر داود چغرى خطبه خواندند . الب ارسلان در اين هنگام فرمانرواى خراسان بود و نظام الملك وزارت او را بر عهده داشت و مردم به او تمايل داشتند . چون عميد الملك چنان ديد فرمان داد در رى نيز به نام الب ارسلان خطبه بخوانند و پس از او به نام برادرش سليمان .\r\n\r\nدستگيرى و قتل عميد الملك كندرى\r\nدر سال 456 الب ارسلان ، عميد الملك ابو نصر منصور بن محمد كندرى وزير طغرلبك را در بند آورد . سبب آن بود كه عميد الملك آهنگ خدمت نظام الملك وزير الب ارسلان كرد و پانصد دينار تقديم داشت و پوزش خواست و باز گرديد . چون او باز گرديد بسيارى از مردم نيز با او همراه شدند . اين امر سلطان را بيمناك نمود و فرمان داد او را دربند كنند و به مرو الرود فرستند . عميد الملك يك سال دربند بود . سپس دو غلام را براى كشتن او فرستادند . آن روز كه غلامان برسيدند عميد الملك در تب مىسوخت . گفتندش توبه كن . عميد الملك نزد زن و فرزند خود رفت و با آنان وداع كرد و به مسجدى كه در آنجا بود رفت و دو ركعت نماز گزارد .\r\nغلامان خواستند خفه‌اش كنند گفت : من دزد نيستم . پاره‌اى از جامهء خود جدا كرد و با آن چشمان خود را بست . آن دو غلام او را به شمشير زدند و كشتند . قتل او در ماه ذو الحجهء سال 456 بود . به هنگام مرگ چهل و اند سال از عمرش سپرى شده بود . پيكرش را به كندر بردند و نزد پدرش به خاك سپردند .\r\n\r\n","description":"","footnote":"","page_name":" 17 ","page_number":49},
  {"content":"\r\n\r\nعميد الملك مردى فصيح و فاضل بود ، نيز خواجه بود . گويند طغرلبك او را فرستاد تا زنى را برايش خواستگارى كند ، عميد الملك آن زن را براى خود گرفت ، طغرل نيز او را اخته كرد . بعضى گويند دشمنانش شايع كردند كه خود با آن زن ازدواج كرده است ، عميد الملك از بيم سياست سلطان ، ذكر خويش ببريد . او را با شافعيان سخت عداوت بود . از سلطان خواست كه اجازت دهد شافعيان را بر منابر خراسان لعنت كنند . او نيز اجازه داد و اشعريان را نيز بر آن در افزود . اين امر سبب شد كه كسانى از ائمهء خراسان چون امام ابو القاسم قشيرى و امام ابو المعالى جوينى و غير ايشان خراسان را ترك گويند . ابو المعالى جوينى چهار سال در مكه و مدينه اقامت كرد تا دولت عميد الملك به پايان آمد . از اين رو او را امام الحرمين لقب دادند .\r\nچون نظام الملك بر سر كار آمد بار ديگر ائمه‌اى كه مهاجرت كرده بودند به خراسان بازگشتند و نظام الملك به اكرامشان كوشيد .\r\nگويند ذكر او را در خوارزم دفن كرده بودند و خونش را در مرو ريختند و پيكرش را در كندر دفن كردند و سرش را جز كاسهء سر در نيشابور به خاك سپردند و كاسهء سرش را نزد نظام الملك كه آن ايام در كرمان بود ، به كرمان فرستادند .\r\nعميد الملك چون مرگ را معاينه ديد به قاصدى كه براى كشتنش آمده بود گفت : به نظام الملك بگو زشت كارى كردى كه كشتن وزيران و اصحاب ديوان را به تركان آموختى ، هر كه چاهى كند در آن افتد . او را جز دخترى بر جاى نماند .\r\n\r\nاستيلاى الب ارسلان بر ختلان و هرات و چغانيان\r\nچون طغرلبك درگذشت و الب ارسلان به پادشاهى نشست امير ختلان در قلعهء خود سر به عصيان برداشت و از ارسال خراج سر باز زد . سلطان آهنگ او كرد ولى آن قلعه سخت بلند و استوار بود . چندى به محاصره پرداخت و بىآنكه هيچ مرادى حاصل كرده باشد بازگرديد . تا روزى خود قدم به ميدان نبرد نهاد و پياده از كوه بالا رفت . سپاهيان او نيز از پى او روان شدند . صاحب قلعه بر سر بارو ايستاده بود و ياران خود را به جنگ تحريص مىكرد . تيرى بر او آمد و به قتلش آورد و قلعه به دست الب ارسلان افتاد .\r\nهم در اين سال ( 456 ) عم او فخر الملك بيغو پسر ميكائيل كه در هرات بود عصيان كرد و طمع در پادشاهى بست . الب ارسلان لشكر به هرات برد و يك شب هرات را محاصره نمود و يك شب و يك روز جنگ در پيوست . شهر تسليم شد و فخر الملك نزد او آمد . الب ارسلان بر او ببخشود و نيكى كرد .\r\nآنگاه از هرات روانهء چغانيان شد . امير چغانيان كه موسى نام داشت عاصى شده بود .\r\nچون الب ارسلان نزديك شد موسى به قلعه‌اى كه بر كوهى بلند بود پناه برد . الب ارسلان تا\r\n\r\n","description":"","footnote":"","page_name":" 18 ","page_number":50},
  {"content":"\r\n\r\nرسيد جنگ را آغاز كرد و سپاهيان از كوه فرا رفتند و قلعه را به قهر گرفتند . الب ارسلان فرمان قتل موسى داد . او براى رهايى خويش اموالى بسيار تقديم نمود . الب ارسلان گفت : اكنون وقت تجارت نيست . چون قلعهء چغانيان را تصرف كرد به مرو بازگشت و از آنجا راهى نيشابور گرديد .\r\nدر همين سال الب ارسلان ، سيده دختر خليفه را فرمود كه به بغداد باز گردد . و او را گفت كه عميد الملك را از آن روبند نهاد و بكشت ، كه او را بر خلاف رضاى خليفه از بغداد به رى آورده بود ، در ماه جمادى الاولاى اين سال خليفه بار داد و بر سر جمع ، فرمان سلطنت الب ارسلان اعلام داشت و براى او خلعت فرستاد و نقيب طراد الزينبى را فرستاد تا از او بيعت گيرد .\r\nرسولان خليفه در نخجوان آذربايجان نزد الب ارسلان آمدند . الب ارسلان خلعت بپوشيد و با خليفه بيعت كرد .\r\n\r\nاستيلاى آلب ارسلان برآنى و ديگر بلاد نصرانيان\r\nسلطان الب ارسلان در اول ماه ربيع الاول سال 456 به آذربايجان حركت كرد و به مرند رسيد . او را آهنگ قتال روم بود . در مرند امير طغتكين با عشيرهء خود كه بارها به غز و روم رفته بود به خدمت آمد . او راهها را نيك مىشناخت . لشكر را تا نخجوان ببرد . در آنجا الب ارسلان فرمان داد براى گذشتن از ارس كشتى بسازند . چون از كار بسيج سپاه و ساختن كشتى بپرداخت به بلاد گرج رفت و پسر خود ملكشاه را به جاى خود بر سر لشكر نهاد . نظام الملك وزير او نيز با ملكشاه بماند ، ملكشاه و نظام الملك لشكر به قلعه‌هاى اطراف بردند . از جمله قلعهء سرمارى و مريم‌نشين را فتح كردند و به كفار آسيب فراوان رسانيدند .\r\nالب ارسلان پسر خود ملكشاه و وزير خود نظام الملك را فرا خواند . از فتوحات پسر سخت خوشدل شده بود . آنگاه با پسر و نظام الملك به سوى سپيد شهر راند و پس از تسخير آن به شهر اعال‌لال ( ؟ ) لشكر برد و آن شهرى استوار بود يك سو كوهى بلند و يك سو رودى غران .\r\nسلطان بر آن رود پل بست و از آن بگذشت . لشكر الب ارسلان در تنگنايى گرفتار آمد و جماعت بسيارى به قتل رسيدند . اين بار سلطان چون از نماز فارغ شد خود پيشاپيش سپاه بر كفار حمله برد . سلطان شهر را در محاصره گرفت و در برجها آتش زد و مدافعان را در آتش بسوخت . شب هنگام در اثر طوفان اين آتش در شهر گرفت و شهر سراسر به كام آتش رفت . اين واقعه در ماه رجب سال 456 اتفاق افتاد . آنگاه همهء بلاد اطراف را چون قرس و آنى و سيل و رده و نوره را تصرف كرد و كليساها را ويران نمود و مسجدها بنا نهاد . خبر اين فتوحات به بلاد مسلمانان رسيد مسلمانان شادمان شدند ، خليفه نيز او را ثنا گفت و در حق او دعا كرد .\r\nدر سال 458 الب ارسلان از مرو به رايكان رفت و در خارج شهر فرود آمد . جماعتى\r\n\r\n","description":"","footnote":"","page_name":" 19 ","page_number":51},
  {"content":"\r\n\r\nاز امراى دولتش با او بودند . سلطان در آنجا براى پسرش ملكشاه از آنان عهد و پيمان گرفت و او را به وليعهدى خويش برگزيد . سپس ملكشاه را بر اسب نشاند و خود غاشيه بر دوش پيشاپيش او در حركت آمد . پس همهء امراء را خلعت داد و فرمان داد در جميع بلادى كه در تصرف او بود به نام ملكشاه خطبه بخوانند . آنگاه مازندران را به امير اينانج بيغو و بلخ را به برادرش سليمان بن داود چغرىبك و خوارزم را به برادرش ارسلان ارغو و مرو را به پسر ديگرش ارسلان شاه و چغانيان و طخارستان را به برادرش الياس و بغشور و نواحى آن را به مسعود شاه بن ارتاش كه از اقارب او بود و ولايت اسفزار به مودود بن ارتاش به اقطاع داد .\r\n\r\nاستيلاى سلطان آلب ارسلان بر حلب\r\nدر سال 463 سلطان الب ارسلان لشكر به حلب برد 
  ] [ 1 
  ] و راه خود به ديار بكر افكند فرمانرواى ديار بكر نصر بن مروان بود . صد هزار دينار تقديم داشت تا سلطان در كار لشكركشى خويش نفقه كند . چون سلطان شنيد كه آن مال را از رعايا گرفته است نپذيرفت و به او بازش گردانيد . سلطان از ديار بكر به « آمد » [ 2 
  ] رفت . آنجا را شهرى بس استوار يافت . سلطان به گرد بارو بگرديد و دست بر بارو كشيد و بر روى خود ماليد ، تا به ثغر مسلمانان تبرك جويد . سپس به « رها » رفت و آنجا را در محاصره گرفت . شهر در برابر او به مقاومت پرداخت . سلطان از آنجا به حلب راند . صاحب حلب محمود بن نصر بن صالح بن مرداس ، ابو الفوارس طراد را كه در نزد او بود نزد سلطان فرستاد تا اعلام كند در طاعت اوست و به نام او خطبه مىخواند ولى از آمدن در حضور او استعفا مىجويد . سلطان گفت : چه فايده دارد وقتى در اذان خود « حى على خير العمل » مىگويند ؟ بايد كه به آستان ما حاضر آيد . سلطان فرمان داد تا حلقهء محاصره را تنگتر كنند .\r\nچون كار بر محمود سخت شد شب هنگام بيرون آمد . مادرش منيعه دختر وثاب النميرى [ 3 
  ] نيز با او بود . هر دو بر سلطان داخل شدند . مادر گفت : اين پسر من است با او هر چه خواهى همان كن . سلطان مقدم او را گرامى داشت و پسرش را خلعت داد و به شهر باز گردانيد .\r\n\r\nنبرد سلطان الب ارسلان در خلاط و اسارت پادشاه روم\r\nپادشاه روم در قسطنطينيه در اين ايام رومانوس [ 4 
  ] بود . رومانوس ثغور مسلمانان را بسيار به خطر مىافكند . در سال 462 با سپاهى گران راهى شام شد و بر شهر منبج فرود آمد و در آن شهر دست به كشتار و تاراج زد . محمود بن صالح بن مرداس الكلابى و ابن حسان الطائى قوم خود گرد آوردند و با او به نبرد پرداختند . روميان سپاه عرب را منهزم نمودند . رومانوس پس از\r\n\r\n\r\n","description":"","footnote":"\r\n[ ( 1 ) 
  ] آنچه ميان دو قلاب آمده است از متن ساقط بود ، همه از تاريخ ابن اثير افزوده شد .\r\n[ ( 2 ) 
  ] متن : ناهرو .\r\n[ ( 3 ) 
  ] متن : وثاى الهنى .\r\n[ ( 4 ) 
  ] متن : ارمانوس .\r\n","page_name":" 20 ","page_number":52},
  {"content":"\r\n\r\nاين پيروزى به قسطنطنيه باز گرديد . بار ديگر لشكرى از روم و فرنگ و روس و گرج و اعرابى كه در آن نواحى بودند و طوايفى كه در آن حدود مىزيستند گرد آورد و به ملازگرد [ 1 
  ] از اعمال خلاط آمد .\r\nسلطان الب ارسلان در اين ايام در شهر خوى [ 2 
  ] از اعمال آذربايجان بود و به تازگى از حلب بازگشته بود . سلطان بنه و خانوادهء خود را با وزير خود نظام الملك به همدان فرستاد و خود با پانزده هزار مرد جنگجو به قصد نبرد به حركت در آمد .\r\nدر نزديكى خلاط با مقدمهء سپاه رومانوس كه از روسها بودند روبرو شد . اينان شكست خوردند . فرماندهشان را اسير كردند و نزد سلطان آوردند . سلطان فرمان داد بينى او را ببرند .\r\nآنگاه جامه و سلاحهاى ايشان نزد نظام الملك فرستاد [ و خواست كه آنها را به بغداد فرستد .\r\nچون دو لشكر به هم نزديك شدند ، سلطان خواستار مصالحه شد . پادشاه روم گفت :\r\nهر گونه پيمان صلح در رى بسته خواهد شد . سلطان از اين سخن بيمناك شد . ابو نصر محمد بن - عبد الملك بخارى او را دل داد كه تو از دينى كه خداوند وعدهء پيروزى آن را بر ديگر اديان داده است به دفاع برخاسته‌اى ، اميد است كه در اين نبرد پيروزى از آن تو باشد . پس روز جمعه به هنگام زوال نبرد آغاز كن زيرا در اين روز خطيبان بر منبرها مجاهدان دين را دعا مىكنند .\r\nچون آن ساعت فرا رسيد ، سلطان با لشكريانش نماز به جاى آورد و بگريست مردم نيز به گريهء او در گريه شدند و دعا كرد ، مردم نيز دعا كردند . سلطان گفت : هر كه را هواى بازگشتن است بازگردد . در اينجا پادشاهى كه امر و نهى كند نيست . آنگاه تير و كمان بيفكند و شمشير و گرز برگرفت و دم اسبش را خود به دست خود ببريد . لشكر نيز چنين كرد . آنگاه كفن پوشيد و حنوط كرد و گفت : اگر كشته شدم اين كفن من باشد . پس به سوى دشمن راند . در اين نبرد مسلمانان پيروز شدند و از كشته پشته ساختند . پادشاه روم را يكى از غلامان ، امير گوهر آيين اسير كرد . نخست مىخواست او را بكشد . خادمى كه با او بود گفته بود او را مكش كه او پادشاه است .\r\nاين غلام را امير گوهر آيين به نظام الملك عرضه داشته بود . نظام الملك او را كه بس حقير بود نپذيرفته بود . گوهر آيين گفته بود ، شايد پادشاه روم به دست او اسير گردد . و چنان شد كه او گفته بود .\r\nچون آن غلام پادشاه را اسير كرد ، نزد گوهر آيين آورد . گوهر آيين سلطان را خبر داد .\r\nفرمان داد كه او را به حضور برند . سلطان خود به دست خود او را سه تازيانه زد . و گفت : به تو پيشنهاد صلح ندادم ؟ گفت : اكنون زمان توبيخ و ملامت نيست . هر چه خواهى چنان كن .\r\nسلطان پرسيد : اگر تو مرا اسير كرده بودى چه مىكردى ؟ گفت : با تو به قبيح‌ترين وجهى عمل\r\n\r\n\r\n","description":"","footnote":"\r\n[ ( 1 ) 
  ] متن : بلاد كرد .\r\n[ ( 2 ) 
  ] متن : حرف .\r\n","page_name":" 21 ","page_number":53},
  {"content":"\r\n\r\nمىكردم . سلطان گفت : پندارى كه با تو چه خواهم كرد ؟ گفت : يا مرا ميكشى و يا در بلاد اسلام مىگردانى و يا مالى مىستانى و عفو مىكنى . سلطان گفت : آرى چنين خواهم كرد . و از سر خونش درگذشت و قرار بر آن شد كه هزار هزار و پانصد هزار ( يك ميليون و پانصد هزار ) دينار با هد و همهء اسيرانى را كه از مسلمانان ، در بلاد روم هستند . آزاد كند . سلطان او را به خيمه آورد و ده هزار دينار بداد تا بدان تجهيز سفر كنند و جماعتى از سرداران رومى را كه اسير بودند با او آزاد كرد و يك فرسنگ به مشايعتش رفت . چون خبر اسارت رومانوس به روم رسيد ، ميخائيل تحت پادشاهى تصرف كرد و خود را پادشاه خواند . رومانوس پشمينه پوشيد و رهبانيت اختيار كرد . رومانوس دويست هزار دينار گرد آورد و با طبقى زر كه در آن هفتاد هزار دينار گوهر بود نزد سلطان فرستاد و گفت كه او را بيش ازين ميسر نيست . سپس رومانوس بر بلاد ارمن مستولى شد . شعرا سلطان را مديحه‌ها سرودند .\r\nدر سال 463 اتسز پسر اوق خوارزمى از امراى سلطان ملكشاه شام را تصرف كرد و تركان را گرد آورد و به فلسطين راند و رمله را بگرفت و بيت المقدس را محاصره نمود و آن را از لشكريان مصر بستد و همهء آن بلاد جز عسقلان را در قبضهء تصرف آورد . سپس دمشق را محاصره نمود و اعمال آن را ويران كرد .\r\nدر سال 464 خليفه القائم بامر اللّه عميد الدولة بن جهير را با خلعتهايى براى سلطان و پسرش ملكشاه روانه نمود . سلطان رسول فرستاده بود و از خليفه اجازه خواسته بود كه ملكشاه را وليعهد خود سازد . اينك خليفه اجازه داده بود و عميد الدوله بدين منظور با خلعتها آمده بود . و نيز عميد الدوله را فرمان داده بود كه دختر الب ارسلان را براى پسرش المقتدى لامر اللّه خواستگارى كند سلطان بپذيرفت و عقد نكاح در نيشابور انجام يافت . عميد الدوله از نزد سلطان الب ارسلان نزد ملكشاه رفت تا خلعت خليفه بر او پوشد . در اين هنگام ملكشاه در اصفهان بود . ملكشاه خلعت بپوشيد و نزد پدر باز گرديد . عميد الدوله جهير هم به بغداد رفت . هم در اين سال سلطان الب ارسلان وزير خود نظام الملك را با سپاهى به بلاد فارس فرستاد . در آنجا دژى استوار بود و صاحب آن دژ فضلون ناميده مىشد . فضلون سر به فرمان سلطان نياورده بود . نظام الملك برفت و فضلون را از دژ فرود آورد و بند بر نهاد و نزد سلطان فرستاد . سلطان او را امان داد و آزاد كرد .\r\n\r\nكشته شدن سلطان الب ارسلان\r\nدر آغاز سال 465 الب ارسلان محمد ، قصد ما وراء النهر كرد . فرمانرواى ما وراء النهر شمس الملك تكين بود . سلطان بر جيحون پل بست و به مدت بيست و چند روز سپاهش كه\r\n\r\n","description":"","footnote":"","page_name":" 22 ","page_number":54},
  {"content":"\r\n\r\nبيش از دويست هزار سوار بود از پل عبور كرد . يارانش مردى به نام يوسف خوارزمى را - در روز ششم ماه ربيع الاول - نزد او آوردند . او نگهبان يكى از دژهاى آن حوالى بود چون دو غلام يوسف را نزديك تخت سلطان آوردند . سلطان فرمان داد او را به چهار ميخ كشند . يوسف سلطان را گفت : اى مخنث مردى همانند مرا اين گونه مىكشند ؟ سلطان خشمگين شد و تير و كمان برگرفت و آن دو غلام را گفت : رهايش كنيد . سلطان تيرى به سوى او انداخت . تير خطا شد و او را هرگز تير خطا نمىشد .\r\nيوسف به سوى او حمله آورد . سلطان از جاى خود برخاست تا از تخت خود فرود آيد ، به ناگاه پايش بلغزيد و بيفتاد . يوسف خود را بر او افكند و با كارد بزد . سلطان را به خيمه‌اى ديگر بردند . غلامان او يوسف را قطعه قطعه كردند .\r\nسلطان الب ارسلان در دهم ربيع الاول سال 465 ديده از جهان فروبست پيكر او به مرو بردند و نزد پدرش به خاك سپردند . او در سال 424 متولد شد مدت پادشاهيش از آن هنگام كه به نامش به سلطنت خطبه خواندند تا آن روز كه به قتل رسيد نه سال و شش ماه و چند روز بود و به هنگام مرگ چهل سال و چند ماه از عمرش رفته بود .\r\nفرزندان او عبارت بودند از : ملكشاه كه پس از پدر به جاى او نشست و ديگر اياز و تكش و بورى برس و تتش و ارسلان ارغو و ساره و عايشه و دخترى ديگر .\r\n\r\n","description":"","footnote":"","page_name":" 23 ","page_number":55},
  {"content":"\r\n\r\n\r\nپادشاهى سلطان ملكشاه پسر الب ارسلان\r\nچون سلطان الب ارسلان مجروح شد وصيت كرد كه فرزندش به جاى او پادشاه شود و ملكشاه با او بود . آنگاه فرمان داد كه لشكريان براى او به وفادارى سوگند خورند . همه سوگند خوردند . عهده‌دار همهء اين امور نظام الملك بود . ملكشاه به بغداد رسول فرستاد و خواست تا بر منابر بغداد به نام او خطبه بخوانند .\r\nالب ارسلان پسر را وصيت كرد كه عم خود قاورت بن داود را اعمال فارس و كرمان دهد و نيز براى او مالى وصيت كرد و سفارش كرد كه قاورت با زن او ازدواج كند . قاورت در اين ايام در كرمان بود . همچنين وصيت كرد كه پانصد هزار دينار كه از آن پدرش داود بوده است به پسرش اياز بن الب ارسلان دهد و گفت : هر كه اين وصيتها را نپذيرفت با او بجنگيد و مالى را كه براى او قرارداده‌ام در آن جنگ هزينه كنيد .\r\nسلطان ملكشاه پس از مرگ پدر لشكر از جيحون بگذرانيد و باز گرديد . وزير او نظام الملك بود . هفتصد هزار دينار بر ارزاق سپاهيان بيفزود و از ما وراء النهر به خراسان بازگشت و به نيشابور رفت . آنگاه به ملوك اطراف رسول فرستاد و آنان را به فرمان خود فرا خواند . اياز ارسلان را در بلخ نهاد و خود از نيشابور با سپاهيانش آهنگ رى نمود .\r\nدر ماه ربيع الاخر همين سال ملك تكين صاحب سمرقند ترمذ را بگرفت . سبب آن بود كه چون از وفات الب ارسلان و بازگشت ملكشاه از خراسان ، خبر يافت ، طمع در بلاد مجاور بست و ترمذ را در تصرف آورد .\r\nاياز بن الب ارسلان از بلخ به جوزجان رفته بود . مردم بلخ بترسيدند و نزد تكين كس فرستادند و امان خواستند . او نيز امانشان داد . مردم بلخ به نام او خطبه خواندند . تكين به شهر در آمد . لشكريانش برخى اموال مردم را گرفتند . به هنگام بازگشت به ترمذ جماعتى از\r\n\r\n","description":"","footnote":"","page_name":" 24 ","page_number":56},
  {"content":"\r\n\r\nمردم بلخ بشوريدند و جمعى از يارانش را به قتل رسانيدند . تكين بازگشت و قصد آن داشت كه شهر را آتش زند . اعيان شهر بيرون آمدند و پوزش خواستند . تكين از گناهشان درگذشت ولى اموال بازرگانان را به غنيمت گرفت و با خود ببرد .\r\nچون خبر به اياز رسيد از جوزجان به بلخ آمد . مردم بلخ به فرمان او در آمدند اياز با ده هزار سوار در روز بيست و سوم ماه جمادى الاخر به سوى ترمذ راند و با التكين مصاف داد .\r\nدر اين نبرد اياز شكست خورد و جمعى از سپاهيانش در جيحون غرق و بسيارى نيز كشته شدند و جز اندكى از مهلكه جان به در نبردند 
  ] [ 1 
  ] .\r\n\r\nفتنهء قاورت [ 2 
  ] بك صاحب كرمان و كشته شدن او\r\nقاورت بك برادر سلطان الب ارسلان در كرمان بود . چون خبر وفات برادر شنيد آهنگ رى كرد تا زمام ملك بدست گيرد . سلطان ملكشاه و نظام الملك پيش از او به رى وارد شدند .\r\nمسلم بن قريش و منصور بن دبيس و امراء كرد نيز در خدمت ملكشاه بودند . ميان قاورت و ملكشاه در حوالى همدان [ 3 
  ] نبردى درگرفت . قاورت منهزم شد . او را گرفته نزد شاه آوردند . سلطان ملكشاه ، سعد الدوله گوهر آيين [ 4 
  ] را فرمان داد كه او را خفه كند و او چنان كرد . سلطان امور كرمان را بدست پسران قاورت سپرد و براى ايشان خلعت فرستاد و عربها و كردهايى را كه در اين واقعه رنج فراوان ديده بودند اقطاعات داد .\r\nمسلم بن قريش را الب ارسلان نزد خليفه شفاعت كرده بود . چون خبر وفات او شنيد به پسرش ملكشاه پيوست و به طاعت او در آمد . و بهاء الدوله منصور بن دبيس ، پدرش همراه او مالى براى ملكشاه مىفرستاد ، چون ديد كه عازم نبرد است با او همراه گرديد .\r\nسپس اياز برادر سلطان ملكشاه در سال 465 در بلخ بمرد . ملكشاه پسر او را تا سال 467 در تحت كفالت خود نگهداشت .\r\nخليفه القائم بامر اللّه در نيمهء شعبان سال 467 پس از چهل و پنج سال خلافت بمرد .\r\nاو را فرزندى نبود . خلافت به نوهء او عبد اللّه بن محمد تفويض شد و او المقتدى باللّه لقب يافت پدر او ابو العباس محمد بن القائم كه ذخيرة الدين لقب داشت در سال 447 در گذشته بود .\r\nاز اين رو القائم بامر اللّه خلافت را به نوهء خود داد . چون القائم بامر اللّه از دنيا رفت اهل دولت همه گرد آمدند . مؤيد الملك پسر نظام الملك و وزير ، فخر الدولة بن جهير و پسرش عميد الدوله و شيخ ابو اسحاق شيرازى و نقيب النقبا طراد و قاضى القضاة ابو عبد اللّه دامغانى با خليفهء نو بيعت كردند . فخر الدوله جهير پسر خود عميد الدوله را براى گرفتن بيعت نزد ملكشاه فرستاد و اللّه الموفق للصواب .\r\n\r\n\r\n","description":"","footnote":"\r\n[ ( 1 ) 
  ] ميان قلاب از متن ساقط شده بود از ابن اثير افزوده شد . حوادث سال 465 .\r\n[ ( 2 ) 
  ] متن : قاروت .\r\n[ ( 3 ) 
  ] متن : نهرمان .\r\n[ ( 4 ) 
  ] متن : گوهراس ) .\r\n","page_name":" 25 ","page_number":57},
  {"content":"\r\n\r\n\r\nاستيلاى سلجوقيان بر دمشق و محاصرهء مصر سپس استيلاى تتش بن سلطان الب ارسلان بر دمشق\r\nپيش از اين گفتيم كه آتسز [ خوارزمى 
  ] رمله و بيت المقدس را تصرف كرد و در سال 461 دمشق را محاصره نمود . سپس از آنجا بازگشت و هر سال به حوالى دمشق دستبرد مىزد و افساد مىكرد . در ماه رمضان سال 467 بار ديگر دمشق را محاصره نمود و سپس بىآنكه شهر را بگشايد باز گرديد . امير دمشق از سوى المستنصر باللّه علوى ، معلى بن حيدره بود . چون بر لشكر و رعيت ستم بسيار كرده بود ، بر او شوريدند و او نيز از دمشق بگريخت و به بانياس رفت و از آنجا به صور شد . سپس خود را به مصر رسانيد . در مصر او را به حبس فرستادند و در حبس بمرد . مصامده كه در دمشق بودند گرد آمدند و انتصار [ 1 
  ] بن يحيى المصمودى را بر خود امير ساختند . او رزين الدوله [ 2 
  ] لقب داشت . در خلال ابن احوال در دمشق قحطى افتاد و مردم پريشانحال شدند . در ماه شعبان سال 468 اتسز خوارزمى به دمشق باز گرديد . مردم امان خواستند . او قلعهء بانياس و شهر يافا را در ساحل دريا به عوض دمشق به انتصار داد و در ماه ذو القعده به شهر در آمد و به نام المقتدى خطبه خواند و جملهء « حى على خير العمل » را از اذان بينداخت و بر بسيارى از شهرهاى شام استيلا جست . سپس در سال 469 لشكر به مصر برد و آنجا را در محاصره گرفت و بر مردم سخت گرفت . المستنصر باللّه علوى از ساكنان باديه‌هاى اطراف يارى طلبيد . آنان نيز به ياريش برخاستند . بدر الجمالى با لشكر خود از قاهره بيرون آمد . ساكنان باديه‌ها نيز چنان كه وعده داده بودند بيامدند . اتسز و سپاهش منهزم شدند . او خود از مهلكه جان به در برد و خود را به بيت المقدس كشيد . ديد كه مردم آنجا با ياران و بازماندگان او رفتارى ناشايست داشته‌اند . چون او بيامد مردم شهر در شهر تحصن گزيدند و آمادهء نبرد شدند اتسز شهر را به قهر بگشود و دست به كشتار مردم گشود و آنان را حتى در درون مسجد كشتار كرد .\r\nدر باب نام او اختلاف است . مردم شام او را اقسيس [ 3 
  ] مىگويند ولى درست همان آتسز است و اتسز نامى است تركى .\r\nدر سال 470 سلطان ملكشاه بلاد شام و هر چه از آن بلاد بگشود به برادر خود تتش بن الب ارسلان به اقطاع داد تتش نخست آهنگ حلب نمود و حلب را در محاصره گرفت .\r\nجماعتى از تركمانان نيز با او بودند . بدر الجمالى كه بر مصر فرمان مىراند سپاهى به محاصرهء دمشق فرستاد . اتسز در دمشق بود . اتسز نرد تتش كه در حلب بود كس فرستاد و از او يارى خواست . تتش به دمشق لشكر راند . چون مصريان از آمدن تتش خبر يافتند بازگشتند . اتسز در\r\n\r\n\r\n","description":"","footnote":"\r\n[ ( 1 ) 
  ] متن : انصار .\r\n[ ( 2 ) 
  ] متن : نصير الدوله .\r\n[ ( 3 ) 
  ] متن : انسيس .\r\n","page_name":" 26 ","page_number":58},
  {"content":"\r\n\r\nكنار باروى شهر به استقبال او آمد تتش از اينكه پيشتر نيامده است بر او خشم گرفت و در همان وقت او را بكشت و شهر را تصرف كرد و چنان كه خواهيم آورد بر سراسر شام استيلا يافت . تتش تاج الدوله لقب داشت .\r\nتتش در سال 472 لشكر به حلب برد و آنجا را چند روز محاصره نمود . سپس از محاصرهء حلب منصرف شد و بزاغه [ 1 
  ] و بيره را تصرف كرد و به دمشق باز گرديد . چون او از حلب دور شد مسلم بن قريش حلب را تصرف كرد و ما اخبار او را آورديم .\r\nچون مسلم بن قريش حلب را تصرف كرد [ فرزند خود را كه پسر عمهء ملكشاه بود نزد او فرستاد و او را از ماجرا آگاه كرد و خواست كه حلب را به ضمانت او دهد . سلطان بپذيرفت و باليس را نيز به اقطاع پسر عمهء خود داد . 
  ] [ 2 
  ] در اواخر سال 474 مسلم بن قريش براى محاصرهء دمشق لشكر آورد . سپس از محاصره دست برداشت . چون مسلم بن قريش از دمشق بازگشت تاج الدوله تتش آهنگ انطرطوس [ 3 
  ] از بلاد ساحلى نمود و آنجا را بگشود و بازگشت .\r\nدر سال 475 [ 4 
  ] بار ديگر مسلم بن قريش دمشق را در محاصره گرفت . زيرا شنيده بود كه تاج الدوله تتش به غزاى بلاد روم رفته است . پس با جماعاتى از عرب و كرد به قصد محاصرهء دمشق در حركت آمد و از فرمانرواى علوى مصر نيز يارى طلبيد .\r\nچون تاج الدوله تتش از اين واقعه خبر يافت شتابان باز گرديد و در اول محرم سال 476 به دمشق وارد شد و حال آنكه شرف الدوله مسلم بن قريش در آخر محرم به دمشق رسيد پس شهر را محاصره كرد و جنگ آغاز كرد تتش با سپاه خود از شهر بيرون آمد و او را منهزم نمود . مسلم بن قريش در اين حال خبر يافت كه مردم حران عصيان كرده‌اند . او كه در آن هنگام در مرج الصفر بود به بلاد خود بازگشت .\r\nآنگاه در سال 478 امير الجيوش با لشكر مصر به شام رسيد و دمشق را در محاصره گرفت تاج الدوله تتش در دمشق بود . امير الجيوش بر او سخت گرفت و چون بر او ظفر نيافت به مصر باز گرديد .\r\n\r\n[ ذكر عصيان تكش بر برادرش ملكشاه 
  ]\r\nدر شعبان سال 473 سلطان ملكشاه به رى رفت و لشكر را سان ديد و از آنان هفت هزار مرد را اخراج نمود . 
  ] [ 5 
  ] اينان به برادرش تكش كه در پوشنج بود پيوستند . چون تكش به پشتيبانى ايشان نيرومند گرديد عصيان آغاز كرد و بر مرو الرود و مرو شاهجان و ديگر شهرهاى آن طرف\r\n\r\n\r\n","description":"","footnote":"\r\n[ ( 1 ) 
  ] متن : مراغه .\r\n[ ( 2 ) 
  ] افزوده از ابن اثير است ، حوادث سال 472 .\r\n[ ( 3 ) 
  ] متن : طرسوس .\r\n[ ( 4 ) 
  ] متن : 479 .\r\n[ ( 5 ) 
  ] ميان دو قلاب از متن ساقط بود ، از ابن اثير وقايع سال 473 افزوده شد .\r\n","page_name":" 27 ","page_number":59},
  {"content":"\r\n\r\nمستولى گرديد . سپس به طمع تصرف خراسان راهى نيشابور گرديد . چون سلطان خبر يافت به شتاب بيامد و پيش از او وارد نيشابور شد . تكش [ 1 
  ] بازگشت و در ترمذ موضع گرفت . سلطان ملكشاه او را محاصره نمود . تكش خواستار صلح گرديد و از لشكر سلطان ملكشاه هر كه را در بند داشت آزاد نمود و از شهر بيرون آمد و ملكشاه او را به گرمى پذيرا شد .\r\nتكش بار ديگر در سال 477 عصيان كرد و مرو الرود را بگرفت و به سرخس نزديك شد و قلعه‌اى را در آنجا كه از آن امير مسعود بن تاجر [ 2 
  ] بود تصرف كرد . ابو الفتوح طوسى از ياران نظام الملك در نيشابور بود . نامه‌اى با خطى شبيه خط نظام الملك جعل كرد كه در آن مسعود صاحب آن قلعه را مخاطب ساخته بود كه به زودى سلطان ملكشاه مىرسد و او قلعه را نگه دارد تا سلطان بيايد . مردى كه نامه را مىبرد چنان نمود كه جاسوس است او را بگرفتند و سخن پرسيدند و بزدند و تهديد به قتل كردند ، تا به نامه - كه در جايى پنهان كرده بود - اقرار كرد .\r\nو گفت كه سلطان و لشكرش را در رى ديده و آنان نيز در همان وقت كه او پاى در راه نهاده است از رى حركت كرده‌اند . ياران تكش در حال قلعه را رها كردند و خود را به قلعه ونج [ 3 
  ] رسانيدند آنان كه در قلعه بودند بيرون آمدند و هر چه در لشكرگاهش بر جاى نهاده بود ، تاراج كردند .\r\nسلطان پس از سه ماه برسيد و تكش را در آن قلعه كه بود محاصره كرد و قلعه را بگشود . آنگاه تكش را بگرفت و چون قسم خورده بود كه خود به او آزارى نرساند ، او را به پسر خود احمد تسليم كرد . احمد فرمان داد كه چشمانش را ميل بكشند و چنان كردند .\r\n\r\nسفارت شيخ ابو اسحاق شيرازى از سوى خليفه\r\n[ در سال 475 
  ] ، در خلافت المقتدى بامر اللّه عميد العراق ابو الفتح بن الليث با خليفه رفتارى ناپسند داشت . المقتدى ، شيخ ابو اسحاق شيرازى را نزد ملكشاه و وزيرش نظام الملك به شكايت به اصفهان فرستاد . شيخ به سوى اصفهان در حركت آمد . امام ابو بكر چاچى و چند تن ديگر از بزرگان و اعيان در خدمت او بودند . شيخ ابو اسحاق از هر شهرى كه مىگذشت مردم به استقبال مىآمدند و گرد كجاوهء او ازدحام مىكردند و بر آن دست مىكشيدند و بر روى مىماليدند و بر سم اسبش بوسه ميزدند . گروهى درهم و دينار بر او نثار مىكردند و صنعتگران چيزهايى را كه خود ساخته بودند و بازرگانان كالاهاى خود را بر كجاوهء او مىريختند شيخ ابو اسحاق در تمام اين احوال مىگريست و مويه مىكرد . چون نزد سلطان رسيد و درخواست خود عرضه داشت سلطان همه را اجابت كرد و دست عميد العراق را از هر چه متعلق به خليفه بود كوتاه نمود . شيخ ابو اسحاق به مجلس نظام الملك درآمد و ميان او و امام الحرمين جوينى مناظراتى واقع شد و خبر آن معروف است .\r\n\r\n\r\n","description":"","footnote":"\r\n[ ( 1 ) 
  ] من : تتش\r\n[ ( 2 ) 
  ] متن : فاخر .\r\n[ ( 3 ) 
  ] متن : رنج .\r\n","page_name":" 28 ","page_number":60},
  {"content":"\r\n\r\n\r\nپيوستن بنى جهير به سلطان ملكشاه و حركت فخر الدوله براى فتح ديار بكر\r\nدر سال 471 فخر الدوله ابو نصر بن جهير از وزارت خليفه المقتدى بامر اللّه معزول شد و اين عزل بدستور نظام الملك انجام گرفت . پسرش عميد الدوله نزد نظام الملك آمد تا او را از پدر خشنود سازد . نظام الملك خشنود شد و نزد خليفه شفاعت كرد . خليفه نيز عميد الدوله را بار ديگر به كار گمارد ولى به فخر الدوله جهير پدرش كارى رجوع نكرد . - و ما در اخبار خلفا از آن سخن گفتيم .\r\nالمقتدى بامر اللّه در سال 474 ، فخر الدوله جهير را نزد ملكشاه فرستاد تا دختر او را برايش خواستگارى كند . او نيز به اصفهان آمد و دختر را به كابين پنجاه هزار دينار كه هم در حال آن را بپردازد عقد كرد و به بغداد باز گرديد .\r\nالمقتدى ، پسر فخر الدوله جهير ( عميد الدوله ) را در سال 476 از وزارت عزل كرد . در آن روزها نامه‌اى از نظام الملك رسيد كه از جانب ملكشاه و از جانب خود ، بنى جهير را به اصفهان دعوت كرده بود . آنان نيز با تمام زاد و رود خود به اصفهان حركت كردند . و در دستگاه سلطان مقامهاى ارجمند يافتند . سلطان ملكشاه سرزمين ديار بكر را به فخر الدوله بن جهير داد و سپاهى همراه او كرد كه برود و آنجا را از بنى مروان بستاند و در آنجا به نام خود خطبه بخواند و نام خود بر سكه زند . فخر الدوله نيز با لشكر سلطانى به ديار بكر روان شد .\r\n\r\nاستيلاى ابن جهير بر موصل\r\nچون فخر الدولة بن جهير به فتح ديار بكر رفت ، ابن مروان از مسلم بن قريش يارى خواست و در اين باب ميان ايشان شرط و پيمان نهاده شد و براى نبرد با ابن جهير متحد شدند سلطان ، امير ارتق بن اكسك را با لشكرى به يارى ابن جهير فرستاد . ابن جهير به مصالحه رضا داد و امير ارتق به جنگ مايل بود . چون نبرد آغاز شد عربها و كردها گريختند و لشكرگاهشان به تاراج رفت و مسلم بن قريش از معركه جان به در برد و خويشتن به آمد افگند . در آنجا در محاصرهء لشكر واقع شد ، به امير ارتق پيام فرستاد كه مالى از او بستاند و بگذارد كه از آمد بيرون رود . حراست راه خراسان با مسلم بن قريش بود . امير ارتق بپذيرفت امير ارتق از آمد به رقه رفت و ابن جهير به ميافارقين . در آنجا منصور بن مزيد و پسرش صدقه كه با او بودند ، از او جدا شدند و به عراق رفتند و ابن جهير نيز به خلاط رفت .\r\nچون سلطان ملكشاه از محاصره شدن مسلم بن قريش در آمد خبر يافت . عميد الدوله را با لشكرى گران به موصل فرستاد . از امراء قسيم الدوله آقسنقر كه بعدها حلب را به اقطاع او داد ، نيز همراه او بود . امير ارتق كه كارش به پايان آمده بود باز مىگشت . چون به عميد الدوله رسيد همراه او شد و به موصل رفت . عميد الدوله پيامهايى همه وعد و وعيد به\r\n\r\n","description":"","footnote":"","page_name":" 29 ","page_number":61},
  {"content":"\r\n\r\nمردم موصل فرستاد و عاقبت بر شهر مستولى گرديد .\r\nسلطان ملكشاه خود با لشكرى به بلاد شرف الدوله مسلم بن قريش روى آورد . در اين اوان او از محاصره بيرون آمده بود و در مقابل رحبه لشكرگاه زده بود . سلطان ، مؤيد الملك [ 1 
  ] پسر نظام الملك را نزد او فرستاد . مؤيد الملك با او ملاطفت كرد . مسلم بن قريش در بوازيج [ 2 
  ] به ديدار سلطان آمد سلطان او را به قلمروى كه داشت باز گردانيد و خود به جنگ برادرش تكش [ 3 
  ] - كه پيش از اين از او فرياد كرديم - لشكر در حركت آورد .\r\n\r\nفتح سليمان بن قتلمش انطاكيه را و خبر از كشته شدن او و كشته شدن مسلم بن قريش و استيلاى تتش بر حلب\r\nسليمان بن قتلمش بن اسرائيل بن سلجوق ، قونيه و آق سراى و اعمال آن را از بلاد روم تا شام در تصرف آورد . از سال 358 انطاكيه در دست روميان بود . پادشاه روم در آن زمان كه سليمان بر آن ناحيه لشكر راند ، فردروس بود . اين پادشاه بر لشكر و رعيت ستم مىكرد .\r\nحتى فرزند خود را به زندان فرستاد . شحنهء انطاكيه و پسر آن پادشاه چنان نهادند كه شهر را تسليم سليمان كنند . پس در سال 477 او را فرا خواندند . سليمان از راه دريا برفت و در خشكى در نزديكترين نقطه ساحل به انطاكيه فرود آمد . سى هزار سوار و پيادگان بسيار با او بودند .\r\nاو همچنان از كوهها و دره‌ها بگذشت تا به باروى شهر رسيد . شحنه او را يارى داد تا از بارو فرا رفت و به شهر داخل شد و با مردم شهر نبرد آغاز كرد و بسيارى از آنان را بكشت . سپس بر ايشان ببخشود و قلعه را بگرفت و اموالى بىحساب به غنيمت گرفت . آنگاه به ايشان نيكى كرد و فرمان داد خرابيها را از نو بسازند . پس فتحنامه به سلطان ملكشاه فرستاد .\r\nچون سليمان بن قتلمش انطاكيه را فتح كرد ، مسلم بن قريش به او نامه نوشت و اموالى را كه پادشاه انطاكيه براى او مىفرستاده بود طلب نمود و او را از عصيان عليه ملكشاه برحذرداشت . او پاسخ داد كه مسلمان جزيه نمىپردازد . مسلم بيامد و نواحى انطاكيه را غارت كرد . سليمان هم برفت و نواحى حلب را غارت كرد .\r\nسپس مسلم بن قريش جماعاتى از عرب و تركمانان گرد آورد و به حوالى انطاكيه رفت سليمان نيز با سپاهى از تركمانان به جانب او راند . دو سپاه در آخر ماه صفر سال 478 به يك ديگر رسيدند . تركمانان جبق [ 4 
  ] كه همراه مسلم بودند به سليمان گرايش يافتند و عربها منهزم شدند و مسلم بن قريش كشته شد و سليمان به حلب رفت و آنجا را محاصره نمود . شهر حلب به مقاومت پرداخت . ابن الحتيتى [ 5 
  ] عباسى بزرگ حلب مالى فرستاد و از او خواست درنگ\r\n\r\n\r\n","description":"","footnote":"\r\n[ ( 1 ) 
  ] متن : مؤيد الكتاب .\r\n[ ( 2 ) 
  ] متن : قوارح .\r\n[ ( 3 ) 
  ] متن : تتش .\r\n[ ( 4 ) 
  ] متن : جق .\r\n[ ( 5 ) 
  ] متن : الحشيشى .\r\n","page_name":" 30 ","page_number":62},
  {"content":"\r\n\r\nكند تا به سلطان ملكشاه نامه نويسد . آنگاه به تاج الدوله تتش فرمانرواى دمشق پيام داد كه بيايد تا حلب را تسليم او كند . تتش نيز بيامد . ارتق [ 1 
  ] پسر اكسك نيز با او بود و او از سلطان ملكشاه بيمناك بود زيرا از او خلافى سر زده بود و اينك به تاج الدوله تتش پناه آورده بود . تتش نيز بيت المقدس [ 2 
  ] را به اقطاع او داده بود . سليمان بن قتلمش به مقابله بيرون شد و سپاه خود را تعبيه داد . ارتق در اين نبرد دليريها نمود . سليمان [ 3 
  ] منهزم شد ، پس خود را به خنجر بزد و به زندگانى خويش خاتمه داد . تاج الدوله تتش لشكرگاه او به غارت برد آنگاه نزد حتيتى كس فرستاد و او را نزد خود فرا خواند . پسر ابن الحتيتى مهلت خواست تا آنگاه كه با ملكشاه مشورت كند و جوابهاى درشت داد . تاج الدوله تتش خشمگين گرديد . بعضى از بزرگان دولتش نيز آتش خشم او تيزتر كردند تا بالاخره به حلب حمله كرد و آنجا را بگرفت . ابن الحتيتى به امير ارتق پناه برد . او نيز پناهش داد و شفاعتش كرد .\r\n\r\nاستيلاى ابن جهير بر ديار بكر\r\nفخر الدولة بن جهير در سال 478 پسر خود زعيم الرؤسا ابو القاسم را به محاصرهء آمد فرستاد . جناح الدولة مقدم السالار نيز با او بود . اينان شهر آمد را محاصره كردند و درختان را بريدند و مردم را در تنگنا افكندند چنان كه از گرسنگى ناتوان شدند .\r\nبرخى از عامه در ناحيه‌اى از بارو نام سلطان ملكشاه را فرياد زدند مردم ديگر كه از جور عمال [ بنى مروان كه بيشتر 
  ] از مسيحيان بودند به جان آمده بودند گرد او را گرفتند .\r\nزعيم الرؤسا فرصت مغتنم شمرده به شهر هجوم آورد و آن را تصرف نمود . اين واقعه در ماه محرم سال 478 بود . فخر الدولة ابن جهير شهر ميافارقين را در محاصره داشت . سعد الدوله گوهر آيين [ 4 
  ] شحنهء بغداد با لشكر خود به يارى او آمد و محاصره را سخت‌تر كرد . در ششم ماه جمادى الاولى در باروى شهر رخنه‌اى پديد آمد ، چون مردم شهر چنان ديدند نام ملكشاه را فرياد زدند و شهر را تسليم فخر الدولة بن جهير كردند . او بر اموال بنى مروان دست يافت و همه را با پسر خود زعيم الرؤسا نزد سلطان فرستاد و خود با گوهر آيين به بغداد رفت . سپس از بغداد به اصفهان نزد سلطان شد .\r\nچون كار ميافارقين به پايان آمد ، فخر الدولة بن جهير لشكرى به جزيرهء ابن عمر فرستاد و آنجا را محاصره كرد . بعضى از مردم شهر شعار سلطان ملكشاه آشكار كردند و دروازه‌اى را كه نزديك لشكرگاه بود بگشودند . سپاه ابن جهير شهر را بگرفت و دولت بنى مروان در ديار بكر منقرض گرديد و البقاء للّه .\r\nسپس سلطان ملكشاه ديار بكر را از ابن جهير بستد . ابن جهير به موصل رفت و در آنجا\r\n\r\n\r\n","description":"","footnote":"\r\n[ ( 1 ) 
  ] متن : ارسوس .\r\n[ ( 2 ) 
  ] متن : المورس .\r\n[ ( 3 ) 
  ] متن : سمان .\r\n[ ( 4 ) 
  ] متن : كوهر اين .\r\n","page_name":" 31 ","page_number":63},
  {"content":"\r\n\r\nببود تا سال 483 كه ديده از جهان فروبست .\r\n\r\nاستيلاى سلطان ملكشاه بر حلب و امارت اقسنقر بر آن\r\nچون تاج الدوله تتش حلب را تصرف كرد ، سالم بن مالك بن بدران پسر عم مسلم بن قريش در آنجا بود . او در قلعه موضع گرفت . تتش هفده روز او را در محاصره گرفت تا خبر رسيد كه برادرش ملكشاه مىآيد . ابن الحتيتى به او نامه نوشته بود كه بيايد ، زيرا از تتش بيمناك بود .\r\nسلطان در نيمهء سال 479 از اصفهان بيرون آمد و بر مقدمهء امير برسق [ 1 
  ] و بوزان [ 2 
  ] را بفرستاد .\r\nخود در ماه رجب به موصل رسيد و از آنجا به حران [ 3 
  ] رفت . حران را از ابن الشاطر [ 4 
  ] بستد و به محمد بن شرف الدوله مسلم بن قريش به اقطاع داد . علاوه بر آن رحبه و اعمال آن و سروج ورقه و خابور را نيز به او داد و خواهر خود زليخا خاتون را به عقد او در آورد . آنگاه به رها راند و رها را از روميان بستد . اين شهر را روميان از ابن عطير [ 5 
  ] خريده بودند - و ما به آن اشاره كرده‌ايم - آنگاه به قلعهء جعبر [ 6 
  ] رفت و آنجا را بگرفت و بنى قشير [ فرزندان مردى نابينا 
  ] را كه در آنجا ستم مىكردند . بكشت . اين مرد اعمى و پسرانش كاروانها را مىزدند . سلطان دست ستم ايشان كوتاه كرد . سپس به منبج راند و از فرات گذشته لشكر به حلب راند . چون تاج الدوله تتش از نزديك شدن سلطان خبر يافت از شهر بيرون رفت و راه بيابان پيش گرفت . امير ارتق نيز با او بود . سپس به دمشق باز گرديد .\r\nچون سلطان به حلب رسيد شهر تسليم او شد . سپس به سوى قلعه راند سالم بن مالك بن بدران نيز قلعه را تسليم او نمود و سلطان در عوض قلعهء جعبر را به او داد . اين قلعه همچنان در دست اعقاب او بود تا آنگاه كه نور الدين محمود بن زنگى آن را تصرف كرد .\r\nچون سلطان ملكشاه در حلب استقرار يافت امير نصر بن على بن منقذ الكنانى فرمانرواى شيزر رسول فرستاد و فرمانبردارى نمود . سلطان او را در شيزر ابقا كرد ولى لاذقيه و كفر طاب [ 7 
  ] و افاميه را از او بستد و بازگشت .\r\nسلطان پس از آنكه قسيم الدوله اقسنقر را امارت حلب داد خواست بازگردد ، مردم حلب از او خواستند كه دست ابن الحتيتى را از سرايشان كوتاه كند . سلطان نيز ابن الحتيتى را از حلب به ديار بكر فرستاد و ابن الحتيتى در آنجا بود تا بمرد .\r\nسلطان به سوى بغداد باز گرديد و در ماه ذو الحجهء همان سال وارد بغداد شد و به سراى شاهى در آمد و هداياى بسيار تقديم خليفه نمود و شب هنگام با خليفه ديدار كرد و روز به مجلس او رفت . خليفه او را خلعتها داد . امراى سلجوقى به محضر خليفه وارد شدند و نظام الملك\r\n\r\n\r\n","description":"","footnote":"\r\n[ ( 1 ) 
  ] متن : برشق .\r\n[ ( 2 ) 
  ] متن : بدران .\r\n[ ( 3 ) 
  ] متن : هرات .\r\n[ ( 4 ) 
  ] متن : الشاطى .\r\n[ ( 5 ) 
  ] متن : ابن عطيه .\r\n[ ( 6 ) 
  ] متن : جعفر .\r\n[ ( 7 ) 
  ] متن : بعرطاب\r\n","page_name":" 32 ","page_number":64},
  {"content":"\r\n\r\nهمچنان ايستاده بود و آنان را يك يك نزديك مىخواند و به خليفه معرفى مىنمود . آنگاه خليفه امور عباد و بلاد را به سلطان ملكشاه تفويض نمود و او را به دادگرى وصيت كرد . ملكشاه بر دست خليفه بوسه داد و آن را بر ديده نهاد .\r\nخليفه به نظام الملك نيز خلعت پوشانيد . آنگاه نظام الملك به مدرسهء خود « نظاميه » در آمد و براى مردم حديث گفت و چند حديث نيز املا نمود .\r\n\r\nخبر عروسى\r\nپيش از اين گفتيم كه سلطان ملكشاه دختر خود را به خواستگارى وزير ، ابن جهير به عقد خليفه المقتدى بامر اللّه در آورده بود . اين واقعه در سال 474 بود . در محرم سال 480 دختر را براى عروسى با خليفه به سراى خلافت فرستاد . همراه او صد و سى شتر بود همه با پوششهاى ديباى رومى و بار بيشترشان زر و سيم . نيز سه عمارى و هفتاد و چهار استر با پوششهاى ديباى ملكى [ 1 
  ] و طوقهاى زر . بر شش استر دوازده صندوق از نقره بود پر از انواع زيورها و گوهرها و مهدى عظيم از طلا . [ و سى و سه اسب راهوار با زينهاى طلا و مرصع به گوهر . 
  ] سعد الدوله گوهر آيين و امير ارتق و ديگر امرا پيشاپيش اين جهاز در حركت بودند و مردم بر ايشان دينار و جامه نثار مىكردند . خليفه وزير خود ابو شجاع ظهير الدين محمد بن الحسين الهمدانى را نزد زوجهء سلطان ، تركان [ 2 
  ] خاتون فرستاد . ظفر غلام خليفه با وزير بود . محفه‌اى تقديم كرد كه كس مثل آن نديده بود . همراه ايشان سيصد شمع موكبى بود و به همين مقدار مشعل . در حريم خلافت دكانى نبود مگر آنكه يك يا دو يا بيشتر شمع افروخته بود . وزير به خاتون گفت : سرور ما امير المؤمنين مىگويد : ان اللّه يامركم ان تودوا الأمانات الى اهلها و اجازه خواست كه آن وديعه به سراى او نقل كند .\r\nآن زن گفت : سمعا و طاعة . اعيان دولت سلجوقى در حالى كه هر يك شمعى يا مشعلى در دست داشتند پيشاپيش او حركت كردند اين شمعها و مشعلها را سواران حمل مىكردند .\r\nسپس خاتون [ 3 
  ] دختر سلطان ملكشاه در محفه‌اى كه بر آن روپوش مرصع به زر و گوهر بود بيامد دويست كنيز ترك سوار بر مركبهاى زيبا در اطراف محفهء او حركت مىكردند . خليفه نيز وليمه‌اى ترتيب داده بود كه كس مثل آن نشنيده بود . روز ديگر خليفه سفره‌اى گسترد كه چهل هزار من شكر در آن به كار رفته بود و اعيان لشكر و همهء حواشى را خلعت داد .\r\n\r\nاستيلاى سلطان ملكشاه بر ما وراء النهر\r\nفرمانرواى سمرقند در اين عهد از ملوك خانيه ، احمد خان بن خضر خان برادر شمس الملك\r\n\r\n\r\n","description":"","footnote":"\r\n[ ( 1 ) 
  ] متن : مكى .\r\n[ ( 2 ) 
  ] متن : تركمان .\r\n[ ( 3 ) 
  ] متن : مأمون .\r\n","page_name":" 33 ","page_number":65},
  {"content":"\r\n\r\nبود و اين شمس الملك پيش از احمد بر آن ديار فرمان مىراند . عمهء او [ تركان 
  ] خاتون زن سلطان ملكشاه بود . مردى بد سيرت بود . مردم نزد ملكشاه كس فرستادند و از او خواستند كه به سرزمين ايشان رود و آن بلاد در قبضهء تصرف آرد . آنكه اين پيام آورد مفتى سمرقند ابو طاهر [ بن علك 
  ] شافعى بود . ابو طاهر به بهانهء حج بيرون آمد و در نهان ماجرا به ملكشاه بگفت .\r\nملكشاه در سال 482 از اصفهان به سوى ما وراء النهر در حركت آمد . در اين احوال كه سلطان عازم حركت بود رسول دولت روم نيز آمده بود و خراج مقرر را آورده بود . سلطان آن مال برگرفت و راهى فتح بلاد شد . چون به خراسان رسيد سپاهى بىشمار گرد آورد و از جيحون بگذشت و همهء شهرهايى را كه بر سر راهش بود تسخير كرد ، تا به بخارا رسيد . بخارا و بلاد مجاور آن را نيز به تصرف در آورد . آنگاه به محاصرهء سمرقند رفت و شهر را در محاصره گرفت و از هر سو بر شهر سنگهاى منجنيق باريدن گرفت تا در بارو شكاف افتاد . و از آن شكاف به شهر در آمدند و بر آن استيلا يافتند . احمد خان متوارى شد . او را بيافتند و اسير كرده نزد سلطان ملكشاه آوردند . سلطان او را آزاد كرد و به اصفهان فرستاد و ابو طاهر ، عميد خوارزم را امارت سمرقند داد آنگاه روانهء كاشغر شد و به يوزكند [ 1 
  ] راند و از آنجا رسولى نزد پادشاه كاشغر فرستاد و فرمان داد كه به نام او خطبه بخواند و سكه زند . پادشاه كاشغر اطاعت كرد و خود نزد سلطان آمد . سلطان او را اكرام كرد و خلعت داد و به كشورش بازگردانيد . سلطان پس از اين فتح به خراسان باز گرديد .\r\nدر سمرقند جماعتى از سپاهيان بودند به نام چگلى [ 2 
  ] . اينان را آهنگ آن بود كه بر ابو - طاهر عميد خوارزم بشورند و به ناگاه او را فرو گيرند . ابو طاهر با آنان به ملاطفت رفتار كرد و بدين حيله از چنگ ايشان برهيد و به خوارزم رفت .\r\n\r\nعصيان سمرقند و فتح آن بار ديگر\r\nسردار اين سپاهيان چگلى در سمرقند ، عين الدوله نام داشت . از اين حادثه به وحشت افتاد و به يعقوب تكين برادر پادشاه كاشغر نامه نوشت - و مملكت يعقوب تكين آب نباشى [ 3 
  ] ناميده مىشد - و او را به سمرقند فرا خواند . پس از اندكى يعقوب دانست كه كار او با عين الدوله راست نيايد ، اين بود كه جماعتى از افراد رعيت را كه كسانى از ايشان به دست او كشته شده بودند برانگيخت تا از فقها ، فتواى قتل او را به عنوان انتقام ، بگيرند و بدين گونه او را به قتل رسانيد و خود زمام امور سمرقند را به دست گرفت .\r\nسلطان ملكشاه در سال 482 به سمرقند لشكر راند . چون به بخارا رسيد يعقوب تكين به فرغانه گريخت و به ولايت خود پيوست . آنگاه جماعتى از سپاهيان او در قريه‌اى موسوم به\r\n\r\n\r\n","description":"","footnote":"\r\n[ ( 1 ) 
  ] متن : نور و كمن .\r\n[ ( 2 ) 
  ] حكليه .\r\n[ ( 3 ) 
  ] متن : ارياسى . و شايد آتباش ؟ . م .\r\n","page_name":" 34 ","page_number":66},
  {"content":"\r\n\r\nطواويس نزد سلطان آمدند و از او امان خواستند . سلطان وارد سمرقند شد و امير انر را بر آن امارت داد و لشكر به طلب يعقوب فرستاد و از پادشاه كاشغر خواست كه به جد در طلب او برخيزد . لشكريان يعقوب شورش كردند و خزاينش را غارت نمودند . يعقوب به ناچار نزد برادر خود به كاشغر رفت و به دو پناه برد .\r\nسلطان به كاشغر كس فرستاد و يعقوب را طلب نمود . برادر او از يك سو از سلطان مىترسيد و از ديگر سو از تسليم برادر كه به دو پناه جسته بود عار داشت عاقبت ترس غلبه يافت ، يعقوب را بگرفت و همراه پسر و ياران خود نزد ملكشاه فرستاد و ايشان را گفت كه چشمان او را در راه ميل كشند . اگر سلطان بدين اندازه قانع نشد او را تسليم كنند . چون به قلعه‌اى نزديك سلطان رسيدند و قصد ميل كشيدن چشمانش نمودند ، خبر يافتند كه طغرل ينال با لشكرى گران از هشتاد فرسنگ راه آمده و سرزمين كاشغر را در تصرف آورده و پادشاهش را نيز اسير كرده است . چون اين خبر بشنيدند يعقوب را آزاد كردند .\r\nسلطان ملكشاه را از طغرل ينال و لشكر بىحسابش بيم به دل افتاد ، پس تاج الملك را واداشت كه از يعقوب شفاعت كند تا از تقصيرش بگذرد . تاج الملك شفاعت كرد . سلطان بر يعقوب ببخشود و او را به كاشغر فرستاد تا در برابر طغرل ينال پايدارى كند و خود به خراسان بازگشت .\r\nسلطان ملكشاه در سال 484 براى بار دوم به بغداد رفت . يارانش از هر سو گرد آمدند .\r\nاز جمله برادرش تاج الدوله تتش و قسيم الدوله آقسنقر صاحب حلب و بوزان [ 1 
  ] صاحب رها و ديگر عمال اطراف بيامدند . سلطان مراسم شب ميلاد ( جشن سده ) را در بغداد برگزار كرد . جشنى كه در شكوه و عظمت سابقه نداشت . آنگاه وزير خود نظام الملك و ديگر امرا را فرمان داد كه براى خود در بغداد خانه‌هايى بسازند كه چون به بغداد مىآيند در آنها فرود آيند ، سپس به اصفهان باز گرديد .\r\n\r\nاستيلاى تتش بر حمص و غير آن از سواحل شام\r\nچون در سال 484 سلطان ملكشاه به بغداد رفت - چنان كه گفتيم - امراى شام نزد او آمدند . چون بازگشتند برادر خود تاج الدوله تتش را فرمان داد كه دولت علويان را از سواحل شام براندازد و بلادشان را بگشايد . همچنين اقسنقر و بوزان را فرمود كه به يارى او روند . چون به دمشق بازگشتند تتش به حمص لشكر كشيد . خلف بن ملاعب فرمانرواى حمص بود كه از او و فرزندش بر مردم زيانهاى بزرگ مىرسيد . تاج الدوله تتش حمص را محاصره كرد و تصرف نمود . سپس به قلعهء عرقه لشكر برد و آنجا را نيز به قهر تصرف كرد . آنگاه به قلعه افاميه\r\n\r\n\r\n","description":"","footnote":"\r\n[ ( 1 ) 
  ] متن : بوران .\r\n","page_name":" 35 ","page_number":67},
  {"content":"\r\n\r\nلشكر كشيد فرمانرواى آن يكى از خادمان خليفهء علوى بود . امان خواست . [ آنگاه به طرابلس راند . فرمانرواى آن جلال الملك بن عمار بود . چون انبوهى لشكر تاج الدوله تتش بديد 
  ] [ 1 
  ] نزد امراى تتش در نهان كس فرستاد تا در اصلاح حال او اقدام كنند ولى آنان همهء راهها را بر او بستند . آنگاه نزد وزير اقسنقر كه [ زرين كمر ناميده مىشود 
  ] رسول فرستاد و گفت سى هزار دينار زر و همانند آن كالا مىدهد تا از آقسنقر بخواهد تتش را به مصالحه وا دارد . اين پيشنهاد سبب شد كه ميان آقسنقر و تتش خلاف افتد و به يك ديگر سخنان درشت گويند . آقسنقر خشمگين شده برفت . ديگران نيز ناچار بازگشتند و آن تصميم جامهء عمل نپوشيد .\r\n\r\nتصرف يمن\r\nاز كسانى كه در بغداد نزد سلطان ملكشاه حاضر آمدند ، يكى عثمان جبق [ 2 
  ] امير تركمان ، فرمانرواى قرميسين [ 3 
  ] و جز آن بود . سلطان او را فرمان داد كه با لشكرى از تركمانان به حجاز و يمن رود و در آنجا فرمان سلطان را نفاذ دهد . آنگاه سلطان امور ايشان را به سعد الدوله گوهر آيين و گذار كرد . گوهر آيين در اين هنگام شحنهء بغداد بود . سعد الدوله اميرى به نام ترشك بر آنان گماشت و اين لشكر راهى حجاز شد و بر آن مستولى گرديد و با مردم روشى ناپسند پيش گرفت . تا آنجا كه امير حجاز محمد بن هاشم به دادخواهى آمد . آنگاه در سال 485 لشكريان سلطان راهى يمن شدند و در نواحى يمن دست به غارت و كشتار زدند و عدن را گرفتند . در آنجا نيز بر مردم ستم بسيار كردند . ترشك هفت روز پس از ورود به عدن بمرد . پيكر او را به بغداد باز گردانيدند و در آنجا به خاك سپردند .\r\n\r\nكشته شدن نظام الملك وزير\r\nدر سال 485 سلطان ملكشاه [ همراه با نظام الملك 
  ] از اصفهان به بغداد مىرفت [ در نزديكى نهاوند 
  ] ماه رمضان بود ، نظام الملك پس از افطار [ در محفه‌اى نشسته 
  ] به خيمهء خود مىرفت . در اين حال يكى از باطنيان به صورت متظلمى نزد او شد . نظام الملك او را پيش خواند تا به شكايتش گوش دهد . آن جوان خنجر بكشيد و او را بزد چون خواست بگريزد پايش به طنابهاى خيمه درآمد و بر زمين افتاد . [ لشكريان برسيدند و او را كشتند 
  ] . نظام الملك را به خيمه‌اى بردند . او پس از سى سال وزارت ، جهان را بدرود گفت . با مرگ او لشكرش به هم بر آمد .\r\nسلطان ملكشاه بر اسب نشست و مردم آرامش يافتند .\r\nبعضى گويند كه سلطان ملكشاه آن مرد باطنى را به قتل نظام الملك واداشته بود زيرا\r\n\r\n\r\n","description":"","footnote":"\r\n[ ( 1 ) 
  ] ميان دو قلاب از متن ساقط بود . از ابن اثير حوادث سال 485 افزوده شد .\r\n[ ( 2 ) 
  ] متن : جق .\r\n[ ( 3 ) 
  ] متن : فرمسيس .\r\n","page_name":" 36 ","page_number":68},
  {"content":"\r\n\r\nنظام الملك و فرزندانش زمام همهء امور دولت را در دست گرفته بودند و بدين سبب سلطان در سال 475 هم كسى را بر گماشته بود تا جمال الملك [ 1 
  ] منصور ، پسرش را بكشند . سبب آن بود كه يكى از حواشى سلطان ملكشاه از او سعايت كرده بود . جمال الملك ساعى را بگرفت و بكشت . سلطان كينهء او به دل گرفت و عميد خراسان را فرا خواند و به قتل او وادار كرد . عميد خراسان يكى از خادمان خاص جمال الملك را بفريفت و در نهان او را گفت سلطان قصد آن دارد كه جمال الملك را بكشد و اگر شما او را در نهان بكشيد برايتان بهتر از اين است كه سلطان او را به آشكار بكشد . آن خادم نيز پنداشت كه راست مىگويد . زهر در شراب او كرد و بكشتش .\r\nسلطان خود نزد نظام الملك آمد و او را تعزيت گفت . از آن پس همواره خواص و حواشى سلطان او را عليه نظام الملك برمىانگيختند تا آنگاه كه نظام الملك نوهء خود عثمان بن جمال الملك منصور را امارت مرو داد . سلطان يكى از امراء بزرگ خود را به نام قودن [ 2 
  ] به شحنگى مرو فرستاد . روزى ميان او و عثمان نزاع افتاد . عثمان او را بگرفت . و به زندان فرستاد و بسى اهانتها كرد . سپس آزادش نمود . قودن شكايت به سلطان برد . سلطان خشمگين شد و مجد الملك [ 3 
  ] بلاسانى [ 4 
  ] را نزد او فرستاد كه اگر در پادشاهى با من شريك هستى سخنى است ديگر و اگر نايب منى و در فرمان منى از گليم خود پاى بيرون منه . آنگاه اعمال عثمان بن جمال الملك نوهء او و ديگر پسرانش را يك يك برشمرد . سلطان با مجد الملك بلاسانى غلام خاص خود يلبرد [ 5 
  ] را نيز فرستاده بود ، تا اطمينان كند كه پيام را رسانيده است و نيز پاسخ نظام الملك را بتمامى براى سلطان نقل كند . چون مجد الملك پيام سلطان بگزارد ، نظام الملك را عنان سخن از دست برفت و كارهاى خود را در دفاع از سلطان چون متحد ساختن امرا در تفويض پادشاهى به او و فتح شهرهاى دور و نزديك كه به تدبير او انجام گرفته بود ، يك يك بر شمرد و در پايان گفت : اگر سلطان خواهد ، من تأييدات خويش از او دريغ نخواهم كرد و اگر نخواهد هر گاه كه اين ( دوات ) برداشته شود آن ( تاج ) نيز فرو افتد . پس سلطان جانب احتياط فرونگذارد . آنگاه پاى فراتر نهاد و گفت سلطان را خود هر چه خواهيد بگوييد من از توبيخ او به هم برآمده‌ام و عنان سخن را از دست داده‌ام . چون برفتند يلبرد هر چه سخن رفته بود ، براستى با سلطان بگفت . ديگران خواستند سخنان عتاب آميز نظام الملك را پوشيده دارند ولى بدان سبب كه يلبرد همه را براى سلطان نقل كرده بود ، نتوانستند . آنان نيز هر چه نظام الملك گفته بود بگفتند .\r\nچون نظام الملك ديده از جهان فرو بست ، سلطان نيز پس از يك ماه درگذشت . اصل نظام الملك از طوس بود . از دهقان‌زادگان طوس بود . نامش ابو على حسن بن على بن اسحاق بود .\r\n\r\n\r\n","description":"","footnote":"\r\n[ ( 1 ) 
  ] متن : جمال الدوله .\r\n[ ( 2 ) 
  ] متن : كردن .\r\n[ ( 3 ) 
  ] متن : فخر الملك .\r\n[ ( 4 ) 
  ] متن : الب ارسلان .\r\n[ ( 5 ) 
  ] متن : نكبرد .\r\n","page_name":" 37 ","page_number":69},
  {"content":"\r\n\r\nدارايى نياكانش همه بر باد رفته بود . او در كودكى پدر را از دست داد ، سپس به تحصيل علم پرداخت و در علوم و صنايع مهارتى شگرف يافت و به خدمت سلطانى در آمد و در آن ايام گاه در خراسان بود و گاه در غزنه يا بلخ . عاقبت در زمرهء كارگزاران ابو على بن شاذان وزير الب ارسلان در آمد . چون ابو على بن شاذان را مرگ فرا رسيد ، الب ارسلان به او وصيت كرد و كفايت و لياقت او را بستود . الب ارسلان نيز او را به خدمت گرفت تا آنجا كه وزارتش داد .\r\nچون الب ارسلان كشته شد ، نظام الملك وزير او بود . سلطان ملكشاه نيز او را بعد از پدر خود به وزارت برگزيد . نظام الملك مردى دانشمند و بخشنده بود . علما و اهل دين را اكرام مىكرد و همواره با ايشان مجالست داشت . مدرسه‌هايى بنا كرد و اموال بسيار صرف آنها نمود . خود نيز املاى حديث مىكرد . همواره مىكوشيد كه نمازهايش را به وقت بخواند .\r\nدر ايام او بسيارى از ماليتها فرو كاست . همچنين لعنت بر اشاعره را كه عميد الملك كندرى ابتكار كرده بود از منابر برانداخت . عميد الملك سلطان طغرلبك را به لعن شيعيان وادار كرده بود و اشعريان را نيز بر آنها افزوده بود . لعنت بر اشاعره سبب شد كه امام الحرمين و ابو القاسم قشيرى از خراسان بروند . چون الب ارسلان به پادشاهى رسيد . نظام الملك او را واداشت تا لعن بر اشاعره را ملغى كند و اين امر سبب شد كه علما به وطن خويش باز گردند . فضايل نظام الملك بسيار است همين بس كه علما به مجلس او حاضر مىشدند و شاعران ديوانها به مدح او پرداخته‌اند از جمله علمايى كه به مجلس او حاضر مىشدند ابو المعالى جوينى امام الحرمين و نظاير او بودند .\r\nنظام الملك مدرسهء نظاميه بغداد را بنا نمود و شيخ ابو اسحاق شيرازى را براى تدريس در آن مدرسه دعوت كرد . چون ابو اسحاق شيرازى در سال 476 درگذشت پسر نظام الملك ، ابو سعيد المتولى را به جاى او معين كرد ولى نظام الملك از او خشنود نبود و خود امام ابو نصر صباغ صاحب كتاب « الشامل » را به تدريس برگزيد . چون ابو نصر در ماه شعبان همان سال درگذشت ، از سال 478 ابو سعيد عهده‌دار تدريس گرديد . چون او نيز از دنيا رحلت كرد ، الشريف العلوى ابو القاسم الدبوسى بر مسند تدريس برآمد . او نيز در سال 482 وفات كرد . و ابو عبد اللّه الطبرى و قاضى عبد الوهاب شيرازى بنوبت به اقامهء درس پرداختند . آنگاه امام ابو حامد غزالى در سال 484 به تدريس در نظاميه مشغول شد . در ايام نظام الملك مردم را به تحصيل علم رغبتى تمام پديد آمد . زيرا نظام الملك خود علم را ارج مىنهاد . و اللّه اعلم\r\n\r\n","description":"","footnote":"","page_name":" 38 ","page_number":70},
  {"content":"\r\n\r\n\r\nپادشاهى بركيارق و محمود پسران ملكشاه\r\nسلطان ملكشاه پس از كشته شدن نظام الملك روانهء بغداد گرديد و در اواخر ماه رمضان به شهر در آمد . از دولتمردان ابو الفضل [ اسعد بن محمد بن موسى 
  ] بر اوستانى [ 1 
  ] - يا بلاسانى - قمى يا [ مجد الملك قمى و تاج الملك ، ابو الغنائم مرزبان بن خسرو فيروز 
  ] وزير زوجهء او تركان خاتون جلاليه ، دختر يكى از ملوك خانيه ما وراء النهر ، همراه او بود . تاج الملك يكى از كسانى بود كه با نظام الملك دشمنى داشت و پيوسته عليه او سعايت مىكرد . چون سلطان وارد بغداد شد قصدش آن بود كه در نخستين فرصت وزارت خويش به دو دهد ولى اجل مهلتش نداد .\r\nسه روز پس از عيد فطر بيمار شد و در نيمهء ماه شوال سال 485 دار فانى را بدرود گفت . زنش تركان خاتون جلاليه نزد او در بغداد بود و پسرش محمود بن ملكشاه در اصفهان بود . تركان خاتون مرگ ملكشاه را پوشيده داشت و پيكر او به اصفهان برد . ابو الغنائم تاج الملك عهده‌دار اين كارها بود . تركان خاتون قوام الدوله كربوقا را كه بعد از اين فرمانرواى موصل شد پيشاپيش با انگشترى شاه به اصفهان فرستاد . كربوقا با نشان دادن انگشترى ، مستحفظ قلعه را فرود آورد و قلعه را از او بستد و گفت اين فرمان ملكشاه است . تركان خاتون از پى او بيامد . تركان خاتون مالى بسيار بين امرا و سپاهيان تقسيم كرده بود و آنان را به بيعت با پسر خود محمود فرا خوانده بود . محمود در اين ايام كودكى چهار ساله بود . آنان نيز اجابت كردند و با محمود بيعت نمودند آنگاه تركان خاتون نزد المقتدى عباسى رسول فرستاد و از او خواست كه به نام پسرش محمود خطبه بخواند . خليفه نيز اجابت كرد ، بدان شرط كه امير انر تدبير امور كشور را در دست داشته باشد و مجد الملك مشاور او و ترتيب عمال و گرد آورى خراج و ديگر اموال نيز بر عهدهء\r\n\r\n\r\n","description":"","footnote":"\r\n[ ( 1 ) 
  ] متن : هروستمانى .\r\n","page_name":" 39 ","page_number":71},
  {"content":"\r\n\r\nمجد الملك باشد . چون نامهء خليفه با اين شروط رسيد ، تركان خاتون نپذيرفت . سفير خليفه در اين پيام ابو حامد غزالى بود . تركان خاتون را گفت : فرزند تو كودكى صغير است و در شريعت حكومت كسى چون او جايز نيست . پس تركان خاتون آن شروط را بپذيرفت و در آخر ماه شوال سال 485 [ 1 
  ] به نام او خطبه خواندند . تركان خاتون كسانى را به اصفهان فرستاد تا بركيارق را گرفتند و به زندان كردند .\r\nسلطان ملكشاه بزرگترين شهريار سلجوقى بود . از چين تا شام و از شام تا يمن را در زير فرمان داشت . ملوك روم براى او جزيه مىفرستادند . مناقب او عظيم و مشهور است .\r\n\r\nنزاع ميان بركيارق و برادرش محمود\r\nبركيارق بزرگترين پسران سلطان ملكشاه بود . مادرش زبيده دختر ياقوتى پسر داود بود و ياقوتى عم ملكشاه بود . چون بركيارق به زندان افتاد ، مادرش بر جان او بترسيد و با غلامان نظاميه به گفتگو پرداخت و آنان را با خود يار ساخت . تركان خاتون در آن هنگام با پسرش محمود در بغداد بود . غلامان نظاميه برجستند و سلاح برداشتند و بركيارق را از زندان بيرون آوردند و به نام او خطبه خواندند . چون خبر به تركان خاتون رسيد از بغداد بيرون آمد . سپاهيان از ابو الغنائم تاج الملك مواجب خود را مطالبه كردند . تاج الملك به قلعهء برجين فرا رفت بدين بهانه كه اموال را در آن جا نهاده است . ولى در قلعه تحصن گرفت . سپاهيان خزاين او را غارت كردند و به اصفهان رفتند . در اين حال بركيارق و غلامان نظاميه به رى رسيده بودند .\r\nازغش نظامى با سپاه خود برسيد اينان نيز به دو پيوستند و قلعهء طبرك [ 2 
  ] را تصرف كردند . تركان خاتون لشكرى به جنگ بركيارق فرستاد . امير يلبرد [ 3 
  ] و كمشتكين [ 4 
  ] جاندار و سران ديگر نيز با او بودند . چون نبرد آغاز شد بركيارق پيروز شد و سپاهى كه تركان خاتون فرستاده بود منهزم شد و به سوى اصفهان گريخت . بركيارق آنان را در اصفهان محاصره نمود .\r\nعز الملك پسر نظام الملك در اصفهان بود . او نخست والى خوارزم بود . پيش از كشته شدن پدرش نزد او آمده بود و پس از وفات ملكشاه همچنان در اصفهان مانده بود . اينك با جماعتى از برادرانش نزد بركيارق آمد . بركيارق او را وزارت داد و مانند پدرش زمام امور را به دست او سپرد .\r\n\r\nكشته شدن تاج الملك\r\nابو الغنائم مرزبان بن خسرو فيروز وزير تركان خاتون و پسرش بود . چون از بيم سپاهيان به قلعهء برجين گريخت و تركان خاتون اصفهان را تصرف كرد ، به اصفهان آمد و پوزش خواست\r\n\r\n\r\n","description":"","footnote":"\r\n[ ( 1 ) 
  ] متن : 35 .\r\n[ ( 2 ) 
  ] متن : طغرل .\r\n[ ( 3 ) 
  ] متن : سبكرد .\r\n[ ( 4 ) 
  ] كمستكن .\r\n","page_name":" 40 ","page_number":72},
  {"content":"\r\n\r\nو گفت كه صاحب قلعه او را حبس كرده بود . تركان خاتون نيز عذر او را بپذيرفت و او را با سپاهى به جنگ بركيارق فرستاد . چون سپاه شكست خورد او را نيز اسير كرده نزد بركيارق بردند بركيارق كه به لياقت و كاردانيش آگاه بود . او را به وزارت خويش برگزيد . غلامان نظاميه از او نفرت داشتند و به قتل نظام الملك متهمش مىكردند . تاج الملك ميان سپاهيان اموالى بذل كرد ولى فايده‌اى نبخشيد . تا بر او بشوريدند و در ماه محرم سال 486 به قتلش آوردند .\r\nتاج الملك را فضايل و مناقب بسيار بود ولى همكارى او در قتل نظام الملك بر اين محاسن پرده كشيد . او همان كسى است كه تربت شيخ ابو اسحق شيرازى و مدرسهء كنار او را بنا نمود و ابو بكر چاچى را براى تدريس در آن مدرسه معين نمود .\r\n\r\nنزاع ميان تتش بن الب ارسلان و بركيارق\r\nتاج الدوله تتش برادر سلطان ملكشاه فرمانرواى شام بود . اندكى پيش از درگذشت برادرش سلطان ملكشاه ، به ديدار او رهسپار بغداد شد . در هيت خبر مرگ برادر شنيد و در حال بر هيت مستولى شد و به دمشق باز گرديد . در آنجا لشكر گرد آورد و اموالى بذل كرد و براى به دست آوردن پادشاهى قدم در راه نهاد . نخست به حلب لشكر برد . چون قسيم الدوله آقسنقر ديد كه ميان فرزندان ملكشاه اختلاف افتاده و او را ياراى دفع تتش نيست گردن به فرمان او نهاد و نزد باغيسيان [ 1 
  ] فرمانرواى انطاكيه و بوزان [ 2 
  ] فرمانرواى رها و حران كس فرستاد و ايشان را به اطاعت تاج الدوله تتش فرا خواند . آن دو نيز اين دعوت را پذيرا آمدند و در بلاد خود به نام تاج الدوله خطبه خواندند و همراه او آهنگ رحبه كردند و آنجا را در تصرف آوردند . سپس لشكر به نصيبين بردند آنجا را نيز برگرفتند و غارت و كشتار نمودند و تتش آن را به امير محمد بن شرف الدوله مسلم بن قريش تسليم نمود . آنگاه به موصل لشكر بردند . در آن اوان كافى بن فخر الدولة بن جهير از جزيرهء ابن عمر نزد تتش آمد . تتش او را وزارت خويش داد .\r\nموصل را على بن شرف الدوله مسلم بن قريش در دست داشت . ما در او صفيه عمهء ملكشاه بود . تركان خاتون ، عم او ابراهيم بن قريش را از اسارت آزاد كرده بود . ابراهيم بيامد و موصل را از على بن مسلم بن قريش بستد - ما در اخبار بنى المقلد از آن سخن گفتيم - تتش نزد او كس فرستاد كه به نام او خطبه بخواند و راه بغداد را براى حركت او آماده نمايد .\r\nابراهيم امتناع كرد . تتش لشكر به جنگ او برد . اعراب منهزم شدند و ابراهيم اسير گرديد .\r\nاو را با جماعتى از امراى عرب نزد تتش بردند . تتش آنان را در اسارت بكشت و اموالشان را به تاراج برد . تتش بر موصل و ديگر جايها مستولى شد . آنگاه على بن مسلم پسر صفيه را بر آن امارت داد و به بغداد كس فرستاد تا به نام او خطبه بخوانند . گوهر آيين شحنهء بغداد با او\r\n\r\n\r\n","description":"","footnote":"\r\n[ ( 1 ) 
  ] متن : ياغى يسار .\r\n[ ( 2 ) 
  ] متن : مران\r\n","page_name":" 41 ","page_number":73},
  {"content":"\r\n\r\nموافقت كرد و در جواب نوشت كه منتظر رسيدن رسولانى از سوى سپاه هستند . تتش به ديار بكر لشكر برد و آنجا را متصرف گرديد ، سپس به آذربايجان رفت .\r\n[ چون بركيارق عازم نبرد تتش شد قسيم الدوله و بوزان از تتش جدا شدند و به بركيارق پيوستند . تتش نيز به شام باز گرديد 
  ] . گوهر آيين شحنهء بغداد كه تتش را يارى داده بود نزد بركيارق آمد و از او پوزش خواست . بركيارق به سعايت كمشتكين جاندار و قسيم الدوله او را عزل كرد و امير يلبرد [ 1 
  ] را به جاى او برگمارد و اقطاعات گوهر آيين را نيز بستد و به او داد و يلبرد راهى بغداد شد . سپس بركيارق به سبب سخنى كه از او شنيده بود ، از دقوقا بازش گردانيد و در ماه رمضان سال 486 به قتلش آورد و شحنگى بغداد را به افتكين داد .\r\n\r\nكشته شدن اسماعيل بن ياقوتى\r\nدر ماه شعبان سال 486 اسماعيل ، پسر ياقوتى پسر داود كشته شد . او پسر عم ملكشاه و دايى بركيارق بود . بر آذربايجان امارت داشت . تركان خاتون نزد او كس فرستاد و او را به طمع پادشاهى افكند و وعده داد كه با او ازدواج مىكند . اسماعيل نيز جماعاتى از تركمانان و جز ايشان گرد آورده عازم نبرد بركيارق شد . در كرج [ 2 
  ] دو سپاه به يك ديگر رسيدند . يلبرد از او جدا شده به بركيارق پيوست و اين امر سبب شكست اسماعيل گرديد ، بگريخت و به اصفهان باز گرديد . تركان خاتون به نام او خطبه خواند و نام او را پس از نام پسرش محمود بر سكه نقش نمود و خواست به عقد او در آيد ولى امير انر كه سپهسالار و مدبر دولتش بود ، او را از آن كار منع كرد و آنان را از اعمالى كه مرتكب مىشدند بترسانيد و خود از نزد ايشان برفت .\r\nاسماعيل نزد خواهر خود زبيده مادر بركيارق رسول فرستاد كه ميان او و پسرش مصالحه كند . پس نزد بركيارق رفت . و بركيارق مقدمش را گرامى داشت ولى پس از چندى رجال دولت چون كمشتكين جاندار و آقسنقر و بوزان با او اظهار دوستى كردند . او نيز رازى را كه در دل داشت - و آن قصد كشتن بركيارق و رسيدن به سلطنت بود - فاش كرد . آنان خود او را كشتند . سپس بركيارق را از آنچه رفته بود آگاه كردند . و خونش هدر شد .\r\n\r\nهلاكت تورانشاه بن قاورت بك\r\nتورانشاه پسر قاورت بك فرمانرواى فارس بود تركان خاتون امير انر را در سال 487 به فتح فارس فرستاد . انر نخست تورانشاه را منهزم ساخت ولى چون با لشكريان روشى ناپسند در پيش گرفت از او برميدند و به تورانشاه پيوستند . اين بار تورانشاه حمله آورد و انر را شكست داد و آن بلاد را از او باز پس گرفت . در اين نبرد تيرى بر تورانشاه رسيد و پس از دو ماه از\r\n\r\n\r\n","description":"","footnote":"\r\n[ ( 1 ) 
  ] متن : مكرد .\r\n[ ( 2 ) 
  ] متن : كرخ .\r\n","page_name":" 42 ","page_number":74},
  {"content":"\r\n\r\nآسيب آن بمرد .\r\n\r\nوفات المقتدى بامر اللّه و خلافت المستظهر باللّه و خطبه به نام بركيارق\r\nدر نيمهء ماه محرم سال 487 المقتدى درگذشت . بركيارق پس از هزيمت عمش تتش به بغداد آمده بود در بغداد به نام او خطبه خواندند و بر او خلعتها پوشانيدند . آنگاه منشور سلطنت بركيارق را نزد المقتدى آوردند تا بر آن مهر نهد . المقتدى آن را بخواند و بدقت در آن نگريست سپس مهر بر نهاد و پس از ساعتى بناگهان بمرد . بعد از مرگ او با پسرش المستظهر - باللّه بيعت كردند . آنگاه خلعتها و منشور را نزد بركيارق فرستادند و از او براى المستظهر باللّه بيعت گرفتند .\r\n\r\nاستيلاى تتش بر بلاد بعد از كشته شدن آقسنقر و هزيمت بركيارق\r\nچون تتش شكست خورده از آذربايجان بازگشت لشكرى گران فراهم آورد و در سال 487 لشكر از دمشق به حلب برد . قسيم الدوله آقسنقر و بوزان نيز متحد شدند و بركيارق نيز كربوقا را كه فرمانرواى موصل شده بود ، به يارى ايشان فرستاد و هر سه به نبرد تتش بيرون آمدند . در شش فرسنگى حلب نبرد در گرفت . تتش آن سپاه را در هم شكست و آقسنقر را اسير كرد و به قتل رسانيد . كربوقا و بوزان به حلب گريختند ، تتش از پى آنها بيامد و شهر را محاصره كرد و به تصرف در آورد و آن دو را اسير كرد آنگاه به حران و رها كه از آن بوزان بودند رسول فرستاد و مردم را به فرمانبردارى خويش خواند ، اما مردم سر به فرمان او نياوردند و به دفاع پرداختند . تتش سر بوزان را بر ايشان فرستاد و آن دو شهر را بگرفت . كربوقا را به حمص فرستاد و در آنجا حبس كرد . سپس به بلاد جزيره لشكر برد و آن بلاد را به تصرف در آورد ، پس به خلاط و ديار بكر لشكر كشيد ، آنجا را نيز بگرفت و عازم آذربايجان شد و از آذربايجان لشكر به همدان برد . فخر الملك پسر نظام الملك در همدان بود . او از خراسان آمده بود تا نزد بركيارق رود ، امير قماج از لشكر محمود بن ملكشاه كه در اصفهان بود با او برخورد كرده اموالش را به تاراج برده بود . فخر الملك خود از مهلكه جان به در برده به همدان آمده بود . در همدان با تتش برخورد كرد . تتش قصد قتل او داشت . باغيسيان شفاعت كرد و اشاره كرد كه چون مردم به خاندان نظام الملك ارادت مىورزند براى خشنودى ايشان وزارت خويش به دو ده . او نيز چنين كرد .\r\nبركيارق لشكر به سوى اتسز ( اقسيس ) برده بود كه تتش وارد آذربايجان و همدان گرديد . بركيارق چون از حركت لشكر تتش خبر يافت از نصيبين برفت و از ناحيهء بالاى\r\n\r\n","description":"","footnote":"","page_name":" 43 ","page_number":75},
  {"content":"\r\n\r\nدجله وارد اربل شد . چون دو لشكر نزديك شدند امير يعقوب بن آبق [ 1 
  ] پيش آمد و لشكر او را درهم كوفت و لشكرگاهش را تاراج كرد . و با او از امراى بزرگ جز برسق و كمشتكين جاندار و بارق كسى باقى نمانده بود . اينان به اصفهان پناه بردند . تركان خاتون ما در محمود بن ملكشاه از دنيا رفته بود . محمود و يارانش او را از دخول به شهر منع كردند . سپس محمود خود بيرون آمد و او را به شهر برد . ياران محمود از هر سو گردش را گرفته قصد آن داشتند كه چشمانش را ميل كشند . در اين احوال محمود بيمار شد . آنان نيز از او دست بداشتند .\r\n\r\nنبرد ميان بركيارق و تتش و كشته شدن تتش\r\nمحمود بن ملكشاه در آخر شوال سال 487 درگذشت و بركيارق بر اصفهان استيلا يافت .\r\nمؤيد الملك پسر نظام الملك را به جاى برادرش عز الملك وزارت داد . عز الملك در نصيبين از جهان رخت بر بسته بود . مؤيد الملك به امرا يك يك نامه نوشت و از آنان دلجويى نمود تا همه نزد بركيارق بازگشتند و بركيارق را شمار ياران افزون شد . تاج الدوله تتش پس از هزيمت بركيارق يوسف بن آبق [ 2 
  ] تركمانى را به عنوان شحنهء بغداد با جمعى از تركمانان به بغداد فرستاد . او را از دخول به بغداد منع كردند . صدقة بن مزيد صاحب حله لشكر به جنگ او برد .\r\nدر بعقوبا [ 3 
  ] ميان دو سپاه جنگ افتاد . صدقه شكست خورده به حله رفت و يوسف بن آبق وارد بغداد شد و در آنجا بماند .\r\nچون بركيارق منهزم شده بود تتش به همدان رفته بود . بعضى از امرا در همدان تحصن گزيده بودند . اينك از او امان خواستند و تتش بر همدان مستولى گرديد و از آنجا تا حوالى اصفهان پيش رفت . تتش به امراى اصفهان پيامهاى مودت آميز داد تا آنان را به سوى خود كشد . آنان نيز وعده دادند كه به او خواهند پيوست . بركيارق در اين روزها بيمار بود .\r\nچون از بيمارى برخاست به جرباذقان ( گلپايگان ) رفت در آنجا سى هزار تن سپاهى بر او گرد آمد .\r\nچون تتش با او بروبرو گرديد ، بركيارق پيروز شد و تتش از معركه بگريخت . يكى از اصحاب آقسنقر به انتقام قتل او تتش را بكشت . فخر الدوله پسر نظام الملك در اسارت او بود . او نيز به هنگام هزيمت تتش آزاد شد . پس از اين واقعه امور بركيارق رونق و استقامت يافت و خبر اين پيروزى به يوسف بن آبق رسيد .\r\n\r\nاستيلاى كربوقا بر موصل\r\nپيش از اين آورده بوديم كه تاج الدوله تتش ، قوام الدوله ابو سعيد كربوقا را اسير كرده بود و پس از قتل آقسنقر و بوزان او را به حبس فرستاد او همچنان محبوس بود تا آنگاه كه تتش\r\n\r\n\r\n","description":"","footnote":"\r\n[ ( 1 ) 
  ] متن : انق .\r\n[ ( 2 ) 
  ] متن : انق .\r\n[ ( 3 ) 
  ] متن : يعقوب .\r\n","page_name":" 44 ","page_number":76},
  {"content":"\r\n\r\nكشته شد و رضوان پسرش بر حلب فرمانروايى يافت .\r\nسلطان بركيارق رسولى نزد رضوان فرستاد و از او خواست كه كربوقا را آزاد كند . رضوان نيز كربوقا و برادرش التونتاش [ 1 
  ] را آزاد كرد . چون دو برادر آزاد شدند به گرد آوردن لشكر پرداختند . على بن شرف الدوله مسلم بن قريش از آن وقت كه تتش بعد از واقعهء مضيع او را امارت موصل داده بود ، در آنجا بود و برادرش محمد بن مسلم در نصيبين بود . ثروان [ 2 
  ] بن وهب و ابو الهيجاء كرد نيز با او بودند . محمد قصد آن داشت كه به موصل لشكر برد . از اين رو به كربوقا پيام داد و او را به يارى خود خواند و در دو منزلى نصيبين با او ديدار كرد ولى كربوقا او را در بند نمود و با لشكر خود برفت و نصيبين را محاصره كرد و پس از چهل روز آنجا را در تصرف آورد . آنگاه راهى موصل شد . موصل سخت به مقاومت پرداخت . كربوقا به بلد رفت و محمد بن شرف الدوله مسلم را در آنجا در آب غرق نمود و به محاصرهء موصل پرداخت و در يك فرسنگى شهر فرود آمد . على بن مسلم از امير جكرمش [ 3 
  ] صاحب جزيرهء ابن عمر يارى طلبيد .\r\nجكرمش به ياريش آمد . التونتاش راه بر او بگرفت و منهزمش ساخت . سپس به فرمان كربوقا در آمد و او را در محاصرهء موصل يارى داد . چون على بن مسلم نه ماه در محاصره ماند و كار بر او دشوار گرديد ، بگريخت و به صدقة بن مزيد پيوست . و كربوقا به موصل در آمد و التونتاش به كشتار و مصادرهء مردم شهر پرداخت و در برابر كربوقا از حد خويش تجاوز كرد . كربوقا فرمان داد او را در روز سوم ورودش كشتند . كربوقا به رحبه لشكر برد و آنجا را بگرفت و به موصل باز گرديد و با مردم موصل بسى نيكى كرد . مردم نيز از او خشنود بودند و كارهايش استقامت پذيرفت .\r\n\r\nاستيلاى ارسلان ارغون برادر سلطان ملكشاه بر خراسان و كشته شدن او\r\nارسلان ارغون بن الب ارسلان نزد برادر خود سلطان ملكشاه در بغداد اقامت داشت .\r\nچون سلطان ملكشاه از دنيا برفت و با پسرش محمود بيعت كردند او با هفت تن از موالى خود به همدان [ 4 
  ] رفت . در آنجا جماعتى بر او گرد آمدند و او آهنگ نيشابور نمود . در نيشابور او را به شهر راه ندادند . بناچار به مرو رفت . در مرو شحنه‌اى بود به نام امير قودن [ 5 
  ] از موالى سلطان ملكشاه و از كسانى كه در قتل نظام الملك سعى كرده بود . اين شحنه به فرمان ارسلان ارغون در آمد و شهر را تسليم او كرد . ارسلان ارغون سپس از مرو به بلخ راند . فخر الملك پسر نظام الملك كه در بلخ بود . به همدان گريخت و عهده‌دار وزارت تاج الدين تتش گرديد و ما از آن\r\n\r\n\r\n","description":"","footnote":"\r\n[ ( 1 ) 
  ] متن : التوسطاش .\r\n[ ( 2 ) 
  ] متن : مروان .\r\n[ ( 3 ) 
  ] متن : مكرش .\r\n[ ( 4 ) 
  ] متن : خراسان .\r\n[ ( 5 ) 
  ] متن : قودر .\r\n","page_name":" 45 ","page_number":77},
  {"content":"\r\n\r\nسخن گفتيم .\r\nارسلان ارغون بلخ و ترمذ و نيشابور و سراسر خراسان را زير فرمان آورد و نزد سلطان بركيارق و وزيرش مؤيد الملك رسول فرستاد و از او خواست خراسان را به ضمانت او دهد - جز نيشابور - آن سان كه در عهد جدش داود بود . ولى بركيارق كه سرگرم فرونشاندن شورش برادرش محمود و عمش تتش بود به او نپرداخت و پس از چندى كه مؤيد الملك را از وزارت عزل كرد و فخر الملك برادرش را به جاى او وزارت داد و مجد الملك بلاسانى [ 1 
  ] بر امور مسلط شد ارسلان ارغون رابطهء خود را با بركيارق قطع كرد و گفت : دوست ندارم با بلاسانى گفتگو كنم . بركيارق سپاهى به سردارى عم خود بوربرس [ 2 
  ] به قتال او فرستاد . ارسلان ارغون به بلخ گريخت و بوربرس در هرات ماند . سپس ارسلان ارغون سپاهى گرد آورد و به مرو حمله كرد و شهر را به قهر بگشود و ويران نمود و كشتار و تاراج بسيار كرد . بوربرس در سال 488 از هرات به مرو راند . مسعود بن تاجر [ 3 
  ] نيز همراه او بود . پدر مسعود سردار سپاه داود جد ملكشاه بود ، نيز امير آخر ملكشاه و يكى از اعاظم امرا . امير ارغون نزد امير آخر كس فرستاد و او را دلجويى كرد و به سوى خود جلب نمود . او نيز به امير ارغون گرايش يافت و برجست و امير مسعود و پسرش را در خيمه‌اش به قتل آورد . اين امر سبب ضعف امير بوربرس شد و سپاهيان بر او شوريدند و او را اسير كرده نزد برادرش ارسلان ارغون آوردند . ارسلان او را در ترمذ به حبس فرستاد و پس از يك سال در حبس بكشت و بزرگان خراسان را نيز به قتل آورد و باروهاى شهرهاى خراسان را چون باروى سبزوار و مرو شاهجان و قلعهء سرخس و قهندز [ 4 
  ] نيشابور ، ويران نمود و وزير خود عماد الملك بن نظام الملك را سيصد هزار دينار مصادره نمود سپس او را به قتل رسانيد و در خراسان خودكامگى پيش گرفت .\r\nامير ارغون مردى خشم آلود بود غلامان خود را بسيار عقوبت مىكرد . روزى بر يكى از ايشان در خلوت خشم گرفت و او را بزد . آن غلام نيز خنجر بركشيد و او را بكشت . اين واقعه در محرم سال 490 اتفاق افتاد .\r\n\r\nامارت سلطان سنجر بر خراسان\r\nچون ارسلان ارغون كشته شد ، يارانش كودكى خردسال را از پسرانش به امارت برداشتند . سلطان بركيارق لشكرى به قصد خراسان گسيل كرده بود . اين سپاه به سردارى برادرش سنجر بود . امير قماج ، اتابك سنجر نيز با او همراه بود . همچنين ابو الفتح على بن الحسين الطغرايى نيز به وزارت سنجر نامزد شده بود . در دامغان از قتل ارسلان ارغون خبر يافتند .\r\n\r\n\r\n","description":"","footnote":"\r\n[ ( 1 ) 
  ] متن : الب ارسلان .\r\n[ ( 2 ) 
  ] متن : بورسوس .\r\n[ ( 3 ) 
  ] متن : تاخر .\r\n[ ( 4 ) 
  ] متن : نهاوند .\r\n","page_name":" 46 ","page_number":78},
  {"content":"\r\n\r\nآنجا درنگ كردند تا سلطان بركيارق به ايشان رسيد و سپس به نيشابور راندند . بركيارق در جمادى الاولاى سال 490 نيشابور را تسخير كرد و ديگر شهرهاى خراسان را بگرفت و روانهء بلخ گرديد . ياران ارسلان ارغون پسر او را كه بتازگى به امارت برداشته بودند از مهلكه ربودند و با خود به جبال طخارستان بردند و از آنجا براى او و براى خود امان طلبيدند . سلطان ايشان را امان داد . آنگاه آن كودك را با هزاران سپاهى بياوردند . سلطان او را اكرام كرد و هر چه در زمان ملكشاه از آن پدرش بوده بود به اقطاع داد . سپاهيانى كه با او بودند از گردش پراكنده شدند و هر گروه به يكى از امراى سلطان پيوستند و او را تنها رها كردند . مادر سلطان بركيارق او را نزد خود برد و كسى را به خدمت و تربيت او برگماشت . سلطان بركيارق به ترمذ رفت و آنجا را تصرف كرد و در سمرقند به نام او خطبه خواندند و شهرها يك يك سر به فرمان او نهادند . سلطان هفت ماه در بلخ ماند . سپس برادرش سنجر را به نيابت خود در خراسان نهاد و باز گرديد .\r\n\r\nظهور مخالفان در خراسان\r\nسلطان در خراسان بود كه امير محمد [ 1 
  ] بن سليمان ، يكى از خويشاوندان او سر به مخالفتش برداشت . اين امير محمد را امير اميران مىگفتند . محمد به بلخ رفت و از فرمانرواى غزنه يارى خواست . او يكى از اعقاب سبكتكين بود با سپاه و چند فيل به ياريش آمد بدان شرط كه هر چه از خراسان بگشايد از آن او باشد و در آنجا به نام او خطبه خوانند . چون امير اميران نيرومند شد ، سنجر به سوى او لشكر كشيد و سپاهش را تار و مار كرد . او را اسير كرده به نزدش آوردند . فرمان داد تا چشمانش را ميل كشند .\r\nچون سلطان بركيارق از خراسان باز گرديد ، يكى از امراى او كه والى خوارزم بود و اكنجى نام داشت به حركت در آمد و با ياران خود مرو را بگرفت و سرگرم عيش و نوش خود شد . دو تن از اميران او يكى قودون [ 2 
  ] و ديگرى يارقتاش [ 3 
  ] دست بدست هم دادند و اكنجى را كشتند سپس به خوارزم رفتند و آنجا را گرفتند و چنان نمودند كه سلطان بركيارق آنان را امارت خوارزم داده است . اين خبر به سلطان رسيد و در همين اوان از خروج امير انر در فارس خبر يافته بود . سلطان ، امير داد [ 4 
  ] حبشى بن التونتاق را با سپاهى به نبرد آن دو فرستاد و خود به هرات رفت و در آنجا به انتظار لشكر درنگ كرد . آن دو نيز بشتاب لشكر بسيج كردند [ و با پانزده هزار سپاهى به جنگ امير داد آمدند 
  ] . امير داد بگريخت و از جيحون بگذشت . آن دو امير از پى او راندند ولى يارقتاش پيش از قودون [ 5 
  ] رسيد ،\r\n\r\n\r\n","description":"","footnote":"\r\n[ ( 1 ) 
  ] متن : محمود .\r\n[ ( 2 ) 
  ] متن : تودر .\r\n[ ( 3 ) 
  ] متن : بارقطاش .\r\n[ ( 4 ) 
  ] متن : داود .\r\n[ ( 5 ) 
  ] متن : تودن .\r\n","page_name":" 47 ","page_number":79},
  {"content":"\r\n\r\nامير داد او را منهزم نمود و اسيرش كرد . خبر به قودون بردند ، لشكرش بر او بشوريدند و بنه و اموالش را تاراج كردند و او به بخارا [ 1 
  ] گريخت . فرمانرواى بخارا او را بگرفت و پس از چندى آزادش كرد . قودون به بلخ نزد سنجر رفت . سنجر بگرمى او را پذيرا شد . قودون نيز در خدمت او شرايط نيك بندگى به جاى آورد و سپاهيانش نيز به فرمان سنجر در آمدند .\r\nاما يارقتاش همچنان در اسارت نزد امير داد بماند تا كشته شد .\r\n\r\nآغاز دولت خوارزمشاه\r\nانوشتكين [ 2 
  ] مملوك يكى از امراى سلجوقى بود . اين امير او را از يكى از مردم غرجستان خريده بود از اين رو او را انوشتكين غرجه [ 3 
  ] مىگفتند . انوشتكين نيكو پرورش يافت و بر ديگران پيشى گرفت . او را پسرى در وجود آمد به نام محمد . محمد نيز تربيتى نيكو يافت و سرآمد همگنان گرديد .\r\nچون امير داد حبشى به خراسان رفت - چنان كه گفتيم - محمد در جملهء ياران او در آمد و چون خطهء خراسان از مخالفان پيراسته گرديد و اكنجى نيز به قتل رسيد ، امير داد خواست يكى را به امارت خوارزم فرستد ، اختيارش بر محمد پسر انوشتكين افتاد . او را امارت خوارزم داد و به خوارزمشاه ملقب نمود . خوارزمشاه چون مردى نيك سيرت بود ، كارش بالا گرفت ، سلطان سنجر نيز او را در مقام خود بداشت و مورد نواخت و عنايت خويش قرار داد .\r\nروزى محمد بن انوشتكين از خوارزم دور شده بود يكى از ملوك ترك فرصت مغتنم شمرد و آهنگ خوارزم كرد . طغرلتكين ، پسر اكنجى كه پدرش پيش از اين سمت خوارزمشاهى داشت از نزد سنجر بگريخت و به خوارزم رفت و به تركان پيوست . چون محمد بن انوشتكين از ماجرا خبر يافت از سنجر يارى خواست و به خوارزم باز گرديد . سنجر در نيشابور بود با لشكر خود به سوى خوارزم در حركت آمد ولى پيش از رسيدن او محمد بن انوشتكين خود به خوارزم حمله آورد و تركان به منقشلاغ گريختيد و طغرلتكين به حندخان [ 4 
  ] ( ؟ ) رفت . اين پيروزى سبب شد كه محمد بيشتر مورد عنايت سنجر واقع گردد . چون محمد بن انوشتكين از جهان برفت ، پسرش اتسز [ 5 
  ] به جاى او امارت خوارزم يافت . او نيز سيرتى پسنديده داشت . در ايام پدرش به اين سو و آن سو لشكر مىكشيد . و در فتوحات شركت مىجست و در همهء سفرهاى جنگى همراه او بود . دولت و پادشاهى در خاندان [ قطب الدين 
  ] محمد بن انوشتكين ادامه يافت . پس از سال 600 مغولان بر آنها غلبه يافتند و - چنان كه در اخبارشان خواهيم گفت - دولتشان به پايان آمد .\r\n\r\n\r\n","description":"","footnote":"\r\n[ ( 1 ) 
  ] متن : سنجار .\r\n[ ( 2 ) 
  ] متن : ابوشكين .\r\n[ ( 3 ) 
  ] متن : غرشه .\r\n[ ( 4 ) 
  ] متن : جرجان .\r\n[ ( 5 ) 
  ] متن : اقسز .\r\n","page_name":" 48 ","page_number":80},
  {"content":"\r\n\r\n\r\nاستيلاى فرنگان بر انطاكيه و بلاد ديگر از سواحل شام\r\nدر اين سالها كار فرنگان بالا گرفته بود و بر صقليه غلبه يافته بودند و اينك قصد شام و تصرف بيت المقدس را داشتند . اينان مىخواستند از راه خشكى به آن ديار آيند از اين رو با پادشاه روم در قسطنطينيه باب مراسلت گشودند تا رفتن آنان را به شام آسان سازد . او نيز اجابت كرد ، بدان شرط كه انطاكيه را به او دهيد . فرنگان در سال 490 از خليج قسطنطينيه گذشتند .\r\nقلج ارسلان بن سليمان بن قتلمش فرمانرواى قونيه [ 1 
  ] و بلاد روم به دفاع برخاست ولى فرنگان سپاه او را در هم شكستند و به بلاد پسر لئون ارمنى در آمدند و تا انطاكيه پيش تاختند و مدت نه ماه آنجا را در محاصره گرفتند .\r\nفرمانرواى انطاكيه در اين ايام باغيسيان [ 2 
  ] بود و نيكو از شهر دفاع كرد . ولى پس از چندى فرنگان وارد شهر شدند و اين در اثر خيانت يكى از نگهبانان بود . فرنگان اين مرد را به مال و اقطاعات بفريفتند و او آنان را به نزديك بارو راهنمايى كرد و فرنگان از جايى كه به آنها نمود به شهر در آمدند و در بوقها دميدند . باغيسيان از شهر بگريخت تا به چهار منزلى رسيد .\r\nدر آنجا به خود آمد و از كارى كه كرده بود پشيمان شد و بيهوش از اسب بر زمين افتاد . مردى ارمنى برسيد . سرش را ببريد و به انطاكيه برد . اين واقعه در سال 491 اتفاق افتاد .\r\nپس از اين شكست سپاهيان مسلمان گرد آمدند و از هر سو به انطاكيه راندند ، شايد شهر را از فرنگان باز ستانند از جمله قوام الدين كربوقا به شام آمد و سپاهى در مرج دابق بر او گرد آمد . دقاق پسر تتش و طغتكين [ 3 
  ] اتابك و جناح الدوله صاحب حمص و ارسلان تاش صاحب سنجار و سقمان بن ارتق و ديگران نيز به دو پيوستيد و به سوى انطاكيه در حركت آمدند و در كنار شهر فرود آمدند . امرا از كربوقا بيمناك شدند و او را به فرماندهى نپذيرفتند . شهر در محاصره افتاد و چون مسلمانان بسرعت و پيش از آنكه فرنگان مهيا شوند راهها را بسته بودند فرنگان دچار كمبود خوراك شدند . فرنگان از كربوقا امان خواستند ولى كربوقا امان نداد .\r\nبالدوين [ 4 
  ] و گودفروا [ 5 
  ] و كنت [ 6 
  ] صاحب رها و بوهموند [ 7 
  ] صاحب انطاكيه كه سردار سپاه بود و ريموند سن‌ژيلى [ 8 
  ] دل بر هلاك نهاده با سپاه خود از شهر بيرون تاختيد . مسلمانان به سبب كينه‌اى كه از كربوقا در دل داشتند مقاومت نكردند و روى به گريز نهادند . آخرين كسى كه گريخت سقمان پسر ارتق بود . جماعت كثيرى از ايشان كشته شدند و لشكرگاهها را دشمن به غارت برد و غنايم بسيار به چنگ آورد . فرنگان به معرة النعمان رفتند و آنجا را تصرف كردند و در\r\n\r\n\r\n","description":"","footnote":"\r\n[ ( 1 ) 
  ] متن : مرقيه .\r\n[ ( 2 ) 
  ] باغيسياه .\r\n[ ( 3 ) 
  ] متن : طغرلتكين .\r\n[ ( 4 ) 
  ] متن : بردويل\r\n[ ( 5 ) 
  ] متن : كمدمرى .\r\n[ ( 6 ) 
  ] متن : قمص .\r\n[ ( 7 ) 
  ] متن : سمند .\r\n[ ( 8 ) 
  ] متن : ضجيل .\r\n","page_name":" 49 ","page_number":81},
  {"content":"\r\n\r\nقتل و غارت مبالغه نمودند . منقذ فرمانرواى شيزر با آنان مصالحه كرد . آنگاه حمص را محاصره كردند . صاحب حمص جناح الدوله نيز با آنان مصالحه نمود . سپس فرنگان به عكا رفتند .\r\nشهر عكا در مقابلشان پايدارى كرد . اين آغاز ورود ايشان به سواحل شام بود .\r\n\r\nعصيان امير انر و قتل او\r\nچون سلطان بركيارق به خراسان رفت امير انر را بر بلاد فارس امارت داد . پيش از اين شبانكاره بر فارس غلبه يافته بود . اينان از ايران شاه پسر قاورت فرمانرواى كرمان يارى خواستند . چون انر لشكر به فارس آورد ، با او به جنگ پرداختند و او را منهزم ساختند . انر به اصفهان گريخت و از سلطان اجازت خواست كه در آنجا بماند . سلطان او را امارت عراق داد و از سپاهيانى كه در آن حدود بودند خواست كه در فرمان او باشند .\r\nمؤيد الملك پسر نظام الملك از بغداد به حله رفت و صدقه او را گرامى داشت و از آنجا به نزد امير انر رفت و او را واداشت كه عليه سلطان بركيارق عصيان كند و از بركيارق سخت بيمناكش نمود . نيز اشارت كرد كه با محمد بن ملكشاه باب مكاتبت بگشايد . در اين ايام او در گنجه بود . اين راز نيز فاش شد و امير انر از سلطان بركيارق بيش از پيش وحشت زده شد بناچار سپاهى گردآورد و از اصفهان به رى رفت و به آشكارا علم مخالفت عليه سلطان را برافراشت و از او خواست كه مجد الملك باسلانى [ 1 
  ] را تسليم او كند . در اين احوال سه تن از تركانى كه در خوارزم زاده شده بودند و از جمله سپاهيان او بودند ، بر او زدند و با چند ضربت او را كشتند .\r\nلشكرش به هم برآمد و خزاينش را به غارت بردند . آنگاه پيكرش را به اصفهان بردند و در آنجا به خاك سپردند . خبر قتل او در همه جا پراكنده شد . در خوار [ 2 
  ] رى اين خبر به سلطان رسيد . سلطان براى جنگ با او مىآمد . او و مجد الملك باسلانى هر دو از اين خبر خوشحال شدند . اين واقعه در سال 492 اتفاق افتاد .\r\nامير انر مردى ديندار و صاحب مناقب بسيار بود .\r\n\r\nاستيلاى فرنگان بر بيت المقدس\r\nبيت المقدس از آن تاج الدوله تتش بود و آن را به سقمان پسر ارتق تركمانى به اقطاع داده بود . تتش آن را از دست علويان مصر گرفته بود . چون پس از شكست انطاكيه كار تركان روى به ضعف نهاد مصريان براى باز پس گرفتن بيت المقدس دست به تلاش زدند . سردار دولتشان الافضل پسر بدر الجمالى لشكر به آن ديار كشيد و امير سقمان را و برادرش ايلغازى [ 3 
  ] پسران ارتق را و نيز پسر برادرشان ياقوتى و پسر عمشان سونج را در محاصره گرفتند و از هر سو\r\n\r\n\r\n","description":"","footnote":"\r\n[ ( 1 ) 
  ] متن : فخر الملك البارسلان .\r\n[ ( 2 ) 
  ] متن : اهواز .\r\n[ ( 3 ) 
  ] ابو الغازى .\r\n","page_name":" 50 ","page_number":82},
  {"content":"\r\n\r\nمنجنيقها راست كردند و در باروى شهر شكاف پديد آوردند و پس از چهل روز محاصره شهر را در ماه شعبان سال 489 تصرف كردند . پيش از تصرف شهر مردم را امان داده بودند . افضل با سقمان و ايلغازى و كسانى كه با آن دو بودند نيكى كرد و آنان را آزاد نمود . سقمان در رها ماند و ايلغازى به عراق رفت . افضل افتخار الدوله را كه يكى از امراى او بود بر بيت المقدس امارت داد و به مصر باز گرديد .\r\nچون فرنگان عكا را محاصره كردند و از عهدهء فتح آن برنيامدند به بيت المقدس رفتند و چهل روز آن را در محاصره گرفتند . عاقبت در آخر ماه شعبان سال 492 از طرف شمال به شهر داخل شدند و مردمش را كشتار كردند . گروهى از مسلمانان به محراب داود پناه بردند و سه رو مقاومت كردند . آنگاه امان خواستند و شب هنگام به عسقلان گريختند .\r\nدر مسجد الاقصى بيش از هفتاد هزار تن از مجاوران كشته شدند . بسيارى از علما و زهاد و عباد در ميان ايشان بود . فرنگان بيش از چهل قنديل سيمين را كه وزن هر يك سه هزار و ششصد درهم بود فرود آوردند و بردند و نيز صد و پنجاه قنديل مسين و [ بيست و چند قنديل زر 
  ] و تنورى از سيم كه وزن آن چهل رطل شامى بود و جز اينها چيزهايى كه در حساب نمىگنجيد صداى فرياد خواهان به بغداد رسيد . خليفه المقتدى بامر اللّه فرمان داد كه ابو محمد دامغانى و ابو بكر چاچى و ابو القاسم الزنجانى و ابو الوفاء بن عقيل [ 1 
  ] و ابو سعد الحلوانى و ابو الحسين بن سماك شرح ماجرا نزد بركيارق باز گويند و از او داد خواهند تا به فرياد مسلمانان رسد . اينان به حلوان آمدند در آنجا از قتل مجد الملك بلاسانى آگاه شدند و نيز ميان بركيارق و برادرش فتنه برخاسته بود . بناچار بازگشتند . فرنگان همهء آن بلاد را گرفتيد و ما سر آن داريم كه اخبار آن را جداگانه - آنگاه كه از اخبار دولتهاى شام در كتاب خود سخن مىگوييم - بياوريم .\r\n\r\nظهور سلطان محمد بن ملكشاه و خطبه به نام او در بغداد و جنگهاى او با برادرش بركيارق\r\nمحمد و سنجر از پدر و مادر برادر بودند . بركيارق سنجر را از سوى خود امارت خراسان داد . [ به هنگام مرگ ملكشاه ، محمد در بغداد بود و با برادرش محمود و زن پدرش تركان خاتون به اصفهان رفت . چون بركيارق اصفهان را محاصره كرد محمد نهانى از شهر بيرون آمد و نزد مادر خود كه در لشكر بركيارق بود رفت و با او به بغداد شد و بركيارق در سال 486 
  ] [ 2 
  ] گنجه و اعمال آن را به اقطاع او داد و امير قتلغ تكين را به عنوان اتابك همراه او نمود . گنجه از اعمال اران بود و از آن فضلون [ بن ابى الاسوار روادى 
  ] ملكشاه گنجه را از او گرفته بود و استر آباد را به او داده بود . ملكشاه گنجه را به سرهنگ ساوتكين [ 3 
  ] خادم داده بود . سپس فضلون\r\n\r\n\r\n","description":"","footnote":"\r\n[ ( 1 ) 
  ] متن : عقيد .\r\n[ ( 2 ) 
  ] افزودهء ميان دو قلاب از ابن اثير است ( حوادث سال 492 ) .\r\n[ ( 3 ) 
  ] متن : سرهناساوتكين .\r\n","page_name":" 51 ","page_number":83},
  {"content":"\r\n\r\nبلاد خود را به ضمانت گرفت و بار ديگر گنجه به او باز گردانيده شد . فضلون چون نيرومند شد سر به شورش برداشت . ملكشاه امير بوزان را بر سر فضلون فرستاد . بوزان آن بلاد را از فضلون بستد و اسيرش كرد . فضلون در سال 484 در بغداد بمرد . ملكشاه بلاد او را به چند تن از جمله باغيسيان فرمانرواى انطاكيه به اقطاع داد . چون باغيسيان از دنيا رفت پسرش بر سر قلمرو پيشين پدر باز گرديد . سلطان بركيارق گنجه و اعمال آن را چنان كه گفتيم در سال 486 به محمد اقطاع داد .\r\nمؤيد الملك عبيد اللّه بن نظام الملك نزد امير انر بود . او را برانگيخت تا عليه سلطان بركيارق عصيان كند . چون انر كشته شد نزد ملك محمد رفت و او را به عصيان عليه برادرش ترغيب كرد و دست يافتن به سلطنت را در چشم او بياراست . محمد نيز چنين كرد و به نام خود خطبه خواند و مؤيد الملك را به وزارت خويش برگزيد .\r\nاين وقايع با قتل مجد الملك بلاسانى كه بر امور دولت بركيارق استيلا داشت مصادف افتاد . سپاهيان بركيارق از او برميدند و به محمد گرايش يافتند و همه به سوى رى در حركت آمدند بركيارق پيش از اينان خود را به رى رسانيده بود امير ينال پسر انوشتكين حسامى [ 1 
  ] از اكابر امرا و عز الملك منصور بن نظام الملك به او پيوستند و چون شنيد كه برادرش محمد به رى مىآيد به اصفهان بازگشت ولى مردم او را از ورود به شهر منع كردند . بركيارق بناچار به خوزستان رفت و محمد رى را بگرفت . اين واقعه در ماه ذو القعدهء سال 492 اتفاق افتاد . چون محمد به رى در آمد ديد كه زبيده مادر بركيارق ، با پسر خود نرفته بود و مؤيد الملك او را در قلعه به زندان كرده بود و اموالش را مصادره نموده بود ، سپس او را خفه كرده بود ، جمعى از يارانش او را از اين كار منع كرده بودند ولى او در گوش نگرفته بود .\r\nچون كار سلطان محمد بالا گرفت ، سعد الدوله گوهر آيين شحنهء بغداد نزد او رفت .\r\nاو از سلطان بركيارق رميده بود . گوهر آيين و كربوقا فرمانرواى موصل و جكرمش صاحب جزيرهء ابن عمر و سرخاب بن بدر صاحب كنگور [ 2 
  ] همدست شده به سوى سلطان محمد در حركت آمدند .\r\nاو را در قم ديدند . سلطان بر آنها خلعت پوشانيد و گوهر آيين را به بغداد باز گردانيد تا با خليفه گفتگو كند تا به نام او در خطبه بخوانند . در بغداد در روز جمعهء هفدهم ذو الحجه سال 492 به نام او خطبه خواندند و خليفه او را غياث الدين [ 3 
  ] و الدنيا لقب داد . كربوقا و جكرمش نيز با سلطان محمد به اصفهان رفتند . و اللّه سبحانه و تعالى اعلم .\r\n\r\nكشته شدن بلاسانى\r\nمجد الملك ابو الفضل اسعد [ 4 
  ] بن محمد در دولت بركيارق ، صاحب فرمانى نافذ بود .\r\n\r\n\r\n","description":"","footnote":"\r\n[ ( 1 ) 
  ] متن : الحامى .\r\n[ ( 2 ) 
  ] متن : كنكسون .\r\n[ ( 3 ) 
  ] متن : حياة الدين .\r\n[ ( 4 ) 
  ] متن : سعد .\r\n","page_name":" 52 ","page_number":84},
  {"content":"\r\n\r\nچون باطنيان دست به كشتن امراى او گشودند بيمناك شدند و آن را به بلاسانى نسبت دادند .\r\nيكى از بزرگترين اين قتلها قتل امير برسق بود كه پسرش زنگى و آق بورى و ديگران مجد الملك را متهم مىساختند . از اين رو از بركيارق ببريدند و به سلطان محمد پيوستند . آنگاه امرا متفق شدند و نزد پسران برسق كس فرستادند و آنان را به گرفتن انتقام خون پدر تحريض كردند .\r\nمقدم اينان امير آخر [ 1 
  ] و بلكابك [ 2 
  ] و طغايرك پسر يزن [ 3 
  ] بودند . اينان آمدند و در نزديكى همدان اجتماع كردند و همهء سپاهيان نيز با آنان موافقت نمودند آنگاه نزد بركيارق فرستادند و خواستار تسليم مجد الملك شدند . بركيارق نخست امتناع كرد . مجد الملك سلطان را اشارت كرد كه آنچه مىخواهند اجابت كند ، مباد اين كار را به خلاف رأى دولت انجام دهند و دولت را وهنى باشد . سلطان امرا را سوگند داد كه قصد جان او نكنند آنگاه او را تسليم نمود ولى غلامان پيش از اينكه مجد الملك به نزد امرا رسد او را كشتند و فتنه فرو نشست . سرش را نزد مؤيد الملك پسر نظام الملك فرستادند . اين امر سبب رميدگى امرا از بركيارق گرديد و از او خواستند كه به رى باز گردد و گفتند كه ما خود به جنگ برادرت خواهيم رفت . بركيارق با نگرانى عازم رى شد . آنان خيمه‌هايش را غارت كردند و نزد برادرش محمد رفتند و در اصفهان به او پيوستند . بركيارق نيز از رى به خوزستان [ 4 
  ] رفت .\r\n\r\nبار ديگر خطبه در بغداد به نام بركيارق\r\nچون بركيارق به خوزستان رفت ينال حسامى پسر انوشتكين [ 5 
  ] با لشكرش همراه او بود .\r\nبركيارق از خوزستان به حله راند . صدقة بن مزيد صاحب حله با او ديدار كرد . آنگاه سلطان عازم بغداد شد . سعد الدوله گوهر آيين در طاعت سلطان محمد بود از اين رو با ايلغازى [ 6 
  ] پسر ارتق و چند تن ديگر از بغداد بيرون آمد . در اواسط ماه صفر سال 493 به نام بركيارق در بغداد خطبه خواندند ، گوهر آيين و ايلغازى نزد سلطان محمد و مؤيد الملك كس فرستادند و او را به قتال با بركيارق برانگيختند . سلطان محمد و مؤيد الملك نيز كربوقا صاحب موصل و جكرمش صاحب جزيرهء ابن عمر را نزد او فرستادند . ولى جكرمش از گوهر آيين اجازه خواست كه به بلاد خود باز گردد . زيرا از او بيمناك شده بود . گوهر آيين نيز اجازت داد . پس از چندى گوهر آيين و يارانش از محمد نوميد شدند و نزد بركيارق كس فرستادند و اظهار فرمانبردارى كردند .\r\nبركيارق نزد ايشان آمد و دلجويى نمود و به بغداد باز گرديد و عميد الدولة بن جهير وزير خليفه را دستگير كرد و اموالى را كه او و پدرش از موصل و ديار بكر - به هنگام امارتشان بر آن ديار - حاصل كرده بودند طلب داشت و صد و شصت دينار از او بستد .\r\n\r\n\r\n","description":"","footnote":"\r\n[ ( 1 ) 
  ] متن : امير الحيره .\r\n[ ( 2 ) 
  ] متن : لكابك .\r\n[ ( 3 ) 
  ] متن : من الروز\r\n[ ( 4 ) 
  ] متن : رستاق .\r\n[ ( 5 ) 
  ] متن : ابى شكين\r\n[ ( 6 ) 
  ] متن : ابو الغازى .\r\n","page_name":" 53 ","page_number":85},
  {"content":"\r\n\r\nبركيارق پس از عزل عميد الدوله ، الاعز [ 1 
  ] ابو المحاسن عبد الجليل بن على بن محمد دهستانى را به وزارت برگزيد . خليفه بركيارق را خلعت داد .\r\n\r\nنبرد نخستين ميان بركيارق و محمد و كشته شدن گوهر آيين و هزيمت بركيارق و خطبه به نام محمد\r\nبركيارق براى نبرد با برادر از بغداد در حركت آمد و به شهر زور فرود آمد . سپاهى گران از تركمانان بر او گرد آمدند . آنگاه به فرمانرواى همدان نيز نامه نوشت و او را به يارى خويش فرا خواند و خود برنشست و براى رويارويى با برادرش در چند فرسنگى همدان جاى گرفت .\r\nبركيارق در اول رجب سال 493 نبرد آغاز كرد . جناح راست لشكرش را گوهر آيين و عز الدوله بن صدقة بن مزيد و سرخاب بن بدر داشت و در جناح چپش كربوقا بود . در جناح راست لشكر محمد امير آخر [ 2 
  ] و پسرش اياز بود و در جناح چپش مؤيد الملك و غلامان نظاميه . سلطان محمد خود با امير سرمز [ 3 
  ] شحنهء اصفهان و بركيارق خود با وزيرش الاعز ابو المحاسن در قلب ايستاده بودند . گوهر آيين از جناح راست بركيارق بر مؤيد الملك و غلامان نظاميه حمله كرد و آنان را منهزم نمود و تا لشكرگاهشان پيش رفت و هر چه بود تاراج نمود . سلطان محمد همچنان در جاى خود ايستاده بود . چون گوهر آيين از تعقيب فراريان باز مىگشت از اسب فرو افتاد و كشته شد . [ جناح راست محمد بر جناح چپ بركيارق حمله كرد جناح چپ بركيارق منهزم شد .\r\nآنگاه جناح راست محمد به قلب پيوست و يكباره بر قلب لشكر بركيارق حمله آورد ، بركيارق و يارانش پايدارى نتوانسته پاى به گريز نهادند 
  ] [ 4 
  ] الاعز ابو المحاسن وزير بركيارق را اسير كرده ببردند . مؤيد الملك اكرامش كرد و فرمود براى او خيمه‌اى نصب كنند . آنگاه او را به بغداد فرستاد تا به نام محمد خطبه بخواند .\r\nدر نيمهء رجب همان سال به نام او خطبه خواندند .\r\nاما سعد الدوله گوهر آيين كه در اين نبرد كشته شد ، نخست خادم ملك ابو كاليجار پسر سلطان الدوله بن بويه بود . ابو كاليجار او را نزد پسر خود ابو نصر به بغداد فرستاد . چون ابو نصر را سلطان طغرلبك بگرفت و به قلعهء طبرك [ 5 
  ] فرستاد ، او نيز به قلعه طبرك رفت . چون ابو نصر بمرد ، گوهر آيين به خدمت سلطان الب ارسلان در آمد . در دستگاه آن سلطان ترقى كرد . سلطان واسط را به اقطاع او داد و به شحنگى بغداد منصوبش نمود . روزى كه سلطان الب ارسلان مورد حملهء يوسف خوارزمى قرار گرفت ، سعد الدوله گوهر آيين حاضر بود و تن خويش سپر سلطان ساخت .\r\n\r\n\r\n","description":"","footnote":"\r\n[ ( 1 ) 
  ] متن : الاعز .\r\n[ ( 2 ) 
  ] متن : بن اضر .\r\n[ ( 3 ) 
  ] متن : سرخو .\r\n[ ( 4 ) 
  ] افزودهء ميان دو قلاب از متن ساقط بود از ابن اثير افزوده شد . وقايع سال 493 .\r\n[ ( 5 ) 
  ] متن : قلعهء طغرل .\r\n","page_name":" 54 ","page_number":86},
  {"content":"\r\n\r\nآنگاه ملكشاه او را به بغداد فرستاد تا ترتيب خطبه به نام او را بدهد و او نيز از بغداد با خلعت و منشور حكومت باز گرديد . از آن پس او را در كارها نفوذى بسيار بود و مردم به فرمان او بودند ، چنان كه از امرا كسى به پايهء او نمىرسيد . گوهر آيين بر اين حال ببود تا در اين نبرد كشته شد .\r\nبعد از او شحنگى بغداد به ايلغازى پسر ارتق رسيد .\r\n\r\nحركت بركيارق به خراسان و منهزم شدن او از برادرش سنجر و كشته شدن اميرداد [ 1 
  ] حبشى امير خراسان\r\nچون بركيارق از برادرش محمد شكست خورد ، با اندكى از لشكر خود به رى باز گرديد در رى جماعتى از پيروانش گرد آمدند و او راهى خراسان شد و برفت تا به اسفراين رسيد .\r\nآنگاه به اميرداد حبشى بن التونتاق نامه نوشت و خواست كه از دامغان به نزد او رود . اميرداد بر بيشتر خراسان و نيز طبرستان و جرجان فرمان مىراند . اميرداد اشارت كرد كه در نيشابور درنگ كند تا نزد او رود . چون بركيارق به نيشابور رسيد ، نخست رؤساى نيشابور را در بند كرد و سپس آزادشان نمود . آنگاه عميد خراسان ابو محمد و ابو القاسم بن ابى المعالى جوينى را دستگير نمود . ابو القاسم را در زندان او به زهر كشتند .\r\nسلطان سنجر به سوى اميرداد [ 2 
  ] لشكر راند . اميرداد از بركيارق خواست كه در اين نبرد او را يارى دهد . دو لشكر را در خارج شهر نوشجان [ 3 
  ] نبرد افتاد . در جناح راست لشكر سنجر ، امير بزغش [ 4 
  ] بود و در جانب چپش امير كند كز [ 5 
  ] و در قلب امير رستم . بركيارق بر رستم حمله آورد و او را بكشت . قتل رستم سبب شد كه در لشكر سنجر شكست افتد و نزديك بود كه پاى به فرار نهند . بركيارق ، مادر سنجر را اسير كرد . ياران بركيارق دست به تاراج گشودند ، در اين حال امير بزغش و امير كند كز تاخت آوردند . سپاه بركيارق منهزم شد و امير - داد بگريخت . او را اسير كرده نزد بزغش آوردند . فرمان داد كشتندش .\r\nبركيارق به جرجان رفت . سپس به دامغان و از آنجا راهى كوير شد . مردم اصفهان او را طلب داشتند . جماعتى از اسرا بدين منظور نزد او رفتند از آن جمله بودند چاولى سقاوو [ 6 
  ] اما سلطان محمد بر او پيشى گرفته وارد اصفهان شد و بركيارق راه به عسكر مكرم كج كرد .\r\n\r\nنبرد دوم ميان بركيارق و محمد و هزيمت محمد و كشته شدن وزيرش مؤيد الملك و خطبه به نام بركيارق\r\nچون بركيارق در سال 493 از مقابل سنجر بگريخت به اصفهان رفت . ديد برادرش\r\n\r\n\r\n","description":"","footnote":"\r\n[ ( 1 ) 
  ] متن : امير دلود .\r\n[ ( 2 ) 
  ] متن : داود .\r\n[ ( 3 ) 
  ] متن : بوشنج .\r\n[ ( 4 ) 
  ] متن : برغش .\r\n[ ( 5 ) 
  ] متن : كركر .\r\n[ ( 6 ) 
  ] متن : چاول صباوو .\r\n","page_name":" 55 ","page_number":87},
  {"content":"\r\n\r\nپيش از او به اصفهان آمده است . بركيارق به سوى خوزستان رفت و در عسكر مكرم فرود آمد .\r\nدر آنجا در سال 494 امير زنكى و امير البكى پسران برسق نزد او آمدند و همراه او به همدان رفتند . در همدان امير اياز با پنج هزار تن از سپاهيان سلطان محمد به او پيوست . سبب آن بود كه در آن روزها امير آخر مرده بود . اياز مؤيد الملك را متهم كرده بود كه زهرش داده و اين ظن وقتى نيرو گرفت كه وزير امير آخر پس از اين حادثه بگريخت . اياز در زمرهء ياران امير آخر بود . او اين وزير را بگرفت و بكشت و به بركيارق پيوست . آنگاه امير سرخاب بن كيخسرو [ 1 
  ] صاحب آوه [ 2 
  ] نيز به او پيوست و شمار سپاهيانش نزديك به پنجاه هزار تن شد . سلطان محمد با پانزده هزار سپاهى به جنگ او آمد . از اين شمار نيز بيشترين به بركيارق پيوستند . نبرد در روز اول ماه جمادى الاولاى سال 494 آغاز شد . هزيمت در لشكر محمد افتاد ، مؤيد الملك اسير شد . او را نزد بركيارق آوردند . بسى ملامتش كردند ، سپس او را خود به دست خود بكشت . اين مؤيد الملك با اميران رفتارى ناپسند داشت و در كار كشور دارى به انواع حيل متوسل مىشد .\r\nالاعز ابو المحاسن وزير بركيارق . ابو ابراهيم اسد آبادى [ 3 
  ] را به بغداد فرستاد تا اموال و خزاين مؤيد الملك را بررسى كند و آنها را نزد بركيارق بياورد . او نيز برفت و اموالى وصف ناشدنى بياورد . گويند از جمله ذخاير او در بلاد عجم قطعه‌اى لعل بدخشى بود كه چهل و يك مثقال وزن داشت .\r\nسلطان محمد از آن پس خطير الملك [ 4 
  ] ابو منصور محمد بن الحسين [ الميبدى 
  ] را به وزارت برگزيد .\r\nچون سلطان بركيارق به رى رفت كربوقا صاحب موصل و دبيس بن صدقه نزد او آمدند .\r\nپدر دبيس در اين روزگاران فرمانرواى حله بود .\r\nسلطان محمد پس از شكست از بركيارق در جرجان اقامت گزيد و نزد برادر خود سنجر كس فرستاد و از او يارى طلبيد . سنجر نيز هر چه را بدان نياز بود به نزدش فرستاد و پس از چندى سنجر خود از خراسان در حركت آمد و به نزد او رفت . سپس هر دو به دامغان لشكر بردند .\r\nدامغان را ويران كرد . به جانب رى روانه شدند . غلامان نظاميه و ديگران به نزد او گرد آمدند و جماعتش انبوه شد . شمار لشكريان بركيارق نيز افزون شده بود و چون تهيهء غذا و علوفه برايش ميسر نبود آنان پراكنده شدند . دبيس بن صدقه نزد پدر خود رفت . مودود [ 5 
  ] بن اسماعيل ياقوتى در آذربايجان خروج كرد . بركيارق قوام الدوله كربوقا را با ده هزار سپاهى به جنگ او فرستاد . امير اياز نيز اجازت خواست كه به بلاد خود همدان رود بدان قصد كه پس از عيد فطر باز گردد . بركيارق با اندكى از لشكريانش باقى ماند . چون شنيد كه برادرش محمد و سنجر\r\n\r\n\r\n","description":"","footnote":"\r\n[ ( 1 ) 
  ] متن : كنجر .\r\n[ ( 2 ) 
  ] متن : و صاحباه .\r\n[ ( 3 ) 
  ] متن : اسد آبادى .\r\n[ ( 4 ) 
  ] متن : حطيب الملك .\r\n[ ( 5 ) 
  ] متن : داود .\r\n","page_name":" 56 ","page_number":88},
  {"content":"\r\n\r\nنزديك مىشوند سخت آشفته شد و به همدان رفت تا با امير اياز چارهء كار كند . در راه خبر يافت كه اياز با سلطان محمد باب مراودت گشوده است كه به فرمان او در آيد . چون بركيارق اين خبر بشنيد عازم خوزستان شد . چون به تستر ( شوشتر ) رسيد به پسران برسق نامه نوشت و آنان را فرا خواند ولى آنان كه در زمرهء ياران اياز بودند از بيم سلطان محمد حاضر نشدند .\r\nبركيارق به سوى عراق در حركت آمد . چون به حلوان رسيد . اياز به او پيوست . اياز را آهنگ آن بود كه نزد سلطان محمد رود ولى سلطان محمد او را نپذيرفته بود و لشكر به همدان برده بود .\r\nامير اياز نيز از همدان گريخته و اينك به بركيارق پيوسته بود . سلطان محمد آنچه امير اياز در همدان بر جاى نهاده بود تصاحب كرد . از جمله پانصد اسب عربى بود كه هر اسب از سيصد دينار تا پانصد دينار مىارزيد . همچنين اموال بسيارى از ياران او را مصادره كرد و از رئيس همدان صد هزار دينار بستد .\r\nبركيارق و امير اياز در نيمهء ماه ذو القعدهء سال 494 وارد بغداد شدند . بركيارق از خليفه براى هزينه‌هاى خود مالى طلب كرد . خليفه پنجاه هزار دينار براى او فرستاد ولى ياران بركيارق دست به غارت اموال مردم گشودند چنان كه مردم از آنان به جان آمدند .\r\nدر اين احوال ابو محمد عبيد اللّه بن منصور معروف به ابن صليحه [ 1 
  ] قاضى جبله از سواحل شام مىآمد . او از فرنگان گريخته بود و با اموالى گزاف به بغداد مىآمد . بركيارق آن اموال از وى بستد - و ما از ابن صليحه پيش از اين كه از دولت عباسى سخن مىگفتيم ياد كرديم - وزير بركيارق الاعز ابو المحاسن دهستانى نزد صدقة بن منصور بن دبيس بن مزيد فرمانرواى حله كس فرستاد و خواستار هزار هزار دينار شد . او مىپنداشت از باب ضمانت آن بلاد چنين مبلغى نزد او موجود است . نيز او را پيامهاى تهديد آميز داد . صدقه از فرمان بركيارق بيرون آمد و به نام برادرش محمد خطبه خواند . بركيارق او را به حضور طلبيد و قول داد كه از گناه او بگذرد و امير اياز همهء مطالبات او را به گردن گرفت ، ولى او باز هم از رفتن نزد سلطان سرباز زد مگر بدان شرط كه وزير را عزل كند . صدقه همچنان در عصيان خود ماند و عامل بركيارق را از كوفه براند و آن نواحى را به قلمرو خود در افزود .\r\n\r\nرفتن بركيارق از بغداد و دخول محمد و سنجر بدان شهر\r\nچون سلطان محمد با برادرش سنجر بر همدان مستولى شدند ، از پى بركيارق راهى حلوان گرديدند . در آنجا ايلغازى پسر ارتق با سپاهيان و خادمان خود به دو پيوست و جمعيتش افزون شد و روانهء بغداد گرديد . بركيارق در بغداد بود و بيمار بود . يارانش مضطرب شدند و به جانب غربى دجله كوچ كردند . محمد در اواخر سال 494 به بغداد در آمد . دو لشكر در\r\n\r\n\r\n","description":"","footnote":"\r\n[ ( 1 ) 
  ] متن : المصلحيه .\r\n","page_name":" 57 ","page_number":89},
  {"content":"\r\n\r\nدو جانب دجله قرار گرفتند و ميانشان تيرها روان شد . لشكريان محمد لشكريان بركيارق را ندا مىدادند : اى باطنيها . بركيارق به سوى واسط در حركت آمد و لشكرش به هر جا گذشت غارت كرد . محمد در بغداد به سراى شاهى در آمد و از سوى خليفه براى محمد توقيع آمد كه خليفه از آمدن او شادمان است و فرمان شد كه بنام او خطبه بخوانند . سلطان سنجر در سراى گوهر آيين فرود آمد . صدقة بن مزيد صاحب حله در محرم سال 495 براى ديدار سلطان محمد وارد بغداد شد .\r\n\r\nكشتن بركيارق باطنيان را\r\nباطنيانى كه در عراق و فارس و خراسان ظاهر شده بودند ، همان قرمطيان بودند و دعوتشان درست همانند دعوت ايشان بود . البته آنان را گاه باطنى و گاه اسماعيلى و گاه ملحد و فدايى مىخواندند و هر نامى به اعتبارى بود :\r\nآنان را باطنيه ، از آن رو مىگفتند كه دعوت خويش را نهان مىداشتند ، اسماعيليه ، از آن رو كه اصل دعوتشان به اسماعيل بن جعفر الصادق انتساب داشت ، ملاحده ، از آن رو كه دعوتشان سراسر الحاد بود و فدايى از آن رو كه جان خويش فدا مىكردند و كسى را كه با آنان به مخالفت برخاسته بود مىكشتند و قرامطه ، از آن رو كه كسى به نام قرمط از بنيانگذاران اين دعوت بوده است . و اين قرمطيان در قرن سوم در بحرين پديد آمدند . باطنيان مشرق ، در ايام سلطنت ملكشاه نخستين بار در اصفهان ظاهر شدند و اين به هنگامى بود كه بركيارق ، برادر خود محمود و مادرش خاتون الجلاليه ( تركان خاتون ) را در اصفهان به محاصره انداخته بود . آنگاه مردم اصفهان به اشارهء قاضيان و اهل فتوا دست به كشتارشان زدند و آنان را در هر جا كه يافتند كشتند يا سوزانيدند .\r\nسپس - چنان كه گفتيم - در همه جا منتشر شدند و بر قلاعى در بلاد ايران استيلا يافتند .\r\nآنگاه ايران شاه [ 1 
  ] پسر توران [ 2 
  ] شاه پسر قاورت بك فرمانرواى كرمان به ايشان گرويد . آنكه او را بدين كيش دعوت كرد كاتبى از مردم خوزستان بود به نام ابو زرعه . در كرمان فقيهى از حنفيان بود به نام احمد بن الحسين البلخى كه در ميان مردم نفوذ بسيار داشت . ايران شاه از اين فقيه بيمناك بود شبى او را نزد خود فرا خواند و چون به خانه‌اش باز مىگشت كسى را به كشتنش فرستاد و او فقيه را بكشت . سپهسالار ايران شاه كه شحنهء شهر بود از او برميد و نزد سلطان محمد و مؤيد الملك به اصفهان رفت . پس از رفتن او سپاهيان بر ايران شاه شورش كردند . ايران شاه به شهر كرمان رفت . مردم شهر او را به درون راه ندادند و اموال و بنه‌اش را غارت كردند و او خود به قلعهء سميرم [ 3 
  ] رفت و در آنجا به صاحب قلعه ، محمد بهستون پناه برد . ارسلان شاه بن كرمان شاه بن قاورت بك سپاهى به محاصرهء قلعه فرستاد . بهستون ايران شاه را از آنجا براند\r\n\r\n\r\n","description":"","footnote":"\r\n[ ( 1 ) 
  ] متن : نيرانشاه .\r\n[ ( 2 ) 
  ] بدران شاه\r\n[ ( 3 ) 
  ] سهدم .\r\n","page_name":" 58 ","page_number":90},
  {"content":"\r\n\r\nارسلان شاه يكى از سرداران را از پى او فرستاد . او را و ابو زرعهء كاتب را اسير كرده بياوردند ارسلان شاه هر دو را به قتل آورد و بر بلاد كرمان مستولى شد .\r\nبركيارق از باطنيان براى كشتن بعضى از امرا كه قصد قتلشان را داشت سود مىبرد . مثلا سرمز [ 1 
  ] شحنهء اصفهان و ارغش و ديگران را به دست اينان به قتل رسانيد .\r\nبنابر اين دستگاه بركيارق براى اين فرقه جاى امنى بود . ميان لشكر او پراكنده شده بودند و مردم و سپاهيان را به آيين خود دعوت ميكردند تا آنجا كه سراسر لشكر مورد تهديد واقع شد و سران لشكر را به بيم افكندند ولى بركيارق همچنان آنان را براى از ميان برداشتن دشمنانش به كار مىگرفت . از اين رو او را به گرايش به اين مذهب متهم كردند . اهل دولت جمع شدند و بركيارق را ملامت كردند . بركيارق نصايح آنان در گوش گرفت و فرمان قتل باطنيان را صادر كرد و گفت در هر جا آنان را بيابند بكشند . از جمله كسانى را به بغداد فرستاد تا ابو ابراهيم اسد آبادى [ 2 
  ] را كه براى بررسى اموال مؤيد الملك به بغداد رفته بود بكشند بدين بهانه كه او نيز به مذهب باطنى متهم بوده است . همچنين از ميان سپاهيان ، امير محمد بن دشمنزيار بن علاء الدوله ابو جعفر بن كاكويه را كه فرمانرواى يزد [ 3 
  ] بود بدين عنوان بكشت و عزم كشتن كياهراسى مدرس مدرسهء نظاميه نمود او نيز متهم به كيش باطنى بود . سلطان محمد بن ملكشاه چون شنيد كه متهم به باطنى است فرمان دستگيرى او را صادر كرد ولى خليفه المستظهر باللّه به پاكى اعتقاد و علو درجت او در علم شهادت داد و از مرگ خلاصش نمود . با اين همه اعتقاد به مذهب باطنى در ميان عامهء مردم رسوخ كرده بود و علم دعوت همچنان در قلعه‌هايى كه به تصرف مىآوردند در اهتزاز بود . تا آن هنگام به كلى منقرض شدند و اخبار ايشان را بتفصيل آورديم .\r\n\r\nنبرد سوم ميان بركيارق و محمد سپس صلح ميان ايشان\r\nچون بركيارق از بغداد به واسط رفت ، سلطان محمد بن ملكشاه به بغداد وارد شد . و تا اواسط ماه محرم سال 495 در آنجا ماند . سپس به همدان رفت . سلطان سنجر نيز كه قصد خراسان - موضع امارت خود - داشت با او همراه شد . به المستظهر باللّه خبر رسيد كه سلطان بركيارق آهنگ بغداد دارد و براى خليفه بسيارى از قبايح اقوال و افعال او را حكايت كردند .\r\nخليفه سلطان محمد را از همدان فرا خواند و گفت : من نيز همراه تو به جنگ بركيارق خواهم شتافت . سلطان گفت : من خود شر او را از سر امير المؤمنين كم خواهم كرد . سلطان محمد باز گرديد و ابو المعالى [ مفضل بن عبد الرزاق 
  ] را به شحنگى بغداد گماشت .\r\nچون بركيارق از بغداد به واسط رفت ، مردم واسط به زبيديه گريختند . بركيارق بيمار بود كه به واسط فرود آمد . چون به هوش آمد خواست از جانب غربى به جانب شرقى دجله آيد\r\n\r\n\r\n","description":"","footnote":"\r\n[ ( 1 ) 
  ] متن : انز .\r\n[ ( 2 ) 
  ] متن : استر آبادى .\r\n[ ( 3 ) 
  ] تيرد .\r\n","page_name":" 59 ","page_number":91},
  {"content":"\r\n\r\nولى هيچ كشتى و زورقى نيافت . قاضى ابو على الفارقى [ 1 
  ] به لشكرگاه او آمد و با امير اياز و وزير به گفتگو پرداخت و دل آنان را با مردم واسط مهربان نمود و درخواست تا شحنه‌اى بر واسط گمارند تا دلها آرامش يابد . آنان خواست او اجابت كردند و شحنه‌اى به واسط فرستادند و از قاضى خواستند كه ترتيبى دهد كه از آب بگذرد . قاضى وسايل گذشتن ايشان را از آب فراهم نمود چون به آن سوى آب رسيدند . سپاهيان دست به غارت شهر گشودند قاضى بار ديگر به داد خواهى آمد .\r\nفرمان رسيد كه سپاهيان دست از تاراج بدارند و مردم را امان دادند .\r\nبركيارق به بلاد بنى [ 2 
  ] برسق به سوى اهواز راند . آنان نيز به خدمت آمدند و بدين گونه لشكرى بر او گرد آمد . سپس خبر يافت كه برادرش محمد از بغداد بيرون آمده است . بركيارق از پى او تا نهاوند براند . در آنجا دو لشكر به هم رسيدند و براى نبرد صف بستند ولى از شدت سرما جنگيدن نتوانستند . روز ديگر نيز چنين كردند و چنان بود كه مردى از صف لشكر بيرون مىآمد و خويشاوند خود را كه در صف ديگر بود ندا مىداد ، سپس مصافحه مىكردند و از حال هم مىپرسيدند و از هم جدا مىشدند .\r\nعاقبت امير بلدچى و چند تن ديگر از لشكر محمد به لشكر بركيارق نزد امير اياز و وزير ، اعز ابو المحاسن آمدند و به گفتگو نشستند و پيمان صلح بستند بدين گونه كه سلطان بركيارق مانع آن نشود كه سه نوبت به نام برادرش محمد طبل زنند و مكاتبه از دو جانب از سوى وزيران باشد و هيچيك از دو لشكر متعرض اقدام ديگرى نگردد و بلاد گنجه [ 3 
  ] و اعمال آن و آذربايجان و ديار بكر و جزيره از آن محمد باشد و براى تصرف سرزمينهايى كه تا كنون تسخير آنها ميسر نشده ، سلطان بركيارق ، محمد را يارى رساند . بدين قرار پيمان بستند و سوگند خوردند و از يك ديگر جدا شدند . اين عهدنامه در ماه ربيع الاول سال 495 منعقد شد . بركيارق به ساوه رفت و سلطان محمد به اسد آباد و هر اميرى بر سر اقطاع خويش . و اللّه سبحانه و تعالى اعلم .\r\n\r\nشكستن پيمان صلح و نبرد چهارم ميان بركيارق و محمد و محاصره كردن محمد اصفهان را\r\nچون سلطان محمد به اسد آباد باز گرديد ، امرايى را كه او را به صلح وادار كرده بودند به خدعه متهم نمود و لشكر به قزوين برد . رئيس قزوين خواست شفاعت كند تا سلطان بر امرا ببخشايد ، اين بود كه مهمانيى ترتيب داد و سلطان و امرا را دعوت كرد . سلطان بيامد ولى خواص خود را سفارش كرد كه سلاح از خود ، دور نكنند . امير بسمل [ 4 
  ] و امير ايتكين [ 5 
  ] نيز با او بودند . سلطان امير بسمل را بكشت و چشمان امير ايتكين را ميل كشيد . امير ينال [ 6 
  ] بن انوشتكين [ 7 
  ]\r\n\r\n\r\n","description":"","footnote":"\r\n[ ( 1 ) 
  ] متن : الغارسى .\r\n[ ( 2 ) 
  ] متن : نج برسق .\r\n[ ( 3 ) 
  ] متن : حره .\r\n[ ( 4 ) 
  ] متن : امير يشمك .\r\n[ ( 5 ) 
  ] متن : اميرافتكين .\r\n[ ( 6 ) 
  ] متن : امير ينال .\r\n[ ( 7 ) 
  ] متن : انشوكس .\r\n","page_name":" 60 ","page_number":92},
  {"content":"\r\n\r\nحسامى نيز كه از بركيارق رميده بود نزد او آمده بود . سلطان محمد هشت روز در آنجا درنگ كرد و لشكر بسيج كرد . سلطان بركيارق نيز برسيد و ميان دو سپاه در نزديكى رى نبرد افتاد . چون صفها راست كردند امير سرخاب بن كيخسرو ديلمى صاحب آبه [ 1 
  ] بر لشكر ينال بن انوشتكين حسامى حمله كرد و او را منهزم نمود . چون او بگريخت ديگر لشكريان نيز بگريختند و شكست در لشكر محمد افتاد . بسيارى به طبرستان رفتند و بعضى به قزوين . اين واقعه در ماه جمادى الاخر سال 495 بود . چهار ماه بعد از مصاف پيشين .\r\nسلطان محمد با اندكى از سپاهيان خود همراه با ينال حسامى به اصفهان وارد شد .\r\nاصفهان مقر فرمانروايى او بود . باروها را تعمير كرد و رخنه‌ها را بگرفت و خندق را ژرفتر نمود و هر اميرى را با جماعتى از سواران بر دروازه‌اى گماشت و منجنيقها نصب كرد . بركيارق با پانزده هزار جنگجو بيامد و شهر را محاصره نمود . چون محاصره سخت شد و ارزاق ناياب گرديد ، سلطان محمد چند بار از اعيان شهر مبلغى وام گرفت و چون درمانده شد خود و امير ينال حسامى از شهر بيرون آمدند و ديگر امرا را در شهر نهادند .\r\nبركيارق امير اياز را از پى او فرستاد . امير اياز او را نيافت . بعضى گويند به او رسيد ولى محمد سوابق مودت را به يادش آورد و او نيز بازگشت ولى علم و چتر شاهى و سه بار [ همه دينارهاى زر 
  ] از او بستد . چون محمد از اصفهان بازگشت مفسدان و ساكنان اطراف آهنگ غارت شهر كردند . بيش از صد هزار تن از ايشان گرد آمدند و دبابه‌ها و نردبامها آوردند و خندق را بينباشتند و از بارو فرا رفتند . مردم شهر سخت به دفاع پرداختند و آنان بىهيچ نصيبى باز گرديدند .\r\nبركيارق در آخر ماه ذو القعدهء سال 495 در حركت آمد و بر شهر قديم كه آن را شهرستان مىخواندند ترشك صوابى را با هزار سوار برگماشت . پسرش ملكشاه بن بركيارق نيز با آنها بود و خود به همدان راند .\r\nدر همين سال به هنگام محاصرهء اصفهان ، وزير ، الاعز ابو المحاسن عبد الجليل بن محمد دهستانى كشته شد . او در آن روز از خيمهء خود بر اسب نشست و راهى خدمت سلطان شد جوانى از باطنيان با كارد چند ضربت بر او زد و چون رمقى از او باقى ماند رهايش كرد . آن جوان در حال كشته شد . گويند او غلام ابو سعيد حداد بود كه وزير ، سال پيش ، سرور او را كشته بود .\r\nابو المحاسن مردى كريم و دانشمند و نيكخو بود . در آن هنگام كه فساد در دولت رخنه كرده بود و مداخل سخت نقصان گرفته بود او به وزارت رسيد . وزير به سبب وضع خاصى كه از جهت مالى پديد آمده بود ، در اوان وزارتش ناچار به مصادرهء اموال مردم شد و اين امر سبب رميدگى بعضى خواص از او گرديد .\r\n\r\n\r\n","description":"","footnote":"\r\n[ ( 1 ) 
  ] متن : ساوه .\r\n","page_name":" 61 ","page_number":93},
  {"content":"\r\n\r\nچون ابو المحاسن از جهان برفت بركيارق پس از او خطير الملك ابو منصور محمد بن حسين ميبدى را به وزارت خويش برگزيد . او پيش از اين وزير سلطان محمد بود . سلطان محمد او را به حفاظت يكى از دروازه‌ها گماشته بود . امير ينال بن انوشتكين او را گفت كه ما در رى بوديم تو ما را به همدان كشيدى و تعهد كردى كه هزينه‌هاى اين لشكركشى را بپردازى اكنون آن مال ادا كن وزير گفت : چنين خواهم كرد و شب هنگام از دروازه خارج شد و به شهر خود رفت و در دژ موضع گرفت . بركيارق لشكر بر سر او فرستاد و در محاصره‌اش گرفت تا امان خواست و به هنگام قتل الاعز ابو المحاسن نزد او آمد . بركيارق نيز او را به وزارت خويش به جاى وزير مقتول برگزيد . و اللّه تعالى اعلم بغيبه .\r\n\r\nحركت فرمانرواى بصره به شهر واسط و بازگشتنش از آن\r\nفرمانرواى بصره در اين عهد اسماعيل بن ارسلانجق [ 1 
  ] بود . در ايام ملكشاه شحنگى رى با او بود . او به هنگامى به اين مقام منصوب شد كه مردم رى همواره در اغتشاش بودند و واليان از نظم امور آنجا عاجز شده بودند . اسماعيل به خوبى از عهدهء كار بر آمد . خون بسيارى را ريخت تا كارها به صلاح آمد .\r\nآنگاه سلطان بركيارق بصره را به اقطاع امير قماج داد . امير قماج اسماعيل را به نيابت خود به بصره فرستاد . زيرا امير قماج از بركيارق دور نمىشد . چندى بعد امير قماج از بركيارق جدا شد و به خراسان رفت . اين امر سبب شد كه اسماعيل در بصره خودكامگى پيش گيرد و عصيان كند . مهذب الدولة بن ابى الخير از ناحيهء بطيحه و معقل بن صدقه بن منصور بن الحسين اسدى از ناحيهء جزيرهء دبيسيه با سپاه و چند كشتى به گوشمال او رفتند . در مطارا ميانشان نبرد افتاد معقل بن صدقه با تيرى كه بر او آمد كشته شد و مهذب الدولة بن ابى الخير به بطيحه باز گرديد و اسماعيل كشتيها را تصرف كرد . اين واقعه در سال 491 اتفاق افتاد . آنگاه مهذب الدولة بن ابى الخير از گوهر آيين يارى خواست . او نيز ابو الحسن هروى و عباس بن ابى الخير را به ياريش فرستاد .\r\nدر اين نبرد نيز اسماعيل پيروز شد و آن دو را اسير كرد و كارش در بصره بالا گرفت . اسماعيل در ابله دژى بنا نهاد و دژى در ساحل در برابر مطارا . سپس اندكى از مالياتها فرو كاست و قلمروش روى در گسترش نهاد . و اين پيروزيها در ايامى بود كه پادشاهان سرگرم فرو نشاندن فتنه‌ها بودند . اسماعيل ميسان [ 2 
  ] را نيز تصرف كرد و بر متصرفات خويش بيفزود .\r\nدر سال 495 طمع در واسط بست زيرا يكى از افراد سپاه واسط نوشته بود كه اگر بيايد شهر را به او تسليم خواهد كرد . او نيز با چند كشتى به سوى نهرابان [ 3 
  ] در حركت آمد و چند روز در جانب شرقى خيمه زد . لشكر واسط نيز در برابر او خيمه زد . مردم شهر به پيامهاى او وقعى\r\n\r\n\r\n","description":"","footnote":"\r\n[ ( 1 ) 
  ] متن : اسماعيل بن ارسلان .\r\n[ ( 2 ) 
  ] متن : مسبار .\r\n[ ( 3 ) 
  ] متن : نعماجار .\r\n","page_name":" 62 ","page_number":94},
  {"content":"\r\n\r\nننهادند . بناچار از آنجا برخاست و چون مىپنداشت كه شهر خالى از مدافعان شده است بار ديگر بازگشت و آتش در شهر زد و چون به شهر در آمد با مقاومت سرسختانهء مردم و لشكر روبرو شد .\r\nشكست خورد و به بصره گريخت . قضا را در اين ايام امير ابو سعد [ 1 
  ] محمد بن مضر [ 2 
  ] بن محمود ، صاحب عمان و جنابه [ 3 
  ] و سيراف [ 4 
  ] و جزيرهء بنى نفيس بصره را محاصره كرده بود . ابو سعد از سالها پيش مرتكب چنين اعمالى مىشد . اسماعيل در تكاپوى گرفتن متصرفات خود افتاد و چند كشتى به فتح بصره فرستاد ولى نوميد بازگشتند . ابو سعد پنجاه كشتى به نبرد با او روانه كرد .\r\nاينان بر جماعتى ياران اسماعيل غلبه يافتند و با آنان مصالحه كردند ولى اسماعيل به آن شروط وفا نكرد . ابو سعد خود با صد كشتى بيامد و در دهانهء نهر ابله لنگر انداخت . اسماعيل نيز با چند كشتى برسيد . و از دريا و خشكى جنگ در گرفت . چون اسماعيل از مقاومت عاجز آمد به ديوان خليفه نامه نوشت كه خود آن بلاد را به ضمانت مىپذيرد و پس از گفتگوهايى بدان مصالحه كردند و بار ديگر زمام امور بصره را به دست آورد تا آنگاه كه صدقة بن مزيد در قرن پنجم - چنان كه اشارت كرده‌ايم - بصره را از او بستد و او در رامهرمز بمرد .\r\n\r\nمرگ كربوقا صاحب موصل و استيلاى جكرمش بر آن و استيلاى سقمان پسر ارتق بر حصن كيفا\r\nسلطان بركيارق كربوقا را به جنگ مودود بن اسماعيل بن ياقوتى كه در سال 494 خروج كرده بود به آذربايجان فرستاده بود . كربوقا نيز به بسيارى از متصرفات اسماعيل دست يافته بود . كربوقا در اين سفر بيمار شد و در اواسط ماه ذو القعدهء سال 495 درگذشت . اسپهبد صباوة بن خمارتكين و سنقرجه نيز با او بودند . كربوقا وصيت كرد كه تركان پس از او سر به فرمان سنقرجه داشته باشند .\r\nسنقرجه به موصل رفت و بر آن مستولى شد . چون خبر وفات كربوقا به موصل رسيد ، مردم موسى تركمانى را كه در حصن كيفا بود فرا خواندند تا امارت شهر را به عهده گيرد . موسى به نيابت از كربوقا در حصن كيفا بود . موسى بيامد . سنقرجه به ديدار او بيرون آمد و مىپنداشت كه موسى به نزد او آمده است . چون به گفتگو نشستند و سخن به فرمانروايى آن بلاد كشيده شد موسى گفت : ما را نسزد كه از سوى خود تصميمى بگيريم بايد گوش به فرمان سلطان بركيارق باشيم . عاقبت كارشان به زد و خورد كشيد . منصور بن مروان و ديگر سران ديار بكر با موسى يار بودند . در اين گير و دار نخست سنقرجه شمشير خويش بر كشيد و بر سر موسى ضربتى زد . موسى نيز كارد بر كشيد و سنقرجه را بكشت و به شهر داخل شد .\r\nچون شمس الدوله جكرمش صاحب جزيرهء ابن عمر از اين واقعه خبر يافت به نصيبين\r\n\r\n\r\n","description":"","footnote":"\r\n[ ( 1 ) 
  ] متن : ابو سعيد .\r\n[ ( 2 ) 
  ] متن : نصر .\r\n[ ( 3 ) 
  ] متن : جنايا .\r\n[ ( 4 ) 
  ] متن : شيراز .\r\n","page_name":" 63 ","page_number":95},
  {"content":"\r\n\r\nلشكر برد و آنجا را بگرفت . موسى غيبت او مغتنم شمرد و به جزيرهء ابن عمر لشكر برد جكرمش بازگشت و موسى را از آنجا براند . موسى به موصل بازگشت . جكرمش از پى او برفت و شهر را در محاصره گرفت . موسى از سقمان بن ارتق كه در ديار بكر بود يارى طلبيد و شرط كرد كه حصن كيفا را به او دهد . سقمان بيامد و جكرمش دست از محاصرهء موصل برداشت .\r\nچون موسى به استقبال جكرمش بيرون آمد گروهى از غلامانش بر سر او ريختند و كشتندش . سقمان به حصن كيفا رفت و جكرمش به محاصرهء موصل آمد و به صلح شهر را بگرفت و قاتلان موسى را مجازات كرد . سپس بر خابور مستولى شد و عرب و كرد به فرمان او در آمدند اما سقمان بن ارتق پس از كشته شدن موسى به حصن كيفا رفت و آن بلاد همچنان در دست او بماند .\r\nابن اثير گويد : فرمانروايى حصن كيفا در دست فرزندان سقمان بود . در سال 597 قطب الدين سقمان بن محمد بن قرا ارسلان بن داود بن سقمان صاحب آمد و حصن كيفا بمرد و محمود بن محمد به جاى او نشست و چون او نيز در سال 619 بمرد پسرش ملك مسعود جاى او بگرفت . و اللّه تعالى اعلم .\r\n\r\nاخبار ينال در عراق\r\nينال بن انوشتكين [ 1 
  ] حسامى در سال 495 كه بركيارق اصفهان را محاصره كرده بود ، با سلطان محمد بود و اين بعد از نبرد چهارم بود . چون سلطان محمد خويشتن را از محاصره برهانيد و به آذربايجان رفت ، ينال نيز با او بود ينال از سلطان اجازت خواست كه به رى رود تا در آنجا به نام او خطبه بخواند چون اجازت يافت با برادرش على راهى رى شد و در آنجا دست به آزار و ستم و مصادرهء مردم گشود . امير بركيارق در ربيع الاول سال 496 امير برسق بن برسق را به جنگ او فرستاد . برسق ينال را از آنجا براند و خود بر رى مستولى گرديد .\r\nعلى برادر ينال به مقر فرمانروايى خويش قزوين ، باز گرديد و ينال راه جبال پيش گرفت و بسيارى از يارانش هلاك شدند و او خود را به بغداد رسانيد . خليفه المستظهر باللّه او را اكرام كرد . ينال بزرگان را به اطاعت سلطان محمد دعوت كرد و با ايلغازى و سقمان پسران ارتق دست اتحاد به هم دادند كه همواره نيكخواه سلطان محمد باشند . پس نزد سيف الدوله صدقة بن مزيد به حله رفتند او نيز در اين پيمان با آنان همدست شد .\r\nآنگاه ينال بن انوشتكين بر مردم بغداد ستم آغاز كرد و به مصادرهء اموالشان پرداخت .\r\nمردم نزد ايلغازى بن ارتق به دادخواهى آمدند . ايلغازى در اين روزها خواهر ينال را كه پيش از اين زوجهء تتش بود به زنى گرفته بود . از ايلغازى خواستند كه شفاعت كند . خليفه\r\n\r\n\r\n","description":"","footnote":"\r\n[ ( 1 ) 
  ] متن : ابى شنكين .\r\n","page_name":" 64 ","page_number":96},
  {"content":"\r\n\r\nالمستظهر باللّه نيز قاضى القضاة ابو الحسن دامغانى را نزد او فرستاد تا قبايح اعمالش را به او گوشزد كند . ينال سوگند خورد كه ديگر مرتكب اين امور نخواهد شد . ولى به زودى سوگند خود بشكست . خليفه ، صدقة بن مزيد را به بغداد فرا خواند . صدقه در ماه شوال همين سال به بغداد وارد گرديد و با ينال چنان قرار نهاد كه ينال از بغداد بيرون رود . صدقه به حله باز گرديد و پسرش دبيس بن صدقه را در بغداد نهاد كه ينال را از آن شهر كوچ دهد . ينال به اوانا رفت و به تاراج قوافل پرداخت و روستاهاى آن نواحى را به اقطاع يارانش داد . خليفه بار ديگر از صدقه يارى طلبيد . او نيز لشكر فرستاد . ايلغازى بن ارتق و ياران خليفه نيز بيامدند .\r\nينال به آذربايجان رفت . ايشان بازگشتند .\r\n\r\nرسيدن كمشتكين قيصرى [ 1 
  ] شحنه به بغداد و فتنه ميان او و ايلغازى و جنگهاى او\r\nايلغازى پسر ارتق شحنهء بغداد بود . پس از قتل گوهر آيين سلطان محمد او را به شحنگى بغداد منصوب كرده بود . چون بركيارق بر محمد غلبه يافت و او را در اصفهان محاصره نمود و سپس به همدان رفت ، در ماه ربيع الاول سال 496 كمشتكين قيصرى را به عنوان شحنه به بغداد فرستاد . چون ايلغازى اين خبر بشنيد ، نزد برادر خود سقمان فرمانرواى حصن كيفا كس فرستاد و او را به يارى خود خواند و خود نيز به حله رفت و با صدقة بن مزيد پيمان يارى بست و به بغداد باز گرديد . سقمان با لشكر خود وارد بغداد شد و در راه [ تكريت 
  ] را نيز غارت نمود . كمشتكين به قرميسين [ 2 
  ] وارد شد و ياران و پيروان بركيارق بر او گرد آمدند . با آمدن او ايلغازى و سقمان از بغداد بيرون رفتند و در راه روستاهاى دجيل را تاراج كردند . گروهى از لشكريان از پى ايشان تاختند و چون دور شدند ، بازگشتند . كمشتكين نزد صدقه صاحب حله كس فرستاد و او را به اطاعت بركيارق [ 3 
  ] خواند ولى او سر برتافت و از حله بيرون آمده به صرصر رفت و خطبه به نام بركيارق در بغداد قطع شد و به دعاى خليفه اكتفا گرديد .\r\nصدقه نزد ايلغازى و سقمان كس فرستاد و از رسيدن خويش آگاهشان كرد . آن دو در حربى [ 4 
  ] بودند . پس بيامدند و نواحى دجيل را غارت كردند و فسادشان بالا گرفت . اين آشوبها اوضاع بغداد را به هم زد و سبب گرانى كالاها شد . ايلغازى و سقمان و دبيس بن صدقه بيامدند و در رمله خيمه زدند . عامه به نبردشان برخاستند و جمعى از ايشان را كشتند .\r\nالمستظهر باللّه قاضى القضاة ابو الحسن دامغانى و تاج الرؤساء بن الموصلايا [ 5 
  ] را نزد صدقة بن مزيد فرستاد و از او خواست دست از شرارت بردارد و به فرمان آيد . او گفت ، بدان\r\n\r\n\r\n","description":"","footnote":"\r\n[ ( 1 ) 
  ] متن : كمستكين نصيرى .\r\n[ ( 2 ) 
  ] متن : قرقيبا .\r\n[ ( 3 ) 
  ] متن : برقيارق .\r\n[ ( 4 ) 
  ] متن : حرفى .\r\n[ ( 5 ) 
  ] متن : الرحلات .\r\n","page_name":" 65 ","page_number":97},
  {"content":"\r\n\r\nشرط كه كمشتكين را از شهر براند . خليفه المستظهر باللّه نيز او را از بغداد به نهروان راند .\r\nصدقه نيز به حله باز گرديد و در بغداد بار ديگر به نام سلطان محمد خطبه خوانده شد .\r\nكمشتكين قيصرى به واسط رفت و در آنجا به نام بركيارق خطبه خواند . سپاهيان او نواحى اطراف شهر را غارت كردند . صدقه و ايلغازى برفتند و او را از واسط بيرون كردند .\r\nكمشتكين نيز به دجله تحصن كرد . صدقه بار ديگر آهنگ قتال او كرد ياران كمشتكين از او برميدند و او خود نيز نزد صدقه آمد و امان خواست . صدقه امانش داد و اكرامش نمود كمشتكين نزد بركيارق باز گرديد . در واسط نيز بار ديگر به نام سلطان محمد خطبه خوانده شد و پس از او به نام صدقه و ايلغازى و هر يك فرزند خود را در بغداد نهادند . ايلغازى به بغداد رفت و صدقه به حله . صدقه پسرش منصور را با ايلغازى نزد خليفه المستظهر فرستاد تا خشنودى او را جلب كند ، زيرا به سبب آن اعمال كه از صدقه سر زده بود خليفه بر او خشم گرفته بود .\r\n\r\nجنگ پنجم ميان بركيارق و محمد پسران ملكشاه\r\nچون سلطان محمد بن ملكشاه از بلاد گنجه و اران بيرون آمد امير غزغلى را به جاى خويش در آنجا نهاد . غزغلى با جماعتى از سپاهيان در گنجه ماند و خطبه به نام سلطان محمد را در تمام آن اعمال از زنجان تا آخر آذربايجان بر پاى مىداشت . چون سلطان محمد در اصفهان به محاصره افتاد غزغلى با منصور بن نظام الملك و محمد پسر مؤيد الملك بن نظام الملك از آنجا به ياريش آمدند . اينان چون در سال 495 به رى رسيدند ، آنجا را در تصرف آوردند و با سلطان محمد به هنگامى كه از اصفهان بيرون آمده بود ، در همدان ديدار كردند . ينال پسر انوشتكين و برادرش على نيز با او بودند . همه در همدان اقامت كردند . در اين حال خبر رسيد كه بركيارق به سوى همدان در حركت آمده است . سلطان محمد آهنگ شروان كرد و خود را به آذربايجان رسانيد . مودود بن اسماعيل بن ياقوتى كه بركيارق پيش از اين پدرش اسماعيل را كشته بود نزد سلطان محمد رسول فرستاد . خواهر مودود زوجهء سلطان محمد بود و بخشى از آذربايجان در قلمرو فرمان او بود مودود از سلطان محمد خواست كه او را يارى كند تا انتقام خون پدر از بركيارق بستاند . سلطان محمد نزد او رفت قضا را مودود در ماه ربيع الاول سال 496 بمرد و سپاهيان او به سلطان محمد پيوستند و از آن جمله بود يكى سقمان قطبى [ 1 
  ] و يكى محمد بن باغيسيان كه پدرش فرمانرواى انطاكيه بود و ديگر قزل‌ارسلان بن سبع احمر . بركيارق لشكر بر سر ايشان برد . در يكى از روزهاى نبرد سلطان بركيارق از عقب بر سلطان محمد حمله كرد . محمد و يارانش بگريختند . محمد به ارجيش [ 2 
  ] از اعمال خلاط رفت . امير على فرمانرواى ارزن الروم به او پيوست و محمد با او به آنى [ 3 
  ] رفت . فرمانرواى آنى منوچهر برادر فضلون روادى\r\n\r\n\r\n","description":"","footnote":"\r\n[ ( 1 ) 
  ] متن : سقمان القطى .\r\n[ ( 2 ) 
  ] متن : ارفيش .\r\n[ ( 3 ) 
  ] متن : اصفهان .\r\n","page_name":" 66 ","page_number":98},
  {"content":"\r\n\r\nبود و از آنجا به تبريز شد [ 1 
  ] .\r\nاما محمد بن مؤيد الملك بن نظام الملك از مهلكه برهيد و به ديار بكر رفت و از آنجا به جزيرهء ابن عمر و سپس به بغداد . در ايام پدرش نيز در بغداد در جوار مدرسهء نظاميه سكونت داشته بود . مردم از او به پدرش شكايت كرده بودند و او گوهر آيين را به دستگيريش فرمان داده بود . محمد بن مؤيد الملك به سراى خلافت پناه برده بود . او در سال 492 به مجد الملك بلاسانى پيوست . در اين ايام پدرش در گنجه نزد سلطان محمد بود . چون سلطان محمد به نام خود خطبه خواند و پدرش مؤيد الملك را به وزارت برگزيد . محمد نزد پدر رفت و چون پدرش كشته شد او همچنان در جملهء ياران سلطان محمد باقى ماند\r\n\r\nاستيلاى بلك [ 2 
  ] ابن بهرام بن ارتق بر شهر عانه\r\nبلك بن بهرام بن ارتق پسر برادر ايلغازى بن ارتق مالك شهر سروج بود . فرنگان آن شهر را از او بستدند . او از سروج به عانه رفت و بر پسران يعيش بن عيسى بن خلاط غلبه يافت و عانه را تصرف كرد . آنان نزد صدقة بن مزيد آمدند و از او يارى خواستند . صدقه به ياريشان قيام كرد و در حركت آمد . چون صدقه نمودار شد بلك بن بهرام و تركمانان از آنجا برفتند .\r\nپسران يعيش بار ديگر به شهر در آمدند . صدقه از ايشان گروگانهايى گرفت و به حله باز گرديد .\r\nبار ديگر بلك با دو هزار سپاهى از تركمانان به عانه باز گرديد . مدافعان شهر چندى مقاومت كردند . سپس بلك از گذرگاهى بگذشت و به شهر درآمد و قتل و كشتار كرد و به جانب هيت در حركت آمد . چون صدقه شنيد باز لشكر به سوى بلك برد ولى بلك به هيت نرفته باز گرديد ، ياران صدقه نيز بازگشتند .\r\n\r\nصلح ميان سلطان بركيارق و سلطان محمد\r\nآنگاه كار بر آن قرار گرفت كه سلطان بركيارق در رى باشد و جبال و طبرستان و خوزستان و فارس و ديار بكر و جزيره و حرمين از آن او باشد و آذربايجان و بلاد اران و ارمينيه و اصفهان و عراق جز تكريت از آن سلطان محمد . و بلاد بطايح در بخشى از آن به نام بركيارق خطبه بخوانند و در بخش ديگر به نام محمد و بصره نيز از آن هر دو باشد و سراسر خراسان از جرجان تا ما وراء النهر از آن سنجر و برادرش سلطان محمد و پس از او همه از آن سنجر باشد .\r\nاين مصالحه از آن رو به عمل آمد كه در اثر جنگهاى پى در پى فساد و تباهى و زيانمندى سراسر ملك را گرفته بود و اساس پادشاهى روى به تزلزل نهاده بود . البته سپاهيان و اميران از اين وضع چندان خشنود نبودند زيرا وسيله‌اى بود براى تحكم كردنشان بر آن دو پادشاه .\r\n\r\n\r\n","description":"","footnote":"\r\n[ ( 1 ) 
  ] متن : هرمز .\r\n[ ( 2 ) 
  ] متن : ملك .\r\n","page_name":" 67 ","page_number":99},
  {"content":"\r\n\r\nبركيارق [ ابو المظفر جرجانى حنفى و ابو الفرج احمد بن عبد الغفار 
  ] را كه دو تن از فقها بودند با چند تن از رجال و اعيان ، نزد برادر فرستاد تا او را ترغيب به مصالحه كنند . از سوى محمد نيز رسولانى نزد بركيارق آمدند و چنان نهادند كه بركيارق در نواختن طبل متعرض برادرش نشود و نام او در اعمال و قلمرو محمد برده نشود و مكاتبات ميان دو وزير باشد و سپاهيان مختار باشند كه در خدمت هر يك از آن دو كه خواهند بمانند .\r\nممالك سلطان محمد از نهر معروف سفيدرود تا باب الابواب و ديار بكر و جزيره و موصل و شام باشد و از بلاد عراق ، بلاد سيف الدوله صدقة بن مزيد و باقى ممالك از آن بركيارق .\r\nبر اين سوگندان خوردند . سلطان محمد به ياران خود كه در اصفهان بودند نوشت كه از آنجا بيرون آنيد تا بركيارق به اصفهان در آيد چون بركيارق به اصفهان رفت از ايشان خواست كه در خدمت او باشند ولى آنان گفتند كه نزد سرور خود باز مىگردند و حرم سلطان محمد را كه نزد آنان بود برگرفتند و رفتند . بركيارق نيز آنان را اكرام كرد و راهها را بر ايشان گشوده داشت تا نزد سرور خود روند .\r\nايلغازى به ديوان بغداد رفت و از المستظهر باللّه فرمان خواست كه به نام بركيارق خطبه بخوانند . در سال 497 در بغداد و واسط خطبه به نام او خواندند . ايلغازى پيش از اين در طاعت محمد بود . صدقة بن مزيد چون از پيوستن ايلغازى به بركيارق خبر يافت نزد خليفه كس فرستاد و از رفتار نيك خليفه با ايلغازى ناخشنودى نمود و خبر داد كه اينك خود به بغداد مىآيد تا او را از بغداد براند . صدقه راهى بغداد شد و در مقابل التاج [ 1 
  ] فرود آمد . ايلغازى از بغداد بيرون آمده در بعقوبا [ 2 
  ] مكان گرفت و براى صدقه پيام فرستاد كه از طاعت سلطان محمد كه بيرون آمده‌ام به سبب عقد صلحى است كه ميان محمد و برادرش منعقد گرديده است و آن دو بدان رضا داده‌اند كه بغداد از آن بركيارق باشد و من شحنهء بغدادم و اقطاعات من در حلوان است ، پس چگونه مىتوانم سر از طاعت بركيارق بپيچم صدقه اين عذر بپذيرفت و به حله باز گرديد .\r\nالمستظهر باللّه در ماه ذو القعدهء سال 497 براى سلطان بركيارق و امير اياز و خطير الملك وزير خلعت فرستاد و همه در برابر خليفه سوگند خوردند و بازگشتند .\r\n\r\nنبرد سقمان و جكرمش با فرنگان\r\nپيش از اين از استيلاى فرنگان بر بيشتر بلاد شام و غفلت مردم به سبب فتنه‌هاى داخلى از استيلاى ايشان سخن گفتيم . حران از آن يكى از مماليك ملكشاه به نام قراجا بود .\r\nقراجا كه مردى سخت دل و فتنه‌انگيز بود ، شخصى به نام محمد اصفهانى را به نيابت خويش در حران نهاد . محمد اصفهانى در غياب او عصيان كرد و ياران قراجا را جز غلامى ترك از\r\n\r\n\r\n","description":"","footnote":"\r\n[ ( 1 ) 
  ] متن : الفجاج .\r\n[ ( 2 ) 
  ] متن : عقرقوبا .\r\n","page_name":" 68 ","page_number":100},
  {"content":"\r\n\r\nآنجا براند . اين غلام چاولى نام داشت . او را سردار سپاه خود نمود و به او انس گرفت . روزى كه با او به شرابخوارى نشسته بود چاولى با همدستى خادمى از آن او وى را كشتند . در اين احوال لشكر فرنگان به حران رسيد و آنجا را محاصره نمود . از سوى ديگر ميان معين الدوله سقمان صاحب كيفا و شمس الدوله جكرمش صاحب جزيرهء ابن عمر جنگهايى بود . سقمان خون برادرزادهء خويش را از او مىطلبيد . چون اين حادثه رخ داد ، آن دو با هم متفق شدند كه به يارى مسلمانان برخيزند . پس در خابور اجتماع كردند و پيمان بستند .\r\nسقمان با هفت هزار تركمان و جكرمش با سه هزار تن ترك و عرب و كرد بيامدند و در كنار نهر بليخ [ 1 
  ] با فرنگان روبرو شدند . مسلمانان نخست قريب دو فرسنگ عقب نشستند ولى بناگاه بازگشتند و حمله‌اى سخت كردند و غنايم بسيار گرفتند و كشتار بسيار كردند .\r\nكنت بالدوين [ 2 
  ] صاحب رها را مردى ترك از اصحاب سقمان در كنار رود بليخ اسير كرد . بوهموند [ 3 
  ] صاحب انطاكيه از فرنگان وتانكرد [ 4 
  ] فرمانرواى ساحل كه نيز از ايشان بود ، پشت كوه كمين گرفته بودند كه بر مسلمانان از پشت سر حمله كنند . چون ديدند كه هزيمت در لشكر افتاد باقى روز را هم در كمين ماندند و شب هنگام بگريختند . مسلمانان از پى ايشان رفتند و جمعى را اسير كردند و بسيارى را كشتند ولى آن دو از معركه جان به در بردند .\r\nچون پيروزى نصيب مسلمانان شد و ياران جكرمش ديدند كه ياران سقمان بر اموال فرنگان چنگ انداخته‌اند ، اين امر بر ايشان گران آمد و نزديك بود كه كار به اعتراض و زد و خورد كشد . جكرمش گفت : با اختلاف و افتراق نبايد شادمانى مسلمانان را در اين پيروزى به اندوه بدل كرد . پس از آنجا حركت كرد . در راه كه مىآمد چند دژ را بگشود . جكرمش نيز به حران رفت و آنجا را فتح كرد سپس به رها رفت و پانزده شب آنجا را در محاصره گرفت و به موصل باز گرديد و بالدوين را با گرفتن سى و پنج هزار دينار به عنوان فديه و باز پس دادن صد و شصت اسير مسلمان از اسارت برهانيد .\r\n\r\nوفات بركيارق و حكومت پسرش ملكشاه\r\nسلطان بركيارق پسر ملكشاه در نزديكى بروجرد ، در اوايل ماه ربيع الاخر سال 498 پس از دوازده سال و شش ماه پادشاهى درگذشت . وقتى از اصفهان به بروجرد آمد بيمار بود .\r\nدر بروجرد بيماريش شدت گرفت . چون مرگ را روياروى ديد پسر خود ملكشاه بن بركيارق را به ولايت‌عهدى برگزيد . ملكشاه پنج ساله بود . بر او خلعت پوشيد و امير اياز را كفيل او ساخت و اهل دولت را به اطاعت او و مساعدت به او وصيت كرد و آنان را به بغداد فرستاد . در راه خبر وفات او بشنيدند . اياز بازگشت و جنازهء او را به اصفهان برد و در آنجا به خاك سپرد . آنگاه\r\n\r\n\r\n","description":"","footnote":"\r\n[ ( 1 ) 
  ] متن : بلخ .\r\n[ ( 2 ) 
  ] متن : قمص بردويل .\r\n[ ( 3 ) 
  ] متن : بيمند .\r\n[ ( 4 ) 
  ] متن : تنكرمى .\r\n","page_name":" 69 ","page_number":101},
  {"content":"\r\n\r\nپرده‌سرايها و خيمه‌ها و چتر و شمسه را به پسرش ملكشاه تسليم كرد .\r\nبركيارق در ايام پادشاهيش خوشيها و ناخوشيهاى بسيار ديد . گاه در جنگ بود و گاه در صلح و از اين بابت در ميان پادشاهان همتايى نداشت . چون ميان او و برادرش صلح افتاد و آتش كينه‌ها فرو نشست مرگش فرا رسيد .\r\nپس از مرگ او به نام پسرش ملكشاه در بغداد خطبه خواندند . ايلغازى از بغداد به اصفهان رفته بود و بركيارق را برانگيخته بود كه به بغداد رود . خود نيز همراه او بود . چون بركيارق درگذشت با پسرش ملكشاه و امير اياز عازم بغداد گرديد .\r\nوزير خليفه ، ابو القاسم على بن جهير به پيشباز آمد و در ديالى به او ديدار كرد . ايلغازى و امير طغايرك به ديوان خلافت رفتند و خواستار خطبه به نام او شدند . پس به نامش خطبه خواندند و چون جدش او را جلال الدوله لقب دادند .\r\n\r\nمحاصرهء سلطان محمد موصل را\r\nچون ميان ، بركيارق و برادرش محمد صلح افتاد و هر يك را حصه‌اى از ملك نصيب آمد آذربايجان در قلمرو محمد قرار گرفت . محمد به آذربايجان باز گرديد و در تبريز اقامت گزيد .\r\nآنگاه سعد الملك ابو المحاسن كه به هنگام حملهء بركيارق به اصفهان از آن شهر جانانه دفاع كرده بود نزد سلطان محمد رفت و سلطان محمد او را به وزارت خويش انتخاب كرد . سلطان محمد تا ماه صفر سال 498 در آذربايجان ماند سپس از راه مراغه عازم موصل گرديد . خبر به جكرمش رسيد آمادهء دفاع شد و ساكنان خارج شهر را به درون شهر آورد . سلطان محمد برسيد و شهر را در محاصره گرفت . سپس نزد جكرمش كس فرستاد تا به يادش آورد كه در پيمان صلحى كه ميان او و برادرش بسته شده موصل و جزيره سهم او شده است . آنگاه خط بركيارق را به او نشان داد و او را وعده داد كه موصل را همچنان در تحت فرمان او خواهد گذاشت .\r\nجكرمش گفت كه سلطان بركيارق پس از عقد پيمان صلح خلاف اين را به من نوشته است .\r\nسلطان محمد محاصره را تنگتر كرد . مردم شهر نيز سخت به دفاع پرداختند . قضا را در ايام محاصره ارزاق فراوان و ارزان بود .\r\nگروهى از سپاهيان جكرمش كه در تل اعفر گرد آمده بودند به كناره‌هاى لشكر سلطان محمد دستبرد مىزدند و راه آذوقه را بر آنان مىبستند . در دهم ماه جمادى الاخر خبر وفات سلطان بركيارق به جكرمش رسيد . پس مردم شهر را گرد آورد و خبر وفات سلطان را بداد و پرسيد كه چه بايد كرد ؟ آنان گفتند : تو خود هر چه خواهى بكن . آنگاه با سپاهيان مشورت كرد . آنان به فرمانبردارى از سلطان محمد اشارت كردند . جكرمش نزد سلطان رسول فرستاد و ماجرا بيان كرد . سلطان وزير خود سعد الملك را نزد او فرستاد . وزير گفت : بايد با سلطان ديدار كند .\r\nجكرمش با اكراه تمام به ديدار سلطان رفت . مردم شهر به هم بر آمدند و صدا به گريه و زارى\r\n\r\n","description":"","footnote":"","page_name":" 70 ","page_number":102},
  {"content":"\r\n\r\nبلند كردند . سلطان او را گرامى داشت و بيدرنگ به شهر باز گردانيد تا مردم آرام گيرند .\r\n\r\nاستيلاى سلطان محمد بر بغداد و خلع ملكشاه پسر برادرش و كشتن او اياز را\r\nپيش از اين از صلح ميان بركيارق و برادرش محمد سخن گفتيم و گفتيم كه در آن پيمان - نامه بركيارق عنوان سلطنت داشت و برادرش محمد به انفراد فرمانرواى آن اعمال بود كه به نام او كرده بودند . ولى بركيارق پس از عقد اين پيمان بمرد و پسرش ملكشاه بن بركيارق به بغداد آمد . اين خبر به محمد رسيد و او جكرمش را در موصل محاصره كرده بود . جكرمش به اطاعت او در آمد و محمد عازم بغداد شد . جكرمش و سقمان قطبى از موالى قطب الدوله اسماعيل بن ياقوتى عم ملكشاه و نيز چند تن از امرا با او بودند . صدقه فرمانرواى حله سپاهى گرد آورده بود و پسران خود بدران و دبيش را نزد سلطان فرستاد تا او را تحريض كنند كه به بغداد بيايد . سلطان محمد به بغداد آمد . امير اياز اتابك ملكشاه بن بركيارق كمر به دفاع بست و بيرون شهر بغداد لشكرگاه ساخت . يارانش او را به اين عمل اشارت كرده بودند ولى وزيرش الصفى [ 1 
  ] ابو المحاسن او را از صف‌آرايى منع مىكرد و مىگفت كه صلاح در اطاعت از سلطان محمد است . از اين روى امير اياز در ترديد مانده بود . سلطان محمد در جانب غربى فرود آمد و در همانجا تنها به نام او خطبه خواندند و در بعضى از مساجد به نام هر دو و در بعضى ديگر به همان عنوان سلطان عالم بسنده مىكردند .\r\nاياز بار ديگر امرا را گرد آورد تا سوگند وفادارى بخورند . بعضى از ايشان گفتند فايده‌اى در سوگند مجدد نيست . اياز از آنان نيز در شك افتاد . و وزير الصفى ابو المحاسن را براى عقد صلح با سلطان و تسليم سلطنت به او نزد وى فرستاد . وزير از دجله بگذشت و با وزير سلطان محمد سعد الملك ابو المحاسن سعد بن محمد ديدار كرد و پيام بگزارد و همراه او بر سلطان داخل شد . سلطان نيز اجابت كرد . روز ديگر قاضى القضاة و دو نقيب نزد سلطان آمدند و از او خواستند كه سوگند خورد كه جان اياز و ديگر امرا در امان است .\r\nسلطان گفت : اما ملكشاه كه او به منزلهء فرزند من است . اما در باب اياز و امرا سوگند مىخورم . جز امير ينال حسامى كه او را كياهراسى مدرس مدرسه نظاميه سوگند داد . ديگر روز اياز بيامد و با وزير سلطان ديدار كرد . در اين حال سيف الدوله صدقه نيز برسيد و هر دو بر سلطان داخل شدند . هر دو را اكرام كرد مهربانيها نمود . اين واقعه در آخر ماه جمادى الاولاى سال 498 بود .\r\nآنگاه اياز در خانهء خود مهمانى بزرگى براى سلطان ترتيب داد . اين خانه بيش از\r\n\r\n\r\n","description":"","footnote":"\r\n[ ( 1 ) 
  ] متن : الغبعى .\r\n","page_name":" 71 ","page_number":103},
  {"content":"\r\n\r\nاين از آن گوهر آيين بود . در اين مهمانى هداياى گرانبهايى تقديم سلطان نمود . از جملهء آن كوه بلخش ( قطعه لعل بدخشى ) را كه از تركهء مؤيد الملك بن نظام الملك به دست آمده بود .\r\nقضا را در آن روز اياز بر غلامان خود سلاح پوشيده بود تا به سلطان عرضه دهد .\r\nدر آن ميان مردى دلقك بود كه زير لباسهاى او نيز سلاح پوشيده بودند . غلامان ديگر او را به بازى مىآزردند ، او بگريخت و خود را ميان حواشى سلطان افكند . چو دست بر او زدند ديدند كه در زير لباسش زره پوشيده است . چون سلطان خبر يافت بترسيد و برخاست و به سراى خود رفت .\r\nدر روز سيزدهم ماه ، سلطان ، امير صدقه و اياز و جكرمش و ديگر امرا را احضار كرد تا كسى را به جنگ قلج ارسلان بن سليمان بن قتلمش كه قصد ديار بكر كرده بود بفرستد . همه اشارت به امير اياز كردند . امير اياز گفت . صدقة بن مزيد نيز با او همراه گردد . سلطان اين را بپسنديد و روز ديگر هر دو را به نزد خود خواند تا به بسيج لشكر فرمان دهد .\r\nاز ديگر سو چند تن را در نهانجايى از دهليز خانه بگماشت چون از آنجا مىگذشتند شمشير بركشيدند و سر اياز از تن دور كردند . صدقه بگريخت و وزير بيهوش بيفتاد . لشكريان اياز سوار شدند و خانه‌اش را تاراج كردند . سلطان كسانى فرستاد و ايشان را از آنجا براندند و سلطان از بغداد راهى اصفهان گشت .\r\nامير اياز از موالى سلطان ملكشاه بود . پس از مرگ او در زمرهء ياران امير آخر در آمد .\r\nاو اياز را به فرزندى برگزيد .\r\nالصفى ابو المحاسن وزير او پس از اين واقعه چند ماه پنهان مىزيست . سپس او را گرفتند و به خانهء وزير ، سعد الملك بردند . در ماه رمضان سال 498 كشته شد . او از همدان بود و از خاندان رياست .\r\n\r\nاستيلاى سقمان بن ارتق بر ماردين\r\nاين دژ از ديار بكر را سلطان بركيارق به يكى از مغنيان خود به اقطاع داده بود .\r\nدر حوالى آن جماعاتى از كردان بودند كه بر آن دستبرد مىزدند و قوافل را نيز به وحشت مىافكندند . اتفاق افتاد كه كربوقا براى محاصرهء آمد از موصل بيرون آمد . آمد از آن يكى از تركان بود . او از سقمان يارى خواست و سقمان به ياريش شتافت . عماد الدين زنگى بن آق سنقر و اصحابش نيز با كربوقا همراه بودند و در آن روز جانفشانيها كردند . پسر برادر سقمان يعنى پسر ياقوتى بن ارتق نيز اسير شد كربوقا او را در قلعهء ماردين كه از آن مغنى بود و در نزد مغنى محبوس نمود . مدتى از حبس او گذشت ، كردان در حوالى ماردين دستبردها مىزدند .\r\nياقوتى نزد آن مغنى كس فرستاد و از او خواست كه پسرش را آزاد كند تا او نيز در آن حوالى بماند و آن را از دستبرد كردان در امان نگهدارد . مغنى نيز چنان كرد . ياقوتى در آن حدود بماند\r\n\r\n","description":"","footnote":"","page_name":" 72 ","page_number":104},
  {"content":"\r\n\r\nو دست به غارت اطراف گشود و از حدود بغداد تا خلاط را تاراج مىكرد . سپاهيانى كه در قلعه بودند نيز بعضى از روزها بيرون مىآمدند و با ياران او به غارت مىرفتند . ياقوتى را در دل افتاد كه آن قلعه بستاند . روزى كه سپاهيان قلعه از غارت باز مىگشتند ياران ياقوتى آنان را گرفتند و كسانى را كه در قلعه بودند تهديد كردند كه اگر در را نگشايند اسيران را خواهند كشت .\r\nبناچار درهاى قلعه را باز كردند و ياقوتى آن را تصاحب كرد . آنگاه سپاهى بسيج كرد و به نصيبين و جزيرهء ابن عمر رفت . اين سرزمين از آن جكرمش بود . جكرمش او و يارانش را تار و - مار كرد . در اين نبرد تيرى بر ياقوتى آمد و او را بكشت . جكرمش برايش بگريست . دختر سقمان عم ياقوتى زوجهء ياقوتى بود . از نزد پدرش رفت و تركمانان را گرد آورد و به خونخواهى ياقوتى آمد . سقمان نصيبين را محاصره كرد . نصيبين جزو قلمرو جكرمش بود . جكرمش مالى گزاف به عنوان ديه براى سقمان فرستاد . او نيز آن مال بگرفت و بازگشت .\r\nبعد از ياقوتى برادرش على در ماردين اقامت كرد و او در فرمان جكرمش بود . روزى كه على براى انجام كارى از قلعه بيرون آمده بود نايب او به عمش سقمان نوشت كه برادرزاده‌ات قصد آن دارد كه ماردين را به جكرمش واگذارد . سقمان نيز به شتاب بيامد و بر ماردين مستولى شد و جبل جور را به جاى ماردين به او داد . ماردين و حصن كيفا در دست او باقى ماند . او نصيبين را نيز بر آن بيفزود .\r\nفخر الدين بن عمار صاحب طرابلس به سقمان نامه نوشت و از او براى دفع فرنگان يارى خواست . ابن عمار طرابلس را از خلفاى عبيدى مصر گرفته بود چون فرنگان سواحل شام را گرفتند در سال 498 از سقمان بن ارتق يارى خواست سقمان نيز اجابت كرد و در همان اوان كه سرگرم بسيج لشكر بود ، نامه‌اى از طغتكين فرمانرواى دمشق برسيد و او را به دمشق فرا خواند .\r\nزيرا مرگش نزديك شده بود و بيم آن داشت كه فرنگان به دمشق بتازند . سقمان بن ارتق به قصد تصرف دمشق و راندن فرنگان از طرابلس شتابان در حركت آمد . چون به قريتين رسيد طغتكين از كارى كه كرده بود پشيمان شد و با ياران خود به مشورت نشست كه اكنون چگونه او را باز گرداند . ولى سقمان در قريتين بمرد چون يقين به مرگ كرد يارانش از او خواستند كه به كيفا باز گردد . گفت كه باز نمىگردد ، كه در راه جهاد است . اگر در اين سفر بميرد ثواب شهيد خواهد داشت .\r\n\r\nخروج منكبرس بر سلطان محمد بن ملكشاه\r\nمنكبرس بن بوربرس [ 1 
  ] بن الب ارسلان مقيم اصفهان بود . چون در تنگناى مالى قرار گرفت و ارزاقش قطع گرديد ، بر سلطان محمد عصيان كرد و به نهاوند رفت و دعوى پادشاهى نمود\r\n\r\n\r\n","description":"","footnote":"\r\n[ ( 1 ) 
  ] متن : يورس .\r\n","page_name":" 73 ","page_number":105},
  {"content":"\r\n\r\nو به بنى برسق كه در خوزستان بودند نامه نوشت . آنان نيز فرمانبردارى خويش اعلام داشتند .\r\nيكى از پسران برسق ، زنگى بن برسق نزد سلطان محمد دربند بود . به برادرانش نامه نوشت و از آنان خواست كه به نحوى كار منكبرس بسازند . اينان به منكبرس نامه نوشتند ، چون به خوزستان آمد در بندش كشيدند و به اصفهان فرستادند . در آنجا نزد پسران عمش تكش به زندانش كردند . زنگى بن برسق نيز از اسارت آزاد شد و به مقامى كه داشت باز گرديد .\r\nاقطاع بنى برسق الشتر [ 1 
  ] و شاپور خواست بود و جز آن دو ، سرزمينهاى ميان اهواز و همدان بود . سلطان دينور را در عوض اين سرزمينها به اقطاع ايشان داد و آنها را از آن ناحيه دور كرد . و اللّه تعالى اعلم .\r\n\r\nقتل فخر الملك بن نظام الملك\r\nگفتيم كه فخر الملك ابو المظفر على بن نظام الملك وزير تتش بود . تتش او را به زندان كرد . چون بركيارق ، تتش را منهزم نمود ، فخر الملك را در زندان او بيافت و آزادش كرد .\r\nبرادرش مؤيد الملك وزير بركيارق بود كه به سبب سعايت مجد الملك بلاسانى بركيارق او را عزل كرد و در سال 488 برادرش فخر الملك را به وزارت برگزيد . در اواخر قرن پنجم مردى باطنى به شكايت بر در سراى او آمد . فخر الملك او را به درون خواند تا به شكايتش گوش دهد .\r\nآن مرد خنجر بر كشيد و او را بكشت . كشنده را نزد سنجر بردند . سنجر فرمان داد او را بزنند تا نام كسانى كه او را بدين كار واداشته‌اند بگويد . او نيز نام چند تن را بگفت . او و همهء آن كسان را كشتند .\r\n\r\nحكومت چاولى سكاوو بر موصل و مرگ جكرمش\r\nچاولى سكاوو بر سرزمينهاى ميان خوزستان و فارس غلبه يافته بود و قلعه‌هايش را آبادان و استوار ساخته بود . و با مردم رفتارى ناپسند داشت . چون سلطان محمد به استقلال به پادشاهى نشست ، چاولى سكاوو از او بيمناك شد . سلطان ، امير مودود بن انوشتكين [ 2 
  ] را بر سر او فرستاد . چاولى از او تحصن گرفت . مودود هشت ماه او را محاصره نمود . چاولى به سلطان پيام داد كه تسليم مودود نخواهد شد سلطان ديگرى را بفرستد تا فرود آيد . سلطان انگشترى خود را با امير آخور بفرستاد . چاولى فرود آمد و نزد سلطان به اصفهان رفت و به فرمان او با لشكرى براى جهاد با فرنگان عازم شام گرديد . مىخواست بلادى را كه فرنگان گرفته بودند از ايشان باز پس ستاند .\r\nدر اين احوال جكرمش فرمانرواى موصل نيز ، از فرستادن اموال سلطانى دست باز داشته\r\n\r\n\r\n","description":"","footnote":"\r\n[ ( 1 ) 
  ] متن : الامسير .\r\n[ ( 2 ) 
  ] متن : انوتكين .\r\n","page_name":" 74 ","page_number":106},
  {"content":"\r\n\r\nبود . سلطان محمد موصل و ديار بكر و جزيره را به چاولى واگذاشت چاولى به موصل راند و راه خود را از سوى بوازيج [ 1 
  ] افكند و چند روز در آن حوالى كشتار و تاراج كرد . سپس به سوى اربل راند . فرمانرواى اربل ابو الهيجا پسر موسك [ 2 
  ] كرد هذبانى [ 3 
  ] نزد جكرمش كس فرستاد كه در اقدام شتاب كند . جكرمش نيز لشكر خود در حركت آورد و در نزديكى اربل با چاولى مصاف داد . سپاه جكرمش منهزم گرديد و چون او خود به فالج مبتلا بود و در محفه‌اى حملش مىكردند ، گريختن نتوانست . چند تن از غلامانش و نيز احمد پسر قاورت به دفاع از او پرداختند اينان نيز كشته و مجروح شدند . احمد پسر قاورت مجروح و به موصل گريخت و در آنجا بمرد . جكرمش را اسير كرده نزد چاولى آوردند . او را به زندان فرستاد .\r\nچون خبر اسارت جكرمش به موصل رسيد پسر خردسال او زنگى [ 4 
  ] بن جكرمش را بر خود امير كردند و به نام او خطبه خواندند .\r\nغزغلى از موالى جكرمش به كار اين پسر در ايستاد و هر چه بايد از اموال و اسبهاى جكرمش را ميان سپاهيان تقسيم كرد . همچنين به قلج ارسلان سليمان بن قتلمش سلجوقى فرمانرواى بلاد روم و سيف الدوله صدقه و برسقى شحنهء بغداد نامه نوشت و از ايشان يارى طلبيد . همچنين وضع دفاعى موصل را سر و سامان داد ، بازوها را برآورد و خندق را ژرفتر نمود . در اين احوال قلج ارسلان بنا به خواهش غزغلى بيامد و به نصيبين رسيد و چاولى از اطراف موصل كوچ كرد و برفت . برسقى شحنهء بغداد نيز پس از رفتن چاولى برسيد و در نزديكى موصل فرود آمد ولى در همان روز باز گرديد .\r\nقلج ارسلان از نصيبين عازم موصل شد . در اين هنگام چاولى به سنجار رفت . امير ايلغازى پسر ارتق و جماعتى از لشكر جكرمش به او پيوستند . از سوى رضوان پسر تتش از شام به چاولى نامه رسيد كه فرنگان مردم شام را عاجز كرده‌اند و از او خواست كه به شام رود او نيز راهى رحبه گرديد .\r\nمردم موصل و سپاهيان جكرمش نزد قلج ارسلان كه در نصيبين بود كس فرستادند و از او عهد و سوگند خواستند . او نيز سوگند خورد و به موصل در آمد و در ماه رجب سال 500 موصل را بگرفت و پس از ذكر نام خليفه نام خود را در خطبه آورد و نام سلطان محمد را از خطبه بينداخت و به سپاهيان نيكى كرد و قلعه را از غزغلى مملوك جكرمش بستد و قاضى ابو - محمد عبد اللّه بن القاسم الشهرزورى را به قضاى موصل گماشت . و رياست را به ابو البركات محمد بن خميس واگذاشت .\r\nاز ياران قلج ارسلان يكى ابراهيم بن ينال تركمانى بود ، فرمانرواى آمد و يكى محمد بن\r\n\r\n\r\n","description":"","footnote":"\r\n[ ( 1 ) 
  ] متن : بواريج .\r\n[ ( 2 ) 
  ] متن : برشك .\r\n[ ( 3 ) 
  ] متن : هربانى .\r\n[ ( 4 ) 
  ] متن : ازنكين .\r\n","page_name":" 75 ","page_number":107},
  {"content":"\r\n\r\nجبق [ 1 
  ] تركمانى فرمانرواى خرتبرت . ابراهيم بن ينال را تاج الدوله تتش حكومت آمد داده بود و محمد بن جبق خرتبرت را از فلادروس [ 2 
  ] رومى گرفته بود . اين فلادروس مترجم پادشاه روم بود و رها و انطاكيه نيز جزء قلمرو او بود . سليمان بن قتلمش انطاكيه را گرفت و رها و خرتبرت در دست او باقى ماند . فخر الدولة بن جهير نيز ديار بكر را گرفت و فلادروس از ادارهء خرتبرت ناتوان شد . آن را نيز محمد بن جبق تصرف كرد . فلادروس بر دست سلطان ملكشاه اسلام آورد سلطان نيز فرمانروايى رها را به او داد و او تا پايان عمر در آن مقام ببود .\r\nچون چاولى به قصد يارى رضوان بن تتش روانهء رحبه شد ، در پايان رمضان همان سال به دروازهء شهر رسيد و آنجا را در محاصره گرفت . رحبه در آن روزگار در فرمان محمد بن السباق الشيبانى بود . ملك دقاق او را امارت رحبه داده بود و محمد بن السباق اينك به نام قلج ارسلان خطبه مىخواند . چاولى رحبه را محاصره كرد و به رضوان بن تتش نامه نوشت و او را فرا - خواند رضوان وعده داد كه به يارى او خواهد آمد و در دفاع از شام با او يار خواهد شد .\r\nرضوان نيز بيامد و در محاصرهء رحبه با او شركت جست . گروهى از محافظان شهر با چاولى در نهان رابطه برقرار كردند كه اگر آنان را امان دهد يكى از برجها را تسليم او كنند .\r\nياران چاولى شب هنگام از آن برج فرا رفتند و به شهر داخل شدند و آن را تصرف كردند . چاولى محمد بن السباق را زنده گذاشت و محمد نيز با او همراه شد .\r\nچون قلج ارسلان از كار موصل بپرداخت پسر خود ملكشاه بن قلج ارسلان را با لشكرى و اميرى كه كارهاى او را تدبير كند ، در موصل نهاد و خود به قتال چاولى رفت . ابراهيم بن ينال از او جدا شد و از خابور به آمد ، شهر خود ، رفت .\r\nچون شمار سپاهيان قلج ارسلان كاهش يافته بود در سراسر بلاد خود به جمع آورى لشكر پرداخت و چاولى فرصت مغتنم شمرده در جنگ شتاب مىكرد . در ماه ذو القعدهء همان سال جنگ آغاز شد و اصحاب قلج ارسلان منهزم شدند . و قلج ارسلان در نهر خابور غرق شد .\r\nچاولى پس از اين پيروزى بار ديگر خطبه به نام سلطان محمد كرد و ياران جكرمش را هر كه بود بگرفت . سپس عازم جزيرهء ابن عمر شد . حبشى [ 3 
  ] بن جكرمش در آنجا بود اميرى از غلامان پدرش به نام غزغلى نيز با او بود . مدتى او را محاصره كرد . سپس با او به شش هزار دينار مصالحه نمود و به موصل باز گرديد و ملكشاه بن قليج ارسلان را نزد سلطان محمد فرستاد .\r\n\r\nكشته شدن صدقة بن مزيد\r\nچون سيف الدوله صدقة بن منصور بن دبيس بن مزيد الاسدى صاحب حله بر سلطان محمد عصيان كرد ، سلطان بر سر او لشكر كشيد صدقه منهزم شد و در نبرد به هلاكت رسيد . سلطان\r\n\r\n\r\n","description":"","footnote":"\r\n[ ( 1 ) 
  ] متن : حموا .\r\n[ ( 2 ) 
  ] متن : قلادروس .\r\n[ ( 3 ) 
  ] متن : حبيس .\r\n","page_name":" 76 ","page_number":108},
  {"content":"\r\n\r\nسرزمينهايش را تصرف كرد [ اين واقعه در سال 501 اتفاق افتاد 
  ] و ما در اخبار دولت ملوك حله از آن سخن گفتيم . و اللّه سبحانه و تعالى اعلم .\r\n\r\nآمدن ابن عمار صاحب طرابلس نزد سلطان محمد بن ملكشاه\r\nفخر الملك [ 1 
  ] ابو على بن عمار صاحب طرابلس همواره بر خلاف عبيديان مصر بود و در طرابلس فرمان مىراند . چون فرنگان سواحل شام را تسخير كردند ، پى در پى طرابلس را در محاصره مىگرفتند و از اين بابت مردم در رنج فراوان بودند . چون كار سلطان محمد استقامت گرفت ، فخر الملك ابو على بن عمار آهنگ خدمت او كرد تا براى مسلمانان ديار خويش از او يارى جويد . چون فخر الملك به نزد سلطان محمد آمد پسر عم خود ذو المناقب را در طرابلس به نيابت خود نهاد . همچنين بر لشكريان خود باب عطا بگشود و جامگى و مواجب شش ماه آنان را پيشاپيش بپرداخت و هر گروه را براى حفاظت شهر در جايى گماشت و خود به دمشق آمد .\r\nطغتكين اتابك كه در دمشق بود با ابن عمار ديدار كرد و او چند روز در خارج شهر دمشق خيمه‌هاى خود را بر پاى نمود . سپس رهسپار بغداد شد . سلطان فرمان داد تا امرا به پيشباز او روند و خود از هيچ نيكى و گراميداشتى دريغ نورزيد . خليفه نيز چنين كرد .\r\nفخر الملك بن عمار نيز هدايا و تحف نفيس به سلطان تقديم داشت و از او يارى طلبيد و گفت كه هزينهء اين لشكركشى را بر عهده مىگيرد . سلطان نيز او را وعدهء يارى داد و او در بغداد بماند .\r\nسلطان دستور داد كه امير حسين پسر اتابك قتلغ تكين همراه با امير مودود براى نبرد چاولى سقاوو لشكر به موصل برد ، آنگاه امير حسين با او به شام رود . سلطان پس از صدور اين فرمان در سال 501 از بغداد حركت كرد تا به جنگ صدقه رود . در نهروان ، اين عمار را فرا - خواند ابن عمار با او وداع كرد و با امير حسين رهسپار دمشق گرديد .\r\nبدان هنگام كه ابن عمار از طرابلس رفته بود پسر عم خود ذو المناقب را به نيابت خود نهاده بود . ذو المناقب عصيان كرد و با مردم طرابلس متفق شدند كه در فرمان دولت علويان مصر در آيند . پس نزد الافضل بن امير الجيوش كس فرستادند و فرمانبردارى خويش اعلام داشتند و از او خواستار آذوقه شدند . از سوى مصر نيز شرف الدولة بن ابى الطيب به امارت طرابلس فرستاده شد . او با خواربار و غلات وارد طرابلس شد . پس همهء افراد خاندان و ياران ابن عمار را دستگير كرد و ذخاير اموال را بستد و همه را از راه دريا به مصر حمل نمود .\r\n\r\nگرفتن مودود بن انوشتكين موصل را از چاولى\r\nپيش از اين از استيلاى چاولى بر موصل و گرفتن او موصل را از قليج ارسلان و پسر\r\n\r\n\r\n","description":"","footnote":"\r\n[ ( 1 ) 
  ] متن : فخر الدوله .\r\n","page_name":" 77 ","page_number":109},
  {"content":"\r\n\r\nجكرمش و هلاك آن دو به دست او سخن گفتيم . چون چاولى در موصل قدرت و نيرو يافت .\r\nسلطان محمد امارت بلادى را كه تسخير كرده بود به دو داد . ولى پس از چندى از حمل اموال به نزد سلطان محمد سر باز زد و نيز سلطان محمد از او خواست كه به جنگ صدقه رود و او سر به فرمان سلطان فرو نياورد . علاوه بر آن با صدقه در نهان به گفتگو نشست كه همدست او خواهد بود . چون سلطان از كار صدقه بپرداخت مودود بن انوشتكين را با لشكرى به سوى او فرستاد و امارت موصل را نيز به مودود داد و چند تن از امرا را چون پسران برسق و سقمان قطبى و آقسنقر برسقى و نصر بن مهلهل بن ابى الشوك كرد و ابو الهجا صاحب اربل با او همراه كرد .\r\nاينان لشكر بياراستند و راهى موصل شدند . چون به موصل رسيدند ديدند كه چاولى آمادهء نبرد شده و اعيان موصل را به زندان كرده و خود از شهر بيرون آمده و زن و پسرش برسق را به قلعهء شهر فرستاده و هزار و پانصد جنگجو را در خدمت آنها نهاده است زن او نيز هر كه را در شهر باقى مانده بود مصادره كرده است . ياران سلطان محمد نيز شهر را محاصره كردند . در محرم سال 520 چند تن از نگهبانان از شكاف بارو بيرون آمدند و مودود و لشكرش را به درون شهر بردند . زن چاولى هشت روز در قلعه پايدارى كرد ، سپس امان خواست و چون امان نيافت اموال را برگرفت و نزد برادرش يوسف بن برسق رفت و مودود بر موصل و اعمال آن مستولى شد .\r\nچاولى از موصل برفت و كنت صاحب رها را كه در بند خود داشت با خود ببرد .\r\nاو را سقمان [ 1 
  ] اسير كرده بود و جكرمش او را از سقمان گرفته بود . چاولى به نصيبين رفت و از فرمانرواى آن ايلغازى بن ارتق خواست كه با او در برابر سلطان همدست شود ولى او اجابت نكرد . ايلغازى پسر خود را با گروهى از محافظان در نصيبين نهاد و خود به ماردين رفت .\r\nچاولى از پى او روان شد و خود بتنهايى به قلعه‌اى كه ايلغازى در آن بود داخل شد و پيشنهاد خود را تكرار كرد . اين بار ايلغازى اجابت كرد و همراه او به نصيبين آمد و از آنجا به سنجار رفتند و شهر را در محاصره گرفتند . مردم سنجار نيك پايدارى كردند . ايلغازى شب هنگام بگريخت و به نصيبين رفت چاولى نيز دست از محاصرهء سنجار برداشت و به رحبه شد و كنت بالدوين [ 2 
  ] را آزاد نمود . وى نزديك به پنج سال در زندان مانده بود . آزادى او بدان شرط بود كه فديهء آزادى خويش بپردازد و مسلمانانى را كه به اسارت او هستند آزاد كند و هر گاه كه به يارى او نياز بود به ياريش آيد . چون اين شروط را بپذيرفت او را به قلعهء جعبر نزد صاحب آن سالم بن مالك فرستاد و او در آنجا بماند تا ژوسلين [ 3 
  ] پسر خاله‌اش ، فرمانرواى تل باشر بيامد .\r\nژوسلين از زعماى فرنگان بود او نيز با كنت بالدوين اسير شده بود و خود را با اداى بيست هزار دينار آزاد كرده بود و اينك ژوسلين آمده بود تا خود را به جاى بالدوين به گروگان نهد و او را آزاد نمايد . بالدوين آزاد شد و ژوسلين در گروگان بماند . بالدوين به انطاكيه رفت .\r\n\r\n\r\n","description":"","footnote":"\r\n[ ( 1 ) 
  ] متن : نعمان .\r\n[ ( 2 ) 
  ] متن : قمص بردويل .\r\n[ ( 3 ) 
  ] متن : جوسكو .\r\n","page_name":" 78 ","page_number":110},
  {"content":"\r\n\r\nچاولى ژوسلين را نيز آزاد كرد برادر زنش را به جاى او به گروگان گرفت و ژوسلين را فرستاد كه برود و مواد قرار داد را به اجرا رساند . چون به انطاكيه رسيد تانكرد [ 1 
  ] صاحب انطاكيه سى هزار دينار و اسبى و سلاحى و ديگر ما يحتاج به او داد . رها و سروج در دست كنت بالدوين بود . چون به اسارت افتاد جكرمش رها را از ياران او گرفته بود . اينك به طلب آنها رفته بود ولى اجابتش نكردند . پس خشمناك از رها بيرون آمد و به تل باشر رفت . ژوسلين نيز از بند چاولى رها شده بود بيامد . تانكرد كوشيد تا پيش از آنكه آن دو دست به كارى زنند آنها را محاصره كند و چنين كرد .\r\nكنت بالدوين و ژوسلين به غارت برخى از قلاع انطاكيه پرداختند . بالدوين از كوغ واسيل [ 2 
  ] ارمنى صاحب رعبان [ 3 
  ] و كيسوم و قلاع شمالى حلب يارى خواست او هزار سوار به ياريش فرستاد . تانكرد لشكر بر سر ايشان برد . بطرك به ميانجى آمد و جماعتى از مطرانها و كشيشان نيز پاى در ميان نهادند تا آن فتنه فرونشانند . اينان شهادت دادند كه بوهموند دائى تانكرد به هنگامى كه به كشتى نشسته كه به ديار خود رود گفته است كه چون بالدوين از اسارت آزاد گردد رها از آن او خواهد بود . بطرك نيز حكم به اعادهء آن داد . و در نهم ماه صفر همان سال رها را به او باز گردانيد . بالدوين از فرات عبور كرد تا مالى را كه بر عهده گرفته بود و اسيران را چنان كه شرط كرده بود به چاولى تسليم نمايد .\r\nچون چاولى بالدوين را آزاد كرد به رحبه رفت . ابو النجم بدران و ابو كامل منصور ، پسران سيف الدوله صدقه كه پس از قتل پدرشان نزد سالم بن مالك بودند ، از او يارى طلبيدند . چاولى آنان را وعدهء يارى داد و گفت همراه ايشان به حله خواهد رفت و بر آن نهادند كه بكتاش پسر تكش [ 4 
  ] بن الب ارسلان را بر خود امير كنند . در اين هنگام اسپهبد صباوه [ 5 
  ] برسيد . سلطان رحبه را به اقطاع او داده بود . او با چاولى ديدار كرد و اشارت نمود كه به شام رود ، زيرا بلادش از سپاهيان خالى است و فرنگان بر بسيارى از آن چنگ انداخته‌اند . ديگر آنكه هر چه از عراق و سر راه سلطان دور تر باشد بهتر است . چاولى اين اشارت بپسنديد و از رحبه دور شد . در راه رسولان سالم بن مالك صاحب قلعهء جعبر [ 6 
  ] برسيدند . و از بنى نمير شكايت كردند . زيرا جوشن [ 7 
  ] النميرى با جماعتى از بنى نمير در رقه فرود آمده بودند و آنجا را تصرف كرده بودند . اين خبر به ملك رضوان رسيد . از حلب لشكر به رقه برد . بنى نمير با پرداخت مالى او را به حلب باز گردانيده بودند و در رقه مانده بودند اكنون سالم بن مالك بدين منظور به دادخواهى آمده بود . چاولى برفت و بنى نمير را به مدت هفتاد روز در رقه محاصره نمود . آنان اموال و اسبانى تقديم او كردند و از رقه برفتند .\r\n\r\n\r\n","description":"","footnote":"\r\n[ ( 1 ) 
  ] متن : شكرى .\r\n[ ( 2 ) 
  ] متن : ابو سيل .\r\n[ ( 3 ) 
  ] متن : رعيان .\r\n[ ( 4 ) 
  ] متن : ابى الغازى تكين .\r\n[ ( 5 ) 
  ] متن : صباوو .\r\n[ ( 6 ) 
  ] متن : جعفر .\r\n[ ( 7 ) 
  ] متن : حيوش البصرى .\r\n","page_name":" 79 ","page_number":111},
  {"content":"\r\n\r\nآنگاه امير حسين پسر اتابك قتلغ تكين كه پدرش در گنجه اتابك سلطان محمد بود و به دست او كشته شده بود نزدش آمد . اين پسر نزد سلطان صاحب مقامى ارجمند شده بود .\r\nاكنون او را با ابن عمار فرستاده بود تا كار چاولى را به صلاح آورد ، آنگاه همهء لشكر را با ابن عمار به جهاد با فرنگان در حركت آرد . امير حسين با وعده‌هاى خود چاولى را خوشدل نمود . چاولى نيز اظهار طاعت كرد و گفت : به موصل رو لشكرها را از آنجا در حركت آور . من كسى را با تو ميفرستم كه فرزند مرا به گروگان به تو سپارد و سلطان به آنجا واليى فرستد تا امر گرد آورى خراج با او باشد .\r\nامير حسين با فرستادهء چاولى نزد سپاهيانى كه در موصل بودند رفت . آنان هنوز موصل را نگشوده بودند . امير حسين فرمان داد كه از آنجا در حركت آيند . همه اجابت كردند جز امير مودود كه گفت : من جز به فرمان سلطان از اينجا نخواهم رفت . و همچنان محاصرهء موصل را ادامه داد تا آن را بگشود .\r\nامير حسين نزد سلطان آمد و از جانب چاولى عذرهاى مقبول آورد . چاولى به بالس رفت و آنجا را از ياران رضوان بن تتش بستد و جماعتى از مردم بالس را به قتل رسانيد و از آن جمله بودند ، قاضى محمد بن عبد العزيز بن الياس كه فقيهى صالح بود .\r\nآنگاه رضوان به جنگ چاولى رفت و از تانكرد يارى طلبيد . تانكرد صاحب انطاكيه بود . او نيز خود به ياريش شتافت و از فرمانرواى رها نيز يارى خواست و ما بقى فديه‌اى را كه بر عهده گرفته بود به دو بخشيد . او نيز به تن خويش بيامد و در منبج به او رسيد . در اين احوال چاولى خبر يافت كه مودود و لشكريان سلطان بر موصل و خزاين او دست يافته‌اند .\r\nكارش پريشان شد و بسيارى از لشكريانش از گردش پراكنده شدند ، از جمله اصحاب او كه او را ترك گفتند يكى زنگى بن آقسنقر بود و ديگرى بكتاش [ نهاوندى 
  ] بود . ولى اسپهبد صباوه بدران بن صدقه و پسر جكرمش با او ماندند . در اين هنگام بسيارى از جنگجويان متطوعه به او پيوستند و او در تل‌باشر فرود آمد . لشكر رضوان و تانكرد برسيد . اگر يارانش تركش نكرده بودند ، آنان را منهزم مىساخت . چاولى از پى ياران خويش چندى برفت شايد آنان را باز گرداند ولى به سخن او گوش ندادند . او خود نيز روى به گريز نهاد .\r\nاسپهبد صباوه به شام رفت و بدران بن صدقه به قلعهء جعبر و پسر جكرمش به جزيرهء ابن - عمر . در اين نبرد خلق كثيرى از مسلمانان كشته شدند . فرمانرواى انطاكيه همهء اموالشان را تاراج كرد . بالدوين و ژوسلين به تل باشر رفتند . مسلمانان فرارى را كه بر آنها مىگذشتند اكرام مىكردند و به ديار خود روانه مىنمودند .\r\nچاولى به رحبه رفت و در نزديكى آن با اندكى از ياران خود فرود آمد . گروهى از لشكريان مودود صاحب موصل بر او گذشتند او خود را پنهان نمود و آنان او را نديدند .\r\n\r\n","description":"","footnote":"","page_name":" 80 ","page_number":112},
  {"content":"\r\n\r\nچون چاولى به اين روز افتاد ، هيچ راهى پيش پاى خود جز آستان سلطان محمد نديد . و اين اميد را امير حسين در دل او پديد آورده بود . پس آهنگ سلطان نمود و در نزديكى اصفهان به او رسيد و بر امير حسين فرود آمد . او به نزد سلطانش برد . سلطان او را اكرام كرد .\r\nسلطان ، ملك بكتابش بن تكش را از او خواست . او را تسليم نمود و سلطان بر او بند برنهاد .\r\n\r\nكشته شدن مودود بن انوشتكين صاحب موصل در جنگ با فرنگان و امارت برسقى به جاى او\r\nسلطان محمد در سال 505 مودود صاحب موصل را فرمان داد كه به جنگ فرنگان رود و او را به سقمان قطبى صاحب ديار بكر و ارمينيه و ايلبكى [ 1 
  ] و زنگى پسران برسق ، امراى همدان و بلاد مجاور آن و امير احمديل [ 2 
  ] امير مراغه و ابو الهيجا صاحب اربل و امير ايلغازى صاحب ماردين يارى داد . اينان همه گرد آمدند [ جز ايلغازى 
  ] كه پسر خود اياز را به جاى خود فرستاد . اين سپاه به سوى سنجار در حركت آمد و چند دژ از دژهاى فرنگان را گشودند و شهر رها را محاصره نمودند . شهر رها نيك پايدارى كرد . مسلمانان محاصره رها را ترك كرده برفتند . فرنگان چندى در ساحل فرات درنگ كردند سپس به تاراج حوالى حلب پرداختند مسلمانان تل باشر را محاصره كردند و چون به گشودن آن موفق نشدند رهسپار حلب شدند .\r\nامير رضوان دروازه‌هاى شهر را بر روى ايشان ببست و خود چهره ننمود . سقمان قطبى در بالس [ 3 
  ] بمرد . يارانش تابوتش را به بلادش بردند . در راه ايلغازى پسر ارتق راه بر آنان بگرفت تا غنايمى را كه به چنگ آورده بودند بستاند ولى ياران سقمان ايلغازى را فرارى دادند .\r\nچندى بعد همهء اين سپاه پراكنده شد . زيرا امير بن برسق بيمار شد و احمديل صاحب مراغه به ديار خود باز گرديد تا از سلطان بخواهد اقطاعات سقمان را به او دهد . از سويى نيز اتابك طغتكين [ 4 
  ] صاحب دمشق دست دوستى به مودود داد و با او در كنار نهر عاصى فرود آمد .\r\nچون فرنگان از تفرق سپاه مسلمانان خبر يافتند بر افاميه [ 5 
  ] لشكر بردند . سلطان بن منقذ از اين واقعه آگاه شد . نزد طغتكين و مودود رفت و كار فرنگان در نظرشان خرد جلوه داد و آنان را به جهاد برانگيخت . اينان در شيزر فرود آمدند و فرنگان در برابرشان قرار گرفتند .\r\nولى چون نيروى مسلمانان را مشاهده كردند به افاميه باز گرديدند . آنگاه مودود در سال 506 لشكر به رها و سروج آورد و در آن نواحى دست به تاراج و كشتار زد ژوسلين صاحب تل باشر آنان را از آنجا براند و بسيارى از چارپايانشان به دست فرنگان افتاد .\r\nمسلمانان در سال 507 آمادهء جهاد شدند . اين جهاد به نداى طغتكين صاحب دمشق\r\n\r\n\r\n","description":"","footnote":"\r\n[ ( 1 ) 
  ] متن : اياكى .\r\n[ ( 2 ) 
  ] متن : احمدبك .\r\n[ ( 3 ) 
  ] متن : دلاس .\r\n[ ( 4 ) 
  ] متن : قطلغتكتين .\r\n[ ( 5 ) 
  ] متن : ماميا .\r\n","page_name":" 81 ","page_number":113},
  {"content":"\r\n\r\nو امير مودود پسر التونتكين صاحب موصل بود .\r\nتميرك [ 1 
  ] صاحب سنجار و امير اياز پسر ايلغازى نيز با آنان متفق شدند و آهنگ قدس نمودند . فرمانرواى قدس بالدوين [ 2 
  ] و ژوسلين سردار سپاهشان كه فرمانرواى تل باشر نيز بود به مقابله بيرون آمدند و در اردن لشكرگاه زدند . در حوالى طبريه جنگ در گرفت فرنگان منهزم شدند و بسيارى كشته شدند و در درياچهء طبريه و نهر اردن غرقه گشتند . مسلمانان اموال و لشگرگاهشان را به تاراج بردند .\r\nفرنگان در حال هزيمت به سپاهيان طرابلس و انطاكيه رسيدند و از آنان مدد خواستند و همراه ايشان بار ديگر به نبرد بازگشتند و در كوه غربى طبريه لشكرگاه خويش بر پاى كردند .\r\nمسلمانان ايشان را در آن كوه محاصره كردند و بلاد فرنگان را آنچه ميان عكا و قدس بود تاراج نمودند .\r\nسپاهيان اسلام به دمشق بازگشتند . امير مودود لشكريان خويش پراكنده نمود و به آنان وعده داد كه در آينده بار ديگر به جهاد خواهند رفت و خود به شهر داخل شد تا نزد طغتكين بماند . در مسجد جامع نماز جمعه به جاى آورد چون از نماز فارغ شد مردى باطنى بر او حمله كرد و او را كارد زد . در پايان روز بمرد . باطنى همان روز كشته شد و طغتكين متهم به توطئه قتل او گرديد . چون سلطان محمد از قتل مودود خبر يافت در سال 508 آقسنقر برسقى را بر موصل و اعمال آن امارت داد . آنگاه پسر خود ملك مسعود را با سپاهى گران به نزد او فرستاد . نيز از امرا خواست كه در فرمان او باشند . آقسنقر برسقى به موصل آمد . لشكرهاى آن نواحى همه گرد آمدند . از آن جمله بودند عماد الدين زنگى بن آقسنقر و تميرك [ 3 
  ] صاحب سنجار .\r\nبرسقى به جزيره ابن عمر رفت . نايب مودود به اطاعت او در آمد . سپس به ماردين راند ايلغازى صاحب ماردين نيز به فرمان آمد و پسرش اياز را به خدمت او فرستاد . آنگاه لشكر به رها برد و دو ماه شهر را در محاصره گرفت . لشكرش در تنگى آذوقه افتاد . بناچار پس از آنكه نواحى رها و سروج و سميساط را ويران نمود به سميساط رخت كشيد . مرعش و كيسوم و رعبان در دست فرنگان بود و فرمانرواى آن كوغ واسيل [ 4 
  ] بود . رسيدن اينان با مرگ او توأم شد زنش به جاى او نشسته بود . او نزد برسقى كس فرستاد و اظهار اطاعت كرد . برسقى نيز رسول خود نزد او فرستاد .\r\nزن ، رسول را اكرام كرد و او را با هداياى كرامند باز گردانيد و بار ديگر فرمانبردارى خويش اعلام نمود . بسيارى از فرنگان نزد او گريختند و به انطاكيه شدند .\r\nآنگاه برسقى ، اياز پسر ايلغازى را بدين بهانه كه پدرش خود نيامده و او را فرستاده است در بند كشيد . ايلغازى براى رهايى پسر لشكر آورد و او را منهزم ساخت و پسر از بند برهانيد و ما در اخبار خاندان ايلغازى بدان اشاره خواهيم كرد .\r\n\r\n\r\n","description":"","footnote":"\r\n[ ( 1 ) 
  ] متن : به منزل .\r\n[ ( 2 ) 
  ] متن : بقزوين .\r\n[ ( 3 ) 
  ] متن : نمير .\r\n[ ( 4 ) 
  ] متن : كراسك .\r\n","page_name":" 82 ","page_number":114},
  {"content":"\r\n\r\nسلطان محمد بن ملكشاه نزد او كس فرستاد و تهديدش كرد او نيز دست به دست طغتكين صاحب دمشق داد و با فرنگان دوستى ورزيد و عهد بستند كه در برابر سلطان محمد با يك ديگر متحد باشند . ايلغازى به ديار بكر باز گرديد . قرجان [ 1 
  ] پسر قراجه [ 2 
  ] صاحب حمص آهنگ قتال او كرد . چون سپاهيانش پراكنده شده بودند از او شكست خورد و اسير شد . طغتكين صاحب دمشق با سپاه خود بيامد و از قرجان خواست كه او را آزاد كند . قرجان نپذيرفت و آهنگ قتل او كرد . طغتكين نيز به دمشق باز گرديد .\r\nقرجان خبر اسارت ايلغازى را نزد سلطان فرستاده بود و اكنون منتظر آن بود كه از سوى سلطان فرمانى رسد . از اين رو در قتل او درنگ مىكرد . ولى عاقبت صلاح كار خود در آن ديد كه با ايلغازى تحت شروطى مصالحه كند . ايلغازى آن شرطها را قبول كرد و پسرش اياز را به جاى خود گروگان نهاد . چون آزاد شد به حلب رفت و جماعاتى از تركمانان گرد آورد و قرجان را محاصره نمود و آزادى پسر را خواستار شد و بر اين حال ببود تا لشكر سلطان برسيد .\r\n\r\nآمدن لشكرها به قتل ايلغازى و طغتكين\r\nگفتيم كه ايلغازى و طغتكين عليه سلطان محمد عصيان كردند و فرنگان بر مسلمانان زورآور شدند . سلطان محمد بن ملكشاه سپاهى گران به سردارى امير برسق صاحب همدان و به همراهى امير جيوش بك [ 3 
  ] و امير كنتغدى و سپاهيان موصل و جزيره بسيج كرد و فرمان داد به قتال ايلغازى و طغتكين روند و چون از گوشمال آن دو فراغت يافتند به نبرد فرنگان شتابند و آن بلاد از دست ايشان بازستانند . پس در ماه رمضان سال 508 اين سپاه در حركت آمد و در ناحيه رقه از فرات بگذشت و به حلب رفت . امير برسق نزد صاحب حلب لؤلؤ خادم و سپهسالار او معروف به شمس الخواص پيام فرستاد كه سلطان نامه داده كه حلب را تسليم كنند . آنان تعلل كردند . لؤلؤ خبر به ايلغازى و طغتكين رسانيد و از آن دو يارى خواست . آن دو نيز با دو هزار جنگجو به سوى حلب روان شدند . حلب نيرومند شد و به مقاومت پرداخت . امير برسق لشكر به حماة برد . حماة در تصرف طغتكين بود . حماة را به قهر بگرفت و آن را به قرجان فرمانرواى حمص تسليم كرد . و سلطان گفته بود هر چه از بلاد فتح كنند به او تسليم كنند .\r\nاين امر بر اميران ديگر گران آمد و در كار سستى ورزيدند . امير برسق حماة را از ايلغازى بگرفت و پسرش اياز را به او باز پس داد . اين پسر نزد او به گروگان بود .\r\nايلغازى و طغتكين و شمس الخواص به انطاكيه رفتند و از فرمانرواى آن بالدوين يارى طلبيدند . صاحب بيت المقدس و صاحب طرابلس و جز ايشان - از فرنگان - نيز بيامدند و تصميم گرفتند كه جنگ را به عقب اندازند تا زمستان سپرى گردد . اينان در قلعهء افاميه گرد آمدند\r\n\r\n\r\n","description":"","footnote":"\r\n[ ( 1 ) 
  ] متن : قزجان .\r\n[ ( 2 ) 
  ] متن : سراجا .\r\n[ ( 3 ) 
  ] متن : حيوس بك .\r\n","page_name":" 83 ","page_number":115},
  {"content":"\r\n\r\nو دو ماه درنگ كردند تا زمستان سپرى شد . مسلمانان همچنان در جاى خود بودند . فرنگان را عزم سست شد و به بلاد خود بازگشتند . ايلغازى به ماردين رفت و طغتكين به دمشق . مسلمانان به سوى كفر طاب يكى از بلاد فرنگان لشكر بردند و آنجا را محاصره كردند و به قهر در تصرف آوردند و فرمانرواى آن را اسير كردند و ساكنانش را كشتند . سپس به قلعهء افاميه رفتند .\r\nمردم شهر نيك دفاع كردند و آنان به معره بازگشتند جيوش بك از آنان جدا شده به بزاغه [ 1 
  ] راند و آنجا را بگرفت .\r\nامير برسق لشكر را از معره به حلب روانه كرد . پيشاپيش ، خيمه‌ها و بنه و اساس خويش را فرستادند . ناگهان بالدوين صاحب انطاكيه با پانصد سوار و دو هزار پياده كه به يارى مردم كفرطاب مىرفت با آنان برخورد كرد . همه آنچه بود به غارت برد و دست به اعمالى ناشايست زد و لشكر هنوز نرسيده بود . چون امير برسق آمد و آن وضع را ديد به اشارت برخى از ياران خود جان خويش از معركه برهانيد . فرنگان از پى ايشان تاخت آوردند و در هر ناحيه از مسلمانان جمع كثيرى كشتند . و پس از يك فرسنگ كه آنان را تعقيب كرده بودند باز گرديدند .\r\nاياز پسر ايلغازى به دست مو كلانش كشته شد . مردم حلب و ديگر بلاد مسلمانان در شام بسى بترسيدند زيرا آنان به اين لشكر اميد پيروزى داشتند و اكنون حادثه‌اى پيش آمده بود كه اصلا حسابش را نمىكردند . سپاهيان مسلمانان پراكنده شده ، هر گروهى به شهر خود رفت . امير برسق و برادرش زنگى در سال 510 بمردند .\r\n\r\nامارت جيوش بك و مسعود پسر سلطان محمد بر موصل\r\nسلطان محمد بن ملكشاه موصل را و آنچه را كه در دست آقسنقر برسقى بود به امير جيوش بك داد و پسر خود مسعود را نيز با او بفرستاد . و برسقى به رحبه رفت . آنجا اقطاع او بود و تا پايان حيات سلطان محمد در رحبه اقامت داشت .\r\n\r\nامارت چاولى سكاوو بر فارس و اخبار او در آن سرزمين و وفات او\r\nچون چاولى سكاوو نزد سلطان محمد بازگشت سلطان از او خشنود شد و او را بر فارس و اعمال آن امارت داد و پسر خود چغرى بك [ 2 
  ] را كه كودكى تازه از شير برگرفته بود با او فرستاد و از او تعهد گرفت كه در اصلاح امور فارس اقدام كند . چاولى در راه كه به فارس مىرفت بر بلاد بلداچى گذشت . چون كليل و سرماة و قلعهء اصطخر . بلداچى از مماليك سلطان ملكشاه بود . چاولى او را به ديدار چغرى بك فرا خواند . چون بيامد چغرى بك را تعليم كرده بودند كه بگويد : بگيريدش . او را بگرفتند و در بند كردند و اموالش را تاراج نمودند زن و فرزند\r\n\r\n\r\n","description":"","footnote":"\r\n[ ( 1 ) 
  ] متن : مراغه .\r\n[ ( 2 ) 
  ] متن : جعفرى بك .\r\n","page_name":" 84 ","page_number":116},
  {"content":"\r\n\r\nو ذخاير او در قلعهء اصطخر بود وزير خود را كه جهرمى [ 1 
  ] ناميده مىشد به نيابت خود در آن قلعه نهاده بود . جهرمى نيز عصيان كرد و زن و فرزند و برخى از اموال او را بيرون فرستاد و قلعه را در تصرف خود آورد و همچنان در دست او ببود تا چاولى بيامد و قلعه از او بستد و ذخاير خود را در آن جاى داد .\r\nچاولى نزد خسرو يعنى حسن [ 2 
  ] بن مبارز فرمانرواى فسا [ 3 
  ] و امير شبانكاره [ 4 
  ] رسول فرستاد و از او خواست به ديدار چغرى بك پسر سلطان محمد بيايد . خسرو از بيم آنچه بر سر بلداچى آمده بود ، از ديدار او اعراض كرد . و گفت كه او خود مال مقرر را نزد سلطان خواهد فرستاد .\r\nچون چاولى اين سخن بشنيد دانست كه با او در فارس ماندن نمىتواند . پس چنان نمود كه از فارس نزد سلطان باز مىگردد . خسرو از شنيدن اين خبر خوشحال به عيش و شاد - خوارى نشست . ولى چاولى بناگاه از ميان راه بازگشت و شتابان بر سر خسرو تاخت آورد .\r\nخسرو همچنان در مستى پاى بر گريز نهاد و به دژ ايج [ 5 
  ] پناه برد . چاولى اموال او را تاراج كرد و يارانش را بكشت و به فسا داخل شد و آنجا را در تصرف آورد . همچنين جهرم و ديگر شهرها را تاراج كرد و لشكر بر سر خسرو كشيد . خسرو در آن دژ پناه گرفت . چاولى به شيراز رفت و در آنجا اقامت گزيد . سپس به كازرون رفت و آنجا را در تصرف آورد و ابو سعد [ 6 
  ] محمد بن مما را در قلعه‌اش دو سال محاصره نمود . چاولى چند بار براى مصالحه نزد او رسول فرستاد و او دو بار رسولى را كه به نزدش رفته بود بكشت . پس محاصرهء او را سخت‌تر كرد . ابو سعد محمد ، امان خواست . چاولى امانش داد . و آن دژ را بگرفت . پس از چندى از چاولى بيمناك شد و بگريخت . پسرش را گرفته نزد او به اسارت آوردند . چاولى فرمان كشتنش داد . سپس به دارابجرد لشكر برد . فرمانرواى آن ابراهيم نزد ارسلان شاه پسر كرمانشاه بن ارسلان بك پسر قاورت بك به كرمان گريخت . مردم دارابجرد به قلعه تحصن گزيدند چاولى به محاصرهء قلعه رفت . مردم نيك پايدارى كردند . چاولى از آنجا برفت و راه بيابان پيش گرفت . آنگاه از راه كرمان باز گرديد و چنان مىنمود كه سپاهى از كرمان به يارى مردم دارابجرد مىآيد . مردمى كه در قلعه بودند دروازه‌ها را گشودند و او را به درون در آوردند . ياران چاولى تيغ در مردم نهادند و خلق كثيرى را كشتند .\r\nچاولى پس از فتح دارابجرد به كرمان راند و نزد خسرو ، رئيس شبانكاره [ 7 
  ] رسولى فرستاد و از او خواست كه در اين نبرد همراه او باشد . او نيز چاره‌اى جز موافقت نديد و با او به سوى كرمان در حركت آمد . چاولى نزد صاحب كرمان كس فرستاد و از او خواست كه شبانكاره را باز گرداند ، زيرا ايشان رعيت سلطان هستند و چون آنان را باز گرداند او نيز از آهنگ بلاد\r\n\r\n\r\n","description":"","footnote":"\r\n[ ( 1 ) 
  ] متن : الخيمى .\r\n[ ( 2 ) 
  ] متن : حسين .\r\n[ ( 3 ) 
  ] متن : نسا .\r\n[ ( 4 ) 
  ] متن : الشوامكار .\r\n[ ( 5 ) 
  ] متن : الج .\r\n[ ( 6 ) 
  ] متن : ابو سعيد .\r\n[ ( 7 ) 
  ] متن : شوذكان .\r\n","page_name":" 85 ","page_number":117},
  {"content":"\r\n\r\nاو منصرف خواهد شد .\r\nصاحب كرمان جواب نامه را رسولى فرستاد كه اينان به او پناه جسته‌اند و خواست كه چاولى شفاعت او را بپذيرد .\r\nچون رسول بيامد چاولى او را به احسان و عطاى جزيل خود بنواخت و او را واداشت تا به سود او جاسوسى كند ، او نيز وعده داد كه لشكر كرمان را از جنگ با او باز خواهد داشت و هر چه بتواند در شكست ايشان خواهد كوشيد . چون رسول بازگشت و به سيرجان رسيد ، سپاه كرمان در آنجا بود . او گفت كه چاولى را سر آن است كه به شما دست دوستى دهد ولى اجتماع اين سپاه در سيرجان او را به وحشت مىافكند . بهتر آن است كه باز گرديد . به دمدمهء او لشكر از آنجا بازگشت . چاولى از پى آن رسول بيامد و يكى از دژهاى كرمان را محاصره نمود .\r\nپادشاه كرمان در كار آن رسول به شك افتاد و چون تحقيق خبر كرد او را بكشت و اموالش را تاراج نمود و لشكر به جنگ چاولى فرستاد . صاحب آن قلعه كه در محاصره افتاده بود به لشكر كرمان پيوست و آنان را نه از جاده ، بلكه از بيراهه راه نمود . چاولى يكى از امراى خود را فرستاد تا به او خبر دهد و او در جاده هيچ كس را نديد و باز گرديد و خبر داد كه لشكر كرمان بازگشته است . چاولى به سخن او اعتماد كرد و با اندك سوارانى كه با خود داشت دل آسوده نشسته بود ، بناگاه در شوال سال 508 لشكر كرمان بر او شبيخون زد . چاولى پاى به فرار نهاد و جمعى از يارانش كشته و اسير شدند .\r\nدر آن حال كه چاولى مىگريخت ، خسرو و پسر ابو سعد به او رسيدند . چون آن دو را بديد بترسيد ولى آنان به او مهربانى نمودند و او را به مأمنش در فسا بردند و در آنجا لشكريانش به او پيوستند . شاه كرمان اسيران را نيز آزاد كرد و زاد و راحله داد و نزد او فرستاد . در همان حال كه چاولى به آهنگ انتقام لشكر بسيج مىكرد كه به كرمان رود چغرى بك پسر سلطان محمد بن ملكشاه در ماه ذو الحجهء سال 509 در سن پنج سالگى بمرد و چاولى نيز از خصومت با كرمان دست برداشت .\r\nفرمانرواى كرمان نزد سلطان محمد كه در بغداد بود كس فرستاد و از او خواست كه چاولى را از تعرض به كرمان باز دارد . سلطان پاسخ داد بايد آن قلعه در مرز كرمان را كه چاولى محاصره كرده است به دو واگذارد و آن قلعه را نام فرج [ 1 
  ] بود . چاولى در ماه ربيع الاول سال 510 درگذشت و مردم از تعرض او در امان ماندند . و اللّه سبحانه و تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : فرح .\r\n","page_name":" 86 ","page_number":118},
  {"content":"\r\n\r\n\r\nپادشاهى محمود بن محمد بن ملكشاه\r\nدر ماه ذو الحجهء سال 511 سلطان محمد بن ملكشاه بن الب ارسلان پس از دوازده سال پادشاهى ديده از جهان فرو بست . چون از حيات خويش نوميد شد . پسرش محمود را كه تازه به سن بلوغ رسيده بود فرا خواند . و بر تخت نشاند . در روز پنجشنبهء بيست و چهارم امرا احضار شدند . آنان را از وفات سلطان آگاه كردند و سپس وصيت نامهء او در باب پسرش محمود خوانده شد . پدر او را به عدل و احسان بر رعيت فرمان داده بود و در روز جمعه بيست و پنجم به نام او خطبه خواندند .\r\nسلطان محمد پادشاهى دلير و نيك سيرت بود . او را با باطنيان جنگهايى بود و ما در اخبار باطنيان از آن ياد كرده‌ايم .\r\nچون سلطان محمد از دنيا رفت و پسرش محمود به پادشاهى نشست ، امور دولت او را وزيرش ربيب الدوله حسين بن محمد همدانى بر دست گرفت . ربيب الدوله نزد خليفه المستظهر باللّه رسول فرستاد و از او خواست كه به نام محمود در بغداد خطبه بخوانند . در روز جمعهء سيزدهم ماه محرم سال 512 در بغداد به نام او خطبه خواندند . شحنهء بغداد مجاهد الدين بهروز بود .\r\nامير دبيس بن صدقه از آن وقت كه پدرش كشته شده بود ، نزد سلطان محمد بود .\r\nسلطان در حق او نيكى مىكرد و او را اقطاعات بسيار داده بود . چون سلطان محمد وفات كرد ، دبيس از سلطان محمود اجازه خواست كه به بلاد خود حله باز گردد . سلطان محمود اجازت داد و او به حله باز گرديد و در آنجا مردم بسيارى از عرب و كرد بر او گرد آمدند .\r\nاقسنقر برسقى در رحبه اقامت داشت و از ولايات چيزى در دست نداشت . پسر خود عز الدين مسعود را به جاى خود نهاد و پيش از وفات سلطان محمد عازم ديدار او شد ، شايد بر اقطاعات او بيفزايد . پيش از رسيدنش به بغداد خبر وفات سلطان را شنيد .\r\n\r\n","description":"","footnote":"","page_name":" 87 ","page_number":119},
  {"content":"\r\n\r\nچون مجاهد الدين بهروز [ 1 
  ] از نزديك شدن برسقى به بغداد خبر يافت كسانى را فرستاد تا او را از دخول به بغداد منع كنند . برسقى نزد سلطان محمود بن محمد رفت و فرمان شحنگى بغداد و عزل بهروز را از او بستد . چون برسقى شحنگى بغداد يافت . بهروز به تكريت گريخت و تكريت از آن او بود .\r\nسپس سلطان شحنگى بغداد را به امير منكبرس كه يكى از اكابر امرايش بود تفويض نمود ، او پسرخواندهء خود امير حسين بن ازبك [ 2 
  ] را به نيابت خود به بغداد فرستاد . برسقى يارانش را گرد آورد تا او را از ورود به بغداد منع كند . ميانشان زد و خورد درگرفت كه برادر حسين كشته شد و او خود نيز منهزم شد ، با همه ياران خويش به لشكرگاه سلطان باز گرديد .\r\nدر اين احوال ، در شانزدهم ماه ربيع الاخر ، المستظهر باللّه ابو العباس احمد بن المقتدى بامر اللّه درگذشت و پسرش المسترشد باللّه به جايش نشست .\r\n\r\nحركت ملك مسعود و جيوش بك به عراق\r\nملك مسعود پسر سلطان محمد با اتابك خود آى ابه جيوش‌بك در موصل بود . جماعتى اشارت كردند كه اگر اكنون آهنگ عراق كند كس مانع او نخواهد بود . ملك مسعود نيز با لشكرى گران همراه با وزيرش فخر الملك ابو على بن عمار صاحب طرابلس و قسيم الدوله زنگى بن آقسنقر فرمانرواى سنجار و ابو الهيجا صاحب اربل و كرباوى پسر خراسان صاحب بوازيج به سوى عراق در حركت آمد .\r\nچون نزديك بغداد رسيدند برسقى بيمناك شد و لشكر فرستاد تا راهشان را بربندد چون مسعود و جيوش‌بك چنان ديدند ، پيام دادند كه غرض از آمدنشان به عراق يارى او در برابر دبيس بوده و قصد سوئى در دل ندارند . پس بدين قرار ميان دو طرف صلح برقرار شد .\r\nچون ملك مسعود به بغداد داخل شد در سراى سلطنت جاى گرفت . در همان اوان خبر يافت كه عماد الدين منكبرس با لشكرى گران به بغداد مىآيد . برسقى لشكر بيرون برد تا با او بجنگد . منكبرس آهنگ نعمانيه نمود و در آنجا از دجله گذشت و به دبيس بن صدقه پيوست .\r\nچون آن دو به يك ديگر پيوستند ملك مسعود و برسقى و جيوش‌بك و يارانشان به آهنگ قتال با ايشان بيرون آمدند . چون به مداين رسيدند و از كثرت سپاهيان منكبرس و دبيس آگاه شدند ملك مسعود و برسقى بازگشتند و از نهر صرصر گذشتند و گذرگاهها را بستند و آن حوالى را تاراج كردند .\r\nالمسترشد باللّه نزد ملك مسعود و برسقى پيامى سخت داد و از اين اعمال ناخشنودى نمود و آنان را به مدارا و صلح فرا خواند . برسقى در پاسخ ، همهء اين اتهامات را انكار كرد و\r\n\r\n\r\n","description":"","footnote":"\r\n[ ( 1 ) 
  ] متن : طهرون .\r\n[ ( 2 ) 
  ] متن : ارز .\r\n","page_name":" 88 ","page_number":120},
  {"content":"\r\n\r\nآهنگ بازگشت به بغداد نمود . كسى او را خبر آورد كه منكبرس و دبيس سپاهى به سردارى منصور برادر دبيس و امير حسين بن ازبك پسرخواندهء منكبرس به بغداد مىفرستد . برسقى به بغداد باز گرديد و تا مردم وحشت نكنند اين خبر به كس نگفت . او پسر خود عز الدين مسعود را با زنگى بن آقسنقر در صرصر نهاد و خود به ديالى آمده بود تا از عبور لشكر منكبرس ممانعت كند . پس از دو روز از پسرش عز الدين مسعود نامه‌اى رسيد كه ميان دو جانب صلح برقرار شده است . برسقى از اين كه اين صلح بدون اطلاع او برقرار گرديده دلشكسته شد و باز به بغداد برگشت و به جانب غربى رفت . منصور و حسين نيز از آب گذشتند و از پى او روان شدند .\r\nنيمه‌هاى شب به بغداد وارد شدند و در نزد جامع سلطانى فرود آمدند . برسقى نزد قنطرة العتيقه خيمه زد و ملك مسعود و جيوش‌بك بالا رفتند و نزد بيمارستان خيمه زدند و دبيس و منكبرس زير رقه . عز الدين مسعود بن برسقى جدا از پدرش نزد منكبرس اقامت گزيد .\r\nسبب اين صلح آن بود كه جيوش بك نزد سلطان محمود بن محمد بن ملكشاه كس فرستاده و خواستار آن شده بود كه بر اقطاعات او و ملك بيفزايد . سلطان آذربايجان را به اقطاع ايشان داد و چون خبر يافت كه آن دو به سوى بغداد در حركت آمده‌اند يقين كرد كه قصد عصيان دارند ، از آنچه مقرر كرده بود پشيمان شد و آن را لغو نمود و لشكرى براى حركت به موصل بسيج كرد . رسول او اين ماجرا در نامه‌اى بنوشت . نامه به دست منكبرس افتاد .\r\nآن را نزد جيوش‌بك فرستاد و بر عهده گرفت كه ميان آن دو و سلطان اصلاح كند . ما در ملك مسعود زوجهء منكبرس بود و سر جهان نام داشت . منكبرس مصلحت كار خود را در اين اقدام مىدانست ، و اين امر سبب صلح گرديد . جيوش‌بك و مسعود بيم آن داشتند كه برسقى جلو اين اقدام را بگيرد . پس لشكر به درزيجان فرستادند تا برسقى سپاهيان خود را به آنجا فرستد و شمار يارانش كاسته گردد . چون صلح برقرار شد و آنان به بغداد آمدند ياران برسقى از گرد او پراكنده شدند . او از عراق نزد ملك مسعود رفت و نزد او ماند . منكبرس شحنگى بغداد يافت و بر مردم ستم بسيار كرد و دست تعرض به نواميس ايشان گشود . خبر به سلطان محمود رسيد و او را نزد خود فرا خواند ولى وى در رفتن اهمال مىكرد . عاقبت از بيم مردم بغداد ، از شهر خارج شده نزد سلطان رفت . و اللّه سبحانه و تعالى اعلم .\r\n\r\nخروج ملك طغرل بر ضد برادرش سلطان محمود\r\nملك طغرل پسر سلطان محمد به هنگام مرگ پدر در دژ سر جهان بود . پدرش در سال 504 ساوه [ 1 
  ] و آوه و زنجان را به اقطاع او داده بود و امير شيرگير را به اتابكى او معين كرده بود و اين امير شيرگير - چنان كه آورديم - قلعه‌هاى اسماعيليه را محاصره كرده بود . در اين هنگام\r\n\r\n\r\n","description":"","footnote":"\r\n[ ( 1 ) 
  ] متن : سماوو .\r\n","page_name":" 89 ","page_number":121},
  {"content":"\r\n\r\nيعنى سال 513 طغرل ده ساله بود .\r\nسلطان محمود بن محمد [ 1 
  ] امير كنتغدى [ 2 
  ] را به اتابكى او معين كرد و نزد او فرستاد تا كارهايش را بر دست گيرد . كنتغدى از سلطان محمود كينه به دل داشت و طغرل را به عصيان عليه او وادار كرد و او را از رفتن نزد برادر منع نمود . همهء اين خبرها به گوش سلطان محمود مىرسيد . سلطان محمود براى دلجويى او هدايا و تحف با سى هزار دينار نزد وى فرستاد و او را وعده‌هاى جميل داد ولى پاسخ قبول نشنيد . بلكه كنتغدى پاسخ داد كه ما در طاعت سلطان هستيم ، هر جاى كه فرمايد بدانجا رويم و آن قدر هم سپاهى هست كه بتوانيم در برابر مخالفان پايدارى ورزيم .\r\nسلطان محمود با چند تن از خواص ، به قصد سركوب كنتغدى و تنبيه برادر بيرون آمد ولى به طور جريده ، بىآنكه كسى را از عزم خود آگاه كرده باشد . سلطان راه خود به قلعهء شميران [ 3 
  ] افكند كه ذخاير و اموال طغرل در آنجا بود . خبر به طغرل و كنتغدى رسيد . هر دو در خفا از لشكرگاه بيرون آمدند و به قصد قلعهء شميران به راه افتادند ولى به لطف خداوندى راه گم كردند و از قلعهء سرجهان كه آن را ترك كرده بودند سر در آوردند . سلطان به لشكرگاه او آمد و خزاين برادرش طغرل را كه سى هزار دينار در آن بود تصرف كرد . سپس به زنجان رفت و چند روز در آنجا بماند و از آنجا به رى حركت كرد . طغرل و كنتغدى به گنجه رفتند . ياران طغرل از اطراف گرد آمدند و ميان او و برادرش خصومت روى به افزونى نهاد .\r\n\r\nفتنهء سلطان محمود با عمش سنجر\r\nچون سلطان محمد [ 4 
  ] بن ملكشاه وفات كرد خبر به برادرش سنجر بن ملكشاه كه در خراسان بود رسيد . سنجر سخت جزع كرد و اندوهگين شد . حتى براى او مجلس سوگوارى ترتيب داد و در آن مجلس خود درون خاكستر نشست و هفت روز درها را ببست . چون شنيد كه پسرش محمود به پادشاهى نشسته است به هم برآمد و آهنگ بلاد جبل و عراق نمود . او مىخواست پس از برادر ، پادشاه سراسر قلمرو سلجوقيان او باشد و بس .\r\nسنجر در سال 508 [ 5 
  ] به غزنه رفته بود و آنجا را فتح كرده بود و چون شنيده بود كه ابو جعفر محمد بن فخر الملك بن نظام الملك وزير او از فرمانرواى غزنه رشوه گرفته تا پادشاه را از رفتن به سرزمين او منصرف نمايد ، او را به قتل رسانيده بود و اينك از كردهء خويش پشيمان بود . ابو جعفر محمد بن فخر الملك در ما وراء النهر نيز مرتكب چنين اعمالى شده بود . چون غزنه را فتح كرد مردم را آسيب بسيار رسانيد و اموال بسيار حاصل كرد . امرا به سبب اهانتى كه از او\r\n\r\n\r\n","description":"","footnote":"\r\n[ ( 1 ) 
  ] متن : محمود .\r\n[ ( 2 ) 
  ] متن : كسعدى .\r\n[ ( 3 ) 
  ] متن : شهران .\r\n[ ( 4 ) 
  ] متن : محمود .\r\n[ ( 5 ) 
  ] متن : 58 .\r\n","page_name":" 90 ","page_number":122},
  {"content":"\r\n\r\nمىديدند زبان به شكايت گشودند . چون به بلخ رسيد او را بگرفت و بكشت و اموالش را بستد و آن اموال آن قدر بود كه به حساب نمىآمد . گويند نقدينهء او دو هزار هزار دينار بود . سنجر بعد از او شهاب الاسلام عبد الرزاق پسر برادر نظام الملك را وزارت داد . شهاب الاسلام به ابن فقيه [ 1 
  ] مشهور بود .\r\nچون سلطان محمد بن ملكشاه بمرد سنجر قيام كرد تا ميراث برادر را به خود اختصاص دهد . در اين حال كه پيش آمده بود ، سنجر به قتل وزير تأسف مىخورد زيرا در چنين مواردى رأى صائب او بر سپاه و اموال برترى داشت .\r\nسلطان محمود بن محمد نزد عم خود هدايايى فرستاد و اكرام تمام كرد و بر عهده گرفت كه هر سال دويست هزار دينار به او خواهد پرداخت و شرف الدين انوشيروان بن خالد و فخر الدين طغايرك [ 2 
  ] را نزد او فرستاد . سنجر گفت : برادرزادهء من صغير است و وزيرش و حاجبش على بن عمر بر او تحكم مىكنند و جز رفتن هيچ چاره‌اى نمىبينم . آنگاه پيشاپيش ، امير انر [ 3 
  ] را روان نمود . سلطان محمود نيز بسيج لشكر كرد و بر مقدمه ، حاجب خود على بن عمر را فرستاد . على بن عمر پيش از اين حاجب پدرش بود . چون مقدمهء دو لشكر به يك ديگر رسيدند ، حاجب على بن عمر نزد امير انر كه در جرجان بود كس فرستاد و عتاب كرد و وعده‌هاى سخت داد . امير انر از جرجان باز پس نشست و برخى از لشكريان حاجب على بن عمر به جرجان در آمدند و چند تن از لشكريان سنجر را اسير كردند و بر لشكرگاه او دستبرد زدند . حاجب نزد محمود به رى بازگشت .\r\nسلطان از كارهايى كه كرده بود سپاسگزارى كرد . و چندى در رى ماندند . سپس عازم جرجان [ 4 
  ] شدند .\r\nاز عراق منكبرس و منصور بن صدقه برادر دبيس و امراء [ بكجيه 
  ] به يارى محمود آمدند و او به همدان روانه شد . وزيرش ربيب از دنيا برفت و او ابو طالب سميرمى را به وزارت برگزيد .\r\nسلطان سنجر با بيست هزار سپاهى و هجده فيل به رى رسيد . از امراء بزرگ پسر امير ابو الفضل صاحب سيستان و خوارزمشاه محمد و امير انر و امير قماج و گرشاسف پسر فرامرز [ 5 
  ] پسر كاكويه صاحب يزد كه شوهر خواهرش بود همراه او بودند . گرشاسف صاحب يزد از خواص سلطان محمد بن ملكشاه بود . سنجر ، پس از مرگ سلطان محمد او را نزد خود فرا خواند ولى او در آمدن تأخير كرد . سنجر نيز اقطاعات او را به قراجا ساقى [ 6 
  ] تفويض كرد و اين امر سبب شد كه او نيز در زمرهء امرا نزد سنجر آيد . در دوم ماه جمادى الاولاى سال 513 ، دو لشكر در نزديكى ساوه روياروى شدند ، سپاه سلطان محمود از مسافت ميان خراسان و ساوه آگاه بود .\r\n\r\n\r\n","description":"","footnote":"\r\n[ ( 1 ) 
  ] متن : فقير .\r\n[ ( 2 ) 
  ] متن : طغرل .\r\n[ ( 3 ) 
  ] متن : انز .\r\n[ ( 4 ) 
  ] متن : كرمان .\r\n[ ( 5 ) 
  ] متن : ضرام .\r\n[ ( 6 ) 
  ] متن : سامر .\r\n","page_name":" 91 ","page_number":123},
  {"content":"\r\n\r\nپيمودن آن هشت روز مدت مىگرفت . از اين رو شتاب كرد و پيش از رسيدن لشكر سنجر خود را بر سر آب رسانيد .\r\nشمار سپاهيان سلطان محمود بن محمد سى هزار تن بود و از امراء بزرگ امير على بن عمر و منكبرس و اتابك غزغلى و پسران برسق و آقسنقر بخارى و قراجاساقى [ 1 
  ] نيز با هفتصد بار سلاح همراه او بودند . چون صفها راست كردند و نبرد آغاز شد ميمنه و ميسرهء سلطان سنجر به هزيمت رفت و او همچنان در قلب سپاه استوار ايستاده بود و سلطان محمود در برابر او بود .\r\nسلطان سنجر بناچار با فيل حمله كرد . سپاهيان سلطان محمود پاى به فرار نهادند و اتابك غزغلى اسير شد . اين غزغلى به سلطان سنجر نامه نوشته بود كه من برادرزاده‌ات را نزد تو مىآورم . سلطان او را بسى سرزنش كرد سپس به قتلش آورد . سلطان سنجر به خيمه‌هاى سلطان محمود وارد شد . يارانش گرد او جمع شدند . محمود از مهلكه جان به در برد . دبيس بن صدقه نزد المسترشد باللّه رسولى فرستاد كه خطبه به نام سنجر كنند . در اواخر جمادى الاخر سال 513 خطبه به نام سنجر شد و نام محمود از خطبه بيفتاد .\r\nچون سلطان سنجر قلت ياران خود و كثرت ياران محمود را مشاهده كرد نزد او كس فرستاد و خواستار صلح شد . آنكه او را بر اين كار تحريض مىكرد مادرش بود .\r\nمحمود از صلح سربرمىتافت . برسقى كه از هنگام خروج ملك مسعود از بغداد ، در آذربايجان بود به سنجر پيوست . سنجر از همدان به كرج [ 2 
  ] رفت و بار ديگر در باب مصالحه به محمود نامه نوشت و وعده داد كه او را وليعهد خويش خواهد كرد . محمود اجابت كرد و بر اين پيمان بستند و سوگندان خوردند .\r\nمحمود در ماه شعبان با هدايايى بزرگ نزد عم خود رفت و بر جدهء خود مادر سنجر فرود آمد . سنجر او را بنيكى پذيرا شد و پنج اسب عربى به او پيشكش كرد و به عمال خود در جميع بلاد نوشت كه پس از نام او در خطبه نام محمود را بياورند . به بغداد نيز نوشت و هر چه از بلاد او گرفته بود ، جز رى ، همه را به او باز پس داد و محمود بدين گونه در فرمان عمش سنجر در آمد .\r\nمنكبرس از سوى سلطان محمود با عنوان شحنگى به بغداد رفت . دبيس بن صدقه كسانى را فرستاد تا او را از ورود به بغداد منع كنند . منكبرس بازگشت . چون ميان دو پادشاه صلح برقرار شد نزد سلطان رفت و از اينكه به رأى خود و بىاجازت او به شحنگى بغداد رفته است پوزشها خواست . چندى بعد حاجب ، على بن عمر را بر مرتبت در افزود و امرا نزد سلطان محمود زبان به سعايت او گشودند . سلطان محمود در دل گرفت كه او را فرو گيرد . حاجب بترسيد و به قلعهء [ برجين ميان بروجرد و كرج 
  ] كه از آن او بود گريخت . اموال و اولاد او در اين قلعه بود\r\n\r\n\r\n","description":"","footnote":"\r\n[ ( 1 ) 
  ] متن : سانى .\r\n[ ( 2 ) 
  ] متن : كرخ .\r\n","page_name":" 92 ","page_number":124},
  {"content":"\r\n\r\nو از آنجا به خوزستان رفت . خوزستان در دست اقبورى [ 1 
  ] بن برسق و برادرزادگان او ارغلى [ 2 
  ] بن يلبكى [ 3 
  ] و هند [ 4 
  ] و بن زنگى بود . آنان لشكرى فرستادند و او را از ورود به بلادشان منع كردند و در نزديكى تستر ( شوشتر ) ميانشان جنگ در گرفت . على بن عمر بگريخت ولى اسيرش كرده بياوردند و در باب او با سلطان محمود مكاتبه كردند . سلطان فرمان داد او را بكشند و سرش را نزد او فرستند . چندى بعد سلطان سنجر فرمان داد كه مجاهد الدين بهروز [ 5 
  ] به شحنگى عراق رود ، بهروز به بغداد باز گرديد و نايب دبيس بن صدقه را عزل نمود .\r\n\r\nتسلط على بن سكمان بر بصره\r\nسلطان محمد بن ملكشاه بصره را به اقطاع امير آقسنقر بخارى داده بود . او نيز سنقر بياتى را به نيابت خود به بصره فرستاده بود . سنقر مردى نيك سيرت بود و با مردم رفتارى پسنديده داشت . پس از مرگ سلطان محمد [ امير سنقر قصد آن كرد كه اميرى را از تركان اسماعيلى به نام غزغلى دستگير كند . غزغلى چند سال با مردم بصره به حج رفته بود همچنين مىخواست امير ديگرى به نام سنقر آلب را در بند كند 
  ] [ 6 
  ] . آن دو امير فرصت به دست آوردند و در سال 511 او را گرفتند و حبس كردند و بصره را در تصرف آوردند . سنقر الب قصد قتل او داشت غزغلى مانع شد ولى سنقر الب به سخن او گوش نداد و او را كشت غزغلى نيز سنقر الب را به قتل آورد . و مردم آرامش يافتند . در شهر امير ديگرى بود به نام على بن سكمان كه در آن سال امير الحاج بصره بود و در اين ايام در بصره نبود و غزغلى را نيز با او كينه بود و بيم آن داشت كه چون از حج باز آيد به خونخواهى سنقر الب برخيزد . زيرا او رئيس تركان [ بلدقيه 
  ] بود و سنقر نيز از اين طايفه بود . غزغلى اعراب بيابان را تحريض به تاراج حجاج بصره نمود . آنان نيز به حجاج حمله آوردند و سكمان نيك دفاع كرد و جانفشانى نمود و همچنان پيش مىآمد تا به نزديكى بصره رسيد . غزغلى نزد او كس فرستاد و او را از ورود به بصره منع كرد . سكمان آهنگ روستاهاى پايين دجله نمود . آنگاه بر اعراب حمله‌اى جانانه كرد و آنان را به هزيمت داد آنگاه غزغلى لشكر به جنگ او بيرون آورد و در هنگام نبرد تيرى بر غزغلى آمد و به ديار عدمش فرستاد . على بن سكمان بصره را بگرفت . على بن سكمان پس از تصرف بصره به آقسنقر بخارى نامه نوشت و اظهار فرمانبردارى نمود و عمال او را در هر جا بودند ابقا كرد و از او خواست كه او را از جانب خود نيابت بصره دهد آقسنقر بخارى اجابت ننمود و ابن سكمان خود همچنان در بصره به حكومت نشست تا سال 514 كه آقسنقر لشكرى به بصره فرستاد و\r\n\r\n\r\n","description":"","footnote":"\r\n[ ( 1 ) 
  ] متن : اسورى .\r\n[ ( 2 ) 
  ] متن : ارغوى .\r\n[ ( 3 ) 
  ] متن : ملنكى .\r\n[ ( 4 ) 
  ] متن : هدد .\r\n[ ( 5 ) 
  ] متن : تهددو .\r\n[ ( 6 ) 
  ] مطالب ميان دو قلاب در متن ناقص و مغشوش بود از ابن اثير تكميل شد . ( حوادث سال 513 ) .\r\n","page_name":" 93 ","page_number":125},
  {"content":"\r\n\r\nآن را از على بن سكمان بستد\r\n\r\nاستيلاى گرجيان بر تفليس\r\nگرجيها از روزگاران كهن بر آذربايجان و بلاد اران تاخت و تاز مىكردند . ابن اثير گويد :\r\nگرجيان همان خزرها هستند و ما به هنگام بحث در انساب امم در اين باب راى درست را بيان داشتيم . خزرها تركمان‌اند . مگر اينكه گرجيها هم يكى از طوايف ايشان باشند .\r\nچون حكومت سلجوقى استقرار يافت . گرجيان از تاخت و تاز به آن بلاد خوددارى كردند .\r\nچون سلطان محمد بن ملكشاه ديده از جهان فرو بست بار ديگر حمله و غارت را از سر گرفتند .\r\nگروههايى از ايشان و گروههايى از قفچاق پى در پى به آن بلاد براى آشوب و تاراج حمله مىكردند .\r\nامراى سلجوقى براى گوشمال ايشان گرد آمدند . از جملهء اين امرا بودند امير ايلغازى و دبيس بن صدقه . همچنين بلاد اران و نقجوان تا ارس [ 1 
  ] از آن ملك طغرل [ 2 
  ] بن محمد بود . اين امرا به سوى بلاد گرج پيش رفتند . تا نزديكيهاى تفليس . مسلمانان سى هزار تن بودند . چون براى نبرد صف كشيدند دويست مرد از قفچاق بيرون شدند و به سوى سپاه مسلمانان در حركت آمدند مسلمانان پنداشتند كه آمده‌اند امان بطلبند چون به ميان صفوف رسيدند ناگهان تيرها رها كردند . صفوف مسلمانان در هم شد و خلق كثيرى از ايشان به قتل رسيد . كفار ده فرسنگ از پى ايشان تاختن آوردند و بازگشتند و شهر تفليس را محاصره كردند . اين محاصره تا سال 515 كه شهر را به قهر گشودند همچنان ادامه يافت . در سال 516 جمعى از ايشان به دادخواهى نزد سلطان محمود سلجوقى به همدان رفتند . سلطان به سبب دادخواهى ايشان سپاه در حركت آورد و در تبريز اقامت گزيد و لشكرهاى خويش به گرج فرستاد . ما حوادث اين جنگها را به جاى خود خواهيم آورد . انشاء اللّه تعالى .\r\n\r\nنبرد ميان سلطان محمود و برادرش مسعود\r\nگفتيم كه ملك مسعود به عراق رفت و پدرش سلطان محمد بمرد . آنگاه ميان دو برادر صلح افتاد و مسعود به موصل باز گرديد و سلطان محمود آذربايجان را به او داد . قسيم الدولهء برسقى پس از آنكه از شحنگى بغداد بر كنار شد به آذربايجان رفت و به ملك مسعود بپيوست ، ملك مسعود نيز مراغه را افزون بر رحبه به او داد . ميان او و دبيس دشمنى بود . دبيس به جيوش‌بك اتابك مسعود نامه نوشت و او را به دستگيرى برسقى برانگيخت و گفت كه او را دل با سلطان محمود است . و نيز جيوش‌بك را وعده‌هاى نيكو داد . چون برسقى از ماجرا خبر يافت نزد\r\n\r\n\r\n","description":"","footnote":"\r\n[ ( 1 ) 
  ] متن : اوس .\r\n[ ( 2 ) 
  ] متن : طغرك .\r\n","page_name":" 94 ","page_number":126},
  {"content":"\r\n\r\nسلطان محمود باز گرديد . سلطان نيز او را نيك اكرام كرد . از ديگر سو دبيس مىكوشيد تا جيوش‌بك اتابك مسعود را برانگيزد تا مسعود را به جنگ با برادر وادارد تا همچنانكه از اختلاف بركيارق و سلطان محمد بن ملكشاه منتفع شده بود از اين اختلاف نيز منتفع گردد .\r\nآنگاه استاد ابو اسماعيل حسين بن على اصفهانى طغرائى به ملك مسعود پيوست . پسرش ابو الوليد محمد بن ابى اسماعيل ، طغرانويس ملك مسعود بود . چون پدرش ابو اسماعيل بيامد ، سلطان او را به وزارت خويش برگزيد و ابو على بن عمار صاحب طرابلس را به سال 513 از وزارت عزل كرد . وزير جديد ملك مسعود را ترغيب مىكرد كه عليه برادر خود علم مخالفت برافرازد . سلطان محمود نيز نامه‌هايى گاه به دلجويى و گاه به تهديد براى ايشان مىنوشت . عاقبت پرده از كار برگرفتند و ملك مسعود را سلطان خطاب كردند و بر در سراى او پنج نوبت زدند .\r\nدر اين ايام بسيارى از سپاهيان سلطان محمود پراكنده شده بودند . اينان فرصت را مغتنم شمرده بر سر او تاخت آوردند . سلطان محمود بر سبيل استعجال پانزده هزار سپاهى گرد آورد و به سوى برادر در حركت آمد و بر مقدمه برسقى را بفرستاد . در گردنهء اسد آباد ، در نيمهء ماه ربيع الاول سال 514 دو سپاه به يك ديگر رسيدند مسعود و يارانش منهزم شدند و جماعتى از اعيان سپاهشان به اسارت افتادند . از جملهء اين اسيران بودند : استاد ابو اسماعيل طغرائى وزير ملك مسعود .\r\nسلطان فرمان قتلش را داد و گفت فساد عقيده‌اش بر او ثابت شده است . يك سال پس از وزارتش او را كشتند . ابو اسماعيل مردى كاتب و شاعر بود و به صنعت كيميا مايل بود و در آن صنعت صاحب تأليفاتى است .\r\nچون ملك مسعود منهزم شد در دوازده فرسنگى ميدان جنگ به كوهى پناه برد و با چند غلام خردسال در آنجا مخفى گرديد . آنگاه نزد برادر كس فرستاد و امان خواست . سلطان محمود اقسنقر برسقى را بفرستاد تا او را امان داده بياورد . بعضى از امراى او با تسليم مخالف بودند و او را تحريض مىكردند كه به موصل يا آذربايجان رود و با دبيس مكاتبه نمايد و بار ديگر جنگ را بسيج كند . چون برسقى آمد ، او را در آنجا كه بود نيافت . از پى او برفت و در سى فرسنگى او را پيدا كرد و خشنودى برادرش را به او اعلام كرد و خواست كه باز گردد . او نيز باز گرديد . سپاهيان به فرمان سلطان محمود به استقبالش رفتند و سلطان او را نزد مادرش فرود آورد . سپس او را به حضور خواند و از ديدنش شادمان شد و هر دو در گريه شدند . سلطان او را از مقربان خويش قرار داد . اين واقعه بيست و هشت روز بعد از آن بود كه به نام او در آذربايجان خطبه خوانده بود .\r\nاما جيوش‌بك اتابك او از معركه برهيد و به موصل رفت و غلات سواد را گرد آورد لشكريان از هر سو نزد او آمدند . چون خبر معاملهء سلطان محمود را با برادر بشنيد به ناحيهء زاب رفت . روزى چنان نمود كه به صيد مىرود ولى راه كج كرده به همدان نزد سلطان رفت . سلطان او را نيز امان داد و چون خبر هزيمت ملك مسعود به دبيس كه در عراق بود رسيد ، آن بلاد را\r\n\r\n","description":"","footnote":"","page_name":" 95 ","page_number":127},
  {"content":"\r\n\r\nتاراج كرد و ويران نمود . سلطان براى او نامه فرستاد ولى دبيس به نامهء سلطان گوش فرا نداد .\r\n\r\nحكومت آقسنقر برسقى بر موصل سپس بر واسط\r\nچون جيوش‌بك به سلطان محمود پيوست ، سلطان او را نزد برادرش طغرل و اتابك كنتغدى [ 1 
  ] به گنجه فرستاد و موصل در آشوب و هرج و مرج بدون هيچ اميرى باقى ماند . آقسنقر برسقى در خدمت سلطان محمود كارهاى شگرف كرده بود ، از جمله برادرش مسعود را در روز هزيمت نزد او برده بود و سلطان حقوق نيك بندگى او را مىشناخت ، از اين رو موصل و اعمال آن را به اقطاع او داد و سنجار و جزيره نيز از مضافات آن بود . برسقى در سال 515 به موصل رفت و امراى اطراف سر بر خط فرمانش نهادند . سلطان او را فرمان داد كه به جهاد فرنگان رود و بلادى را كه گرفته‌اند باز پس ستاند . چون آقسنقر به موصل وارد شد به تدبير كارها و اصلاح امور آن پرداخت . سلطان در سال 516 واسط و اعمال آن را بر موصل بيفزود و او را شحنهء عراق ساخت . برسقى عماد الدين زنگى بن اقسنقر را به نيابت از خود در موصل نهاد . عماد الدين در ماه شعبان همان سال راهى موصل شد .\r\n\r\nكشته شدن جيوش‌بك و ابو طالب كمال سميرمى [ 2 
  ]\r\nچون جيوش‌بك نزد سلطان آمد ، سلطان او را به جنگ برادرش طغرل فرستاد و آذربايجان را به اقطاع او داد . ولى امرا اين امر را ناخوش داشتند . و سلطان را وادار كردند تا او را در ماه رمضان سال 516 بر دروازهء تبريز [ 3 
  ] بكشت .\r\nجيوش‌بك مردى نيك سيرت بود و عادل . چون امارت موصل و جزيره يافت كردانى كه در آن نواحى بودند صاحب دژهاى بسيارى شده بودند و فسادشان همه جا را گرفته بود .\r\nجيوش‌بك رهسپار قلعه‌هايشان شد آنان را قلعه‌هايى در هكاريه و زوزن و بشنويه بود . كردان از او به كوهها گريختند و راهها امن شد .\r\nاما وزير ، ابو طالب كمال سميرمى با سلطان به همدان مىرفت . روزى با موكب مىگذشت در اثر تنگى جا يارانش پيش افتادند . در اين حال مردى باطنى برسيد و او را كارد زد ولى كارگر نيامد . غلامان او از پى آن باطنى بدويدند در اين حال ديگرى او را از زين فرو كشيد و چند ضربهء ديگر بر او زد . مردم از پى اين ديگر دويدند . باطنى ديگرى برجست و سر از بدنش جدا كرد . چهار سال از وزارتش گذشته بود . ابو طالب سميرمى مردى بدسيرت و ستمكار و سخت كش بود . اموال بسيارى را مصادره كرده بود چون او را كشتند سلطان همهء مالياتهايى را كه او وضع كرده بود لغو نمود .\r\n\r\n\r\n","description":"","footnote":"\r\n[ ( 1 ) 
  ] متن : كيفرى .\r\n[ ( 2 ) 
  ] متن : شهيرمى .\r\n[ ( 3 ) 
  ] متن : هرمز .\r\n","page_name":" 96 ","page_number":128},
  {"content":"\r\n\r\n\r\nبازگشت ملك طغرل به فرمان برادرش سلطان محمود\r\nگفتيم كه طغرل پسر سلطان محمد در سال 513 بر برادر خود سلطان محمود در رى بشوريد و سلطان محمود به گوشمال او رفت و او به قلعهء سر جهان گريخت و از آنجا به گنجه و بلاداران رفت و اتابك كنتغدى نيز با او بود . ملك طغرل را در گنجه شوكت افزون شد و آهنگ غلبه بر بلاد آذربايجان نمود . در ماه شوال سال 515 اتابك كنتغدى درگذشت . اقسنقر احمد يلى [ 1 
  ] صاحب مراغه خود را به او رسانيد و مقام اتابكى را كه از آن كنتغدى بود فراچنگ آورد و او را تحريص به قتال با برادر نمود . ملك طغرل بدين آهنگ لشكر در حركت آورد و به مراغه و از آنجا به اردبيل شد . اردبيل در برابر او پايدارى كرد . طغرل رهسپار تبريز گرديد .\r\nدر آنجا خبر يافت كه محمود امير جيوش‌بك را به آذربايجان فرستاده و آن بلاد را به اقطاع او داده و اينك او با لشكرى به مراغه آمده است . طغرل و يارانش از تبريز به سوى خونج در حركت آمدند و همهء نقشه‌هايشان باطل شد . بناچار نزد امير شيرگير كه در زمان پدرش اتابك او بود پيام دادند و از او يارى خواستند . اين امير شيرگير را اتابك كنتغدى پس از سلطان محمد بن ملكشاه به بند كشيده بود و سلطان سنجر او را آزاد كرده و او به ابهر و زنجان بازگشته بود . ابهر و زنجان اقطاع او بود . شيرگير اجابت كرد و با آنان به ابهر رفت ولى چون در كارهاى خويش هيچ توفيقى حاصل نكردند نزد سلطان پيام فرستادند و اظهار فرمانبردارى نمودند . سلطان نيز اجابت كرد و طغرل نزد برادر باز گرديد و كارها به سامان آمد .\r\n\r\nكشته شدن وزير سلطان محمود بن محمد\r\nدر سال 517 سلطان محمود بن محمد وزير خود شمس الملك عثمان بن نظام الملك را دستگير كرد . اين وزير نزد او مقامى ارجمند داشت و اين امر سبب شده بود كه اصحاب او همواره از او سعايت نمايند .\r\nچون وزير سلطان سنجر ، شهاب ابو المحاسن كه برادرزادهء نظام الملك بود وفات كرد ، سنجر ابو طاهر قمى را كه دشمن خاندان نظام الملك بود به وزارت برگزيد . او سلطان سنجر را وادار كرد تا به سلطان محمود فرمان دهد وزير خود شمس الملك را در بند كشد . به فرمان سنجر سلطان محمود وزير خود را در بند كشيد و به طغايرك [ 2 
  ] تسليم كرد او نيز وزير مخلوع را به شهر خود خلخال [ 3 
  ] فرستاد و پس از آن او را بكشت .\r\nبرادر شمس الملك ، نظام الدين احمد وزارت المسترشد باللّه را داشت چون مسترشد از دستگيرى و قتل شمس الملك خبر يافت ، نظام الدين را عزل كرد و به جاى او جلال الدين ابو -\r\n\r\n\r\n","description":"","footnote":"\r\n[ ( 1 ) 
  ] متن : اقسنقر ارمنى .\r\n[ ( 2 ) 
  ] متن : طغرل .\r\n[ ( 3 ) 
  ] متن : جلجلال .\r\n","page_name":" 97 ","page_number":129},
  {"content":"\r\n\r\nعلى بن صدقه را وزارت خويش داد . جلال الدين پيش از نظام الدين وزارت المسترشد باللّه را بر عهده داشته بود . اكنون بار ديگر به وزارت باز مىگرديد . و اللّه سبحانه و تعالى اعلم .\r\n\r\nپيروزى يافتن سلطان محمود بن محمد بر گرج\r\nدر سال 517 جماعتى از مردم دربند [ 1 
  ] شروان نزد سلطان محمود آمدند و از گرجيان شكايت كردند و دادخواهى نمودند . سلطان به ياريشان بسيج لشكر كرد . چون دو گروه روبرو شدند و سلطان انبوهى لشكر گرج را مشاهده نمود آهنگ بازگشت نمود . اين امر به اشارت شمس الملك عثمان بن نظام الملك بود . چون مردم شروان خبر يافتند نزد سلطان آمدند و گفتند تا تو در اينجا باشى ما مىجنگيم و اگر باز گردى نيرو از دلهاى مسلمانان برود و خلق كثيرى به هلاكت رسند . سلطان بپذيرفت و در جاى خود بماند .\r\nدر اين احوال ميان اقوام گرج و قفچاق خلاف افتاد و سراسر شب را با يك ديگر زد و خورد كردند و چون فراريان از ميدان جنگ بازگشتند ، سلطان نيز به همدان بازگشت . و اللّه تعالى اعلم .\r\n\r\nعزل برسقى از شحنگى عراق و امارت يرنقش زكوى\r\nميان خليفه المسترشد باللّه و دبيس بن صدقه در نواحى مباركه از اطراف عانه نبردهاى شديدى در گرفته بود و در اين نبردها برسقى همراه او بود و دبيس - چنان كه در اخبار او آورديم - به سختى شكست خورد . دبيس از غزيه [ 2 
  ] - از اعراب نجد - يارى خواست ولى كس به ياريش نيامد ، سپس آهنگ منتفق كرد و به يارى آنان به بصره داخل شد و دست به تاراج و كشتار زد .\r\nدر اين هجوم امير بصره موسوم به سخت كمان [ 3 
  ] كشته شد . خليفه نزد برسقى پيام فرستاد و او را به سبب اهمال در كار دبيس سخت سرزنش كرد . برسقى براى سركوب دبيس به بصره لشكر برد ، دبيس بگريخت و به فرنگان پيوست و همراه آنان عازم محاصرهء حلب شد . چون در حلب كارى از پيش نبردند ، دبيس از ايشان جدا شد و نزد ملك طغرل پسر سلطان محمد بن ملكشاه رفت و او را برانگيخت كه به عراق لشكر برد . اين وقايع را در اخبار دبيس آورديم - همهء اين امور سبب شد كه خليفه با برسقى نيز دل بد كند . پس به سلطان پيام فرستاد كه او را عزل كند .\r\nسلطان نيز او را عزل كرد و فرمان داد به موصل باز گردد و به غزاى فرنگان مشغول باشد .\r\nچون برسقى عازم موصل شد نايب يرنقش به بغداد رسيد و به عنوان شحنه در آن شهر بماند . سلطان محمود نيز كودك خردسالى از آن خود را همراه مادرش نزد برسقى فرستاد تا با او به موصل رود . برسقى او را نيز با خود به موصل برد و زمام امور شهر را به دست گرفت .\r\n\r\n\r\n","description":"","footnote":"\r\n[ ( 1 ) 
  ] متن : دنباوند .\r\n[ ( 2 ) 
  ] متن : غزنه .\r\n[ ( 3 ) 
  ] متن : سلمان .\r\n","page_name":" 98 ","page_number":130},
  {"content":"\r\n\r\n\r\nآغاز كار بنى اقسنقر و حكومت عماد الدين زنگى در بصره\r\nعماد الدين زنگى در زمرهء ياران برسقى بود . چون سلطان واسط را به برسقى اقطاع داد او عماد الدين زنگى را به واسط فرستاد و چند روز در آنجا بماند . سپس برسقى در تعقيب دبيس به بصره رفت . چون دبيس از بصره بگريخت ، برسقى عماد الدين را به بصره فرستاد و او نيز شهر را در حمايت خود گرفت و اعراب را از آنجا براند . چون برسقى به موصل رفت عماد الدين را فرا خواند تا با خود به موصل برد . عماد الدين كه از اين تغييرات ملول شده بود ، خود راهى اصفهان گرديد . سلطان در اصفهان اكرامش كرد و بصره را به اقطاع او داد . عماد الدين در سال 518 به بصره باز گرديد . و اللّه تعالى اعلم .\r\n\r\nاستيلاى برسقى بر حلب\r\nچون دبيس نزد فرنگان رفت ، آنان را وادار كرد تا او را به نيابت خود در حلب گذارند .\r\nدر اين حال فرنگان صور را گرفته بودند و طمع در ديگر بلاد مسلمانان بسته بودند . پس با دبيس به حلب آمدند و شهر را در محاصره گرفتند تا آنجا كه مردم سخت در رنج افتادند . فرمانرواى حلب در اين ايام تمرتاش بن ارتق [ 1 
  ] بود . از برسقى صاحب موصل يارى طلبيد . برسقى گفت بدان شرط خواهد آمد كه قلعه را به دو تسليم كنند . آنگاه لشكر بسيج كرده به سوى حلب راند .\r\nفرنگان از آنجا برفتند و برسقى به شهر درآمد و اوضاع پريشان شهر را به صلاح در آورد . سپس به كفرطاب رفت و آنجا را از فرنگان بستد . سپس به دژ عزاز [ 2 
  ] رفت . اين دژ از اعمال حلب بود و در تصرف ژوسلين [ 3 
  ] . برسقى دژ را محاصره كرد ولى سپاهيان فرنگ زورآور شدند و او منهزم شده به حلب باز گرديد . و پسر خود مسعود را در آنجا نهاد و خود از فرات گذشته به موصل رفت .\r\n\r\nحركت طغرل و دبيس به عراق\r\nچون فرنگان از حلب برفتند ، دبيس نيز برفت و به ملك طغرل پسر سلطان محمد پيوست .\r\nمك طغرل او را به اكرام در آورد و در حق او نيكيها نمود . دبيس او را ترغيب كرد كه به عراق رود و به عهده گرفت كه او را در اين لشكركشى پيروز گرداند . پس در سال 519 لشكر در حركت آوردند . چون به دقوقا رسيدند مجاهد الدين بهروز از تكريت به المسترشد باللّه نامه نوشت و او را بياگاهانيد . المسترشد باللّه براى مقابله با ايشان ، بسيج لشكر كرد و يرنقش زكوى را نيز فرمان داد كه با او همراه شود .\r\nخليفه در پنجم ماه صفر سال 519 به نبرد بيرون آمد و در خالص فرود آمد . چون طغرل\r\n\r\n\r\n","description":"","footnote":"\r\n[ ( 1 ) 
  ] متن : تاس بن ارتق .\r\n[ ( 2 ) 
  ] متن : اعزاز .\r\n[ ( 3 ) 
  ] متن : جوسكين .\r\n","page_name":" 99 ","page_number":131},
  {"content":"\r\n\r\nاز مسير حركت خليفه خبر يافت به جانب راه خراسان راه كج كرد . سپس در رباط جلولا فرود آمد . خليفه در دسكره لشكرگاه زد و بر مقدمهء لشكر او وزير ، جلال الدين بن صدقه فرمان مىراند .\r\nدبيس به سوى جسر نهروان رفت در حالى كه سخت خسته و گرسنه بود ، بدان اميد كه ملك طغرل و يارانش به او خواهند رسيد و هر دو به جانب بغداد خواهند راند و آنجا را تصرف خواهند كرد ولى ملك طغرل را تبى سخت بگرفت و در پى باريدن بارانى شديد راهها گلناك و پر از سيلاب شده بود از اين رو در آمدن تأخير كرد . دبيس نيز با حالى نزار و خسته و بىخوابى كشيده و گرسنه و سرما زده خود را به نهروان رسانيد . در اين حال سى شتر از آن خليفه كه غذا و لباس به بغداد مىبرد برسيد اينان طمع در اشتران كردند آنها را بگرفتند و بخوردند و در آفتاب به خواب رفتند . ناگاه مسترشد برسيد . خبر دادند كه دبيس و طغرل رهسپار بغداد شده‌اند . سپاه به هم برآمد و خليفه بشتاب به جانب بغداد باز گرديد . در راه ، در ديالى در مغرب نهروان دبيس و بارانش را در خواب يافت دبيس چون ديده گشود و خليفه را ديد برجست و خود را بر پاى او افگند و پى در پى پوزش خواست و بر زمين بوسه داد . خليفه را در دل آمد كه او را عفو كند ولى ديگران او را منصرف نمودند . دبيس نزد يرنقش رفت و با او به گفتگو پرداخت و در دل آهنگ فرار داشت . چون وزير براى عبور سپاهيان به نصب پل سرگرم شد او فرصت را مغتنم شمرده بگريخت و به طغرل پيوست . المسترشد باللّه به بغداد باز گرديد و طغرل و دبيس به همدان رفتند و در آن نواحى دست به تاراج و كشتار زدند و مردم را مصادره نمودند . سلطان محمود براى سركوب ايشان لشكر بيرون آورد . آنان از برابر او گريختند و به خراسان رفتند و تردسنجر از خليفه المسترشد باللّه و يرنقش شحنهء بغداد به او شكايت بردند .\r\n\r\nكشته شدن برسقى و حكومت پسرش عز الدين مسعود بر موصل\r\nالمسترشد باللّه بر يرنقش شحنهء بغداد خشم گرفت و او را تهديد كرد . او نيز از بغداد بيرون آمد و در ماه رجب سال 520 به سلطان محمود سلجوقى پيوست و او را عليه المسترشد باللّه برانگيخت و او را از شر و فساد خليفه بيمناك كرد و گفت كه به جنگ خو گرفته است و دست به ماجراجويى مىزند چه بسا فتنهء او تو را نيز در برگيرد . بدين دمدمه سلطان آهنگ عراق كرد .\r\nخليفه نزد او كس فرستاد و ملاطفت كرد كه باز گردد زيرا اكنون بلاد اين طرف دستخوش قحطى است و سلطان اين سفر را به وقت ديگرى موكول كند . سلطان از شنيدن اين سخن يقين كرد كه هر چه ز كوى مىگويد همه عين صواب است . پس به سخن خليفه گوش نداد و بر سرعت خود بيفزود . المسترشد باللّه زن و فرزند خود به جانب غربى بغداد برد و در ماه ذو القعدهء سال 520 از بغداد حركت كرد . مردم از دورى او زار زار مىگريستند . چون اين خبر به سلطان رسيد بر او گران آمد و نزد خليفه كسانى را فرستاد و دلجويى نمود و از او خواست كه\r\n\r\n","description":"","footnote":"","page_name":" 100 ","page_number":132},
  {"content":"\r\n\r\nبه سراى خلافت باز گردد . خليفه گفت بدان شرط باز مىگردد كه او نيز از عراق بازگردد ، زيرا مردم در تنگناى ارزاق‌اند . سلطان از اين سخن در خشم شد و به جانب بغداد در حركت آمد .\r\nخليفه در جانب غربى بود . خليفه عفيف خادم را كه از خواص او بود به واسط فرستاد تا نواب - سلطان را از تصرف باز دارد . عماد الدين زنگى از بصره بر سر او تاخت و منهزمش ساخت و بسيارى از سپاهيانش را بكشت يا اسير كرد . خليفه همه كشتيها را جمع كرد و درهاى قصر را بست و ابن الصاحب حاجب را در دار الخلافه نهاد .\r\nسلطان در دهم ماه ذو الحجه به بغداد رسيد و بر باب شماسيه فرودآمد و نزد خليفه كس فرستاد كه باز گردد و صلح كند ولى خليفه باز هم امتناع كرد .\r\nميان دو سپاه زد و خوردى درگرفت . جماعتى از سپاهيان سلطان به سراى خلافت داخل شدند و در اول محرم سال 521 محلهء تاج را تاراج كردند . مردم بغداد زبان به دشنام گشودند و نداى جهاد در دادند . المسترشد باللّه از پرده‌سراهاى خويش بيرون آمد و با صداى بلند مردم را به جهاد دعوت كرد و بر طبلها زدند و در بوقها دميدند و جسر را نصب كردند و مردم به يكباره بر لشكر سلطان حمله كردند . سپاهيان سلطان همچنان سرگرم غارت سراهاى خليفه و امراى او بودند . در سراى خلافت هزار مرد در سردابى پنهان شده بودند . آنان نيز برون جستند و تيغ در لشكر سلطان نهادند و جمعى از امراى او را اسير كردند . مردم نيز سرايهاى وزير سلطان و امراى او و حواشى او را تاراج نمودند و خلق كثيرى از ايشان را كشتند .\r\nالمسترشد باللّه با سى هزار جنگجو از مردم بغداد و سواد به جانب شرقى آمد و سلطان محمود و لشكر او را از بغداد براند . آنگاه فرمان داد تا خندقها بكنند . مردم را سر آن بود كه كار لشكر سلطان را يكسره كنند ، ولى امير ابو الهيجاء كرد صاحب اربل آنان را از اين كار بيم داد و خود چنان كه گويى آهنگ جنگ دارد بر نشست اما به لشكر سلطان پيوست . از آن سوى نيز عماد الدين زنگى با لشكرى عظيم از آب و خشكى از واسط بيامد . مردم از ديدن او ، در جنگ سست شدند و خليفه از رويارويى با دشمن بترسيد . پس از دو سو رسولان به آمد و شد پرداختند .\r\nعاقبت ميانشان صلح برقرار شد و سلطان بر مردم بغداد ببخشود و تا پايان ماه ربيع الاخر در بغداد درنگ كرد . مسترشد اسبى و سلاحى و اموالى پيشكش كرد و سلطان به همدان باز گرديد و زنگى بن آقسنقر را شحنگى بغداد داد ، زيرا به كفايت او اطمينان داشت . امراى دولت نيز بدان اشارت كرده بودند زيرا او بود كه مىتوانست اين شكاف را بر هم آرد و اين دشمنى به دوستى بدل كند . سلطان علاوه بر شحنگى بغداد ، بصره و واسط را نيز كه در دست داشت به او واگذاشت و خود به همدان رفت در حالى كه از جانب بغداد او را دغدغه خاطر نبود .\r\nسلطان محمود سلجوقى ، در راه كه به همدان مىرفت وزير خود ابو القاسم على بن ناصر\r\n\r\n","description":"","footnote":"","page_name":" 101 ","page_number":133},
  {"content":"\r\n\r\nانس آبادى [ 1 
  ] را به اتهام گرايش به المسترشد باللّه و كوشش بسيار در برقرارى پيمان صلح با او ، بگرفت و دربند كرد و شرف الدين [ 2 
  ] انوشيروان بن خالد را از بغداد بخواند . او در ماه شعبان در اصفهان به خليفه پيوست . خليفه او را وزارت خويش داد و پس از ده ماه عزلش كرد و او به بغداد باز گرديد . ابو القاسم انس آبادى همچنان در زندان بماند تا آنگاه كه سلطان سنجر به رى آمد و او را از زندان آزاد كرد و بار ديگر در پايان سال 522 به وزارت سلطان محمود منصوب كرد .\r\n\r\nدرگذشت عز الدين بن برسقى و امارت عماد الدين زنگى بر موصل و اعمال آن و استيلاى او بر حلب\r\nچون عز الدين بر موصل و اعمال آن مستولى گرديد و كارش بالا گرفت طمع در تصرف شام بست و از سلطان محمود اجازت خواست كه به شام لشكر برد . چون اجازت يافت به سوى دمشق در حركت آمد و بر رحبه گذشت . آنجا را در محاصره گرفت و چون قلعه را تصرف كرد بناگاه بمرد سپاهيانش پراكنده شدند چنان كه به دفن او نپرداختند كه به تاراج يك ديگر سرگرم بودند .\r\nپس از چندى پيكر او را به خاك سپردند و سپاهيان به موصل بازگشتند . يكى از مماليك برسقى معروف به چاولى زمام كارها به دست گرفت و برادر خردسال او را به جاى او برگماشت و از سلطان محمود خواست كه او را به سرپرستى آن كودك تعيين كند . رسولانى كه اين پيام مىآوردند ، يكى قاضى بهاء الدين ابو الحسن على بن قاسم شهرزورى بود و ديگر صلاح الدين محمد باغسيانى امير حاجب برسقى بود . اين دو با نصير الدين جقر [ 3 
  ] نايب عماد الدين زنگى به گفتگو نشستند . ميان صلاح الدين و نصير الدين به دامادى خويشاوندى بود . صلاح الدين آن دو را از چاولى بر حذر داشت و گفت عماد الدين زنگى را به امارت بلاد خويش برگزينند و او تضمين مىكند كه عماد الدين آن دو را اقطاع دهد . پس اجابت كردند و نزد وزير شرف الدين انوشيروان بن خالد آمدند و گفتند كه جزيره و شام اكنون در تهديد فرنگان است و آنان از ماردين تا عريش مصر را در تصرف دارند . برسقى را ياراى آن بود كه در برابر فرنگان پايدارى كند اكنون كه او مرده است اين كار از كودكى خردسال برنيايد . بايد كسى بر آن ديار فرمان براند كه دفع شر فرنگان را تواند . اكنون ما هر چه خير و صلاح بود با تو بگفتيم .\r\nوزير سخن آنان به سلطان محمود عرضه داشت . سلطان آن دو را احضار كرد و در اين باب به راى زدن پرداخت . جماعتى گفتند . عماد الدين زنگى . آن دو نيز از جانب او به تقرب ، مالى گزاف به خزانهء سلطان تقديم كردند . سلطان نيز به سبب كفايتى كه در او سراغ داشت او را امارت موصل داد و مجاهد الدين بهروز را به شحنگى بغداد گماشت . مجاهد الدين بهروز فرمانرواى تكريت بود . عماد الدين زنگى برفت و نخست بوازيج [ 4 
  ] را در تصرف آورد ، سپس به موصل روان\r\n\r\n\r\n","description":"","footnote":"\r\n[ ( 1 ) 
  ] متن : الشادى .\r\n[ ( 2 ) 
  ] متن : شرف الدوله .\r\n[ ( 3 ) 
  ] متن : جعفر .\r\n[ ( 4 ) 
  ] متن : بواريح .\r\n","page_name":" 102 ","page_number":134},
  {"content":"\r\n\r\nشد . چاولى به استقبالش آمد و اظهار اطاعت كرد و در خدمت او به موصل باز گرديد و در ماه رمضان به موصل وارد شد . عماد الدين ، رحبه را به اقطاع چاولى داد و چاولى به آنجا رفت .\r\nآنگاه نصير الدين جقر را امارت قلعهء موصل و ديگر قلعه‌ها داد و صلاح الدين محمد باغسيانى را امير حاجب گردانيد و بهاء الدين شهرزورى را منصب قضاى بلاد خود داده و املاك و اقطاعات بخشيد و مشاور خود قرار داد .\r\nعماد الدين زنگى پس از اين كارها لشكر به جزيرهء ابن عمر برد . بعضى از مماليك برسقى در آنجا موضع گرفته بودند او به جد جنگ را در ايستاد . دجله ميان او و شهر فاصله بود .\r\nسپاهيانش شنا كنان از آب گذشتند و بر مسافتى كه ميان دجله و شهر بود مستولى شدند . كسانى كه به نگهبانى از آن حدود مأمور بودند بگريختند و به شهر رفتند . عماد الدين شهر را در محاصره گرفت و بر شدت محاصره در افزود تا مدافعان امان خواستند و امانشان داد . سپس به نصيبين رفت . صاحب نصيبين حسام الدين تمرتاش پسر ايلغازى صاحب ماردين بود . عماد الدين نصيبين را محاصره نمود . حسام الدين از ركن الدين داود بن سكمان بن ارتق پسر عم خود يارى طلبيد . اين ركن الدين فرمانرواى حصن كيفا بود . او نيز خود به ياريش برخاست و به گرد آورى لشكر پرداخت .\r\nتمرتاش به ماردين بازگشت و از آنجا به نصيبين پيام فرستاد كه پنج روز ديگر در برابر مهاجمان مقاومت كنند كه لشكر خواهد رسيد . اين پيام را بر بال چند كبوتر بست و بفرستاد .\r\nيكى از اين كبوتران به لشكرگاه عماد الدين زنگى افتاد . او رقعه بخواند و فرمان داد به جاى پنج روز بيست روز بنويسند و پرنده را رها كرد . كبوتر نامه به نصيبين برد . چون مدافعان شهر نامه بخواندند نوميد شدند زيرا بيست روز زمانى دراز بود . پس امان خواستند . عماد الدين ايشان را امان داد و نصيبين را بگرفت و از آنجا به سنجار راند . سنجار را به صلح بگشود و راهى خابور گرديد و خابور را در قبضهء تصرف آورد . آنگاه لشكر به حران كشيد . مردم حران بيرون آمدند و سر بر خط فرمان نهادند . رها و سروج و بيره [ 1 
  ] و نواحى آن در دست فرنگان بود و ژوسلين [ 2 
  ] صاحب رها بر آنها فرمان مىراند عماد الدين زنگى به او نامه نوشت و قرار صلح نهاد و قصدش آن بود كه براى جهاد آينده خود را آماده سازد . سپس از فرات بگذشت و در محرم سال 522 به حلب راند . چون عز الدين مسعود بن آقسنقر برسقى پس از قتل پدرش به موصل رفت يكى از امراى خود به نام قزمان [ 3 
  ] را به جاى خود در حلب نهاد . سپس او را عزل كرد و ديگرى را به نام قتلغ ابه به جاى او نهاد و نامه‌اى به قزمان نوشت كه حلب را به او تسليم كند . قزمان او را به شهر راه نداد و گفت ميان من و عز الدين بن برسقى علامتى است و من آن علامت را بر اين نامه نمىبينم . قتلغ بازگشت كه آن علامت بياورد ، ديد عز الدين در رحبه مرده است . پس به\r\n\r\n\r\n","description":"","footnote":"\r\n[ ( 1 ) 
  ] متن : ميره .\r\n[ ( 2 ) 
  ] متن : جرسكين .\r\n[ ( 3 ) 
  ] ابن اثير : قومان .\r\n","page_name":" 103 ","page_number":135},
  {"content":"\r\n\r\nحلب باز گرديد . رئيس شهر فضائل بن بديع بود . او و ديگر سران اطاعت كردند و با دادن هزار دينار قزمان را از قلعه فرود آوردند و در اواسط سال 521 قتلغ به تمام شهر مسلط شد و پس از اندكى ، ظلم و جور آشكار نمود .\r\nبدر الدوله سليمان بن عبد الجبار بن ارتق در حلب بود و حلب پيش از اينها در دست او بود .\r\nاكنون از امارت خلع شده در شهر مىزيست . مردم او را به امارت خويش برداشتند و با او بيعت كردند و بر ضد قتلغ بشوريدند . او به قلعه پناه برد . مردم قلعه را محاصره كردند . مهيار صاحب منبج و حسن صاحب بزاغه [ 1 
  ] بيامدند شايد ميان دو گروه به نحوى مصالحه كنند و مصالحه ميسر نگرديد . در اين حال فرنگان طمع در تصرف حلب نمودند . ژوسلين لشكر بياورد ولى با گرفتن مالى بازگشت . پس فرمانرواى انطاكيه آمد و او تا پايان آن سال شهر را در محاصرهء خود داشت . آنان نيز قلعه را در محاصره گرفته بودند . چون عماد الدين زنگى موصل و جزيره و شام را تصرف كرد مردم حلب نيز به اطاعت او در آمدند . بدر الدولة بن عبد الجبار و قتلغ هر دو در موصل نزد عماد الدين رفتند در اين فترت امير حسن قراقوش را به امارت حلب گماشتند تا تكليف روشن شود . عماد الدين نيز هيچيك از آن دو را به حلب نفرستاد . بلكه صلاح الدين محمد باغيسيانى را امارت حلب داد . صلاح الدين با سپاهى برفت و قلعه و شهر را در تصرف آورد و كارها را سامان بخشيد و يكى را بر قلعه حكومت داد . آنگاه عماد الدين زنگى خود از پى او با لشكرى برفت و در راه كه مىرفت منبج و بزاغه را بگرفت پس وارد حلب شد و اعمال حلب را به سپاهيان و امرا اقطاع داد و قتلغ را بگرفت و او را به فضائل بن بديع تسليم نمود . او نيز چشمانش را ميل كشيد و بمرد . ابن بديع به وحشت افتاد و به قلعهء جعبر گريخت و عماد الدين رياست حلب را به ابو الحسن على بن عبد الرزاق تفويض كرد .\r\n\r\nآمدن سلطان سنجر به رى سپس آمدن سلطان محمود به بغداد\r\nچون ملك طغرل و دبيس به خراسان نزد سلطان سنجر رفتند دبيس او را به تسخير عراق تحريض كرد و همواره در گوش او مىخواند كه المسترشد باللّه و سلطان محمود عليه او دست در دست يك ديگر دارند . تا سنجر بسيج عراق كرد ، چون به رى رسيد ، سلطان محمود در همدان بود . سنجر او را فرا خواند . سلطان محمود نيز در نزديكترين وقت خود را به رى رسانيد . سنجر لشكريان را فرمان داد به استقبال او روند و چون بيامد او را با خود بر روى تخت نشاند . سلطان محمود تا پايان سال 522 در نزد عم خود ماند . سپس سنجر به خراسان بازگشت و پيش از بازگشت خويش در حق دبيس به او سفارش كرد و او را به بلاد خويش بازگردانيد . سلطان محمود نيز به همدان برگشت و پس از درنگى عازم عراق شد . چون به بغداد نزديك شد\r\n\r\n\r\n","description":"","footnote":"\r\n[ ( 1 ) 
  ] متن : مراغه .\r\n","page_name":" 104 ","page_number":136},
  {"content":"\r\n\r\nوزير به استقبال او بيرون آمد . سلطان در روز تاسوعاى سال 523 به بغداد در آمد .\r\n[ وزير ابو القاسم انس آبادى همچنان در حبس سلطان محمود بود . در اين ديدار سنجر فرمان داد كه او را از زندان آزاد كند . او نيز آزادش نمود و سنجر او را به وزارت دخترش كه زوجهء سلطان محمود بود برگماشت و چون به بغداد آمدند سلطان محمود او را در بيست و چهارم محرم به وزارت خويش برگزيد 
  ] [ 1 
  ] دبيس صد هزار دينار به سلطان تقديم كرد ، تا او را به امارت موصل برگمارد . چون عماد الدين زنگى اين خبر بشنيد نزد سلطان آمد و صد هزار دينار با هداياى نفيس تقديم نمود .\r\nسلطان بر او خلعت پوشيد . و روانهء موصل نمود .\r\nدر اواسط سال 523 سلطان عازم همدان شد و مجاهد الدين بهروز را شحنگى بغداد داد .\r\n\r\n\r\n","description":"","footnote":"\r\n[ ( 1 ) 
  ] عبارت ميان دو قلاب كه از متن افتاده بود ، از ابن اثير تكميل شد ( حوادث سال 522 ) .\r\n","page_name":" 105 ","page_number":137},
  {"content":"\r\n\r\n\r\nپادشاهى مسعود بن محمد\r\nسلطان محمود بن محمد بن ملكشاه در ماه شوال سال 525 پس از سيزده سال پادشاهى ديده از جهان فرو بست . پيش از مرگ خويش جماعتى از امراى دولت و اعيان مملكت را به زندان كرده بود . از آن جمله بودند : عزيز الدين ابو نصر احمد بن حامد مستوفى و امير انوشتكين [ 1 
  ] معروف به شيرگير [ 2 
  ] و پسرش عمر كه امير حاجب سلطان بود . وزير ابو القاسم انس‌آبادى [ 3 
  ] از آنان بيمناك شده بود پس سلطان را واداشت تا هر دو را در بند كشيد و بكشت .\r\nچون سلطان محمود از دنيا رفت وزير ابو القاسم انس‌آبادى و اتابك آقسنقر احمديلى متفق شدند و با پسرش داود بيعت نمودند و در تمام بلاد جبل و آذربايجان به نام او خطبه خواندند . با مرگ سلطان ، در همدان و ديگر بلاد جبل فتنه افتاد . چون اوضاع آرامش يافت وزير اموال خود برگرفت و به رى رفت و به سلطان سنجر پناه برد و از سوى سلطان سنجر امارت آن ديار يافت .\r\n\r\nمنازعهء سلطان مسعود و برادرزاده‌اش داود و استيلاى او بر همدان\r\nچون سلطان محمود درگذشت ، برادرش مسعود از جرجان به تبريز آمد و آنجا را تصرف كرد . ملك داود بن سلطان محمود ماه ذو القعدهء سال 525 از همدان بيرون آمد و او را در محرم سال 526 در تبريز محاصره نمود . سپس ميانشان صلح افتاد . ملك داود به نفع عم خود مسعود از سلطنت كناره گرفت و مسعود از تبريز به همدان آمد و به عماد الدين زنگى صاحب موصل نامه نوشت و از او يارى طلبيد او نيز وعدهء ياريش داد .\r\nمسعود نزد المسترشد باللّه كس فرستاد و خواست تا به نام او در بغداد خطبه بخوانند\r\n\r\n\r\n","description":"","footnote":"\r\n[ ( 1 ) 
  ] متن : ابوشتكين .\r\n[ ( 2 ) 
  ] متن : شيركين .\r\n[ ( 3 ) 
  ] متن : الشابادى .\r\n","page_name":" 106 ","page_number":138},
  {"content":"\r\n\r\nملك داود نيز چنين درخواستى از او كرده بود . مسترشد گفت كه اين امر را به اختيار سلطان سنجر مىگذارد . در عين حال نزد سلطان در نهان كس فرستاد كه هيچيك از آن دو را اجازهء خطبه ندهد كه تنها او خود شايستهء اين مقام است و بس و اين سخن سبب شد كه سنجر از خليفه نيك خشنود گردد .\r\nسلطان مسعود به سوى بغداد در حركت آمد در حالى كه برادرش سلجوق شاه پسر سلطان محمد با اتابك خود قراجاساقى بر او پيشى گرفت و به بغداد وارد شد و در سراى سلطان جاى گرفت . خليفه او را اكرام كرد و با او پيمان نهاد و سوگندش داد . سلجوق شاه فرمانرواى فارس و خوزستان بود .\r\nسلطان مسعود از عماد الدين زنگى خواست كه به بغداد حركت كند . او نيز از موصل به بغداد در حركت آمد و در عباسة الخالص به مسعود رسيد . در اين حال لشكريان المسترشد باللّه و سلجوق شاه به دفاع بيرون آمدند . قراجاساقى به مقابلهء زنگى رفت و او را در ناحيهء معشوق منهزم ساخت و بسيارى از ياران او را اسير كرد . عماد الدين همچنان منهزما به تكريت رفت .\r\nنجم الدين ايوب در تكريت بود - اين نجم الدين پدر پادشاهان ايوبى است - او برايش پلها ترتيب داد و او از دجله بگذشت و به بلاد خود رفت . سلطان مسعود از عباسه پيش آمد و طلايهء او با طلايهء برادرش سلجوق شاه نبرد كرد و اين نبرد دو روز ادامه داشت .\r\nسلجوق شاه رسولى نزد قراجا فرستاد و از او خواست كه زودتر بازگردد . او نيز كه عماد الدين را شكست داده بود بسرعت باز گرديد . چون سلطان مسعود از شكست عماد الدين خبر يافت به عقب بازگشت و نزد خليفه پيام فرستاد كه عمش سلطان سنجر به رى رسيده است و عازم بغداد است و بهتر آن است كه ما عليه او متفق شويم و او را از عراق برانيم و عراق از آن وكيل خليفه باشد . رسولان براى عقد پيمان صلح چند بار آمد و شد كردند عاقبت بر آن نهادند كه عراق از آن وكيل خليفه باشد و سلطنت از آن مسعود و سلجوق شاه نيز وليعهد او .\r\nپس همگان وارد بغداد شدند . مسعود به سراهاى سلطانى رفت و سلجوق شاه به سراى شحنه .\r\nو اللّه سبحانه و تعالى ولى التوفيق .\r\n\r\nهزيمت سلطان مسعود\r\nچون سلطان محمود از جهان برفت ، سلطان سنجر از خراسان به بلاد جبال آمد . ملك طغرل پسر برادرش محمد بن ملكشاه نيز با او بود . سلطان سنجر به رى رسيد و از رى به همدان رفت . مسعود عازم قتال او شد . قراجا ساقى و سلجوق شاه نيز با او بودند . خليفه مىخواست در اين لشكركشى با آنان همراه نشود ، از اين رو در حركت تعلل مىكرد . قراجا را نزد او فرستادند .\r\nاو نيز به خانقين آمد و در آنجا اقامت كرد . در سراسر عراق نام سنجر را از خطبه بيفگندند .\r\n\r\n","description":"","footnote":"","page_name":" 107 ","page_number":139},
  {"content":"\r\n\r\nچون آنان از بغداد بيرون آمدند ، دبيس و عماد الدين زنگى وارد بغداد شدند . دبيس مدعى بود كه سلطان سنجر حله را به اقطاع او داده است و عماد الدين زنگى هم شحنهء بغداد است . مسترشد به بغداد برگشت تا با آن دو موافقت كند و سلطان مسعود و برادرش سلجوق شاه نيز به مقابله و مقاتلهء سنجر رفتند . در راه از كثرت سپاه سنجر خبر يافتند و يك روز و يك شب درنگ كردند سپس از نزديكى دينور مراجعت كردند . مسعود در جنگ تأخير مىكرد شايد المسترشد باللّه برسد ، ولى چاره‌اى جز رويارويى با لشكر خصم نداشت در نقيبه ( ؟ ) [ 1 
  ] نبرد در گرفت .\r\nقراجا از سوى لشكر مسعود حمله كرد و خويشتن در ورطهء هلاك افگند و زخمهاى گران برداشت و گرد او را گرفتند و اسيرش كردند . از ياران مسعود قزل نيز منهزم شد . در اين هنگام سلطان مسعود هم پاى به گريز نهاد . اين واقعه در اواسط سال 526 اتفاق افتاد بسيارى از اكابر امرا كشته شدند . سنجر خود به ميان خيمه‌هايشان آمد و قراجا را بخواند و به قتل رسانيد .\r\nسپس سلطان مسعود را آوردند . سنجر او را اكرام كرد و به گنجه باز گردانيد و به نام ملك طغرل پسر برادرش محمد به سلطنت خطبه خواندند و در همهء بلاد نيز به نام او خطبه خواندند .\r\nابو القاسم انس آبادى [ 2 
  ] وزير سلطان محمود را به وزارت او برگزيد . آنگاه در آخر رمضان سال 526 به نيشابور بازگشت .\r\n\r\nهزيمت ملك داود بن محمود و استيلاى طغرل بن محمد بر كشور\r\nچون ملك طغرل در همدان به امارت نشست و سلطان سنجر به خراسان رفت ، خبر يافت كه صاحب ما وراء النهر احمد خان [ 3 
  ] بر او عصيان كرده است . سلطان به ما وراء النهر رفت تا او را به راه آورد و سرگرم فرو نشاندن آن فتنه شد . در اين احوال ملك داود در آذربايجان و بلاد گنجه بر پا خاسته بود تا تخت سلطنت را به دست آورد . پس لشكرى گرد آورد و همراه با يرنقش زكوى و اقسنقر احمد يلى به همدان آمد . طغرل نيز به همراهى ابن برسق و قزل [ 4 
  ] از همدان بيرون آمد و جنگ آغاز شد .\r\nچون يرنقش زكوى در جنگ مماطله و سستى نشان داد تركمانان خيام او را تاراج كردند لشكر داود دستخوش آشوب گرديد و اتابك آقسنقر نيز بگريخت . در ماه رمضان سال 526 لشكر داود منهزم گرديد . داود بناچار در ماه ذو القعده با اتابك آقسنقر رهسپار بغداد گرديد . خليفه اكرامش كرد و او را در سراى سلطنت فرود آورد .\r\n\r\nبازگشت سلطان مسعود به پادشاهى و هزيمت ملك طغرل\r\nپيش از اين از هزيمت سلطان مسعود به دست عمش سنجر سخن گفتيم و گفتيم كه او به\r\n\r\n\r\n","description":"","footnote":"\r\n[ ( 1 ) 
  ] ابن اثير : بعولا .\r\n[ ( 2 ) 
  ] متن : سابادى .\r\n[ ( 3 ) 
  ] متن : المرخان .\r\n[ ( 4 ) 
  ] متن : نزل .\r\n","page_name":" 108 ","page_number":140},
  {"content":"\r\n\r\nگنجه باز گرديد و ملك طغرل به پادشاهى نشست . آنگاه از نبرد داود با برادرزاده‌اش و انهزام داود و بازگشت داود به بغداد خبر داديم . چون خبر به مسعود رسيد به بغداد آمد . در نزديكيهاى بغداد داود او را ديدار كرد و به احترام او از اسب فرود آمد و هر دو در ماه صفر سال 527 به بغداد در آمدند . مسعود در سراى سلطنت اقامت گزيد و به نام او خطبه خواندند و نام داود را بعد از نام او در خطبه آوردند . داود و مسعود از خليفه خواستند كه لشكرى همراه آنان كند تا به آذربايجان روند . خليفه نيز چنين كرد . اقسنقر احمديلى در مراغه با آنان ديدار كرد و اموالى گزاف تقديم كرد و خواست كه در آنجا درنگ كنند . سلطان مسعود بلاد آذربايجان را تصرف كرد و امرايى كه در آن بلاد بودند از مقابلش گريختند . و همه در اردبيل پناه گرفتند . سلطان مسعود اردبيل را محاصره نمود و آنجا را بگرفت . جماعتى از ايشان را بكشت و جماعتى گريختند .\r\nسلطان مسعود سپس براى نبرد با برادرش طغرل به همدان لشكر برد طغرل را نيز به هزيمت داد و همدان را در ماه شعبان همان سال در تصرف آورد . طغرل به رى رفت و از رى به اصفهان بازگشت . اقسنقر احمديلى در همدان بىخبر و ناگهان كشته شد . مىگفتند كه سلطان مسعود براى قتل او توطئه كرده است .\r\nسلطان مسعود از همدان به محاصرهء طغرل به اصفهان رفت . طغرل از اصفهان به فارس گريخت و مسعود اصفهان را تصرف كرد و از پى طغرل تا شهر بيضا پيش راند . بعضى از امراى طغرل از مسعود امان خواستند و او امانشان داد . طغرل را بيم آن بود كه همهء سپاهش تسليم سلطان مسعود شوند . اين بود كه عازم رى گرديد و در راه ابو القاسم انس آبادى را بكشت - در ماه شعبان همان سال - چون انس آبادى كشته شد غلامان امير شيرگير او را مثله كردند زيرا او در قتل امير شيرگير سعى بسيار كرده بود .\r\nسلطان مسعود همچنان از پى طغرل مىرفت تا بالاخره بار ديگر دو لشكر بر هم زدند . طغرل در اين جنگ ، منهزم شد و از امراى او حاجب تنكر [ 1 
  ] و ابن بغرا [ 2 
  ] ، اسير گرديدند . سلطان مسعود آن دو را از اسارت آزاد كرد و به همدان باز گرديد . و اللّه تعالى اعلم .\r\n\r\nبازگشت طغرل به بلاد جبل و هزيمت سلطان مسعود بن محمد\r\nچون سلطان مسعود از جنگ با برادرش ملك طغرل باز گرديد ، خبر يافت كه داود پسر برادرش محمود در آذربايجان عصيان كرده است بناچار به آذربايجان لشكر برد و او را در قلعهء رويين دژ محاصره نمود . در اين احوال ملك طغرل سپاهى گرد آورد و بعضى از امراى لشكر سلطان مسعود نيز به او پيوستند و او بر بعضى از بلاد مستولى شد . سلطان مسعود براى فرو نشاندن اين فتنه بسيج نبرد او كرد و در نزديكى قزوين ميان دو گروه جنگ در گرفت .\r\n\r\n\r\n","description":"","footnote":"\r\n[ ( 1 ) 
  ] متن : حاجب تنكى .\r\n[ ( 2 ) 
  ] متن : اتى بقرا .\r\n","page_name":" 109 ","page_number":141},
  {"content":"\r\n\r\nامرايى كه به مسعود گرايش يافته بودند از او جدا شده به طغرل پيوستند و سلطان مسعود در رمضان سال 528 منهزم شد . آنگاه نزد المسترشد باللّه پيام فرستاد و از او اجازت طلبيد كه به بغداد رود . خليفه او را اجازه داد . برادرش سلجوق شاه با نايب او بقش سلاحى در اصفهان بود . چون از انهزام او خبر يافت وارد بغداد شد . خليفه او را اكرام كرد و او در سراى سلطنت جاى گرفت . خليفه مالى نيز در اختيارش گذاشت . پس از او مسعود به بغداد در آمد .\r\nبيشتر ياران او پياده بودند . خليفه به او نيز مالى بذل كرد و همگان را اسب و جامه و ديگر آلات و وسايل زندگى داد . او نيز در سراى سلطنت اقامت گزيد . و طغرل در همدان مقيم شد .\r\n\r\nمرگ طغرل و استيلاى مسعود بر كشور\r\nچون مسعود بن محمد بن ملكشاه وارد بغداد شد ، خليفه المسترشد باللّه نيازهاى او را برآورد و فرمان داد به همدان به مدافعه طغرل برادرش رود و وعده داد كه خود نيز در اين نبرد حاضر خواهد شد . سلطان مسعود در حركت مماطله مىكرد .\r\nپيش از اين چند تن از امراى او به خليفه پيوسته بودند . در اين روزها قراينى به دست افتاد كه حكايت از اين داشت كه اين اميران را با ملك طغرل سر و سرى است . خليفه يكى از ايشان را بگرفت و اموالش را بستد . ديگران به وحشت افتادند و نزد سلطان مسعود گريختند .\r\nمسترشد نزد سلطان مسعود رسول فرستاد و خواستار باز پس فرستادن ايشان شد . مسعود هر بار بهانه‌اى مىآورد تا عاقبت ميان او و خليفه اختلاف افتاد و خليفه از همراهى با او در نبرد با ملك طغرل منصرف گرديد . در اين احوال خبر وفات طغرل را آوردند . او در محرم سال 529 مرده بود . مسعود به همدان رفت و شرف الدين انوشيروان بن خالد را به وزارت برگزيد و او را از بغداد با خود ببرد . سپاهيان نيز گردش را گرفتند و مسعود بر همدان و بلاد جبل مستولى گرديد .\r\n\r\nفتنه ميان خليفه المسترشد و سلطان مسعود و كشته شدن خليفه و خلافت پسرش الراشد باللّه\r\nگفتيم كه به هنگامى كه سلطان مسعود در بغداد بود بدان سبب كه برخى از امرا كه در خدمت مسترشد بودند به او پناهنده شده بودند ميان او و خليفه خلاف افتاد . چون پس از مرگ برادرش طغرل سلطان به همدان رفت و آنجا را در تصرف آورد جماعتى از امرا چون :\r\nيرنقش و قزل امير آخر [ 1 
  ] و سنقر خمارتكين [ 2 
  ] والى همدان و عبد الرحمان طغايرك [ 3 
  ] و دبيس بن صدقه به وحشت افتادند و به خوزستان رفتند . فرمانرواى خوزستان برسق بن برسق نيز با آنان موافقت\r\n\r\n\r\n","description":"","footnote":"\r\n[ ( 1 ) 
  ] متن : قزل .\r\n[ ( 2 ) 
  ] متن : قراسنقور .\r\n[ ( 3 ) 
  ] متن : طغرلبك .\r\n","page_name":" 110 ","page_number":142},
  {"content":"\r\n\r\nكرد و همه از خليفه امان طلبيدند . خليفه در دبيس به چشم ترديد نگريست و جز او براى ديگران به وسيلهء سديد الدولة ابن الانبارى امان فرستاد . دبيس ترسيد كه مبادا اينان او را در بند كنند از اين رو به نزد سلطان مسعود باز گرديد و ديگران به بغداد رفتند و خليفه المسترشد باللّه را به جنگ با سلطان مسعود برانگيختند . خليفه ايشان را به گرمى پذيرفت . و قبول كرد كه لشكر به جنگ مسعود كشد .\r\nدر آخر ماه رجب سال 529 خليفه لشكر بيرون آورد . فرمانرواى بصره عصيان آشكار كرد و از نزد او به بصره گريخت . خليفه برايش امان نامه فرستاد ولى او سر بر تافت . خليفه در حركت سستى به خرج مىداد و امرا تحريضش مىكردند و كار را در نظرش آسان جلوه مىدادند تا عاقبت در ماه شعبان پاى در ركاب آورد . برسق بن برسق نيز به او پيوست و شمار سپاهيانش به هفت هزار رسيد سه هزار تن را نيز به سردارى خادم خود اقبال در عراق نهاده بود . حكام اطراف براى او نامه‌هايى مبنى بر فرمانبردارى خويش نوشتند . در عين حال كه خليفه در حركت كندى مىنمود مسعود به شتاب در حركت بود . شمار لشكريان او پانزده هزار تن بود . جماعتى از ياران خليفه خود را از جنگ به كنارى كشيدند . داود بن محمود از آذربايجان نزد او كس فرستاد و اشارت كرد كه به دينور رود و در آنجا درنگ كند تا سپاه او برسد ولى خليفه نپذيرفت و به راه خود ادامه داد . عماد الدين زنگى نيز از موصل لشكرى فرستاد ولى تا پيش از آنكه جنگ آغاز شود آن لشكر نرسيد .\r\nسلطان مسعود [ 1 
  ] شتابان بيامد و با لشكر خليفه روبرو شد . در دهم ماه رمضان نبرد آغاز گرديد . ميسرهء لشكر خليفه به سلطان گراييد و ميمنهء او نيز منهزم شد و خليفه همچنان ثابت بر جاى ايستاده بود تا اسير شد . وزير و قاضى و گنجور و ابن الانبارى و خطبا و فقها و شهود را هر كه بود اسير كردند . سپاهيان سلطان به خيمه‌هاى خليفه وارد شدند و هر چه بود تاراج نمودند . اسيران را به قلعهء سرجهان [ 2 
  ] بردند و باقى به بغداد بازگشتند . سلطان به همدان باز گرديد و امير بك‌آبه را شحنگى بغداد داد . او در آخر ماه رمضان همراه جمعى از بندگان به بغداد وارد شد و همهء املاك و غلات مسترشد را در تصرف آورد . ميان آنان و مردم بغداد درگيريهاى پى در پى پديد آمد . سلطان در ماه شوال به مراغه رفت و همواره ميان او و مسترشد رسولان در رفت و آمد بودند تا مسترشد پرداخت مالى را به گردن گرفت و صلح برقرار شد . بدين شرط كه هرگز سپاهى گرد نياورد و تا زنده است به قصد جنگ از خانه قدم بيرون ننهد . چون پيمان صلح بسته شد سلطان ، خليفه را اجازت داد كه بر اسب سوار شود و در برابرش غاشيه برند .\r\nچون خليفه المسترشد باللّه اندكى از موكلان خود دور شد چند تن از باطنيان به او حمله كردند و با چند ضربه به قتلش آوردند . سپس بينيش و گوشش را بريدند و جامه از تنش به در آوردند\r\n\r\n\r\n","description":"","footnote":"\r\n[ ( 1 ) 
  ] متن : محمود .\r\n[ ( 2 ) 
  ] متن : ترجمعان .\r\n","page_name":" 111 ","page_number":143},
  {"content":"\r\n\r\nو عريان رهايش كردند و چند تن ديگر از يارانش را كه با او بودند كشتند . آن گروه باطنيان را تعقيب كردند و همه را به قتل رسانيدند . اين واقعه در نيمهء ماه ذو القعدهء سال 528 و دهمين سال خلافت او بود .\r\nالمسترشد باللّه كاتبى بليغ و مردى شجاع بود . چون در مراغه كشته شد سلطان مسعود به شحنهء خود بك‌آبه نوشت كه براى پسرش ابو جعفر المنصور ملقب به الراشد باللّه بيعت بگيرند .\r\nهشت روز پس از مرگ پدر با پسر بيعت شد . جماعتى از فرزندان خلفا و ابو النجيب واعظ نيز حاضر آمده بودند .\r\nاقبال خادم چون از ماجرا خبر يافت از بغداد به جانب غربى رفت و از آنجا رهسپار تكريت گرديد و به مجاهد الدين بهروز پيوست .\r\n\r\nخلاف ميان الراشد باللّه و سلطان مسعود بن محمد بن ملكشاه\r\nچون با الراشد باللّه بيعت شد ، سلطان مسعود يرنقش زكوى را نزد او فرستاد و خواستار اجراى شرايط صلحى شد كه با پدرش منعقد شده بود و از جملهء آن ، پرداخت چهار صد هزار دينار بود . الراشد گفت كه او را هيچ مالى نيست ، هر چه اموال خلافت بود نزد المسترشد بود كه آن هم به تاراج رفت . و چون شنيد كه يرنقش را قصد ورود به سراى خلافت و تفتيش آنجاست ، لشكر گرد آورد و كج‌آبه را بر آن فرماندهى داد و تعمير باروها را آغاز كرد . يرنقش و بك‌آبه تصميم گرفتند به بغداد حمله كنند و بدين منظور بر اسب نشستند . سپاهيان الراشد و مردم بغداد به قتال پرداختند و مهاجمان را از دروازه‌اى كه به راه خراسان منتهى مىشد براندند . بك‌آبه [ 1 
  ] به واسط رفت و يرنقش به بند نيجين [ 2 
  ] .\r\nچون داود پسر سلطان محمود بن محمد از خلافى كه ميان عمش مسعود با الراشد پديد آمده بود خبر يافت . در ماه صفر سال 530 از آذربايجان به بغداد رفت و در سراى سلطان فرود آمد . پس از او عماد الدين زنگى از موصل برسيد و صدقة بن دبيس از حله . عنتر [ 3 
  ] بن ابى العسكر نيز كه عهده‌دار ادارهء امور او بود به همراهش بود . پس از كشته شدن المسترشد در آذربايجان پدر صدقه ، دبيس نيز كشته شده بود و او حله را تصرف كرده بود .\r\nسپس يرنقش بازدار فرمانرواى قزوين و بقش كبير فرمانرواى اصفهان و ابن برسق و ابن احمد يلى ، از امراى مسعود ، برسيدند . كج‌آبه [ 4 
  ] و طرنطاى براى ديدارشان بيرون آمدند .\r\nاقبال خادم المسترشد باللّه نيز از تكريت برسيد الراشد باللّه فرمان داد او را در بند كشند . همچنين ناصح الدوله [ 5 
  ] ابو عبد اللّه حسن بن جهير را نيز بگرفتند و اين امر سبب رميدگى دولتمردان شد .\r\n\r\n\r\n","description":"","footnote":"\r\n[ ( 1 ) 
  ] متن : بك‌آيه .\r\n[ ( 2 ) 
  ] متن : سرخس .\r\n[ ( 3 ) 
  ] متن : عش .\r\n[ ( 4 ) 
  ] متن : كجرايه .\r\n[ ( 5 ) 
  ] متن : ناصر الدوله .\r\n","page_name":" 112 ","page_number":144},
  {"content":"\r\n\r\nوزير ، جلال الدين بن صدقه چون با موكب خليفه به استقبال عماد الدين زنگى رفت ، در پناه او ماند تا خليفه با او بر سر مهر آمد . همچنين قاضى القضاة الزينبى نيز به دو پناه برد و همواره با او بود تا به موصل رفت . اتابك زنگى نيز جمال الدوله اقبال المسترشدى را شفاعت كرد او نيز از بند خلاص يافت و نزد او اقامت جست .\r\nالراشد باللّه در عمارت با روى شهر به جد در ايستاد ولى ملك داود كسانى را بفرستاد تا درهاى دروازه‌ها را كندند و قطعه‌اى از بارو را ويران نمودند . ملك داود به قتال سلطان مسعود بيرون آمد خليفه و عماد الدين زنگى او را سوگند دادند كه از پيمان باز نگردد . از آن پس خطبه به نام مسعود در سراسر بغداد قطع شد . ملك داود شحنگى بغداد را به يرنقش بازدار داد .\r\nآنگاه خبر رسيد كه سلجوق شاه برادر سلطان مسعود ، واسط را تسخير كرده است و امير بك‌آبه را نيز اسير نموده . عماد الدين زنگى لشكر به واسط برد . سلجوق شاه با او مصالحه كرد و زنگى از جادهء خراسان بازگشت تا به ملك داود پيوندد و لشكر گرد آورد . پس سلطان مسعود به قصد نبرد در حركت در آمد . زنگى كه در راه به ملك داود پيوسته بود از او جدا شد و به بغداد آمد ، بدين عنوان كه مىخواهد به مراغه رود و چون سلطان مسعود از همدان خارج گردد وارد همدان شود .\r\nخليفه الراشد باللّه در آغاز ماه رمضان لشكر از بغداد بيرون آورد و در راه خراسان پيش رفت ولى پس از سه روز مراجعت نمود و تصميم گرفت كه در درون با روى بغداد بجنگد .\r\nداود و امرا را فرا خواند تا در بغداد نزد او باشند . آنان نيز به بغداد بازگشتند . در اين اثنا رسولان مسعود برسيدند حاكى از اينكه سلطان در اطاعت الراشد باللّه است و اين سخن بگونه‌اى تهديد امرايى بود كه نزد او گرد آمده بودند . ولى الراشد باللّه به خاطر ايشان اين اطاعت را نپذيرفت . و اللّه سبحانه و تعالى اعلم .\r\n\r\nمحاصرهء بغداد و رفتن الراشد باللّه به موصل و خلع او و خلافت المقتفى لامر اللّه\r\nسلطان مسعود سلجوقى عزم جزم كرد كه وارد بغداد شود . بيامد و در ملكيه فرود آمد .\r\nزين الدين على يكى از امراى اتابك زنگى به سوى او پيش رفت تا مشرف به لشكرگاهش شد و جنگى كرد و باز گرديد . سلطان مسعود به بغداد رسيد . عياران در محلات بغداد دست به فساد و خرابى زده بودند و سپاهيان نيز چون ايشان اموال مردم را تاراج مىكردند .\r\nمحاصرهء بغداد پنجاه و چند روز مدت گرفت . سلطان مسعود بدين عنوان كه قصد بازگشت به همدان [ 1 
  ] دارد تا نهروان واپس نشست . در آنجا طرنطاى فرمانرواى واسط برسيد با كشتيهاى بسيار . سلطان به جانب غربى دجله نقل كرد . امرا كه در جانب غربى بودند چون چنان ديدند\r\n\r\n\r\n","description":"","footnote":"\r\n[ ( 1 ) 
  ] متن : اصفهان .\r\n","page_name":" 113 ","page_number":145},
  {"content":"\r\n\r\nمضطرب شده به آذربايجان بازگشتند . زنگى نيز در جانب غربى بود . الراشد باللّه به دو پيوست و با او به سوى موصل رفت . سلطان مسعود در نيمهء ماه ذو القعده به بغداد در آمد و مردم آرامش يافتند . قاضيان و فقها را گرد آورد و سوگند و تعهد الراشد باللّه را به خط او به ايشان نشان داد .\r\nمضمون آنكه : « هر گاه لشكرى جمع كردم يا خروج كردم يا با يكى از ياران سلطان با شمشير روبرو شدم خودم را از خلافت خلع كرده‌ام » . فقها و قاضيان به خلع او فتوا دادند - ارباب دولت چه آنها كه در بغداد بودند يا با المسترشد باللّه اسير شده و در نزد سلطان مانده بودند همه زبان به مذمت الراشد باللّه گشودند و گفتند كه او را اهل بيت خلافت نيست . ما در اخبار او ، در زمرهء خلفا ، از آن ياد كرديم .\r\nچون الراشد باللّه را از خلافت خلع كردند با محمد بن المستظهر بيعت كردند و او را المقتفى لامر اللّه لقب دادند . ما اين اخبار را به تفصيل بيان كرده‌ايم . آنگاه سلطان به سردارى قراسنقر لشكرى به طلب داود فرستاد . قراسنقر او را در آن نزديكى بيافت و پس از نبردى منهزمش نمود و آذربايجان را بگرفت و داود به خوزستان شد . جماعتى از سپاهيان تركمان و غير ايشان گردش را گرفتند و او تستر ( شوشتر ) را محاصره نمود . عم داود ، سلجوق شاه پسر سلطان محمد در واسط بود . به فرمان برادرش سلطان مسعود لشكر به جنگ او آورد . در نزديكى تستر او را شكست داد .\r\nسلطان مسعود وزير خود شرف الدين انوشيروان بن خالد را عزل كرد و كمال الدين ابو البركات بن سلمه از مردم خراسان را وزارت داد .\r\nآنگاه خبر يافت كه الراشد باللّه از اتابك عماد الدين زنگى جدا شده است . پس لشكريانى را كه در بغداد به خدمت او بودند اجازت داد كه به بلاد خود باز گردند . از آن جمله صدقة بن دبيس نيز پس از آنكه سلطان دختر خود را به او داد به حله بازگشت امرايى كه در خدمت داود بودند چون امير بقش سلاحى و برسق بن برسق ، صاحب تستر و سنقر خمارتكين شحنهء همدان نزد او آمدند ، سلطان مسعود بر آنان ببخشود و از ايشان خشنود گرديد و آنان را امان داد و در سال 531 به همدان بازگشت .\r\n\r\nفتنه ميان سلطان مسعود بن محمد بن ملكشاه و ملك داود بن محمود بن محمد\r\nامير بوزابه صاحب خوزستان و امير عبد الرحمان طغايرك [ 1 
  ] صاحب خلخال و ملك داود پسر سلطان محمود كه از سلطان مسعود بيمناك بودند . نزد امير منكبرس فرمانرواى فارس گرد آمده بودند . اينان خبر يافتند كه الراشد باللّه از موصل به مراغه آمده است . نزد او رسول فرستادند كه گرد او بگيرند و بار ديگر به خلافتش باز گردانند . او نيز اجابت كرد . اين خبر\r\n\r\n\r\n","description":"","footnote":"\r\n[ ( 1 ) 
  ] متن : طغرلبك\r\n","page_name":" 114 ","page_number":146},
  {"content":"\r\n\r\nبه سلطان مسعود رسيد . در ماه شعبان سال 532 لشكر بر سر ايشان كشيد و منهزمشان ساخت و منكبرس را به اسارت گرفت و بكشت . پس از اين پيروزى سپاهيان سلطان براى تاراج پراكنده شدند . بوزابه و طغايرك كه در كنارى بودند ، چون وضع را چنان ديدند ، بناگاه حمله كردند .\r\nسلطان را ياراى پايدارى نبود ، گريخت . جمعى از امراى او چون صدقة بن دبيس صاحب حله عنتر بن [ 1 
  ] ابى العسكر و پسر اتابك قراسنقر صاحب آذربايجان را اسير كردند . بوزابه آنان را حبس كرد تا قتل منكبرس محقق شد .\r\nسلطان مسعود همچنان تا آذربايجان رفت و داود به همدان آمد و شهر را بگرفت .\r\nو الراشد نيز در همدان به او رسيد . بوزابه كه بزرگ آن قوم بود . اشارت كرد كه به فارس روند با او به فارس رفتند و بر آن مستولى شدند . چون سلجوق شاه كه در واسط بود خبر يافت كه برادرش سلطان مسعود ، شكست خورده و به آذربايجان رفته است ، او نيز به بغداد لشكر آورد تا شهر را تصرف كند . بغش شحنه [ 2 
  ] و نظر [ 3 
  ] خادم امير الحاج او را به شهر راه ندادند ، عياران در شهرها تاراج مىكردند چون شحنه به بغداد باز گرديد در كار ايشان مستأصل ماند . گاه بىگناهان را به جاى مجرمان سياست ميكرد . مردم بغداد شهر را رها كرده به موصل و ديگر شهرها مىرفتند .\r\nچون بوزابه فارس را گرفت ، با الراشد باللّه و ملك داود و خوارزمشاه به خوزستان بازگشتند و به نزديكى حويزه [ 4 
  ] رسيدند . سلطان مسعود به بغداد راند تا آنان را از رفتن به عراق باز دارد ، پس ملك داود به فارس بازگشت و خوارزمشاه به بلاد خود . الراشد تنها ماند و به اصفهان رفت . ناگاه جماعتى از خراسانيان كه در خدمت او بودند بر او حمله آوردند و در روز پانزدهم ماه رمضان سال 522 به هنگام قيلوله او را كشتند . خليفهء مخلوع را در خارج شهر همدان به خاك سپردند .\r\nدر اواخر اين سال سلطان مسعود وزير خود ، كمال الدين ابو البركات بن سلمهء درگزينى را عزل كرد و كمال الدين محمد بن الحسن خازن را به جاى او گماشت .\r\nكمال الدين درگزينى مردى دانا و نيك‌سيرت بود . ستم از مردم دور كرد و از مالياتها فرو كاست كار دخل و خرج سلطان به دست گرفت و در خزانه اموالى گران گرد آورد و بر عمال و متصرفان سخت گرفت و خيانتهايشان را آشكار نمود . از اين رو ميان او و امرا خصومت افتاد و زبان بدگويان و ساعيان در حق او دراز شد . آنكه بيش از همه در برانداختن او سعى مىكرد قراسنقر فرمانرواى آذربايجان بود . او به سلطان پيام داد كه اگر درگزينى را از وزارت عزل نكند ، خود از طاعت بيرون خواهد رفت . خواص سلطان به قتل او اشارت كردند تا مبادا سبب فتنه‌اى شود سلطان نيز با آنكه از اين كار اكراه داشت او را بكشت و سرش را براى قراسنقر فرستاد و او خشنود شد .\r\n\r\n\r\n","description":"","footnote":"\r\n[ ( 1 ) 
  ] نمبتر بن ابى العساكر .\r\n[ ( 2 ) 
  ] متن : النحت .\r\n[ ( 3 ) 
  ] متن : نظم .\r\n[ ( 4 ) 
  ] متن : جزيره\r\n","page_name":" 115 ","page_number":147},
  {"content":"\r\n\r\nقتل او در سال 533 بود هفت ماه وزارت كرد . پس از او ابو العز طاهر بن محمد بروجردى [ 1 
  ] وزير قراسنقر را به وزارت برگزيد و او را عز الملك لقب داد . او كار را بر سلطان تنگ كرد و بلاد را به امرا به اقطاع داد .\r\nسلطان مسعود سپس بقش سلاحى شحنه را به قتل رسانيد ، زيرا بر مردم ستم بسيار كرده بود . پس او را بگرفت و در تكريت آنجا كه مجاهد الدين بهروز فرمان مىراند حبس كرد .\r\nسپس فرمان قتلش را داد . چون او را به كشتن مىبردند خويشتن در دجله افكند و بكشت .\r\nسرش را نزد سلطان فرستادند . سلطان شحنگى عراق را به مجاهد الدين بهروز داد . بقش سلاحى در زمان فرمانرواييش آثار خير بر جاى گذاشت . سلطان در سال 536 مجاهد الدين را عزل كرد و قزل امير آخر [ 2 
  ] را به جاى او شحنگى بغداد داد . او از مماليك سلطان محمود بود و بروجرد [ 3 
  ] و بصره در قلمرو او بود . سلطان مسعود شحنگى بغداد را نيز بدان در افزود .\r\n\r\nجنگ سلطان سنجر با خوارزمشاه\r\nاين آغاز تعرضهاى اين خاندان بود . پيش از اين از محمد خوارزمشاه يعنى محمد پسر انوشتكين [ 4 
  ] سخن گفتيم و گفتيم كه خوارزمشاه لقب او بود . چون بركيارق اميرداد [ 5 
  ] حبشى را امارت خراسان داد و اكنجى او را به قتل رسانيد ، محمد پسر انوشتكين امارت خوارزم يافت .\r\nپس از او پسرش اتسز به حكومت رسيد و او كفايت و لياقت خويش آشكار نمود و سنجر او را مقرب خويش ساخت و از خواص خود و در نبردهايش به او استظهار داشت و هر روز بر مقام و منزلت او در افزود تا در خوارزم صاحب دولتى نيرومند شد . ساعيان نزد سلطان سنجر سعايت كردند كه آتسز آهنگ عصيان دارد . سلطان در سال 533 لشكر به جنگ او برد . آتسز نيز لشكر بيرون آورد ولى چون صفها راست كردند و نبرد آغاز شد آتسز پايدارى نتوانست و منهزم شد و از سپاه او خلق عظيمى به قتل رسيد . از جمله آتسز را پسرى بود كه در اين نبرد كشته شد .\r\nو پدر سخت غمگين شد .\r\nسنجر خوارزم را بگرفت و آن را به غياث الدين سليمان شاه پسر برادرش سلطان محمد اقطاع داد و براى او وزير و اتابك و حاجب ترتيب داد و در اواسط سال 533 به مرو باز گرديد چون سنجر از خوارزم باز گرديد آتسز به خوارزم رفت و سليمان شاه و يارانش نزد سنجر گريختند و اتسز بر خوارزم مستولى شد كه ما در آينده از آن سخن خواهيم گفت .\r\n\r\nاستيلاى قراسنقر صاحب آذربايجان بر بلاد فارس\r\nاتابك قراسنقر صاحب آذربايجان لشكرى گرد آورد و به خونخواهى قتل پدرش كه بوزابه\r\n\r\n\r\n","description":"","footnote":"\r\n[ ( 1 ) 
  ] متن : يزدجردى .\r\n[ ( 2 ) 
  ] متن : قرلى اميرا آخرا .\r\n[ ( 3 ) 
  ] متن : يزدجرد .\r\n[ ( 4 ) 
  ] متن : ابىشنتكين .\r\n[ ( 5 ) 
  ] متن : داود\r\n","page_name":" 116 ","page_number":148},
  {"content":"\r\n\r\nدر جنگ كشته بود عازم نبرد شد . چون نزديك رسيد نزد سلطان مسعود رسول فرستاد و از او خواست كه وزيرش كمال الدين ابو البركات را بكشد . او نيز چنان كرد . قراسنقر راه خود را به بلاد فارس كج كرد . بوزابه به قلعهء بيضا پناه برد . قراسنقر همهء آن بلاد را زير پى سپرد و به تصرف درآورد ولى ماندن در آن بلاد را نمىتوانست . قراسنقر بلاد فارس را به سلجوق شاه پسر سلطان محمد بن ملكشاه تسليم كرد و خود به آذربايجان باز گرديد . بوزابه در سال 534 از قلعه به زير آمد و سلجوق شاه را منهزم نمود . سپس او را بگرفت و در يكى از قلاع خود حبس كرد و بار ديگر بر همهء آن بلاد مستولى گرديد . پس از چندى قراسنقر فرمانرواى آذربايجان و اران در اردبيل هلاك شد . او از مماليك ملك طغرل بن محمد بن ملكشاه بود . پس از او آذربايجان و اران را به چاولى طغرلى سپردند . و اللّه سبحانه ولى التوفيق .\r\n\r\nحركت چهار دانگى [ ( 1 ) 
  ] به عراق\r\nدر سال 535 امير اسماعيل معروف به چهار دانگى به فرمان سلطان مسعود به بغداد روان گرديد . مجاهد الدين بهروز او را از موصل به بغداد منع كرد و گذرگاههاى دجله را از ميان برداشت . از اين رو چهار دانگى آهنگ واسط نمود . امير طرنطاى راه بر او بگرفت ولى از او شكست خورد و چهار دانگى به واسط وارد شد و آنجا را تاراج كرد . سپس نعمانيه و حوالى آن را نيز غارت نمود . طرنطاى تا بطيحه از پى ايشان رفت . ياران چهار دانگى از او جدا شده به طرنطاى پيوستند . طرنطاى خود به تستر رفت و به سلطان مسعود نامه نوشت و از او عفو خواست . سلطان نيز او را عفو كرد .\r\n\r\nهزيمت سلطان سنجر در برابر ختا و غلبهء ايشان بر ما وراء النهر\r\nاخبار اين واقعه را از كتاب ابن اثير خلاصه مىكنم : اتسز پسر محمد ، خوارزم را تصرف كرد و در آن استقرار يافت . آنگاه نزد تركان ختا كه در ما وراء النهر بودند پيام فرستاد و آنان را به تصرف كشور سنجر تحريض نمود . تركان با سيصد هزار سپاهى بيامدند . سلطان نيز با تمام سپاهيان خود در حركت آمد و از جيحون بگذشت . در سال 536 ميان گروه نبردى سخت در گرفت . در اين نبرد سنجر شكست خورد و از سپاهيان او صد هزار نفر كشته شد كه در آن ميان چهار هزار زن بود . زوجهء سلطان سنجر نيز به اسارت افتاد . سنجر به ترمذ رفت و از آنجا به بلخ . اتسز به مرو آمد و به قهر شهر را بگرفت و كشتار بسيار كرد و جماعتى از فقها و اعيان را در بند كرد .\r\nچون سلطان سنجر شكست خورد نزد سلطان مسعود بن محمد بن ملكشاه پيام فرستاد\r\n\r\n\r\n","description":"","footnote":"\r\n[ ( 1 ) 
  ] متن : جهان وانكى .\r\n","page_name":" 117 ","page_number":149},
  {"content":"\r\n\r\nو او را اجازت داد كه رى را در تصرف آورد و لشكر خويش در آنجا بدارد تا اگر نيازى افتاد او را به يارى فرا خواند . والى رى كه عباس نام داشت به بغداد رفت و پيام بگزارد و سلطان به امتثال فرمان عمش به رى آمد .\r\nابن اثير گويد : گويند كه بلاد تركستان عبارت است از كاشغر و بلاساغون [ ( 1 ) 
  ] و ختن [ ( 2 ) 
  ] و طراز و جز آنها از سرزمينهايى كه در آن سوى نهر واقع شده‌اند . اين سرزمينها در دست ملوك خانيه بود . ملوك خانيه مسلمان بودند و از نسل افراسياب [ ( 3 ) 
  ] پادشاه معروف ترك - و ما اخبار او را به هنگام ذكر اخبار ملوك كيانى آورديم - جد نخستين ايشان ستوك [ ( 4 ) 
  ] قراخان اسلام آورد . او در خواب ديده بود كه مردى از آسمان فرود آمد و به زبان تركى عبارتى گفت به اين معنى : اسلام بياور تا در دنيا و آخرت در امان مانى . ستوك در خواب اسلام آورد و چون بيدار شد اسلام آوردن خويش تجديد كرد .\r\nچون ستوك از دنيا رفت پسرش موسى به جايش نشست و پادشاهى همچنان در اعقاب او بماند تا به ارسلان خان محمد بن سليمان بن داود بغراخان [ 5 
  ] بن ابراهيم ملقب به طمغاج [ 6 
  ] خان - بن ايلك ملقب به نصر ارسلان بن على بن موسى بن ستوك رسيد . ارسلان خان ، بر قدر خان [ 7 
  ] خروج كرد ولى قدرخان بر او فائق آمد و ملك از او بستد و سنجر قدرخان را كشت و بار ديگر ملك او به دو باز گردانيد .\r\nدر لشكر او جماعتى از تركان بودند كه آنان را تركان قارغلى مىگفتند و گروهى بودند به نام تركان غز و اينان بودند كه به خراسان - چنان كه خواهيم گفت - حمله كردند .\r\nغزان نيز دو طايفه بودند . طايفه‌اى را اجق [ 8 
  ] مىگفتند اميرانيان طوطى بن دادبك [ 9 
  ] بود و طايفه‌اى را برق مىخواندند و امير اينان قرعوت [ 10 
  ] بن عبد الحميد بود .\r\nدر نزد ارسلان خان شريفى بود از مردم سمرقند كه همواره مصاحب او بود . او اشرف بن - محمد بن ابى شجاع علوى سمرقندى ناميده مىشد اين شريف نصر پسر ارسلان خان محمد را برانگيخت كه ملك از پدر باز ستاند . چون ارسلان خان محمد از سلطان سنجر يارى خواست ، سنجر به قصد يارى او از آب گذشت و در سال 524 به سمرقند رسيد . تركان قارغلى بگريختند و سنجر ارسلان خان را بگرفت و در بلخ به زندان كرد و او در زندان بمرد .\r\nآنگاه به جاى او قلج طمغاج ابو المعالى حسن بن على بن عبد المؤمن را معروف به حسن تكين [ 11 
  ] كه از اعيان خاندان خانيه بود امارت داد ولى مدت حكومت او به دراز نكشيد و بمرد .\r\nسنجر بعد از او محمود بن ارسلان خان محمد را به امارت سمرقند منصوب نمود . پدرش ارسلان\r\n\r\n\r\n","description":"","footnote":"\r\n[ ( 1 ) 
  ] متن : سامسون .\r\n[ ( 2 ) 
  ] متن : جبى .\r\n[ ( 3 ) 
  ] متن : مراسيان .\r\n[ ( 4 ) 
  ] متن : سبق .\r\n[ ( 5 ) 
  ] متن : بقراخان .\r\n[ ( 6 ) 
  ] متن : طغاج .\r\n[ ( 7 ) 
  ] متن : قردخان .\r\n[ ( 8 ) 
  ] متن : جق .\r\n[ ( 9 ) 
  ] متن : داديك .\r\n[ ( 10 ) 
  ] متن : برغوث .\r\n[ ( 11 ) 
  ] متن : تكير .\r\n","page_name":" 118 ","page_number":150},
  {"content":"\r\n\r\nخان محمد همان بود كه سنجر پادشاهى از او گرفته بود . اين محمود خواهرزادهء سنجر بود .\r\nدر سال 522 گورخان [ 1 
  ] پادشاه چين با سپاهى گران به حدود كاشغر آمد . گور به زبان ايشان به معنى بزرگ و خان به معنى سلطان است و گورخان يعنى پادشاه بزرگ . فرمانرواى كاشغر احمد بن الحسن با او روبرو شد و از او شكست خورد . پيش از اين تركان ختايى از چين بيرون آمده بودند . اينان در خدمت ملوك خانيه پادشاهان تركستان بودند . ارسلان خان محمد آنان را ميان كشور خود و كشور چين فرود آورده بود تا مانع تعرض آنان شوند و از اين بابت به آنان مواجب و اقطاعات داده بود .\r\nقضا را ارسلان خان محمد در يكى از سالها بر ايشان خشم گرفت و آنان را معاقب كرد .\r\nاين عقوبت بر آنان گران آمد و در پى يافتن جايى ديگر بودند كه در آنجا از خشم ارسلان خان در امان باشند و ديگر آن همه مورد تعرض او قرار نگيرند ، آنان را به بلاد بلاساغون [ 2 
  ] راه نمودند و بدان سو در حركت آمدند .\r\nچون گورخان از چين بيرون آمد اينان به دو گرويدند و در زمرهء ياران او در آمدند و همگان به سوى بلاد ما وراء النهر به راه افتادند . محمود خان پسر ارسلان خان در حدود سرزمينهاى خود در رمضان سال 521 با ايشان روبرو شد و از آنان شكست خورده به سمرقند بازگشت . اين فاجعه بر مردم سمرقند و بخارا گران آمد .\r\nمحمود خان از سلطان سنجر مدد خواست و از رنجى كه به مسلمانان رسيده بود او را آگاه ساخت . سلطان سنجر به جمع‌آورى لشكر پرداخت و ملوك خراسان چون . فرمانرواى سيستان و غور و ملك غزنه و ملك مازندران نزد او گرد آمدند سلطان از آب بگذشت . شمار و سپاهيان او بيش از صد هزار تن بود . اين سپاه در ماه ذو الحجهء سال 535 عازم نبرد شد .\r\nمحمود خان از تركان قارغلى شكايت كرد . سلطان نخست آهنگ آنان نمود . آنان به گورخان پادشاه چين پناه بردند . او به سلطان نامه نوشت و شفاعت كرد ولى سلطان شفاعت او را نپذيرفت . بلكه در پاسخ او را به اسلام دعوت كرد و به كثرت سپاهيان خويش تهديدش كرد و چون گورخان نامه برخواند رسولان را سخت به خوارى افكند و به آهنگ نبرد در حركت آمد .\r\nدو سپاه در موضعى بنام قطوان [ 3 
  ] در پنجم ماه صفر سال 536 روبرو شدند . تركان قارغلى از آن سو و صاحب سيستان از اين سو مردانگيها نمودند . ولى در پايان مسلمانان شكست خوردند و بسيارى از ايشان كشته شدند و به اسارت افتادند . صاحب سيستان و امير قماج و زن سلطان سنجر اسير شدند . گورخان آنان را آزاد نمود . سنجر بگريخت و كفار ترك و ختا بلاد ما وراء النهر را در تصرف آوردند . گورخان تا سال 537 كه زنده بود در ما وراء النهر بماند .\r\nپس از او اندك مدتى دخترش حكومت كرد او نيز درگذشت و پس از او مادر آن دختر ، يعنى\r\n\r\n\r\n","description":"","footnote":"\r\n[ ( 1 ) 
  ] متن : گوهرخان .\r\n[ ( 2 ) 
  ] متن : سامسون .\r\n[ ( 3 ) 
  ] متن : قطران .\r\n","page_name":" 119 ","page_number":151},
  {"content":"\r\n\r\nزن گورخان كه دختر عم او بود به حكومت رسيد . ما وراء النهر همچنان در دست ختا بماند تا آنگاه كه سلطان محمد خوارزمشاه در 612 آنجا را در تصرف آورد .\r\n\r\nاخبار خوارزمشاه در خراسان و صلح او با سنجر\r\nچون سلطان سنجر در اين نبرد شكست خورد ، خوارزم شاه آتسز در ماه ربيع الاول سال 536 به سرخس لشكر برد و بر آن استيلا يافت سپس به مرو شاهجان رفت امام احمد باخرزى شفاعت كرد كه سپاهيان خوارزم متعرض كسى نشوند . خوارزمشاه در بيرون شهر فرود آمد و در همان حال كه او ابو الفضل كرمانى فقيه و اعيان شهر را جهت گفتگو فرا خوانده بود ، مردم شهر شوريدند و هر كس از سپاهيان خوارزم را كه در شهر يافتند بكشتند و براى دفاع موضع گرفتند . خوارزمشاه به قهر وارد شهر شد و جمع كثيرى از علما را به قتل رسانيد و در ماه شوال همان سال به نيشابور رفت . علما و زهاد شهر نزد او آمدند و از او خواستند كه از آنچه بر سر مرويان آورده است ايشان را معاف دارد . خوارزمشاه نيز ايشان را معاف داشت و به مصادرهء اموال اصحاب سلطان سنجر پرداخت و نام او را از خطبه بينداخت . سپس لشكرى به اعمال بيهق [ 1 
  ] فرستاد و چند روز با لشكر سلطان نبرد كرد و از آنجا به ديگر نواحى خراسان رهسپار شد . سلطان سنجر از قتال با لشكر خوارزمشاه از بيم نيرو گرفتن ختا در ما وراء النهر و مجاورتشان با خوارزم اعراض مىكرد .\r\nسلطان سنجر در سال 538 به قتال خوارزم رفت و چندى شهر را در محاصره گرفت و نزديك بود آن را بگشايد . تا روزى يكى از امراى او به سختى شهر را مورد حمله قرار داد و آتسز در آن روز نيك دفاع كرد آنگاه نزد سلطان رسول فرستاد و فرمانبردارى خويش اعلام نمود و گفت كه به همان سرزمينهايى كه پيش از اين در دست او بوده است اكتفا خواهد كرد . سلطان بپذيرفت و در سال 538 آتسز به قلمرو پيشين خويش باز گرديد .\r\n\r\nصلح عماد الدين زنگى با سلطان مسعود\r\nچون سلطان مسعود در سال 538 به بغداد رفت - چنان كه عادت او بود - آهنگ موصل كرد . او همهء آشوبها و فتنه‌هايى را كه پديد آمده بود از اتابك عماد الدين زنگى مىدانست .\r\nزنگى نزد او كس فرستاد و از او دلجويى نمود . سلطان نيز ابو عبد اللّه بن الانبارى را به موصل گسيل داشت تا شرايط صلح را تقرير كند . قرار بر آن شد كه اتابك عماد الدين زنگى صد هزار دينار به سلطان ادا كند تا سلطان از قصد موصل باز آيد . سلطان مسعود بپذيرفت و ميان دو جانب صلح برقرار شد . از اتفاقاتى كه در اين اوقات افتاد يكى آن بود كه پسر اتابك زنگى\r\n\r\n\r\n","description":"","footnote":"\r\n[ ( 1 ) 
  ] متن : صغد .\r\n","page_name":" 120 ","page_number":152},
  {"content":"\r\n\r\nبه نام سيف الدين غازى در نزد سلطان مسعود بود . اتابك از او خواست كه از نزد سلطان بگريزد . او نيز بگريخت . اكنون كه پيمان صلح بسته مىشد ، اتابك بىآنكه با پسر ديدار كند او را نزد سلطان بازپس فرستاد و با اين كار در نزد سلطان موقعيتى عظيم يافت . و اللّه تعالى اعلم .\r\n\r\nعصيان فرمانرواى فارس و فرمانرواى رى\r\nبوزابه كه فرمانرواى فارس و خوزستان بود ، از سلطان برميد و در سال 540 عصيان آشكار كرد و با ملك محمد پسر سلطان محمود كه برادرزادهء سلطان مسعود بود بيعت نمود و با او به كاشان [ 1 
  ] رفت .\r\nآنگاه با امير عباس فرمانرواى رى دست اتفاق داد و سليمان شاه برادر سلطان مسعود نيز به آنان پيوست و بر بسيارى از بلاد او دست يافتند . سلطان در ماه رمضان همان سال همراه امير عبد الرحمان طغايرك كه حاجب او بود و در دولت نفوذى تمام داشت به سوى ايشان در حركت آمد . امير مهلهل و امير نظر [ 2 
  ] كه امير الحاج بود و جماعتى از غلامان بهروز نيز به بغداد آمدند . چون دو سپاه نزديك شدند سليمان شاه از آنان جدا شده به برادر خود سلطان مسعود پيوست . عبد الرحمان طغايرك براى عقد آشتى كوشش بسيار كرد و پيمان صلح را بدان گونه كه آنان مىخواستند منعقد نمود . ولايت آذربايجان و اران تا خلخال افزون بر آنچه در قلمرو طغايرك بود به او تعلق گرفت . و ابو الفتح بن دارست كه وزير بوزابه بود وزارت سلطان يافت .\r\nسلطان در سال 539 وزير خود بروجردى را دربند كرده بود و پس از او مرزبان بن عبيد اللّه بن نصر اصفهانى را وزارت داده بود و بروجردى را به دست او داده بود تا همهء اموالش را مصادره كند . چون سال 540 در رسيد و بوزابه جاى پاى نيك استوار كرد و آن صلح را بر سلطان تحميل نمود وزيرش را نيز عزل كرد و ابو الفتح بن دارست را به جاى او وزارت سلطان داد .\r\n\r\nكشته شدن طغايرك و عباس\r\nگفتيم كه حاجب عبد الرحمان طغايرك [ 3 
  ] بر سلطان تحكم مىكرد و بر امور او چيره شده بود تا كارش به آنجا كشيد كه بك ارسلان معروف به خاص [ 4 
  ] بك بن بلنگرى [ 5 
  ] را از نزديك شدن به سلطان منع نمود و حال آنكه اين غلام را سلطان خود تربيت كرده بود . هر گاه كه طغايرك به جايى مىرفت بك ارسلان را نيز در موكب خود داشت . سلطان در نهان از او خواست كه كار طغايرك را تمام كند . بك ارسلان نيز ماجرا با چند تن از ياران خود در ميان نهاد كسى جز\r\n\r\n\r\n","description":"","footnote":"\r\n[ ( 1 ) 
  ] متن : مامشون .\r\n[ ( 2 ) 
  ] متن : نصير .\r\n[ ( 3 ) 
  ] متن : عبد الرحمان و طغايرك .\r\n[ ( 4 ) 
  ] متن : ابن خاص‌بك .\r\n[ ( 5 ) 
  ] متن : بنكرى .\r\n","page_name":" 121 ","page_number":153},
  {"content":"\r\n\r\nمردى به نام زنگى جاندار قبول نكرد . زنگى گفت كه به دست خود طغايرك را خواهد كشت .\r\nجماعتى از امرا بك‌ارسلان را در آن كار تأييد كردند . روزى كه عبد الرحمان طغايرك با موكب خويش مىرفت . زنگى جاندار ضربتى بر سر او زد ، طغايرك از اسب بيفتاد و بك ارسلان او را به قتل رسانيد . امرايى كه به اين عمل رضا داده بودند زنگى جاندار را از مرگ برهانيدند اين واقعه در خارج شهر جنزه [ 1 
  ] ( گنجه ) اتفاق افتاد . خبر به سلطان مسعود كه در بغداد بود رسيد .\r\nعباس صاحب رى با سپاهى گران در نزد او بود . عباس از اين عمل به هم برآمد و زبان به نكوهش گشود . سلطان با او به مدارا سخن گفت تا آرام گرفت . آنگاه سلطان در باب قتل او با چند تن از امرا در نهان گفتگو كرد . امير بقش كون‌خر [ 2 
  ] انجام اين مهم به عهده گرفت و از لحف بيامد سلطان عباس را فراخواند بقش و تتر نزد سلطان بودند . چون به درون سراى آمد مردانى كه در كمين بودند او را به خانه‌اى بردند و كشتند و خيمه‌هايش را غارت كردند . چندى به سبب قتل او شهر به هم برآمد ولى بار ديگر آرام شد .\r\nعباس از موالى سلطان محمود سلجوقى بود . مردى عادل و نيك‌سيرت بود در جهاد با باطنيان مقامى ارجمند يافته بود . در ماه ذو القعدهء سال 541 كشته شد . آنگاه سلطان برادر خود سليمان شاه را در دژ تكريت حبس نمود و از بغداد به اصفهان رفت . و اللّه سبحانه و تعالى ولى التوفيق .\r\n\r\nكشته شدن بوزابه فرمانرواى فارس\r\nطغايرك به استظهار عباس فرمانرواى رى و بوزابه فرمانرواى فارس بر سلطان تحكم مىكرد . چون طغايرك كشته شد و عباس نيز از پى او برفت خبر به بوزابه رسيد . سپاه گرد آورد و رهسپار اصفهان شد و در سال 542 شهر را در محاصره گرفت و لشكرى ديگر به همدان فرستاد و لشكرى به قلعهء ماهگى از بلاد لحف . امير بقش كون‌خر بيامد و او را از اعمال خود دور نمود .\r\nبوزابه ، سپس از اصفهان به طلب سلطان مسعود رفت . سلطان از او خواستار صلح شد ولى بوزابه نپذيرفت و دو سپاه در مرج قراتكين [ 3 
  ] به جنگ پرداختند ، جنگى سخت . قضا را اسب بوزابه به سر در آمد و او فرو غلطيد . او را گرفته نزد سلطان بردند . سلطان فرمان داد در مقابل او به قتلش آوردند . بعضى گويند تيرى بر او آمد و او را بكشت . لشكريانش بگريختند . اين جنگ يكى از بزرگترين جنگهايى بود كه ميان سلجوقيان واقع شد .\r\n\r\nعصيان امرا بر سلطان مسعود بن محمد بن ملكشاه\r\nچون طغايرك و بوزابه و عباس كشته شدند به سبب علاقه‌اى كه سلطان مسعود را به\r\n\r\n\r\n","description":"","footnote":"\r\n[ ( 1 ) 
  ] متن : صهوه .\r\n[ ( 2 ) 
  ] متن : حروسوس .\r\n[ ( 3 ) 
  ] متن : مزاتكين .\r\n","page_name":" 122 ","page_number":154},
  {"content":"\r\n\r\nخاص‌بك بود ، او را از اخص خواص خود قرارداد و ديگر امرا را از نظر بيفكند . امرا از او برميدند و بيمناك شدند كه مبادا با آنان نيز آن كند كه با ديگران كرده پس ، از او جدا شدند .\r\nاز آن جمله بودند : ايلدگز مسعودى [ 1 
  ] صاحب گنجه و اران و بقش كون‌خر صاحب جبل و تتر حاجب و طرنطاى [ 2 
  ] محمودى شحنهء واسط و پسر طغايرك و الذكر [ 3 
  ] و قرقوب . برادرزادهء سلطان محمد بن محمود نيز با آنان بود . اينان به حران رفتند و مردم بغداد پريشان خاطر شدند . و قيمت اجناس بالا رفت . المقتفى باللّه خليفه نزد ايشان كس فرستاد كه به بغداد نيايند و بازگردند ولى ايشان بازنگشتند . پس از چندى در ماه ربيع الاخر سال 543 به بغداد ، آمدند و در جانب شرقى فرود آمدند . مسعود بلال [ 4 
  ] شحنهء بغداد به تكريت گريخت . على بن دبيس صاحب حله نيز به آنان پيوست و در جانب غربى فرود آمد . خليفه سپاه گرد آورد . عامهء مردم با سپاه امرا به جنگ پرداختند آنان نيز دفاع كردند و زمين از كشته پوشيده شد . سپس سواران به درون كوچه‌ها و خانه‌ها آمدند و غارت كردند و جمعى را نيز اسير نمودند . سپس مقابل تاج آمدند و پوزش طلبيدند و باقى روز رسولان در آمد و شد بودند . روز ديگر از بغداد بيرون رفتند و به نهروان رفتند و در آنجا نيز دست به قتل و تاراج گشودند . مسعود بلال از تكريت بازگرديد و امرا نيز از يك ديگر جدا شدند و از عراق بيرون رفتند .\r\nبقش كون‌خر و طرنطاى و على بن دبيس در سال 544 بار ديگر به بغداد بازگشتند .\r\nملكشاه پسر سلطان محمود نيز با آنان بود . ملكشاه پسر برادر سلطان مسعود بود . اينان از خليفه طلب كردند كه به نام ملكشاه خطبه بخواند ولى سلطان امتناع كرد . بلكه لشكر گرد آورد و به استحكام برج و باروى بغداد پرداخت و نزد سلطان مسعود كس فرستاد و او را از ماجرا خبر داد . سلطان گفت كه به بغداد خواهد آمد ولى نيامد زيرا عمش سلطان سنجر در باب راندن خاص‌بك از درگاه او به رى لشكر آورده بود و سلطان مسعود گرفتار آن ماجرا بود . سنجر پيام داده بود كه بايد خاص‌بك را از دستگاه خود براند و از اينكه او را بر همه مقدم داشته او را سرزنش كرده بود و چون سلطان مسعود به تهديد او گوش فرا نداده بود ، اكنون به رى لشكر آورده بود . سلطان مسعود به استقبال عم خود رفت و او را از خود خشنود نمود .\r\nچون بقش كون‌خر خبر يافت كه خليفه به سلطان مسعود پيام فرستاده است نهروان را غارت كرد و على بن دبيس را نيز بگرفت .\r\nسلطان مسعود پس از ديدار با عم خود رهسپار بغداد شد و در اواسط شوال سال 544 بدانجا وارد شد . طرنطاى به نعمانيه گريخت و بقش به نهروان رفت و على بن دبيس را از اسارت خويش برهانيد . سپس نزد سلطان آمد و پوزش خواست . سلطان نيز از او خشنود شد .\r\n\r\n\r\n","description":"","footnote":"\r\n[ ( 1 ) 
  ] متن : ابو ركن مسعودى .\r\n[ ( 2 ) 
  ] متن : خريطاى .\r\n[ ( 3 ) 
  ] متن : الركن .\r\n[ ( 4 ) 
  ] متن : اجناد مسعود .\r\n","page_name":" 123 ","page_number":155},
  {"content":"\r\n\r\n\r\nپادشاهى ملكشاه بن محمود\r\nسلطان مسعود بن محمد بن ملكشاه در ماه رجب سال 547 در همدان وفات كرد . از آن هنگام كه به طلب پادشاهى برخاست تا هنگام مرگش بيست و دو سال مدت گرفت . با مرگ او ستارهء اقبال دولت سلجوقى افول كرد و دچار ضعف و سستى شد .\r\nسلطان مسعود ، ملكشاه پسر برادرش سلطان محمود را به وليعهدى برگزيده بود .\r\nچون از جهان رخت بربست امير خاص‌بك با او بيعت كرد و لشكر را به فرمانش درآورد . چون خبر مرگ او به بغداد رسيد ، مسعود بلال شحنهء او در بغداد به تكريت گريخت . خليفه المقتفى لامر اللّه خانهء او و خانهء اصحاب سلطان مسعود را محاصره كرد و هر چه اموال بود به سراى خلافت نقل كرد .\r\nسلطان ملكشاه بن محمد لشكرى به سردارى سالار كرد [ 1 
  ] كه از امراى او بود به حله فرستاد و آنجا را در تصرف آورد . مسعود بلال [ 2 
  ] شحنهء بغداد نزد او رفت نخست با سالار كرد بمدارا رفتار كرد و ناگهان فرمان داد او را بگيرند و در آب غرق كنند و خود در حله زمام امور را به دست گرفت . المقتفى لامر اللّه ، لشكرى بسيج كرد و همراه با وزير عون الدين بن هبيره به گوشمال مسعود بلال فرستاد ، چون به حله نزديك شدند ، مسعود بلال به قتال بيرون آمد و از لشكر خليفه شكست خورد و به تكريت باز گرديد . سپاه خليفه حله را در تصرف آورد . وزير ، عون الدين بن هبيره لشكرى هم به واسط و كوفه روان نمود و آن دو شهر را نيز در تصرف آورد .\r\nسپس لشكر سلطان ملكشاه برسيد و هر چه گرفته بودند باز پس ستد . چون خليفه خبر يافت خود به تن خويش از بغداد به واسط رفت و لشكر سلطان از آنجا بيرون رفت و خليفه واسط را گرفت .\r\nسپس به حله لشكر راند و از آنجا در اواخر ذو القعدهء سال 547 به بغداد بازگرديد .\r\n\r\n\r\n","description":"","footnote":"\r\n[ ( 1 ) 
  ] متن : ملازگرد .\r\n[ ( 2 ) 
  ] متن : بلاك .\r\n","page_name":" 124 ","page_number":156},
  {"content":"\r\n\r\nخاص‌بك طمع در آن بست كه خود به انفراد حل و عقد امور را در دست داشته باشد ، از اين رو محمد بن محمود برادر ملكشاه را از خوزستان فرا خواند و هواى پادشاهى در سر او افكند . مىخواست او برادر خود ملكشاه را دستگير كند و دربند كشد . خاص‌بك نخست خود ملكشاه را پس از شش ماه كه از پادشاهيش گذشته بود بگرفت و به زندان كرد . در ماه صفر سال 548 محمد برسيد . خاص‌بك او را بر تخت نشاند و به نام او به پادشاهى خطبه خواند و هدايايى نيز تقديم او نمود . سلطان محمد را از نيت خاص‌بك خبر دادند . صبح روز ديگر كه نزد او آمد فرمان داد او را بگيرند و با زنگى جاندار قاتل طغايرك به قتل رسانند . آنگاه از اموال خاص‌بك مبلغ كثيرى مصادره كرد . خاص‌بك پسركى ترك بود كه به سلطان مسعود پيوسته بود و سلطان نيز او را بر ديگر امراى خويش مقدم داشته بود . ايدغدى [ 1 
  ] ترك معروف به شمله نيز در زمرهء ياران خاص‌بك بود . او خاص‌بك را از حضور در نزد سلطان بر حذر داشته بود . چون خاص‌بك كشته شد ، شمله بگريخت و به خوزستان رفت . او بعدها در خوزستان صاحب شوكتى عظيم شد . و اللّه اعلم بغيبه و احكم .\r\n\r\nغلبهء غز بر خراسان و هزيمت سلطان منجر\r\nاين غزها در ما وراء النهر بودند و ايشان يكى از شعوب ترك به شمار مىآمدند .\r\nسلجوقيان كه صاحبان اين دولت بودند نيز از همين غزان بودند . پس از آنكه خاندان سلجوق به خراسان آمدند ، آنان همچنان در ما وراء النهر باقى ماندند . غزان مسلمان بودند . چون ختا بر چين و ما وراء النهر غلبه يافتند اينان به خراسان مهاجرت نمودند و در نواحى بلخ اقامت گزيدند . از امرايشان يكى دينار بود و يكى بختيار و يكى طوطى و يكى ارسلان و ديگرى جغر [ 2 
  ] و نيز محمود .\r\nفرمانرواى بلخ امير قماج بود . تصميم گرفت كه ايشان را از بلخ براند ولى غزان با او به نحوى كنار آمدند ، او نيز در كارشان مداخلتى نمىكرد . غزان زكات مال خود مىدادند و جاده را از دستبرد راهزنان امن كرده بودند . بار ديگر امير علاء الدين قماج بر آنان سخت گرفت كه از آنجا بروند . غزان پاى فشردند . و به بسيج پرداختند . امير قماج لشكر بر سر آنان برد ، غزان تعهد كردند كه اموالى بپردازند ، باز هم امير قماج نپذيرفت . پس نبرد درگرفت . قماج منهزم شد . غزان سپاهيان و رعايا و فقها را كشتند و زن و فرزند مردم را اسير كردند . امير قماج به مرو گريخت . سلطان سنجر در مرو بود . رسول فرستاد و غزان را تهديد كرد و فرمان داد كه از بلاد او بيرون روند . غزان بار ديگر زيان به ملاطفت گشودند و اموالى تعهد كردند ولى سلطان را قبول نيفتاد . سلطان سنجر با صد هزار سپاهى به نبرد بيرون آمد . غزان او را شكست\r\n\r\n\r\n","description":"","footnote":"\r\n[ ( 1 ) 
  ] متن : انوغرى .\r\n[ ( 2 ) 
  ] متن : معز .\r\n","page_name":" 125 ","page_number":157},
  {"content":"\r\n\r\nدادند و بسيارى از سپاهيانش را كشتند . از جمله علاء الدين قماج نيز به قتل رسيد و سلطان با جماعتى از امرا به اسارت افتادند . اميران را كشتند و سلطان را باقى گذاشتند و با او بيعت كردند و همراه او به مرو داخل شدند . بختيار از او خواست كه مرو را به اقطاع او دهد .\r\nسلطان گفت اين پايتخت خراسان است و آن را به كس اقطاع نتوان داد . غزان از اين سخن به ريشخندش گرفتند .\r\nچون سنجر چنان ديد از تخت فرود آمد و به خانقاه مرو رفت و از سلطنت توبه كرد .\r\nوالى نيشابور از سوى غزان مردم را مصادره كرد و بزد و ستم از حد در گذرانيد . آنگاه سه قرابه در بازار بياويخت و گفت بايد همه پر از زر شوند . عامه بر او شوريدند و او را كشتند . غزان وارد نيشابور شدند و آن شهر را به سختى در هم فرو كوبيدند و مردم را از خرد و كلان قتل عام كردند و همه جا را به آتش كشيدند و قاضيان و علما را در هر جا كه بود كشتند و از سراسر خراسان جز هرات و دهستان كه باروهاى استوار داشتند هيچ شهرى بر پاى نماند .\r\nابن اثير از بعضى از مورخان ايران روايت مىكند كه اين غزان در ايام مهدى [ 1 
  ] عباسى از نواحى تغزغز [ 2 
  ] از اقاصى تركستان به ما وراء النهر آمدند و اسلام آوردند . المقنع كندى [ 3 
  ] صاحب آن مخاريق و شعبده‌ها به ايشان استظهار داشت . تا نيرو گرفت . چون لشكرها به جنگ او رفت اينان رهايش كردند و تسليمش نمودند . با ملوك خانيه نيز چنين معاملتى داشتند . تركان قارغلى آنان را سركوبى نمودند و آنان را از اوطانشان راندند . آنگاه امير زنگى بن خليفهء شيبانى كه بر حدود طخارستان مستولى بود آنان را به بلاد خود فرا خواند و به پشتگرمى آنان در برابر امير قماج صاحب بلخ ايستادگى مىكرد . و چون امير زنگى ايشان را به جنگ امير قماج آورد و قماج به آنان وعده‌هاى جميل داد زنگى را رها كردند . زنگى منهزم شد و او و پسرش اسير شدند و امير قماج هر دو را بكشت و مراتع بلاد خود را در اختيار غزان گذاشت .\r\nچون حسين بن حسين غورى لشكر به بلخ برد ، امير قماج با سپاه خود كه از غزان بودند به نبرد بيرون آمد غزان به غورى پيوستند و او بلخ را تصرف كرد . تا آنگاه كه سلطان سنجر به بلخ لشكر آورد و غورى را منهزم نمود و بلخ را باز پس گرفت . از اين پس غزان در نواحى طخارستان ماندند . از اين رو قماج كينهء آنان را به دل داشت و اكنون فرمان داده بود كه از سرزمينهاى او بروند .\r\nغزان گرد آمدند و طوايف ديگر ترك نيز به ايشان پيوستند پس ارسلان بوقا را بر خود امير ساختند . امير قماج به جنگ ايشان رفت . غزان او را شكست دادند و با پسرش اسير كردند و به قتل آوردند و بر نواحى بلخ استيلا يافتند و در همه جا دست به قتل و غارت زدند .\r\nسلطان سنجر لشكر بسيج كرد و بر مقدمه به سردارى محمد بن ابن بكر بن قماج مقتول\r\n\r\n\r\n","description":"","footnote":"\r\n[ ( 1 ) 
  ] متن : المقتفى .\r\n[ ( 2 ) 
  ] متن : تغرغر .\r\n[ ( 3 ) 
  ] شايد جندى ؟ .\r\n","page_name":" 126 ","page_number":158},
  {"content":"\r\n\r\nو مؤيداىابه در محرم سال 548 به جنگ ايشان فرستاد . سپس خود از پس اين مقدمه بيامد .\r\nغزان اموالى فرستادند و اظهار فرمانبردارى كردند ولى سلطان را قبول نيامد و به جنگ در ايستاد و منهزم شد و به بلخ بازگشت . بار ديگر جنگ در پيوست ، اين بار نيز منهزم شد و به مرو گريخت . غزان از پى او به مرو آمدند . سلطان خود و لشكرش از بيم آنان از مرو بيرون رفتند .\r\nغزان به شهر در آمدند و كشتار و تاراج را از حد گذرانيدند و قاضيان و ائمه و علما را كشتند . چون سنجر از مرو بيرون آمد اسيرش كرده به شهر باز گردانيدند و بر طبق عادت بر تخت نشاندند و فرمانبردارى نمودند . سپس بار ديگر به غارت پرداختند مردم به مدافعه برخاستند و با غزان جنگ كردند ولى ناتوان شدند و تسليم گرديدند . اين بار غزان سخت‌تر از بار نخستين در شهر دست به كشتار و تاراج زدند .\r\nچون سنجر اسير شد همهء امراى خراسان و وزيرش طاهر بن فخر الملك بن نظام الملك از او جدا شدند و به نيشابور رفتند و سليمان شاه پسر سلطان محمد [ 1 
  ] را فرا خواندند و در اواسط آن سال به نام او خطبه خواندند . سپاهيان خراسان نيز بر او گرد آمدند و به طلب غزان بيرون رفتند . در مرو ميان ايشان و غزان نبرد درگرفت . سپاهيان خراسان از بيم بگريختند و به نيشابور رفتند و غزان از پى ايشان بودند . غزان به طوس در آمدند و شهر را غارت كردند و مردم را حتى علما و زهاد را كشتند و همه جا را ويران كردند حتى مسجدها را . در سال 549 وارد نيشابور شدند . آنجا را نيز سخت‌تر از طوس غارت كردند و كشتار نمودند . چنان كه سراسر شهر پر از كشتگان بود . گروهى از علما و زهاد و صالحان به مسجد اعظم شهر پناه بردند . غزان ايشان را تا آخرين نفر كشتند . اعمال غزان در اين بلاد زشت‌تر از اعمال ايشان در بلاد ديگر بود .\r\nوزير سلطان سليمان شاه ، يعنى طاهر بن فخر الملك بن نظام الملك در ماه شوال سال 548 بمرد . سليمان شاه بعد از او پسرش نظام الملك ابو على حسن بن طاهر را به جاى او وزارت داد . پس رشته كارها از دستش به در شد و از انجام امور ملك عاجز گرديد . در ماه صفر سال 549 به جرجان باز گرديد . امرا گرد آمدند و به نام خان محمود بن محمد بن بغراخان خطبه خواندند - او پسر خواهر سنجر بود - و در ماه شوال 549 او را فرا خواندند و پادشاهى دادند و در ركاب او به جنگ غزان رفتند . آنها هرات را در محاصره داشتند . چند بار ميان دو گروه نبرد درگرفت كه بيشتر پيروزى از آن غزان بود .\r\nغزان در اواسط سال 549 از هرات به مرو بازگشتند و مصادرهء مردم را از سر گرفتند .\r\nخاقان محمود بن محمد به نيشابور شد . مؤيد بر نيشابور استيلا يافته بود - و ما در اين باب سخن خواهيم گفت - خاقان در ماه رجب سال 550 با غزان مصالحه كرد .\r\n\r\n\r\n","description":"","footnote":"\r\n[ ( 1 ) 
  ] متن : محمود .\r\n","page_name":" 127 ","page_number":159},
  {"content":"\r\n\r\n\r\nاستيلاى مؤيد بر نيشابور و غير آن\r\nاين مؤيد از موالى سنجر و نامش آىابه بود . مؤيد از اكابر موالى سنجر بود و بر ديگران فرمان مىراند . چون فتنهء غز پديد آمد و اوضاع مملكت آشفته شد او را كار بالا گرفت و بر نيشابور و طوس و نسا و ابيورد و شهرستان و دامغان استيلا يافت و در برابر غزان نيك پايدارى كرد و مردم آن بلاد را از تعرض ايشان حفظ كرد . به سبب حسن سيرتش ، رعيت نيز سر به فرمان او نهاد و بر شمار لشكريان او افزوده شد و زمام فرمانروايى تمام آن نواحى را به دست گرفت . خاقان محمود بن محمد نزد او پيام فرستاد و او را به حضور خواند ولى مؤيد از حضور امتناع كرد و آن بلاد را تسليم ننمود . از دو سو رسولان به آمد و شد پرداختند . عاقبت مؤيد به عهده گرفت كه هر ساله مالى به خاقان ادا كند . خاقان نيز از او دست بداشت و كار برين قرار گرفت . و اللّه سبحانه و تعالى اعلم .\r\n\r\nاستيلاى اينانج [ 1 
  ] بر رى\r\nاينانج از موالى سلطان سنجر بود . رى نيز از اعمال سلطان سنجر . چون غزان فتنه انگيختند ، اينانج به رى رفت و بر آن مستولى شد . آنگاه با سلطان محمد شاه بن محمود صاحب همدان و اصفهان و بلاد ديگر از در دوستى درآمد و اظهار فرمانبردارى كرد سلطان محمد شاه نيز او را در آن مقام كه بود ابقا كرد . چون محمد شاه بمرد . اينانج بر بلاد مجاور نيز دست انداخت و آنها را تصرف كرد و بر قدرت و شوكتش در افزود چنان كه شمار سپاهيانش به ده هزار تن رسيد ، چون سليمان شاه همدان را - به طورى كه بيان خواهيم داشت - تصرف كرد ، اينانج كه به هنگام امارتش به خراسان با او انس داشت به نزدش آمد و به خدمتش قيام نمود و همچنان در آن بلاد به فرمانروايى خويش ادامه داد . و اللّه سبحانه و تعالى اعلم .\r\n\r\nخبر از سليمان شاه و حبس او در موصل\r\nسليمان شاه بن سلطان محمد بن ملكشاه نزد عمش سلطان سنجر بود . سنجر او را وليعهد خود خواند و بر منابر خراسان به نامش اداى خطبه نمود . چون غزان آن فتنه بر پاى كردند و سنجر به اسارت افتاد ، امراى خراسان او را بر خود امير ساختند ولى سليمان شاه از مقابله با غزان عاجز شد و نزد خوارزمشاه رفت و خوارزمشاه نيز دختر برادرش را به عقد او در آورد . ولى پس از چندى عليه او سعايت كردند ، خوارزمشاه او را از بلاد خود براند و او به اصفهان رفت .\r\nشحنهء اصفهان او را از دخول به شهر منع نمود . سليمان شاه به كاشان رفت .\r\n\r\n\r\n","description":"","footnote":"\r\n[ ( 1 ) 
  ] متن : ايتاخ .\r\n","page_name":" 128 ","page_number":160},
  {"content":"\r\n\r\nمحمد شاه ، پسر برادرش محمود ، لشكرى به دفع او فرستاد . سليمان شاه به خوزستان رفت ملكشاه نيز او را از آن بلاد براند و او بناچار به لحف رفت و در آنجا فرود آمد . از آنجا نزد المقتفى لامر اللّه رسولى فرستاد و آمدن خويش را اعلام نمود . ميان او و خليفه چند بار رسولان به آمد و شد پرداختند . عاقبت قرار بر آن شد كه زن خود را در بغداد به گروگان نهد . او نيز زن خود را با شمار كثيرى از كنيزان و حواشى به بغداد فرستاد . المقتفى آنان را اكرام كرد و او را اجازهء ورود داد و وزير ابن هبيره و قاضى القضاة و نقيب علويان و عباسيان به استقبالش بيرون آمدند . خليفه او را خلعت داد و او در بغداد اقامت گزيد . تا محرم سال 551 . در آن سال سليمان شاه به سراى خلافت در آمد و در آنجا در حضور قضات و شهود و اعيان عباسى سوگند خورد و پيمان نهاد كه همواره نيكخواه و مطيع خليفه باشد و به هيچ روى متعرض عراق نشود .\r\nپس در بغداد به نام او خطبه خواندند و او را به لقب پدرش غياث الدنيا و الدين و ديگر القاب او ملقب گردانيدند و سه هزار سپاهى از بغداد به يارى او رفت و امير قويدان [ 1 
  ] صاحب حله را نيز كه امير حاجب بود همراه او كردند .\r\nسليمان شاه در ماه ربيع الاول همان سال به بلاد جبل رفت و المقتفى لامر اللّه به حلوان شد و از ملكشاه پسر سلطان محمود خواست كه با عمش سليمان شاه موافقت كند و وليعهد او باشد . او نيز با دو هزار سوار بيامد و هر دو دست پيمان به هم دادند . مقتفى نيز آن دو را به مال و سلاح يارى داد . ايلدگز صاحب گنجه و اران نيز با آنان همدست شد و به قتال سلطان محمد لشكر در حركت آوردند .\r\nچون سلطان محمد خبر يافت از قطب الدين مودود بن زنگى صاحب موصل و نايب او زين الدين على يارى خواست و وعده‌هاى نيكو داد آن دو اجابت كردند . سلطان محمد را دل قوى شد و براى مقابله با سليمان شاه و يارانش بيرون آمد . در ماه جمادى الاولى جنگ در گرفت سلطان محمد پيروز شد و سليمان شاه بگريخت و از راه شهرزور خواست به بغداد رود . شهرزور از آن صاحب موصل بود و امير بزان [ 2 
  ] از سوى زين الدين على بر آن فرمان مىراند . سليمان شاه به جنگ آنان گرفتار آمد . زين‌الدين على او را بگرفت و به موصل فرستاد . در موصل به زندانش افكندند . آنگاه خبر دستگيرى او را به سلطان محمد داد و وعده داد كه در هر كار كه او را نياز به مساعدت باشد دريغ نخواهد داشت . سلطان از او سپاس گفت .\r\n\r\nفرار سلطان سنجر از اسارت\r\nاز اسارت سلطان سنجر به دست غزان سخن گفتيم و گفتيم چگونه لشكر خراسان از هم پاشيده شد و امرا در نيشابور گرد آمدند تا آنگاه كه خاقان محمد بن محمود بيامد و در برابر\r\n\r\n\r\n","description":"","footnote":"\r\n[ ( 1 ) 
  ] متن : امير دوران .\r\n[ ( 2 ) 
  ] متن : بوران .\r\n","page_name":" 129 ","page_number":161},
  {"content":"\r\n\r\nغزان بار ديگر به مقاومت پرداختند . در اين احوال خوارزمشاه اتسز بن محمد بن انوشتكين در خوارزم بود . آن دو خراسان را ميان خود تقسيم كرده بودند و در برابر لشكر غز پاى مىفشردند .\r\nدر رمضان سال 551 سلطان سنجر با چند تن از امرايى كه با او بودند از اسارت گريخت و به ترمذ شد . سپس از جيحون گذشت و وارد مرو گرديد . مدت اسارتش از جمادى الاولاى سال 548 بود تا رمضان 551 . جمعا سه سال و چهار ماه .\r\nآنچه فرار او را ميسر نمود مرگ علىبك رئيس طائفه تركان قارغلى بود . زيرا او را با سلطان سخت كينه بود . چون او از دنيا رفت تركان قارغلى و ديگر تركان به سنجر گرايش يافتند و در كار او گشايشى پديد آمد . و اللّه سبحانه و تعالى اعلم .\r\n\r\nمحاصرهء سلطان محمد بغداد را\r\nسلطان محمد بن محمود در آغاز حكومتش بعد از عمش مسعود بن محمد بن ملكشاه نزد المقتفى لامر اللّه كس فرستاد كه به نام او در بغداد و عراق بر حسب عادتشان خطبه بخوانند . خليفه چون اميد به انقراض دولتشان داشت از اين كار امتناع كرد . سلطان لشكر در حركت آورد و از همدان آهنگ عراق نمود . صاحب موصل و نايب او نيز او را وعدهء يارى دادند و سلطان در اواخر سال 551 به عراق رفت . خليفه به جمع لشكر پرداخت خطابرس [ 1 
  ] با سپاه واسط بيامد ولى رغش صاحب بصره عصيان كرد و واسط را گرفت مهلهل هم لشكر به حله برد و آنجا را در تصرف آورد . خليفه المقتفى لامر اللّه و ابن هبيره كوشيدند تا بغداد را در برابر مهاجمان مستحكم سازند . پل را بريدند و همهء كشتيها را زير تاج گرد آوردند . آنگاه ندا دادند كه كسى در جانب غربى نماند . پس همهء مردم در محرم سال 552 به جانب شرقى كوچ كردند .\r\nخليفه فرمان داد آن سوى بارو هر چه بود ويران كردند . سلطان محمد نيز از سوى ديگر چنين كرد . منجنيقها را نصب كردند و عراده را بسيج نمودند . خليفه ميان لشكريان و مردم عامى سلاح تقسيم كرد .\r\nزين الدين كجك با سپاه موصل بيامد و در اوانا به سلطان محمد پيوست و جنگ در پيوستند و محاصره را سخت نمودند . در شهر ارزاق به پايان رسيد و مردم از گرسنگى در رنج افتادند . زين الدين به احترام خليفه در جنگ سستى به خرج داد . گويند نور الدين محمود بن زنگى او را سفارش كرده بود . اين نور الدين برادر قطب الدين مودود بود .\r\nدر اين احوال به سلطان محمد خبر رسيد كه برادرش ملكشاه و ايلدگز صاحب اران و پسرخواندهء او ملك ارسلان بن طغرل بن محمد روانهء همدان شده‌اند سلطان محمد در آخر\r\n\r\n\r\n","description":"","footnote":"\r\n[ ( 1 ) 
  ] متن : خطاوفرس .\r\n","page_name":" 130 ","page_number":162},
  {"content":"\r\n\r\nربيع الاول شتابان از بغداد رهسپار همدان شد و زين الدين نيز به موصل بازگشت . چون ملكشاه و ايلدگز و پسرخوانده‌اش ارسلان وارد همدان شدند اندكى درنگ كردند و چون از آمدن سلطان محمد خبر يافتند از آنجا برفتند . اينان از همدان به رى شدند . شحنهء رى اينانج به دفاع بيرون آمد ولى او را در هم شكستند و شهر را در محاصره گرفتند . سلطان محمد ، امير سقمس بن قيماز را با سپاهى به يارى اينانج فرستاد ، ديدند دست از محاصرهء رى برداشته‌اند و آهنگ بغداد دارند . سقمس با آنان به پيكار پرداخت ولى شكست خورد و لشكرگاهش به غارت رفت .\r\nسلطان محمد بر شتاب خويش در افزود كه زودتر از آنها به بغداد رسد . چون به حلوان رسيد خبر يافت كه ايلدگز در دينور است . در اين اثنا رسولى از سوى اينانج برسيد كه او به همدان وارد شده و به نام او خطبه خوانده است . شمله صاحب خوزستان [ 1 
  ] به بلاد خود رفت و بيشتر ياران ايلدگز و ملكشاه پراكنده شدند . سلطان نيز به همدان رفت باشد كه بسيج لشكر كرده به اران يعنى بلاد ايلدگز حمله كند .\r\n\r\nوفات سلطان سنجر بن ملكشاه\r\nدر ماه ربيع الاول سال 552 سلطان سنجر فرمانرواى خراسان بمرد . او در زمان برادرش بركيارق حكومت خراسان يافت . برادرش سلطان محمد بن ملكشاه او را وليعهد خود قرار داد چون سلطان محمد بمرد به نام سنجر خطبهء پادشاهى خواندند از آن پس همهء ملوك به مدت چهل سال در فرمان او بودند و پيش از آن نيز بيست سال به عنوان ملك به نام او خطبه مىخواندند سه سال و نيم اسير غزان بود . چون از اسارت رهايى يافت ديده از جهان فرو بست . چون مرگش فرا رسيد پسر خواهر خود محمود بن محمد بن بغراخان را به جانشينى خود در خراسان معين نمود و او از بيم غزان در جرجان اقامت گزيد . غزان مرو و خراسان را تصرف كردند . اىابه المؤيد نيز نيشابور و ديگر نواحى خراسان را گرفت و اوضاع بر همين منوال بود تا سال 554 كه غزان نزد خاقان محمود بن محمد پيام فرستادند كه نزد ايشان رود تا به پادشاهى بردارندش ولى او بر جان خود بترسيد و پسرش را نزد ايشان فرستاد . غزان مدتى نيز از او اطاعت كردند و آنگاه خود نيز به آنان پيوست و ما در آتيه بدان خواهيم پرداخت .\r\n\r\nمنازعهء ميان ايتاق و مؤيد\r\nايتاق از موالى سلطان سنجر بود چون فتنهء غز بالا گرفت و امراى خراسان پراكنده شدند و سنجر درگذشت و مؤيد نيشابور را گرفت و بر لشكر خراسان فرمانروايى يافت ، جماعتى از امرا بر او حسد بردند از جمله ايتاق بود كه گاه موافق او بود و گاه مخالف او . گاه نزد خوارزمشاه\r\n\r\n\r\n","description":"","footnote":"\r\n[ ( 1 ) 
  ] متن : خراسان .\r\n","page_name":" 131 ","page_number":163},
  {"content":"\r\n\r\nمىرفت و گاه نزد شاه مازندران . در سال 552 با ده هزار سوار از كسانى كه از مؤيد انحراف جسته بودند از مازندران آهنگ خراسان نمود و در نسا و ابيورد اقامت جست . مؤيد بر سر او راند و لشكرش را پراكنده ساخت و لشكرگاهش را به غنيمت گرفت و ايتاق خود به مازندران گريخت .\r\nدر مازندران ، ميان رستم بن على بن شهريار پادشاه آن ديار و برادرش على كشمكش بود ، ايتاق جانب رستم را گرفت و او در جنگ با برادر پيروز شد و برادر را براند .\r\nايتاق پى در پى به خراسان مىآمد و دست به كشتار و آشوب و غارت مىزد . از جمله شهر اسفراين را ويران كرد . خاقان محمود بن محمد و مؤيد او را به اطاعت خويش فرا خواندند ولى او همچنان راه خلاف مىپيمود . در ماه صفر سال 553 لشكر به جنگش فرستادند . ايتاق به مازندران گريخت . آن دو از پى او رفتند . رستم شاه مازندران به آن دو اظهار اطاعت نمود و اموال بسيار و هدايا فرستاد . از او بپذيرفتند و بازگشتند . ايتاق پسرش را به عنوان گروگان بفرستاد . ايتاق نيز در جرجان و دهستان و اعمال آن مقام كرد .\r\n\r\nمنازعه ميان سنقر عزيزى و مؤيد و كشته شدن او\r\nسنقر عزيزى از امراى سلطان سنجر بود كه با مؤيد در دل كينه داشت . چون مؤيد سرگرم فرونشاندن فتنهء ايتاق بود ، سنقر از لشكر سلطان محمود بن محمد به هرات رفت و آنجا را بگرفت . در آنجا جماعتى از تركان بودند ، او را اشارت كردند كه از ملك حسين پادشاه غور يارى خواهد و به دو استظهار جويد . ولى او سرباز زد كه هواى خودكامگى در سر داشت ، زيرا مىديد هر يك از امرا مىكوشند رأى خود بر سلطان تحميل كنند . مؤيد او را در هرات محاصره كرد و تركانى را كه با او بودند به وعده بنواخت ، آنان نيز سنقر را رها كرده به فرمان او در آمدند و بىخبر و بناگاه او را كشتند . سلطان محمد هرات را بگرفت . بقاياى لشكر سنقر به ايتاق پيوستند و بر طوس و روستاهاى آن غلبه يافتند و همه جا را ويران كردند . و اللّه تعالى اعلم .\r\n\r\nبار ديگر بازگشت غزان به خراسان و ويران شدن نيشابور به دست مؤيد آىابه\r\nغزان پس از كشتار و تاراج خراسان در بلخ مقام كردند و از قتل و تاراج در خراسان دست بازداشتند . در خراسان اتفاق كلمه‌اى حاصل شد و همه گردن به فرمان خاقان محمود بن محمد نهادند و امور دولت او در دست مؤيد اىابه بود .\r\nدر ماه شعبان سال 553 غزان از بلخ به مرو راندند و مؤيد به دفع ايشان لشكر برد جماعتى از ايشان را كشت و تا مرو به تعقيبشان پرداخت و به سرخس رفت . در آنجا با خاقان\r\n\r\n","description":"","footnote":"","page_name":" 132 ","page_number":164},
  {"content":"\r\n\r\nمحمود بن محمد به جنگ با غزان متفق شدند و در پنجم شوال بار ديگر نبرد درگرفت . در نبرد سوم غزان منهزم شده وارد مرو شدند . اين بار با مردم روشى نيك پيش گرفتند و علما و ائمه را اكرام كردند . سپس به سرخس و طوس تاختند و در آن دو شهر به قتل و غارت پرداختند و پس از ويران كردن آنها به مرو باز گرديدند .\r\nخاقان محمود بن محمد بن جرجان رفت و چشم به راه پايان كار ايشان بود . در سال 554 غزان نزد او فرستادند و او را فراخواندند تا بر خود پادشاهيش دهند . او از بيم جان معذرت خواست . غزان از او خواستند حال كه خود نمىآيد پسرش جلال الدين محمد را به نزد ايشان فرستد تا او را بر خود پادشاهى دهند . خاقان پسرش را نزد آنان فرستاد . غزان او را بسى گرامى داشتند و در ربيع الاخر سال 554 او را بر خود پادشاهى دادند .\r\nچندى بعد پدرش محمود به خراسان آمد و از مؤيد اىابه جدا شد . و تا حدود نسا و ابيورد را بگرفت . نسا را به اميرى موسوم به عمر بن حمزهء نسوى به اقطاع داد و در حفظ و حراست آن دو شهر كوششى عظيم مبذول داشت . خاقان محمود تا پايان جمادى الاخر آن سال در خارج شهر نسا درنگ كرد .\r\nغزان از نيشابور به طوس رسول فرستادند و مردم را به اطاعت خويش فرا خواندند . مردم رايكان طوس كه به باروها و دليرى خود مغرور بودند اجابت نكردند . غزان برفتند و شهر را محاصره كردند و به تصرف در آوردند و خلق بسيارى را كشتند و به نيشابور بازگشتند . سپس با جلال الدين محمد بن سلطان محمود خان به بيهق راندند و سبزوار را در ماه جمادى الاخر سال 554 محاصره نمودند . امور مردم شهر را نقيب عماد الدين على بن محمد بن يحيى العلوى الحسنى نقيب علويان در دست داشت . غزان چون كارى از پيش نبردند مصالحه كردند . از آنجا رهسپار نسا و ابيورد شدند تا با خاقان محمود بن محمد در جرجان مقابله كنند كه اكنون از جرجان به خراسان مىآمد . او در يكى از روستاهاى خبوشان فرود آمده بود . غزان به او رسيدند . او از روستا بيرون جست و بگريخت يكى از سپاهيان غز او را بديد و اسير كرد . خاقان از دست او بگريخت و به نيشابور رفت . در نيشابور سپاهيانش گرد آمدند و بار ديگر كارش به سامان آمد .\r\nچون با غزان ملك محمد بن خاقان محمود به نسا و ابيورد بازگشتند پدرش خاقان محمود از شهر بيرون آمد . او با جماعتى از سپاهيان خراسان در آنجا بود . غزان همه يك دل به فرمان او در آمدند و او را سعى بر آن بود كه آن بلاد آبادان سازد ولى موفق نشد . آنگاه همگان رهسپار نيشابور شدند . مؤيد آىابه در آنجا بود . چون از نزديك شدن ايشان خبر يافت از آنجا به خواف رفت . مردم از آمدن آن قوم بسيار بترسيدند ولى اين بار به كسى آسيبى نرسانيدند و راهى سرخس و مرو شدند . مؤيد با لشكر خود بار ديگر به نيشابور آمد ولى مردم او را به شهر راه ندادند\r\n\r\n","description":"","footnote":"","page_name":" 133 ","page_number":165},
  {"content":"\r\n\r\nمؤيد شهر را به قهر بگرفت و ويران كرد . سپس در ماه شوال سال 554 به بيهق [ 1 
  ] رفت .\r\n\r\nاستيلاى ملكشاه بن محمود بر خوزستان\r\nچون ملك محمد [ 2 
  ] بن سلطان محمود از محاصرهء بغداد بازگشت و خليفه از اداى خطبه به نام او امتناع ورزيد ، بيمار شد و در همدان اقامت گزيد . برادرش ملكشاه به قم و كاشان رفت و در تاراج و مصادرهء مردم وقاحت از حد گذرانيد . محمد ، او را از اين اعمال منع كرد و او نپذيرفت . سپس با جمعى كه در فرمانش بودند به اصفهان رفت . در آنجا نزد ابن خجندى [ 3 
  ] و اعيان شهر رسول فرستاد كه به فرمان او درآيند . همگان پوزش آوردند كه در اطاعت برادر او هستند . او نيز روستاهاى اطراف را غارت كرد . سلطان محمد بن محمود از همدان لشكر به سوى او برد و بر مقدمه گردبازو [ 4 
  ] خادم را فرستاد . ياران ملكشاه از گردش پراكنده شدند و او خود رهسپار بغداد شد . چون به قرميسين [ 5 
  ] رسيد ، قويدان [ 6 
  ] و سنقر همدانى به او پيوستند و او را اشارت كردند كه از بغداد به خوزستان رود . ملكشاه به واسط آمد و در جانب شرقى دجله فرود آمد سپاهيانش در آن نواحى مرتكب اعمالى ناروا گشتند . پس يكى از سدهاى آن حوالى باز شد و آب دجله بيامد و بسيارى از يارانش را غرق نمود .\r\nملكشاه به خوزستان رفت . شمله او را از عبور مانع شد . ملكشاه بار ديگر رسول فرستاد كه اجازه دهد از آنجا بگذرد و نزد برادر خود سلطان محمد رود باز هم شمله اجازت نداد .\r\nملكشاه بر كردانى كه در آن حدود بودند فرود آمد . مردان از كوهها و دشتها نزد او گرد آمدند .\r\nو چون سپاهى گرد آورد با شمله به جنگ پرداخت . سنقر همدانى و قويدان [ 7 
  ] و چند تن از امرا نيز با او بودند . شمله در اين نبرد منهزم شد و همهء يارانش به قتل رسيدند و ملكشاه بر آن بلاد مستولى گرديد و از آنجا به فارس راند . و اللّه هو المؤيد بنصره .\r\n\r\n\r\n","description":"","footnote":"\r\n[ ( 1 ) 
  ] متن : سبق .\r\n[ ( 2 ) 
  ] متن : سلطان ملكشاه بن محمد .\r\n[ ( 3 ) 
  ] متن : ابن الحمقرى .\r\n[ ( 4 ) 
  ] متن : كرجان .\r\n[ ( 5 ) 
  ] متن : قوس .\r\n[ ( 6 ) 
  ] متن : موبران .\r\n[ ( 7 ) 
  ] متن : مويدان .\r\n","page_name":" 134 ","page_number":166},
  {"content":"\r\n\r\n\r\nوفات سلطان محمد و حكومت عمش سليمان شاه\r\nسلطان محمد بن محمود بن محمد بن ملكشاه در اواخر سال 554 درگذشت . او بود كه بغداد را محاصره كرد و از خليفه خواست به نام او اداى خطبه كند و خليفه امتناع كرده بود .\r\nمدت پادشاهيش هفت سال و نيم بود . كودكى خردسال داشت . او را به احمديلى سپرد و گفت اين وديعه‌اى است به نزد تو . او را به بلاد خود ببر زيرا سپاهيان از او فرمان نخواهند برد .\r\nاحمديلى نيز آن كودك را به مراغه برد . اكثر سپاهيان به بيعت با عم او سليمان شاه متفق بودند . طايفه‌اى خواستار ارسلان شاه بن طغرل بن محمد بودند كه نزد ايلدگز مىزيست .\r\nاما ملكشاه از خوزستان بيامد . دكلا فرمانرواى فارس و شملهء تركمانى و غير ايشان نيز با او بودند . چون به اصفهان رسيد ابن خجندى شهر را تسليم او كرد و مالى نيز گرد آورده به او داد . ملكشاه لشكر به همدان فرستاد و مردم آن ديار را به فرمانبردارى خود دعوت كرد .\r\nولى چون مردم در اين باب هماهنگ نبودند اجابتش نكردند . آنان بيشتر خواهان سلطنت سليمان شاه بودند .\r\nدر اوايل سال 555 سليمان شاه از موصل به همدان راند تا بر تخت سلطنت نشيند .\r\nسبب آمدنش آن بود كه اكابر امرا از همدان نزد اتابك [ قطب الدين مودود زنگى صاحب موصل رسول فرستادند و از او خواستند كه سليمان شاه بن سلطان محمد بن ملكشاه را بفرستد تا به پادشاهى بردارند . قرار بر آن شد كه سليمان شاه سلطان و قطب الدين اتابك او و وزير قطب الدين ، وزير سليمان شاه 
  ] [ 1 
  ] و زين الدين على سپهسالار لشكر موصل ، سپهسالار او باشد .\r\nمودود او را آزاد كرد و هر چه نياز داشت در اختيارش گذاشت . زيد الدين على نيز با سپاه موصل با او بيامد . چون به بلاد جبل رسيدند ، لشكريان به استقبال او رفتند . امرا يك يك\r\n\r\n\r\n","description":"","footnote":"\r\n[ ( 1 ) 
  ] ميان دو قلاب از متن افتاده بود ، از ابن اثير افزوده شد ( وقايع سال 555 ) .\r\n","page_name":" 135 ","page_number":167},
  {"content":"\r\n\r\nبيامدند تا سپاهى گران گرد آمد . زين الدين على از رفتار بىمحاباى امرا با سلطان بر جان خود بترسيد و به موصل باز گرديد . سليمان شاه به همدان وارد شد و با او بيعت كردند . و اللّه سبحانه و تعالى اعلم .\r\n\r\nدرگذشت المقتفى لامر اللّه و خلافت المستنجد باللّه\r\nدر ماه ربيع الاول سال 555 المقتفى پس از بيست و چهار سال خلافت بمرد . او از خلفايى بود كه به استقلال خلافت كرد و از زير نفوذ سلجوقيان خود را بيرون كشيد و اين از زمانى بود كه پس از سلطان مسعود بن محمد ميان سلجوقيان اختلاف كلمه افتاد و ما در اخبار خلفا بدان اشارت كرديم .\r\nچون المقتفى بمرد با پسرش المستنجد بيعت شد . او نيز شيوهء پدر در پيش گرفت و بر بلاد ماهكى و لحف مستولى شد و آن را كه در زمان پدرش بر آن حدود فرمان مىراند از سوى خود در آنجا ابقا كرد .\r\n\r\nاتفاق مؤيد با محمود خاقان\r\nگفتيم كه چون غزان غلبه يافتند ، خاقان محمود بن محمد را فرا خواندند تا بر خود شاهى دهند و او پسر خود را به نزدشان فرستاد و آنان او را بر خود پادشاه كردند . پس محمود از جرجان به نسا رفت و غزان بيامدند و با او به نيشابور رفتند . مؤيد اىابه از نيشابور گريخت و محمود و غزان به شهر درآمدند . چندى بعد آنها از نيشابور بيرون رفتند و مؤيد بازگشت و شهر را محاصره كرد و به قهر بگشود و در شوال سام 554 آن را ويران نمود . آنگاه مؤيد به بيهق رفت .\r\nبار ديگر در سال 555 به نيشابور باز گرديد و خرابيها را آبادان ساخت و در حق مردم نيكى نمود . سپس به اصلاح امور اعمال آن پرداخت و آثار مفسدان و آشوبگران را برانداخت و دژ اسقيل را بگشود و شورشيان آن ناحيه را تار و مار كرد و آن دژ را ويران نمود . همچنين قلعهء خسرو جرد [ 1 
  ] را ، از اعمال بيهق ، بگرفت . اين دژ از بناهاى كيخسرو [ 2 
  ] پادشاه ايران بود در ايام نبردهايش با افراسياب [ 3 
  ] .\r\nاىابه از سوى خود در آنجا نگهبانانى گماشت و به نيشابور بازگشت . آنگاه قصد شهر كندر از اعمال طريثيث [ 4 
  ] را كرد . در آنجا مردى به نام خربنده [ 5 
  ] عصيان كرده بود و قافله‌ها را مىزد و روستاها را ويران مىنمود و به مردم آسيب فراوان مىرسانيد . خربنده بلايى بود بر مردم خراسان . آىابه مؤيد دژى را كه مستقر او بود محاصره نمود و او را بگرفت و بكشت و مردم بلاد را از شر او برهانيد .\r\n\r\n\r\n","description":"","footnote":"\r\n[ ( 1 ) 
  ] متن : خسروجور .\r\n[ ( 2 ) 
  ] متن : كنجرو .\r\n[ ( 3 ) 
  ] متن : جراسياق .\r\n[ ( 4 ) 
  ] متن : طرسا .\r\n[ ( 5 ) 
  ] متن : خرسده .\r\n","page_name":" 136 ","page_number":168},
  {"content":"\r\n\r\nآنگاه در ماه رمضان همان سال بيهق را بگشود . مردم بيهق كه بر او عصيان كرده بودند ، بناچار سر بر خط فرمان او نهادند . در اين ايام خاقان محمود بن محمد كه با غزان همراه بود نزد او رسول فرستاد و نيشابور و طوس و اعمال آن را به او واگذار كرد و دست اتفاق به او داد و ميان او و غز نيز صلح برقرار شد و سراسر بلاد از فتنه و آشوب برست .\r\n\r\nنبرد ميان لشكر خوارزمشاه و تركان برزى\r\nاين تركان يكى از شعوب ترك در خراسان بودند و اميرشان يغمر [ 1 
  ] خان بن اودك [ 2 
  ] بود .\r\nجمعى از سپاهيان خوارزم بر ايشان حمله آوردند و كشتارشان كردند . يغمر [ 1 
  ] خان با اندكى از ياران خود از معركه جان به در برد و نزد خاقان محمود بن محمد و غزان ، به خراسان رفت و از آنها يارى طلبيد . او مىپنداشت اختيار الدين ايتاق خوارزميان را عليه او شورانيده است . غزان از راه نسا و باورد ، همراه او در حركت آمدند و آهنگ ايتاق كردند . چون ايتاق را يارى پايدارى در برابر ايشان نبود از پادشاه مازندران يارى طلبيد . او نيز با لشكرى به ياريش آمد . جمعى از كردان و ديلم و تركمانان نيز با او موافقت كردند و با غزان و برزيان جنگيدند . اين جنگها در نواحى دهستان واقع شد و آنان پنج بار از شاه مازندران شكست خوردند .\r\nايتاق در ميمنهء لشكر بود . تركان غز چون از شكست قلب سپاه كه شاه مازندران ايستاده بود نوميد شدند به ميمنه حمله كردند ايتاق منهزم شد و بسيارى از لشكرش طعمهء تيغ گرديد . شاه مازندران به سارى رفت و ايتاق به خوارزم [ 3 
  ] . لشكر غز به دهستان راند و آنجا را غارت كرد و ويران نمود . اين واقعه در سال 556 اتفاق افتاد . همچنين جرجان را نيز ويران كردند و مردمش در شهرهاى ديگر پراكنده شدند .\r\nدر ماه شعبان همان سال ميان ايتاق و بقراتكين كه بر اعمال جوين [ 4 
  ] غلبه يافته بود ، نبردى درگرفت . بقراتكين صاحب مال و نعمت بسيار بود . بقراتكين از برابر او بگريخت و به مؤيد پيوست و در زمرهء ياران او درآمد . ايتاق نيز ديگر اموال او و بلاد آن نواحى را تاراج كرد و بدان اموال نيرومند شد .\r\n\r\nوفات ملكشاه بن محمود\r\nگفتيم كه ملكشاه بن سلطان محمود بن محمد بن ملكشاه بن الب ارسلان بعد از برادر خود سلطان محمد از خوزستان به اصفهان آمد . شملهء تركمانى و دكلا صاحب فارس نيز با او بودند .\r\nابن خجندى رئيس اصفهان و ديگر مردم شهر به اطاعت او در آمدند و اموالى بر او گرد آمد .\r\nملكشاه به نزد دولتمردان اصفهان رسول فرستاد و آنان را به فرمان خود فراخواند .\r\n\r\n\r\n","description":"","footnote":"\r\n[ ( 1 ) 
  ] متن : بقراخان .\r\n[ ( 2 ) 
  ] متن : داود .\r\n[ ( 3 ) 
  ] متن : شهرزور .\r\n[ ( 4 ) 
  ] متن : قزوين .\r\n","page_name":" 137 ","page_number":169},
  {"content":"\r\n\r\nمردم اصفهان هواخواه عم او سليمان شاه بودند . بنابر اين اجابتش ننمودند و سليمان شاه از موصل بيامد و به پادشاهى نشست . ملكشاه همچنان در اصفهان ماند و در آنجا كارش بالا گرفت و نزد المستنجد باللّه رسول فرستاد كه به جاى عمش سليمان شاه خطبه نام او كند و كارها به همان روال كه پيش از اين در عراق معمول بوده انجام گيرد و نيز خليفه را بسى تهديد كرد . عون الدين [ 1 
  ] بن هبيره ، يكى از كنيزان او را به وعده بفريفت تا زهر در طعامش كرد . پزشك دريافت كه او را زهر داده‌اند . شمله و دكلا را خبر داد . كنيز را حاضر كردند و او به كار خود اقرار كرد .\r\nملكشاه نيز بمرد . مردم اصفهان ياران او را از شهر بيرون كردند و به نام سليمان شاه خطبه خواندند شمله به خوزستان بازگشت و هر چه ملكشاه از او گرفته بود باز پس گرفت .\r\n\r\n\r\n","description":"","footnote":"\r\n[ ( 1 ) 
  ] متن : عميد الدين .\r\n","page_name":" 138 ","page_number":170},
  {"content":"\r\n\r\n\r\nپادشاهى ارسلان بن طغرل\r\nچون سليمان شاه به پادشاهى رسيد روى به لهو و شرابخوارى نهاد . چنان كه در روزهاى ماه رمضان نيز دست از تباهكاريهاى خويش برنمىداشت . معاشران او جمعى دلقكها و مسخرگان بودند . بدين سبب امرا پاى از درگاه او باز كشيدند و به شرف الدين گرد بازو [ 1 
  ] خادم شكايت بردند . اين شرف الدين مدبر امور مملكت و مردى ديندار و خردمند بود . روزى كه سليمان شاه در ميان جمع نديمان خويش در خارج شهر همدان به عشرت و طرب سرگرم بود ، گرد بازو بر او داخل شد و زبان به ملامتش گشود . سليمان شاه دلقكان و مسخرگان را اشارت كرد كه او را بازيچهء خود كنند . گرد بازو خشمناك بيرون آمد . چون به هوش آمد از او پوزش خواست . گرد بازو نيز چنان نمود كه از او خشنود شده است ولى ديگر پاى به مجلس او ننهاد .\r\nسليمان شاه به اينانج [ 2 
  ] فرمانرواى رى اشارت كرد كه نزد او حاضر آيد . او نيز پاسخ داد كه بيمار است و چون شفا يابد خواهد آمد . اين خبر به گرد بازو رسيد و بر رميدگى او در افزود و با چند تن از امرا پيمان نهاد كه سليمان شاه را از سلطنت خلع نمايند .\r\nگرد بازو نخست به كشتار دلقكان و مسخرگان كه نديمان او بودند ، پرداخت و گفت چنين كرده است تا پايه‌هاى سلطنت او را مستحكم گرداند . سپس در خانهء خود دعوتى ترتيب داد . چون سليمان شاه و امرا آمدند ، امرا سليمان شاه و وزيرش ابو القاسم محمود بن عبد العزيز الحامدى [ 3 
  ] را با چند تن از خواص او فرو گرفتند . اين واقعه در ماه شوال سال 555 بود . گرد بازو وزير و خواص او را در حال بكشت و سليمان شاه را چندى به زندان انداخت سپس به قتلش آورد .\r\nآنگاه گرد بازو نزد ايلدگز صاحب اران و آذربايجان فرستاد و خواست تا ارسلان شاه\r\n\r\n\r\n","description":"","footnote":"\r\n[ ( 1 ) 
  ] متن : كردباذه .\r\n[ ( 2 ) 
  ] متن : انبانج .\r\n[ ( 3 ) 
  ] متن : الحاقدى .\r\n","page_name":" 139 ","page_number":171},
  {"content":"\r\n\r\nبن طغرل بن محمد بن ملكشاه را بفرستد تا با او به پادشاهى بيعت كند . چون اين خبر به اينانج فرمانرواى رى رسيد [ يك يك بلاد را تاراج كرد تا به همدان رسيد . گرد بازو در شهر تحصن گزيد . گرد بازو او را به مصاف فرا خواند . او گفت جنگ نخواهد كرد تا اتابك ايلدگز برسد . اتابك با سپاه خود و ارسلان شاه بن طغرل برسيد 
  ] [ 1 
  ] گردبازو به استقبال او رفت و در تمام آن بلاد به پادشاهى به نام او خطبه خواند . ايلدگز مادر ارسلان شاه را به زنى گرفته بود و از او پسرش محمد جهان پهلوان و برادرش عثمان قزل [ 2 
  ] ارسلان متولد شد . ايلدگز خود سمت اتابكى داشت و پسرش محمد جهان پهلوان برادر مادرى ارسلان شاه مرتبهء حاجبى يافت .\r\nايلدگز از مماليك سلطان مسعود پسر سلطان محمد بود . چون سلطان مسعود پادشاهى يافت اران و قسمتى از آذربايجان را به اقطاع او داد . در سالهاى جنگها و فتنه‌ها ميان شاهان و شاهزادگان سلجوقى او به اران پناه برد و نزد هيچيك از ايشان حاضر نگرديد . در اين سالها ارسلان بن طغرل به اران آمد و نزد او بماند و همچنان ببود تا به پادشاهى رسيد . چون به نام ارسلان شاه خطبه خوانده شد ، ايلدگز نزد اتابك اينانج صاحب رى كس فرستاد و مهربانيها نمود و دختر اينانج را براى پسرش جهان پهلوان به زنى گرفت و با هم پيمان دوستى بستند .\r\nايلدگز آنگاه نزد المستنجد باللّه كس فرستاد تا در عراق به نام ارسلان خطبه بخوانند و كارها به همان روال افتد كه در ايام سلطان مسعود بوده بود . خليفه رسولش را اهانت كرد و براند . سپس به نزد اقسنقر احمديلى كس فرستاد و او را به اطاعت سلطان ارسلان خواند ، او نيز سرباز زد و گفت اگر از من دست برنداريد من هم سلطانى در نزد خود دارم . پسر محمد بن محمود در نزد او بود . پدر به هنگام مرگ پسر را - چنان كه گفتيم - به او تسليم كرده بود .\r\nاكنون اقسنقر تهديد مىكرد كه با او بيعت خواهد كرد . از ديگر سو وزير ابن هبيره نيز از بغداد نامه نوشته بود و او را به طمع افگنده بود كه به نام آن كودك خطبه بخواند تا چون ميان آنان اختلاف افتد ، او بهره برد .\r\nايلدگز سپاهى به سردارى محمد جهان پهلوان به جنگ اقسنقر احمديلى فرستاد .\r\nآقسنقر از سكمان قطبى صاحب خلاط يارى خواست . او نيز به ياريش آمد و به جنگ محمد جهان پهلوان رفت و بر او ظفر يافت و جهان پهلوان شكست خورده به همدان باز گرديد . و اللّه تعالى اعلم .\r\n\r\nجنگ ميان ايلدگز و اينانج\r\nچون ملكشاه پسر سلطان محمود در اصفهان درگذشت طايفه‌اى از يارانش به بلاد\r\n\r\n\r\n","description":"","footnote":"\r\n[ ( 1 ) 
  ] عبارت ميان دو قلاب از متن ساقط بود از ابن اثير ( وقايع سال 556 ) افزوده شد .\r\n[ ( 2 ) 
  ] متن : مزدارسلان .\r\n","page_name":" 140 ","page_number":172},
  {"content":"\r\n\r\nفارس رفتند و پسر او محمود بن ملكشاه را نيز با خود بردند . فرمانرواى فارس زنگى بن دكلاى سلغرى راه بر آنان بگرفت و محمود بن ملكشاه را از ايشان بستد و در قلعهء اصطخر جاى داد .\r\nچون ايلدگز ، سلطان ارسلان شاه را به پادشاهى نشاند و از بغداد براى او خواستار خطبه شد وزير خليفه ، عون الدين ابو المظفر يحيى بن هبيره دست به افساد زد از جمله نزد احمديلى كس فرستاد و همچنين به زنگى بن دكلا صاحب فارس نيز پيام داد كه با محمود بن ملكشاه بن سلطان محمود كه در نزد او بود بيعت كند و وعده داد كه اگر بر ايلدگز پيروز شود به نام او خطبه خواهد خواند . زنگى بن دكلا با محمود بيعت كرد و در فارس به نام او خطبه خواند و بر در سراى او پنج نوبت زدند و براى او ترتيب سپاه داد . اين خبر به ايلدگز رسيد . با چهل هزار سپاهى به اصفهان راند كه به فارس رود و براى زنگى پيام داد كه بايد خطبه به نام ارسلان شاه كند . زنگى سر بر تافت . ايلدگز گفت كه المستنجد بلاد تو را به من اقطاع داده است و اكنون من عازم فارس هستم . ايلدگز جماعاتى به نواحى ارجان فرستاد . اين گروه با جمعى از سپاهيان ارسلان بوقا فرمانرواى ارجان روبرو شدند . سپاهيان ارسلان بوقا جمعى از ايشان را كشتند و خبر به اينانج دادند . اينانج با ده هزار سوار از رى برسيد . پنج هزار سپاهى نيز احمديلى در اختيار او گذاشت . ابن باز دار صاحب قزوين و ابن طغايرك و ديگران كه از ياران ايلدگز بودند بگريختند و به اينانج پيوستند . زنگى بن دكلا سميرم [ 1 
  ] و بلاد ديگر را تاراج كرد . ايلدگز سپاهى روان داشت تا زنگى را از سميرم براند . اين لشكر از زنگى شكست خورده به نزد ايلدگز باز گرديد . ايلدگز از آذربايجان لشكر خواست . پسرش قزل‌ارسلان [ 2 
  ] با لشكر بيامد . [ اينانج نيز از زنگى يارى طلبيد . دو لشكر در ماه شعبان بر يك ديگر زدند . اينانج منهزم شد 
  ] [ 3 
  ] و بسيارى از سپاهيانشان به قتل رسيد و لشكرگاهش به تاراج رفت . اينانج خود به رى گريخت و در قلعهء طبرك تحصن گزيد . سپس ميان او و ايلدگز رسولان به آمد و شد پرداختند اينانج پيشنهادهايى داشت كه ايلدگز همه را اجابت كرد و جرباذقان [ 4 
  ] ( گلپايگان ) و چند شهر ديگر را به اقطاع او داد و ايلدگز به همدان باز گرديد . و اللّه سبحانه و تعالى اعلم .\r\n\r\nفتنهء در نيشابور و خراب شدن آن\r\nدر ربيع الاخر سال 556 مؤيد آىابه جمعى از اعيان نيشابور را گرفت و به حبس فرستاد .\r\nاز آن جمله بود نقيب علويان ابو القاسم زيد بن الحسن الحسينى . مؤيد اينان را بدان سبب گرفته بود كه در برانگيختن اوباش و رنود در تاراج شهر دست داشته بودند و مىگفت كه اگر شما\r\n\r\n\r\n","description":"","footnote":"\r\n[ ( 1 ) 
  ] متن : شهيرم .\r\n[ ( 2 ) 
  ] متن : هبيس بن مزد ارسلان .\r\n[ ( 3 ) 
  ] از متن ساقط بود از ابن اثير افزوده شد ( وقايع سال 556 ) .\r\n[ ( 4 ) 
  ] متن : حربادفان .\r\n","page_name":" 141 ","page_number":173},
  {"content":"\r\n\r\nمىخواستيد مىتوانستيد آنان را از اعمالشان منع كنيد . همچنين جمعى از اهل فساد را بكشت .\r\nآنگاه به ويران كردن شهر پرداخت و بسيارى از مساجد و مدارس و كتابخانه‌ها را ويران نمود يا آتش زد و تاراج كرد .\r\nمؤيد اىابه به شادياخ نقل كرد و با روى آن تعمير كرد و شهر را استوارى بخشيد و مسكون ساخت و نيشابور را به كلى خراب كرد .\r\nشادياخ را عبد اللّه بن طاهر به هنگام حكومتش در خراسان پى افگنده بود . او خود و سپاهيانش دور از مردم نيشابور در آنجا مىزيستند تا لشكرش مردم را زحمت ندهند . شادياخ بعدها ويران شد و الب ارسلان بار ديگر آن را بنا نمود . بار ديگر نيز ويران شد و اينك مؤيد آن را از نو مىساخت .\r\nدر سال 556 ، در ماه جمادى الآخر سلطان محمود بن محمد خان خواهرزادهء سلطان سنجر همراه با لشكر غز به نيشابور آمد . محمود بن محمد در اين ايام پادشاه خراسان بود . اينان مؤيد را به مدت دو ماه در شادياخ محاصره كردند . در اين اثنا محمود ، بدين عنوان كه به حمام مىرود به شهرستان داخل شد و از غزان بگريخت . غزان تا پايان شوال در آنجا ماندند .\r\nسپس بازگشتند و بلاد خراسان از جمله طوس را غارت نمودند .\r\nچون محمود به نيشابور در آمد ، مؤيد آىابه او را تا ماه رمضان سال 557 مهلت داد .\r\nسپس او را بگرفت و چشمانش را ميل كشيد و هر چه ذخاير با او بود همه را بستد و او را به زندان كرد . پسرش جلال الدين محمد را نيز با او در زندان نگاه داشت و هر دو در زندان هلاك شدند از آن پس مؤيد به نام خود خطبه خواند و نام خود را بعد از نام مستنجد آورد .\r\nدر سال 559 مؤيد به شارستان در نزديك نيشابور لشكر راند و آنجا را در محاصره گرفت تا در ماه شعبان سر به فرمان او نهادند . لشكريانش دست به تاراج شهر گشودند . پس از چندى لشكريانش را از تاراج شهر بازداشت . و اللّه اعلم .\r\n\r\nفتح كردن مؤيد طوس و ديگر شهرها را\r\nدر سال 557 مؤيد آىابه به قلعهء وسكره خوى از نواحى طوس لشكر برد . ابو بكر جاندار صاحب آن قلعه بود . مؤيد يك ماه قلعه را محاصره نمود . مردم طوس نيز او را يارى كردند ، زيرا ابو بكر مردى بد سيرت بود . چون ابو بكر سخت در تنگنا افتاد ، امان خواست و از قلعه فرود آمد . مؤيد او را به حبس فرستاد . مؤيد پس از آن به كرستان [ 1 
  ] لشكر برد . فرمانرواى آن ابو بكر فاخر بود . او نيز سر به فرمان نهاد . آنگاه لشكر به اسفراين برد . رئيس اسفراين عبد الرحمان بن محمد بن على بود . مؤيد او را در قلعه محاصره نمود و از دژ فرود آورد . چون تسليم شد بند\r\n\r\n\r\n","description":"","footnote":"\r\n[ ( 1 ) 
  ] متن : كرمان .\r\n","page_name":" 142 ","page_number":174},
  {"content":"\r\n\r\nبر او نهاد و به زندانش فرستاد و در ماه ربيع الاخر سال 558 او را بكشت . سپس مؤيد قهندز [ 1 
  ] نيشابور را گرفت و با تصرف اين مواضع قدرت و شوكتش فراوان شد و بار ديگر به حال نخستين بازگشت . آنگاه در آبادى شادياخ كوشيد و شهر كهن را ويران كرد . سپس لشكرى به بوشنج هرات فرستاد . اين شهر در قلمرو ملك محمد بن حسين غورى بود . مؤيد آن شهر را محاصره نمود . ملك محمد لشكر به مدافعه فرستاد . اين سپاه ، اىابه مؤيد را از بوشنج براند و بار ديگر بوشنج ملوك غور را صافى شد .\r\n\r\nجنگ ميان مسلمانان و گرجيان\r\nگرجيان شهر آنى از بلاد اران را در ماه شعبان سال 556 تصرف كردند و بسيارى از مردمش را كشتند و به اسارت بردند . شاه ارمن بن ابراهيم بن سلمان صاحب خلاط جماعاتى از سپاهيان و متطوعه گرد آورد و به جنگ ايشان رفت . در اين جنگ مسلمانان شكست خوردند و بسيارى از ايشان به اسارت در آمدند .\r\nگرجيان در ماه شعبان سال 557 بار ديگر با سى هزار جنگجو به آذربايجان آمدند و دوين [ 2 
  ] را تصرف كردند . ايلدگز فرمانرواى جبال و آذربايجان و اصفهان و شاه ارمن بن ابراهيم بن سكمان صاحب خلاط و ابن اقسنقر صاحب مراغه با پنجاه هزار مرد جنگى عازم نبرد شدند . و در ماه صفر سال 558 به بلاد گرج داخل شدند و دست به قتل و غارت زدند و مردان را اسير كردند و زنان و پسران را برده ساختند . يكى از امراى گرج كه اسلام آورده بود با جمعى از لشكر مسلمانان در جايى كمين گرفت چون لشكر گرجيان بگذشت اينان از عقب حمله كردند و بدين طريق بر گرجيان شكست فاحشى وارد آمد . اين جنگ يك ماه مدت گرفته بود . مسلمانان از پى ايشان برفتند . و همچنان مىكشتند و اسير مىگرفتند و پيروزمند بازگشتند .\r\n\r\nتصرف مؤيد آىابه حوالى قومس را و خطبه به نام سلطان ارسلان در خراسان\r\nمؤيد اىابه فرمانرواى نيشابور به بلاد قومس رفت و بسطام و دامغان را تصرف كرد .\r\nمملوك خود تنكر را امارت بسطام داد . ميان تنكر و شاه مازندران اختلافى پديد آمد كه منجر به جنگ شد . دو گروه در ماه ذو الحجهء سال 558 نبرد آغاز كردند .\r\nچون مؤيد قومس را تصرف كرد ، سلطان ارسلان بن طغرل بن محمد بن ملكشاه ، براى او خلعتهاى نفيس و لوا فرستاد زيرا ميان ايلدگز و او دوستى ديرينه بود و اجازه داد كه هر چه از خراسان تصرف مىكند او را باشد ولى به نام او خطبه بخواند . او نيز در اعمال قومس و طوس\r\n\r\n\r\n","description":"","footnote":"\r\n[ ( 1 ) 
  ] متن : قهندار .\r\n[ ( 2 ) 
  ] متن : دوس .\r\n","page_name":" 143 ","page_number":175},
  {"content":"\r\n\r\nو اعمال نيشابور به نام ارسلان خطبه خواند و نام خود را نيز بعد از نام او بياورد . در جرجان و دهستان خطبه به نام خوارزمشاه ايل ارسلان بن اتسز بود و پس از نام او نام امير ايتاق را در خطبه مىآوردند و در مرو و سرخس و بلخ كه به دست غزان بود - جز هرات كه در فرمان امير ايتكين بود و او نيز با غز مصالحه كرده بود - به نام سلطان سنجر خطبه مىخواندند و مىگفتند « اللهم اغفر للسلطان السعيد سنجر » و پس از اين عبارت نام اميرى را كه بر آن بلاد فرمان مىراند مىآوردند . و اللّه تعالى ولى التوفيق .\r\n\r\nراندن تركان قارغلى از ما وراء النهر\r\nخان خانان چينى ، حكومت بخارى و سمرقند را به خان جعفرى خان بن حسن [ 1 
  ] تكين تفويض نمود . او از خاندانهاى ديرينهء فرمانروايى بود . در سال 557 نزد او پيام فرستاد كه تركان قارغلى را از قلمرو خويش به كاشغر براند تا در آنجا به امور زراعت و حرفه‌هاى ديگر بپردازند . تركان قارغلى از رفتن به كاشغر امتناع كردند و چون تحت فشار قرار گرفتند ، گرد آمدند و به بخارا راندند . در اين ايام جغرى خان به سمرقند رفته بود . مردم بخارا با تركان به ظاهر مصالحه كردند و ايشان را سرگرم نمودند تا جغرى خان از سمرقند بيامد و بناگاه بر تركان قارغلى تاخت و ريشهء ايشان را بركند . و اللّه تعالى اعلم .\r\n\r\nاستيلاى سنفر بر طالقان و غرجستان\r\nدر سال 559 امير صلاح الدين سنقر از مماليك سنجرى بر بلاد طالقان دست يافت و بر غرجستان پى در پى حمله كرد تا آن را به تصرف آورد و همهء آن نواحى با همهء قلاع و حصنهاى آن را در دست گرفت و با امراى غز مصالحه كرد و بر ايشان باژ و ساو فرستاد .\r\n\r\nكشته شدن فرمانرواى هرات\r\nفرمانرواى هرات امير ايتكين بود و ميان او و غزان دوستى و پيمان بود . چون غزان پادشاه غور محمد بن الحسين را كشتند - چنان كه در اخبار او آمده بود . ايتكين در بلاد غور طمع كرد و سپاهى گرد آورد و در ماه رمضان سال 559 آهنگ بلاد غور كرد . مردم غور با او نبرد كردند و منهزمش ساختند و او خود در معركه كشته شد . غزان به هرات راندند فرمانرواى هرات مردى به نام اثير الدين بود . غوريان متهمش كردند كه به غزان گرايش دارد . پس او را كشتند و ابو الفتوح على بن فضل اللّه طغرائى را بر خود امير ساختند . سپس نزد مؤيد اىابه كس فرستادند و به او اظهار اطاعت نمودند . مؤيد غلام خود سيف الدين تفكر را با لشكرى به غور\r\n\r\n\r\n","description":"","footnote":"\r\n[ ( 1 ) 
  ] متن : حسين .\r\n","page_name":" 144 ","page_number":176},
  {"content":"\r\n\r\nفرستاد و او زمام امور آن ديار را به دست گرفت . سپاهى نيز به سرخس و مرو فرستاد اين سپاه چارپايان غزان را غارت كرد و سلامت باز آمد . چون غزان اين خبر شنيدند از هرات كوچ كرده به مرو رفتند . و اللّه تعالى اعلم .\r\n\r\nتصرف شاه مازندران قومس و بسطام را و وفات او\r\nپيش از اين از استيلاى مؤيد بر قومس و بسطام و حكومت غلام او تنكر بر آن شهرها سخن گفتيم . شاه مازندران كه رستم بن على بن شهريار [ 1 
  ] بن قارن [ 2 
  ] نام داشت ، سپاهى به سردارى سابق الدين قزوين - يكى از امراى خود - به جنگ تنكر فرستاد . او برفت و دامغان را بگرفت .\r\nتنكر با سپاهى كه در اختيار داشت به مقابله بيرون شد ، قزوينى ايشان را منهزم ساخت و بر همهء بلاد استيلا يافت . تنكر نزد مؤيد به نيشابور رفت و بار ديگر بر بسطام و قومس حمله آغاز كرد .\r\nدر ماه ربيع الاول سال 560 شاه مازندران بمرد و پسرش علاء الدين حسن چند روز مرگ او را پنهان داشت تا بر بلاد و دژهايش غلبه يافت . سپس مرگ پدر آشكار كرد . ايتاق صاحب جرجان و دهستان به خلاف او برخاست . و دوستى ميان خود و پدر او را فراموش كرد ولى به چيزى دست نيافت . و اللّه سبحانه و تعالى اعلم .\r\n\r\nمحاصرهء مؤيد نسا را\r\nمؤيد آىابه لشكريان خود را در ماه جمادى الاولاى سال 560 به محاصرهء نسا فرستاد .\r\nخوارزمشاه ايل ارسلان بن اتسز نيز به دفاع لشكرى به نسا فرستاد . سپاهيان مؤيد از آنجا برفتند و به نيشابور بازگشتند و نسا در طاعت خوارزمشاه درآمد . و به نام او در آنجا خطبه خوانده شد . سپس لشكر خوارزم به دهستان رفت و بر آن شهر استيلا يافت و خوارزمشاه از جانب خود در آنجا شحنه‌اى نهاد . و اللّه اعلم .\r\n\r\nجنگ ميان محمد جهان پهلوان و صاحب مراغه\r\nدر سال 563 آقسنقر احمديلى صاحب مراغه به بغداد كس فرستاد تا به نام شاهى كه در نزد او بود خطبه بخوانند و او پسر سلطان محمد شاه بود نيز شرط كرد كه اگر اين خواسته برآورده شود قدم تجاوز به خاك عراق نگذارد و جز اين خطبه هيچ نخواهد . از سوى مقام خلافت به او پاسخ قبول دادند . چون اين خبر به ايلدگز رسيد پسر خود محمد جهان پهلوان را با سپاهى به جنگ آقسنقر فرستاد آقسنقر شكست خورد و در مراغه متحصن گرديد . جهان پهلوان در مراغه فرود آمد و او را در محاصره گرفت . پس رسولان به آمد و شد پرداختند و ميانشان به نوعى\r\n\r\n\r\n","description":"","footnote":"\r\n[ ( 1 ) 
  ] متن : هربار .\r\n[ ( 2 ) 
  ] متن : قاورت .\r\n","page_name":" 145 ","page_number":177},
  {"content":"\r\n\r\nمصالحه افتاد و جهان پهلوان نزد پدر به همدان باز گرديد .\r\n\r\nتصرف شمله فارس را و اخراج او از آن\r\nزنگى بن دكلا با لشكريانش رفتارى ناپسند داشت . از اين رو نزد شمله صاحب خوزستان فرستادند و او را فرا خواندند تا بر خود پادشاهى دهند . او نيز در حركت آمد و چون با زنگى روبرو شد زنگى را شكست داد و او به كردان شبانكاره پناه برد و شمله بلاد فارس را در تصرف آورد و دست ستم بر مردم بگشود و برادرزاده‌اش ابن سنكا آن بلاد را تاراج كرد . مردم فارس از او برميدند . جمعى از لشكريان نزد زنگى رفتند و او بار ديگر به فارس بازگشت و شمله به بلاد خود ، خوزستان رفت . همهء اين وقايع در سال 564 اتفاق افتاد .\r\n\r\nتصرف ايلدگز رى را\r\nاينانج بر رى غلبه يافته بود و پس از جنگهايى كه با ايلدگز كرده بود مالى به عهده گرفته و در رى استقرار يافته بود . پس از چندى از پرداخت آن مال سر باز زد و عذر آورد كه بايد اموال خويش صرف هزينهء لشكر كند . در سال 564 ايلدگز بر سر او لشكر كشيد . در اين نبرد ايلدگز اينانج را شكست داد . اينانج به قلعهء طبرك پناه برد . ايلدگز بعضى از مماليك او را به وعده‌هاى جميل بفريفت تا بناگاه او را كشتند . ايلدگز بر طبرك و بر رى استيلا يافت و عمر بن علىياغ [ 1 
  ] را بر آن فرمانروايى داد و به همدان باز گرديد و از آن غلامان كه اينانج را كشته بودند سپاس گفت ولى به وعدهء خود وفا ننمود . ايشان نيز از گردش پراكنده شدند . آنكه اينانج را به دست خود كشته بود به خوارزم رفت . خوارزمشاه نيز به سبب دوستى كه ميان او و اينانج بود او را بر دار كرد . و اللّه سبحانه و تعالى ولى التوفيق بمنه و كرمه .\r\n\r\nوفات صاحب كرمان و اختلاف ميان فرزندانش\r\nدر سال 565 ملك طغرل بن قاورت‌بك فرمانرواى كرمان بمرد و پسرش ارسلان شاه به جاى او نشست . برادر خردترش بهرام شاه به خلاف او برخاست . ارسلان شاه با او به جنگ پرداخت و شكستش داد و او در نيشابور به مؤيد پيوست . مؤيد با لشكرى او را يارى داد .\r\nبهرام شاه بار ديگر به جنگ برادرش ارسلان شاه آمد ، اين بار او را منهزم ساخت و كرمان را بگرفت . ارسلان شاه به اصفهان رفت و از ايلدگز مدد خواست . او نيز لشكرى در اختيارش نهاد .\r\nارسلان شاه به كرمان باز گرديد . بهرام شاه از كرمان برفت و نزد مؤيد اقامت گزيد . پس از چندى ارسلان شاه بمرد و بهرام شاه به كرمان آمد و ملك موروث در تصرف گرفت .\r\n\r\n\r\n","description":"","footnote":"\r\n[ ( 1 ) 
  ] متن : على بن عمر باغ .\r\n","page_name":" 146 ","page_number":178},
  {"content":"\r\n\r\n[ در ماه ربيع الاخر سال 566 
  ] المستنجد باللّه بمرد و پسرش المستضيء بامر اللّه جانشين او شد . ما در اينجا به حوادث زندگى خلفا نمىپردازيم زيرا آنها را در اخبار خلفا آورده‌ايم . خلفاى پيشين در كفالت آل بويه و سلجوقيان بودند ولى از زمان مقتضى به سبب ضعفى كه پس از وفات سلطان مسعود عارض دولت سلجوقى شد و دولتشان در نواحى مشرق و مغرب پراكنده گرديد ، خلفا خود زمام اختيار خويش در بغداد و نواحى آن به دست گرفتند . و حكام و ملوك اطراف نام آنان را در خطبه مىآوردند و به هنگام منازعات ميان خود از دربار خليفه مىخواستند كه نام آنها را در خطبه بياورند و اين رسم ادامه داشت تا آنگاه كه با هلاكت المستعصم باللّه به دست هلاكوخان دولتشان پايان گرفت .\r\n\r\nوفات خوارزمشاه ارسلان بن اتسز و حكومت پسرش سلطان شاه و منازعهء او با برادر بزرگش علاء الدين تكش\r\nچون خوارزمشاه ارسلان بن اتسز از ختا شكست خورد و به خوارزم باز گرديد در سال 568 از دنيا برفت و پسرش سلطان شاه به جاى او نشست . برادر بزرگش علاء الدين تكش به خلاف او برخاست و از ختا يارى خواست و به يارى آنان خوارزم را بگرفت . سلطان شاه به دادخواهى نزد مؤيد اىآبه رفت مؤيد به يارى او آمد ولى در نبردى كه ميان او و تكش واقع شد شكست خورد و مؤيد را اسير كرده نزد او آوردند . همچنان در اسارت در برابر تكش كشتندش .\r\nياران مؤيد به نيشابور بازگشتند و پسرش طغان شاه ابو بكر بن مؤيد را به جاى پدر نشاندند . اخبار طغان شاه و تكش را ما به هنگام پرداختن به خوارزمشاهان خواهيم آورد و در كيفيت قتل او خبر ديگرى نيز هست كه در آنجا خواهيم آورد . سپس خوارزمشاه در سال 569 به نيشابور لشكر راند و دو بار شهر را محاصره نمود . بار دوم طغان شاه منهزم گرديد و او را اسير كرده نزد تكش آوردند . تكش او را به خوارزم فرستاد و نيشابور و اعمال آن را بگرفت و هر چه از آن فرزندان مؤيد در خراسان بود همه را در تصرف آورد و آن خاندان به كلى منقرض شد . و البقاء للّه وحده و اللّه تعالى اعلم .\r\n\r\nوفات اتابك شمس الدين ايلدگز و حكومت پسرش محمد پهلوان\r\nاتابك شمس الدين ايلدگز كه اتابك ارسلان شاه بن طغرل صاحب همدان و اصفهان و رى و آذربايجان بود در سال 568 ديده از جهان فرو بست . او مملوك كمال سميرمى [ 1 
  ] وزير\r\n\r\n\r\n","description":"","footnote":"\r\n[ ( 1 ) 
  ] متن : شهير .\r\n","page_name":" 147 ","page_number":179},
  {"content":"\r\n\r\nسلطان محمود سلجوقى بود . چون كمال كشته شد ، ايلدگز نزد سلطان محمود سلجوقى رفت و به مقامات عالى فرا رفت . چون سلطان مسعود سلجوقى به پادشاهى رسيد او را حكومت اران داد و او بر همهء آن نواحى مستولى گرديد و از دور اطاعت خود را از ملوك آل سلجوق ابراز مىداشت . سپس بر اكثر بلاد آذربايجان دست يافت . آنگاه اصفهان و رى و همدان را تصرف كرد و به نام فرزندخواندهء خود ارسلان بن طغرل خطبه خواند و در مقام اتابكى او باقى ماند و شمار لشكريانش به پنجاه هزار تن رسيد و دامنهء قلمروش از تفليس تا مكران كشيده شد .\r\nايلدگز بر پسرخواندهء خود ارسلان شاه تحكم مىكرد ارسلان را از پادشاهى جز همان سهمى كه به او مىدادند هيچ نبود .\r\nچون ايلدگز از دنيا رفت پسرش محمد جهان پهلوان به جاى او نشست او از سوى مادر برادر ارسلان شاه بود . جهان پهلوان در آغاز پادشاهى خود به اصلاح اوضاع آذربايجان پرداخت . نخست ابن سنكا برادرزادهء شمله صاحب خوزستان به مخالفت او برخاست و نهاوند را محاصره نمود . چون ديد ياراى تصرف شهر را ندارد به تستر ( شوشتر ) باز گرديد . مردم نهاوند از محمد جهان پهلوان يارى خواسته بودند . چون از آن سو تأخير شد ، ابن سنكا باز گرديد و شب هنگام در بوقها دميدند . مردم نهاوند پنداشتند از آذربايجان يارى رسيده است . دروازه را باز كردند و ابن سنكا به شهر در آمد . چون به ميان شهر رسيد ، قاضى و رؤساى شهر را طلب كرد و بر دار نمود و شهر را غارت كرد و به آتش كشيد و به قصد عراق راهى ماسبذان شد ولى به خوزستان باز گرديد .\r\nشمله در سال 570 آهنگ بعضى از تركمانان نمود . آنها از جهان پهلوان بن ايلدگز يارى خواستند . او نيز به ياريشان شتافت . در اين نبرد شمله شكست خورده مجروح شد و خود و پسر و برادرزاده‌اش اسير گرديدند و پس از دو روز از دنيا رفت . شمله از تركمانان اقشرى [ 1 
  ] بود .\r\nپس از او پسرش به جاى او حكومت يافت .\r\nدر سال 507 محمد جهان پهلوان به تبريز لشكر راند . فرمانرواى آن اقسنقر احمديلى هلاك شده بود و پسرش فلك الدين [ 2 
  ] به جاى او نشسته بود . او مراغه را در محاصره گرفت و برادر خود قزل‌ارسلان را با سپاهى به تبريز فرستاد . عاقبت قرار بر آن نهادند كه تبريز به محمد جهان پهلوان واگذار شود و چنين شد . او تبريز را به برادر خود قزل‌ارسلان واگذاشت و خود باز گرديد .\r\n\r\n\r\n","description":"","footnote":"\r\n[ ( 1 ) 
  ] متن : اتسزى .\r\n[ ( 2 ) 
  ] متن : ملك الدين .\r\n","page_name":" 148 ","page_number":180},
  {"content":"\r\n\r\n\r\nپادشاهى طغرل بن ارسلان\r\nسلطان ارسلان شاه بن طغرل كه در كفالت محمد جهان پهلوان و برادر مادرىاش بود درگذشت . وفات او در همدان در سال 573 اتفاق افتاد . پس از او به نام فرزندش طغرل بن ارسلان بن طغرل بن محمد بن ملكشاه خطبه خواندند .\r\n\r\nوفات محمد جهان پهلوان بن ايلدگز و امارت برادرش قزل‌ارسلان\r\nمحمد جهان پهلوان در آغاز سال 582 درگذشت . در ايام او بلاد و رعايا در نهايت آرامش بودند . پس از وفات او در اصفهان ميان حنفيان و شافعيان و در رى ميان سنيان و شيعيان فتنه‌ها و جنگها برخاست كه منجر به خراب شدن شهرها گرديد .\r\nپس از جهان پهلوان برادرش قزل‌ارسلان به حكومت رسيد . نام او عثمان بود . او نيز كفالت طغرل را به عهده داشت . چون جهان پهلوان درگذشت طغرل نپذيرفت كه در فرمان قزل‌ارسلان باشد . بنابر اين از همدان بيرون آمد و جماعتى از امرا و لشكريان گرد او را گرفتند و ميان او و قزل‌ارسلان نبردهايى درگرفت .\r\nطغرل نزد خليفه كس فرستاد و از او خواست سراى سلطنت را تعمير كند . خليفه رسول او را طرد كرد و سراى سلطنت را با خاك يكسان نمود .\r\nخليفه الناصر لدين اللّه در سال 584 سپاهى به سردارى وزير خود جلال الدين عبيد اللّه بن يونس به يارى قزل‌ارسلان فرستاد تا او را در برابر طغرل يارى دهد ولى طغرل بر اين سپاه غلبه يافت و هر چه داشتند همه را به غنيمت گرفت و ابن يونس وزير را نيز اسير كرد .\r\n\r\n","description":"","footnote":"","page_name":" 149 ","page_number":181},
  {"content":"\r\n\r\n\r\nكشته شدن قزل‌ارسلان و حكومت پسر برادرش قتلغ\r\nاز جنگهايى كه ميان سلطان طغرل و قزل‌ارسلان بن ايلدگز درگرفته بود سخن گفتيم .\r\nاينك مىگوييم كه قزل‌ارسلان بر طغرل غلبه يافت و او را در يكى از دژهاى خود به بند كشيد و همهء بلاد به فرمان او در آمد . دكلا صاحب فارس و خوزستان نيز سر به فرمان او آورد .\r\nقزل‌ارسلان به اصفهان بازگشت و آن شهر همچنان دستخوش فتنه‌ها بود . جماعتى از اعيان فرقة شافعى را گرفت و بر دار كرد و به همدان باز گرديد و در سال 587 به نام خود خطبه خواند سپس شبى در بستر خوابش او را كشتند و قاتل شناخته نشد . جماعتى از غلامان را كه به آنان ظنين بودند به خون او در بند كردند . چون او كشته شد قتلغ ، پسر برادرش جهان پهلوان به جايش نشست و بر ممالكى كه در قلمرو عمش بود غلبه يافت .\r\n\r\nكشته شدن سلطان طغرل و تصرف خوارزمشاه رى را و وفات برادرش سلطان شاه\r\nچون قزل‌ارسلان از دنيا رفت و برادرزاده‌اش قتلغ اينانج بن جهان پهلوان به جايش نشست ، سلطان طغرل نيز از زندان رها شد و جمعى بر او گرد آمدند و لشكر به همدان برد .\r\nقتلغ اينانج پسر جهان پهلوان به نبرد او بيرون آمد . ولى شكست خورد و به رى گريخت و نزد خوارزمشاه علاء الدين تكش كس فرستاد و از او يارى خواست . در سال 588 علاء الدين تكش به ياريش شتافت . قتلغ اينانج از كارى كه كرده بود پشيمان شد و در يكى از قلعه‌هاى خود تحصن نمود . خوارزمشاه رى را تصرف كرد و قلعهء طبرك را نيز بگرفت و با سلطان طغرل مصالحه كرد و رى به دست خوارزمشاه افتاد و براى حفاظت آن لشكرى در آنجا گماشت و در سال 590 به خوارزم باز گرديد .\r\nسبب بازگشت خوارزمشاه آن بود كه حادثه‌اى براى برادرش سلطان شاه پديد آمده بود و ما در اخبار دولت خوارزمشاهان به آن اشارت خواهيم كرد .\r\nپس از رفتن علاء الدين تكش از رى ، سلطان طغرل لشكر به رى برد و به شهر حمله كرد .\r\nقتلغ اينانج بن جهان پهلوان از رى بگريخت و نزد خوارزمشاه رسول فرستاد و از او يارى خواست در اين احوال منشور خليفه الناصر لدين اللّه برسيد و از نيشابور تا رى را به علاء الدين تكش به اقطاع داد . قتلغ به فرمان او درآمد و با رسول خليفه به همدان رفت . طغرل پيش از آنكه سپاه خود را بسيج كند به مقابلهء خوارزمشاه بيرون آمد و در ماه ربيع الاول در نزديكى رى با آنان روبرو شد و حمله كرد و صفوف لشكر از هم بشكافت . لشكريان خوارزم او را در ميان گرفتند . طغرل از اسب در غلطيد و كشته شد . خوارزمشاه همدان و همهء آن بلاد را در تصرف آورد و دولت فرزندان ملكشاه به پايان رسيد .\r\n\r\n","description":"","footnote":"","page_name":" 150 ","page_number":182},
  {"content":"\r\n\r\nعلاء الدين تكش خوارزمشاه آن بلاد را به قتلغ اينانج تسليم كرد و سرزمينهايى را به مماليك خود به اقطاع داد و مياجق [ 1 
  ] را بر آنان سرورى داد . سپس مؤيد الدين القصاب [ 2 
  ] وزير خليفه الناصر لدين اللّه همدان و اصفهان و رى را از دست موالى قتلغ اينانج بگرفت . كه ما در اخبار خلفا آورديم .\r\nچندى بعد سپاهى از سوى خليفه به سردارى ابو الهيجاء معروف به السمين [ 3 
  ] از امراى ايوبى به همدان آمد . اين ابو الهيجاء در بيت المقدس بود چون از آنجا معزول شد به بغداد آمد . الناصر لدين اللّه او را در سال 593 با سپاهى به همدان فرستاد . در آنجا با ازبك بن پهلوان روبرو شد . ازبك از او اطاعت كرد ولى ابو الهيجاء او را در بند كشيد . خليفه اين عمل او را نكوهش كرد و فرمان داد كه ازبك را آزاد كند . او نيز آزادش كرد و خلعت خليفه بر او در پوشيد .\r\nازبك به آذربايجان رفت .\r\n\r\nتصرف گرجيان دوين [ 4 
  ] را\r\nنصرت الدين ابو بكر [ 5 
  ] بن پهلوان در آذربايجان به حكومت نشست ولى سرگرم لذات خويش بود . گرجيان شهر دوين را محاصره كردند . مردم شهر از او يارى خواستند ولى او به دادشان نرسيد تا گرجيان شهر را به قهر تصرف كردند و دست به كشتار و غارت زدند .\r\n\r\nكشته شدن كوكجه [ 6 
  ] در بلاد جبل\r\nكوكجه از موالى جهان پهلوان بود كه بر رى و همدان و بلاد جبل غلبه يافته بود او با مملوك ديگرى به نام ايدغمش دست دوستى داده و او را بركشيده بود ولى ايدغمش جماعتى ترتيب داد و با كوكجه نزاع آغاز كرد . در اين جنگها كوكجه كشته شد و ايدغمش بر آن بلاد دست يافت . ازبك بن پهلوان همچنان مغلوب حكم آنان و بىهيچ قدرتى بر جاى خويش بود\r\n\r\nآمدن صاحب مراغه و صاحب اربل به آذربايجان\r\nگفتيم كه نصرت الدين ابو بكر بن پهلوان همچنان سرگرم لذات خويش بود و از كار ملك غافل . تا آنگاه كه ميان او و فرمانرواى اربل ، مظفر الدين كوكبرى ، در سال 602 فتنه برخاست . مظفر الدين بسيج جنگ كرد و به مراغه رفت و از علاء الدين بن قراسنقر احمديلى صاحب مراغه يارى خواست و با او به محاصرهء تبريز رفت و ابو بكر از ايدغمش كه در بلاد جبل\r\n\r\n\r\n","description":"","footnote":"\r\n[ ( 1 ) 
  ] متن : مساحق .\r\n[ ( 2 ) 
  ] متن : العطاف .\r\n[ ( 3 ) 
  ] متن : شمس .\r\n[ ( 4 ) 
  ] متن : دويره .\r\n[ ( 5 ) 
  ] متن : ازبك .\r\n[ ( 6 ) 
  ] متن : كوجه .\r\n","page_name":" 151 ","page_number":183},
  {"content":"\r\n\r\nبود مدد طلبيد . او نيز در حركت آمد . و در نامه‌اى مظفر الدين را سخت تهديد كرد . مظفر الدين از جنگ منصرف شده به شهر خود بازگشت . علاء الدين نيز به مراغه رفت . ايدغمش و ابو بكر از پى او برفتند و مراغه را محاصره كردند تا آنگاه كه يكى از دژهاى خود را تسليم ايشان كرد و آن دو بازگشتند . و اللّه تعالى اعلم .\r\n\r\nوفات صاحب مازندران و اختلاف ميان فرزندانش\r\nحسام الدين اردشير صاحب مازندران در سال 603 از دنيا رفت و پسر بزرگش [ شمس الملوك رستم 
  ] به جايش نشست . او برادر ميانى خود را از آن بلاد بيرون راند و او به جرجان رفت . على شاه پسر خوارزمشاه تكش [ 1 
  ] در جرجان بود . به شرط فرمانبردارى از او ، او را به يارى خود خواند . اين على شاه برادر علاء الدين محمد خوارزمشاه بود . برادرش فرمان داد كه با او از جرجان به مازندران رود . در راه از مرگ آن برادر كه به جاى پدر نشسته بود خبر يافتند و شنيدند كه برادر كوچك بر قلاع و اموال تسلط يافته است . اينان بيامدند و بلاد مازندران را مانند سارى و آمل [ 2 
  ] بگرفتند و غارت كردند و به نام خوارزمشاه خطبه خواندند .\r\nعلى شاه به خراسان باز گرديد و پسر ميانى شاه مازندران در آنجا ماند . پسر كوچك با اموال و ذخاير به دژ كورا متحصن شد . پسر ميانى به برادر نامه نوشت و دلجويى نمود ولى او از آن دژ فرود نيامد . و اللّه ولى التوفيق جميعا\r\n\r\nتصرف ابو بكر پسر جهان پهلوان مراغه را\r\nدر اين سال علاء الدين بن قراسنقر احمديلى صاحب مراغه بمرد . پس از او خادمش زمام امور را به دست گرفت و كودك خردسال او را به جاى پدر نشاند . يكى از امرا سر از فرمان آن كودك برتافت . آن خادم لشكر به جنگ او فرستاد و او را منهزم ساخت و حكومت آن پسر خردسال پا گرفت . ولى پسر را عمرى كوتاه بود و در آغاز سال 605 درگذشت و خاندانش از هم بپاشيد . ازبك بن پهلوان از تبريز به مراغه رفت و بر قلمرو خاندان آقسنقر جز آن قلعه كه آن خادم در آن متحصن شده بود و ذخاير و خزاين را با خود به آنجا برده بود غلبة يافت .\r\n\r\nاستيلاى منگلى بر بلاد جبل و اصفهان و جز آن و فرار ايدغمش و قتل او\r\nچون ايدغمش بر بلاد جبل و اصفهان و رى استيلا يافت ، كارش بالا گرفت تا آنجا كه به هواى سلطنت افتاد و آهنگ آن كرد كه سرور خود نصرت الدين ابو بكر را به محاصره اندازد .\r\n\r\n\r\n","description":"","footnote":"\r\n[ ( 1 ) 
  ] متن : على شاه برتكش .\r\n[ ( 2 ) 
  ] متن : آمد .\r\n","page_name":" 152 ","page_number":184},
  {"content":"\r\n\r\nنصرت الدين ابو بكر در آن هنگام در آذربايجان بود يكى از موالى او به نام منگلى خروج كرد و سپاهى گرد آورد و بر آن بلاد دست يافت . ايدغمش از او بگريخت و به بغداد رفت چون به بغداد رسيد خليفه براى ورودش مراسمى ترتيب داد و از او استقبال كرد . ايدغمش تا سال 610 در بغداد ماند . [ در سال 609 محمد بن منگلى را پدرش با جماعتى از لشكريان به بغداد فرستاد تا خليفه را از يارى ايدغمش منصرف سازد . از او نيز استقبال به عمل آمد و او تا سال 610 كه ايدغمش كشته شد در بغداد ماند 
  ] [ 1 
  ] . ايدغمش كه در سال 608 وارد بغداد شده و مورد اكرام خليفه واقع شده بود از جانب خليفه به امارت قلمرو پيشين خويش به همدان بازگشت خليفه وعده داده بود كه از پى او لشكرها روانه دارد . ايدغمش در نزد سليمان بن ترجم درنگ كرد شايد از سوى خليفه مدد رسد . اين سليمان از امراى ايوانى بود و از تركمانان . در نهان ، منگلى را از واقعه خبر داد . پس او را گرفتند و كشتند و سرش را نزد منگلى فرستادند و يارانش در بلاد متفرق شدند .\r\nچون خليفه از كشته شدن ايدغمش خبر يافت ، منگلى را سرزنش كرد . منگلى نيز به سخن خليفه وقعى ننهاد . خليفه نزد سرور او ازبك بن پهلوان فرمانرواى آذربايجان كس فرستاد و او را عليه منگلى برانگيخت . همچنين نزد جلال الدين اسماعيلى صاحب الموت پيام فرستاد و او را به يارى ازبك فراخواند . آنگاه به سردارى غلام خود مظفر الدين سنقر ملقب به وجه السبع لشكرى روانه نمود . و نيز به مظفر الدين كوكبرى بن زين الدين على كجك صاحب اربل و شهرزور پيام داد كه با لشكر خود حاضر آيد و سركردهء همه آن لشكرها باشد . چون لشكرها در حركت آمد منگلى بگريخت و به كوه زد و اينان در دامنهء كوه نزديكى كرج [ 2 
  ] فرود آمدند .\r\nچون نبرد درگرفت ازبك پايدارى نتوانست و واپس نشست . ياران منگلى باز به كوه فرا رفتند ازبك به خيمه‌هاى خود بازگشت . منگلى كه دلير شده بود بار ديگر از كوه فرود آمد و صفها راست كردند و جنگى سخت درگرفت . اين بار منگلى نتوانست به كوه زند . چون شب فرا رسيد پاى به گريز نهاد . اندكى از سپاهيانش از پى او رفتند . و باقى به اطراف پراكنده شدند .\r\nسپاه خليفه و ازبك بر آن بلاد مستولى شدند . جلال الدين پادشاه اسماعيلى را از آن بلاد آنچه را كه در آن استقرار يافته بود ، بخشيدند . باقى را ازبك بن جهان پهلوان در تصرف آورد و آن را تسليم اغلمش از موالى برادرش نمود .\r\nمنگلى به ساوه رفت . ميان او و شحنهء ساوه دوستى بود . چون از آمدن او خبر يافت يافت به استقبالش رفت و او را به شهر در آورد و به خانهء خود برد در آنجا سلاحش را بگرفت و خواست بر او بند برنهد و نزد اغلمش فرستد . منگلى از او خواست كه خود او را بكشد و نزد\r\n\r\n\r\n","description":"","footnote":"\r\n[ ( 1 ) 
  ] ميان دو قلاب از متن ساقط بود . از ابن اثير ( وقايع سال 609 ) افزوده شد .\r\n[ ( 2 ) 
  ] متن : كوج .\r\n","page_name":" 153 ","page_number":185},
  {"content":"\r\n\r\nاغلمش نفرستد . او نيز منگلى را بكشت و سرش را نزد مظفر الدين ازبك بن پهلوان فرستاد .\r\nاغلمش چون بلاد جبل را گرفت ، در تمام آن نواحى به نام خوارزمشاه علاء الدين محمد بن تكش خطبه خواند . چون به دست باطنيان در سال 614 كشته شد خوارزمشاه بيامد و چنان كه در اخبار او خواهيم گفت . آن بلاد را در تصرف آورد تا از فرمان او بيرون نروند .\r\nمظفر الدين ازبك پهلوان صاحب آذربايجان و اران در فرمان خوارزمشاه در آمد و به نام او بر منابر اعمال خود خطبه خواند . در اين ايام دولت بنى ملكشاه و موالى ايشان در تمام عراق عرب و عراق عجم و خراسان و فارس و سراسر مشرق منقرض شده بود تنها ازبك در بلاد آذربايجان مانده بود .\r\nچون مغولان بر قلمرو علاء الدين محمد بن تكش در ما وراء النهر و خراسان و عراق عجم در سال 618 مستولى شدند عازم تبريز شدند ازبك بن پهلوان در آنجا بود و چنان سرگرم - باده‌گسارى كه اصلا به مقابله بيرون نيامد ، بلكه با فرستادن اموال و جامه و چارپا آنان را از تصرف تبريز منصرف نمود . در سال 621 كه جماعتى از سپاهيان خوارزمى به آذربايجان گريخته و در تبريز بودند . مغولان از ازبك خواستند كه آنان را بكشد . او نيز جمعى را كشت و جمعى را اسير كرد اين بار نيز مغولان از آذربايجان منصرف شده به خراسان رفتند سپس جلال الدين پسر محمد بن تكش در سال 622 از هند باز گرديد و بر عراق عجم و فارس مسلط شد . سپس به آذربايجان رفت و آنجا را در تصرف آورد . مظفر الدين ازبك از گنجه به اران رفت . جلال الدين گنجه و اران را بگرفت ازبك به يكى از دژها كه در آن حوالى بود پناه برد . در آنجا چشم از جهان بربست و جلال الدين بر همهء آن بلاد غلبه يافت و بدين گونه خاندان بنى ايلدگز منقرض شد و تتر بر سراسر بلاد مستولى گرديد و در سال 628 جلال الدين نيز كشته شد و ما در اخبار آنان را همه خواهيم آورد . پايان سخن در دولت آل سلجوق . اينك به اخبار دولتهايى كه از آن منشعب شده‌اند مىپردازيم . يكى پس از ديگرى . اللّه وارث الارض و من عليها و هو خير الوارثين\r\n\r\n","description":"","footnote":"","page_name":" 154 ","page_number":186},
  {"content":"\r\n\r\n\r\nخاندان انوشتكين\r\nانوشتكين جد اين خاندان تركى بود بندهء مردى از مردم غرجستان از اين رو او را انوشتكين غرجه مىگفتند . سپس در ملكيت مردى از امراى سلجوقى و بزرگان آن طايفه به نام بيلكاتكين [ 1 
  ] در آمد و در دستگاه او رشد يافت و به سبب نجابت و شجاعتش بر همگنان پيشى گرفت . پسرش محمد نيز به همان شيوهء او پرورش يافت و علاوه بر نجابت و شجاعت به زيور ادب و معارف نيز متحلى گرديد و با امراى سلجوقى در آميخت و متصدى برخى از اعمال شد و به كفايت و حسن تدبير اشتهار يافت .\r\nچون بركيارق بن سلطان ملكشاه به پادشاهى رسيد عمش ارسلان ارغون بر او عصيان كرد و بر خراسان استيلا يافت . بركيارق در سال 490 . سپاهى به سردارى برادرش سنجر به جنگ او فرستاد و خود از پى آن روان شد . در راه خبر رسيد كه ارسلان ارغون مرده است . او به دست يكى از غلامان خود كشته شده بود . بركيارق سراسر خراسان و ما وراء النهر را زير پى سپرد آنگاه برادر خود سنجر را بر آن حدود امارت داد .\r\nدر اين سال يكى از امراى بركيارق به نام محمد بن سليمان معروف به امير اميران كه پسر عم ملكشاه بود عصيان نمود . سنجر برفت و او را بگرفت و بياورد و چشمانش را ميل كشيد .\r\nبركيارق پس از آنكه امير اكنجى را امارت خوارزم داد و او را خوارزمشاه لقب داد به عراق رفت .\r\nچون بركيارق به عراق رفت دو تن از امراى او امير قودن [ 2 
  ] و يارقتاش [ 3 
  ] خود را از ركاب سلطان واپس كشيدند و در غياب او سر از فرمان برتافتند و امير اكنجى فرمانرواى خوارزم\r\n\r\n\r\n","description":"","footnote":"\r\n[ ( 1 ) 
  ] متن : ملكابك .\r\n[ ( 2 ) 
  ] متن : قودز .\r\n[ ( 3 ) 
  ] متن : بارقطاش .\r\n","page_name":" 155 ","page_number":187},
  {"content":"\r\n\r\nرا كه مىخواست از مرو با لشكر خود به سلطان ملحق شود كشتند . اين خبر به سلطان رسيد .\r\nقضا را در آن روزها خبر يافته بود كه امير انر و مؤيد الملك بن نظام الملك در عراق سر به عصيان برداشته‌اند . از اين رو به كار مرو نپرداخت و رهسپار عراق شد . آنگاه اميرداد [ 1 
  ] حبشى بن التونتاق [ 2 
  ] را با لشكرى به نبرد آن دو فرستاد . اميرداد حبشى به هرات رفت و درنگ كرد تا سپاهيانش را بسيج كند . آن دو پيشدستى كردند و لشكر آوردند . اميرداد حبشى چون ياراى مقاومت در خود نديد از جيحون بگذشت و آن دو از پى او برفتند . يارقتاش برقودن سبقت گرفت و بر لشكر امير - داد زد اميرداد او را شكست داد و به اسارتش گرفت . چون خبر به قودن رسيد لشكريانش بر او شوريدند و او خود به بخارا گريخت . فرمانرواى بخارا او را دستگير سپس آزاد نمود . او پس از رهايى نزد سنجر رفت و سنجر او را به گرمى بپذيرفت . يارقتاش در نزد اميرداد حبشى در اسارت بماند و خراسان از فتنه‌انگيزان و شورشگران بياسود . اميرداد در خراسان فرمان مىراند . او محمد بن انوشتكين را بر كشيد و حكومت خوارزم داد . محمد بن انوشتكين كفايت و لياقت خود را نشان داد دوستدار اهل علم و اهل دين بود . علما را مقرب خود مىساخت با رعيت به دادگرى رفتار مىكرد صيت نام نيك او به همه جا رسيد و مقام و مرتبتى ارجمند يافت .\r\nچون سنجر شاه بر خراسان استيلا يافت محمد بن انوشتكين را در مقام خويش ابقا كرد و بر مقام او بيفزود . برخى از ملوك ترك لشكر گرد آورده آهنگ خوارزم نمودند . در اين هنگام محمد بن انوشتكين در مستقر حكومت خويش نبود . فرزند اكنجى كه پدرش پيش از اين امير خوارزم بود و طغرلتكين محمد ناميده مىشد به تركان پيوست و آنان را به گرفتن خوارزم تحريض كرد . اين خبر به محمد بن انوشتكين رسيد . نزد سنجر كس فرستاد و از او يارى خواست و خود به خوارزم به جنگ تركان رفت تركان و طغرلتكين محمد هر يك به سويى گريختند . محمد بن انوشتكين به خوارزم در آمد و با اين اقدام بر اعتبار او در نزد سنجر افزوده شد . و اللّه سبحانه و تعالى ولى التوفيق . لا رب سواه .\r\n\r\n\r\n","description":"","footnote":"\r\n[ ( 1 ) 
  ] متن : اميرداود .\r\n[ ( 2 ) 
  ] متن : ايتاق .\r\n","page_name":" 156 ","page_number":188},
  {"content":"\r\n\r\n\r\nپادشاهى اتسز\r\n\r\nوفات محمد بن انوشتكين و پادشاهى پسرش اتسز\r\nچون [ قطب الدين 
  ] محمد بن انوشتكين [ در سال 522 
  ] رخت از جهان بكشيد پسرش [ علاء الدين ابو المظفر 
  ] اتسز به جاى او نشست و سيرهء پدر در پيش گرفت . اتسز در ايام پدر همه در كار لشكركشى و جنگ با دشمنان بود . چون به حكومت رسيد نخست بر شهر منقشلاغ غلبه يافت و با اين فتح در چشم سنجر نيك جلوه نمود چنان كه او را نزد خود خواند .\r\nو از خواص خود گردانيد . اتسز در سفرها و جنگها همراه سنجر بود و روز بروز بر اعتبار و قربت او افزوده مىشد . و اللّه تعالى اعلم بغيبه و احكم .\r\n\r\nجنگ ميان سلطان سنجر و اتسز خوارزمشاه\r\nچون اتسز در نزد سلطان سنجر تقرب يافت . ساعيان در كار آمدند و سعايت آغاز كردند و گفتند كه اتسز خيال سرپيچى از فرمان و ترك خدمت سلطان در سر مىپرورد . سنجر به خوارزم رفت تا آنچه را به او ارزانى داشته باز ستاند . اتسز نيز آمادهء نبرد شد . در اين نبرد اتسز شكست خورد و پسرش كشته شد و خلق كثيرى از يارانش هلاك شدند و سنجر بر خوارزم استيلا يافت و آن را به غياث الدين سليمان شاه پسر برادرش محمد به اقطاع داد و براى او وزير و اتابك و حاجب ترتيب داد و به مرو باز گرديد . اين واقعه در اواسط سال 533 اتفاق افتاد .\r\nمردم خوارزم هواخواه اتسز بودند . از اين رو چون سنجر از خوارزم رفت او را به شهر در آوردند و سليمان شاه نزد عم خود سنجر بازگشت و اتسز زمام امور خوارزم به دست گرفت .\r\nو اللّه اعلم .\r\n\r\n","description":"","footnote":"","page_name":" 157 ","page_number":189},
  {"content":"\r\n\r\n\r\nشكست سلطان سنجر از تركان ختا و تصرف ايشان ما وراء النهر را\r\nسلطان سنجر در سال 536 به جنگ تركان ختا رفت آنان به ما وراء النهر آمده بودند تا آن بلاد را در تصرف آرند . گويند اتسز آنان را به اين لشكركشى ترغيب كرده بود تا سلطان سنجر را سرگرم راندن ايشان كند و به خوارزم نپردازد . بعضى گويند محمود بن محمد خان بن سليمان بن داود بقراخان از ملوك خانيهء كاشغر و تركستان كه خواهرزادهء سنجر بود ، ختاييان را به سرزمينهاى قلمرو سنجر كشيده بود . محمد بن محمود به قتال اين تركان رفت و از آنان شكست خورده به سمرقند گريخت و از دايى خود سنجر يارى خواست سنجر با لشكرهاى مسلمانان و ملوك خراسان از جيحون بگذشت . در اول صفر سال 536 جنگ درپيوست . در اين نبرد مسلمانان شكست خوردند و بسيارى به قتل رسيدند . گويند شمار كشتگان صد هزار مرد و چهار هزار زن بود . از جملهء اسيران زن سلطان سنجر بود . سنجر گريزان بازگشت و ختاييان ما وراء النهر را گرفتند و آن سرزمين از تصرف مسلمانان بيرون شد . ما در اخبار سنجر بتفصيل به اين وقايع پرداخته‌ايم .\r\nچون سلطان سنجر شكست خورد ، اتسز خوارزمشاه به خراسان آمد و سرخس را بگرفت در آنجا با امام ابو محمد الزيادى ديدار كرد . او مردى دانشمند و زاهد بود . اتسز او را گرامى داشت و سخن او به گوش بشنيد . سپس آهنگ مرو شاهجان كرد . امام احمد الباخرزى از شهر بيرون آمد و مرويان را شفاعت كرد كه هيچيك از سپاهيان او به شهر در نيايند . اتسز نيز شفاعت او بپذيرفت و در خارج شهر فرود آمد . مردم شهر بشوريدند و برخى از ياران او را كه به شهر در آمده بودند بكشتند و برخى را از شهر براندند و در شهر تحصن نمودند . اتسز با آنان به جنگ پرداخت و در ربيع الاول سال 536 شهر را به قهر بگرفت و بسيارى از مردم را بكشت كه در آن ميان جماعتى از اكابر و علما بودند . اتسز بسيارى از علماى مرو را به خوارزم فرستاد كه از آن جمله بود ابو الفضل [ 1 
  ] الكرمانى .\r\nاتسز در ماه شوال به نيشابور رفت . جماعتى از علما و فقها از شهر بيرون آمدند كه از آنچه با مردم مرو كرده است آنان را معاف دارد . اتسز اموال اصحاب سلطان را مصادره كرد و خطبه به نام سنجر را قطع كرد و به نام خود خطبه خواند . چون نام او را به هنگام خطبه بر منبر خواندند مردم نيشابور آهنگ شورش كردند ولى از عواقب آن بترسيدند . اتسز سپاهى به اعمال بيهق فرستاد و در آن حدود پنج روز درنگ كرد سپس به لشكر خوارزم به راه افتاد و همچنان بلاد خراسان را تاراج مىكرد و سلطان سنجر در تمام اين احوال از بيم ختا و قدرت و قوت ايشان دست به هيچ كارى نمىزد .\r\nدر سال 548 غزان بر سر سنجر تاخت آوردند و بر خراسان غلبه يافتند . اين غزان از آن\r\n\r\n\r\n","description":"","footnote":"\r\n[ ( 1 ) 
  ] متن : ابو بكر .\r\n","page_name":" 158 ","page_number":190},
  {"content":"\r\n\r\nهنگام كه سلجوقيان از ما وراء النهر واپس نشسته بودند ، در آن سرزمين مىزيستند و اسلام آورده بودند . چون تركان ختا به ما وراء النهر آمدند آنان را براندند . از آن پس غزان در بلخ سكونت گزيدند و در آن حوالى آشوبها برپا كردند و فسادها برانگيختند . سنجر لشكر گرد آورد و به جنگ ايشان رفت ولى غزان او را شكست دادند و اسير كردند و شيرازهء دولتش از هم بگسيخت و هرگز به انتظام نيامد . قلمرو او ميان موالى او تقسيم شد . از اين پس اتسز بر سراسر خوارزم به استقلال به حكومت پرداخت و دولتى كه بنيان نهاد بعد از او به فرزندانش به ميراث رسيد .\r\nخوارزمشاهان سپس بر خراسان و عراق مستولى شدند و اين بيشتر به هنگامى بود كه دولت سلجوقى روى در زوال داشت و ما به ذكر آن خواهيم پرداخت . و اللّه تعالى ولى التوفيق .\r\nبمنه و كرمه .\r\n\r\n","description":"","footnote":"","page_name":" 159 ","page_number":191},
  {"content":"\r\n\r\n\r\nپادشاهى ايل ارسلان\r\nاتسز پسر محمد بن انوشتكين در سال 551 پس از شصت سال پادشاهى درگذشت .\r\nاو مردى عادل و رعيت‌نواز و نيك‌سيرت بود . چون از اين جهان برفت پسرش ايل ارسلان بن اتسز به جايش نشست . ايل ارسلان چند تن از اعمام خود را بكشت و چشمان برادرش را ميل كشيد و بدان هنگام كه سلطان سنجر از اسارت غزان گريخته بود پيام داد كه در فرمان اوست . سنجر نيز منشور امارت خوارزم را برايش فرستاد . در اين احوال ختا آهنگ خوارزم نمود . ايل ارسلان لشكر گرد آورد و به مقابله بيرون رفت پس از اندكى بيمار شد و بازگشت و لشكر را به سردارى يكى از امراى خود به جنگ فرستاد . او نيز ياراى مقاومت نداشت . و منهزم شده به ما وراء النهر باز گرديد . و اللّه سبحانه و تعالى اعلم .\r\n\r\n","description":"","footnote":"","page_name":" 160 ","page_number":192},
  {"content":"\r\n\r\n\r\nپادشاهى علاء الدين تكش\r\nخوارزمشاه [ تاج الدين ابو الفتح ايل 
  ] ارسلان به همان بيمارى كه به هنگام رويارويى با لشكر ختا عارض او شده بود بمرد و پسر خردسالش سلطان شاه محمود به تدبير مادرش به جاى او نشست . پسر بزرگ او علاء الدين تكش بن ايل ارسلان در اقطاع خويش در جند مىزيست .\r\nاو سر به فرمان برادر فرود نياورد و نزد پادشاه ختا رفت و از او يارى خواست و او را به گرفتن اموال و ذخاير خوارزم تحريض كرد . او نيز با لشكرى گران رهسپار خوارزم شد . سلطان شاه و مادرش نزد مؤيد اىابه كه بعد از سنجر بر نيشابور غلبه يافته بود ، رفتند و با پرداخت هدايايى او را به جنگ با تكش و تصرف خوارزم و دست يافتن به اموال و ذخاير آن برانگيختند .\r\nاىابه مؤيد نيز لشكر بسيج كرده و به سوى خوارزم در حركت آمد . تكش به مدافعه بيرون شد و لشكر مهاجم را در هم شكست اىابه را اسير كرده نزد او آوردند . فرمان قتلش داد . او را همچنان در اسارت ، در مقابلش كشتند . سلطان شاه به دهستان گريخت . تكش از پى او برفت و شهر را به قهر بگرفت . سلطان شاه بگريخت و مادرش اسير شد . تكش آن زن را نيز به قتل رسانيد و به خوارزم بازگشت . سلطان شاه به نيشابور رفت . در آن هنگام طغان شاه ابو بكر بن مؤيد را بعد از پدر به جاى او امارت داده بودند .\r\n\r\nسلطان طغرل و تصرف خوارزمشاه رى را\r\nتركان ختايى بر علاء الدين تكش قصد تحكم داشتند و هر بار خواستار آن بودند كه مالى گسيل دارد . تا روزى جمعى به طلب مال به خوارزم آمدند ، تكش فرمان كشتن ايشان داد ، حتى يك تن هم رهائى نيافت . بدين طريق پيمانى كه با آنان بسته بود نقض شد . برادرش سلطان شاه از اين خبر خوشحال شد و از غزنه نزد پادشاه ختا رفت و از او يارى خواست كه به\r\n\r\n","description":"","footnote":"","page_name":" 161 ","page_number":193},
  {"content":"\r\n\r\nجنگ برادرش تكش رود و مدعى شد كه مردم خوارزم به او گرايش دارند . او نيز سپاهى عظيم به دو سپرد . اينان بيامدند و خوارزم را محاصره كردند تكش فرمان داد كه آب نهر را بر آنان گشودند ، چنان كه نزديك بود همه در آب غرق شوند . تركان ختايى خود را از مهلكه برهانيدند و سلطان شاه را كه فريبشان داده بود ملامت كردند .\r\nسلطان شاه از سردار ختايى خواست كه سپاهى به او دهد تا برود و مرو را از ملك دينار بستاند . ملك دينار از امراى غز بود كه اينك در مرو فرمان مىراند . او نيز سپاهى همراه او كرد . سلطان شاه به سرخس رفت و شهر را به قهر از غزانى كه در آنجا بودند بستد و بسيارى را بكشت و اموال بسيارى را تاراج نمود . ملك دينار به قلعه پناه برد و در آنجا تحصن گزيد .\r\nسلطان شاه وارد مرو شد و در آنجا مقام كرد و لشكريان ختا به ما وراء النهر بازگشتند . سلطان شاه در خراسان مقام كرد . و با غزان مىجنگيد و بر آنان هر بار پيروز مىشد . عاقبت ملك دينار فرمانرواى غز از نگهدارى سرخس عاجز شد و آن را به طغان شاه بن مؤيد صاحب نيشابور تسليم نمود و او يكى از امراى خود را به نام قراقوش [ 1 
  ] بر آن امارت داد . ملك دينار به نيشابور نزد طغان شاه رفت .\r\nسلطان شاه آهنگ سرخس نمود و قلعه را محاصره كرد . چون طغان شاه خبر يافت لشكر به سرخس آورد . در اين مصاف طغان شاه شكست خورد و به نيشابور گريخت . اين واقعه در سال 576 بود . قراقوش نيز قلعه را رها كرده به طغان شاه پيوست . سلطان شاه سپس طوس [ 2 
  ] و زام [ 3 
  ] را نيز تصرف كرد و عرصه را بر طغان شاه تنگ كرد و او به اين حال ببود تا محرم سال 582 از جهان رخت بربست و پسرش سنجر شاه به جاى او نشست .\r\nچون سنجر شاه به حكومت نشست منگلى تكين مملوك جدش مؤيد اىابه زمام كارهاى او را به دست گرفت . دولتمردان از تحكم و خودكامگى به جان آمدند و بيشترشان به سلطان شاه در سرخس پيوستند .\r\nملك دينار با جمعى از سپاهيان غز به كرمان رفت و آنجا را در حيطهء تصرف آورد .\r\nمنگلى تكين در نيشابور بر رعيت ستمگرى آغاز نهاد و جمعى از دولتمردان را بكشت .\r\nدر ماه ربيع الاول سال 582 علاء الدين تكش خوارزمشاه ، لشكر به نيشابور راند و دو ماه شهر را در محاصره گرفت . نيشابور به مقاومت پرداخت و خوارزمشاه باز گرديد . بار ديگر در سال 583 لشكر به نيشابور برد . مردم شهر امان خواستند و شهر را تسليم كردند . تكش ، منگلى را بكشت و سنجر شاه را با خود به خوارزم برد و از اكرام او هيچ فرونگذاشت تا آنگاه كه شنيد كه با مردم نيشابور مكاتبه مىكند . پس فرمان داد چشمانش را ميل كشيدند و او تا سال 595 كه از دنيا رفت در نزد تكش مىزيست .\r\n\r\n\r\n","description":"","footnote":"\r\n[ ( 1 ) 
  ] متن : مراموش .\r\n[ ( 2 ) 
  ] متن : نطوش .\r\n[ ( 3 ) 
  ] متن : التم .\r\n","page_name":" 162 ","page_number":194},
  {"content":"\r\n\r\nابن اثير گويد : اين وقايع را ابو الحسن بن ابى القاسم البيهقى در كتاب « مشارب [ 1 
  ] التجارب » آورده است ، ولى مورخان ديگر گفته‌اند كه تكش بن ايل ارسلان چون برادر خود سلطان شاه را از خوارزم براند ، سلطان شاه به مرو رفت و مرو را از دست غزان بگرفت ولى پس از چند روز بار ديگر غزان بيامدند و مرو را از او بستدند و بسيارى سپاهيان او را كشتند . او از آب بگذشت و از ختا يارى خواست و به عهده گرفت كه مالى به آنان بپردازد . پس با لشكر ختا بيامد و مرو و سرخس و نسا و ابيورد را از غزان بگرفت . سپس لشكر ختا به سرزمين خويش باز گرديد . آنگاه به غياث الدين غورى نامه نوشت و از او خواست كه هرات و بوشنج و بادغيس را و آنچه در آن سوى اينهاست به او واگذارد و به نام او خطبه بخواند و او را سخت تهديد كرد . غياث الدين نيز در پاسخ از او خواست كه بلاد مرو و سرخس و هر چه از خراسان گرفته است به او واگذارد و به نام او خطبه بخواند .\r\nچون سلطان شاه اين جواب شنيد ، از مرو در حركت آمد و به غارت و كشتار مردم آن بلاد پرداخت و ستم بر رعيت از حد بگذرانيد . غياث الدين سپاهى بسيج كرد و با فرمانرواى سيستان گسيل داشت . همچنين خواهرزادهء خود بهاء الدين سام صاحب باميان را فرمود كه با اين سپاه همراه شود . اين لشكر به هرات آمد ، سلطان شاه از برخورد با آن بترسيد و از هرات به مرو رفت . سلطان شاه تا بهار در مرو درنگ كرد و بار ديگر نامه‌اى به همان مضمون براى غياث الدين نوشت . غياث الدين در خشم شد و برادر خود شهاب الدين را كه در هند بود از ماجرا خبر داد . او نيز بشتاب باز گرديد و هر دو راهى خراسان شدند و در طالقان فرود آمدند .\r\nسلطان شاه لشكرى از غزان و اهل فساد گرد آورد و در برابر لشكر غور فرود آمد . دو ماه همچنان درنگ كردند و ميان سلطان شاه و غياث الدين رسولان در آمد و شد بودند . عاقبت غياث الدين حاضر شد كه بوشنج و بادغيس را به سلطان واگذارد در حالى كه شهاب الدين و بهاء الدين سام و فرمانرواى سيستان خواستار جنگ بودند و غياث الدين همواره آنان را از جنگ باز مىداشت .\r\nچون رسولان سلطان شاه نزد غياث الدين حاضر آمد تا پيمان مصالحه بنويسند و همهء ملوك نيز حاضر بودند ، مجد الدين علوى هروى [ 2 
  ] كه از خواص غياث الدين و راهنماى او بود . به مجلس درآمد و در وسط مجلس بايستاد و آن مصالحه را باطل كرد و فرياد زد و جامه‌هاى خود بر تن بر دريد و خاك بر سر ريخت و رسول سلطان شاه را دشنام داد . آنگاه روى به غياث الدين كرد و گفت چگونه مىخواهى آنچه را كه ما به نيروى شمشير از غزان و تركان و سنجريان گرفته‌ايم اين گونه آسان به اين مرد مطرود دهى . هر گاه برادرش كه پادشاه خوارزم است ، اين خبر بشنود خواهد آمد و غزنه و هند را نيز از ما خواهد گرفت . غياث الدين سر به زير افگند و برهه‌اى خاموش ماند ، سپس سر برداشت و سپاهيانش را فرمان جنگ و حركت به سوى مرو الرود داد .\r\n\r\n\r\n","description":"","footnote":"\r\n[ ( 1 ) 
  ] متن : مسارب التجارب .\r\n[ ( 2 ) 
  ] متن : هودى .\r\n","page_name":" 163 ","page_number":195},
  {"content":"\r\n\r\nچون دو لشكر بر هم زدند ، سلطان شاه منهزم شد و بسيارى از لشكريانش اسير شدند چنان كه فقط با بيست سوار به مرو داخل شد . سپس بقاياى لشكرش نيز رسيدند .\r\nچون تكش از شكست برادر خبر يافت از خوارزم در حركت آمد كه راه بر او ببندد .\r\nو گروهى را به كنار جيحون فرستاد تا نگذارند از آب گذشته خود را به ختا رساند . سلطان شاه كه اين خبر شنيد از راه جيحون بازگشت و آهنگ غياث الدين نمود .\r\nچون سلطان شاه از آن سو مأيوس شد نزد غياث الدين بازگشت . غياث الدين از او استقبال كرد و او را در خانهء خود فرود آورد و ياران و همراهان او را نيز در نزد همگنانشان از دولتمردان خويش جاى داد .\r\nسلطان شاه در نزد غياث الدين بود تا زمستان به پايان آمد . در اين احوال نامهء علاء الدين تكش به غياث الدين رسيد و از او خواست كه برادرش را نزد او فرستد و اعمال زشت او را كه در بلاد رى مرتكب شده بود يك يك برشمرد .\r\nهمچنين نامهء تهديد آميزى به نايب غياث الدين در هرات نوشت . چون غياث الدين بشنيد به خشم آمد و به خوارزمشاه نوشت كه او را پناه داده است و بهتر آن است كه حقى را كه از پدر به او به ارث رسيده است تسليمش كند . غياث الدين در پايان پيام داد كه بايد در خوارزم به نام من خطبه بخوانى و خواهرت را به ازدواج برادرم شهاب الدين درآورى .\r\nعلاء الدين اتسز خوارزمشاه از اين پيام سخت برآشفت و نامه‌اى همه وعيد و تهديد بفرستاد و گفت اينكه لشكرها را به سوى بلاد او در حركت خواهد آورد . غياث الدين نيز لشكرى بسيج كرد و به سردارى پسر خواهر خود الب غازى [ 1 
  ] و صاحب سيستان همراه با سلطان شاه روانهء خوارزم نمود . و نيز به مؤيد اىآبه [ 2 
  ] فرمانرواى نيشابور نوشت و از او يارى خواست ميان آن دو مصاهرت بود يعنى دختر غياث الدين زوجهء طغان شاه پسر مؤيد بود . مؤيد لشكر خود را در خارج شهر نيشابور گرد آورد .\r\nخوارزمشاه به قصد مصاف با برادر خود غوريا در حركت آمد . چون در راه از بسيج اىابه مؤيد خبر يافت به خوارزم باز گرديد و اموال و ذخاير خود برگرفت و به آهنگ ختا از جيحون گذشت و خوارزم را ترك گفت . چون خوارزميان چنان ديدند ، اعيان شهر نزد سلطان شاه و الب غازى [ 3 
  ] كس فرستادند و اطاعت خويش ابراز داشتند و خواستند كه كسى را بر آنان والى گردانند .\r\nسلطان شاه در آخر ماه رمضان سال 589 بمرد و الب غازى با ياران سلطان شاه نزد دايى خود غياث الدين باز گرديد . غياث الدين آنان را به خدمت گرفت و براى ايشان اقطاعاتى معين كرد .\r\n\r\n\r\n","description":"","footnote":"\r\n[ ( 1 ) 
  ] متن : ابو غازى .\r\n[ ( 2 ) 
  ] متن : مؤيد ابيه .\r\n[ ( 3 ) 
  ] البوغازى .\r\n","page_name":" 164 ","page_number":196},
  {"content":"\r\n\r\nچون خبر مرگ سلطان شاه به برادرش خوارزمشاه تكش رسيد به خوارزم بازگرديد و شحنه‌هايى به سرخس و مرو فرستاد . عمر المرغنى نايب غياث الدين آنان را براند و گفت بايد از غياث الدين اجازت خواهد . خوارزمشاه نزد غياث الدين به صلح و مصاهرت همراه با جمعى از فقهاى خراسان و علويان پيام فرستاد . اينان برفتند و غياث الدين را اندرز دادند و گفتند كه خوارزمشاه از تركان و ختاييان سپاه مىآورد و سراسر سرزمينشان را زير پى مىسپرد و گفتند يا خود به مرو بيا و آنجا را دار الملك خويش گردان تا طمع كفار بريده شود يا با خوارزمشاه صلح كن . غياث الدين صلح را برگزيد و از دو جانب ترك معارضه شد و بلادى را كه سلطان شاه در تصرف گرفته بود به برادرش باز گردانيد .\r\nغزان چون وضع را بدين گونه ديدند ، به هوس آشوب و تاراج افتادند و بار ديگر در خراسان دست به سوختن و خراب كردن و غارت گشودند . خوارزمشاه به خراسان لشكر آورد و از مرو و سرخس گذشته و به نسا و ابيورد وارد شد و رهسپار طوس گرديد و طوس از آن مؤيد صاحب نيشابور بود . او نيز لشكر بسيج كرده راهى طوس گرديد . خوارزمشاه اتسز به خوارزم بازگشت . مؤيد از پى او روان شد اتسز آبهايى را كه بر سر راه بود همه را تباه نمود . سپاه مؤيد كه از پى او مىآمد به تشنگى گرفتار آمد . در اين حال كه سپاه از تشنگى از پاى در آمده بود اتسز حمله آورد و بسيارى از آنان را بكشت . مؤيد اىابه را اسير كرده نزد او بردند خوارزمشاه فرمان داد تا كشتندش و به خوارزم باز گرديد .\r\nپس از مؤيد پسرش طغان شاه به جايش نشست . سال ديگر اتسز به نيشابور لشكر آورد و شهر را در محاصره گرفت . طغان شاه در جنگ اسير شد و اتسز نيشابور را بگرفت . آنگاه طغان شاه را با زن و فرزند و خويش و پيوند به خوارزم برد .\r\nابن اثير مىگويد : اين روايت با روايت نخستين فرق دارد . و ما هر دو روايت را آورديم تا اهل نظر خود به تحقيق و استكشاف پردازند و معلوم كنند كداميك صحيحتر است و بر آن اعتماد كنند . و اللّه تعالى اعلم .\r\n\r\nكشته شدن سلطان طغرل و تصرف خوارزمشاه رى را\r\nپيش از اين در اخبار دولت سلجوقيان از حكومت ارسلان شاه بن طغرل در كفالت ايلدگز و بعد از او پسرش محمد جهان پهلوان و سپس پسر ديگرش قزل‌ارسلان سخن گفتيم .\r\nاو سلطان طغرل بن الب ارسلان بن طغرل بن محمد بن ملكشاه را در بند كشيد . چون از دنيا رفت پسر برادرش قتلغ اينانج پسر محمد جهان پهلوان به جاى او نشست . طغرل نيز از بند برهيد و لشكرى گرد آورد و در سال 588 به جنگ قتلغ رفت . قتلغ در اين نبرد منهزم شد و به رى گريخت و از علاء الدين تكش يارى طلبيد . تكش به يارى او آمد . قتلغ از كارى كه كرده بود - در فرا خواندن تكش - پشيمان شد و به يكى از قلاع رى پناه برد . خوارزمشاه رى و قلعهء طبرك\r\n\r\n","description":"","footnote":"","page_name":" 165 ","page_number":197},
  {"content":"\r\n\r\nرا بگرفت و در آن قلعه نگهبانان گماشت و چون شنيد كه سلطان شاه در غياب او به خوارزم لشكر برده است ، بشتاب باز گرديد . در راه خبر يافت كه مردم خوارزم سلطان شاه را راه نداده‌اند و او نوميد بازگشته است . علاء الدين تكش زمستان را در خوارزم درنگ كرد . چون سرما به پايان آمد ، در سال 589 لشكر به مرو برد تا برادر خود سلطان شاه را گوشمال دهد . از دو سو رسولان در جنبش آمدند و منازعه به مصالحه بدل گرديد . آنگاه نايب برادرش در قلعهء سرخس از او امان خواست . برفت و آن قلعه بگرفت . در سال 589 سلطان شاه بمرد و خوارزمشاه تكش به مرو رفت و آن شهر را بگرفت . همچنين نسا و ابيورد و طوس و ديگر سرزمينهاى قلمرو برادر را در ضبط آورد و بر خزاين او دست يافت . آنگاه پسر خود علاء الدين محمد را به امارت مرو فرستاد و پسر بزرگ خود ملكشاه را به نيشابور فرستاد و اين در پايان سال 589 بود .\r\nخوارزمشاه علاء الدين تكش ، سپس خبر يافت كه طغرل در رى خروج كرده و ميان او و قتلغ اينانج ماجراها رفته است . قتلغ از تكش يارى خواست . رسول خليفه نيز برسيد و از طغرل شكايت كرد و منشور اقطاع بلاد را به او داد . خوارزمشاه از نيشابور به رى رفت . قتلغ در برابر او اظهار فرمانبردارى نمود و با او همراه شد تا پيش از آنكه طغرل سپاه خود تعبيه كند بر سر او تازد . طغرل خود را بىمحابا بر صف دشمن زد . گردش را بگرفتند و او را كشتند . اين واقعه در ماه ربيع الاول سال 590 اتفاق افتاد . خوارزمشاه سر او را به بغداد فرستاد و همدان و بلاد جبل را سراسر بگرفت .\r\nخليفه الناصر لدين اللّه همراه با وزير خود مؤيد الدين بن القصاب براى خوارزمشاه تكش خلعتها و تحف فرستاده بود و نيز لشكرى جهت يارى او . مؤيد الدين در نزديكى همدان فرود آمده بود . خوارزمشاه او را به خيمهء خود خواند ابن القصاب گفت : شايسته است كه تو به خيمهء من آيى خوارزمشاه كه با او دل بد كرده بود به جانب خيمهء او در حركت آمد . مؤيد الدين بترسيد و به كوهى در آن حوالى گريخت و در آنجا پناه گرفت . خوارزمشاه به همدان باز گرديد و همهء اعمال آن را به قتلغ اينانج تسليم كرد و بخشهايى را نيز به برخى از مماليك خويش به اقطاع داد . آنگاه مياجق [ 1 
  ] را بر همگان كه در آن حوالى بودند سرورى داد و خود به خوارزم باز گرديد .\r\nدر سال 591 ميان مياجق و قتلغ اينانج خلاف افتاد و كار به جنگ كشيد و قتلغ اينانج منهزم گرديد .\r\nوزير ، مؤيد الدين بن القصاب به خوزستان رفت و خوزستان و بسيارى از بلاد فارس را بگرفت و ابن شمله و امراى او را دستگير كرد و همه را به بغداد فرستاد و خود به ضبط آن بلاد پرداخت . قتلغ اينانج نيز كه از مياجق گريخته بود به او پيوست و از او خواست لشكر به رى برد\r\n\r\n\r\n","description":"","footnote":"\r\n[ ( 1 ) 
  ] متن : مناجى .\r\n","page_name":" 166 ","page_number":198},
  {"content":"\r\n\r\nو تصرف رى را در نظر او بس آسان شمرد . و با او به همدان راند . مياجق و پسر خوارزمشاه رى را در تصرف داشتند . مؤيد الدين بن القصاب در سال 591 همدان را گرفت و عازم رى شد .\r\nخوارزميان از برابر او واپس نشستند . وزير از پى ايشان لشكر فرستاد تا آنان را در دامغان و بسطام و جرجان به عقب راندند ، سپس بازگشتند . وزير بر رى مستولى شد . سپس قتلغ اينانج بر وزير عصيان كرد و در رى تحصن گزيد . وزير رى را محاصره نمود و بر آن غلبه يافت و قتلغ اينانج به ساوه پناه برد وزير از پى او برفت . تا در بند كرج [ 1 
  ] به او رسيد . چون نبرد پيوستند قتلغ اينانج ، شكست خورد . ولى جان خود از معركه برهانيد .\r\nوزير ، مؤيد الدين بن القصاب ، به همدان آمد و سه ماه در خارج شهر مقام كرد . خوارزمشاه نزد او رسولى فرستاد و او را از اعمالى كه مرتكب شده بود ملامت كرد و گفت بلادى را كه تصرف كرده باز پس دهد . ولى وزير به سخن او گوش نداد .\r\nخوارزمشاه لشكر بر سر او آورد ولى در اين اثنا و پيش از رسيدن تكش ، وزير بمرد .\r\nسپاهيان او در ماه شعبان سال 592 جنگ را آغاز كردند و از خوارزمشاه شكست خوردند و بسيارى كشته شدند . خوارزمشاه پيكر وزير خليفه را از گور بيرون آورد و سرش ببريد و به خوارزم فرستاد و چنان نمود كه در جنگ كشته شده است . خوارزمشاه تكش بر همدان غلبه يافت و لشكر به اصفهان فرستاد و اصفهان را بگرفت و پسر خود را در اصفهان نهاد و خود به خوارزم رفت .\r\nپس از رفتن علاء الدين تكش سپاه خليفه الناصر لدين اللّه به سردارى سيف الدين طغرل كه بلاد لحف را در عراق به اقطاع داشت ، به اصفهان آمد . مردم اصفهان او را دعوت كرده بودند . سپاه خوارزمشاه از اصفهان برفت و به خوارزمشاه پيوست .\r\nآنگاه مماليك محمد جهان پهلوان - كه ياران قتلغ اينانج بودند - گرد آمدند و نزد كوكجه ، يكى از اعيان خود ، شدند و به رى حمله آوردند و آن را بگرفتند . سپس به اصفهان رفتند و آنجا را نيز در تصرف آوردند . كوكجه به ديوان بغداد رسول فرستاد كه رى و خوار [ 2 
  ] رى و ساوه و قم و كاشان و مضافات آنان را به او دهند و اصفهان و همدان و زنجان و قزوين از آن ديوان خليفه . اين خواهش به اجابت رسيد . و اللّه اعلم .\r\n\r\nوفات ملكشاه پسر خوارزمشاه تكش\r\nگفتيم كه خوارزمشاه علاء الدين تكش پسر خود ، ملكشاه را ، در سال 589 امارت نيشابور داد و خراسان را نيز بدان منضم نمود و او را وليعهد خود ساخت . پسر تا سال 593 در آن مقام ببود و در ماه ربيع الاول سال 593 بمرد . از او پسرى بر جاى ماند به نام هندوخان .\r\n\r\n\r\n","description":"","footnote":"\r\n[ ( 1 ) 
  ] متن : در بنكرخ .\r\n[ ( 2 ) 
  ] متن : جوار .\r\n","page_name":" 167 ","page_number":199},
  {"content":"\r\n\r\nپس از مرگ ملكشاه ، تكش پسر ديگر خود قطب الدين محمد را به جاى او امارت خراسان داد .\r\nقطب الدين در مرو اقامت گزيد .\r\n\r\nشكست لشكر ختا از غوريان\r\nچون خوارزمشاه تكش رى و همدان و اصفهان را گرفت و ابن قصاب وزير خليفه را منهزم ساخت ، نزد خليفه الناصر لدين اللّه پيام فرستاد و خواست تا در بغداد به نام او خطبه بخوانند . خليفه از اين سخن به هم برآمد و نزد غياث الدين پادشاه غزنه و غور رسولى فرستاد و از او خواست كه قصد بلاد خوارزم كند . غياث الدين نيز نامه‌اى تهديدآميز به خوارزمشاه نوشت كه اينك به قصد تسخير بلاد او در حركت مىآيد . خوارزمشاه بيمناك شد و از تركان ختايى يارى طلبيد و گفت اگر به يارى او نشتابند غياث الدين بلاد او را خواهد گرفت همچنانكه بلخ را گرفته است . تركان ختايى لشكر در حركت آوردند و به بلاد غور رسيدند و به بهاء الدين سام ملك باميان كه در بلخ بود پيام دادند كه از آنجا بيرون رود و در سراسر بلاد غور دست به آشوب زدند .\r\nخوارزمشاه تكش نيز آهنگ هرات كرد و به طوس رسيد . امراى غورى چون محمد بن خرنك [ 1 
  ] اقطاع دار طالقان و حسين بن خرميل [ 2 
  ] و امير خروش [ 3 
  ] در خراسان گرد آمدند و سپاههاى خود بسيج كردند و بر لشكر ختا زدند و آنان را تا جيحون واپس راندند و بسيارى را كشتند و بسيارى در جيحون غرق شدند . پادشاه ختا نزد خوارزمشاه تكش كس فرستاد و گفت كه سبب اين جنايت او بوده و اينك بايد ديهء كشتگان قوم او را بپردازد .\r\nتكش به غياث الدين غورى روى آورد تا دل او را با خود مهربان كند . و چنان نهادند كه تكش سر به فرمان خليفه نهد و آنچه ختاييان از بلاد اسلام گرفته‌اند باز پس دهد . تكش به پادشاه ختا پاسخ داد كه لشكر تو آمده بودند كه بلخ را از غوريان بستانند و نه براى يارى من آمده بودند و گفت كه او خود اكنون در فرمان غياث الدين است . پادشاه ختا بار ديگر لشكر بسيج كرده به سوى او فرستاد و خوارزم را در محاصره گرفت . اين بار نيز پس از آنكه شمارى كثير از آنان به قتل رسيدند بازگشتند . تكش خوارزمشاه از پى ايشان براند و بخارا را محاصره نمود تا در سال 594 بخارا را در تصرف آورد و به خوارزم باز گرديد . و اللّه تعالى ولى التوفيق .\r\n\r\nتصرف خوارزمشاه تكش [ 4 
  ] روى و بلاد جبل را\r\nخوارزمشاه تكش براى باز پس گرفتن رى و بلاد جبل از دست مياجق [ 5 
  ] و ديگر مماليك\r\n\r\n\r\n","description":"","footnote":"\r\n[ ( 1 ) 
  ] متن : محمد بن بك .\r\n[ ( 2 ) 
  ] متن : مرميل .\r\n[ ( 3 ) 
  ] متن : خروس .\r\n[ ( 4 ) 
  ] متن : تكين .\r\n[ ( 5 ) 
  ] متن : مناجق .\r\n","page_name":" 168 ","page_number":200},
  {"content":"\r\n\r\nو امراى پهلوانى كه سر به عصيان برداشته بودند ، بدان صوب در حركت آمد . مياجق آن بلاد واگذاشت و بگريخت . خوارزمشاه تكش آن بلاد بگرفت و او را به حضور فرا خواند ولى مياجق از حضور سرباز زد . خوارزمشاه تكش از پى او رفت . بسيارى از يارانش امان خواستند و به تكش پيوستند . مياجق به دژى از اعمال مازندران پناه برد و در آنجا موضع گرفت .\r\nتكش نزد خليفه الناصر لدين اللّه رسول فرستاد . خليفه براى او و پسرش قطب الدين محمد خلعت فرستاد و فرمان حكومت بلادى را كه در دست داشت به او ارزانى داشت آنگاه تكش به قتال اسماعيليان رفت و يكى از دژهاى آنان را در حوالى قزوين فتح كرد و به محاصرهء قلعهء الموت لشكر برد . در اين محاصره رئيس شافعيان رى ، صدر الدين محمد بن الوزان كه نزد تكش مقامى ارجمند داشت و همواره ملازم او بود كشته شد . تكش پس از اين واقعه به خوارزم باز گرديد .\r\nدر اين حال چند تن از اسماعيليان بر وزير او نظام الملك مسعود بن على حمله كردند و او را كشتند . پسرش قطب الدين محمد قصد قتال آنان نمود و به قلعهء ترشيش ، يكى از قلعه‌هاى ايشان ، رفت و آن را در محاصره گرفت . ساكنان قلعه پيشنهاد كردند كه صد هزار دينار بگيرد و برود . قطب الدين نخست نپذيرفت و چون خبر بيمارى پدر شنيد ، اجابت كرد و آن مال بگرفت و باز گرديد . و اللّه اعلم .\r\n\r\n","description":"","footnote":"","page_name":" 169 ","page_number":201},
  {"content":"\r\n\r\n\r\nپادشاهى محمد خوارزمشاه\r\nخوارزمشاه تكش بن ايل ارسلان [ 1 
  ] بن اتسز بن محمد بن انوشتكين فرمانرواى خوارزم پس از آنكه بر بسيارى از بلاد خراسان و رى و همدان و جبل دست يافت ، به هنگامى كه از خوارزم به نيشابور مىرفت ، در ماه رمضان سال 596 جهان را بدرود گفت .\r\nچون بيماريش شدت يافت نزد فرزندش محمد پيام فرستاد و او را از حال خود بياگاهانيد و به بالين خويش فرا خواند . محمد پس از مرگ او برسيد . ياران تكش با او به پادشاهى بيعت كردند و چون پدرش او را نيز علاء الدين لقب دادند . محمد پيكر پدر را به خوارزم انتقال داد و در مدرسه‌اى كه آنجا بنا كرده بود به خاك سپرد .\r\nعلاء الدين تكش پادشاهى عادل و آگاه از اصول و فقه مذهب حنفى بود .\r\nچون تكش از دنيا رفت پسر ديگرش على شاه در اصفهان بود . برادرش محمد او را فرا خواند . چون از اصفهان بيرون آمد . مردم اصفهان خزاين و بار و بنه‌اش را تاراج كردند .\r\nخوارزمشاه علاء الدين محمد او را امارت خراسان داد . هندوخان پسر برادرشان ناصر الدين ملكشاه در نيشابور بود . جدش تكش بعد از پدر او را در آن مقام ابقا كرده بود . هندوخان به سبب عداوتى كه ميان عمش علاء الدين محمد و پدرش ملكشاه بود ، از او سخت بيمناك بود .\r\nاز اين رو پس از مرگ جدش تكش بسيارى از اموال و خزاين او را غارت كرد و به مرو رفت .\r\nچون خبر مرگ تكش به غياث الدين پادشاه غور رسيد با آنكه ميانشان عداوت بود به عزا نشست و از او تجليل كرد . هندوخان لشكرى گرد آورد و به خراسان راند . علاء الدين محمد بن تكش لشكرى به سردارى جقر [ 2 
  ] ترك به مقابله‌اش فرستاد . هندوخان از رويارويى با اين سپاه بترسيد و نزد غياث الدين غورى رفت و از او يارى طلبيد . غياث الدين نيز اكرامش\r\n\r\n\r\n","description":"","footnote":"\r\n[ ( 1 ) 
  ] متن : الب ارسلان .\r\n[ ( 2 ) 
  ] متن : جنقر .\r\n","page_name":" 170 ","page_number":202},
  {"content":"\r\n\r\nكرد و وعدهء ياريش داد .\r\nجقر به شهر مرو در آمد و مادر و فرزندان هندوخان را در عين اكرام به خوارزم فرستاد . چون غياث الدين از اين امر خبر يافت . نزد نايب خود در طالقان محمد بن خرنك ، كس فرستاد و فرمان داد كه جقر را تهديد كند . او نيز چنين كرد و از طالقان به مرو الرود رفت و آنجا را تصرف كرد و به جقر پيام داد كه يا در مرو به نام غياث الدين خطبه بخواند يا از آنجا برود .\r\nجقر در نهان محمد بن خرنك را پيام داد كه براى او از غياث الدين امان بخواهد . غياث الدين را با اين پيام طمع بجنبيد و به برادرش شهاب الدين نوشت كه لشكر به خراسان برد . و اللّه اعلم .\r\n\r\nاستيلاى ملوك غور بر اعمال خوارزمشاه محمد بن تكش در خراسان و باز پس گرفتن او بار ديگر آن بلاد را سپس محاصرهء هرات\r\nچون جقر از غياث الدين امان طلبيد و غياث الدين طمع در متصرفات او در خراسان نمود ، غياث الدين تا در اين باب راى بزند برادر خود شهاب الدين را به غزنه فرا خواند .\r\nشهاب الدين نيز رهسپار غزنه شد . غياث الدين با نايب خود در هرات ، عمر بن محمد مرغنى ، مشورت كرد . مرغنى او را از لشكركشى به خراسان نهى كرد . در اين حال برادرش شهاب الدين با سپاه غزنه و غور و سيستان برسيد و در اواسط سال 597 لشكر در حركت آمد . نامهء امير جقر نايب محمد خوارزمشاه در مرو نيز در نزديكى طالقان به شهاب الدين رسيد و او را در كار خويش دلير نمود . غياث الدين برادر را اجازت داد و او به سوى مرو روان شد و با سپاهيان خوارزم كه در مرو بودند نبرد كرد و بر آنان غلبه يافت و در مرو شهر بندشان نمود . آنگاه با فيل به بارو حمله كرد . مردم شهر امان خواستند و سر به فرمان نهادند . جقر از شهر بيرون آمد و نزد شهاب الدين رفت . چون شهر فتح شد غياث الدين بيامد و جقر را گرامى داشت و به هرات فرستاد و مرو را به هندوخان پسر ملكشاه - چنان كه وعده كرده بود - تسليم نمود . آنگاه لشكر به سرخس برد .\r\nسرخس را به صلح بگرفت و امير زنگى بن مسعود را كه از بنى اعمام او بود بر آن امارت داد و نسا و ابيورد را نيز به اقطاع او داد . آنگاه رهسپار طوس شد و سه روز شهر را در محاصره گرفت .\r\nمردم طوس امان خواستند و شهر تسليم شد . آنگاه به نزد على شاه پسر علاء الدين تكش كه از سوى برادر خود علاء الدين محمد در نيشابور بود پيام فرستاد كه بايد به اطاعت او درآيد .\r\nعلى شاه سر برتافت . غياث الدين از يك سو و شهاب الدين از ديگر سو بر نيشابور تاختند . با روى شهر را شكافتند و به شهر در آمدند و نداى امان در دادند . على شاه را اسير كرده بياوردند .\r\nغياث الدين امانش داد و اكرامش نمود و جمعى از امراى خوارزم را به هرات فرستاد و پسر عم و داماد خود - شوهر دخترش - ضياء الدين محمد بن ابى على غورى را امارت خراسان داد و او را علاء الدين لقب داد و با جمعى از وجوه غوريه در نيشابور جاى داد و به مردم نيشابور نيكى كرد . پس على شاه را به برادر خود شهاب الدين سپرد و به هرات رفت .\r\n\r\n","description":"","footnote":"","page_name":" 171 ","page_number":203},
  {"content":"\r\n\r\nشهاب الدين به قهستان رفت . در آنجا شنيد كه در آن نزديكى يكى از قريه‌هاى اسماعيليه است . شهاب الدين فرمان داد همهء مردان - اسماعيليان را بكشند و زن و فرزندانشان را اسير كرد و اموالشان را تاراج نمود و قريه را ويران ساخت . سپس به يكى از قلعه‌هاى اسماعيليه - از اعمال قهستان - لشكر برد . مردم قلعه - پس از محاصرهء - امان خواستند . شهاب الدين يكى از امراى غور را بر آنجا گماشت تا شعار اسلام اقامه نمايد . صاحب قهستان ، شكايت به غياث الدين برد و گفت كه ميان ما پيمان بوده و شهاب الدين آن پيمان شكسته است . در اين احوال خبر يافت كه برادرش قلعهء ديگرى را محاصره كرده است . غياث الدين يكى از ثقات ياران خود را نزد او فرستاد . و فرمان داد كه از محاصره باز ايستد و از آنجا برود .\r\nچون شهاب الدين از اين فرمان سر برتافت آن امير طنابهاى خيمه‌اش را بريد . شهاب - الدين به خشم آمد و از همانجا رهسپار هند شد .\r\nخوارزمشاه علاء الدين محمد بن تكش از حركت غياث الدين و شهاب الدين خبر يافت .\r\nنامه‌اى به غياث الدين نوشت و او را از اينكه بلادش را تصاحب كرده است ملامت نمود و خواست كه هر چه گرفته باز پس دهد و تهديد كرد كه از لشكر ختا يارى خواهد گرفت .\r\nغياث الدين در دادن پاسخ مماطله كرد ، زيرا برادرش شهاب الدين به هند رفته بود و او به سبب بيمارى نقرس توان حركت نداشت .\r\nخوارزمشاه به علاء الدين غورى نايب غياث الدين در نيشابور نامه نوشت كه هر چه زودتر از نيشابور برود . او نيز ماجرا به غياث الدين نوشت . غياث الدين او را وعدهء يارى داد .\r\nمحمد خوارزمشاه در پايان سال 597 از خوارزم در حركت آمد . چون به نزديكى ابيورد رسيد هندوخان پسر برادر او از مرو بگريخت و نزد غياث الدين رفت .\r\nمحمد خوارزمشاه مرو و نسا و ابيورد را بگرفت و رهسپار نيشابور شد . علاء الدين غورى در نيشابور بود . محمد خوارزمشاه نيشابور را محاصره نمود . محاصره مدت گرفت و مردم امان خواستند و او را سوگند دادند كه به آنان آسيبى نرساند . خوارزمشاه امانشان داد و به جاى ايشان نيكى نمود و از علاء الدين غورى خواست كه بكوشد تا ميان او و غياث الدين را اصلاح كند . علاء الدين غورى به عهده گرفت كه چنين كند و به هرات رفت كه اقطاعات او در آنجا بود . علاء الدين غورى از اينكه غياث الدين به يارى او نيامده بود خشمگين بود از اين رو نزد او نرفت .\r\nمحمد خوارزمشاه به حسين بن خرميل از امراى غورى نيز نيكى نمود . آنگاه به سرخس لشكر برد . امير زنگى ، يكى از نزديكان غياث الدين ، فرمانرواى سرخس بود . خوارزمشاه چهل روز سرخس را محاصره نمود و بر آن تنگ گرفت و زاد از شهر ببريد . امير زنگى از او خواست كه اندكى راه بگشايد تا بيرون آيد و امان خواهد . چون خوارزمشاه راه را گشود ، مردم سرخس شهر را از هر چه بدان نياز داشتند بينباشتند . آنگاه جمى از عجزه را از شهر بيرون فرستاد و بار\r\n\r\n","description":"","footnote":"","page_name":" 172 ","page_number":204},
  {"content":"\r\n\r\nديگر به مقاومت پرداخت . محمد خوارزمشاه از كردهء خويش پشيمان شد و از سرخس برفت و لشكرى به محاصرهء آن گماشت .\r\nچون محمد خوارزمشاه برفت محمد بن خرنك از طالقان بيامد و به امير زنگى پيام داد كه آهنگ آن دارد كه خوارزميان را قلع و قمع كند . خوارزميان اين خبر بشنيدند و از سرخس دور شدند . زنگى از شهر بيرون آمد و با محمد بن خرنك ديدار كرد و با او به مرو الرود رفت و خراج آنجا و بلاد مجاور آن را گرد آورد .\r\nمحمد خوارزمشاه سپاهى قريب به سه هزار تن به سردارى دايى خود بر سر ايشان فرستاد محمد بن خرنك با نهصد سوار بر آن سپاه زد و آن را منهزم نمود و بسيارى را بكشت و اسير كرد و لشكرگاهشان به غنيمت برد و خوارزمشاه به خوارزم باز گرديد .\r\nمحمد خوارزمشاه نزد غياث الدين رسول فرستاد و خواستار صلح شد . غياث الدين پاسخى مغالطه آميز به يكى از سران غور يعنى حسين [ 1 
  ] بن محمد مرغنى بداد . چون مرغنى به خوارزم آمد و محمد خوارزمشاه از حقيقت امر آگاه شد او را بگرفت و در بند كشيد و لشكر به هرات برد . مرغنى از خوارزم به برادر خود عمر بن محمد مرغنى امير هرات خبر داد و او به استوار ساختن شهر پرداخت .\r\nسبب تصميم خوارزمشاه به حمله به هرات آن بود كه دو تن از خادمان سلطان شاه عم او ، پس از مرگ سلطان شاه به غياث الدين پيوسته بودند . غياث الدين نيز آنان را اكرام كرده و در هرات جاى داده بود . اين دو در نهان به محمد خوارزمشاه نامه نوشته و او را به هرات فرا خوانده بودند . خوارزمشاه نيز برفت و هرات را محاصره كرد . امير هرات عمر بن محمد مرغنى را برادرش كه در زندان خوارزم بود از آن دو مرد خبر داده بود كه با محمد خوارزمشاه در نهان مكاتبه دارند . امير هرات اين سخن باور نمىداشت تا آنگاه كه دستخط يكى از آنها را برايش بفرستاد . امير هرات آن دو را و همدستانشان را در بند كرد . چون خوارزمشاه از هرات طرفى نيست لشكرى به طالقان فرستاد . محمد بن خرنك بر اين لشكر ظفر يافت . چنانك حتى يك تن هم از ايشان ، رهايى نيافت . آنگاه غياث الدين ، پسر خواهر خود الب غازى [ 2 
  ] را با لشكرى از غوريان گسيل داشت . اينان در نزديكى لشكر خوارزمشاه محمد بن تكش فرود آمدند و راه زاد و آذوقه بر آنان بستند . پس غياث الدين خود با لشكرى اندك بيامد و او نيز در نزديكى هرات فرود آمد . در اين هنگام بيشتر سپاهيان او با برادرش شهاب الدين در هند بودند و از اين رو عليه خوارزمشاه دست به اقدامى نمىزد . خوارزمشاه پس از شكست لشكرى كه به طالقان فرستاده بود ، به ادامه محاصره هرات قادر نبود . بنابر اين از آنجا برخاست .\r\nيكى ديگر از علل ترك محاصرهء هرات آن بود كه غياث الدين و الب غازى هر دو در نزديكى\r\n\r\n\r\n","description":"","footnote":"\r\n[ ( 1 ) 
  ] متن : حسن .\r\n[ ( 2 ) 
  ] متن : البوغانى .\r\n","page_name":" 173 ","page_number":205},
  {"content":"\r\n\r\nاو فرود آمده بوديد . ديگر آنكه خبر يافت كه شهاب الدين نيز از هند به غزنه مىآيد . پس با عمر بن محمد مرغنى امير هرات به گرفتن مالى مصالحه كرد و پس از چهل روز كه هرات را محاصره كرده بود از آنجا به مرو رفت . اين واقعه در اواسط سال 598 اتفاق افتاد .\r\nچون شهاب الدين بيامد و از آنچه خوارزمشاه كرده بود مطلع گرديد ، از غزنه به بلخ و از بلخ به باميان رفت تا به قتال خوارزمشاه رود . مقدمهء دو سپاه به يك ديگر رسيدند . جنگ در پيوستند و از دو سو خلقى كشته شد . خوارزمشاه چونان منهزمان ميدان نبرد را ترك گفت و امير سنجر فرمانرواى نيشابور را كه متهم به خدعه شده بود ، به قتل رسانيد . شهاب الدين در طوس درنگ كرد تا زمستان سپرى شد و قصد آن داشت كه به محاصرهء خوارزم رود . در اين احوال خبر وفات برادرش غياث الدين برسيد . بناچار به هرات باز گرديد و محمد بن خرنك را در مرو نهاد . در اين احوال - يعنى در سال 599 - گروهى از امراى خوارزم به مرو تاختن آوردند .\r\nابن خرنك به مقابله برخاست و از خوارزميان جز اندكى از مرگ نرستند .\r\nشهاب الدين فرمان داد كه لشكر غور عازم خوارزم شود . خوارزمشاه نيز لشكرى به سردارى برفور ترك [ 1 
  ] به قتال محمد بن خرنك فرستاد . در ده فرسنگى مرو دو لشكر را مصاف افتاد .\r\nابن خرنك بگريخت و به مرو بازگشت و لشكر خوارزم پانزده روز شهر را در محاصره گرفت .\r\nابن خرنك امان خواست و از شهر بيرون آمد و بكشتندش .\r\nشهاب الدين از مرگ او سخت اندوهگين شد . ميان شهاب الدين و خوارزمشاه از دو سو رسولان به آمد و شد پرداختند ولى كار به جايى نرسيد . شهاب الدين آهنگ بازگشت به غزنه نمود و پسر خواهر خود ، الب غازى را امارت هرات و همچنين علاء الدين محمد بن ابى على غورى را به امارت فيروزكوه [ 2 
  ] داد و سپهسالارى خراسان و بيشتر امور آن ديار را به دو تفويض كرد و خود در سال 599 به غزنه باز گرديد .\r\nخوارزمشاه در اواسط سال 600 به هرات لشكر آورد . الب غازى در هرات بود . شهاب الدين از غزنه به لهاور [ 3 
  ] به غزا رفته بود . خوارزمشاه در آخر شعبان وارد هرات شد . در هنگام محاصره خلقى از دو طرف كشته شده بود حسين بن خرميل [ 4 
  ] در كرزبان [ 5 
  ] ، اقطاع خود بود . او به خدعه نزد خوارزمشاه پيام فرستاد كه سپاهى نزد او فرستد تا فيل و خزانهء شهاب الدين را تسليم كند . خوارزمشاه هزار سوار نزد او فرستاد . او و حسين بن محمد مرغنى راه بر آنان گرفتند و جز اندكى باقى را كشتند . خوارزمشاه از كارى كه كرده بود پشيمان شد . آنگاه به الب غازى پيام داد كه از شهر بيرون آيد و طاعت بپذيرد ولى آلب غازى جوابى درشت داد . قضا را در اين اوان بيمار شد و بيم آن يافت كه مباد بيمارى او را از حمايت بلد غافل سازد آنگاه\r\n\r\n\r\n","description":"","footnote":"\r\n[ ( 1 ) 
  ] متن : منصور .\r\n[ ( 2 ) 
  ] متن : مرووز كوره .\r\n[ ( 3 ) 
  ] متن : لهاوون .\r\n[ ( 4 ) 
  ] حسن بن حرميل .\r\n[ ( 5 ) 
  ] متن : خوزستان .\r\n","page_name":" 174 ","page_number":206},
  {"content":"\r\n\r\nخوارزمشاه شهر را به قهر تصرف كند . اين بود كه به خواستهاى او تن در داد و با او پيمان صلح بست و هدايايى برايش گسيل داشت . پس خود از شهر بيرون آمد كه به ديدار او رود بناگاه بيفتاد و بمرد . خوارزمشاه از آنجا كه بود كوچ كرد و منجنيقها را بسوخت و عازم سرخس شد و در آنجا بماند .\r\n\r\nمحاصره كردن شهاب الدين غورى محمد خوارزمشاه را و انهزام او از لشكر ختا\r\nچون شهاب الدين از آنچه خوارزمشاه در هرات كرده بود و مرگ نايب و خواهرزاده‌اش الب غازى خبر يافت ، آهنگ غزاى هند داشت ، فسخ عزيمت كرده به عزم خوارزم در حركت آمد . خوارزمشاه از سرخس به مرو رفته بود و در خارج شهر فرود آمده بود . چون از حركت آن سپاه آگاه شد به خوارزم بازگشت و بر شهاب الدين پيشى گرفت و در شوره‌زارهاى اطراف آب افگند . شهاب الدين چهل روز طول كشيد تا توانست خود را به خوارزم برساند . چون ميان دو لشكر جنگ درگرفت ، از دو سو خلقى كشته شدند . از جمله از غوريان حسين مرغنى به قتل رسيد و جماعتى از خوارزميان اسير شدند . شهاب الدين همهء اسيران را به قتل آورد . چون خوارزمشاه عرصه را بر خود تنگ ديد به ما وراء النهر رسول فرستاد و از تركان ختايى يارى خواست . آنان نيز لشكر خود بسيج كرده روانهء غور شدند . چون شهاب الدين بشنيد ، به سوى ختاييان لشكر به جنبش آورد . در صحراى اندخود نبرد درگرفت . شهاب الدين به اندخود در آمد . كفار او را محاصره كردند . عاقبت تن به مصالحه داد و جان به طالقان برد . در همه جا شايع شده بود كه او كشته شده است . چون به طالقان رسيد حسين بن خرميل او را چادر و ديگر ما يحتاج داد و به غزنه روانه نمود . شهاب الدين از بيم آنكه حسين بن خرميل به خوارزمشاه پيوندد او را با خود به غزنه برد و حاجب خود گردانيد .\r\nچون شهاب الدين به غزنه آمد ، ديد كه به سبب شايعهء قتل او ميان امرا اختلاف افتاده است . و ما در اخبار غوريان از آن وقايع سخن آورديم .\r\nغياث الدين همهء سپاه خود را از هند و غزنه گرد آورد و بار ديگر آمادهء نبرد خوارزمشاه شد .\r\nدر باب شكست او از لشكر ختا روايت ديگرى هم هست كه ما در جاى خود آن را ذكر كرده‌ايم و آن اين است كه شهاب الدين به سبب كمى آب لشكر خود را دسته دسته در صحراى اندخود به طلب آب مىفرستاد و لشكريان ختا در اين پراكندگى بر آنان حمله مىكردند و آنان را نابود مىساختند و كس باز نمىگشت كه خبر اين ماجرا به دو دهد . شهاب الدين خود در ساقهء لشكر بود و از آنچه مىگذشت هيچ خبر نداشت . نبرد با شدت تمام چهار روز مدت گرفت . يك شب شهاب الدين جمعى از لشكر خود را بيرون فرستاد و چنان نهاد كه آنان بامدادان بيايند ،\r\n\r\n","description":"","footnote":"","page_name":" 175 ","page_number":207},
  {"content":"\r\n\r\nگويى از جايى مدد رسيده است . ملك سمرقند كه مسلمان بود از تسلط ختا بر اسلام مىترسيد .\r\nختاييان را به وحشت افگند كه اينك از اطراف مدد مىرسد و بهتر است با او صلح كنند .\r\nختاييان نيز خواستار صلح شدند . بدين گونه شهاب الدين از اين مهلكه برهيد . اين واقعه در سال 601 اتفاق افتاد و شهاب الدين پس از اين جنگ بمرد .\r\n\r\nاستيلاى خوارزمشاه بر بلاد غور در خراسان\r\nنايب غوريان در هرات حسين بن خرميل بود . چون شهاب الدين غورى در ماه رمضان سال 602 از دنيا رفت ، غياث الدين محمود پسر غياث الدين برادر او زمام حكومت را در دست گرفت و علاء الدين محمد بن ابى على سروركاه ( ؟ ) را كه شهاب الدين بر بلاد غور امارت داده بود برانداخت .\r\nچون خبر مرگ شهاب الدين به حسين بن خرميل نايب او در هرات رسيد ، اعيان بلد و قاضى را فراخواند و به آنان - به ظاهر - پيمان نهاد كه در برابر هجوم محمد خوارزمشاه هرات را نيك نگه دارند . ولى در نهان نزد خوارزمشاه پيام فرستاد و اظهار فرمانبردارى كرده بود و براى او گروگان فرستاده بود و خواسته بود كه براى جلوگيرى از غوريان لشكرى نزد او فرستد .\r\nخوارزمشاه نيز از نيشابور لشكرى گسيل داشت و فرمان داد كه از ابن خرميل اطاعت كنند . در خلال اين احوال غياث الدين محمود به ابن خرميل نامه مىنوشت و او را به اطاعت از خود فرا مىخواند . او نيز وعده‌هاى نيكو مىداد . چون غياث الدين محمود از وعده‌هايى كه با خوارزمشاه نهاده بود آگاه شد ، آهنگ گوشمال او نمود . اين خرميل با اعيان شهر به مشورت نشست كه اكنون چه چاره مىانديشد . على بن عبد الخلاق [ 1 
  ] بن زياد مدرس نظاميه [ 2 
  ] هرات و ناظر اوقاف گفت : رأى صواب اين است كه از روى صداقت به غياث الدين اظهار فرمانبردارى كنى و به نام او خطبه بخوانى . ابن خرميل گفت : بر جان خويش ميترسم بهتر است تو به روى و براى من از او پيمان گيرى . او نيز چنين كرد و نزد غياث الدين محمود رفت و او را از حقيقت كار ابن خرميل خبردار كرد و غياث الدين محمود را به آوردن لشكر به هرات ترغيب نمود .\r\nغياث الدين محمود نامه‌اى به والى خود در مرو نوشت و او را فراخواند ، والى از آمدن سر برتافت ولى مرويان وادارش كردند كه برود . او نيز بناچار نزد غياث الدين رفت و غياث الدين او را خلعتها و اقطاع داد . همچنين والى خود در طالقان را ، كه اميران بن قيصر [ 3 
  ] نام داشت ، فرا خواند . او نيز از رفتن سر برتافت . غياث الدين نيز طالقان را به امير سونج معروف به امير شكار كه مملوك پدرش بود اقطاع داد . آنگاه خلعتها و هدايايى همراه با عبد الخلاق بن زياد نزد ابن خرميل فرستاد . رسول غياث الدين محمود ، از ابن خرميل خواست كه اينك به نام او خطبه بخواند و\r\n\r\n\r\n","description":"","footnote":"\r\n[ ( 1 ) 
  ] متن : عبد الخالق .\r\n[ ( 2 ) 
  ] متن : اميه .\r\n[ ( 3 ) 
  ] متن : اميران قطر .\r\n","page_name":" 176 ","page_number":208},
  {"content":"\r\n\r\nابن خرميل همچنان مماطله مىكرد تا لشكر خوارزمشاه از نيشابور برسيد و خوارزمشاه خود از پى بيامد و در نزديكى بلخ فرود آمد و شهر را محاصره نمود . ابن خرميل از اينكه به خوارزمشاه وعدهء فرمانبردارى داده بود پشيمان شد . سپاهيان خوارزمشاه نيز دريافتند كه ابن خرميل با غياث الدين محمود پيمان بسته است . پس شهر را ترك كرده نزد خوارزمشاه بازگشتند .\r\nابن خرميل نيز همراه با آنان هدايايى فرستاد .\r\nچون غياث الدين محمود از وصول لشكر خوارزمشاه به هرات آگاه شد اقطاعات ابن خرميل را بستد و يارانش را بگرفت و اموالش را مصادره نمود و هر چه او را در كرزبان ذخاير و اموال بود همه را تصرف كرد .\r\nابن خرميل دريافت كه مردم شهر را ، به غياث الدين ميل است و از او ناخشنودند ، پس از شورش ايشان بيمناك شد و نزد قاضى حاضر گرديد و اعيان شهر را بخواند و با ايشان به نرمى سخن گفت و گفت كه او در فرمان غياث الدين است و گفت كه لشكر خوارزمشاه را رانده است و مىخواهد نامه‌اى نزد غياث الدين فرستد و اطاعت خويش اعلام دارد . ابن خرميل چنان وانمود كرد كه نامه به غياث الدين مىفرستد ولى رسول را گفت كه شب هنگام راه كج كند و به لشكريان خوارزمشاه - كه از هرات بيرون رفته بودند - رسد و آنان را باز گرداند . روز چهارم رسول آنان را باز گردانيد . ابن خرميل به استقبال ايشان بيرون آمد و آنان را به شهر در آورد و چشمان على بن عبد الخلاق فقيه را ميل كشيد و قاضى صاعد را از شهر بيرون راند و به تعقيب غوريان پرداخت و آنان به نزد غياث الدين محمود رفتند . ابن خرميل شهر را به لشكريان خوارزمشاه تسليم نمود .\r\nغياث الدين محمود به سردارى على بن ابى على به هرات لشكر فرستاد . امير اميران صاحب طالقان كه غياث الدين اقطاعاتش را گرفته بود و با او دل بد داشت با اين لشكر بود و در طلايه حركت مىكرد . او نيز به ابن خرميل پيام داد كه در طلايهء لشكر است . اگر او حمله كند خواهد گريخت و بر اين پيمان نهادند . سپاه غياث الدين محمود منهزم شد و بسيارى از امرايش به اسارت افتادند و ابن خرميل در بلاد بادغيس و ديگر بلاد آن نواحى به تاخت و تاز پرداخت .\r\nغياث الدين عزم آن كرد كه خود به هرات لشكر آورد ولى حوادث غزنه و آمدن صاحب باميان بار ديگر به غزنه ، او را از اين كار بازداشت .\r\nاما بلخ ، چون خوارزمشاه از كشته شدن شهاب الدين آگاه شد همهء غوريانى را كه در مصاف خوارزم اسير شده بودند آزاد كرد و به آنان نيكى كرد و اموال بخشيد و آنان را مخير كرد كه خواهند در نزد او بمانند و خواهند نزد غياث الدين محمود روند . از آن جمله با محمد بن على بن بشير پيمان بست و او را اقطاع داد و او را ميان خود و صاحب بلخ سفير گردانيد .\r\nو برادر خود على شاه را پيشاپيش با لشكر به بلخ فرستاد . چون به نزديكى بلخ رسيد عماد الدين\r\n\r\n","description":"","footnote":"","page_name":" 177 ","page_number":209},
  {"content":"\r\n\r\nعمر بن حسين غورى امير بلخ بيرون آمد و از فرود آمدن على شاه ممانعت كرد على شاه در چهار فرسنگى فرود آمد و ماجرا به برادر خود پيام داد . خوارزمشاه در ماه ذو القعدهء سال 602 خود به محاصرهء بلخ آمد . مردم بلخ را ياراى پايدارى نبود منتظر رسيدن مدد از فرزندان بهاء الدين صاحب باميان ماندند و آنان نيز گرفتار مسائل غزنه بودند . محمد خوارزمشاه بلخ را چهل روز محاصره كرد ولى پيروزى حاصل نكرد . پس محمد بن على بن بشير غورى را نزد عماد الدين عمر بن حسين كه والى بلخ بود فرستاد و او را وعده‌هاى جميل داد تا شهر را تسليم او كند ولى عماد الدين امتناع كرد ، و خوارزمشاه رهسپار هرات گرديد .\r\nخوارزمشاه محمد بن تكش خبر يافت كه فرزندان بهاء الدين ، امراى باميان ، به غزنه رفته‌اند و تاج الدين يلدوز [ 1 
  ] آنان را اسير كرده است ، پس از عزم خود منصرف شد و محمد بن على بن بشير را نزد عماد الدين عمر بن حسين فرستاد و حال ياران او بگفت و او را به فرمانبردارى از خوارزمشاه و خطبه به نام او فرا خواند . او نيز نزد خوارزمشاه رفت . خوارزمشاه خلعتش داد و به شهر خودش باز گردانيد . اين واقعه در آخر ماه ربيع الاول سال 603 بود .\r\nخوارزمشاه عازم كرزبان [ 2 
  ] شد تا آنجا را محاصره كند . على بن ابى على در آنجا بود .\r\nسر تسليم بر زمين نهاد . خوارزمشاه نيز كر زبان را به ابن خرميل داد . زيرا از اقطاعات او مىبود . سپس نزد عماد الدين [ 3 
  ] عمر بن حسين صاحب بلخ رسول فرستاد و او را به خدمت خواند چون بيامد در بندش كشيد و به خوارزم [ 4 
  ] فرستاد و خود به بلخ رفت و بر آن شهر استيلا يافت و جغرى ترك را بر آن امارت داد و به بلاد خود باز گرديد .\r\n\r\nاستيلاى محمد خوارزمشاه بر ترمذ و تسليم آن به ختا\r\nچون محمد خوارزمشاه بلخ را گرفت ، از آنجا به ترمذ رفت . پسر عماد الدين عمر بن حسين كه پيش از اين صاحب بلخ بود ، در ترمذ بود . محمد بن على بن بشير را نزد او فرستاد و پيام داد كه پدرت از اخص امراى من بود و بلخ را به من تسليم كرد از او كارى سر زد كه مرا خوش نيامد . معزز و مكرم به خوارزمش فرستادم و تو اكنون مرا چون برادرى . فرمانرواى ترمذ خود را در حالى ديد كه از يك سو در محاصرهء خوارزمشاه است و از ديگر سو در محاصرهء ختا و يارانش را يلدوز در غزنه اسير كرده است . بناچار از خوارزمشاه امان خواست و شهر را به او تسليم كرد . خوارزمشاه ترمذ را تسليم ختا نمود و ختاييان مردمى كافر بودند . البته خوارزمشاه چنين كرد كه از آسيب آنان در امان ماند . پس از چندى كه فرصتى به دست آمد آن را باز پس گرفت . و اللّه سبحانه و تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : الذر .\r\n[ ( 2 ) 
  ] متن : جوزجان .\r\n[ ( 3 ) 
  ] متن : غياث الدين .\r\n[ ( 4 ) 
  ] متن : خوارزمشاه .\r\n","page_name":" 178 ","page_number":210},
  {"content":"\r\n\r\n\r\nاستيلاى محمد خوارزمشاه بر طالقان\r\nچون خوارزمشاه ترمذ را گرفت لشكر به طالقان برد . طالقان از آن سونج امير شكار بود و او نايب غياث الدين محمود بود . خوارزمشاه نخست نزد او كس فرستاد تا او را به خود گرايش دهد ولى او از هر گونه گرايش امتناع كرد و آمادهء نبرد شد . چون دو لشكر روبرو شدند از اسب فرود آمد و سلاح از تن بگشاد و به نزد خوارزمشاه شد زمين ببوسيد و از او بخشايش خواست .\r\nخوارزمشاه كه از اين همه حقارت خشمگين شده بود از او روى گردانيد و طالقان را بگرفت و بر هر چه در آنجا بود دست يافت و همه را گرد كرده [ براى غياث الدين محمود فرستاد . آنگاه يكى از ياران خود را بر طالقان امارت داد 
  ] [ 1 
  ] و خود به سوى قلعه‌هاى كالوين [ 2 
  ] و بيوار [ 3 
  ] رفت .\r\nحسام الدين على بن ابى على صاحب كالوين بود . به دفاع بيرون آمد ، خوارزمشاه او را سر جايش نشانيد و رهسپار هرات شد و در بيرون شهر هرات لشگرگاه زد . رسول غياث الدين با هدايا و تحف بيامد .\r\nاما ابن خرميل با جمعى از لشكريان خوارزمشاه به اسفزار رفت و در ماه صفر سال 603 مردم را امان داد و شهر را بگرفت . سپس آهنگ نبرد حرب بن محمد ، صاحب سيستان نمود . حرب بن محمد بن ابراهيم از اعقاب خلف بن احمد بود كه در عهد محمود سبكتكين پادشاه سيستان بود . ابن خرميل از او خواست كه به نام محمد خوارزمشاه خطبه بخواند و به فرمان او در آيد حرب بن محمد [ اجابت كرد و حال آنكه غياث الدين محمود پيش از اين از او خواسته بود به نامش خطبه بخواند و او 
  ] [ 4 
  ] امتناع كرده بود .\r\nبدان هنگام كه خوارزمشاه در هرات بود ، قاضى صاعد بن فضل ، همان كه ابن خرميل سال گذشته از هرات اخراج كرده و او نزد غياث الدين محمود رفته بود ، به هرات باز گرديد .\r\nابن خرميل او را متهم كرد كه دل با غوريان دارد . خوارزمشاه او را در قلعهء زوزن حبس كرد و قضاى هرات را به الصفى ابو بكر بن محمد سرخسى تفويض كرد . او در قضاى هرات از صاعد و پسرش نيابت مىكرد .\r\n\r\nاستيلاى محمد خوارزمشاه بر مازندران و اعمال آن\r\nدر سال 603 حسام الدين اردشير صاحب مازندران بمرد و پسر بزرگش به جايش نشست و او برادر ميانى را از درگاه براند و برادر به جرجان رفت . در جرجان ملك على شاه -\r\n\r\n\r\n","description":"","footnote":"\r\n[ ( 1 ) 
  ] ميان دو قلاب در من آشفته بود از ابن اثير تكميل شد ( وقايع سال 603 ) .\r\n[ ( 2 ) 
  ] متن : كالومين .\r\n[ ( 3 ) 
  ] متن : مهوار .\r\n[ ( 4 ) 
  ] ميان دو قلاب از متن ساقط بود از ابن اثير افزوديم ( وقايع سال 603 ) .\r\n","page_name":" 179 ","page_number":211},
  {"content":"\r\n\r\nبن تكش به نيابت از سوى برادر خود خوارزمشاه محمد بن تكش فرمان مىراند . پسر حسام الدين اردشير از آنچه برادر بزرگش بر سرش آورده بود شكايت كرد و از او خواست كه به ياريش برخيزد . على شاه از برادر اجازت خواست و در سال 603 همراه او به مازندران رفت . در اين روزها برادر بزرگ مرده بود و برادر كوچكتر به جاى او نشسته بود . على شاه با پسر حسام الدين در سراسر مازندران دست به آشوب و غارت و كشتار زد . برادر كوچكتر اكنون فرمانرواى مازندران بود اموال و ذخاير را برگرفت و به قلعهء كورا پناه برد . مهاجمان پس از آنكه به شهرهاى بزرگ مازندران چون سارى و آمل دست يافتند و به نام خوارزمشاه خطبه خواندند ، على شاه به جرجان باز گرديد و پسر حسام الدين اردشير را كه به دادخواهى نزد او آمده بودند به امارت مازندران گماشت و برادرش همچنان در قلعهء كورا بود .\r\n\r\nاستيلاى محمد خوارزمشاه بر ما وراء النهر و قتال او با ختا و اسارت او و نجات يافتنش\r\nگفتيم كه چگونه ختا از آن زمان كه سنجر بن ملكشاه را از ما وراء النهر رانده بودند بر آن سرزمين غلبه يافته بودند . اينان مردمى بودند كه در چادرهايى كه آن را خرگاه مىناميدند مىزيستند و همچنان بر دين مجوس بودند و در نواحى اوزگند و بلاساغون و كاشغر زندگى مىكردند . سلاطين سمرقند و بخارا از ملوك خانيه بودند و در اسلام و پادشاهى داراى سابقه‌اى ممتد . آنان را خان خانان [ 1 
  ] مىگفتند يعنى سلطان السلاطين . در اين اوان ختاييان بر بلاد مسلمانان در ما وراء النهر باژ و ساو نهاده بودند و پيوسته دست به قتل و غارت مىزدند .\r\nاين امر بر سلطان بخارا نصرة الدين عثمان خان گران آمد . نزد خوارزمشاه رسولى فرستاد و از ستم ختا شكايت كرد و گفت : اگر به جنگ ايشان روى با تو همداستان شويم و آنچه به آنان مىدهيم به تو خواهيم داد و خطبه و سكه به نام تو خواهد بود . بزرگان بخارا و سمرقند نيز پيامهايى چنين دادند و پيمانها نهادند و نزد او گروگانها فرستادند . محمد خوارزمشاه نيز بسيج نبرد كرد و برادر خود على شاه را امارت طبرستان و جرجان داد و امير كزلك خان را كه از خويشاوندان مادرى و اعيان دولت او بود امارت نيشابور داد و لشكرى نيز با او همراه كرد .\r\nهمچنين قلعهء زوزن را به امين الدين يا تاج الدين ابو بكر سپرد . اين امين الدين يا تاج الدين مردى ساربان بود و روى در ترقى نهاد تا به فرمانروايى كرمان رسيد . خوارزمشاه حكومت شهر جام را به امير جلدك داد و حسين بن خرميل را به هرات گماشت با هزار جنگجو و در سرخس و مرو نيز نايبانى معين كرد و با غياث الدين محمود به آنچه از بلاد غور و گرمسير [ 2 
  ] در دست داشت مصالحه نمود آنگاه لشكر گرد آورد و به خوارزم رفت و از آنجا بسيج نبرد نمود و از جيحون\r\n\r\n\r\n","description":"","footnote":"\r\n[ ( 1 ) 
  ] متن : خان خاقان .\r\n[ ( 2 ) 
  ] متن : كرمسين .\r\n","page_name":" 180 ","page_number":212},
  {"content":"\r\n\r\nبگذشت و با سلطان بخارا و سمرقند دست اتحاد داد . در اين احوال لشكر ختا نيز برسيد و چند بار ميانشان مصاف افتاد و چنگ همچنان ادامه يافت .\r\nدر اين جنگ مسلمانان شكست خوردند و خوارزمشاه اسير شد و لشكر شكست‌خوردهء او به خوارزم باز گرديد و شايعهء مرگ سلطان قوت گرفت .\r\nكزلك خان صاحب نيشابور و امين الدين صاحب زوزن كه به محاصرهء هرات رفته بودند به شهرهاى خود بازگشتند كزلك خان با روى نيشابور را تعمير كرد و بر شمار لشكر خويش بيفزود و ارزاق بسيار ذخيره نمود و راه خودكامگى پيش گرفت .\r\nچون شايعهء قتل خوارزمشاه به گوش برادرش على شاه كه در طبرستان بود رسيد ، خود را شاه خواند و نام برادر خود محمد را از خطبه بيفكند .\r\nبه هنگام اسارت خوارزمشاه يكى از امرا به نام ابن مسعود ، نيز با او اسير شد . او چنان چاره انديشيد كه خود را به صورت سلطان در آورد و چنان نمايد كه او سلطان است و خوارزمشاه از اميران او و خادم او آن مرد ختايى كه آن دو را اسير كرده بود بدين خيال كه ابن مسعود خوارزمشاه است او را اكرام مىكرد . پس از چند روز ابن مسعود از او خواست كه آن خادم را - كه در حقيقت خوارزمشاه بود - نزد خاندان خود فرستد تا خبر زنده بودن او بدهد و از آنجا مالى بياورد تا به او دهد . ختايى اجازه داد و خوارزمشاه نامه بستد و به خوارزم رسيد آن روز كه خوارزمشاه به شهر در آمد از روزهاى فراموش نشدنى بود .\r\nچون سلطان باز آمد از اعمال برادرش على شاه در طبرستان و كزلك خان در نيشابور خبر يافت . آنان نيز از ماجرا خبر يافتند . كزلك خان به عراق گريخت و على شاه به غياث الدين محمود پيوست . غياث الدين او را به اكرام فرود آورد . خوارزمشاه به نيشابور رفت و امور آنجا را به صلاح آورد و بر آن والى گماشت . سپس عازم هرات شد و به محاصرهء آن پرداخت . اين واقعه در سال 604 اتفاق افتاد .\r\n\r\nكشته شدن ابن خرميل و استيلاى محمد خوارزمشاه بر هرات\r\nابن خرميل [ 1 
  ] لشكريان خوارزمشاه را به سبب اعمال ناپسندشان در هرات ناخوش مىداشت . چون خوارزمشاه از جيحون گذشت و سرگرم قتال ختا شد ابن خرميل جمعى از سپاهيان او را گرفت و به حبس فرستاد آنگاه به خوارزمشاه نامه نوشت و از رفتار ناپسند ايشان شكايت كرد و بدين گونه از كارى كه كرده بود پوزش طلبيد . خوارزمشاه نيز او را تحسين كرد و خواست تا آنان را نزد او فرستد تا در جنگ با ختا از ايشان استفاده كند . همچنين به ابن خرميل نوشت كه جلدك بن طغرل فرمانرواى جام را به سبب وثوقى كه به عقل و درايت و حسن سيرت او\r\n\r\n\r\n","description":"","footnote":"\r\n[ ( 1 ) 
  ] متن : حوميل .\r\n","page_name":" 181 ","page_number":213},
  {"content":"\r\n\r\nدارد به هرات مىفرستد تا در نزد او باشد . خوارزمشاه جلدك را در نهان گفته بود كه چون به هرات رسد كارى كند كه ابن خرميل را فرو گيرد و از ميان بردارد . جلدك با دو هزار سپاهى رهسپار هرات شد . او را هواى امارت هرات در سر بود . زيرا پدرش طغرل پيش از اين در زمان سنجر و از سوى او والى هرات بود . چون به هرات نزديك شد ، ابن خرميل مردم را فرمود كه به استقبال او روند و خود نيز از پى ايشان برفت . وزيرش خواجه صاحب او را از رفتن منع كرده بود و او نپذيرفته بود . چون جلدك و ابن خرميل به يك ديگر رسيدند . هر دو از اسب پياده شدند در اين حال ياران جلدك او را در ميان گرفتند و اسير كردند . ياران ابن خرميل به شهر گريختند و وزير او خواجه صاحب دروازه‌ها را بست و در شهر حصار گرفت و دعوت غياث الدين محمود آشكار كرد .\r\nجلدك به كنار بارو آمد و او را بر فراز بارو خواند و گفت اگر شهر را تسليم نكند ابن خرميل را خواهد كشت . وزير پاسخهاى درشت داد و از تسليم شهر امتناع كرد . جلدك نيز ابن خرميل را كشت و ماجرا به خوارزمشاه نوشت . خوارزمشاه كزلك خان والى نيشابور و امين الدين ابو بكر والى زوزن را فرمان داد كه به جلدك خان پيوندند و در محاصرهء هرات او را يارى نمايند . آن دو نيز با ده هزار سپاهى بيامدند و همگان هرات را در محاصره گرفتند و هرات همچنان پايدارى مىكرد . در خلال اين احوال بود كه چنان كه گفتيم خوارزمشاه از لشكر ختا شكست خورد و به اسارت افتاد .\r\nچون خوارزمشاه از اسارت برهيد و به خوارزم آمد رهسپار نيشابور شد و از آنجا لشكر به هرات برد . امرايى را كه در محاصرهء هرات پاى فشرده بودند بنواخت و نزد وزير ، خواجه صاحب ، كس فرستاد كه شهر را تسليم كند ، زيرا خواجه صاحب گفته بود كه شهر را به خوارزمشاه تسليم خواهد كرد . خواجه صاحب اين بار نيز جوابهاى تلخ داد خوارزمشاه بر شدت محاصره بيفزود و مردم شهر ملول شده بودند و از اين محاصره در رنج افتاده بودند . پس عزم شورش كردند وزير جماعتى از لشكريان را فرستاد تا آن گروه را كه عزم شورش و تسليم شهر به خوارزمشاه را داشتند دستگير كنند و اين امر سبب فتنه در شهر شد . سپاهيان كه در آن سوى بارو بودند چون از آشوب در درون شهر خبر يافتند . بارو را ويران كرده به شهر در آمدند و آن را به قهر بگرفتند . وزير را نيز اسير كرده نزد خوارزمشاه بردند ، فرمان قتلش داد و بكشتندش .\r\nاين واقعه در سال 605 اتفاق افتاد . خوارزمشاه هرات را به دايى خود امير ملك تسليم كرد .\r\nخوارزمشاه كه خراسان را در ضبط آورده بود باز گرديد .\r\n\r\nاستيلاى خوارزمشاه بر فيروز كوه و ديگر بلاد خراسان\r\nچون خوارزمشاه هرات را گرفت ، دايى خود امير ملك را بر آن امارت داد و خود به\r\n\r\n","description":"","footnote":"","page_name":" 182 ","page_number":214},
  {"content":"\r\n\r\nخوارزم باز گرديد . خوارزمشاه امير ملك را فرمان داد كه آهنگ فيروزكوه كند و غياث الدين محمود بن غياث الدين غورى و برادرش على شاه را كه نزد او گريخته بود ، در بند كند و فيروز كوه را در تصرف آورد . امير ملك به فيروز كوه لشكر برد . چون غياث الدين محمود خبر يافت اظهار فرمانبردارى نمود و امان خواست . امير ملك امان داد . چون غياث الدين محمود و على شاه آمدند هر دو را بگرفت و در سال 605 هر دو را بكشت و سراسر خراسان در قبضهء فرمان محمد بن تكش ، خوارزمشاه در آمد و دولت غوريان منقرض گرديد . دولت ايشان يكى از دولتهاى بزرگ بود و بهترين آنها . و اللّه تعالى ولى التوفيق .\r\n\r\nشكست لشكر ختا\r\nچون كار خراسان به نظام آمد خوارزمشاه لشكر در حركت آورد و از جيحون بگذشت تا به رزم ختا رود . آنان نيز لشكر بسيج كرده بودند . شيخ دولت و قائم مقام پادشاهشان طاينگو [ 1 
  ] نام داشت و بيش از صد سال از عمرش رفته بود . طاينگو مردى تجربه ديده و از فنون نبرد نيك آگاه بود .\r\nخوارزمشاه و [ نصرة الدين عثمان 
  ] سلطان سمرقند و بخارا در سال 606 بار ديگر جنگ با ختا را آغاز كردند . جنگى كه مانند آن كس نشنيده بود . در اين نبرد لشكر ختا شكست خورد و بسيارى از سپاهيانش كشته شدند و طاينگو به اسارت افتاد . خوارزمشاه او را گرامى داشت و با خود بر يك تخت نشاند و سپس به خوارزم فرستاد و خود به ما وراء النهر رفت و شهر به شهر بگرفت تا به اوزكند رسيد . در آنجا نايبانى گماشت و به خوارزم باز گرديد . در همهء اين احوال صاحب سمرقند نيز با او بود . خوارزمشاه خواهر خود را به او داد و او را به سمرقند باز گردانيد و با او شحنه‌اى فرستاد كه به همان شيوه كه رسم ختا بود در سمرقند باشد . و اللّه تعالى يؤيد بنصره من يشاء .\r\n\r\nعصيان سلطان سمرقند\r\nچون [ نصرة الدين عثمان 
  ] ، سلطان سمرقند به شهر خود باز گرديد ، شحنهء خوارزمشاه و لشكر او نزديك به يك سال در آنجا ماندند ، سلطان سمرقند در اثر سوء رفتار و اعمال خوارزميان ، مردم شهر را بر آنان بشورانيد . آنان نيز شورش كردند و خوارزميان را در هر جا يافتند بكشتند .\r\nتا آنجا كه سلطان سمرقند قصد قتل زوجهء خود ، خواهر خوارزمشاه را نمود ، آن زن درها را به روى خود بست و زارى كرد تا از سر خونش درگذشت . آنگاه نصرة الدين به پادشاه ختا پيام داد و به فرمان او در آمد .\r\n\r\n\r\n","description":"","footnote":"\r\n[ ( 1 ) 
  ] متن : طانيكوه .\r\n","page_name":" 183 ","page_number":215},
  {"content":"\r\n\r\nچون اين خبر به خوارزمشاه رسيد ، خوارزمشاه برآشفت و فرمان داد هر سمرقندى را كه در خوارزم است بكشند ولى از اين تصميم منصرف شد و لشكر را فرمود رهسپار ما وراء النهر شود و خود از پى لشكر در حركت آمد و از جيحون گذشت و در سمرقند فرود آمد و شهر را محاصره نمود و منجنيقها راست كرد و شهر را به قهر بگشود و سه روز قتل عام كرد و قريب به دويست هزار تن را بكشت . فرمانرواى سمرقند به قلعه پناه برد . خوارزمشاه او را محاصره كرد و عاقبت او و همهء نزديكانش را بكشت و آثار خانيه را برانداخت و در ديگر بلاد ما وراء النهر از جانب خود نايبانى گمارد و به خوارزم بازگرديد . و اللّه تعالى ولى النصر بمنه و فضله .\r\n\r\nنيرومند شدن تركان ختايى\r\nپيش از اين از آمدن طايفه‌اى از امم ترك به بلاد تركستان و كاشغر و انتشار ايشان در ما وراء النهر سخن گفتيم . اينان به خدمت ملوك خانيه فرمانروايان تركستان در آمدند . ارسلان خان محمد بن سليمان آنان را در نواحى ميان خود و چين مسكن داد تا ميان او و ساكنان آن سرزمينها به مثابه سپرى باشند و براى ايشان راتبه‌ها و اقطاعات معين كرد ولى همواره به سبب فساد و تجاوزى كه از ايشان سرمىزد مورد مؤاخذت و عقوبتشان قرار مىداد و گاه نيز بر سرشان لشكر مىكشيد آنان كه سرزمين وسيعترى مىطلبيدند از بلاد او گريختند و به بلاساغون رفتند . سپس گورخان پادشاه بزرگ تركان در سال 531 [ 1 
  ] از چين بيامد . امم ختا به او پيوستند .\r\nخاقان محمود بن ارسلان خان محمد بن سليمان بن داود بقراخان به مقابله لشكر بيرون آورد . او خواهرزادهء سلطان سنجر بود ولى شكست خورد و كسانى را نزد دايى خود فرستاد تا به ياريش شتابد . سنجر ملوك خراسان و سپاهيان مسلمان را در حركت آورد و در ماه صفر سال 536 از جيحون گذشت و با امم ترك و ختا مصاف داد . در اين نبرد سنجر شكست خورد و از مسلمانان گروهى كثير كشته شدند و زن سلطان را نيز اسير كردند . اما گورخان پس از چندى آزادش كرد .\r\nترك ، بلاد ما وراء النهر را تصرف كرد .\r\nگورخان در سال 537 درگذشت و دخترش به جاى او نشست . او نيز ديرى نپاييد و چون بمرد مادرش - زن گورخان - جانشين او گرديد و ما وراء النهر در دست آنان بماند . تا آنگاه كه در سال 612 سلطان محمد خوارزمشاه بن تكش آن را باز پس گرفت و دولت آنان منقرض شد . و ما در اين باب سخن گفتيم .\r\nپيش از اين خيلى عظيم از ترك كه به تاتار معروف‌اند در آن سوى تركستان در حدود چين فرود آمده بودند . پادشاهشان كوچلك خان [ 2 
  ] بود . ميان ايشان و ختا دشمنى و جنگ بود .\r\nچون از آنچه ميان خوارزمشاه و ختا رفته بود آگاه شدند آهنگ آن كردند كه فرصت مغتنم شمرده از ختا انتقام بگيرند . پس كوچلك خان لشكر بر سر ختا آورد . ختاييان نزد سلطان محمد\r\n\r\n\r\n","description":"","footnote":"\r\n[ ( 1 ) 
  ] متن : 521 .\r\n[ ( 2 ) 
  ] متن : كشلى .\r\n","page_name":" 184 ","page_number":216},
  {"content":"\r\n\r\nخوارزمشاه رسول فرستادند تا او را با خود بر سر مهر آرند و از او خواستند كه ايشان را عليه دشمنشان يارى دهد و گفتند كه اگر به آنان فرصت داده شود چنان نيرومند شوند كه نه ما را قدرت مقابله با آنان باشد و نه شما را . كوچلك خان نيز نزد او كس فرستاد و او را عليه ختاييان برانگيخت و از او خواست كه آنان را به حال خود رها كند و سوگند خورد كه به بلاد او آسيبى نخواهد رسانيد خوارزمشاه لشكر در جنبش آورد و هر يك از دو گروه چنان مىپنداشت كه خوارزمشاه به يارى او آمده است زيرا او خود را به كنارى كشيده بود و در جنگ به نفع هيچ طرفى شركت نمىجست . در اين اثنا لشكر ختا شكست خورد . در اين حال خوارزمشاه وارد نبرد شد و با سپاه كوچلك خان به قلع و قمع ختابيان پرداخت . و آنان را از هر سو فرو كوفتند ، چنان كه جز اندكى از ايشان باقى نماند . آنان نيز در كوهستانهاى تركستان سرگردان شدند . اندكى نيز به خوارزمشاه پيوستند و با او ماندند .\r\nمحمد خوارزمشاه نزد كوچلك خان پادشاه تاتار رسول فرستاد و از اينكه در شكست دادن ختا او را يارى كرده بر او منت نهاد و گفت : اگر ما نبوديم شما را ياراى شكست دادن لشكر ختا نمىبود . كوچلك خان نيز به يارى او اعتراف كرد و از او سپاس گفت . چندى بعد خوارزمشاه خواستار سهم خود از بلاد و املاك ختا شد و كار به نزاع كشيد و لشكر به جنگ او برد و چون ديد ياراى مقاومتش نيست از نبرد سر برتافت و كوچلك خان ملامتش مىكرد و او جوابهاى مغالطه آميز مىداد . در خلال اين گفتگوها كوچلك خان كاشغر و بلاد بلاساغون و تركستان را گرفت و خوارزمشاه شهرهاى چاچ و فرغانه و اسپيجاب [ 1 
  ] و كاشان و بلاد اطراف آنها را كه در دنيا جايى خوشتر از آنها نبود ويران كرد تا به دست تاتار نيفتند و مردمشان را به بلاد اسلام منتقل نمود .\r\nدر اين احوال اقوام ديگرى از تاتار كه به مغول معروف‌اند و پادشاهشان چنگيز خان بود بر كوچلك خان خروج كردند . كوچلك خان از خوارزمشاه منصرف شده به ايشان پرداخت .\r\nخوارزمشاه نيز از جيحون گذشته به خراسان رفت .\r\n\r\nاستيلاى خوارزمشاه بر كرمان و مكران و سند\r\nپيش از اين گفتيم كه يكى از امراى خوارزمشاه تكش مردى بود به نام تاج الدين ابو بكر كه بعدها كرمان را فتح كرد . اين تاج الدين ساربان [ 2 
  ] بود و شتران خود را به مسافران كرايه مىداد . و چندى بعد ساربان اشتران تكش خوارزمشاه شد . تاج الدين را روز بروز بر مقام و مرتبت بيفزود ، زيرا مردى بود چابك و فداكار . تا به مقام اميرى رسيد و خوارزمشاه او را امارت قلعهء\r\n\r\n\r\n","description":"","footnote":"\r\n[ ( 1 ) 
  ] متن : اسحان .\r\n[ ( 2 ) 
  ] متن : سروان .\r\n","page_name":" 185 ","page_number":217},
  {"content":"\r\n\r\nزوزن داد . آنگاه او را به فتح كرمان كه مجاور زادگاه او بود فرستاد . تاج الدين ابو بكر در سال 612 با لشكرى رهسپار كرمان شد . فرمانرواى كرمان حرب بن محمد بن ابى الفضل بود كه در ايام سلطان سنجر امارت آن ديار را به عهده داشته بود . تاج الدين ابو بكر كرمان را تا حدود سند و نواحى كابل تصرف كرد سپس به جانب هرمز راند و آن شهرى است بر ساحل درياى مكران . نام فرمانرواى آن ملنك [ 1 
  ] بود . او نيز سر به فرمان آورد و به نام سلطان محمد خوارزمشاه خطبه خواند و مالى بر عهده گرفت كه هر ساله بپردازد . همچنين در قلهات [ 2 
  ] و بخشى از عمان به نام او خطبه خواندند زيرا مردم اين نواحى فرمانبردار ملك هرمز بودند . و كشتيهايشان براى تجارت به هرمز مىآمدند زيرا هرمز بندرگاه عظيمى بود كه بازرگانان هند و چين به آنجا مىآمدند .\r\nميان فرمانرواى هرمز و فرمانرواى كيش همواره كشمكشها و فتنه‌هايى بود و هر يك از آن دو ملاحان را از اينكه به بلاد ديگرى لنگر بيندازند منع مىكردند .\r\nمحمد خوارزمشاه در نواحى سمرقند بود ، زيرا بيم آن داشت كه تاتارهايى كه از ياران كوچلك خان بودند به بلاد او آيند .\r\n\r\nاستيلاى خوارزمشاه بر غزنه و اعمال آن\r\nچون خوارزمشاه محمد بن تكش بر بلاد خراسان استيلا يافت و باميان و ديگر شهرها را تصرف كرد ، نزد تاج الدين يلدوز صاحب غزنه كه پس از ملوك غورى بر آن غلبه يافته بود پيام فرستاد تا خطبه و سكه به نام او كند . يكى از امراى بزرگ او به نام قتلغ تكين كه از موالى شهاب الدين غورى بود ، و ديگر يارانش اشارت كردند كه دعوت خوارزمشاه را اجابت كند .\r\nاو نيز بپذيرفت و خطبه و سكه به نام او كرد و فيلى نزد او فرستاد و رسولش را باز گردانيد و خود به شكار رفت و قتلغ تكين را به نيابت خود در غزنه نهاد . قتلغ تكين نزد خوارزمشاه كس فرستاد و او را به غزنه فرا خواند . خوارزمشاه نيز بشتاب بيامد و غزنه و قلعهء آن را گرفت و غوريانى را كه در آنجا يافت بخصوص تركان را هر جا يافت بكشت . اين خبر به تاج الدين يلدز رسيد به لهاور [ 3 
  ] گريخت . آنگاه خوارزمشاه قتلغ تكين را به پيش خواند و به سبب بىوفايى نسبت به سرور خود مورد عتاب قرار داد و سى بار انواع اموال و امتعه و چهارصد برده از او مصادره كرد . سپس او را بكشت و به خوارزم بازگشت . اين واقعه در سال 613 اتفاق افتاد و به روايتى 612 . آنگاه پسر خود جلال الدين منكبرنى را امارت غزنه داد . و اللّه اعلم بغيبه و احكم .\r\n\r\n\r\n","description":"","footnote":"\r\n[ ( 1 ) 
  ] متن : مكيك .\r\n[ ( 2 ) 
  ] متن : قلعات .\r\n[ ( 3 ) 
  ] متن : اساوان .\r\n","page_name":" 186 ","page_number":218},
  {"content":"\r\n\r\n\r\nاستيلاى خوارزمشاه بر بلاد جبل\r\nچون خوارزمشاه تكش در سال 590 رى و همدان و بلاد جبل را از قتلغ اينانج پسر محمد جهان پهلوان و ديگر امراى سلجوقى بگرفت ، مؤيد الدين بن القصاب وزير خليفه الناصر لدين اللّه با او به منازعه برخاست و چنان كه در اخبار او آورديم در ماه شعبان سال 592 بمرد و خوارزمشاه تكش همدان را گرفت . سپس به عللى به خراسان بازگشت و تا سال 596 كه ديده از جهان بربست به آن سامان نپرداخت . پس از او پسرش علاء الدين محمد بن تكش به جايش نشست و موالى محمد جهان پهلوان يك يك بلاد جبل را گرفتند و ازبك پسر محمد جهان پهلوان را بر خود سرورى دادند . سپس از او اعراض كردند و به نام خوارزمشاه خطبه خواندند . آخرين كسى كه از ايشان در آن سامان فرمان راند اغلمش بود . او مدتى به نام علاء الدين محمد خوارزمشاه خطبه خواند ، سپس يكى از باطنيان او را كارد زد . پس از قتل او ازبك بن محمد جهان پهلوان كه آذربايجان و اران را در دست داشت به طمع تصرف اصفهان و رى و همدان و ديگر بلاد جبل افتاد . همچنين سعد بن زنگى فرمانرواى فارس - كه او را سعد بن دكلا نيز مىگفتند - قصد استيلا بر بلاد جبل داشت و به سبب گرايشى كه مردم اصفهان به دو داشتند اصفهان را گرفت و آهنگ رى و قزوين نمود . چون خوارزمشاه از اين وقايع خبر يافت . در سال 614 پس از آنكه به ما وراء النهر و ثغور ترك لشكرهايى روانه داشت با صد هزار سپاهى راهى بلاد جبال شد و به قومس رسيد . در آنجا با دوازده هزار جنگجو از لشكر خود جدا شد و به رى رفت . در اين هنگام سعد در بيرون رى لشكرگاه زده بود . چون مقدمهء لشكر خوارزمشاه آشكار شد ، سعد پنداشت كه لشكريان آن نواحى هستند ، آمده‌اند تا او را از بلاد خويش برانند ، از اين رو جنگ را آغاز كرد ، كه بناگاه چتر شاهى از دور نمايان شد و سعد از فرا رسيدن سلطان آگاه گرديد سپاهيانش از جنگ رخ برتافتند و او خود به اسارت سلطان درآمد .\r\nازبك نيز به اصفهان آمده بود كه از ورود لشكر خوارزمشاه خبر يافت . لشكر به همدان راند ، سپس با جمعى از خواص يارانش راه كج كرد و با تحمل رنج بسيار به آذربايجان رسيد .\r\nآنگاه وزير خود ابو القاسم بن على را به پوزش خواهى فرستاد و فرمانبردارى نمود ولى در باب ارسال اموال عذر آورد كه خود اكنون با گرجيان دست به گريبان است .\r\nچون خبر اسارت سعد بن زنگى به پسرش نصرة الدين ابو بكر رسيد پدر را از سلطنت خلع كرد . سلطان محمد خوارزمشاه سعد را از اسارت برهانيد ، بدان شرط كه قلعهء اصطخر را به او دهد و ثلث خراج را به نزد او فرستد و يكى از نزديكان خود را به عقد او در آورد . آنگاه چند تن از رجال دولت را با او فرستاد كه قلعهء اصطخر را تصرف كنند . چون اتابك سعد به شيراز رسيد ديد كه پسرش عصيان كرده ولى برخى از امرا او را واداشتند تا دروازه‌هاى شيراز را به\r\n\r\n","description":"","footnote":"","page_name":" 187 ","page_number":219},
  {"content":"\r\n\r\nروى پدر گشود . سعد بن زنگى به شهر درآمد و زمام امور بر دست گرفت و به نام خوارزمشاه خطبه خواند . خوارزمشاه بر ساوه [ 1 
  ] و قزوين و زنجان [ 2 
  ] و ابهر و همدان و اصفهان و قم و كاشان و ديگر بلاد جبل دست يافت و بر هر يك از آن بلاد يكى از ياران خويش را برگماشت . مثلا همدان را به يكى از امراى خويش به نام طائيسى [ 3 
  ] داد و پسرش ركن الدين ياور شاه را بر تمام آن بلاد امارت داد و امور دولت و وزارتش را به جمال الدين محمد بن سابق ساوى سپرد .\r\n\r\nطلب كردن خطبه و امتناع خليفه از آن\r\nپس از اين فتوحات ، خوارزمشاه محمد بن تكش رسول به بغداد فرستاد و از خليفه خواستار شد كه در بغداد به نام او خطبه بخوانند ، آنچنانكه براى آل سلجوق مىخوانده‌اند ، اين واقعه در سال 614 بود . در اين سالها خوارزمشاه نيرومند شده بود و كشورش بسى گسترش يافته بود . خليفه از اين امر سرباز زد و به جهت اعتذار شيخ شهاب الدين سهروردى را نزد او فرستاد . سلطان مقدمش را گرامى داشت و خود به استقبال او رفت . چون شيخ درآمد نخستين چيزى كه عنوان شد حديث خطبه به نام او در بغداد بود . شهاب الدين براى شنيدن كلام او بر دو زانو نشست . سپس پاسخ داد و در پاسخ ، سخن را به دراز كشيد و نيكو ادا كرد و در ضمن موعظه نمود و او را از تعرض و آزار به آل عباس كه فرزندان پيامبر هستند برحذر داشت . سلطان گفت : پناه مىبرم به خدا من هرگز هيچيك از آنان را نيازرده‌ام و امير المؤمنين سزاوارتر از من است به موعظهء شيخ . شنيده‌ام كه در زندان او جماعتى از بنى عباس به حبس ابد محكوم‌اند شيخ گفت : هر گاه خليفه كسى را زندانى كند در زندان به او آسيبى و آزارى نمىرساند . سپس او را وداع كرد و به بغداد باز گرديد . و اين واقعه پيش از آن بود كه به عراق رود .\r\nچون سلطان از كار بلاد جبل بپرداخت و بر سراسر آن مستولى شد عازم بغداد گرديد .\r\nچون به گردنهء اسدآباد [ 4 
  ] رسيد گرفتار برفى عظيم شد . چنانك بسيارى از چارپايان مردند و دستها و پاهاى مردان از سرما سياه شد چنان كه آنها را بريدند . در اين حال باز شهاب الدين برسيد و او را موعظه كرد . سلطان پشيمان شده باز گرديد و در سال 615 وارد خوارزم شد . و اللّه سبحانه و تعالى ولى التوفيق .\r\n\r\nتقسيم كردن سلطان محمد خوارزمشاه كشور خود را ميان فرزندانش\r\nچون سلطان محمد بن تكش خوارزمشاه با تصرف رى و بلاد جبل كشور خويش به كمال وسعت رسانيد ، آن را ميان پسرانش تقسيم نمود . خوارزم و خراسان و مازندران را به\r\n\r\n\r\n","description":"","footnote":"\r\n[ ( 1 ) 
  ] متن : شاور .\r\n[ ( 2 ) 
  ] متن : جرجان .\r\n[ ( 3 ) 
  ] متن : طايين .\r\n[ ( 4 ) 
  ] متن : سراباد .\r\n","page_name":" 188 ","page_number":220},
  {"content":"\r\n\r\nوليعهد خود قطب الدين اوزلاغ [ 1 
  ] شاه داد . در آغاز با آنكه جلال الدين پسر بزرگتر بود مقام ولايت‌عهدى را به اوزلاغ داده بود ، زيرا مادر او با مادر سلطان تركان خاتون از يك قبيله بودند . هر دو از قبيلهء بياووت [ 2 
  ] از شعب يمك يكى از بطون ختا بودند و تركان خاتون بر پسرش سلطان محمد بن تكش تحكم مىكرد .\r\nخوارزمشاه ، غزنه و غور و باميان و بست تكناباد [ 3 
  ] و زمين داور از بلاد هند را به پسر ديگرش جلال الدين منكبرنى داد . و كرمان و كيش و مكران [ 4 
  ] را به پسر ديگرش غياث الدين پيرشاه [ 5 
  ] و بلاد جبل را به پسر ديگرش ركن الدين غورسانچتى [ 6 
  ] .\r\nسلطان پسران را اجازت داد كه هر يك براى خود پنج نوبت زند . و آن طبلهاى كوچكى است كه پس از هر يك از نمازهاى پنجگانه بر آن مىكوبند . گونه‌اى از آن را كه نوبت ذو القرنين گويند و شامل بيست و هفت طبل زرين مرصع به گوهرهاست براى خود اختيار كرد كه بامداد و شامگاه مىزدند . البته محمد بن احمد نسوى كاتب جلال الدين منكبرنى در اخبار او اخبار پدرش علاء الدين محمد بن تكش ، چنين گويد و من تنها و تنها به كتاب او اعتماد كرده‌ام زيرا او از ديگران به اخبار اين خاندان آگاهتر است .\r\nكرمان و مكران و كيش از آن مؤيد الملك قوام الدين بود چون او هلاك شد سلطان محمد آن را به پسرش غياث الدين اقطاع داد . و اين مؤيد الملك از مردم عادى بود كه اكنون در زمرهء ملوك در آمده بود .\r\nاصل خبر او اين است كه مادرش دايه‌اى بود در خانهء نصرة الدين محمد انر صاحب زوزن و او در آنجا پرورش يافت . سپس به خدمت او در آمد و نزد سلطان محمد خوارزمشاه سعايت كرد كه باطنى است . آنگاه نزد مؤيد الملك آمد و او را از سلطان بيمناك نمود و گفت سلطان تو را باطنى پندارد نصرة الدين بناچار به اسماعيليه پيوست و در يكى از قلاع زوزن متحصن شد . قوام الدين ماجرا به سلطان نوشت . سلطان نيز وزارت زوزن و ولايت جمع‌آورى خراج آن نواحى را به او سپرد . قوام الدين همچنان بر ضد نصرة الدين خدعه مىكرد تا او را باز گردانيد و سلطان چشمانش را ميل كشيد .\r\nقوام الدين سپس به هواى حكومت كرمان افتاد . اين ديار در تصرف اميرى از اعقاب ملك دينار بود . سلطان سپاهى از خراسان در اختيار او گذاشت و او كرمان را تصرف كرد .\r\nبا تصرف كرمان در نزد سلطان محمد خوارزمشاه موقع و مقامى ديگر يافت و سلطان نيز كرمان را در زمرهء اقطاعات او قرار داد . به هنگامى كه سلطان از عراق باز گرديد ، چهار هزار اشتر بختى پيشكش او نمود و پس از آن بمرد . سلطان قلمرو او را به پسر خود غياث الدين داد\r\n\r\n\r\n","description":"","footnote":"\r\n[ ( 1 ) 
  ] متن : اولاغ .\r\n[ ( 2 ) 
  ] متن : فياروت .\r\n[ ( 3 ) 
  ] متن : مكساماد .\r\n[ ( 4 ) 
  ] متن : مكرمان .\r\n[ ( 5 ) 
  ] متن : يترشاه .\r\n[ ( 6 ) 
  ] متن : غورشاه .\r\n","page_name":" 189 ","page_number":221},
  {"content":"\r\n\r\nغياث الدين از ميراث او هفتاد بار طلا نزد سلطان فرستاد و اين غير از ديگر انواع نفايس بود .\r\n\r\nاخبار تركان خاتون مادر سلطان محمد بن تكش\r\nتركان خاتون مادر سلطان محمد بن تكش از قبيلهء بياووت از شعوب يمك از تركان ختاست . او دختر خان جنكشى [ 1 
  ] يكى از پادشاهان ايشان بود . سلطان خوارزمشاه تكش او را به زنى گرفت و از او سلطان محمد زاده شد . چون سلطان محمد به پادشاهى رسيد مادرش به طوايف يمك و تركانى كه در مجاورت آنان بودند پيوست و به آنان پشتگرمى يافت و بر امور دولت سلطان تحكم آغاز كرد . چنان كه سلطان را با وجود او هيچ اختيارى نبود .\r\nتركان خاتون از سوى خود به نواحى مملكت حكام مىفرستاد و به ميان مردم حكم مىراند و به شكايات رسيدگى مىكرد و حكم قتل و حبس مىداد . همچنين در بلاد مراكز خير و صدقه داير كرده بود . هفت تن بودند از كتاب انشاء كه ملازم او بودند و هر گاه توقيعات او با توقيع سلطان معارض مىشد به آن توقيع كه بعد صادر شده بود عمل مىكردند . او را خداوند جهان لقب نهاده بودند . و توقيعش اين عبارت بود : عصمة الدنيا و الدين الغ تركان ملكة نساء العالمين و نشان او « اعتصمت باللّه وحده » بود كه آن را با قلم درشت و واضح و خوش مىنوشت . مبادا آن را جعل نمايند .\r\nتركان خاتون نظام الملك ناصر الدين محمد بن صالح را به وزارت سلطان برگزيد . اين نظام الملك خدمتگزار او بود . چون سلطان محمد وزير خود نظام الملك محمد بن نظام الملك مسعود هروى را عزل كرد ، مادر به وزارت نظام الملك ناصر الدين محمد بن صالح اشارت كرد .\r\nسلطان نيز در عين اكراه او را به وزارت برگزيد . نظام الملك نيز همهء فرمانهاى او را اجرا مىنمود .\r\nچندى بعد به سبب خلافكاريهايى كه از او سر زده بود ، از وزارت عزلش كرد . ولى او همچنان به كار وزارت خويش ادامه مىداد . زيرا مقامش در دولت بالاتر از آن بود كه سلطان عزلش كند . يكى از واليان ، در خوارزم ، از او به سلطان شكايت برد كه اموالش را مصادره كرده است . سلطان يكى از خواص خود را به قتل او فرمان داد ولى تركان خاتون سلطان را از تصميمش منصرف ساخت . پس نظام الملك بر همان شيوه و سيرت و قدرت بر مسند وزارت خويش تكيه زده بود و سلطان از تصرف در امور او عاجز بود . و اللّه يؤيد بنصره من يشاء .\r\n\r\nخروج تاتار و غلبهء ايشان بر ما وراء النهر و فرار سلطان محمد بن تكش از برابر ايشان از خراسان\r\nچون سلطان در سال 615 از عراق باز گرديد و چنان كه گفتيم در نيشابور اقامت گزيد ،\r\n\r\n\r\n","description":"","footnote":"\r\n[ ( 1 ) 
  ] متن : حبكش .\r\n","page_name":" 190 ","page_number":222},
  {"content":"\r\n\r\nرسولان چنگيزخان با هدايايى گرانبها از سيم و زر و نافه‌هاى مشك و سنگ يشم و جامه‌هاى طرقو كه از پشم شتر سفيد باشد نزد او آمدند و گفتند ، پادشاه چين و سرزمينهاى مجاور آن از بلاد ترك خواستار دوستى هستند و اجازت مىخواهند كه از دو سو درها به روى بازرگانان باز شود و بازرگان آمد و شد توانند . در ضمن تعارفات يكى آن بود كه چنگيز خان در نامهء خود سلطان را همانند يكى از عزيزترين فرزندان خود خوانده بود . سلطان از اين خطاب به هم برآمد و محمود خوارزمى را كه يكى از رسولان بود نزد خود خواند و مهربانيها نمود و از او خواست كه در دستگاه چنگيز خان جاسوس او باشد و پرسيد آيا آنچه در نامه آورده كه چين را در تصرف دارد و بر مملكت طمغاج [ 1 
  ] استيلا يافته است درست است ؟ گفت : آرى . و از اينكه او را پسر خود خطاب كرده بود ناخشنودى نمود .\r\nسلطان از مقدار سپاهيان او پرسيد . محمود خوارزمى از گفتن حقيقت امتناع كرد و به دروغ سپاه چنگيز را بس اندك خواند .\r\nسلطان آنان را با آنچه طلب داشته بود باز گردانيد و گفت حاضر است با چنگيز خان طرح دوستى افكند و راه تجارت از دو سو باز شد . چندى بعد جماعتى از بازرگانان از آن بلاد به اترار [ 2 
  ] آمدند . ينال خان [ 3 
  ] [ معروف به غاير خان 
  ] كه از خويشاوندان مادر سلطان بود با بيست هزار جنگجو در اترار بود ، او به اموال بازرگانان مغول طمع كرد و به خوارزمشاه نوشت كه اينان جاسوسان هستند نه بازرگانان ، سلطان نيز فرمان داد كه جانب احتياط را مرعى دارد . غايرخان نيز آنان را در خفا بكشت و اموالشان را بستد . چون اين خبر به چنگيزخان رسيد با آنكه اين عمل از غايرخان آن هم به جهت احتياط سر زده بود از اينكه سلطان پيمان شكسته است سخت برآشفت و چند تن را نزد سلطان محمد فرستاد و او را تهديد كرد . سلطان اين رسولان را نيز بكشت .\r\nچون خبر آمدن چنگيزخان به سمع سلطان رسيد عزم كرد بارويى گرد سمرقند برآرد و مردان رزمديده در آن گمارد . براى اين منظور فرمان داد خراج سال 615 را پيشاپيش بستانند تا صرف آن شود . نيز به ديگر شهرها فرستاد تا خراج سالهاى 614 و 615 را نيز بستانند و با آن براى هر ولايتى مردان جنگى به كار گيرند .\r\nسلطان در اين احوال بىهيچ قتالى از كنارهء جيحون برفت پس آن جماعت كه به عزم نبرد با تاتار آمده بودند پراكنده شدند .\r\nچون چنگيزخان نزديك شد سلطان لشكرها را به شهرهاى ما وراء النهر تفرقه كرد . ينال خان را با بيست هزار سوار در اترار گذاشت و قتلغ خان را در كنته و اختيار الدين كشلى واغل حاجب اينانج خان را در بخارا و طغان خان دايى خود را با چند تن از سرداران غور با چهل هزار\r\n\r\n\r\n","description":"","footnote":"\r\n[ ( 1 ) 
  ] متن : طوغاج .\r\n[ ( 2 ) 
  ] متن : انزار .\r\n[ ( 3 ) 
  ] متن : نيال .\r\n","page_name":" 191 ","page_number":223},
  {"content":"\r\n\r\nمرد در سمرقند و فخر الدين عيارنسوى را در ترمذ و ديگر امرا را به شهرهاى ديگر برگماشت .\r\nچون چنگيز خان به حدود شهرهاى سلطان رسيد به اترار ميل كرد و شب و روز به جنگ مشغول بود تا عاقبت شهر را بگرفت و ينال خان را اسير كرد و فرمود نقرهء گداخته در گوش و چشم او ريختند .\r\nآنگاه نامه‌هايى از زبان خويشاوندان مادر سلطان به چنگيزخان جعل كردند كه او را به خراسان و خوارزم فرا مىخواندند . و اين نامه‌ها به گونه‌اى به دست سلطان محمد افتاد ، چون بخواند در باب مادر و خويشاوندان او بيمناك شد .\r\nپس از استيلاى چنگيزخان بر اترار و قتل ينال خان ، سلطان در حدود كيلف و اندخود منتظر حوادث نشسته بود . چنگيز به جانب بخارا راند . كشلى امير لشكر بخارا و سپاهيان او ، چون ياراى پايداريشان نبود شهر رها كردند و برفتند . تاتاران از پى ايشان راندند و همه را از دم تيغ گذرانيدند و جز اينانج خان و اندكى از سپاهيانش كس باقى نماند و غنايم بسيار به مغولان رسيد .\r\nدر اين احوال علاء الدين صاحب قندوز نيز از سلطان بريد و به چنگيز خان پيوست .\r\n\r\nحركت سلطان خوارزمشاه به خراسان سپس به طبرستان و مرگ او\r\nچون سلطان محمد خوارزمشاه از استيلاى چنگيز خان بر اترار و بخارا و سمرقند خبر يافت و والى او در بخارا با اندك سپاهى كه باقى مانده بود برفت ، او از جيحون بگذشت . آن گروه از تركان ختايى كه با او بودند و نيز علاء الدين صاحب قندوز [ 1 
  ] از او ببريدند و به لشكر چنگيز پيوستند . چنگيز خان لشكرى در حدود بيست هزار جنگجو كه آنان را به جهت حركتشان به سوى مغرب خراسان « مغربه » خوانده‌اند از پى سلطان محمد فرستاد . اينان بلاد را يك يك درنورديدند تا به پنجاب [ 2 
  ] رسيدند و در سر راه هر چه بود نابود كردند . سلطان به نيشابور رسيد ولى در آنجا درنگ نكرد . بلكه اموال خود را در آنجا به وديعت نهاد و وارد عراق شد .\r\nنسوى منشى در كتاب خود سيرت جلال الدين آورده است كه « امير تاج الدين عمر بسطامى براى من حكايت كرد : چون خوارزمشاه به هنگام فرار به بسطام رسيد مرا حاضر نمود .\r\nبرابر او ده صندوق پر از گوهرهايى بود كه كس بهاى آنها نمىدانست . در آن ميان دو صندوق بود كه مىگفت بهاى آنها به قدر خراج سراسر زمين است . آنگاه مرا گفت كه آن صندوقها به قلعهء اردهن كه يكى از استوارترين قلعه‌هاى عالم است ببرم . آنها را بردم و تحويل دادم و قبض وصول از كارگزاران او بگرفتم . ولى هنگامى كه عراق به دست تاتار افتاد آن صندوقها را بردند . »\r\n\r\n\r\n","description":"","footnote":"\r\n[ ( 1 ) 
  ] متن : قيدر .\r\n[ ( 2 ) 
  ] متن : بيجور .\r\n","page_name":" 192 ","page_number":224},
  {"content":"\r\n\r\nخوارزمشاه از نيشابور آهنگ مازندران نمود و مغولان در پى او بودند . سلطان از نيشابور به رى رفت و از رى به همدان . سپاهيان مغول به همدان روى نهادند . در راه هر چه آبادانى يافتند ويران كردند و بسيارى از لشكريان او كشته شدند . از جمله عماد الملك وزير پسرش ركن الدين بود . خوارزمشاه همچنان مىرفت تا خود را به كنار درياى مازندران رسانيد . در آنجا در قريه‌اى به نماز و دعا پرداخت و با خداى خود عهد مىكرد كه اگر از آن ورطه نجات يابد صاحب سيرتى پسنديده شود .\r\nدر آنجا كه بود بار ديگر خبر نزديك شدن سپاه مغول را بشنيد . از بيم به كشتى نشست تا به جزيرهء [ آبسكون 
  ] رود . مغولان از پى او رفتند و چون بر او دست نيافتند بازگشتند . خوارزمشاه به جزيره رسيد و در آنجا اقامت گزيد ولى بيمارى امانش نداد . جماعتى از مردم مازندران به پرستارى او مشغول بودند . و بسيارى از ما يحتاج او را برايش مىبردند . او نيز براى آنان ، فرمانهايى به حكومت ولايات و اقطاعات مىداد . پسرش جلال الدين همهء اين وعده‌ها را برآورده ساخت .\r\nسلطان محمد خوارزمشاه در ماه شوال سال 617 رخت از جهان بربست . بيست و يك سال از پادشاهى او گذشته بود . وصيت كرد كه پسرش جلال الدين منكبرنى وليعهد او باشد و قطب الدين اوزلاغ شاه را از ولايت‌عهدى خلع كرد .\r\nچون خبر حركت خوارزمشاه به مادرش تركان خاتون كه در خوارزم بود رسيد . از آنجا بگريخت و پيش از رفتن قريب به بيست تن از ملوك و اكابر را كه در آنجا محبوس بودند بكشت و خود را به قلعهء ايلال [ 1 
  ] از قلاع مازندران رسانيد .\r\nچون سپاه مغربهء مغول از تعقيب سلطان بازگشت و او در آن جزيره از دنيا رفت . بار ديگر بسيج مازندران كردند و با وجود صعوبتى كه در راهشان بود قلعه‌هاى آن ديار را يكى پس از ديگرى گرفتند - فتح مازندران براى مسلمانان به سبب همين دشوارى راهها تا سال 90 يعنى ايام خلافت سليمان بن عبد الملك به تأخير افتاد - مغولان قلعه‌ها را يك يك تسخير كردند تا به قلعهء ايلال رسيدند و تركان خاتون را محاصره كردند . سپس قلعه را به صلح گرفتند و تركان خاتون را اسير كردند .\r\nابن اثير مىگويد كه مغولان تركان خاتون را در راه كه به مازندران مىرفت ، ديدند و محاصره‌اش كردند و او و دختران سلطان محمد را اسير كردند . آنان را مغولان به زنى گرفتند . از جمله يكى از ايشان را دوشىخان پسر چنگيز به زنى گرفت .\r\nتركان خاتون همچنان در نهايت ذلت و خوارى در اسارت بماند او نيز چون ديگران به سفره خانهء چنگيز مىآمد و از آنجا غذاى خود را مىگرفت و مىبرد .\r\n\r\n\r\n","description":"","footnote":"\r\n[ ( 1 ) 
  ] متن : ايلان .\r\n","page_name":" 193 ","page_number":225},
  {"content":"\r\n\r\nنظام الملك وزير سلطان با مادر او تركان خاتون بود . او نيز به دست چنگيز گرفتار آمد . نظام الملك درنزد مغولان معزز و مكرم مىزيست ، زيرا مىدانستند كه سلطان با او دل بد داشته است . و با او در امر جمع‌آورى خراج مشورت مىكردند . چون دوشى خان خوارزم را بگرفت و حرم سلطان را كه در آنجا مانده بودند ، بياورد ، در آن ميان زنانى بودند مغنى ، دوشى خان يكى از آنان را به يكى از خادمان خود داد . آن زن تسليم آن مرد زشتروى نمىشد و به وزير نظام الملك پناه برد . آن خادم شكايت نظام الملك به چنگيزخان برد و او را به آن زن متهم نمود و خيانتهاى او را يك يك برشمرد . چنگيز خان نيز او را بكشت .\r\n\r\nآمدن مغولان بعد از هلاكت خوارزمشاه از عراق به آذربايجان و بلاد آن سوى آن\r\nچون مغولان در طلب سلطان محمد بن تكش خوارزمشاه در سال 617 به رى آمدند و به دو دست نيافتند به همدان بازگشتند و در راه هر چه يافتند از ميان بردند . مردم همدان هر چه داشتند از اموال و جامه‌ها و چارپايان به آنان تقديم كردند و امان خواستند . سپس مغولان از آنجا به زنجان رفتند و در آنجا نيز چنان كردند . سپس به قزوين لشكر بردند . مردم قزوين آهنگ مقاومت داشتند . مغولان شهر را محاصره كردند و آن را به قهر گرفتند و دست به كشتار و غارت زدند . گويند شمار كشتگان در قزوين از چهل هزار تن افزون شد و چون در آنجا گرفتار زمستان شدند رهسپار آذربايجان گشتند و همچنان مىكشتند و تاراج مىكردند .\r\nفرمانرواى آذربايجان در اين اوان اتابك ازبك بن محمد جهان پهلوان بود . كه در تبريز سرگرم عيش و عشرت خويش بود . مغولان براى او پيام فرستادند . او نيز با ايشان از در صلح درآمد . مغولان در زمستان به موقان رفتند . تا زمستان را در سواحل دريا بگذرانند .\r\nآنگاه بر بلاد گرج گذشتند . گرجيان براى نبرد با آنان اجتماع كردند ولى مغولان آنان را شكست دادند و سخت فرو كوفتند . گرجيان نزد ازبك بن محمد جهان پهلوان و الملك الاشرف پسر الملك العادل بن ايوب پيام فرستادند و از آنان يارى خواستند تا دست بدست هم داده در برابر تاتار به دفاع برخيزند .\r\nيكى از موالى ازبك به نام اغوش به مغولان پيوست و جماعتى از تركمانان و كردان نيز با او همراه شدند و با مغولان به بلاد گرج تاخت آوردند و سرتاسر آن بلاد زير پى سپردند تا به تفليس [ 1 
  ] رسيدند . در آنجا با گرجيان روبرو شدند . نخست اغوش حمله آورد ، سپس مغولان حمله آوردند و گرجيان منهزم شدند و شمار كثيرى از ايشان به قتل رسيد . اين واقعه در ماه ذو القعدهء سال 617 واقع شد .\r\n\r\n\r\n","description":"","footnote":"\r\n[ ( 1 ) 
  ] متن : بلقين .\r\n","page_name":" 194 ","page_number":226},
  {"content":"\r\n\r\nمغولان از بلاد گرج به مراغه بازگرديدند و بر تبريز گذشتند . فرمانرواى تبريز چنان كه عادت او بود با ايشان مصالحه كرد . مغولان رهسپار مراغه شدند و چند روز آنجا را محاصره كردند . فرمانرواى مراغه زنى بود . سپس در ماه صفر سال 618 شهر را در تصرف آوردند .\r\nو دست به قتل و غارت گشودند . از آنجا به اربل رفتند . مظفر الدين صاحب اربل از بدر الدين صاحب موصل يارى خواست او نيز سپاهى به ياريش فرستاد . سپس آهنگ آن كرد كه راهگذرهاى بلاد خود را در حفظ آورد . در اين حال نامه‌اى از خليفه الناصر لدين اللّه رسيد و همه را فرمان داد كه به دقوقا روند و با ديگر لشكريان او در آنجا لشكرگاه زنند تا از عراق دفاع نمايند و قشتمور [ 1 
  ] بزرگترين اميران خود را با آنان روانه نمود . و مظفر الدين صاحب اربل را بر همه سرورى داد ولى نه اينان به جنگ مغولان دست يازيدند و نه مغولان به جنگ آنان .\r\nمغولان به همدان رفتند . مغولان را در همدان شحنه‌اى بود كه از آغاز تصرف همدان در آنجا نهاده بودند . از او خواستند كه از مردم همدان مالى گزاف گرد آورد . رئيس همدان سيدى علوى بود ، از خاندانهاى قديم رياست . او مردم را به پرداخت آن مال تحريض مىكرد . مردم كه از آن همه مطالبه‌ها ملول شده بودند علوى را جوابهاى درشت دادند و شحنه را نيز از شهر بيرون كردند و با مغولان جنگ در پيوستند . علوى از مردم خشمگين شد و به قلعه‌اى در آن نزديكى پناه برد . مغولان به شهر لشكر راندند و شهر را به قهر بگرفتند و بسيارى را كشتند و اموال بسيارى به تاراج بردند .\r\nمغولان سپس به آذربايجان بازگشتند و اردبيل را تصرف نمودند و كشتار و تاراج و خراب كردند . سپس به تبريز شدند . ازبك بن پهلوان صاحب آذربايجان و اران آهنگ نخجوان [ 2 
  ] كرد و زن و فرزند خود به خوى فرستاد زيرا هيچگونه ياراى مقاومتش نبود . شمس الدين طغرايى امور آن سامان بر عهده گرفته بود . مردم شهر را گرد آورد تا از شهر دفاع كنند . مغولان خواستار مصالحه شدند . او نيز مصالحه كرد و آنچه مىخواستند از مال و لباس بفرستاد .\r\nمغولان از تبريز به سراب [ 3 
  ] رفتند . آنجا را نيز قتل عام كردند و تاراج نمودند و ويران ساختند . آنگاه به بيابان راندند و شهر را محاصره كردند . مغولان مردى از اكابر خود را به شهر فرستادند تا با مردم در باب مصالحه گفتگو كند . مردم شهر آن مرد را كشتند . مغولان از بارو فرا رفتند و شهر را در ماه رمضان سال 618 گرفتند . در اينجا نيز در كشتن و مثله كردن و غارت از حد گذرانيدند ، تا آنجا كه شكم زنان آبستن را بر مىدريدند و جنينها را بيرون مىآوردند . مغولان تمام روستاهاى اطراف را قتل عام كردند و ويران ساختند و غارت نمودند .\r\nمغولان از بيلقان رهسپار كرسى اران يعنى گنجه شدند . گنجه شهرى استوار و تسخير ناشدنى بود . از مردم شهر خواستار مصالحه شدند . آنان نيز مصالحه كردند .\r\n\r\n\r\n","description":"","footnote":"\r\n[ ( 1 ) 
  ] متن : بشتمر .\r\n[ ( 2 ) 
  ] متن : لقجوان .\r\n[ ( 3 ) 
  ] متن : سواى .\r\n","page_name":" 195 ","page_number":227},
  {"content":"\r\n\r\nمغولان چون از كار آذربايجان بپرداختند به بلاد گرج لشكر بردند . گرجيان براى نبرد لشكر بسيج كرده بودند . در مرزهاى گرجستان ميان دو سپاه جنگ افتاد . گرجيان منهزم شده به تفليس كه كرسى بلادشان بود گريختند و در آنجا بار ديگر لشكر بياراستند ولى چون مشاهده كردند كه سپاه مغول از همهء دره‌ها و تنگناها مىگذرد از جنگ باز ايستادند و به تفليس بازگشتند . و مغول بر آن نواحى مستولى شد و آنچنانكه خواست همه جا را ويران نمود به سبب كثرت كوهها و گردنه‌ها و دره‌ها از پيشروى ماندند و بازگشتند .\r\nمغولان پس از تفليس آهنگ دربند [ 1 
  ] شروان كردند و شهر شماخى [ 2 
  ] را محاصره نمودند و بسيارى را كشتند و چون به باروى شهر رسيدند از اجساد كشتگان كه پاى ديوار گرد آوردند فرا رفتند و بر بارو شدند و به شهر در آمدند و هر كه در آنجا بود هلاك كردند . پس به جانب دربند در حركت آمدند ولى گذشتن نتوانستند . نزد شروانشاه كس فرستادند و خواستار مصالحه شدند . شروانشاه چند تن از ياران خود را نزد ايشان فرستاد . بعضى را كشتند و بعضى در اسارت نگاه داشتند و آنان را وادار كردند كه راه عبور را به ايشان بنمايند . چون از دربند گذشتند به اراضى پهناور رسيدند . اقوام قفچاق و آلان و لكز [ 3 
  ] و اقوامى از تركان مسلمان و كافر در آنجا بودند . مغولان اين اقوام را كشتار كردند و تمام آن سرزمين را زير پى سپردند . قفچاق و آلان به مدافعه برخاستند و چندى پايدارى كردند .\r\nمغولان بر اين اقوام نتوانستند پيروز شوند و باز گرديدند . آنگاه با قفچاق از در مسالمت در آمدند . آنان نيز بدان پيمان اعتماد كردند ولى مغولان پيمان شكستند و به قتل عام ايشان پرداختند .\r\nآنان كه دور تر بودند به بلاد روس پناه بردند و ديگران به كوهها و نيزارها گريختند . مغولان بر آن نواحى دست يافتند و به شهر بزرگشان شهر سراى در كنار درياى پنطس [ 4 
  ] كه به خليج قسطنطينيه پيوسته است رسيدند . اين شهر مركز تجارتشان بود . مغولان سراى را گرفتند و ساكنان آن به كوههاى اطراف پراكنده شدند . بعضى نيز به روم رفتند و روم در تصرف فرزندان قليج ارسلان بود .\r\nدر سال 620 [ 5 
  ] مغولان از بلاد قفچاق به بلاد روس كه در مجاورت ايشان بود رفتند .\r\nبلادى گسترده بود و مردمش نصرانى بودند . روسها در مرزهاى سرزمينشان به دفاع پرداختند .\r\nجماعات قفچاق نيز كه به نزد ايشان گريخته بودند با آنان همراه شدند . نخست مغولان چند منزل عقب نشستند ولى بناگاه حمله آوردند . روس و قفچاق چند روز با مغولان جنگيدند عاقبت منهزم شدند و بسيارى از ايشان به دست مغول كشته شدند و به اسارت افتادند و اموال و امتعه به غارت رفت . آنان به كشتيها نشسته به بلاد مسلمانان گريختند و بلاد خود را رها كردند و\r\n\r\n\r\n","description":"","footnote":"\r\n[ ( 1 ) 
  ] متن : درنبر .\r\n[ ( 2 ) 
  ] متن : سماهى .\r\n[ ( 3 ) 
  ] متن : اللكن .\r\n[ ( 4 ) 
  ] متن : نيطش .\r\n[ ( 5 ) 
  ] متن : 610 .\r\n","page_name":" 196 ","page_number":228},
  {"content":"\r\n\r\nمغولان هر چه بود ويران كردند .\r\nدر اواخر اين سال بار ديگر مغولان بازگشتند . آهنگ بلغار داشتند . بلغاريان لشكرها بسيج كرده به دفاع برخاستند و در جايهايى جمعى از جنگجويان را در كمين نهادند . آنگاه از برابر مغولان گريختند . مغولان از پى ايشان بيامدند بناگاه آنان كه در كمين بودند از پشت سر به دشمن حمله آوردند و از ايشان بسيارى را كشتند . چنان كه جز اندكى از مهلكه جان به در نبردند .\r\nمغولان پس از اين شكست به نزد چنگيزخان كه در طالقان ( خراسان ) بود بازگشتند و قفچاق نيز به ديار خود بازگشت . و اللّه تعالى يؤيد بنصره من يشاء .\r\n\r\nاخبار خراسان بعد از هلاكت خوارزمشاه\r\nپيش از اين از هلاكت خوارزمشاه و رفتن مغولان مغربه از پى او سخن گفتيم و گفتيم كه اين دسته از مغولان پس از هلاكت او تا كجا پيشروى كردند .\r\nچنگيز خان پس از گذشتن خوارزمشاه از جيحون ، از سمرقند لشكرى به ترمذ فرستاد .\r\nو از آنجا به كلات كه دژ استوارى بر كنارهء جيحون است لشكر برد . مغولان بر آن استيلا يافتند و بسيارى را كشتند و اموالى گران به غارت بردند .\r\nچنگيز خان لشكرى ديگر به فرغانه فرستاد و لشكرى به خوارزم و لشكرى به خراسان اين لشكر در سال 617 به بلخ رسيد . بلخيان امان خواستند . مغولان مردم بلخ را امان دادند و متعرض قتل و غارت نشدند و شحنه‌اى از جانب خود در بلخ نهادند . سپس عازم زوزن و اندخود و فارياب شدند . به مردم اين بلاد نيز آسيبى نرسانيدند ولى جمعى از مردم شهر را به عنوان حشر براى تصرف ديگر شهرها با خود بردند . آنگاه به طالقان رفتند . طالقان بلاد گسترده‌اى است قلعه‌اى استوار دارد كه آن را منصور كوه [ 1 
  ] گويند . مغولان آن قلعه را شش ماه محاصره كردند و قلعه همچنان مقاومت مىكرد ، چنگيز خان خود به تن خويش آمد و چهار ماه ديگر در محاصرهء قلعه پاى فشرد و فرمان داد خاك و چوب بر روى هم انباشتند چنان كه تلى بلند مساوى با قلعه پديد آمد . چون مردم قلعه چنان ديدند دل بر هلاك نهاده دروازه‌ها بگشودند . سواران به كوههاى اطراف گريختند و پيادگان كشته شدند . مغولان به قلعه در آمدند و آن را ويران كردند و هر چه بود بردند و زنان و كودكان را اسير كردند .\r\nچنگيز خان ، داماد خود قفچاق نوين را به نسا [ 2 
  ] فرستاد اينان شهر را محاصره كردند .\r\nقفچاق نوين در اين نبرد كشته شد . مغولان چندان محاصره را ادامه دادند تا شهر را گرفتند و قتل عام و غارت كردند و ويران نمودند . گويند بيش از هفتاد هزار تن كشته شدند . و از\r\n\r\n\r\n","description":"","footnote":"\r\n[ ( 1 ) 
  ] متن : صور كوه .\r\n[ ( 2 ) 
  ] متن : مرواسا .\r\n","page_name":" 197 ","page_number":229},
  {"content":"\r\n\r\nاجساد كشتگان تلهاى عظيم پديد آمده بود . رؤساى شهر بنى حمزه ، از آن وقت كه خوارزمشاه تكش شهر را تصرف كرده بود در آنجا بودند . اختيار الدين زنگى بن محمد بن عمر بن حمزه و بنى اعمامش به شهر بازگشتند و آنجا را در ضبط آوردند .\r\nچنگيز خان پسر خود [ تولى 
  ] را به تسخير مرو فرستاد و مردم شهرهايى را كه تصرف كرده بود ، چون بلخ و ديگر شهرها ، همراه لشكر او كرد . همهء كسانى كه از شهرهاى ديگر جان به در برده بودند به مرو آمده بودند و در آنجا بيش از دويست هزار تن سپاهى گرد آمده بودند .\r\nمردم شهر در بيرون شهر لشكرگاه زدند . آنان يقين داشتند كه بر لشكريان مغول پيروز خواهند شد .\r\nو چون جنگ در پيوستند مغولان نيك پايدارى نمودند ، آن سان كه نمىپنداشتند . عاقبت شكست خورده به شهر گريختند . مغولان بسيارى را كشتند و شهر را محاصره كردند . محاصره پنج روز مدت گرفت . پسر چنگيز نزد فرمانرواى شهر كس فرستاد و او را به مصالحه فراخواند تا از آنجا بروند . او نيز امان خواست و بيرون آمد . نخست اكرامش كرد و از او خواست كه لشكريان خود را نيز حاضر آورد تا صداقت خود را بيشتر آشكار دارد . چون بيامدند فرمان داد همه را اسير كردند . آنگاه از او خواست كه رؤساى شهر و تجار و صنعتگران را از هر طبقه كه هستند به بيرون شهر فراخواند . همهء مردم شهر بيرون آمدند . او خود بر تختى زرين نشسته بود ، نخست فرمان داد سپاهيانى را كه اسير كرده بودند حاضر آورند و همه را گردن زنند . آنگاه مردم را از مرد و زن و كودك ميان لشكريانش تقسيم كرد . آنگاه توانگران را به شكنجه كشيدند تا جاى اموال خود را نشان دهند . بسيارى كه ديگر مالى نداشتند زير شكنجه مردند . سپس شهر را آتش زدند و مقبرهء سلطان سنجر را خراب كردند و به آتش كشيدند . روز چهارم همهء مردم شهر را كشتند . گويند هفتصد هزار نفر بودند .\r\nمغولان پس از كشتار مرو روانهء نيشابور شدند . نيشابور را پنج روز در محاصره گرفتند .\r\nسپس شهر را تصرف كردند و در آنجا نيز مانند مرو كشتار و غارت كردند . حتى آنچه در نيشابور كردند شديدتر از مرو بود .\r\nآنگاه لشكر مغول به طوس رفت . آنجا را نيز چون مرو و نيشابور ويران كردند . حتى مشهد على بن موسى الرضا ( ع ) را خراب نمودند . پس به هرات رفتند . هرات يكى از استوارترين شهرها بود . محاصرهء آن ده روز طول كشيد ولى چون آن را گشودند مردمش را امان دادند و شحنه‌اى بر آن گماشتند و از پى جلال الدين پسر سلطان محمد خوارزمشاه رفتند . چون مغولان دور شدند ، مردم شهر بشوريدند و شحنه را كشتند . مغولان چون باز آمدند ، شهر را قتل عام كردند و ويران نمودند و در آتش بسوختند و همه نواحى آن را تاراج كردند و نزد چنگيز خان كه در طالقان بود بازگشتند .\r\nچنگيز خان از اينجا به شهرهاى خراسان لشكر مىفرستاد تا سراسر آن ويران گرديد . همهء\r\n\r\n","description":"","footnote":"","page_name":" 198 ","page_number":230},
  {"content":"\r\n\r\nاين وقايع در سال 617 اتفاق افتاد . خراسان همچنان ويران بماند . اندكى از مردم خراسان پس از اين حوادث به وطن خود بازگشتند ولى آن ديار همچنان دستخوش فتنه و آشوب بود و ما در جاى خود به آن امور اشارت خواهيم كرد .\r\n\r\n","description":"","footnote":"","page_name":" 199 ","page_number":231},
  {"content":"\r\n\r\n\r\nاخبار سلطان جلال الدين منكبرنى با مغولان بعد از هلاكت محمد خوارزمشاه و استقرار او در غزنه\r\nچون سلطان خوارزمشاه محمد بن تكش در جزيره‌اى در درياى طبرستان بمرد ، پسرش از راه دريا به خوارزم رفت . پسر بزرگ او جلال الدين منكبرنى را خوارزميان بر خود امارت دادند .\r\nدر اين احوال پس از رفتن تركان خاتون مادر خوارزمشاه مردى از عياران ، شهر را در ضبط خويش آورده بود و به مردم آزار مىرسانيد و دست عياران را در كارها گشاده كرده بود . بعضى از نواب ديوان آمدند و خبر رسيدن سلطان را اشاعه دادند و عياران گريختند . پس از آن سلطان جلال الدين با برادران آمد . مردم گرد ايشان را گرفتند و شمار سپاهيان به هفت هزار نفر رسيد بيشتر اينان از تركان بياووتى خويشاوندان تركان خاتون بودند . از اين رو به اوزلاغ شاه گرايش داشتند زيرا اوزلاغ شاه به منزلهء فرزند خواهرشان بود . اينان چنان نهادند كه جلال الدين را فرو گيرند و در بند كنند و خلع نمايند . چون جلال الدين بشنيد با سيصد تن سوار به سوى خراسان راند و از راه بيابان وارد نسا شد . در راه به جماعتى از مغولان رسيد . جمع كثيرى را بكشت و باقى گريختند . فراريان خود را به نسا افكندند . اختيار الدين زنگى بن محمد عمر بن حمزه در آنجا بود . او - چنان كه گفتيم - از خوارزم بازگشته و شهر را در ضبط آورده بود . وى لشكر مغول را قلع و قمع نمود و براى جلال الدين كه به نيشابور مىرفت مدد فرستاد .\r\nسه روز بعد از بيرون آمدن جلال الدين از خوارزم لشكر مغول به شهر رسيد . اوزلاغ و برادرش آق شاه ماندن نتوانستند و از پى جلال الدين روان شدند و به نسا رسيدند . فرمانرواى نسا نيز با آنان همراه شد و لشكر مغول همچنان از پى ايشان مىتاخت . در نواحى خراسان ايشان را بيافتند و اوزلاغ شاه و برادرش آق شاه [ 1 
  ] را كشتند و هر چه اموال و ذخاير با آنان بود همه\r\n\r\n\r\n","description":"","footnote":"\r\n[ ( 1 ) 
  ] متن : انشاه .\r\n","page_name":" 200 ","page_number":232},
  {"content":"\r\n\r\nبه دست سپاهيان و كشاورزان افتاد و به بهايى اندك فروخته شد .\r\nاختيار الدين زنگى به نسا باز گرديد و زمام همهء امور به دست گرفت ولى خود را عنوان سلطنت نداد . جلال الدين به او نامه نوشت و امارت آن ديار را به او داد و بار ديگر به امور ملك پرداخت .\r\nدر اين احوال خبر رسيد كه سپاهيان مغول به نيشابور مىآيند و چنگيزخان خود در طالقان است . جلال الدين از نيشابور به بست رفت و از آنجا به غزنه شد . والى هرات امين [ 1 
  ] ملك خان دايى سلطان جلال الدين با ده هزار سپاهى از برابر مغولان گريخته مىآمد . او از هرات به سيستان رفته بود ولى راهش نداده بودند . جلال الدين او را نزد خود خواند . هر دو سپاه دست بدست هم دادند و مغولان را كه قلعهء قندهار را در محاصره داشتند به سختى كشتار كردند . چنان كه جز اندكى از ايشان زنده نماندند . جلال الدين به غزنه بازگشت . اختيار الدين خرپوست [ 2 
  ] صاحب غوز بر غزنه مستولى شده بود . بدان هنگام كه جلال الدين از غزنه به يارى امين ملك خان آمده بود او از سيستان به غزنه آمده بود و شهر را گرفته بود . صلاح الدين محمد نسايى والى قلعهء غزنين بر او شوريده بود و او را كشته بود و غزنه را گرفته بود . رضى الملك [ 3 
  ] در غزنه مشرف ديوان جلال الدين بود . صلاح الدين او را [ به امور ديوان گماشت تا نسبت به استقلال به وى ندهند رضى الملك پس از مستقر شدن بر مسند دست به اسراف گشود و چون ديد كه صلاح الدين محمد نسائى در كارهاى او به ديدهء انكار مىنگرد او را بكشت . 
  ] [ 4 
  ] سپس بر غزنين دست يافت و به استقلال به حكومت پرداخت . چون جلال الدين در قندهار بر تاتاران غلبه يافت به غزنين بازگشت او را بكشت و خود در غزنين اقامت گزيد . اين واقعه در سال 618 اتفاق افتاد .\r\n\r\nاستيلاى مغولان بر شهر خوارزم\r\nگفتيم كه چون خوارزمشاه از جيحون بگذشت چنگيز خان لشكر خود را به آن نواحى فرستاد و سپاهى عظيم روانهء خوارزم نمود زيرا خوارزم شهرى بزرگ بود و كرسى مملكت و محل استقرار لشكرها . اين لشكر عظيم به سردارى پسرانش جغاتاى [ 5 
  ] و اوكتاى [ 6 
  ] بود . اينان پنج ماه شهر را محاصره كردند و آلات و منجنيقها نصب كردند . چون شهر به سختى پايدارى مىنمود از چنگيز خان مدد خواستند . او نيز پى در پى لشكر مىفرستاد تا بر جانبى از شهر دست يافتند و هر ناحيه را پس از ناحيهء ديگر تسخير كردند تا سراسر آن را به تصرف در آوردند . آنگاه سدى\r\n\r\n\r\n","description":"","footnote":"\r\n[ ( 1 ) 
  ] متن : امير .\r\n[ ( 2 ) 
  ] متن : قربوشت .\r\n[ ( 3 ) 
  ] متن : رضا الملك .\r\n[ ( 4 ) 
  ] در متن : مغشوش و ناقص بود از ترجمهء سيرهء جلالى خلاصه شد ، ترجمهء محمد على ناصح ، 112 .\r\n[ ( 5 ) 
  ] متن : جنطاى .\r\n[ ( 6 ) 
  ] متن : اركطاى .\r\n","page_name":" 201 ","page_number":233},
  {"content":"\r\n\r\nرا كه آب جيحون را از آن باز مىداشت خراب كردند . آب بيامد و شهر را در خود غرقه ساخت و مردم دو گروه بودند : گروهى طعمهء شمشير شدند و گروهى طعمهء آب و اين سخن ابن اثير است .\r\nنسوى منشى گويد : دوشى [ 1 
  ] خان پسر چنگيز خان ، آنان را امان داد چون به امان بيرون آمدند همه را بكشت و اين واقعه در ماه محرم سال 617 بود چون مغولان از كار خوارزم بپرداختند نزد پادشاه خود چنگيز به طالقان بازگشتند .\r\n\r\nخبر اينانج والى بخارا و غلبهء او بر خراسان سپس فرار او از برابر مغولان\r\nاينانج خان [ 2 
  ] از بزرگان امرا و حجاب در ايام خوارزمشاه بود و امارت بخارا داشت . چون مغولان بر بخارا غلبه يافتند - چنان كه گفتيم - او به بيابان خوارزم گريخت و از آنجا به اطراف نسا آمد . اختيار الدين صاحب نسا پيشنهاد كرد كه نزد او به نسا داخل شود ولى او امتناع كرد . اختيار الدين نيز براى او مدد فرستاد .\r\nابو الفتح رئيس نشجوان يكى از قراء نسا كه با مغولان رابطه داشت به شحنهء خوارزم مكان اختفاى او را گزارش داد . شحنه نيز لشكرى بر سر او و يارانش فرستاد . اينانج خان آن لشكر در هم شكست و جمعى از ايشان را بكشت آنگاه صاحب نسا نشجوان را محاصره كرد و آنجا را به قهر بگشود و ابو الفتح صاحب نشجوان در ايام محاصرهء طعمهء مرگ گرديد . سپس اينانج خان به ابيورد رفت . تاج الدين عمر بن مسعود بر ابيورد و سرزمينهاى ميان ابيورد و مرو فرمان مىراند .\r\nاينانج خان برفت و خراج آن بستد و جمعى از اكابر امرا بر او گرد آمدند و به نسا بازگرديد .\r\nاختيار الدين زنگى والى نسا بمرد و پس از او پسر عمش عمدة الدين حمزة بن محمد بن حمزه به فرمانروايى رسيده بود . اينانج خان از او خراج سال 618 را طلب داشت آنگاه به سبزوار [ 3 
  ] رفت . ايلچى [ 4 
  ] پهلوان بر آن غلبه يافته بود . اينانج خان شهر را از او بستد . ايلچى پهلوان به هند نزد جلال الدين رفت و اينانج بر سراسر خراسان مستولى شد . كوج‌تكين پهلوان نيز بر مرو غلبه يافته بود . او از جيحون بگذشت و به بخارا رفت و شحنهء مغول را بكشت . چون فتنهء خوابيده بيدار نمود لشكريان تاتار به جنگ او شتافتند و او گريزان به سبزوار نزد فرزند ايلچى پهلوان باز گرديد و تاتار همچنان در پى او مىتاخت . هر دو به سوى جرجان روى آوردند . عاقبت در نزديكى جرجان آنان را با مغولان نبرد افتاد . مغولان پيروز شدند و اينانج نيز نزد غياث الدين پيرشاه پسر محمد خوارزمشاه كه در رى بود ، گريخت و در نزد او ببود تا آنگاه كه هلاك شد و ما انشاء اللّه به آن اشارت خواهيم كرد .\r\n\r\nخبر ركن الدين غورسانچتى [ 5 
  ] پسر سلطان محمد خوارزمشاه\r\nگفتيم كه چون سلطان محمد ممالك خود را ميان فرزندانش تقسيم كرد ، عراق را به\r\n\r\n\r\n","description":"","footnote":"\r\n[ ( 1 ) 
  ] متن : دوشن .\r\n[ ( 2 ) 
  ] متن : آبنايخ .\r\n[ ( 3 ) 
  ] متن : شروان .\r\n[ ( 4 ) 
  ] متن : ايكجى .\r\n[ ( 5 ) 
  ] متن : غورشاه .\r\n","page_name":" 202 ","page_number":234},
  {"content":"\r\n\r\nغورسانچتى داد . هنگامى كه سلطان به ناحيهء رى مىگريخت پسرش غورسانچتى به ديدارش آمد ، سپس از رى به كرمان رفت و مدت نه ماه آن شهر را در تصرف گرفت . آنگاه به او خبر رسيد كه جمال الدين [ 1 
  ] محمد پسر آيبه فرزينى [ 2 
  ] كه در همدان بود آهنگ تصرف عراق دارد و جمعى از امرا نزد او گرد آمده‌اند و مسعود بن صاعد قاضى اصفهان نيز به او گرايش يافته است .\r\nركن الدين با شنيدن اين خبر شتابان به اصفهان رفت و بر آن شهر غلبه يافت و قاضى مسعود بن صاعد نزد اتابك سعد بن زنگى فرمانرواى فارس گريخت . اتابك نيز او را پناه داد . ركن الدين لشكرى به قتال مردم همدان فرستاد . اينان جنگ ناكرده بازگشتند . سپس به رى رفت ديد جماعتى از اسماعيليه آهنگ نشر دعوت خويش دارند . در اين احوال لشكريان مغول به سوى او آمدند و او را در قلعهء استوناوند [ 3 
  ] محاصره كردند و كشتند . پسر آيبه صاحب همدان امان خواست مغولان امانش دادند و به همدان در آمدند و علاء الدوله شريف الحسينى را به جاى او بر شهر امارت دادند .\r\n\r\nخبر از غياث الدين پير شاه پسر سلطان محمد خوارزمشاه و رفتن او به كرمان\r\nگفتيم كه سلطان محمد خوارزمشاه ، پسر خود غياث الدين پير شاه را امارت كرمان و كيش داد ولى او در ايام پدر به آنجا نرفت و چون حادثهء قلعهء فرزين [ 4 
  ] رخ داد ، او به قلعهء قارون [ 5 
  ] افتاد و نزد صاحب آن مقام كرد . سپس به اصفهان باز گرديد و مغولان كه به آذربايجان مىرفتند او را محاصره كردند و او نيك پايدارى نمود و تا سال 620 در آنجا درنگ كرد . چون برادرش ركن الدين غورسانچتى از كرمان به اصفهان آمد او را تحريض كرد كه به كرمان رود .\r\nغياث الدين به كرمان رفت و آن ناحيه در ضبط آورد . چون ركن الدين كشته شد - چنان كه گفتيم - غياث الدين به عراق آمد .\r\nچون ركن الدين امارت عراق يافت پدرش امير يغان طايسى [ 6 
  ] را اتابك او معين كرد . اتابك يغان طايسى بر ركن الدين تحكم آغاز كرد و او به پدر شكايت برد پدر او را اجازت داد كه او را در قلعهء سرجهان حبس كند . چون ركن الدين كشته شد . اسد الدين جوينى [ 7 
  ] والى قلعه او را برهانيد . مردم و بسيارى از امرا بر او گرد آمدند . در اين احوال اودك [ 8 
  ] خان بر اصفهان مستولى شده بود غياث الدين تا او را به خود گرايش دهد خواهر خود را به زنى به او داد ولى زفاف را به تعويق انداخت تا وحشتى كه ميان او و يغان طايسى پديد آمده بود از ميان برداشته شود .\r\n\r\n\r\n","description":"","footnote":"\r\n[ ( 1 ) 
  ] متن : جلال الدين .\r\n[ ( 2 ) 
  ] متن : ابه قزوينى .\r\n[ ( 3 ) 
  ] متن : راوند .\r\n[ ( 4 ) 
  ] متن : قزوين .\r\n[ ( 5 ) 
  ] متن : ماروت .\r\n[ ( 6 ) 
  ] متن : بقاطابستى .\r\n[ ( 7 ) 
  ] متن : حولى .\r\n[ ( 8 ) 
  ] متن : ازبك خان .\r\n","page_name":" 203 ","page_number":235},
  {"content":"\r\n\r\nيغان طايسى لشكر بر سراودك خان كشيد . اودك خان از غياث الدين يارى خواست .\r\nغياث الدين دولت ملك را با لشكرى به يارى او فرستاد ولى يغان طايسى پيشدستى كرد و پيش از آنكه از سوى غياث الدين مدد برسد در بيرون شهر اصفهان جنگ را آغاز كرد و اودك خان را منهزم ساخت و بكشت و اصفهان را بگرفت . دولت ملك نزد غياث الدين بازگشت و غياث الدين لشكر به اصفهان آورد تا انتقام خون اودك خان بستاند . در اصفهان قاضى و رئيس صدر الدين خجندى و يغان‌طايسى به اطاعت در آمدند . غياث الدين نيز از يغان طايسى راضى شد و خواهر خود را به عقد او در آورد . غياث الدين بر عراق و مازندران و خراسان مستولى شد و مازندران و اعمال آن را به دولت ملك و همدان و اعمال آن را به يغان طايسى به اقطاع داد .\r\nغياث الدين به آذربايجان لشكر برد و بر مراغه تاخت و آنجا را غارت كرد . رسولان ميان او و اتابك ازبك بن محمد جهان پهلوان بن ايلدگز آمد و شد گرفتند عاقبت صلح برقرار شد و اتابك خواهر خود [ ملكه جلاليه 
  ] صاحب نخجوان [ 1 
  ] را به او داد . با اين پيروزى شوكت او افزون شد و يغان طايسى همچنان در دولت او صاحب امر و نهى بود و بست و گشاد كارها به دست او . كم كم يغان طايسى را در سر هواى ديگر افتاد بر غياث الدين عصيان كرد و آهنگ آذربايجان نمود . در آذربايجان دو مملوك بودند كه آنان نيز بر اتابك ازبك عصيان كرده بودند پس با يغان طايسى دست اتفاق به هم دادند . غياث الدين برفت و لشكرشان را در هم شكست و آنان مغلوب به آذربايجان بازگشتند . گويند خليفه ، الناصر لدين اللّه در نهان توطئه كرده بود و يغان طايسى را عليه غياث الدين به عصيان واداشته بود .\r\nآنگاه اينانج خان والى بخارا كه از مغولان در جرجان شكست خورده بود با بقاياى لشكرش به غياث الدين پيوست . غياث الدين او را اكرام كرد و بر ديگران مقدم داشت . داييهاى سلطان دولت ملك و برادرش بر او رشك بردند و قصد هلاك او كردند . غياث الدين آن دو را از اين عمل منع كرد و خشمناك از نزد او رفتند . قضا را دولت ملك در حدود زنجان به دست مغولان افتاد و كشته شد و پسرش بركت خان به اتابك ازبك در آذربايجان پيوست .\r\nچون مغولان بعد از قتل دولت ملك از زنجان بازگشتند با يغان‌طايسى برخورد كردند و او را نيز منهزم كردند و اموال و بنه‌اش به تاراج بردند و او خود را به طارم [ 2 
  ] افكند . بقاياى سپاهش نزد غياث الدين آمدند و مغولان به آن سوى جيحون رفتند .\r\nغياث الدين در آن مدت از اتابك سعد بن زنگى بغايت رنجيده بود . زيرا به مردم اصفهان نامه نوشته بود و آنان را به سوى خود خوانده بود . پس غياث الدين لشكر به فارس برد . اتابك سعد به قلعهء اصطخر متحصن شد . غياث الدين قلعه را محاصره كرد سپس به شيراز راند و شهر را به قهر گرفت . پس قلعهء جره را در محاصره گرفت . تا مردمش امان خواستند . اينانج\r\n\r\n\r\n","description":"","footnote":"\r\n[ ( 1 ) 
  ] متن : بقجوان .\r\n[ ( 2 ) 
  ] متن : مكرم .\r\n","page_name":" 204 ","page_number":236},
  {"content":"\r\n\r\nخان در آنجا بمرد و او را در شعب سلمان دفن كردند . آنگاه غياث الدين لشكر به كازرون فرستاد و آنجا را به جنگ بگرفت و قتل و تاراج كرد . سپس روى به بغداد نهاد . خليفه خلقى بسيار از مردم اربل و بلاد جزيره گرد آورد و به غياث الدين پيام صلح داد . غياث الدين نيز صلح را پذيرفت و به عراق باز گرديد .\r\n\r\nاخبار سلطان جلال الدين منكبرنى و هزيمت او از تاتار و بازگشت او به هند\r\nپيش از اين گفتيم كه چون پدرش خوارزمشاه كشور خود را ميان فرزندانش تقسيم كرد غزنه و باميان و غور و بست و تكناباد و سرزمينهاى مجاور آن از هند را به جلال الدين داد .\r\nكربز ملك [ 1 
  ] از جانب جلال الدين در غزنه بود . چون كربز براى تسخير سيستان به يارى امين ملك رفت اختيار الدين خرپوست [ 2 
  ] كه از امراى غور بود و از جانب جلال الدين والى پرشاور ( پيشاور ) بود فرصت را مغتنم شمرده به غزنه رفت و آنجا را بگرفت . ولى پس از چندى اختيار الدين خرپوست به دست صلاح الدين محمد نسائى كه والى قلعهء غزنين بود كشته شد و شهر دوباره به دست كسان سلطان افتاد . آنگاه رضى الملك بر غزنين استيلا جست و او نيز پس از فراغت جلال الدين از جنگ و بازگشت او به غزنين ، به فرمان او به قتل رسيد .\r\nچون سلطان جلال الدين در سال 618 به غزنه آمد مردم به ديدار او شادمان شدند .\r\nسيف الدين اغراق خلجى و اعظم ملك صاحب بلخ و مظفر ملك [ 3 
  ] و حسن قرلق هر يك با سى - هزار سپاهى بيامدند . جلال الدين نيز همين مقدار لشكرى داشت . اينان متحد شدند و لشكر مغول را كه قلعهء قندهار را در محاصره داشتند فرو كوبيدند و باقيماندهء آن سپاه شكست خورده به چنگيز خان پيوستند . چنگيز پسر خود تولى خان را با لشكرى گران بفرستاد . اينان به سوى جلال الدين راندند . جلال الدين در پروان با آنان روبرو شد . در اين نبرد نيز مغولان شكست خوردند و تولى خان بگريخت .\r\nسپاهيان جلال الدين روى به جمع‌آورى غنايم آوردند . ميان سيف الدين اغراق [ 4 
  ] با امين - ملك والى هرات بر سر غنايم اختلاف افتاد . سيف الدين از اعظم ملك و مظفر ملك يارى خواست اينان با امين ملك در آويختند و برادرى از آن سيف الدين اغراق كشته شد . سيف الدين خشمگين به هند باز گرديد . يارانش نيز از پى او رفتند . جلال الدين هر چه آنان را اندرز داد سود نبخشيد و باز نگشتند . خبر شكست اين لشكر به چنگيز رسيد . خود با لشكرى عظيم از مغولان بيامد .\r\nجلال الدين با مقدمهء لشكر او روبرو شد ، جز اندكى از مغولان جان از مهلكه به در نبردند .\r\nجلال الدين به كنار رود سند آمد و از امرايى كه رفته بودند يارى طلبيد ولى چنگيز خان پيش از بازگشت آن اميران برسيد جلال الدين سه روز در برابر او پايدارى كرد امين ملك خويشاوند\r\n\r\n\r\n","description":"","footnote":"\r\n[ ( 1 ) 
  ] متن : امين ملك .\r\n[ ( 2 ) 
  ] متن : حرپوشه .\r\n[ ( 3 ) 
  ] متن : مظهر ملك .\r\n[ ( 4 ) 
  ] متن : بقراق .\r\n","page_name":" 205 ","page_number":237},
  {"content":"\r\n\r\nپدرش كشته شد . فراريان لشكر جلال الدين به سوى سند روى آوردند و بسيارى در آب غرق شدند .\r\nپسر جلال الدين كه كودكى هفت ساله بود به دست مغولان افتاد و او را كشتند . جلال الدين به كنار سند رسيد لشكر مغول همچنان از پى او مىآمد . جلال الدين همهء زن و فرزند و حرم خود را بكشت تا به دست دشمن اسير نشوند و خود اسب در آب افكند و از سند بگذشت . از همهء لشكر او سيصد سوار و چهار هزار پياده و چند تن از امرا رهايى يافتند و پس از سه روز به او رسيدند بعضى از خواص او نيز با بارهاى آذوقه و لباس برسيدند و نياز آنان برآوردند . اعظم ملك به يكى از دژها متحصن شد . چنگيز خان آن دژ را محاصره نمود و بگرفت و قتل عام كرد . مغولان سپس به غزنه بازگشتند و شهر را بگرفتند و مردمش را كشتند و شهر را به آتش كشيدند و ويران كردند و اطراف و نواحى آن را نيز خراب نمودند . همه اين وقايع در سال 619 اتفاق افتاد .\r\nفرمانرواى كوه جودى [ 1 
  ] از بلاد هند ، چون از وضع جلال الدين خبر يافت لشكرى گرد آورده به سوى او راند . [ جلال الدين را جمعى از مجروحان همراهى مىكردند . با ديگر سران به مشاورت پرداخت كه با مجروحان چه كنند . از يك سو همراه بردن ايشان بس دشوار بود از ديگر سو اگر آن هندو پيروز مىشد همه را مثله مىكرد . پس هر كه را برادرى زخم خورده يا خويشاوندى مجروح داشت ، به دست خود او را هلاك كرد . در اين احوال آن هندو برسيد .\r\nجلال الدين جنگ را پايداشت و تيرى بر سينهء او زد و او را بكشت و همهء اموال و ساز و برگ نبرد كه داشتند به دست ياران او افتاد . چون قمر الدين كه در ولايت دندنه و ساقون نايب قباچه بود . اين واقعهء غريب بشنيد به خدمت جلال الدين به ارسال هدايا و اصناف تحف تقرب يافت 
  ] [ 2 
  ] . و اللّه تعالى ولى التوفيق .\r\n\r\nاخبار جلال الدين در هند\r\nجماعتى از ياران جلال الدين و لشكريان او پس از عبور از سند نزد قباچه رفتند يكى از آنان دختر امين الملك بود كه به شهر اوچا ، از بلاد قباچه افتاده بود . ديگر شمس الملك شهاب الدين الپ وزير جلال الدين در زمان پدرش بود و ديگر قزل‌خان پسر امين الملك كه خود را به شهر كلور رسانيده بود و عامل آن شهر او را كشته بود . شمس الملك را نيز قباچه كشت زيرا پنداشته بود كه جلال الدين كشته شده اكنون كه خبر زنده ماندن او شنيده بود ، از اينكه اسرارى را براى شمس الملك فاش كرده بود از بيم افشاى آن رازها شمس الملك را كشته بود .\r\n\r\n\r\n","description":"","footnote":"\r\n[ ( 1 ) 
  ] متن : جردى .\r\n[ ( 2 ) 
  ] ميان دو قلاب به سبب ناقص بودن متن از ترجمهء سيرهء جلال الدين منكبرنى كه اصل آن از مآخذ مؤلف است آورده شد . سيرهء جلال الدين منكبرنى ، تصحيح مينوى ، ( بنگاه ترجمه و نشر كتاب ) ، ص 114 .\r\n","page_name":" 206 ","page_number":238},
  {"content":"\r\n\r\nجماعتى از لشكريان برادر جلال الدين يعنى غياث الدين به او پيوستند و چون شمار يارانش افزون گرديد بيامد و شهر كلور را محاصره كرده بگشود سپس به شهر ترتووج [ 1 
  ] لشكر برد و آن را نيز تصرف كرد . قباچه لشكر به جنگ او بياراست و چون با او روبرو شد ، جنگ ناكرده بگريخت و لشكرگاهش را جلال الدين به غنيمت گرفت و هر چه در آن بود ببرد و به سوى لهاور لشكر راند .\r\nپسر قباچه كه بر پدر عصيان كرده بود ، در لهاور بود . جلال الدين با گرفتن اموالى لهاور را به او بازگذاشت و به جانب سيستان [ 2 
  ] رفت . فخر الدين سالارى نايب قباچه در آنجا بود . به اطاعت پيش آمد . جلال الدين از آنجا به اوچا لشكر برد و اوچا را محاصره كرد و با گرفتن اموالى از آنجا رهسپار جانيسر [ 3 
  ] شد . جانيسر از آن شمس الدين التتمش بود ، از ملوك هندو از موالى شهاب الدين غورى . چون خبر بشنيد لشكر بسيج كرد و با سى هزار سوار و صد هزار پياده و سيصد پيل در حركت آمد . جلال الدين نيز لشكر بدان سو راند . بر مقدمه ، جهان [ 4 
  ] پهلوان ازبك با مقدمهء لشكر شمس الدين روبرو گرديد . شمس الدين التتمش خواستار صلح گرديد جلال الدين نيز به صلح تن در داد .\r\nجلال الدين را هواى ملك عراق در سر بود . جهان پهلوان ازبك را در هند نهاد و از رود بگذشت و به غزنه رفت و حسن قولى [ 5 
  ] را كه وفا ملك لقب داشت در غور و غزنه نيابت داد و خود در سال 621 رهسپار عراق گرديد .\r\n\r\nاحوال عراق و خراسان در زمان حكومت غياث الدين\r\nغياث الدين پس از آنكه جلال الدين به هند رفت ، پراكندگان لشكر را در كرمان گرد آورد و آهنگ عراق كرد و - چنان كه گفتيم - خراسان و مازندران را بگرفت و غرقه در لذات خود شد و امراى او در نواحى مملكت هر يك سر خويش گرفته بودند و راهى در پيش . مثلا تاج الدين قمر [ 6 
  ] بر نيشابور مستولى شد ويلان قوش [ 7 
  ] ايلچى پهلوان بر سبزوار و شال ختالى [ 8 
  ] بر جوين و نظام الدين على بر اسفراين و نصرة الدين حمزة بن محمد بر نسا و تاج الدين عمر بن مسعود تركمانى بر ابيورد و غياث الدين همچنان سرگرم كامجوييهاى خويش بود .\r\nسپاهيان تاتار به كرمان بر سر او آمدند و او از عراق روى به بلاد جبل نهاد و چون عراق را خالى گذاشت آنان هر چه خواستند كردند . سپاهيان بر او مىشوريدند و او پى در پى به اقطاعات و راتبهء ايشان مىافزود و آنان را سيرى نبود . پس دست به فساد زدند و به غارت رعايا پرداختند .\r\n\r\n\r\n","description":"","footnote":"\r\n[ ( 1 ) 
  ] متن : ترنوج .\r\n[ ( 2 ) 
  ] متن : تشتشان .\r\n[ ( 3 ) 
  ] متن : جانس .\r\n[ ( 4 ) 
  ] متن : جرجان پهلوان .\r\n[ ( 5 ) 
  ] متن : حسن فزلف .\r\n[ ( 6 ) 
  ] متن : قائم الدين .\r\n[ ( 7 ) 
  ] متن : يقز بن ايلجى .\r\n[ ( 8 ) 
  ] متن : ينال خطابهاتر\r\n","page_name":" 207 ","page_number":239},
  {"content":"\r\n\r\nچون سلطان غياث الدين از امور ملك غافل بود مادرش به جاى او فرمان مىراند او نيز به همان طريق گام مىنهاد كه پيش از او تركان خاتون مادر سلطان محمد خوارزمشاه رفته بود .\r\nاو را نيز چون تركان خاتون « خداوند جهان » مىخواندند . تا آنگاه كه جلال الدين آمد و او را از ميدان به در كرد .\r\n\r\nرسيدن جلال الدين از هند به كرمان و اخبار او در فارس و عراق با برادرش غياث الدين\r\nچون جلال الدين در سال 621 از هند بيرون آمد و از راه بيابان به كرمان رسيد و در راه به آن چنان مصاعب و ناكاميهايى دچار شد كه به بيان نمىگنجد ، با چهار هزار سپاهى كه همه بر خر و گاو سوار بودند وارد كرمان شد . براق حاجب در كرمان به نيابت از سوى غياث الدين حكم مىراند . اين براق حاجب پيش از اين حاجب گورخان [ 1 
  ] پادشاه ختا بود . از نزد گورخان به خوارزم آمد و نزد خوارزمشاه ماند و چون خوارزمشاه بر ختا ظفر يافت او را مقام حاجبى خويش داد . براق حاجب سپس به خدمت پسرش غياث الدين درآمد . غياث الدين در آن هنگام در كرمان [ 2 
  ] بود و او را نيك گرامى داشت .\r\nچون جلال الدين به هند رفت و مغولان از آن نواحى دور شدند و غياث الدين به هواى عراق بيرون آمد براق حاجب را به جاى خود در كرمان نهاد . چون جلال الدين از هند به كرمان آمد ، براق حاجب را متهم كرد و عزم در بند كشيدن او نمود ولى وزيرش شرف الملك جندى فخر الدين على بن ابى القاسم ، معروف به خواجهء جهان ، او را از آن كار منع نمود . زيرا موجب رميدگى مردم مىشد .\r\nجلال الدين از كرمان به قصد شيراز در حركت آمد . اتابك علاء الدوله صاحب يزد به خدمت آمد و اموال و هدايا تقديم نمود . اتابك سعد بن زنگى نيز از غياث الدين رميده بود .\r\nجلال الدين از او دلجويى نمود و دخترش را نيز به حبالهء نكاح در آورد . سپس جلال الدين به اصفهان رفت . قاضى ركن الدين مسعود بن صاعد استقبال كرد .\r\nچون اين خبرها به برادرش غياث الدين كه در رى بود رسيد براى نبرد با او بسيج لشكر كرد .\r\nجلال الدين كسانى را فرستاد و از او دلجويى نمود و جامهء تولى خان پسر چنگيز را كه در جنگ پروان [ 3 
  ] كشته شده بود و اسب و شمشير او را برايش فرستاد و نيز با بعضى از امراى او در نهان باب مذاكره گشود آنان نيز او را وعدهء يارى دادند . غياث الدين را خبر شد . بعضى را بگرفت و بعضى گريخته نزد جلال الدين رفتند و او را به لشكرگاه غياث الدين بردند . غياث -\r\n\r\n\r\n","description":"","footnote":"\r\n[ ( 1 ) 
  ] متن : كوخان .\r\n[ ( 2 ) 
  ] متن : مكران .\r\n[ ( 3 ) 
  ] متن : بزوان .\r\n","page_name":" 208 ","page_number":240},
  {"content":"\r\n\r\nالدين بناگاه لشكريان برادر را ديد كه گرد لشكرگاه او را گرفته‌اند و بر خيمه‌ها و ذخاير او مستولى شده‌اند و مادرش را اسير كرده‌اند . غياث الدين به قلعه سلوقان پناه برد . جلال الدين مادرش را از اينكه پسرش گريخته است سرزنش كرد . پس او پسر را بخواند و ميان دو برادر آشتى افكند . غياث الدين به خدمت برادر خود جلال الدين در ايستاد . كم‌كم امرايى كه هر يك بر ناحيه‌اى از عراق و خراسان تسلط يافته بودند بيامدند و اظهار فرمانبردارى كردند . اينان همه پيش از اين بر غياث الدين تحكم مىكردند . سلطان جلال الدين عذر همه بپذيرفت و با آنان چنان كرد كه شايستهء او مىبود . و اللّه اعلم .\r\n\r\nاستيلاى پسر اينانج بر نسا\r\nنصرة الدين حمزة بن محمد بن عمر بن حمزه پس از پسر عم خود اختيار الدين بر نسا استيلا يافت و محمد بن احمد نسائى منشى ، صاحب تاريخى را كه در نقل اخبار خوارزمشاه و پسرانش بر آن اعتماد كرده‌ام ، در كارهاى خويش نيابت داد .\r\nاو تا سال 619 در نسا بود و از غياث الدين نيك فرمان نمىبرد ، عاقبت عصيان ورزيد و نام او را از خطبه بيفكند . غياث الدين طولق [ 1 
  ] پسر اينانج را با لشكر پدرش به جنگ او فرستاد و ارسلان خان را نيز به مدد طولق روان نمود و از امراى اطراف نيز يارى طلبيد . نصرة الدين حمزة بن محمد به انديشه فرو رفت و نايب خود محمد بن احمد منشى را نزد غياث الدين فرستاد تا اموالى تقديم كند و گرد كدورت بزدايد . در راه خبر شنيد كه جلال الدين و بر برادر خود غلبه يافته است . محمد بن احمد منشى در اصفهان درنگ كرد تا راهها مناسب شود و برفها آب گردد .\r\nسپس به همدان رفت ولى سلطان را در همدان نيافت زيرا او به جنگ اتابك يغان طايسى رفته بود . اين يغان طايسى ، شوى خواهر غياث الدين بود . پس از خلع غياث الدين به آذربايجان گريخت و با اتابك ازبك عليه سلطان جلال الدين دست اتحاد داد . جلال الدين بر سرشان لشكر كشيد ولى يغان طايسى به همدان باز گرديد تا در غياث سلطان بر آن غلبه يابد . جلال الدين بازگشت و لشكر او تار و مار كرد و او را بگرفت ولى امانش داد چون جلال الدين به لشكرگاه خود بازگشت فرستادگان نصرة الدين را بديد و سخن ايشان بشنود و به پسر اينانج نوشت كه دست از نسا بردارد ولى پس از دو روز خبر آوردند كه نصرة الدين هلاك شده و پسر اينانج بر نسا تسلط يافته است .\r\n\r\nرفتن جلال الدين به خوزستان و نواحى بغداد\r\nچون سلطان جلال الدين بر برادر خود غياث الدين مستولى شد و در كارش استقرار\r\n\r\n\r\n","description":"","footnote":"\r\n[ ( 1 ) 
  ] متن : طوطى .\r\n","page_name":" 209 ","page_number":241},
  {"content":"\r\n\r\nيافت به هنگام زمستان رهسپار خوزستان شد . و شهر بزرگ آن [ تستر 
  ] را محاصره نمود مظفر الدين معروف به وجه السبع مملوك خليفه الناصر در آنجا بود . دسته‌هايى از سپاه خود را از آنجا ، به بادرايا و بصره فرستاد امير ملتكين [ شحنهء بصره 
  ] آنان را تار و مار نمود . سپاه خليفه الناصر به سردارى مملوك او جمال الدين قشتمر در آن نزديكى بود ولى از رويارويى با جلال الدين سرباز زد . جلال الدين ضياء الملك علاء الدين محمد نسوى را با پيامى عتاب‌آميز نزد خليفه فرستاد . پيش از او جهان پهلوان را بر مقدمه راهى بغداد كرده بود . جهان پهلوان با جماعاتى از عربها و لشكر خليفه روبرو شد و بر آنان زد و آنان به بغداد باز گرديدند . اسيران را نزد جلال الدين آوردند . سلطان همه را آزاد كرد . مردم بغداد آمادهء دفاع شدند . سلطان به بعقوبه در هفت فرسخى بغداد لشكر راند و از آنجا به دقوقا رفت و دقوقا را بگرفت و ويران نمود .\r\nهمچنين سپاهيان او تكريت را ويران كردند . ميان او و مظفر الدين صاحب اربل رسولان به آمد و شد پرداختند تا كار به مصالحه كشيد . در اين اوان شهر اربل برآشفته بود و عربها راهها را ناامن كرده بودند . ضياء الملك همچنان در بغداد درنگ كرد تا سلطان مراغه را تصرف نمود . و اللّه تعالى اعلم .\r\n\r\nذكر شرف الملك وزير [ 1 
  ]\r\nاو وزير فخر الدين على بن ابى القاسم جندى است ملقب به خواجهء جهان و شرف الملك اصل او از اصفهان بود . در آغاز مستوفى ديوانسراى جند بود . نجيب الدين شهرستانى وزير جند بود و پسرش بهاء الملك در جند نيابت پدر مىكرد و اين فخر الدين در خدمت او بود .\r\nچون فخر الدين به مقام استيفاى جند رسيد ، همت بر آن گماشت كه نجيب الدين را مغلوب خويش سازد و جاى او را در وزارت بگيرد ، اين بود كه نزد سلطان محمد سعايت كرد كه نجيب الدين دويست هزار دينار اموالى را كه اخذ كرده است به ديوان نپرداخته است . سلطان چشم پوشيد و متعرض نجيب الدين نشد . عاقبت سلطان وزارت جند را به فخر الدين داد و او چهار سال در آن مقام ببود . تا آنگاه كه سلطان به قصد بخارا از جند مىگذشت مردم از ستم او شكايت كردند . سلطان فرمان داد او را بگيرند . فخر الدين متوارى شد و به طالقان رفت و سالها بعد به جلال الدين پيوست . در اين هنگام جلال الدين پس از مرگ پدر در غزنه بود . جلال الدين او را حاجبى خويش داد و تا آن هنگام كه جلال الدين از رود سند گذشت او در همان شغل بود . چون وزير جلال الدين ، شهاب الدين آلپ هروى بر دست قباچه كشته شد ، او به مقام وزارت رسيد و امور هند به او تفويض گرديد . جلال الدين چون به وزارتش برگزيد او را اشرف الملك لقب داد و او را بر ديگر وزرا برترى داد . بقيهء احوال او در جاى خود بيايد .\r\n\r\n\r\n","description":"","footnote":"\r\n[ ( 1 ) 
  ] متن : شرف الدين .\r\n","page_name":" 210 ","page_number":242},
  {"content":"\r\n\r\n\r\nبازگشت مغولان به رى و همدان و بلاد جبل\r\nبعد از رجوع تاتارهاى مغربه از آذربايجان و بلاد قفچاق و شروان - چنان كه گفتيم - اوضاع خراسان سخت برآشفته بود . در آنجا هر چند گاه يكى از اهالى بر شهرى استيلاى مىيافت .\r\nبا اين همه بعد از آن ويرانى و تاراج نخستين دوباره شهرها روى به آبادانى نهاده بودند . ولى بار ديگر چنگيز خان لشكرى فرستاد تا آنچه ساخته بودند ويران كردند و آنچه فراچنگ آورده بودند به تاراج بردند . در ساوه و كاشان و قم كه در حملهء نخستين آسيب نديده بودند ، نيز چنان كردند . لشكر تاتار روى به همدان نهاد . مردم همدان از شهر برفتند و مغولان شهر را بغايت ويران كردند و تاراج نمودند ، سپس از پى مردم همدان رهسپار آذربايجان شدند و در راه هرجا رسيدند كشتند و همچنان ويران و تاراج كردند . مردم كه از دم تيغ ايشان گريخته بودند . آهنگ تبريز كردند و مغولان نيز در پيش ايشان بودند .\r\nنزد فرمانرواى آذربايجان ، ازبك بن محمد جهان پهلوان كس فرستادند و خواستند تا فراريان را تسليم كند او نيز جماعتى از ايشان را بكشت و سرهايشان را بفرستاد و باقى را به نحوى راضى كرد كه بلاد او را ترك گويند . آنان نيز از آنجا برفتند . و اللّه تعالى اعلم .\r\n\r\nوقايع آذربايجان پيش از رفتن جلال الدين به آنجا\r\nچون مغولان از بلاد قفچاق و روس بازگشتند ، طايفه‌اى از قفچاق كه از مغولان مىگريختند به دربند شروان رفتند . پادشاهشان در اين ايام رشيد نام داشت . از او خواستند كه در بلاد او مقام گيرند و گروگان دادند كه سر از فرمان نتابند ولى رشيد كه از آنان بيمناك بود نپذيرفت . آنگاه از او خواستند كه آنان را آذوقه دهد . رشيد موافقت كرد و طوايف قفچاق دسته - دسته مىآمدند . يكى از سرداران آن قوم نزد رشيد آمد و گفت : من مسلمانم و اين قوم آهنگ غدر دارند . زيرا دشمنان تو هستند و از او لشكر خواست تا به دفع ايشان پردازد . رشيد لشكرى در اختيار او گذاشت . او برفت و جماعتى از ايشان را بكشت . ولى آنان گفتند كه ما را سر جنگ نيست زيرا خود مملوكان شروانشاه رشيد هستيم . آن امير قفچاق با سپاه خود بازگشت . سپس خبر آوردند كه آنان از مواضع خود رفته‌اند . امير قفچاقى بار ديگر لشكر از پى ايشان برد و غنايم گرفت و خلقى را نيز به قتل آورد . اين بار نيز بازگشت در حالى كه جماعتى از آنان را كه امان خواسته بودند با خود آورده بود . [ زنان و مردان قفچاق گريان با تابوتى بيامدند و گفتند : در اين تابوت پيكر فلان دوست تو است كه وصيت كرده او را نزد تو بياوريم تا هر جا خواهى او را به خاك سپارى . او نيز آن تابوت را با جماعتى از كسانى كه گرداگرد آن حركت مىكردند به شهر در آورد و به قلعه‌اى كه رشيد در آن بود فرا برد و بدين بهانه جمعى از قفچاق در قلعه داخل شدند . اينان آهنگ آن داشتند كه رشيد را فرو گيرند . رشيد دريافت و از در پنهانى قلعه بگريخت\r\n\r\n","description":"","footnote":"","page_name":" 211 ","page_number":243},
  {"content":"\r\n\r\nو به شروان رفت و قفچاقها قلعه را تصرف كردند 
  ] [ 1 
  ] و هر چه مال و سلاح بود بردند و ياران ديگر خود را نيز فرا خواندند و عزم تسخير قبلهء گرج كردند و آنجا را در محاصره گرفتند . چون آنان از قلعهء شروان دور شدند ، رشيد باز گرديد و هر كه از قفچاق در آنجا بود بكشت . قفچاقيان چون شنيدند به دربند رفتند و به محاصرهء آن پرداختند . چون در آنجا كارى از پيش نبردند . بار ديگر به قبله بازگشتند و آنجا را كشتار و تاراج كردند و به گنجه كه از بلاد اران است لشكر بردند .\r\nيكى از موالى ازبك بن محمد جهان پهلوان عامل آنجا بود . او را پيام دادند كه در طاعت ازبك هستند ولى او نپذيرفت و آنچه مرتكب غدر و قتل و تاراج شده بودند همه را برشمرد . آنان عذر آوردند كه اگر با فرمانرواى شروان چنان كرده‌اند به آن سبب بوده كه آنان را از رفتن به نزد ازبك پادشاه آذربايجان منع مىكرده است . پس گروگان عرضه داشتند و خود با جماعتى اندك به ديدار او رفتند ، تا كسى را تصور غدر نبود . او نيز ماجرا به عرض ازبك رسانيد و آنان را در گنجه فرود آورد و خلعت و نعمت داد و دختر يكى از ايشان را به زنى گرفت و فرمان داد در كوه گيلگون مقام كنند . آنان نيز چنين كردند .\r\nچون اينان در آن كوه اقامت گزيدند ، گرجيان به وحشت افتادند و جماعتى آهنگ تار و مار كردن آنان داشتند . اين خبر به امير گنجه رسيد آنان را خبر داد و تا از تعرض گرجيان در امان مانند اجازت داد كه به گنجه در آيند . آنگاه يكى از اميران قفچاق بر سر گرجيان لشكر برد و آنان را تار و مار كرد و بار ديگر به همان كوه گيلگون بازگشتند .\r\nسپاهيان قفچاق كه به بلاد گرج رفته بودند ، بسيارى را كشتند و اسير كردند . گرجيان از پى ايشان روان شدند و غنايم را باز پس گرفتند و دست به كشتار و تاراج قفچاق زدند قفچاقيان بناچار به بردعه رفتند و از امير گنجه براى مقابله با گرجيان يارى خواستند او اجابت نكرد . گروگانهاى خود را طلب كردند ، باز پس نداد . آنان نيز بسيارى از مسلمانان را در عوض گروگانهاى خود ربودند . مسلمانان از هر سو بر آنها بشوريدند و خلق كثيرى از ايشان را كشتند .\r\nقفچاقيان به شروان رفتند ، و از بلاد لكزيان گذشتند . گرجيان و مسلمانان و لكزيان دست تعدى گشودند و آنان را نابود كردند و زنان و كودكانشان را به بهايى اندك فروختند . اين وقايع در سال 619 اتفاق افتاد .\r\n\r\nتاراج شهر بيلقان\r\nبيلقان از بلاد اران است . چنان كه گفتيم مغولان آن را ويران كردند . چون مغولان به بلاد قفچاق رفتند مردمش بازگشتند و آن را آبادان ساختند .\r\nدر ماه رمضان سال 916 گرجيان به بيلقان آمدند و آنجا را تصرف كردند و مردمش را\r\n\r\n\r\n","description":"","footnote":"\r\n[ ( 1 ) 
  ] ميان دو قلاب ، براى تكميل متن از ابن اثير افزوده شد ( وقايع سال 619 ) .\r\n","page_name":" 212 ","page_number":244},
  {"content":"\r\n\r\nقتل عام نمودند و شهر را ويران نمودند . گرجيان در آنجا قدرت يافتند .\r\nآنگاه ميان آنان و صاحب خلاط ، غازى بن عادل بن ايوب ، جنگ افتاد . غازى آنان را منهزم ساخت و بسيارى از ايشان را بكشت و ما شرح آن ماجرا در دولت ايوبيان خواهيم آورد .\r\nآنگاه پسر شروانشاه بر پدر عاصى شد و آن بلاد از او بستد . شروانشاه به گرجيان پناه برد و از ايشان يارى خواست . آنان نيز به ياريش آمدند ولى پسر شروانشاه آن لشكر در هم شكست . گرجيان شروانشاه را شوم انگاشتند و او را از نزد خود طرد كردند و پسر در فرمانروايى استقرار يافت و مردم از حكومت او شاد شدند . اين واقعه در سال 622 بود .\r\nسپس گرجيان از تفليس به آذربايجان آمدند . آنان راههاى صعب كوهستانها را برگزيدند ، بدين اميد كه مسلمانان را از آن راهها ياراى گذشتن نيست . مسلمانان نيز از همان راهها به مقابله رفتند . گرجيان روى به گريز نهادند آنچنان كه بر دوش يك ديگر سوار مىشدند .\r\nمسلمانان بسيارى را كشتند و غنايم بسيار فراچنگ آوردند . در همان اوان كه آنان براى انتقام از مسلمانان آماده مىشدند خبر رسيد كه سلطان جلال الدين به مراغه رسيده است . گرجيان نزد ازبك صاحب آذربايجان رسول فرستادند تا با او متحد شده به مدافعه بپردازند ولى جلال الدين پيشدستى كرد و پيش از عقد اتحاد بر سر ايشان تاخت و ما بدان خواهيم پرداخت . انشاء اللّه تعالى .\r\n\r\nاستيلاى جلال الدين بر آذربايجان و جنگ او با گرج\r\nاز حركت جلال الدين در نواحى بغداد و آنچه از آن نواحى در تصرف آورد و مصالحه‌اى كه ميان او و صاحب اربل واقع شد ، سخن گفتيم ، اينك ميگوييم كه چون جلال الدين از اين امور فراغت يافت ، در سال 622 رهسپار آذربايجان شد . نخست مراغه را تصرف كرد و در آن درنگ كرده و به آبادانى آن پرداخت . يغان طايسى [ 1 
  ] دايى برادرش غياث الدين در آذربايجان اقامت داشت . او لشكرى گرد آورده بود و بلاد آذربايجان را تا ساحل اران تاراج كرده بود و زمستان را در آن حوالى مىگذرانيد .\r\nچون جلال الدين در نزديكيهاى بغداد آشكار شد ، خليفه ، الناصر لدين اللّه نزد يغان - طايسى كس فرستاد و او را عليه جلال الدين برانگيخت و همدان را به او اقطاع داد و فرمان داد به همدان رود و هر جا را كه تسخير كند در قلمرو او قرار گيرد . ولى جلال الدين پيشدستى كرد و بىخبر از او به همدان آمد و لشكرگاه او را در محاصره گرفت . چون يغان طايسى را بامدادان چشم بر آن لشكر افتاد ، بر دست و پاى بمرد و زوجهء خود ، خواهر سلطان جلال الدين را نزد او فرستاد و امان طلبيد . جلال الدين لشكر او را بستد و به مراغه بازگرديد .\r\n\r\n\r\n","description":"","footnote":"\r\n[ ( 1 ) 
  ] متن : بغان طابش .\r\n","page_name":" 213 ","page_number":245},
  {"content":"\r\n\r\nاتابك ازبك بن پهلوان از بيم جلال الدين پايتخت خود تبريز را رها كرده و به گنجه رفته بود . جلال الدين نزد مردم تبريز فرستاد و فرمان داد كه براى سپاه او آذوقه و عليق بياورند .\r\nآنان اجابت كردند . سپاهيان به شهر آمد و شد مىكردند و هر چه مىخواستند مىخريدند . مردم تبريز از تعدى برخى از ايشان شكايت كردند ، جلال الدين شحنه‌اى به تبريز فرستاد كه در آنجا بماند تا هيچيك از سپاهيان را حق تعدى نباشد .\r\nزوجهء ازبك بن پهلوان ، دختر سلطان طغرل بن ارسلان بن طغرل بن محمد بن ملكشاه بود و در تبريز اقامت داشت . زيرا در واقع او بود كه بر مملكت شوى حكم مىراند .\r\nمردم تبريز از آن شحنه شكايت كردند كه آنان را به چيزهايى تكليف مىكند كه از طاقتشان فراتر است . سلطان جلال الدين لشكر به تبريز راند و شهر را پنج روز محاصره كرد و با مردم تبريز جنگى سخت در پيوست و از اينكه ياران او را به دست مغول داده‌اند ملامتشان مىكرد و مردم عذر مىآوردند كه اگر چنان كارى صورت بسته گناه ديگرى بوده و مردم را در آن دخلى نبوده است . سپس امان خواستند سلطان امانشان داده و در شروط امان آمده بود كه دختر سلطان طغرل را كه زن ازبك بود با همهء اموال و امتعه كه داشت به خوى فرستد و به ضياع و اقطاع كه در خوى داشت نيز تعرضى ننمايد .\r\nسلطان جلال الدين در نيمهء رجب سال 622 تبريز را گرفت و دختر سلطان را به همراه دو خادمش تاج الدين قلج [ 1 
  ] و بدر الدين هلال به خوى فرستاد . جلال الدين پس از تصرف تبريز رئيس شهر نظام الدين برادر شمس الدين طغرائى را امارت تبريز داد . زيرا او بود كه در نهان سلطان را در تصرف شهر ، يارى داده بود . سلطان جلال الدين در تبريز بساط عدل و داد بگسترد و در نيكى در حق مردم مبالغت نمود .\r\nدر اين احوال خبر رسيد كه گرجيان در آذربايجان و اران و ارمينيه دربند شروان بر سر مسلمانان چه بلاها آورده‌اند سلطان عزم نبرد ايشان نمود و بر مقدمه جهان پهلوان گنجى را روان نمود چون دو لشكر روبرو شدند . گرجيان بر كوهها بودند سپاهيان سلطان از دره‌ها و گردنه‌ها و تنگنا گذشته بر سر ايشان تاختند . گرجيان بگريختند و بيش از چهار هزار تن از ايشان كشته شدند و يكى از ملوكشان اسير گرديد و ديگرى به يكى از دژها پناه برد . سلطان جلال الدين جمعى را به محاصرهء او گمارد و باقى لشكر خود را به ديگر بلاد فرستاد تا هر چه توانستند كشتار و تاراج كردند .\r\n\r\nفتح سلطان شهر گنجه را و به زنى گرفتن او دختر ازبك را\r\nچون سلطان از كار گرجيان بپرداخت و بر بلادشان مستولى شد ، وزير خود شرف الملك [ 2 
  ]\r\n\r\n\r\n","description":"","footnote":"\r\n[ ( 1 ) 
  ] متن : فليح .\r\n[ ( 2 ) 
  ] متن : شرف الدين .\r\n","page_name":" 214 ","page_number":246},
  {"content":"\r\n\r\nرا در تبريز نهاده بود ، تا در مصالح امور نظر كند . والى تبريز نظام الدين [ 1 
  ] طغرائى بود . وزير شرف الملك به سلطان نوشت كه نظام الدين و برادرزادهء او و شمس الدين طغرائى با مردم شهر توطئه كرده‌اند كه اكنون كه سلطان سرگرم نبرد گرجيان است عليه سلطان قيام كنند و ازبك را به شهر باز گردانند چون اين خبر به سلطان رسيد ، آن را نهان داشت تا از كار گرجيان بپرداخت و برادر خود غياث الدين را به نيابت در آن بلاد كه به تصرف آورده بود ، نهاد و فرمان داد كه همچنان بلاد گرج را يك يك بگيرد و ويران كند و خود به تبريز بازگشت و نظام الدين طغرائى و يارانش را بگرفت و بكشت و نيز شمس الدين را صد هزار دينار مصادره نمود و در مراغه حبس كرد . شمس الدين از حبس گريخت و به اربل رفت و از آنجا به بغداد شد و در سال 625 به حج رفت و در مطاف بايستاد و از آنچه به او نسبت داده‌اند برائت جست و سوگند خورد كه آن همه جز بهتانى بيش نبوده است . چون سلطان بشنيد او را به تبريز فراخواند و املاك و اموال او باز پس داد .\r\nآنگاه زن ازبك بن پهلوان كه دختر سلطان طغرل بود پيام فرستاد كه شويش به طلاق او سوگند خورده و چون سوگند شكسته او مطلقه شده ، اكنون مىخواهد سلطان جلال الدين او را به عقد خود در آورد . قاضى تبريز عز الدين قزوينى اجازت داد . سلطان او را به عقد خود درآورد و نزد او رفت و به خوى داخل شد . ازبك چون خبر يافت از شدت اندوه بمرد .\r\nسپس سلطان به تبريز بازگشت و مدتى در آنجا ماند . آنگاه به سردارى اورخان لشكرى به گنجه از اعمال نخجوان فرستاد . ازبك بن پهلوان در گنجه بود . با آمدن اين سپاه از آنجا برفت و جمال الدين [ 2 
  ] قمى را به نيابت خود نهاد . اورخان گنجه را از او بستد و بر اعمال آن چون شمكور و بردعه و شتره ( ؟ ) غلبه يافت و دست لشكريان خود در قتل و غارت گشاده گردانيد .\r\nازبك به جلال الدين شكايت برد . جلال الدين به اورخان فرمان داد كه دست از آن اعمال بدارد . در گنجه ميان اورخان و كافى ، نايب شرف الملك وزير كه به هنگام رفتن او به گنجه همراهش كرده بودند ، خلاف افتاد . سلطان اورخان را به درگاه باز خواند او نيز خشمناك برفت و تا آن زمان كه شرف الملك به دست اسماعيليان كشته شد همچنان ميانشان اختلاف بود .\r\n\r\nاستيلاى جلال الدين بر تفليس پس از هزيمت گرج\r\nگرجيان برادران ارمنها هستند و ما پيش از اين از نسب ارمن كه به ابراهيم عليه السلام مىرسد سخن گفتيم . اينان پس از دولت سلجوقى كر و فرى يافتند . كيش آنان نصرانى است . صاحب ارزن الروم [ 3 
  ] از ايشان بيمناك بود . چنان كه تا حدودى فرمانبردار ايشان بود . تا آنجا كه پادشاه گرج به او خلعت مىداد و او نيز آن خلعت مىپوشيد . همچنين وحشت ايشان در دل صاحب دربند\r\n\r\n\r\n","description":"","footnote":"\r\n[ ( 1 ) 
  ] متن : نظام الملك .\r\n[ ( 2 ) 
  ] متن : جلال الدين .\r\n[ ( 3 ) 
  ] متن : ارمن الروم .\r\n","page_name":" 215 ","page_number":247},
  {"content":"\r\n\r\nشروان نيز جاى گرفته بود . آنان شهر ارجيش را از بلاد ارمينيه گرفتند و نيز شهر قرس [ 1 
  ] و شهرهاى ديگر و خلاط را نيز كه كرسى مملكت بود محاصره نمودند در اين نبرد بود كه ايوانى سردار لشكر گرج به اسارت افتاد . گرجيان فديهء آزادى او محاصره را رها كرده برفتند . البته بدان شرط كه مردم قلعه كليسايى بسازند [ و در آن ناقوس زنند 
  ] . گرجيان همچنين ركن الدين بن قلج [ 2 
  ] ارسلان صاحب قونيه را شكست دادند و اين به هنگامى كه لشكر برسد برادرش طغرل شاه بن قليج ارسلان كشيده بود و طغرل شاه از گرجيان يارى خواسته بود و آنان به ياريش آمدن بودند .\r\nدر اين جنگ سپاه ركن الدين درهم شكست . گرجيان در سراسر آذربايجان رخنه كرده بودند و هر روز در جايى فسادى مىانگيختند .\r\nاز روزگار فرمانروايى ايرانيان ، پيش از اسلام تفليس از ثغور مهم بوده است . در سال 515 در ايام حكومت محمد [ 3 
  ] بن محمود بن ملكشاه سلجوقى به تصرف گرجيان درآمد . و با آنكه دولت سلجوقى در اوج قدرت خود بود و او را كشورى پهناور و لشكرى عظيم بود نتوانست آن را باز پس ستاند . بدان هنگام نيز كه ايلدگز بلاد جبل و رى و آذربايجان و اران و ارمينيه و خلاط و بلاد مجاور آن را در تصرف داشت و پس از او پسرش محمد جهان پهلوان بر آن بلاد فرمان راند هيچيك را ياراى برافكندن گرجيان نبود . تا آنگاه كه سلطان جلال الدين به آذربايجان آمد و لشكر بر سر گرجيان كشيد و در سال 622 آنان را در هم شكست و چون كارى مهم پيش افتاده بود - و ما بدان اشارت كرديم - به تبريز بازگشت . او گروهى از لشكر خود را به سردارى برادرش غياث الدين و وزيرش شرف الملك در آنجا نهاده بود . چون آن مهم به انجام رسيد بار ديگر شتابان از تبريز به صوب بلاد گرج در حركت آمد . گرجيان نيز لشكر بسيج كرده بودند و قفچاق و لكز را نيز به يارى خوانده بودند . چون دو سپاه روبرو شدند گرج منهزم شد و مسلمانان از هر سوى تيغ در آنان نهادند و همگان را نابود كردند .\r\nدر ماه ربيع الاول سال 623 جلال الدين آهنگ تفليس نمود و در آن نزديكى فرود آمد . روزى براى بررسى وضع باروها و ترتيب جنگگاهها - سوار شد و در اطراف شهر جماعتى از لشكريان خود را در كمين نشاند و خود با اندكى به شهر نزديك شد گرجيان به طمع اسارت او بيرون جستند ، سلطان باز پس گراييد تا آنان به ميان گروههايى كه در كمين بودند ، رسيدند بناگاه كمينداران بيرون جستند و سپاهيان تفليس به شهر گريختند و كمينداران از پى ايشان بودند .\r\nاز درون شهر مسلمانان به نام اسلام و جلال الدين بانگ برداشتند . گرجيان در دست ايشان افتادند و شهر به تصرف درآمد و هر كه در آنجا بود جز آنان را كه به اسلام روى مىآوردند كشتند و شهر را تاراج كردند و غنايم بسيار به دست آوردند و خلق كثيرى از زن و مرد را برده ساختند و اين يكى از بزرگترين فتوحات او بود . اين بود بيان ابن اثير در باب فتح تفليس .\r\n\r\n\r\n","description":"","footnote":"\r\n[ ( 1 ) 
  ] متن : فارس .\r\n[ ( 2 ) 
  ] متن : ركن الدين فليحا ارسلان .\r\n[ ( 3 ) 
  ] محمود .\r\n","page_name":" 216 ","page_number":248},
  {"content":"\r\n\r\nاما نسوى منشى مىگويد كه سلطان جلال الدين به سوى سرزمين گرج روان شد چون به رود ارس رسيد بيمار شد و برف نيز به شدت باريدن گرفت . چون بر تفليس حمله كردند مردم به قتال بيرون آمدند . و از سپاهيان جلال الدين شكست خورده بگريختند ولى جلال الدين پيشدستى كرد و پيش از رسيدن آنان به شهر ، به شهر در آمد و آن را در تصرف آورد لشكريان او دست به قتل و غارت گشودند و هر چه گرج و ارمن در آنجا يافتند كشتند . جمعى از مردم به قلعه پناه بردند . جلال الدين با گرفتن اموالى عظيم با ايشان مصالحه كرد چون آن اموال بياوردند آنان را به حال خود واگذاشت .\r\n\r\nعصيان فرمانرواى كرمان و حركت سلطان به سوى او\r\nچون سلطان جلال الدين سرگرم فتوحات گرج و تفليس بود ، براق حاجب را در كرمان هواى عصيان در سر افتاد و بر آن بلاد مستولى شد و ما بدان اشارت كرديم و گفتيم كه او را غياث الدين برادر سلطان جلال الدين در كرمان به جاى خود نهاده بود و اين بدان هنگام بود كه آهنگ عراق داشت . هنگامى كه جلال الدين از هند باز آمد در كار او به شك افتاد و قصد دستگيرى او داشت ولى از آن كار منصرف شد و او را در مقام خويش در كرمان ، باقى گذاشت و براق حاجب اكنون سر به عصيان برداشته بود . سلطان جلال الدين آهنگ خلاط داشت كه اين خبر بشنيد خلاط را واگذاشت و شتابان به كرمان رفت . برادرش غياث الدين نيز با او همراه بود . سلطان وعده داده بود كه اگر كرمان را مستخلص كند به او دهد . سلطان بنه و حرم را در گيلگون نهاده بود و شرف الملك وزير در تفليس به قلع و قمع بقاياى گرج مشغول بود .\r\nجلال الدين رسولى با خلعت و پيامهاى دلپذير نزد براق حاجب فرستاد و او را به خدمت خواند . براق حاجب بيمناك شد و به آن وعده اعتمادى نداشت . اين بود كه قصد يكى از دژهاى كرمان نمود و در آنجا تحصن گزيد . رسول بيامد و ماجرا بازگفت . چون جلال الدين دريافت كه دست يافتن به آن دژ نياز به محاصره و صرف وقت دارد ، در نزديكى اصفهان مقام كرد و خلعتى براى او فرستاد و در همان مقام كه بود ابقايش نمود .\r\nوزير جلال الدين ، شرف الملك در تفليس بود و از سوى گرجيان در تنگنا افتاده بود .\r\nميان امرايى كه در گيلگون بودند چنان شايع شد كه گرجيان او را در تفليس محاصره كرده‌اند ، از اين رو اورخان يكى از امرا با لشكر خود راهى تفليس شد . در اين اثنا بشيرى از نخجوان بيامد و بشارت داد كه سلطان از عراق برسيد . وزير شرف الملك چهار هزار دينار به او مژدگانى داد .\r\nچون سلطان بيامد لشكر در بلاد گرج پراكنده ساخت . ايوانى سركردهء ايشان و چند تن ديگر از اعيان مقاومت ميكردند . سلطان لشكرى ديگر به شهر قرس فرستاد و آنجا را به سختى در محاصره افگند و خود به تفليس بازگرديد .\r\n\r\n","description":"","footnote":"","page_name":" 217 ","page_number":249},
  {"content":"\r\n\r\n\r\nحركت سلطان جلال الدين به خلاط و محاصرهء آن\r\nخلاط در زمرهء متصرفات الملك الاشرف بن الملك العادل بن ايوب بود . حسام الدين على موصلى از جانب او در آنجا فرمان مىراند . بدان هنگام وزير ، شرف الملك در تفليس بود و جلال الدين به كرمان رفته بود ، شرف الملك از حيث ارزاق به تنگنا افتاده بود . پس لشكرى به حوالى ارزن الروم فرستاده بود و همه جا را تاراج كرده مىآوردند . چون به هنگام بازگشت بر خلاط گذشتند والى خلاط حسام الدين بيرون آمده راه بر آنان گرفته بود و هر چه به غنيمت گرفته بودند از ايشان باز پس گرفته بود .\r\nسلطان جلال الدين در كرمان بود كه وزير اين خبر به او نوشت . چون از كرمان بازگرديد به تفليس رفت و از آنجا به شهر آنى لشكر برد . اين شهر از آن گرجيان بود و ايوانى سركردهء سپاه گرج در آنجا بود . سلطان شهر را محاصره كرد گروهى از سپاهيان به قرس رفتند . آن شهر نيز از آن گرجيان بود و هر دو سخت استوار . چون مردم آن دو شهر نيك پايدارى مىنمودند سلطان سپاه در آنجا نهاد و خود به تفليس بازگرديد و از تفليس به ابجاز رفت و در آنجا كشتار كرد و غنيمت و اسير گرفت و به تفليس باز آمد . سلطان خبر يافته بود كه حسام الدين على نايب الملك - الاشرف شهر خلاط را تسخير ناپذير ساخته است . قصدش از اين فتوحات آن بود كه آنان چنان پندارند كه سلطان از خلاط چشم پوشيده است و اين حيله نيز مؤثر افتاد . سلطان به ملازگرد لشكر برد و در ماه ذو القعدهء همان سال ناگهان به سوى خلاط راند و آنجا را محاصره كرد و منجنيقها نصب نمود و بارها جنگ در پيوست و از دو جانب بسيارى به قتل رسيدند . مردم خلاط چون از روش خوارزميان در جنگ و ويرانى و غارت خبر داشتند از شهر خود به سختى دفاع مىكردند . در اين حال خبر آوردند كه جماعاتى از تركان ايوايى بر بلاد آذربايجان از جمله اورميه غلبه يافته دست به افساد بلاد و بريدن راهها زده‌اند و بر مردم خوى خراج بسته‌اند و ديگر نواحى را ويران كرده‌اند . اين خبر را نواب او و نيز زنش دختر سلطان به او نوشته بودند . سلطان از خلاط حركت كرد و به شتاب بيامد تا پيش از اينكه بر كوهها به دژهاى بلند خود پناه جويند ، ايشان را فرو گيرد . پس با لشكر عظيم خود گرد آنان را بگرفت و بسيارى را عرضهء تيغ نمود و اموالى كه به حساب نمىآمد از ايشان بستد . سلطان پس از اين پيروزى به تبريز بازگشت .\r\n\r\nدخول گرج به تفليس و آتش زدن آن\r\nچون سلطان از جنگ خلاط و تركمانان فراغت يافت لشكر خود را به جايهاى گرم فرستاد تا زمستان را در آنجا بگذرانند . امرايى كه در تفليس بودند با مردم سيرتى ناپسند\r\n\r\n","description":"","footnote":"","page_name":" 218 ","page_number":250},
  {"content":"\r\n\r\nدر پيش گرفتند . چنان كه سپاهيانى كه در تفليس بودند بعضى گريختند و باقى طعمهء هلاك شدند و چون ياراى آن نداشتند كه از جانب جلال الدين شهر را از آسيب ، حفظ كنند آتش در آن زدند و سراسر بسوختند . اين واقعه در سال 624 اتفاق افتاد .\r\nنسوى كاتب ميگويد كه چون فرنگان بر تفليس غلبه يافتند آنجا را آتش زدند . در آن هنگام سلطان جلال الدين در خلاط بود چون شنيد بازگشت و در راه بر تركمانانى كه بر سر راهش بودند حمله آورد زيرا از افساد ايشان در بلاد خبر يافته بود . سلطان اموال آنان بستد و چارپايانشان را كه خمس آن سى هزار رأس مىشد به موقان راند . سپس براى ديدار دختر سلطان زوجهء خود به خوى رفت و از آنجا به گنجه شد . در آنجا خبر يافت كه گرجيان پس از آتش زدن تفليس از آنجا رفته‌اند .\r\nنسوى گويد : چون سلطان به گنجه رسيد ، خاموش پسر اتابك ازبك بن پهلوان به ديدار او آمد و كمربندى اهدا كرد كه بر آن قطعه لعلى بدخشانى بود به قدر كف دستى و نام كيكاوس و چند تن ديگر از شاهان ايران بر آن نقش شده بود . سلطان آن وضع دگرگون كرد و نام خود بر آن لعل نقش كرد . در اعياد آن كمربند بر كمر مىبست . چون مغولان او را از ميان برداشتند آن كمربند گوهرآگين نيز بستدند و نزد چنگيز خان به قراقروم [ 1 
  ] بردند .\r\nاتابك خاموش در نزد سلطان بماند عاقبت فقر او را از پاى در آورد و به علاء الدوله [ 2 
  ] پادشاه اسماعيليه پيوست و در نزد او بمرد . پايان سخن نسوى .\r\n\r\nاخبار سلطان جلال الدين با اسماعيليه\r\nچون سلطان جلال الدين از هند بازگشت اورخان را بر نيشابور و اعمال آن امارت داد .\r\nسلطان وعدهء حكومت نيشابور را در هند به او داده بود . اورخان كسى را در نيشابور به نيابت از خود بگذاشت و خود ملازم سلطان شد .\r\nنايب اورخان متعرض بلاد اسماعيليه كه مجاور او بودند ، چون قهستان [ 3 
  ] و ديگر جايها شد و دست به قتل و غارت زد .\r\nاسماعيليه كسانى نزد سلطان به خوى فرستادند - سلطان پيش از اين آنان را امان داده بود - و از نايب اورخان شكايت كردند . سلطان ايشان را نزد اورخان فرستاد و اورخان سخنان درشت گفت .\r\nچون سلطان به گنجه بازگشت و در بيرون شهر خيمه‌ها برپا نمود ، سه تن از باطنيان كه آنان را فدايى مىگويند - زيرا هر كه را اميرشان فرمان به كشتن او دهد ، مىكشند و\r\n\r\n\r\n","description":"","footnote":"\r\n[ ( 1 ) 
  ] متن : قراقدوم .\r\n[ ( 2 ) 
  ] متن : علاء الملك .\r\n[ ( 3 ) 
  ] متن : بهستان .\r\n","page_name":" 219 ","page_number":251},
  {"content":"\r\n\r\nديهء خود از امير مىگيرند و بنابر اين ديگر مالك جان خويش نيستند - . برجستند و اورخان را كشتند . مردم آن سه تن را كشتند . اسماعيليه در ايام فتنه بر دامغان استيلا يافتند . رسول ايشان به هنگامى كه سلطان جلال الدين در بيلقان بود نزد او رفت . سلطان از آنان خواست كه از دامغان بروند . آنان گفتند كه آن را سى هزار دينار ضمانت مىكنند . و بدين مقدار توقيع نوشته شد .\r\nيكى از سران اسماعيليه كه از آن رسولان بود ، در خدمت وزير شرف الملك بود . شبى كه مستى شراب در او اثر كرده بود گفت كه پنج تن از فداييان اكنون خود را در لشكرگاه جاى داده‌اند و جاى يك يك بگفت . وزير اين خبر به سلطان داد . سلطان ايشان را حاضر ساخت و فرمان داد همه را در آتش بسوزانند . پايان سخن نسوى .\r\nابن اثير مىگويد : پس از كشتن اورخان سلطان لشكر به بلاد اسماعيليه برد و در گرد كوه و الموت و جمعى را بكشت و خرابيها به بار آورد و از ايشان سخت انتقام كشيد . زيرا بعد از واقعهء اورخان هواى تصرف بلاد اسلام در سر داشتند و سلطان با اين اقدام آن طمع از سر ايشان به در برد .\r\nچون سلطان بازگشت خبر يافت كه جماعتى از مغولان به دامغان و نزديكى رى رسيده‌اند سلطان بر سر ايشان تاخت و تار و مارشان نمود . سپس شنيد كه باز هم لشكرهايى از مغولان در راه هستند . سلطان همچنان در رى به انتظار ايشان مقام كرد .\r\n\r\nاستيلاى حسام الدين نايب خلاط بر خوى\r\nگفتيم كه دختر سلطان طغرل زوجهء اتابك ازبك بن پهلوان بود و چون جلال الدين تبريز را از او بستد شهر خوى را به اقطاع او داد . سپس او را به عقد خود درآورد . به سبب اشتغال به جنگها و لشگركشيها چندى او را به حال خود گذاشته بود ولى در اثر اين لشكركشيها آن قدرت و عزت از دست رفته فراچنگ آورد .\r\nنسوى منشى گويد : « سلطان سلماس و اورميه را نيز بر آن افزود و مردى را برگماشت تا به امور اقطاعات رسيدگى كند . آن مرد راه ناسازگارى پيش گرفت و وزير را عليه او برانگيخت وزير به سلطان نوشت كه آن زن با اتابك ازبك مكاتبه دارد . وزير خود به خوى آمد و در سراى آن زن نزول كرد و اموال او بستد . زن در دژ طلع بود . وزير دژ را محاصره كرد زن خواست كه اجازه دهد نزد سلطان رود ، وزير نپذيرفت تا به حكم او از دژ فرود آمد » .\r\nمردم خوى از ملكهء سلطان جلال الدين به رنج افتاده بودند . او خود بر مردم ستم مىكرد و سپاهيانش بر جان و مال مردم دست گشوده بودند . ملكه نيز با آنان متفق بود .\r\nمردم خوى به حسام الدين حاجب كه در خلاط بود نامه نوشتند و او را فرا خواندند .\r\n\r\n","description":"","footnote":"","page_name":" 220 ","page_number":252},
  {"content":"\r\n\r\nاو نيز بدان هنگام كه سلطان به عراق رفته بود بيامد و بر خوى و اعمال آن و دژهايى كه در مجاورت آن بود مستولى شد . مردم نخجوان نيز به او نامه نوشتند و شهر خود را به او تسليم كردند . حسام الدين به خلاط بازگشت و ملكه دختر سلطان طغرل و زن سلطان جلال الدين را با خود به خلاط برد و ما در اين باب باز هم سخن خواهيم گفت .\r\n\r\nواقعهء سلطان با مغولان در اصفهان\r\nخبر به سلطان رسيد كه مغولان از بلاد خود در ما وراء النهر به سوى عراق در حركت آمده‌اند . سلطان از تبريز به آهنگ رويارويى با ايشان روان شد . نخست چهار هزار تن برگزيد و به رسم طلايه به رى و دامغان روان داشت . اينان بازگشتند و فرا رسيدن مغولان خبر دادند و گفتند اينك در اصفهان‌اند . سلطان جهت رويارويى با ايشان در حركت آمده و سپاهيان و اميران را سوگند داد كه تا پاى جان پايدارى كنند . همچنين قاضى اصفهان را فرمان داد كه مردم اصفهان را به جنگ برانگيزد .\r\nمغولان لشكرى به رى فرستادند . سلطان لشكرى به مقابله فرستاد . اينان جمع كثيرى از مغولان را كشتند . سپس در ماه رمضان سال 625 چهار روز پس از وصولشان به اصفهان دو لشكر روبرو شدند . در چنان حالتى برادرش غياث الدين و جهان پهلوان ايلچى [ 1 
  ] با جمعى از سپاهيان عصيان كرده برفتند . چون نبرد آغاز شد ميسرهء لشكر مغول منهزم شد و سلطان به تعقيب ايشان پرداخت . ولى مغولان در راه كمينها نهاده بودند . اينان از پس لشكر سلطان در آمدند و جمعى كثير را از امرا به شهادت رسانيدند ، از جمله علاء الدوله صاحب يزد بود ، جمعى نيز به اسارت افتادند .\r\nچون سلطان چنان ديد حمله‌اى مردانه كرد و صف لشكر دشمن از هم بدريد و جان به در برد . ولى سپاهيان او همچنان تا فارس و كرمان بگريختند .\r\nهشت روز كس را از سلطان خبر نبود . يغان طايسى در اصفهان بود . مردم شهر قصد آن كردند كه با او بيعت نمايند و بنابر آن نهادند اگر سلطان تا روز عيد آشكار نشد او را بر تخت نشانند ، ولى در روز عيد سلطان برسيد و به نماز ايستاد . بعضى از سپاهيان از اطراف بازگشتند و سلطان با آنان عازم رى شد و به هنگام هزيمت لشكر سلطان ، مغولان اصفهان را محاصره كرده بودند . چون سلطان باز آمد مردم اصفهان با او بيرون آمدند و با مغولان به جنگ پرداختند و مغولان را منهزم ساختند . سلطان از پى ايشان تا رى بتاخت و لشكرى از پى ايشان به خراسان فرستاد .\r\nابن اثير گويد : صاحب بلاد فارس پسر اتابك سعد كه بعد از پدر به پادشاهى نشسته\r\n\r\n\r\n","description":"","footnote":"\r\n[ ( 1 ) 
  ] متن : الكجى .\r\n","page_name":" 221 ","page_number":253},
  {"content":"\r\n\r\nبود در اين واقعه با سلطان بود . چون مغولان منهزم شدند او از پى ايشان بتاخت تا از لشكر جدا افتاد . چون بازگرديد جلال الدين به سبب جدا شدن برادرش غياث الدين و امراى او از وى شكست خورده بود . جلال الدين نخست به سميرم [ 1 
  ] رفت و پس از چندى چنان كه آورديم به اصفهان بازگرديد .\r\n\r\nرميدگى ميان سلطان جلال الدين و برادرش غياث الدين\r\nگفتيم كه حسين [ 2 
  ] بن خرميل والى غور ، هرات را در تصرف داشت . چون دولت شهاب الدين غورى به دست سلطان محمد بن تكش [ 3 
  ] خوارزمشاه برافتاد ، سلطان او را در هرات آنچنان كه بود باقى گذاشت . تا آنگاه كه ابن خرميل را هواى عصيان در سر افتاد و سلطان لشكرى فرستاد و او را در هرات محاصره كردند و او زنهار خواست و تسليم شد ولى كشتندش . پسرش نصرة الدين محمد بن حسين بن خرميل به بلاد هند گريخت .\r\nچون سلطان جلال الدين به پادشاهى رسيد محمد بن حسين را بنواخت و چون اصفهان را تسخير كرد او را شحنگى اصفهان داد . چون سلطان از اصفهان به جنگ لشكر مغول رفت جماعتى از غلامان غياث الدين از او جدا شدند و نزد نصرة الدين رفتند .\r\nشبى غياث الدين از او خواست كه غلامانش را باز گرداند و چون نصرة الدين جوابى درشت داد او را كارد زد و بكشت . سلطان جلال الدين اين كار بر برادر نبخشود از اين رو غياث الدين از او بيمناك بود و چون روز نبرد در رسيد از لشكر برادر خود را به كنارى كشيد و به خوزستان رفت و خليفه را پيام داد و خليفه سى هزار دينار براى او بفرستاد .\r\nغياث الدين از خوزستان به قلعهء الموت رفت و نزد علاء الدين [ 4 
  ] پيشواى اسماعيليه بماند . چون جلال الدين پس از جنگ با مغولان به رى رفت ، لشكر به الموت برد و آنجا را در محاصره گرفت . علاء الدين از جلال الدين براى غياث الدين امان خواست و سلطان امانش داد و كسى فرستاد تا او را بياورد . ولى غياث الدين از رفتن امتناع كرد و خود از قلعه برفت . در نواحى همدان سپاهيان سلطان او را ديدند و پس از زد و خوردى جماعتى از يارانش را اسير كردند ولى او خود از مهلكه برهيد و به كرمان نزد براق حاجب رفت . براق حاجب پيش از اين با مادر غياث الدين در عين اكراه آن زن ازدواج كرده بود . بعضى سعايت كردند كه زنش قصد آن دارد كه زهر در طعامش كند . پس براق حاجب او را و جهان پهلوان ايلچى را بكشت و غياث الدين را به يكى از دژها محبوس ساخت . و او را در حبس به قتل آورد . بعضى گويند كه او از زندان بگريخت و به اصفهان رفت و در آنجا به فرمان سلطان كشته شد .\r\nنسوى گويد : نامه‌اى كه براق حاجب به شرف الملك وزير و سلطان جلال الدين - به تبريز -\r\n\r\n\r\n","description":"","footnote":"\r\n[ ( 1 ) 
  ] متن : شهرم .\r\n[ ( 2 ) 
  ] متن : حسن .\r\n[ ( 3 ) 
  ] متن : تتش .\r\n[ ( 4 ) 
  ] متن : صلاح الدين .\r\n","page_name":" 222 ","page_number":254},
  {"content":"\r\n\r\nنوشته بود بديدم . او ضمن برشمردن خدمات خويش از كشتن دشمن‌ترين دشمنان سلطان - يعنى غياث الدين - ياد كرده بود . و اللّه تعالى ولى التوفيق .\r\n\r\nعصيان ياران خاندان محمد جهان پهلوان\r\nچون سلطان جلال الدين با وزيرش شرف الملك آهنگ عراق كرد و به همدان رسيد خبر يافت كه بعضى از امراى خاندان پهلوان در بيرون شهر تبريز اجتماع كرده قصد شورش دارند و مىخواهند پسر اتابك خاموش بن ازبك را كه در دژ قوطور در بند بود بياورند و دستاويز عصيان خود گردانند . سلطان بناچار به آذربايجان بازگشت و پيشاپيش وزير خود شرف الملك را فرستاد . شرف الملك را در نزديكى تبريز با آنان مصاف افتاد و تار و مارشان ساخت و عوامل اصلى فتنه را دستگير كرد و به تبريز برد . آنگاه قاضى معزول قوام الدين حرادى ( ؟ ) را كه خواهرزادهء طغرايى بود مصادره كرد . سلطان به جنگ مغولان رفت و وزير به نيابت در آن بلاد بماند .\r\n\r\nواقعه‌اى ميان نايب خلاط و وزير\r\nچون حاجب على ، والى خلاط ملكه دختر طغرل و زوجهء جلال الدين را به خلاط برد شرف الملك وزير به هم برآمد و لشكر به موقان از بلاد اران برد . وزير در موقان مقام كرد و عاملان خويش را به گرفتن خراج ميان تركمانان فرستاد . همچنين از شروانشاه خواست كه پنجاه هزار دينار اموال مقرر روانه دارد ولى او در انجام فرمان درنگ ورزيد . شرف الملك بر بلاد او حمله برد ولى به چيزى دست نيافته به آذربايجان بازگرديد .\r\nدختر اتابك پهلوان كه ملكهء نخجوان بود غلامى به نام ايدغمش داشت . اين غلام از بانوى خود جدا شده به خدمت وزير شرف الملك پيوست و او را عليه ملكه برانگيخت كه نخجوان از ملك بستاند و به او دهد تا فلان مبلغ هر سال به خزانه برساند . شرف الملك او را با چند تن ديگر به نخجوان فرستاد كه نهانى به شهر در آيند و ملكه را دربند كرده بياورند . ملكه از اين توطئه خبر يافت و در شهر تحصن كرد . اينان شرمزده بازگشتند . شرف الملك از پى برسيد و در صحرا نزول كرد . ملكه او را اكرام كرد و وزير از آنچه رفته بود عذرها آورد .\r\nآنگاه وزير به سوى قلعهء سميران راند و در حورس فرود آمد . [ آن قلعه را نايبان ملك اشرف پيش از تسخير آذربايجان به دست سلطان ، از نگهبان گماشتهء اتابك بستده و بدين وقت آن را متصرف بودند 
  ] [ 1 
  ] .\r\n\r\n\r\n","description":"","footnote":"\r\n[ ( 1 ) 
  ] در متن عبارت مختصر و مغشوش بود از سيرت جلال الدين كه از مآخذ مؤلف است تكميل شد ، ترجمهء محمد على ناصح ، ص 230 .\r\n","page_name":" 223 ","page_number":255},
  {"content":"\r\n\r\nشرف الملك به سبب آنكه مردم قلعه غلامى از آن او را كشته بودند ، به تصرف قلعه پرداخت تا از ساكنان آن انتقام بگيرد . در اين حال حاجب صاحب خلاط با لشكريانش برسيد .\r\nوزير بنه و اثقال خويش بر جاى گذاشت و بگريخت . اين واقعه در سال 624 اتفاق افتاد .\r\nفخر الدين سام صاحب حلب و حسام الدين [ 1 
  ] خضر صاحب سرمارى [ 2 
  ] نيز همراه او بودند . شرف الملك تا مرند [ 3 
  ] جايى درنگ نكرد . شب را در مرند ماند . آنگاه آهنگ تبريز كرد . حاجب على به خوى راند و آنجا را تاراج كرد . آنگاه به نخجوان رفت و آنجا را بگرفت . سپس به مرند شد و از مرند طلايهء لشكر به تبريز فرستاد . وزير در تبريز بود خواست از تبريز برود ، مردم ربيب الدين وزير اتابك ازبك را كه در آن شهر روزگار به زهد و عبادت مىگذرانيد پيش انداختند تا او را از حركت مانع آيد و چون شرف الملك از تنگدستى شكايت كرد اموال و ارزاق فرستادند .\r\nدر اين احوال خبر رسيد كه سلطان پس از هزيمت - چنان كه گفتيم - به اصفهان بازگشته است . وزير نيز كه از آذربايجان رفته بود بدان خطبه بازگرديد . در آنجا سه تن از امراء را ديد كه از سوى سلطان به يارى او آمده‌اند و سلطان او را به محاصرهء خوى فرمان داده است . شرف الملك كه نيرويى تازه يافته بود به جانب خوى كه بدر الدين بن سرهنگ نايب حاجب على در آنجا بود روان شد ولى به خوى نزديك نشد ، بلكه خواست او دست يافتن به حاجب على بود . حاجب على به پرگرى رفت و در بيرون پرگرى منتظر رسيدن شرف الملك بايستاد . چون دو سپاه روبرو شدند و جنگ در پيوستند حاجب على منهزم شد و به پرگرى پناه جست . وزير پرگرى را در محاصره گرفت . حاجب على خواستار صلح شد ولى وزير نپذيرفت . چون سپاهيان وزير براى غارت اطراف متفرق شدند وزير نيز دست از محاصرهء پرگرى برداشت و عازم خوى شد . بدر الدين بن سرهنگ از خوى برفت و به قلعهء قوطور پناهنده شد و بعدها از سلطان امان خواست . وزير به خوى در آمد و مردم را مصادره كرد . سپس در مرند و نخجوان نيز چنان كرد و نشان حكومت حاجب على صاحب خلاط را از آن حدود برافگند . و اللّه اعلم .\r\n\r\nفتوحات وزير در آذربايجان و اران\r\nشرف الملك وزير در غياب سلطان همهء همتش صرف تمهيد بلاد و دفع دشمنان بود .\r\nصاحب خلاط را چنان كه گفتيم سركوب كرد و بلادى كه از آذربايجان و اران گرفته بودند باز پس گرفت . و قلعه‌هايى را كه به دست شورشگران افتاده بود در تصرف آورد . همچنين با اهداء اموال و خلعتها بعضى از مخالفان را به اطاعت آورد . آنگاه ناصر الدين محمد يكى از امراى پهلوانى را كه در نزد نصرة الدين محمد بن بيشتكين [ 4 
  ] به عزلت مىزيست بگرفت و اموال او بستد و قلعه‌اى را كه در دست داشت از نايبش بگرفت .\r\n\r\n\r\n","description":"","footnote":"\r\n[ ( 1 ) 
  ] متن : هشام الدين .\r\n[ ( 2 ) 
  ] متن : تبريز .\r\n[ ( 3 ) 
  ] متن : تدمر .\r\n[ ( 4 ) 
  ] متن : سبكتكين .\r\n","page_name":" 224 ","page_number":256},
  {"content":"\r\n\r\nدر اين حال خبر مرگ اتابك قشقراى اتابكى والى گنجه را آوردند . شرف الملك به جانب گنجه در حركت آمد و قلعه‌هاى هزل و جاربرد از اعمال اران را از نايب او شمس الدين گرشاسب بگرفت و مصادره كرد . سپس به محاصرهء قلعهء روئين رفت . زوجهء پيشين اتابك خاموش در آنجا بود . محاصرهء قلعه به دراز كشيد . آن زن از او خواست كه او را به عقد خويش در آورد تا قلعه را به او تسليم نمايد . وزير نپذيرفت .\r\nچون سلطان از عراق آمد او را به عقد خويش در آورد و خادم خود سعد الدين دواتدار را به امارت آن قلعه نهاد . سعد الدين با آن زن شيوه‌اى ناپسند پيش گرفت و املاك او بستد .\r\nپس مردم قلعه او را براندند و عصيان آشكار كردند .\r\nچون وزير از كار حاجب على بپرداخت ، قصد اران كرد و خراج آنجا بستد سپس بسيج سپاه كرد و به عزم دژ مردانقين كه از آن داماد ربيب الدين [ 1 
  ] بود در حركت آمد . ربيب الدين چهار هزار دينار بداد تا از آنجا برفت . آنگاه به قلعهء خاجين رفت . جلال الدوله خواهرزادهء ايوانى [ 2 
  ] امير گرج در آنجا مىنشست . او نيز بيست هزار دينار زر بداد و هفتصد تن از اسيران مسلمان را كه از چندى پيش در آنجا بودند آزاد نمود .\r\nدر اين احوال خبر رسيد كه يكى از مملوكان اتابك ازبك كه بسيارى از خوارزميان را هنگامى كه از مغولان گريخته و نزد او آمده بودند كشته است آهنگ عصيان دارد . نام او امير بغدى بود . چون سلطان جلال الدين به آذربايجان آمد و دولت پهلوانيه را برانداخت او به الملك الاشرف پسر الملك العادل بن ايوب پيوست و به خلاط رفت . سپس بار ديگر به آذربايجان آمد تا با هواداران خاندان اتابكان همدست شود . حاجب على در حدود خوى به تعقيب وى پرداخت . او از رود بگذشت و آن سوى بايستاد و از آنچه رفته بود معذرت خواست . حاجب نيز از تعقيب او بازگشت . بغدى به بلاد قبان [ 3 
  ] رفت در آنجا دژهايى استوار بود كه جماعتى از شورشگران در آن دژها مىزيستند . بغدى به آنان پيام داد كه آمده است تا به سود خاندان اتابكان دعوت كند و پسر اتابك خاموش را به سلطنت بردارد . آنان نيز پيام دادند كه به دژ قوطور آيد . چون وزير از ماجرا خبر يافت مضطرب شد . در اين احوال خبر هزيمت سلطان در اصفهان برسيد بر اضطرابش درافزود . امير بغدى نزد نصرة الدين محمد بن بيشتكين رفت و او را به همدستى خويش فراخواند . او نيز به ظاهر با او بملاطفت سخن گفت و خبر به وزير بنوشت .\r\nوزير پاسخ داد كه هر چه خواهد بدهد تا او را از عصيان باز آرد . نصرة الدين ، بغدى را پيش وزير آورد . و رير اكرامش كرد و او و همراهانش را خلعت داد و تعهد كرد كه هيچكس خون خوارزميان از او نخواهد . در همان نزديكى سلطان از اصفهان برسيد وزير با بغدى و نصرة الدين به ديدار او شتافتند و سلطان آن دو را اكرام كرد .\r\n\r\n\r\n","description":"","footnote":"\r\n[ ( 1 ) 
  ] متن : ركبة الدين .\r\n[ ( 2 ) 
  ] متن : ابوانى .\r\n[ ( 3 ) 
  ] متن : قبار .\r\n","page_name":" 225 ","page_number":257},
  {"content":"\r\n\r\n\r\nاخبار وزير در خراسان\r\nصفى الدين محمد طغرائى وزير خراسان بود . اين صفى الدين از قريهء كلاجرد و پدرش رئيس آن قريه بود . مردى خوش خط بود . حسن اتفاق و مساعدت روزگار وى را به منصب رفيع رسانيد . سپس در هند به سلطان پيوست و به خدمت شرف الملك وزير درآمد .\r\nچون از هند به عراق بازگشتند او را منصب طغرا ارزانى داشت . چون سلطان جلال الدين تفليس را از دست گرج گرفت و قشقرا مملوك اتابك ازبك را بر آن سرزمين امارت داد صفى الدين را به وزارت او گماشت . چون گرجيان تفليس را محاصره كردند ، قشقرا گريخت ولى صفى الدين پايدارى كرد و چند روز در محاصره قرار گرفت . پس از چندى محاصره كنندگان بازگشتند و او از محاصره برهيد و همين واقعه سبب شد كه مقام و منزلتش در نزد سلطان بالاتر رود و او را وزارت خراسان دهد . صفى الدين يك سال در آن مقام ببود .\r\nمردم خراسان از امارت او ملول شدند و چون سلطان به رى آمد و در آنجا درنگ كرد بسيارى از صفى الدين شكايت كردند . سلطان او را عزل كرد و اموالش را بستد و موالى و حواشى او را دستگير كرد اسبانش را به اصطبل سلطان بردند . شمار اسبان او سيصد رأس بود .\r\nيكى از غلامانش على كرمانى بود كه به يكى از دژهاى خراسان كه زن و فرزند و ذخاير و اموال صفى الدين در آنجا بود متحصن شد .\r\nسلطان جلال الدين تاج الدين بلخى مستوفى را به جاى او وزارت خراسان داد و صفى الدين را به دست او سپرد تا همهء اموال و ذخايرش را بستاند و آن قلعه را نيز از آن مملوك بگيرد . تاج الدين دست به شكنجه او گشود . زيرا از دير باز ميان تاج الدين و صفى الدين دشمنى بود . ولى تاج الدين به چيزى دست نيافت . [ سلطان گفته بود اگر طغرائى لب نگشايد و گنجينه‌هاى خويش ننمايد او را بكشند . اما او موكل خويش را با دادن مال و وعده راضى ساخته بود كه چون كشتن او محقق شد او را از بند برهاند . او نيز به عهد خويش وفا كرد و چون فرمان قتلش صادر شد طغرائى را برهانيد . چون زندگى خويش بازيافت دست به دامان ارباب دولت شد و با وعده‌هاى جميل آنان را واداشت كه سلطان را با او سر مهر آرند تا آنگاه كه سلطان او را امان داد و او در حالى كه آثار فقر و پريشانى بر چهره‌اش آشكار بود به حضرت سلطان آمد .\r\nچون طغرائى را در رى بگرفتند روزى حميد الدين گنجور در مجلس به نزد وى حاضر شده گفت شهريار فرمايد اگر خواهى بر تو ببخشايم آن گوهرها كه گرد آورده‌اى به نزديك من ، و زرى كه براى شرف الملك نهاده‌اى به خزانه فرست . طغرايى چهار هزار دينار زر و هفتاد پاره ياقوت بدخشى و فيروزه و زمرد حاضر آورد و جمله را خزانه‌دار بگرفت . ولى چون طغرائى\r\n\r\n","description":"","footnote":"","page_name":" 226 ","page_number":258},
  {"content":"\r\n\r\nرا محكوم به مرگ مىدانست از آن زر و گوهرها چيزى به گنجينه نسپرد . چون طغرائى از مرگ برهيد بيامد و اموال خود را جز آن گوهرها از آن مرد بستد . 
  ] [ 1 
  ]\r\n\r\nحكومت نسا و عزل ضياء الملك\r\nضياء الملك علاء الدين محمد بن مودود عارض نسوى ، مردى از خاندان رياست بود .\r\nدست روزگار او را به غزنه انداخت . چون سلطان از هند بازگرديد ديوان انشا و عرض به او تفويض گرديد و كارش بالا گرفت . شرف الملك وزير بر او حسد برد و كينهء او به دل گرفت . چون محمد بن احمد نسوى منشى از نزد نصرة الدين محمد بن حمزه صاحب نسا - چنان كه گفتيم - بيامد و سلطان ديوان انشا را به دو تفويض فرمود ، ضياء الملك ماندن در حضرت سلطان را برنتافت و خواست تا او را وزارت نسا بدهد . سلطان نيز او را به نسا فرستاد و در سال ده هزار دينار علاوه بر ارزاق وزارت او را اقطاع داد . ضياء الملك براى انجام وظيفه خويش رهسپار نسا گرديد . و مجد الملك نيشابورى را به نيابت خود در ديوان عرض نهاد . چندى بعد كه در آنجا قدرتى يافت از فرستادن اموال مقرر به خزانهء سلطان سر برتافت . سلطان او را عزل كرد و محمد بن احمد منشى را به جاى او فرستاد . او نيز كوشيد تا عليه محمد بن احمد سعايت كند . سلطان او را طرد كرد و از آن ايام كه مطرود بود به هلاكت رسيد .\r\n\r\nخبر عز الدين بلبان خلخالى\r\nعز الدين از مملوكان اتابك ازبك بود . چون مغولان آمدند و خراسان از سكنه خالى شد و سلطان جلال الدين بر آذربايجان استيلا يافت او به شهر خلخال افتاد و بر آن شهر و دژهايش استيلا يافت . در آن ايام سلطان سرگرم امور عراق و فتنهء صاحب خلاط بود و از اعمال او غافل . چون سلطان از واقعهء مغولان در عراق ، بازگشت او را در قلعهء فيروزآباد - نزديكى خلخال - به محاصره افكند تا امان خواست و تسليم شد . سلطان قلعهء فيروزآباد را بگرفت و آن را به حسام الدين تگين تاش [ 2 
  ] از موالى اتابك سعد زنگى سپرد . سپس سلطان اموال و بنهء خود را در موقان نهاد و جريده به خلاط رفت . در راه دچار برف و سرماى شديد شد . چون به ارجيش رسيد در آنجا اقامت جست و لشكريان خويش به غارت قلعه‌ها و روستاهاى اطراف مىفرستاد . عز الدين بلبان خلخالى در طوغطاب [ 3 
  ] بود . نزديك به ارجيش . از آنجا به خلاط رفت .\r\nحاجب او را ساز و برگ داد و به آذربايجان فرستاد تا در آنجا آتش فتنه برافروزد و سپاه سلطان را به خود مشغول دارد . عز الدين به جاى آذربايجان به زنجان رفت و در آنجا به راهزنى پرداخت\r\n\r\n\r\n","description":"","footnote":"\r\n[ ( 1 ) 
  ] ميان دو قلاب در متن آشفته و مغلوط بود از سيرهء جلال الدين ، ص 211 آورديم . ترجمهء ناصح .\r\n[ ( 2 ) 
  ] متن : بكتاش .\r\n[ ( 3 ) 
  ] متن : كفرطاب .\r\n","page_name":" 227 ","page_number":259},
  {"content":"\r\n\r\nسلطان براى او امان نامه فرستاد . عز الدين به اصفهان رفت . در آنجا كشته شد و والى اصفهان سر او را نزد سلطان فرستاد .\r\nسلطان از طوغطاب به خرتبرت بازگشت و آن ناحيه را غارت كرد و خراب نمود .\r\nدر خلال اين احوال خبر يافت كه الظاهر بامر اللّه در اواسط سال 623 درگذشته است و المستنصر باللّه به جاى او نشسته است . نامهء المستنصر باللّه برسيد كه از او بيعت مىخواست و فرمان مىداد كه خلعتهايى را كه الظاهر باللّه فرستاده به بغداد بازگردانند . و اللّه ولى التوفيق لا رب غيره .\r\n\r\nآگاهى سلطان از خطاهاى شرف الملك وزير\r\nچون سپاه به موقان باز گرديد و سلطان در خوى اقامت گزيد مردم خوى از وزير شكايت كردند كه همگان را مصادره كرده است و نيز او را از رفتار ناپسندى كه با ملكه دختر طغرل پيش گرفته بود و گرفتن اموال او آگاه كردند . هر چند وزير از آنچه به او نسبت مىدادند مبرا بود .\r\nچون سلطان به تبريز آمد ، بيشتر از قبايح اعمال او شنيد كه در خوى شنيده بود . در قريهء كوزه - كنان [ 1 
  ] از اعمال تبريز رئيسى بود كه هر گاه سلطان از آنجا مىگذشت خدمتى شايان مىكرد .\r\nاين بار او را نديد . گفتند به خونى متهم شده و وزير هزار دينار از او مىخواهد و آن هزار دينار را به دو تن از غلامان خود بخشيده است . چون به تبريز آمد آن مبلغ از آن غلامان بستد و به صاحب آن باز پس داد . و چون تبريز ويران و تبريزيان بينوا شده بودند خراج سه سال را از مردم اسقاط كرد و فرمان نوشت . بارى هر روز از وزير شكايتها و تظلمات مىرسيد و اعمال او را در غياب سلطان برمىشمردند .\r\nعلاوه بر اين امور يكى از خطاهايى كه بر او گرفتند كشتن گروهى از اسماعيليه بود بدين قرار كه سلطان به او نوشته بود كه قوافلى را كه به شام مىآيند تفتيش كند زيرا در ميان آن قوافل رسولى خواهد بود از سوى مغولان كه به شام مىرود و قصدش آن بود كه اگر آن رسول را بيابد آن را وسيله‌اى قرار دهد براى سرزنش خليفه . در اين اثنا جماعتى از اسماعيليان بر او گذشتند وزير همه را كشت و اموالشان را تصاحب كرد . چون سلطان به آذربايجان بازگشت رسولى از سوى علاء الدين پادشاه اسماعيليه بيامد و بر سلطان اعتراض نمود و آن اموال را طلب داشت . سلطان بر وزير به سبب اين عمل خرده گرفت و دو تن از اميران را معين كرد تا اموالى را كه برده بود بستانند و به صاحبانش برگردانند . سى هزار دينار بود و ده اسب .\r\nهمهء اين امور باعث شد كه سلطان بر او خشم گيرد و به او هيچ خطابى نكند . چند بار وزير نامه نوشت و سلطان به او پاسخ نداد . و چون در تبريز از دادن ارزاق سپاهيان عاجز\r\n\r\n\r\n","description":"","footnote":"\r\n[ ( 1 ) 
  ] متن : كورتان .\r\n","page_name":" 228 ","page_number":260},
  {"content":"\r\n\r\nآمده بود ، فرمان داد انبارهاى وزير را بگشايند و هر چه بود تصرف كنند . ولى چون سلطان به موقان رفت در رفتار خود با وزير هيچ تغيير نداد حتى توقيع صادر كرد كه عشر مداخل به او اختصاص يابد . از آن پس از عشر مداخل عراق هفتاد هزار دينار در هر سال مىگرفت . و اللّه اعلم .\r\n\r\nرسيدن قفچاق به خدمت سلطان\r\nقفچاق را از روزگاران كهن با قوم و خاندان سلطان جلال الدين دلبستگى و علاقه بود و غالبا ميان زنان و مردانشان زناشويى بود . از اين رو چنگيزخان هر بار بر آنان تاخت مىآورد به جد به تعقيبشان مىپرداخت . چون سلطان از واقعهء اصفهان باز گرديد و از مغولان بيمناك شده بود چنان ديد كه به قبايل قفچاق متكى شود .\r\nدر خيل سلطان يكى از قفچاقيان بود به نام سرجنكش . سلطان او را نزد قوم فرستاد و آنان را به يارى خود فرا خواند . آنان نيز اجابت كردند و قبايلشان پى در پى آمدند و پادشاهشان كوركا خان با سيصد تن از اقرباى خويش به كشتى نشست و در موقان به وزير پيوست و زمستان را در آنجا گذرانيد . سپس سلطان بيامد و او را خلعت داد و با وعده‌هاى جميل روان فرمود كه در وقت گشودن دربند يعنى باب الابواب حاضر آيد . آنگاه سلطان نزد فرمانرواى دربند كه هنوز در اوان صباوت بود و اتابك او به نام اسد كارهاى ملك را در دست داشت كس فرستاد كه به خدمت آيد . اتابك نيز بيامد و پيشكشها نمود سلطان نيز او را خلعت داد و همان سرزمين كه بر آن فرمان مىراند به اقطاع او داد و چنان مقرر شد كه از سوى جلال الدين كسانى همراه او بروند و آنجا را در تصرف گيرند . سلطان نيز سپاهى با چند تن از امرا روان نمود . چون آنان از نزد سلطان دور شدند اسد را بگرفتند و در بند كردند و همهء نواحى باب الابواب را به باد غارت دادند . اسد حيله‌اى انگيخت و از دستشان بگريخت و بدين كار كه از آنان سر زد تصرف در بند بسى دشوار گرديد .\r\n\r\nاستيلاى سلطان بر اعمال گشتاسبى\r\nوزير ، شرف الملك دريافته بود كه نيت سلطان در حق او دگرگون گشته اينك مىخواست كه منشاء خدمتى شود تا سلطان را از خويش خوشدل گرداند . پس لشكر خويش از رود ارس بگذرانيد و بر اعمال گشتاسبى مستولى گرديد و آنجا را از شروانشاه بستد و چون سلطان به موقان آمد آن سرزمينها را به جلال الدين سلطان شاه پسر شروانشاه اقطاع داد . جلال الدين سلطان شاه در نزد گرجيان به گروگان بود و آنان تعهد كرده بودند كه ملكه رسودان دختر ملكه تامارا [ 1 
  ] را به زنى به او دهند . چون سلطان بلاد گرج را گرفت او را آزاد كرد و در نزد خود نگاه داشت و اكنون\r\n\r\n\r\n","description":"","footnote":"\r\n[ ( 1 ) 
  ] متن : تاماد .\r\n","page_name":" 229 ","page_number":261},
  {"content":"\r\n\r\nبلاد گشتاسبى را به او اقطاع داده بود . و چون پسر صاحب ارزن الروم نيز نزد گرجيان بود و او به كيش مسيح در آمده بود پس ملكه رسودان دختر ملكه تامارا را به او دادند . به هنگامى كه سلطان بلاد گرج را گشود او را نيز از آن سرزمين بيرون آورد ولى او بگريخت و به مسيحيت بازگشت و به ميان گرجيان رفت ولى رسودان براى خود شوى ديگرى برگزيده بود .\r\n\r\nآمدن شروانشاه فريدون بن فريبرز به نزد جلال الدين\r\nسلطان ملكشاه پسر الب ارسلان ، چون اران را گرفت دست تجاوز به بلاد شروان گشود .\r\nصاحب شروان بيامد و صد هزار دينار در هر سال به عهده گرفت كه به خزانهء سلطان بپردازد . چون سلطان جلال الدين در سال 622 اران را گرفت از شروانشاه فريدون بن فريبرز [ 1 
  ] آن مالى طلب كرد شروانشاه عذر آورد كه به علت غلبهء گرجيان و ضعف بلاد پرداخت چنان مالى ميسر نيست .\r\nسلطان نيمى از آن را بيفكند . در اين هنگام كه سلطان بازگشته بود شروانشاه خود بيامد و پانصد اسب به سلطان و پنجاه اسب به وزير تقديم داشت . وزير را آن مقدار در چشم نيامد و سلطان را اشارت كرد كه او را به زندان فرستد ولى سلطان نپذيرفت و او را با خلعت و تشريف باز گردانيد .\r\nنسوى منشى گويد : به من كه توقيع را نوشتم هزار دينار عطا كرد . و اللّه تعالى اعلم .\r\n\r\nرفتن سلطان به بلاد گرج و محاصره كردن او قلعهء بهرام را\r\nچون سلطان از آذربايجان بازگشت و در موقان اقامت گزيد . سپاهيان خود را با اينك خان [ 2 
  ] به بلاد گرج فرستاد و در آنجا دست به قتل و غارت زد . به هنگامى كه او به درياچهء بتاخ رسيد گرجيان بر لشكرش شبيخون زدند بعضى را كشتند و بعضى را اسير كردند .\r\nدر اين گير و دار يكى از سرداران لشكر سلطان به نام ازبه‌طاين [ 3 
  ] ناپديد شده بود . سلطان چون خبر بشنيد به هم برآمد و در حال در حركت آمد . گرجيان لشكر گرد كرده بودند تا به جنگ پردازند ولى مقدمهء لشكرشان در هم شكست و جمعى را اسير كرده آوردند . سلطان فرمود تا اسيران را كشتند و خود از پى گريختگان برفت . سلطان به شهر لورى [ 4 
  ] فرود آمد و خواست تا اسيران واقعهء درياچهء بتاخ را آزاد كنند . آنان نيز آزاد كردند . در آنجا بود كه ازبه‌طاين در آن شب خلاص يافته به آذربايجان رفت . سلطان او را در نخجوان بديد .\r\nآنگاه سلطان رهسپار قلعه‌هاى بهرام گرجى شد . بهرام به نواحى گنجه مىتاخت و در آن نواحى دست به آشوب و غارت مىزد . سلطان قلعهء شكان [ 5 
  ] را محاصره كرد و به قهر بگشود .\r\nهمچنين كاك را . وزير را به محاصرهء قلعهء كوارين فرستاد و آن دو قلعه را سه ماه محاصره نمود .\r\n\r\n\r\n","description":"","footnote":"\r\n[ ( 1 ) 
  ] متن : فر تبريز .\r\n[ ( 2 ) 
  ] متن : ايلك خان و در ترجمهء محمدعلى ناصح كوچ ابه ككخان آمده .\r\n[ ( 3 ) 
  ] متن : اريطانى .\r\n[ ( 4 ) 
  ] متن : كورى .\r\n[ ( 5 ) 
  ] متن : سكان .\r\n","page_name":" 230 ","page_number":262},
  {"content":"\r\n\r\nتا خواستار صلح شدند و مالى پرداختند . سلطان از آنجا رهسپار خلاط شد . و اللّه اعلم .\r\n\r\nحركت سلطان به خلاط و محاصرهء آن\r\nچون سلطان از كار قلاع گرج بپرداخت بنه و اثقال خود را از راه قاقزوان [ 1 
  ] به خلاط فرستاد و خود به نخجوان رفت و بامداد بر سر گرجيان تاخت و مواشى و احشام آنان را پيش كرده ببرد . سپس چند روز درنگ كرده و كارهاى مردم خراسان و عراق گزارده شد تا براى محاصرهء خلاط فارغ البال باشد . نسوى منشى گويد : در اين روزها كه به نوشتن توقيعات مىگذرانيدم ، بيش از هزار دينار مداخل يافتم .\r\nپيش از آمدن سلطان لشكرهاى او به حدود خلاط رفته بودند و بر يك روزه راه در آنجا مقيم شده بودند تا آنگاه كه سلطان از نخجوان [ 2 
  ] به لشكر پيوست . در اين حال رسولى از سوى عز الدين ايبك ، كه نايب الملك الاشرف بود و به خلاط آمده و حسام الدين حاجب على را گرفته بود ، نزد او آمد . اين رسول عرضه داشت كه الملك الاشرف از آن رو مرا به دستگير كردن حاجب على فرمان داد كه او با بندگان سلطان ترك ادب كرده و پاى در ولايت او نهاده است . عز الدين - در پيام خود آورد كه الملك الاشرف اكنون خلاط را به من داده و فرموده است كه در طاعت سلطان باشم . او با اين بيان ملاطفت‌آميز مىخواست سلطان را از تصرف خلاط منصرف نمايد .\r\nولى سخنان او فايدتى نكرد و سلطان از نيت تصرف خلاط منصرف نگرديد و گفت : تا حاجب على را به من تسليم نكنند صلح نخواهم كرد . چون رسول اين جواب بياورد حاجب على كشته شده بود . سلطان از آنجا در حركت آمده بعد از عيد فطر سال 620 در خلاط نزول نمود .\r\nآنگاه ركن الدين جهانشاه بن طغرل ، صاحب ارزن الروم نزد سلطان جلال الدين آمد .\r\nو همراه او ببود . سلطان خلاط را محاصره نمود و برگرد آن منجنيقها نصب فرمود و شهر را سخت در محاصره گرفت ، تا مردمش از شدت گرسنگى گريختند و به شهرهاى ديگر رفتند .\r\nدر اين احوال [ اسماعيل ايوايى 
  ] در نهان يكى از ياران خود را نزد سلطان فرستاد كه اگر در آذربايجان او را اقطاعى دهند شهر را تسليم خواهد كرد . سلطان نيز سلماس و چند قريهء ديگر را به اقطاع او داد . اسماعيل ايوايى شب هنگام جمعى از لشكر سلطان را از بارو فرا كشيد . اينان با جنگجويانى كه در شهر بودند به نبرد پرداختند و آنان را منهزم ساخته شهر را در تصرف آوردند و هر كه را در آنجا بود اسير كردند . از جملهء اسيرشدگان اسد بن عبد اللّه بود .\r\nعز الدين ايبك نايب خلاط به قلعه پناه برد . سلطان او را امان داد و او را به قلعه دزمار [ 3 
  ] حبس نمود . پس از چندى رسولان الملك الاشرف آمدند تا عقد صلح بندند . سلطان دستور داد ، عز الدين آيبك را در زندان به قتل رسانند تا در باب او شفاعتى نكنند .\r\n\r\n\r\n","description":"","footnote":"\r\n[ ( 1 ) 
  ] متن : قاقروان .\r\n[ ( 2 ) 
  ] متن : نفجوان .\r\n[ ( 3 ) 
  ] متن : درقان .\r\n","page_name":" 231 ","page_number":263},
  {"content":"\r\n\r\nابن اثير گويد : يكى از موالى قيمرى نزد سلطان گريخته بود . چون سلطان خلاط را بگرفت از او خواست كه اجازت دهد تا انتقام خود از مولايش بگيرد . سلطان نيز حسام الدين را تسليم او كرد . او نيز به قتلش آورد . آنگاه سه روز شهر را تاراج كرد .\r\nنسوى گويد : حسام الدين قيمرى [ 1 
  ] كه در خانهء خود محبوس بود بحيلت بگريخت و سلطان پس از فرار او اسد بن عبد اللّه مهرانى را بكشت . آنگاه خلاط را به امراى خود اقطاع داد و بازگرديد . و اللّه تعالى ولى التوفيق .\r\n\r\nواقعهء سلطان جلال الدين با الملك الاشرف و كيقباد و منهزم شدن او\r\nچون سلطان جلال الدين بر خلاط مستولى شد ، الملك الاشرف از دمشق بسيج لشكر كرد او پادشاه دمشق بود و اينك با لشكريان جزيره و شام به جنگ جلال الدين مىآمد .\r\nاين واقعه در سال 627 بود . علاء الدين كيقباد صاحب بلاد روم او را در سيواس بديد .\r\nعلاء الدين كيقباد از پيوستن ركن الدين جهانشاه بن طغرل پسر عم خود به سلطان جلال الدين بيمناك بود ، زيرا ميان او و پسر عمش عداوت بود . الملك الاشرف و علاء الدين كيقباد از سيواس در حركت آمدند . بر مقدمهء لشكر الملك الاشرف عز الدين عمر بن على از امراى حلب - از كردان هكارى - فرمان مىراند . او را در سياست آوازه‌اى بلند بود . چون دو لشكر روبرو شدند .\r\nعز الدين كه به مقدمه فرمان مىراند حمله كرد . لشكر سلطان منهزم شد و سلطان به خلاط باز گرديد .\r\nوزير ، شرف الملك در ملازگرد بود و آنجا را در محاصره داشت . به سلطان پيوست و هر دو به آذربايجان حركت كردند . در اين نبرد ركن الدين جهانشاه بن طغرل اسير شد . او را نزد پسر عمش علاء الدين كيقباد آوردند . علاء الدين او را به ارزن الروم برد و ارزن الروم و ديگر اعمالش را از او بستد .\r\nالملك الاشرف به خلاط آمد ، آنجا را از مردم تهى يافت .\r\nسلطان جلال الدين به آذربايجان رفت و در خوى قرار گرفت و بعضى به موقان افتادند .\r\nآنگاه شمس الدين تكريتى به رسالت از سوى الملك الاشرف بيامد و ميان او و سلطان پيمان صلح بسته شد . علاء الدين كيقباد صاحب روم نيز بيامد و در پيمان صلح شركت جست سلطان علاوه بر خلاط سرمارى [ 2 
  ] را نيز به آنان تسليم كرد . و اللّه تعالى اعلم .\r\n\r\nذكر حوادثى كه در ايام محاصرهء خلاط رخ داد\r\nيكى : آمدن نصرة الدين اسپهبد صاحب جبل ، كه خواهر پدرى اوترخان را به زنى داشت و اوترخان در خدمت سلطان بود . سلطان به تحريك اوترخان او را دربند كشيد و او\r\n\r\n\r\n","description":"","footnote":"\r\n[ ( 1 ) 
  ] متن : قمهرى .\r\n[ ( 2 ) 
  ] متن : سرمن‌رأى .\r\n","page_name":" 232 ","page_number":264},
  {"content":"\r\n\r\nدربند بود تا سلطان شكست خورده از بلاد روم بازگرديد . آنگاه او را اقطاع داد و به بلاد خود بازگردانيد .\r\nديگر آنكه : خواهر سلطان را بدان هنگام كه زنان و دختران سلطان محمد را از خوارزم به اسارت برده بودند ، دوشىخان به زنى گرفته بود . و از او صاحب فرزند شده بود . اين زن با برادر خود مكاتبه داشت . در محاصرهء خلاط كه بود نامه‌اى از خواهرش برسيد بر اين مضمون كه خاقان خواستار صلح و خويشاوندى است و مىخواهد آن سوى جيحون را به او واگذارد و ترك مخاصمت گويد ولى سلطان جلال الدين بدين پيام پاسخى در خور نداد .\r\nديگر آنكه : ركن الدين جهانشاه بن طغرل صاحب ارزن الروم كه در طاعت الملك الاشرف بود و با حاجب على نايب خلاط به دشمنى با سلطان متفق شده بود ، عقيدت ديگرگون كرد و به خدمت سلطان آمد . غرض او در اين معنى عداوتى بود كه با پسر عم خود علاء الدين كيقباد بن كيخسرو فرمانرواى روم داشت . از طرف ديگر خود مرتكب اعمالى شده بود كه اينك از عواقب آن اعمال مىترسيد از جمله رسول سلطان را كه از روم بازمىگشت كشته بود و از ورود غله به لشكرگاه سلطان ممانعت ورزيده بود .\r\nچون محاصرهء سلطان خلاط را به دراز كشيد ، او امان خواست و نزد سلطان آمد . سلطان براى ورود او بزمى ترتيب داد و خود با وزير برنشستند و به استقبال او رفتند . سپس او را خلعت داد به ديار خود بازگردانيد و از او خواست كه آلات حصار برايش بفرستد ، او نيز بفرستاد و پس از آن واقعهء الملك الاشرف اتفاق افتاد و بدان اشارت رفت .\r\nديگر آنكه : سعد الدين پسر حاجب به رسالت از سوى خليفه آمد و خواهشى چند نمود كه اگر آن خواستها برآورده آيد از بزرگان اصحاب و خواص سلطان كسى را كه به مراتب ارباب مناصب خبرت باشد با خود برد تا با خلعتها و تشريفات مراجعت نمايد .\r\nآن خواستها يكى آن بود كه سلطان بر بدر الدين لؤلؤ صاحب موصل و مظفر الدين گوكبرى [ 1 
  ] صاحب اربل و شهاب الدين سليمان شاه ملك ايوه و عماد الدين پهلوان پسر هزارسف [ 2 
  ] ملك جبال حكم نكند و آنان را در زمرهء اولياى ديوان خلافت به شمار آورد .\r\nديگر آنكه در سراسر مملكت سلطان جلال الدين در خطبه به خليفه ابو جعفر منصور المستنصر باللّه دعا شود .\r\nآنگاه سلطان حاجب بدر الدين طوطق [ 3 
  ] بن اينانج خان را همراه با رسول خليفه روان فرمود . چون بازگشت هدايايى كرامند از نزد خليفه بياورد . از جمله دو خلعت براى سلطان بود يكى جبه و عمامه و شمشيرى هندى با حمايلى مرصع و ديگر قبا و عرقچين و فرجى و شمشير قراچولى زرنگار و قلاده‌اى مرصع گرانبها و دو اسب با ساخت و لگام كامل و نعلهاى زرين\r\n\r\n\r\n","description":"","footnote":"\r\n[ ( 1 ) 
  ] متن : كوكبرون .\r\n[ ( 2 ) 
  ] متن : هراست .\r\n[ ( 3 ) 
  ] متن : طوطو .\r\n","page_name":" 233 ","page_number":265},
  {"content":"\r\n\r\nهر يك چهارصد دينار و سپرى از زر و مرصع به گوهر كه بر روى آن چهل و يك پاره ياقوت بدخشانى در اطراف و فيروزه‌اى بزرگ در وسط و سى اسب عربى با جل اطلس رومى مبطن با اطلس بغدادى و بر سر هر اسبى طنابى از حرير كه شصت دينار مىارزيد و بيست برده با عده و اسباب تمام و ده يوز با جل اطلس و قلاده‌هاى زرين و ده باز شكارى با كلاههاى در مرواريد گرفته و صد و پنجاه بقچه ، در هر بقچه دو جامه و پنج گوى عنبر مضلع به طلا و شاخه‌اى از عود هندى به بلندى پنج گز و چهارده خلعت زنانه براى خاتونان همه زر ناب و كونپوشهايى براى اسبان كه دينارها چون فلس ماهى بر آن قرار داده بودند [ 1 
  ] .\r\nبراى امرا نيز سيصد خلعت فرستادند ، هر اميرى قبايى و عرقچينى و براى وزير عمامه‌اى سياه و قبا و فرجى و شمشير هندى و دو گوى عنبر و پنجاه جامه و استرى و براى اصحاب ديوان بيست خلعت هر خلعتى جبه‌اى و عمامه‌اى و بيست جامه بيشتر اطلس رومى و بغدادى و بيست استر اشهب . براى سلطان خيمه‌اى بر پا كردند . سلطان به درون رفت و خلعتها بپوشيد .\r\nرسول در حق مردم خلاط شفاعت كرد و سلطان نپذيرفت .\r\nديگر آنكه : رسولى با هدايا از سوى صاحب روم رسيد : سى استر در جل اطلس ختايى و ابريشم قندز و سمور و سى برده با تمام ساز و برگ و صد اسب و پنجاه استر . چون به ارزنجان [ 2 
  ] رسيدند ، ركن الدين جهانشاه بن طغرل صاحب ارزن الروم راه بر آنان بگرفت . او در آن هنگام در طاعت الملك الاشرف بود . او آن رسولان را در نزد خود نگاه داشت تا آنگاه كه خود به طاعت سلطان درآمد آنگاه به احضار آنان فرمان داد .\r\nديگر آنكه : وزير علاء الدين صاحب الموت به عادت هر ساله با جمعى به كوهى مشرف بر قزوين آمده علف مىچيد . سلطان بدان سبب كه غياث الدين برادرش به علاء الدين صاحب - الموت پناهنده شده بود با او دل بد داشت . بهاء الدين شكر كه ساوه در اقطاع او بود بدان كوه رفت و وزير علاء الدين را بگرفت و نزد سلطان فرستاد و سلطان در آن ايام خلاط را در محاصره داشت . وزير را در قلعهء دزمار حبس كرد و وزير پس از اندك مدتى بمرد .\r\nديگر آنكه : سلطان ، محمد بن احمد نسوى را براى اخذ خراج و طلب خطبه نزد علاء الدين صاحب قلعهء الموت فرستاد . علاء الدين امتناع كرد . نسوى حجت آورد كه در عهد پدرش جلال الدين حسن به نام سلطان محمد خوارزمشاه در الموت خطبه مىخوانده‌اند .\r\nعلاء الدين به هيچ روى به خواندن خطبه گردن ننهاد ولى ملتزم شد كه در هر سال صد هزار دينار به ديوان گسيل دارد .\r\n\r\n\r\n","description":"","footnote":"\r\n[ ( 1 ) 
  ] متن چنين است : و كنائس للخيل تفليسيه . كه بايد و كنابيش للخيل مفلسة باشد .\r\n[ ( 2 ) 
  ] متن : آذربايجان .\r\n","page_name":" 234 ","page_number":266},
  {"content":"\r\n\r\n\r\nرسيدن جهان پهلوان ازبك از هند\r\nبدان هنگام كه سلطان از هند به عراق آمد ، جهان پهلوان ازبك را بر آن بلاد كه در تصرف آورده بود از سوى خود نيابت داد . جهان پهلوان در مقام خويش ببود تا آنگاه كه شمس الدين ايلتتمش [ 1 
  ] صاحب لهاور آهنگ او كرد و او را از آن ولايت براند . جهان پهلوان ازبك به بلاد كشمير رفت او را از آنجا نيز براندند و او عزم عراق كرد . يارانش از او باز ماندند و نزد ايلتمش بازگشتند . يكى از آنان حسن قرلق ملقب به وفا ملك [ 2 
  ] بود . هفتصد سوار همراه جهان پهلوان بودند . او نامه نوشت و از فرا رسيدن خويش خبر داد . شرف الدين على نايب عراق به سبب غربتى كه جهان پهلوان در نزد سلطان داشت بيست هزار دينار براى او بفرستاد تا هزينهء خود و سپاهيانش كند و فرمان داد كه زمستان را در عراق از رنج راه بياسايد . اين ايام مصادف شد با آمدن سلطان جلال الدين از بلاد روم و حركت او به آذربايجان . جهان پهلوان را قصد آن بود كه چون بهار آيد به نزد سلطان رود ولى دست تقدير مانع آمد و در سال 628 به دست مغولان كشته شد .\r\n\r\nرسيدن مغولان به آذربايجان\r\nچون مغولان ما وراء النهر را گرفتند و به خراسان آمدند و دولت خاندان خوارزمشاه را از آن ديار برافگندند تا دورترين شهرها لشكر بردند و هر جا رسيدند ويران كردند و كشتند و تاراج نمودند . سپس دولتشان در ما وراء النهر استقرار يافت و آن بلاد را آبادان ساختند و در نزديكى خوارزم به عوض خوارزم ويران شده شهرى نوين را پى افكندند . اما خراسان خالى بود و اميرانى شبيه به ملوك در آنجا فرمان مىراندند و هنگامى كه جلال الدين از هند باز گرديد سر به فرمان او نهادند .\r\nسلطان جلال الدين به عراق و فارس و كرمان و آذربايجان و آن سوى آن اكتفا كرده بود . و خراسان همچنان عرصهء تاخت و تاز مغولان و جنگ و ستيز ايشان بود .\r\nدر سال 625 جماعاتى از مغولان بار ديگر بيامدند و اين زمانى بود كه سلطان جلال الدين از هند آمده بود و آن وقايع در اصفهان رخ داد و ما بدان اشاره كرديم . آنگاه ميان جلال الدين و الملك الاشرف صاحب شام و علاء الدين كيقباد صاحب روم در سال 627 نبردهايى درگرفت .\r\nاز اين جنگها نيز سخن گفتيم . اين جنگها سبب ضعف دولت جلال الدين گرديد .\r\nعلاء الدين پادشاه اسماعيليه بود . چون جلال الدين به بلاد او حمله برد و دست به قتل و كشتار زد و بر او باج و ساو نهاد ، رسولانى نزد مغول فرستاد و از ضعف و ناتوانى\r\n\r\n\r\n","description":"","footnote":"\r\n[ ( 1 ) 
  ] متن : ايتماش .\r\n[ ( 2 ) 
  ] متن : رجا ملك .\r\n","page_name":" 235 ","page_number":267},
  {"content":"\r\n\r\nجلال الدين آنان را آگاه ساخت و به لشكركشى بر سر او تحريض نمود . مغولان در سال 628 به آذربايجان آمدند . خبر به سلطان رسيد . يكى از امراى خود را به نام توغو [ 1 
  ] با جمعى از سپاهيان روان داشت تا از حقيقت امير خبر آرد . او با مقدمهء لشكر تاتار برخورد كرده بود و منهزم شده بود و از يارانش هيچ كس باقى نمانده بود .\r\nخبر آورد و سلطان از تبريز به موقان در حركت آمد و زن و فرزند در تبريز نهاد تا تحت سرپرستى وزير باشند . سپس تأكيد كرد كه به زودى آنان را به يكى از دژها بفرستد .\r\nدر اين حال از حدود زنجان خبر رسيد كه آن طلايه كه توغو با آن نبرد كرده و منهزم شده است ، اكنون در مرج زنجان مستقر شده است و فقط هفتصد سوار هستند . سلطان مىپنداشت كه آنان به زنجان نخواهند رفت و از اين باب شادمان شد و به موقان رفت و در آنجا مقام كرد .\r\nآنگاه امير تغان سنقر [ 2 
  ] شحنهء خراسان و ارسمان [ 3 
  ] پهلوان شحنهء مازندران را به رسم طلايه فرستاد تا كشف اخبار مغول كند و خود به شكار مشغول شد و در همانجا كه سرگرم شكار بود مغولان بر سر او تاختند و لشكرگاهش را به تاراج بردند و او خود را به رود ارس [ 4 
  ] رسانيد و جان به در برد .\r\nسلطان چنان نمود كه به گنجه مىرود ولى به طرف آذربايجان متوجه گشت و در ماهان اقامت گزيد . عز الدين صاحب قلعهء شاهق [ 5 
  ] - با آنكه پيش از اين از سلطان در خشم بود زيرا شرف الملك چند سال پيش به قلعهء او رفته بود و خلقى را كشته و اموالى به غارت برده بود - چون سلطان به قلعهء ماهان فرود آمد به خدمت او قيام كرد و آذوقه و علوفه مىآورد و او را از وضع لشكر مغول خبر مىداد .\r\nچون زمستان به پايان آمد ، عز الدين خبر آورد كه مغولان عزم نبرد دارند و بهتر است سلطان به اران [ 6 
  ] رود زيرا لشكرهاى بسيار از تركمانان در آنجا موضع گرفته‌اند . پس سلطان به جانب اران راند . در اين مدت شرف الملك وزير سرپرست اهل بيت سلطان ، خزاين او را در قلاع حسام الدين قلج ارسلان تفرقه كرده بود ، يكى از اين قلعه‌ها كه حرم سلطان را در آن جاى داد قلعهء سنگ سوراخ [ 7 
  ] بود و چون از سلطان رميدگى يافته بود عصيان آشكار نمود .\r\nسبب عصيان او وحشتى بود كه از سلطان پيدا كرده بود ، به چند جهت : يكى آنكه اموال سلطان را به اسراف به اين و آن بخشيده بود يا هزينه كرده بود ، ديگر آنكه پنداشته بود كه سلطان به هند مىرود ، از اين رو براى الملك الاشرف و علاء الدين كيقباد نامه نوشته و وعده داده بود كه پس از رفتن سلطان به اطاعت ايشان در خواهد آمد و اين دو با سلطان دشمن بودند . ديگر آنكه به قلج ارسلان تركمانى نامه نوشته بود كه حرم سلطان و خزاين سلطان را نگهدارد و به او تسليم نكند و بعضى از اين نامه‌ها به دست سلطان افتاده بود . چون سلطان بر قلعه‌اى\r\n\r\n\r\n","description":"","footnote":"\r\n[ ( 1 ) 
  ] متن : بوغر .\r\n[ ( 2 ) 
  ] متن : بغان .\r\n[ ( 3 ) 
  ] متن : اوسمان .\r\n[ ( 4 ) 
  ] متن : اوس .\r\n[ ( 5 ) 
  ] متن : شاهن .\r\n[ ( 6 ) 
  ] متن : ارجان .\r\n[ ( 7 ) 
  ] متن : سنگ سراخ .\r\n","page_name":" 236 ","page_number":268},
  {"content":"\r\n\r\nكه در آن مىزيست گذار كرد ، او را به خدمت فراخواند . شرف الملك در حالى كه كفن به گردن انداخته بود بيامد سلطان با او ملاطفت كرد ولى اين ملاطفت سلطان حيله‌اى بيش نبود و او مىپنداشت از روى خلوص است و بدان دل برنهاد . و اللّه تعالى ولى التوفيق .\r\n\r\nاستيلاى مغولان بر تبريز و گنجه\r\nچون سلطان پس از آن شكست ، از موقان به اران رفت خبر يافت كه مردم تبريز بر خوارزميان شوريده‌اند و آهنگ كشتار ايشان دارند بهاء الدين محمد بن شير باريك [ 1 
  ] كه پس از طغرائى وزير آن ناحيه شده بود آنان را به اين شورش تحريض مىكرد ولى طغرائى كه رئيس شهر بود آنان را منع مىنمود . تا آنگاه كه تبريزيان با يكى از خوارزميان درآويختند و او را كشتند و به كيفر كشتن او دو تن از عامه هم كشته شدند . طغرائى كوشيد كه شهر را استوارى بخشد و جمعى به نگهبانى گماشت و شهر را پر از مردان جنگى نمود و پى در پى به سلطان نامه مىنوشت . قضا را در اين احوال طغرائى بمرد و عوام ، شهر را تسليم مغولان كردند . پس از آن مردم گنجه بر سلطان شوريدند و شهر خود به مغولان دادند همچنين مردم بلغاره [ 2 
  ] ( ؟ ) و اللّه اعلم\r\n\r\nبر افتادن وزير و قتل او\r\nچون سلطان جلال الدين به قلعهء جاريبرد رسيد ، از عصيان وزير خود شرف الملك خبر يافته بود . سلطان بيم داشت كه از دستش بگريزد اين بود كه بدان بهانه كه مىخواهد قلعه را بررسى كند سوار شده به سمت قلعه راند وزير نيز در خدمت او بود سلطان در نهان نگهبان قلعه را گفته بود ، كه وزير را نگهدارد و در آنجا حبس كند چون سلطان از قلعه فرود آمد مماليك او را كه بزرگشان ناصر الدين قشتمر بود به اوترخان سپرد كه نزد خود نگهدارد قشتمر روزى نزد اوترخان آمد و انگشترى شرف الملك به دو نمود و گفت كه سلطان با او دل بد كرده و ما و والى قلعه دست بدست هم داده قصد خروج داريم و دوست دارم كه تو نيز به قلعه بيايى و با ما همدست شوى . چون سلطان اين خبر بشنيد در كار خود متحير ماند و پسر والى را كه در نزد وى بود و از جمله حواشى به شمار مىآمد فرمود كه به پدر نامه نويسد و او را سرزنش كند و سوابق نعمت سلطان فريادش آرد . پسر نامه نوشت و پدر پاسخ داد كه از آن تصميم باز آمده است سلطان او را پيام داد كه اگر راست مىگويى سر شرف الملك را براى من بفرست او نيز بفرستاد .\r\nشرف الملك وزير علما و ادبا را گرامى مىداشت و ايشان را صلات و انعامات مىداد . نيز مردى خداى ترس و كثير البكاء بود و متواضع و بخشنده بود . آن سان بخشنده كه اموال ديوان را\r\n\r\n\r\n","description":"","footnote":"\r\n[ ( 1 ) 
  ] متن : محمد بن بشير فاربك .\r\n[ ( 2 ) 
  ] شايد بيلقان .\r\n","page_name":" 237 ","page_number":269},
  {"content":"\r\n\r\nاگر سلطان جلويش را نمىگرفت همه در اين راه صرف كرده بود . نيز در زبان تركى مردى فصيح بود . علامت وى بر فرمانهاى سلطانى « الحمد للّه العظيم » بود . و بر توقيعات ديوانى « يعتمد ذلك » و بر منشورهاى خود كه به بلاد خاصه مىفرستاد ، طغراى « ابو المكارم على بن ابى القاسم خالص امير المؤمنين » داشت .\r\n\r\nبازگشت سلطان به گنجه\r\nچون مردم گنجه بر خوارزميان بشوريدند رئيس شهر يكى از مردم شهر بود به نام بندار سلطان رسول خود نزد او فرستاد و ايشان را به اطاعت فراخواند و گفت در همان نزديكى بيايند تا با آنان به گفتگو پردازد . در همان نزديكى رئيس جمال الدين قمى با فرزندان خود بيرون آمد ولى ديگران در شهر براى دفاع موضع گرفتند . آنگاه سلطان بيامد . او نيز پيامهاى وعد و وعيد داد ، مؤثر نيفتاد . چند روز به قتال بيرون آمدند و به خيمهء سلطان تير انداختند . سلطان خود سوار شد و با جمعى از ياران حمله كرد . مردم گنجه بگريختند و بر دروازه ازدحام كردند و در آن ازدحام بستن دروازه‌ها نتوانستند و سلطان به شهر درآمد و سى تن از هل فتنه را گرفت و بكشت .\r\nآنگاه بندار را آوردند . در فساد انگيزى حدى نداشت از جمله تخت سلطنت را كه سلطان محمد بن ملكشاه در آن شهر نهاده بود شكسته بود . جلال الدين فرمان داد مثله‌اش كنند . پس يك يك اعضايش را در برابر او بريدند .\r\nسلطان قريب يك ماه در گنجه درنگ كرد . سپس به خلاط رفت و از الملك الاشرف يارى خواست . الملك الاشرف رهسپار مصر شد و او را وعده‌هاى دروغ داد .\r\nسلطان همچنانكه مىرفت به قلعهء بجنى [ 1 
  ] رسيد . اواك [ 2 
  ] پسر ايوانى گرجى در آنجا بود .\r\nاز قلعه بيرون آمد و از دور بر زمين بوسه داد . سپس هر چه سلطان فرمان داد نزد او بفرستاد .\r\nسلطان پس از آنكه از الملك الاشرف نوميد شد ، نزد امراى مجاور چون صاحب حلب و آمد و ماردين پيام فرستاد و از آنان يارى خواست . پس لشكرى از مردان جريده به خرتبرت و ملطيه و ارزنجان [ 3 
  ] فرستاد تا غارت كنند و آنان گوسفندان بسيار آوردند . اين بلاد از آن علاء الدين كيقباد بود و ميان او و الملك الاشرف دوستى بود . اين اعمال سبب شد كه همگان از او برمند و به ياريش قيام نكنند . و اللّه تعالى ولى التوفيق .\r\nسلطان در خلاط بود كه از حركت مغولان به سوى خود خبر يافت . امير ارخان را با چهار هزار سوار بر مقدمه بفرستاد . او برفت و بيامد و خبر آورد كه مغولان از حدود ملازگرد رفته‌اند .\r\nامرا اشارت كردند كه سلطان از خلاط به ديار بكر رود و از آنجا رهسپار اصفهان شود . در اين احوال رسولى از سوى صاحب آمد ، آمد و آهنگ بلاد روم را در چشم او بياراست و او را به\r\n\r\n\r\n","description":"","footnote":"\r\n[ ( 1 ) 
  ] متن : شمس .\r\n[ ( 2 ) 
  ] متن : اراك .\r\n[ ( 3 ) 
  ] متن : آذربايجان .\r\n","page_name":" 238 ","page_number":270},
  {"content":"\r\n\r\nطمع تسخير آن بلاد افگند تا خود را به قفچاق رساند و از آنان عليه مغولان يارى جويد و پيام داد كه او خود با چهار هزار مرد در خدمت اوست . صاحب آمد را قصد آن بود كه از پادشاه روم كه قلعه‌هايى از آن او را تسخير كرده بود ، كينه كشد . سخن او در سلطان مؤثر افتاد و از رفتن به اصفهان منصرف شده به آمد راند و در آنجا نزول نمود .\r\nمردى تركمان به خدمت آمد كه آتش لشكر مغول را در جايى كه سلطان ديروز لشكرگاه زده بود ديده است ولى سلطان به خبر او وقعى ننهاد . بامداد روز ديگر پيش از آنكه فرصت سوار شدن داشته باشد مغولان بر سرش آمدند . ارخان به دفاع پرداخت شايد جلو ايشان را بگيرد .\r\nسلطان سوار شد و به تاخت براند و زوجهء خود دختر اتابك سعد را به دو تن از اميران سپرد كه تا هر جاى كه مأمنى يابند ببرند . سپس ارخان را فرمان داد كه با سپاهيان همراه خويش از وى جدا گردد تا او بهتر بتواند از چشم دشمن پنهان ماند . ارخان نيز با چهار هزار سپاهيان خويش براند تا به اصفهان رسيد و بر آن شهر مستولى شد تا سال 639 كه تاتار بر آن شهر غلبه يافت .\r\nسلطان همچنان در خفا مىراند تا به سور آمد رسيد . مردم آمد پنداشتند كه خوارزميان آهنگ غدر دارند ، او را به شهر راه ندادند . سلطان با اندكى از ياران به حدود جزيره كه در - بندهاى سخت و استوار داشت افتاد . همهء دره‌ها پر از اهل فساد بود . او ترخان اشارت كرد كه باز گردد . سلطان بازگشت و به يكى از قراء ميافارقين رسيد و در خرمنجاى آن ده نزول كرد .\r\nاوترخان از او جدا شده نزد شهاب الدين غازى صاحب حلب كه با او مكاتبه داشت رفت او نيز به زندانش كرد . چندى بعد الملك الكامل او را طلب كرد . شهاب الدين اوترخان را محبوس نزد او فرستاد و اوترخان پس از چندى از بام بيفتاد و بمرد .\r\nمغولان در آن خرمنجاى بر سلطان حمله آوردند . سلطان خود بگريخت و همهء يارانش كه با او بودند كشته شدند . مغولان خبر يافتند كه آنكه گريخته است سلطان است . پس از پى او رفتند . دو تن به او رسيدند . هر دو را بكشت . ديگران مأيوس شده بازگشتند . سلطان بر كوهى كه نشيمنگاه كردان بود بالا رفت . كردان كه در كمين قوافل بودند تا تاراج كنند ، او را بديدند و هر چه داشت بربودند و آهنگ قتلش كردند . سلطان در گوش يكى از آنها گفت كه كه او سلطان جلال الدين است و اگر او را برهاند چون روزگار موافق شود حكومت برخى نواحى به او خواهد داد . آن كرد او را به خانهء خود برد و در غيبت او سفله مردى از ايشان كه زوبينى در دست داشت به خانه درآمد . برادرش در خلاط به دست خوارزميان كشته شده بود و اينك از ايشان انتقام مىگرفت . پس با زوبينى كه در دست داشت او را به قتل رسانيد و آن مرد را سودى حاصل نشد . اين واقعه در نيمهء شوال سال 628 بود . اين بود سياقت خبر از كتاب\r\n\r\n","description":"","footnote":"","page_name":" 239 ","page_number":271},
  {"content":"\r\n\r\nنسوى كاتب سلطان جلال الدين خوارزمشاه .\r\nابن اثير واقعه را نقل مىكند ولى مىگويد كه سلطان ناپديد شد و مردم مدتها در انتظار او بودند و از كشته شدنش ذكرى نكرده است و بدين جا كتاب او به پايان آمده است و ديگر بر آن نيفزوده است .\r\nنسوى گويد : سلطان جلال الدين گندمگون و كوتاه قامت و در هيئت تركان و دلير و بردبار و با وقار بود . به تركى سخن مىگفت احيانا فارسى هم مىگفت . خنده‌اش تنها تبسمى بود و نيز كم سخن بود و عدل را دوست مىداشت ولى چون در دورهء فتنه ظاهر شد از قهر و غضب چاره‌اى نداشت . در آغاز آمدنش از هند از دربار خلافت رميدگى داشت . به شيوهء پدر ، « خادمه المطواع منكبرنى بن سلطان سنجر » [ 1 
  ] مىنوشت .\r\nچون خليفه براى او خلعت فرستاد - چنان كه گفتيم - خود را در نامه « عبده » ( بندهء او ) جلال الدين عنوان نمود و براى خليفه خطاب « سيدنا و مولانا امير المؤمنين و امام المسلمين و خليفة رب العالمين ، قداوة المشارق و المغارب المنيف على الذروة العليا من لؤى بن غالب » مىكرد و براى ملوك روم و مصر و شام ، سلطان فلان بن فلان مىنوشت بىآنكه « محبه » يا « اخوه » بيفزايد و نشان او بر توقيعهايش اين بود : « النصرة من اللّه وحده » و هر گاه به صاحب موصل و نظاير او نامه مىنوشت به خطى هر چه زيباتر مىنوشت و قلم علامت را دو شق مىفرمود تا علامت غليظتر آيد .\r\nچون در هند بود خليفه براى او « الجناب الرفيع الخاقانى » مىنوشت . جلال الدين مىخواست كه او را سلطان خطاب كند . پاسخ داده شد كه عادت نرفته است كه ملوك بزرگ را سلطان گويند و چون الحاح كرد به هنگامى كه خلعتها را آوردند او را « الجناب العالى الشاهنشاهى » خطاب كرد .\r\nپس از اين واقعه سپاه مغول در سراسر آمد و ارزن الروم و ميافارقين و ديار بكر پراكنده شدند و همه را ويران و تاراج كردند و شهر اسعرد را و پس از پنج روز كه در محاصره‌اش داشتند به قهر گرفتند و قتل و غارت كردند . آنگاه به ماردين راندند . ماردين مقاومت كرد . سپس به نصيبين شدند و در آن نواحى قتل و غارت كردند . آنگاه به سنجار و جبال سنجار و خابور لشكر بردند . سپس به بدليس رفتند و بدليس [ 2 
  ] را آتش زدند . آنگاه به اعمال خلاط و باكرى [ 3 
  ] و ارجيش [ 4 
  ] راندند و شهرها را غارت كردند و مردم را كشتند .\r\nطايفه‌اى ديگر از ايشان ، از آذربايجان به اعمال اربل رفتند و در راه كه مىرفتند به تركان ايوائيه [ 5 
  ] و كردان جوزقان رسيدند . همه را كشتند و تاراج كردند . مظفر الدين صاحب اربل\r\n\r\n\r\n","description":"","footnote":"\r\n[ ( 1 ) 
  ] سلطان محمد خوارزمشاه خود را سنجر ثانى مىناميده است . مينوى . سيرت جلال الدين ص 281 .\r\n[ ( 2 ) 
  ] متن : تدليس .\r\n[ ( 3 ) 
  ] متن : اباكرى .\r\n[ ( 4 ) 
  ] متن : ارتجيس .\r\n[ ( 5 ) 
  ] متن : امواميه .\r\n","page_name":" 240 ","page_number":272},
  {"content":"\r\n\r\nپس از آنكه صاحب موصل از او يارى خواست به نبرد بيرون آمد ولى بر آنان دست نيافت و بازگشت . در هر حال از شهرها جز ويرانه‌اى باقى نمانده بود . و اللّه وارث الارض و من عليها و هو خير الوارثين .\r\nسپاهيان جلال الدين منكبرنى پراكنده شدند . بعضى نزد علاء الدين كيقباد پادشاه روم رفتند . نامشان را ثبت كرد و به خدمت گرفت .\r\nعلاء الدين كيقباد در سال 634 درگذشت و پسرش غياث الدين كيخسرو [ 1 
  ] به جايش نشست . او از خوارزميان بيمناك شد . سردارشان را دستگير كرد و باقى بگريختند . اينان به هنگام حركت به هر جا كه مىرسيدند قتل و غارت مىكردند . الملك الصالح نجم الدين بن - ايوب بن الكامل كه نايب پدرش در بلاد شرقى يعنى حران و كيفا و آمد بود خوارزميان را به سوى خود جلب كرد و از پدر اجازت خواست كه آنان را به خدمت گيرد او نيز اجازت داد و ما در اخبار او بدان اشارت خواهيم كرد . و اللّه سبحانه و تعالى ولى التوفيق بمنه و فضله .\r\n\r\n\r\n","description":"","footnote":"\r\n[ ( 1 ) 
  ] متن : كيخسرو .\r\n","page_name":" 241 ","page_number":273},
  {"content":"\r\n\r\n\r\nديگر خاندانهاى سلجوقى خبر از دولت بنى تتش بن الب ارسلان در بلاد شام و دمشق و حلب و اعمال آن دو و چگونگى دعوت آنان ، گاه به نام عباسيان و گاه به نام علويان مصر . تا انقراض دولت ايشان\r\nگفتيم كه سلجوقيان چگونه در آغاز دولتشان بر شام مستولى شدند و چگونه اتسز بن ارتق خوارزمى از امراى سلطان ملكشاه به فلسطين لشكر كشيد و رمله و بيت المقدس را گرفت و دعوت عباسيان را آشكار نمود و دعوت علويان را برانداخت . سپس دمشق را در سال 460 محاصره كرد و پيوسته آن را در محاصره داشت تا سال 468 به تصرف در آورد . آنگاه در سال 469 به مصر رفت و مصر را محاصره نمود و بازگشت .\r\nسلطان ملكشاه بعد از پدرش الب ارسلان ، در سال 465 به پادشاهى نشست و بلاد شام را و هر چه بر دست او گشوده شود ، در سال 470 به اقطاع برادر خود تاج الدوله تتش داد .\r\nتتش به حلب رفت و آنجا را محاصره نمود . امير الجيوش بدر الجمالى لشكرى به محاصرهء دمشق فرستاده بود . اتسز بن ارتق در دمشق بود . از تاج الدوله تتش بن الب ارسلان يارى خواست . او به ياريش رفت . لشكر مصر را از آنجا دور كرد . اتسز به استقبال تتش بيرون آمد ولى تتش بهانه آورد كه در اين استقبال تعلل كرده و او را بكشت و خود بر دمشق مستولى شد . همهء اين مطالب را پيش از اين آورده‌ايم .\r\nسپس در سال 478 سليمان بن قتلمش بر انطاكيه غلبه يافت و شرف الدوله مسلم بن قريش را بكشت . سپس به حلب رفت و آنجا را در تصرف آورد . چون تتش خبر يافت لشكر به حلب برد و حلب را بگرفت سليمان بن قتلمش در جنگ كشته شد . اين نبرد در سال 479 واقع شد .\r\n\r\n","description":"","footnote":"","page_name":" 242 ","page_number":274},
  {"content":"\r\n\r\nسلطان ملكشاه لشكر به حلب برد و حلب را بگرفت و قسيم الدوله اقسنقر جد نورالدين الملك العادل را بر آن امارت داد .\r\nسلطان در سال 484 به بغداد آمد و برادرش تاج الدوله تتش از دمشق و قسيم الدوله اقسنقر صاحب حلب و بوزان صاحب رها بيامدند و در جشنى كه به مناسبت شب ميلاد ( جشن سده ) در بغداد برپا كرده بود ، شركت جستند .\r\nچون خواستند به مستقر خويش بازگردند ، سلطان ملكشاه فرمود كه قسيم الدوله و بوزان لشكرهاى خود را همراه با تاج الدوله تتش براى فتح سواحل شام ببرند و مصر را از المستنصر - باللّه علوى بگيرند و دولت علويهء مصر را براندازند . آنان نيز بدين مقصود براندند .\r\nتتش حمص را از دست ابن ملاعب بستد . ابن ملاعب به قلعهء عرقه [ 1 
  ] رفت . تتش آن قلعه را نيز بگرفت . همچنين افاميه [ 2 
  ] را كه در دست خادمى علوى بود به امان ، تصرف كرد و طرابلس را محاصره نمود . جلال الدين بن عمار در آنجا فرمان مىراند . با قسيم الدوله اقسنقر در نهان به گفتگو پرداخت كه او را مالى بخشد و او نزد تتش شفاعتش كند . ولى تتش شفاعت قسيم الدوله نپذيرفت . قسيم الدوله هم خشمگين برفت و سپاه خود به جبله برد و آن نقشها همه نقش بر آب شد .\r\nدر سال 485 سلطان ملكشاه در بغداد درگذشت . سلطان به بغداد آمده بود و برادرش تتش از دمشق به ديدار او مىآمد . در راه خبر وفات سلطان را شنيد و پسران سلطان ، محمود بركيارق بر سر تصرف تخت پادشاهى به منازعت برخاستند . پس به دمشق بازگشت و لشكر گرد آورد و دست عطا بگشود و رهسپار حلب شد . قسيم الدوله اقسنقر بدان سبب كه فرزندان ملكشاه خردسال بودند و ميان آنان نزاع درگرفته بود به اطاعت تتش در آمد . همچنين صاحب انطاكيه و بوزان صاحب رها و حران را نيز به اطاعت او واداشت .\r\nآنگاه همگان ، در محرم سال 486 در حركت آمدند و رحبه را محاصره كردند و در تصرف آوردند ، در آنجا تتش به نام خود خطبهء پادشاهى خواند . سپس نصيبين را به قهر بگرفت و كشتار و تاراج كرد و آن را به محمد بن مسلم بن قريش اقطاع داد . آنگاه لشكر به موصل برد .\r\nابراهيم بن قريش بن بدران فرمانرواى موصل بود . نزد او پيام داد كه به نامش خطبه بخواند .\r\nاو امتناع كرد و با سى هزار سپاهى به نبرد او بيرون آمد .\r\nشمار سپاهيان تتش ده هزار نفر بود . دو سپاه در مضيع از نواحى موصل روبرو شدند .\r\nابراهيم بن قريش منهزم شد و به قتل رسيد و همهء احياء عرب كه در آن حدود بود به غارت رفت و امرايشان كشته شدند . آنگاه تتش به بغداد رسول فرستاد و خواستار خطبه شد ولى جز وعده حاصلى به دست نياورد . پس به ديار بكر لشكر برد و در ماه ربيع الاخر آنجا را بگرفت و از ديار بكر\r\n\r\n\r\n","description":"","footnote":"\r\n[ ( 1 ) 
  ] متن : غزه .\r\n[ ( 2 ) 
  ] متن : اماسيه .\r\n","page_name":" 243 ","page_number":275},
  {"content":"\r\n\r\nرهسپار آذربايجان شد . بركيارق پسر ملكشاه كه بر رى و همدان و بسيارى از بلاد مستولى شده بود ، با لشكرى به مدافعه بيرون آمد . چون دو لشكر روبرو شدند قسيم الدوله اقسنقر و بوزان به بركيارق پيوستند و تاج الدوله تتش منهزم شده به شام بازگشت و بار ديگر به جمع‌آورى لشكر پرداخت و به سوى حلب به نبرد آقسنقر شتافت . آقسنقر به مبارزت بيرون آمد . بوزان صاحب رها و كربوقا كه بعدها موصل را در تصرف آورد نيز با او بودند . در شش فرسنگى حلب نبرد درگرفت و تتش پيروز گرديد . اقسنقر را اسير كرده نزد او بردند . تتش او را بكشت . كربوقا و بوزان به حلب گريختند . تتش حلب را محاصره كرد و بگرفت و آن دو را اسير نمود . آنگاه به رها و حران كس فرستاد و خواستار فرمانبردارى شد . مردم حران و رها امتناع كردند و به دفاع برخاستند . تتش بوزان را كه صاحب رها و حران بود بكشت و آن دو شهر بگرفت و كربوقا را در حمص به زندان نمود .\r\nسپس لشكر به جزيره برد و سراسر آن را تسخير كرد . آنگاه ديار بكر و خلاط و سپس آذربايجان و همدان را زير پى سپرد و بار ديگر از بغداد خواستار خطبه شد . بركيارق در اين هنگام در نصيبين بود . از دجله گذشت و به اربل آمد و از اربل به سرزمين سرخاب بن بدر رفت .\r\nو در نه فرسنگى سپاه عمش تتش قرار گرفت . امير يعقوب بن آبق [ 1 
  ] از سرداران سپاه تتش بر لشكر بركيارق تاخت آورد و او را در هم شكست ولى بركيارق از معركه جان به در برد و به اصفهان رفت و اخبار او را پيش از اين آورديم .\r\nتتش يوسف بن ابق [ 2 
  ] تركمانى را به شحنگى بغداد فرستاد . ولى راهش ندادند و او در آن نواحى دست به آشوب زد . در اين احوال هلاكت تتش را شنيد و به حلب بازگشت و ما همهء اين اخبار را پيش از اين در آغاز دولت سلجوقى آورديم . غرض از اشارت به آنها مقدمه‌اى بود براى دولت بنى تتش در دمشق و حلب و اللّه اعلم .\r\n\r\nكشته شدن تاج الدوله تتش\r\nچون بركيارق از عمش شكست خورد و به اصفهان رفت برادرش محمود بن ملكشاه و اهل دولتش در اصفهان بودند . آنان بركيارق را به شهر در آوردند و در باب قتل او به مشاورت نشستند . ولى اجراى تصميم را به شفا يافتن محمود از بيماريش موكول كردند . قضا را محمود هلاك شد و با بركيارق بيعت كردند .\r\nبركيارق نيز بيمار شد . چون خبر بيماريش به تتش رسيد به اصفهان راند و امير آخر را پيشاپيش به جرباذقان ( گلپايگان ) فرستاد تا آذوقه و علوفه تهيه كند . امير آخر از آنجا به اصفهان رفت و از قصد تتش مردم را آگاه نمود .\r\n\r\n\r\n","description":"","footnote":"\r\n[ ( 1 ) 
  ] متن : ارتق .\r\n[ ( 2 ) 
  ] متن : ارتق .\r\n","page_name":" 244 ","page_number":276},
  {"content":"\r\n\r\nتتش در رى مقام كرد و به نزد امراى اصفهان رسول فرستاد و آنان را به سوى خود دعوت كرد و استمالت نمود . آنان پاسخ دادند كه بايد درنگ كنيم و بنگريم كه حال بركيارق در اين بيمارى چگونه شود . چون بركيارق از بيمارى شفا يافت با لشكر خود عازم رى شد . در اين نبرد لشكر تتش منهزم گرديد ولى او خود سخت پايدارى كرد . يكى از ياران قسيم الدوله اقسنقر او را به انتقام قتل اقسنقر بكشت . پس از هلاكت تتش كار بر بركيارق قرار گرفت . و اللّه تعالى اعلم .\r\n\r\nاستيلاى رضوان بن تتش بر حلب\r\nچون تتش از حلب بيرون آمد ، ابو القاسم حسن بن على خوارزمى را به جاى خود نهاد و قلعه را نيز به دو سپرد . آنگاه پيش از نبرد ، ياران خود را به فرمانبردارى از پسرش رضوان وصيت كرد و به او نوشت كه به بغداد برود و در سراى سلطنت جاى گيرد . رضوان رهسپار بغداد شد .\r\nايلغازى بن ارتق كه تتش پسرش را به او سپرده بود و امير وثاب بن محمود بن صالح بن مرداس و چند تن ديگر از امرا با او بودند . رضوان در هيت بود كه خبر مرگ پدر را شنيد و به حلب بازگرديد . دو برادر خردسال او ابو طالب و بهرام و مادرش و شوهر مادر او جناح الدوله حسين بن ايتكين [ 1 
  ] نيز به دو پيوستند . چون خواستند به حلب داخل شوند ، ابو القاسم حسن بن على خوارزمى راهشان نداد و خود و جماعتى از سپاهيان مغربى در قلعه موضع گرفتند و اين مغربيان بيشتر سپاهيان او بودند . جناح الدوله به استمالت و جلب قلوب آنان مشغول شد . در همان شب در قلعه شورش كردند و به نام ملك رضوان شعار دادند و ابو القاسم حسن را دربند كردند . رضوان ابو القاسم را امان داد و به نام رضوان بر منابر حلب و اعمال آن خطبه خواندند . جناح الدوله تدبير كارهاى ملك را به دست گرفت . و در راندن كارها روشى پسنديده و سيرتى نيك در پيش گرفت .\r\nامير باغيسيان بن محمد بن الب [ 2 
  ] تركمانى صاحب انطاكيه علم مخالفت برداشت ولى پس از چندى به اطاعت باز آمد و رضوان را ترغيب كرد كه به ديار بكر لشكر برد . رضوان لشكر بسيج كرد و عزم ديار بكر نمود . امراى اطراف كه همه از دست تتش امارت يافته بودند بيامدند و به قصد تصرف ديار بكر به سوى سروج در حركت آمدند اما امير سقمان [ 3 
  ] بن ارتق بر آنان پيشى گرفت و سروج را بگرفت و رضوان و يارانش به رها رفتند .\r\nدر رها مردى رومى بود به نام فارقليط كه بوزان آن بلاد به ضمانت او داده بود . فارقليط به قلعه رفت . ميان او و سپاه رضوان نبرد افتاد . ياران رضوان غلبه يافتند و قلعه را از او بستدند باغيسيان از رضوان خواست كه قلعه را به او دهد . رضوان نيز قلعه را به او داد . مردم حران نزد ايشان كس فرستادند تا شهر را به آنان تسليم كنند . قراجا امير حران از اين توطئه خبر يافت\r\n\r\n\r\n","description":"","footnote":"\r\n[ ( 1 ) 
  ] متن : حسن بن افتكين .\r\n[ ( 2 ) 
  ] متن : آبه .\r\n[ ( 3 ) 
  ] متن : سلمان .\r\n","page_name":" 245 ","page_number":277},
  {"content":"\r\n\r\nو ابن المفتى را بدان متهم نمود . اين ابن المفتى مورد اعتماد تتش در حفظ آن شهر بود . قراجا او را بگرفت و بردار كرد . همچنين فرزندان برادر او را نيز بكشت .\r\nخبر به رضوان رسيد ولى ميان جناح الدوله و باغيسيان خلاف افتاده بود و هر يك در دل قصد قتل ديگرى را نهان مىداشت . جناح الدوله بر جان خود بترسيد و به حلب گريخت رضوان و باغيسيان از پى او رفتند . چون در راه شنيدند كه جناح الدوله به حلب داخل شده باغيسيان از رضوان جدا شد و با ابو القاسم حسن خوارزمى به انطاكيه رفت . رضوان نيز رهسپار حلب شد كه دار الملك او بود .\r\nتتش ، يوسف بن ابق خوارزمى را كه يكى از دولتمردان او بود به شحنگى بغداد فرستاده بود در حلب مردى بود به نام مجن كه رئيس فتيان بود و پيروان بسيار داشت . مجن را با يوسف بن ابق دشمنى بود . نزد جناح الدوله كه كارهاى رضوان را بر دست داشت آمد و يوسف بن ابق را متهم كرد كه با باغيسيان مكاتبه دارد و او را به شورش فرا مىخواند . پس اجازت خواست كه هلاكش كند . جناح الدوله نيز اجازت داد و جماعتى از سپاهيان را نيز به او سپرد . مجن به سراى يوسف بن ابق حمله آورد و او را بكشت و اموالش را تاراج كرد و خود در حلب خودكامگى پيش گرفت و مىخواست بر رضوان تحكم كند . جناح الدوله را گفت كه رضوان مرا به قتل تو فرمان داده است . جناح الدوله بترسيد و بگريخت و به حمص پناه برد .\r\nحمص از اقطاعات او بود . با رفتن جناح الدوله ، مجن زمام همهء امور به دست گرفت و بر اين حال ببود تا سال 489 كه رضوان با او بر سر خشم آمد و فرمان داد او را بگيرند . مجن متوارى شد . خانه‌ها و اموال و چارپايانش به تاراج رفت . پس از چندى دستگير شد و پس از رنج و شكنجهء بسيار او و فرزندانش را كشتند .\r\n\r\nاستيلاى دقاق بن تتش بر دمشق\r\nتتش پسر خود دقاق را نزد برادرش سلطان ملكشاه به بغداد فرستاده بود و او همچنان در بغداد بماند تا ملكشاه وفات كرد . آنگاه با محمود بن ملكشاه و مادرش خاتون جلاليه به اصفهان رفت . سپس در نهان از نزد ايشان به بركيارق پيوست و بالاخره به نزد پدر خود تتش آمد و در واقعهء قتل تتش حاضر بود . چون تتش به قتل رسيد يكى از موالى پدرش به نام ايتكين [ 1 
  ] حلبى او را به حلب برد و او در نزد برادر خود رضوان مقام كرد . امير ساوتكين خادم ، والى قلعهء دمشق بود در نهان او را پيام داد كه اگر به دمشق آيد شهر را به تصرف او خواهد داد .\r\nدقاق نيز به دمشق روان شد . رضوان سوارانى را در پى او بفرستاد ولى او را نيافتند و دقاق به دمشق رسيد . باغيسيان صاحب انطاكيه نيز به او نوشت كه دمشق را در تصرف گيرد و جدا از\r\n\r\n\r\n","description":"","footnote":"\r\n[ ( 1 ) 
  ] متن : تكين .\r\n","page_name":" 246 ","page_number":278},
  {"content":"\r\n\r\nبرادر تشكيل حكومتى دهد .\r\nدر اين احوال معتمد الدوله طغتكين به دمشق آمد . جماعتى از خواص تتش و لشكر او نيز همراهش بودند . او در نبرد تتش با بركيارق حاضر بود و اسير شده بود . اينك از اسارت خلاص شده به دمشق آمده بود . ملك دقاق و اعيان دولتش به استقبالش رفتند . دقاق زمام كارهاى خويش به دو سپرد و او را به قتل ساوتكين وادار كرد . او نيز ساوتكين را بكشت . آنگاه باغيسيان و ابو القاسم خوارزمى از انطاكيه بيامدند . دقاق آنان را اكرام كرد و خوارزمى را وزارت داد و در دولت خويش فرمانروا گردانيد .\r\n\r\nفتنه ميان دقاق و برادرش رضوان\r\nرضوان در سال 490 به قصد گرفتن دمشق از دقاق بن تتش در حركت آمد . دقاق به خوبى از شهر دفاع كرد و رضوان به نابلس [ 1 
  ] بازگشت و آهنگ قدس [ 2 
  ] نمود . در آنجا نيز كارى از پيش نبرد و به حلب بازگرديد . باغيسيان از او جدا شد و نزد دقاق رفت و او را به محاصرهء حلب ترغيب كرد . دقاق نيز به قصد محاصرهء حلب با لشكر خود روان گرديد .\r\nرضوان از سكمان بن ارتق كه با جماعت تركان در سروج بود يارى طلبيد و در قنسرين ميان دو برادر نبرد درگرفت . سپاهيان دقاق منهزم شد و لشكرگاه او به غارت رفت . رضوان به حلب باز گرديد . سپس رسولان براى عقد صلح به آمد و شد پرداختند و چنان نهادند كه در دمشق و انطاكيه به نام دقاق خطبه بخوانند .\r\nدر اين احوال بود كه به سبب بالا گرفتن سعايتهاى مجن ، جناح الدوله به حمص رفت .\r\nباغيسيان با جناح الدوله دشمنى داشت . چون جناح الدوله از حلب برفت باغيسيان به حلب آمد و با رضوان مصالحه كرد .\r\nآنگاه المستعلى خليفهء علوى مصر نزد رضوان كس فرستاد كه اگر به نام او بر منابر خود خطبه بخواند ، سپاهى به ياريش خواهد فرستاد و او را بر برادرش غلبه خواهد داد . بعضى از ياران رضوان نيز بر صحت مذهب المستعلى گواهى دادند و آن را در چشم او بياراستند . رضوان نيز فرمان داد و در جميع اعمالش جز انطاكيه و معره و قلعهء حلب به نام او خطبه خواندند . دو ماه گذشته بود كه سكمان بن ارتق صاحب سروج و باغيسيان صاحب انطاكيه بيامدند و او را از اين عمل منع كردند و رضوان بار ديگر خطبه به نام عباسيان كرد .\r\nباغيسيان به انطاكيه بازگشت و پس از سه روز فرنگان بيامدند و شهر را محاصره كردند و گرفتند و به قتلش آوردند و ما بدان اشاره كرده‌ايم .\r\n\r\n\r\n","description":"","footnote":"\r\n[ ( 1 ) 
  ] متن : مالس .\r\n[ ( 2 ) 
  ] متن : ورس .\r\n","page_name":" 247 ","page_number":279},
  {"content":"\r\n\r\n\r\nاستيلاى دقاق بر رحبه\r\nرحبه در دست كربوقا صاحب موصل بود . چون كربوقا كشته شد قايماز [ 1 
  ] از موالى سلطان الب ارسلان بر آن شهر مستولى شد . دقاق بن تتش صاحب دمشق و طغتكين اتابك او در سال 495 به رحبه لشكر بردند و شهر را محاصره كردند . مردم شهر به دفاع پرداختند و چون مهاجمان كارى از پيش نبردند بازگشتند . قايماز صاحب رحبه در ماه صفر سال 496 درگذشت و يكى از غلامان ترك كه حسن نام داشت به جاى او نشست و هواى خودكامگى در سرش افتاد و جماعتى از اعيان بلد را كشت و بعضى را نيز حبس كرد . جماعتى از سپاهيان را به خدمت گرفت و باقى را طرد كرد و به نام خود خطبه خواند دقاق برفت و او را در قلعهء شهر به محاصره افكند تا امان خواست و از قلعه فرود آمد . دقاق او را در شام اقطاعات بسيار داد و رحبه را بگرفت و با مردمش نيكى كرد و يكى را بر آنان حكومت داد و بازگرديد . و اللّه سبحانه و تعالى ولى التوفيق لا رب غيره .\r\n\r\nدرگذشت دقاق و حكومت برادرش بكتاش\r\nدقاق فرمانرواى دمشق در سال 497 بمرد و اتابك او طغتكين خود را جانشين او خواند و به نام خود خطبه خواند . سپس خطبه به نام خود را قطع كرد و به نام بكتاش [ 2 
  ] بن تتش برادر دقاق خطبه خواند . بكتاش نوجوانى تازه بالغ بود . مادرش او را از طغتكين كه شوى مادر دقاق بود و به پسر دقاق به سبب علاقهء جده‌اش گرايش داشت بترسانيد . بكتاش در ماه صفر سال 498 از دمشق به بعلبك رفت . ايتكين حلبى صاحب بصرى نيز به او پيوست . ايتكين از كسانى بود كه او را بدين فرار ترغيب كرده بود . ايتكين و بكتاش در نواحى حوران [ 3 
  ] دست به آشوب زدند و جمعى از اهل فساد نيز به ايشان پيوستند . آنگاه با بالدوين [ 4 
  ] پادشاه فرنگ باب مراسلت گشودند او نيز وعده‌هايى داد ولى به آنها عمل ننمود . چون از او مأيوس شدند خود به رحبه آمدند و بكتاش آن را تصرف كرد .\r\nبعضى گويند كه چون بكتاش از طغتكين به وحشت افتاد و به شهر در نيامد به يكى از دژهاى خود پناه برد و در آنجا مقام گرفت و طغتكين كودكى از آن دقاق را به حكومت نشاند و به نام او خطبه خواند و خود زمام امور او را به دست گرفت و با مردم نيكى كرد و كارش استقامت گرفت . و اللّه تعالى ولى التوفيق و هو نعم الرفيق .\r\n\r\n\r\n","description":"","footnote":"\r\n[ ( 1 ) 
  ] متن : قانمار .\r\n[ ( 2 ) 
  ] متن : تلتاش .\r\n[ ( 3 ) 
  ] متن : خوارزم .\r\n[ ( 4 ) 
  ] متن : هدويل .\r\n","page_name":" 248 ","page_number":280},
  {"content":"\r\n\r\n\r\nجنگ ميان طغتكين و فرنگان\r\nيكى از فرمانروايان فرنگ در دو منزلى دمشق بود آهنگ حمله به دمشق نمود .\r\nطغتكين لشكر گرد آورد و به جنگ او رفت . بالدوين [ 1 
  ] ملك قدس و عكا به يارى او رفت آن فرمانروا چنان وانمود كه نيازى به يارى ايشان ندارد و بالدوين به عكا برگشت . آنگاه طغتكين با آن فرمانروا جنگيد و او را منهزم ساخت و در قلعه‌اش محاصره نمود تا قلعه را به جنگ بستد و با غنايم بسيار باز گرديد . سپس به دژ رفنيه [ 2 
  ] از دژهاى شام لشكر برد . فرنگان آن را در تصرف گرفته بودند و پسر خواهر سن‌ژيلى [ 3 
  ] كه خود در طرابلس بود در دژ رفنيه بود . طغتكين دژ رفنيه محاصره نمود و در تصرف آورد و ساكنانش را كه از فرنگان بودند به قتل رسانيد و دژ را ويران كرد . و اللّه اعلم .\r\n\r\nحركت رضوات فرمانرواى حلب بر محاصرهء نصيبين\r\nدر سال 499 رضوان پسر تتش صاحب حلب به عزم نبرد با فرنگان لشكر آراست و اميران را از اطراف فراخواند . ايلغازى بن ارتق كه شحنهء بغداد بود و اسپهبد [ 4 
  ] صباوه [ 5 
  ] و البى پسر ارسلان تاش [ 6 
  ] صاحب سنجار [ 7 
  ] - داماد جكرمش فرمانرواى موصل - بيامدند .\r\nايلغازى اشارت كرد كه به بلاد جكرمش روند ، و گفت كه آنجا از حيث لشكر و مال غنيتر از جاى ديگر است . البى موافقت كرد پس در ماه رمضان سال 499 رفتند و نصيبين را محاصره كردند . در نصيبين دو تن از اميران از جانب جكرمش دفاع مىكردند . نبردى سخت درگرفت .\r\nالبى بن ارسلان تاش را تيرى بر پيكر آمد و مجروح شده به سنجار گريخت . مردم سواد به موصل رفتند و سپاه جكرمش در بيرون شهر آمادهء نبرد بود . جكرمش به اعيان لشكر رضوان نامه نوشت و آنان را عليه او برانگيخت و از ديگر سو ياران خود را نزد ملك رضوان فرستاد و در عين احتراز از او اظهار طاعت كرد و پيشنهاد صلح نمود و گفت اگر ايلغازى را بگيرد و در بند كند از يارى او باز نخواهد نشست . ملك رضوان اين پيشنهاد بپذيرفت و ايلغازى را پيام داد كه مصلحت در اين است كه با جكرمش صلح كنيم تا ما را در غز و فرنگان يارى رساند و رشتهء اتحاد مسلمانان گسسته نگردد . ايلغازى در پاسخ ، او را از انجام چنين تصميمى منع نمود .\r\nرضوان دستور داد ايلغازى را دستگير كنند . تركمانانى كه با او يار بودند ، به هم برآمدند و به باروى شهر هجوم آوردند و با رضوان به نبرد پرداختند . رضوان ايلغازى را به نصيبين فرستاد سپاهيانى كه در نصيبين بودند به يارى ايلغازى بيرون آمدند . تركمانان ياران\r\n\r\n\r\n","description":"","footnote":"\r\n[ ( 1 ) 
  ] متن : معرون .\r\n[ ( 2 ) 
  ] متن : رمسه .\r\n[ ( 3 ) 
  ] متن : سميل .\r\n[ ( 4 ) 
  ] متن : اصفهان .\r\n[ ( 5 ) 
  ] متن : صياور .\r\n[ ( 6 ) 
  ] متن : ماش .\r\n[ ( 7 ) 
  ] متن : سنجر .\r\n","page_name":" 249 ","page_number":281},
  {"content":"\r\n\r\nايلغازى پراكنده شدند و هر چه يافتند غارت كردند و رفتند . رضوان در حال به حلب رفت .\r\nجكرمش در تل اعفر بود كه اين خبر بشنيد . به عزم جنگ با آن قوم بيرون آمده بود .\r\nپس از آنجا به سنجار رفت . رضوان نزد او كس فرستاد كه اكنون به عهد خود وفا كند ولى او به عهد خود وفا ننمود و داماد او البى بن ارسلان‌تاش به سنجار فرود آمد و او هنوز از تيرى كه در نصيبين به او رسيده بود مجروح بود و همچنان به نزد جكرمش حملش كردند و او معذرت خواست . جكرمش او را سرزنش كرد و به شهر خود بازش گردانيد . البى بمرد و يارانش در سنجار عصيان كردند . در روزهاى باقيمانده از رمضان و همهء ماه شوال در آنجا نبرد بود تا آنگاه كه تميرك برادر ارسلان‌تاش كه عم البى بود بيامد و ميان او و جكرمش صلح افتاد و جكرمش به موصل باز گرديد . و اللّه سبحانه و تعالى ولى التوفيق بمنه .\r\n\r\nاستيلاى فرنگان بر قلعهء افاميه\r\nخلف بن ملاعب الكلابى در حمص بود . تاج الدوله تتش حمص را از او بستد . خلف بن ملاعب به مصر رفت و در آنجا مقيم شد . فرمانرواى افاميه كه از جانب رضوان بن تتش منصوب شده بود نزد صاحب علوى مصر كس فرستاد و اظهار اطاعت كرد و خواست كه قلعهء افاميه را به او دهند و ابن ملاعب نيز طلب كرد كه در آنجا اقامت نمايد و گفت كه به قتال فرنگان راغبتر است و جهاد را بر هر چيز ترجيح ميدهد . آنان نيز افاميه را تسليم او كردند و از او گروگان گرفتند . چون در قلعه استقرار يافت سر به عصيان برداشت و در افاميه همچنان راهزنى آغاز نهاد و از اين راه مال بسيار فراهم كرد و جمعى از مفسدان بر او گرد آمدند .\r\nچون فرنگان سرمين از اعمال حلب را تصرف كردند و مردم شهر كه از شيعيان بودند پراكنده شدند قاضى شهر نزد ابن ملاعب رفت و ابن ملاعب اكرامش كرد . قاضى به ابو طاهر معروف به ابن الصائغ كه از اكابر باطنيان و از اعيان اصحاب ملك رضوان بود نامه نوشت و او را عليه ابن ملاعب برانگيخت تا افاميه را به تصرف ملك رضوان در آورد . ابن ملاعب را پسرانش كه از مصر آمده بودند از اين توطئه خبر دادند ابن ملاعب قاضى را فراخواند و خبر پرسيد . او سوگند خورد و هر تهمتى را انكار كرد ابن ملاعب نيز به سخن او اعتماد نمود .\r\nقاضى بار ديگر به ابو طاهر بن الصائغ نامه نوشت كه شمارى از سپاهيان خود را نزد ابن ملاعب بفرستند تا از او امان خواهند و اسب و سلاح خود را تسليم او كنند و بگويند كه ما از رضوان گريخته‌ايم و اينك آمده‌ايم تا در ركاب تو جهاد كنيم . آنان چنين كردند و و ابن ملاعب ايشان را در ربض افاميه جاى داد .\r\nشب هنگام قاضى با ياران خود آن سپاهيان را كه در ريض جاى گرفته بودند با طنابها از بارو بالا كشيدند . پس به سراى ابن ملاعب حمله آوردند و او را با پسرش كشتند و باقى\r\n\r\n","description":"","footnote":"","page_name":" 250 ","page_number":282},
  {"content":"\r\n\r\nنزد ابو الحسن بن منقذ صاحب شيزر گريختند .\r\nابن الصائغ پس از اين پيروزى از حلب بيامد و قاضى را براند و خود زمام امور افاميه به دست گرفت . يكى از فرزندان ابن ملاعب نزد طغتكين بود طغتكين نگهبانى يكى از دژها را به او سپرده بود . او مردم را سخت آزار مىرسانيد طغتكين او را فراخواند ولى او بگريخت و به فرنگان پيوست و آنان را از جنبه‌هاى ضعف شهر آگاه نمود و گفت كه انبارها از غلات خالى است .\r\nاين بود كه فرنگان به افاميه حمله آوردند و شهر را پس از يك ماه محاصره تسخير كردند و قاضى و ابن الصائغ را كشتند . اين واقعه در سال 499 اتفاق افتاد .\r\nما پيش از اين گفتيم كه ابن الصائغ را ابن بديع در ايام امارت تتش بر حلب پس از هلاكت رضوان كشت . پس خداى داند كه كداميك از اين دو روايت درست است .\r\nدر سال 504 صاحب انطاكيه كه از فرنگان بود حصن الاثارب [ 1 
  ] را در نزديكى حلب تصرف كرد و كشتار كرد و شهر را تاراج نمود . تصرف حصن الاثارب پس از محاصره‌اى طولانى انجام گرفت و با حصن زردنا [ 2 
  ] نيز چنين كردند . ساكنان اين دو مكان به منبج و بالس كوچ كردند و هر دو ويران و از سكنه خالى شدند .\r\nفرنگان شهر صيدا را نيز به امان تصرف كردند و از بلاد اسلامى باژ و ساو طلب داشتند .\r\nآنان نيز هر يك مالى گرد آورده پرداخت نمودند .\r\nرضوان فرمانرواى حلب و اعمال آن سى هزار دينار و صاحب صور هفت هزار دينار و ابن منقذ فرمانرواى شيزر چهار هزار دينار و صاحب حماة دو هزار دينار . اين واقعه در سال 505 اتفاق افتاد .\r\n\r\nاستيلاى طغتكين بر بصرى\r\nگفتيم كه در سال 497 وضع بكتاش [ 3 
  ] پسر تتش چگونه بود و گفتيم كه پس از برادرش دقاق به نام او خطبه خواندند . آنگاه او از دمشق بيرون آمد و از فرنگان يارى طلبيد . در اين واقعه ايتكين [ 4 
  ] الحلبى [ 5 
  ] صاحب بصرى همراه او بود . طغتكين در اواخر قرن پنجم به بصرى آمد و شهر را محاصره كرد تا به فرمان در آمدند و براى تسليم شدن مدتى مقرر داشتند . طغتكين به دمشق بازگرديد تا آن مدت به پايان آمد آنگاه بيامد و شهر را بگرفت و با مردم نيكى كرد .\r\nو اللّه تعالى ولى التوفيق لا رب غيره .\r\n\r\n\r\n","description":"","footnote":"\r\n[ ( 1 ) 
  ] متن : حصن الاماره .\r\n[ ( 2 ) 
  ] متن : ذريته .\r\n[ ( 3 ) 
  ] متن : تلتاش .\r\n[ ( 4 ) 
  ] متن : اسكين .\r\n[ ( 5 ) 
  ] متن : الحملى .\r\n","page_name":" 251 ","page_number":283},
  {"content":"\r\n\r\n\r\nغزو طغتكين و عزيمت او\r\nدر سال 502 طغتكين به طبريه لشكر برد . پسر خواهر بالدوين پادشاه قدس نيز به طبريه آمد و ميان دو سپاه نبرد درگرفت . مسلمانان نخست بگريختند ولى طغتكين از اسب فرود آمد و مسلمانان را ندا داد و به حمله فرا خواند . مسلمانان بازگشتند و حمله كردند . پسر خواهر بالدوين اسير شد . طغتكين اسلام را به دو عرضه نمود و او نپذيرفت . طغتكين خود به دست خود او را بكشت و اسيران را به بغداد فرستاد . پس ميان بالدوين و طغتكين پيمانى بسته شد كه ميان دو طرف چهار سال صلح برقرار بماند .\r\nآنگاه طغتكين در ماه شعبان همان سال به حصن عرقه [ 1 
  ] لشكر برد . سبب آن بود كه اين حصن در دست يكى از غلامان قاضى فخر الملك ابن على بن عمار صاحب طرابلس بود ، كه بر مولاى خود عصيان ورزيده بود و اكنون به سبب توقف فرنگان در آن حوالى مردم گرفتار تنگى آذوقه شده بودند . پس نزد طغتكين صاحب دمشق كس فرستاد و خواست كسى را بفرستد تا آن دژ را به او تسليم كند و او نيز يكى از ياران خويش را به نام اسرائيل بفرستاد . او دژ را بگرفت . چون غلام ابن عمار از دژ فرود آمد ، اسرائيل او را با تير بكشت و قصدش آن بود كه اتابك طغتكين مطلع نشود كه چه مبلغ اموال در دژ اندوخته كرده است . طغتكين درنگ كرد تا زمستان سپرى شد و به سوى دژ راند تا بنگرد كه وضع او چگونه است . سردانى ، يكى از فرنگان ، طرابلس را محاصره كرده بود . چون از آمدن طغتكين خبر يافت و شنيد كه دژ اكمه را نيز تسخير كرده است ، شتابان بر سر او تاخت و منهزمش نمود و لشكرگاهش را به تاراج برد .\r\nطغتكين به حمص گريخت و سردانى به عرقه رفت مردم از او امان خواستند . امانشان داد و عرقه را بگرفت و اسرائيل را دستگير كرد و به فديهء آزادى او اسيرى را كه از هفت سال پيش در دمشق بود آزاد كرد .\r\nطغتكين به دمشق رفت . سپس پادشاه فرنگان آهنگ رفنيه از اعمال دمشق نمود .\r\nآنجا را بگرفت و به مردان كارزار و ارزاق و علوفه بينباشت . طغتكين بعد از آنكه خبر يافت نگهبانان را توانى نيست بر سر ايشان تاخت و شهر را به قهر بگرفت و فرنگانى را كه در آنجا بودند اسير نمود . و اللّه سبحانه و تعالى اعلم .\r\n\r\nعصيان طغتكين بر سلطان محمد\r\nسلطان محمد بن ملكشاه ، مودود بن التونتكين [ 2 
  ] صاحب موصل را در سال 507 فرمان داد كه به غز و فرنگان رود . زيرا در سال 506 پادشاه قدس چند بار به دمشق حمله آورده بود .\r\n\r\n\r\n","description":"","footnote":"\r\n[ ( 1 ) 
  ] متن : غزه .\r\n[ ( 2 ) 
  ] متن : ابوشكين .\r\n","page_name":" 252 ","page_number":284},
  {"content":"\r\n\r\nمودود از طغتكين يارى خواست . آنگاه لشكر گرد آورد و روان شد . طغتكين او را در سلميه [ 1 
  ] ديدار كرد و هر دو به قصد قدس در حركت آمده در اقحوانهء [ 2 
  ] اردن فرود آمدند . بالدوين نيز بيامد و آن سوى شهر روبروى آنان لشكرگاه ساخت . ژوسلين [ 3 
  ] ، سردار سپاهش بود . در سيزدهم محرم نبرد آغاز كردند . اين نبرد بر ساحل درياچهء طبريه بود ، فرنگان شكست خوردند و بسيارى از ايشان كشته شدند و بسيارى در درياچهء طبريه و رود اردن غرقه گشتند . در اين حال سپاهيان طرابلس و انطاكيه نيز برسيدند . فرنگان به كوههاى نزديك طبريه پناه جستند . مسلمانان آنان را محاصره كردند و چون از غلبه بر ايشان نوميد شدند در بلاد ايشان به حركت درآمدند و در همه جا قتل و تاراج كردند و ويران نمودند . تا به مرج الصفر رسيدند . مودود فرمان داد كه باز آيند و بياسايند و براى غز و ديگر مهيا شوند .\r\nچون زمستان فرا رسيد امير مودود در ماه ربيع الاول به دمشق داخل شد بدان قصد كه تا فرا رسيدن بهار ، نزد طغتكين درنگ كند . در نخستين جمعه به مسجد رفت تا نماز به جاى آرد .\r\nپس از پايان نماز مردى باطنى برجست و او را كارد زد . در آخر آن روز بمرد .\r\nطغتكين به قتل او متهم شد . سلطان اقسنقر برسقى را به جاى او امارت موصل منصوب نمود . اقسنقر برسقى ، اياز بن ايلغازى را دربند كشيد ايلغازى به حصن كيفا رفت و از فرمانرواى آن ركن الدوله داود پسر برادرش سقمان يارى خواست . اينان لشكر بردند و برسقى را منهزم نمودند و اياز را از بند برهانيدند ايلغازى به طغتكين صاحب دمشق پيوست و در نزد او اقامت نمود . طغتكين از سلطان محمد بيمناك بود زيرا متهم شده بود كه در قتل مودود دست داشته اين بود كه نزد امير انطاكيه كه از فرنگان بود كس فرستاد و با او پيمان دوستى و همدستى بست .\r\n[ ايلغازى به قصد ديار بكر به رستن رفت 
  ] و در آنجا لشكرى از تركمانان گرد آورد .\r\nقرجان [ 4 
  ] ( خيرخان ) پسر قراجا صاحب حمص لشكر بر سر او برد و اسيرش كرد . طغتكين براى رهانيدن او از اسارت بيامد . قرجان سوگند خورد كه اگر طغتكين باز نگردد او را خواهد كشت .\r\nقرجان منتظر فرا رسيدن لشكر سلطان از بغداد بود . چون آمدنش به درازا كشيد قرجان از بيم آنكه سپاهيانش او را واگذارند به مصالحه رضا داد .\r\nسلطان محمد بن ملكشاه سپاهى براى جهاد فرنگان فرستاد و اينان مأمور بودند كه نخست به قتال طغتكين و ايلغازى پردازند . اين لشكر در ماه رمضان سال 458 روان شد . سردارشان برسق بن برسق صاحب همدان بود . به حلب رسيدند . سرداران اين سپاه به لؤلؤ خادم كه والى حلب بود و سردار سپاهش شمس الخواص بود پيام دادند و فرمان دادند كه از حلب بيرون آيد . و نامهء سلطان را به آن دو نشان دادند . آن دو نيز وعده دادند كه چنان خواهند كرد ولى از\r\n\r\n\r\n","description":"","footnote":"\r\n[ ( 1 ) 
  ] متن : سهده .\r\n[ ( 2 ) 
  ] متن : انحوانه .\r\n[ ( 3 ) 
  ] متن : جوسكين .\r\n[ ( 4 ) 
  ] متن : قيرجان .\r\n","page_name":" 253 ","page_number":285},
  {"content":"\r\n\r\nطغتكين و ايلغازى يارى خواستند . آن دو نيز با لشكرهاى خود بيامدند . مردم حلب به مقاومت پرداختند و عصيان آشكار كردند . برسق به حماة رفت . حماة از آن طغتكين بود . او حماة را بگرفت و سه روز تاراج كرد و آن را به امير قرجان صاحب حمص داد . سلطان فرمان داده بود كه هر چه از بلاد بگشايند به دست او دهند . امرا از اين فرمان به هم برآمدند و از جنگ نيز ملول شده بودند .\r\nايلغازى و طغتكين و شمس الخواص به انطاكيه رفتند و از فرمانرواى آن راجر [ 1 
  ] يارى طلبيدند . او از فرنگان بود و بر آن نهادند كه درنگ كنند تا زمستان برود . ايلغازى به ماردين رفت و طغتكين به دمشق . در جنگى كه پس از آن رخ داد مسلمانان منهزم شدند .\r\nبرسق بن برسق و برادرش زنگى بن برسق شهيد شدند و ما اخبار اين شكست را در اخبار برسق آورده‌ايم .\r\nسلطان محمد بن ملكشاه به بغداد رفت . در ماه ذو القعدهء سال 509 اتابك طغتكين نزد او آمد و خواست كه سلطان بر او ببخشايد و از او خشنود گردد . سلطان نيز از او خشنود گرديد و او را به بلاد خود بازگردانيد . و اللّه سبحانه و تعالى اعلم .\r\n\r\nوفات رضوان بن تتش صاحب حلب و حكومت پسرش الب ارسلان اخرس\r\nدر سال 507 ، رضوان بن تتش بن الب ارسلان فرمانرواى حلب بمرد . او دو برادر خود ابو طالب و بهرام را به قتل رسانيد و در كارهاى خود از باطنيان يارى خواست .\r\nچون رضوان از دنيا رفت لؤلؤ خادم با پسرش الب ارسلان بيعت كرد . اين الب ارسلان كودكى خردسال بود و لؤلؤ بر او تحكم مىكرد . چون زبانش مىگرفت او را اخرس لقب داده بودند . اخرس نيز در آغاز حكومتش دو برادر خود را بكشت . يكى از آن دو نامش ملكشاه بود و ديگرى مباركشاه در ايام رضوان باطنيان در حلب فراوان بودند . تا آنجا كه ابن بديع رئيس حلب و اعيان شهر بيمناك شدند . چون رضوان از دينا رفت ، ابن بديع الب ارسلان اخرس را به قتل آنان وادار كرد . او نيز رئيس ايشان ابو طاهر الصائغ و جماعتى از ياران او را بگرفت و باقى پراكنده شدند .\r\n\r\nهلاكت لؤلؤ خادم و استيلاى ايلغازى سپس كشته شدت الب ارسلان و حكومت سلطان شاه\r\nلؤلؤ خادم بر قلعهء حلب مستولى شده بود و اتابكى الب ارسلان اخرس فرزند مولاى\r\n\r\n\r\n","description":"","footnote":"\r\n[ ( 1 ) 
  ] متن : دجيل .\r\n","page_name":" 254 ","page_number":286},
  {"content":"\r\n\r\nخود را نيز بر عهده داشت . سپس با الب ارسلان اخرس دل بد كرد و او را كشت و برادرش سلطان شاه را به جاى او نشاند و زمام اختيار او را به دست گرفت . چون سال 511 در رسيد به قلعهء جعبر رفت تا با سالم بن مالك ديدار كند . مماليك ترك سالم بن مالك بر او غدر كردند در نزديكى خرتپرت كشتند و خزاينش را بردند . مردم حلب راه بر ايشان گرفتند و هر چه غارت كرده بودند بستدند .\r\nپس از مرگ لؤلؤ ، اتابكى سلطان شاه بن رضوان را شمس الخواص ياروقتاش [ 1 
  ] بر عهده گرفت ولى پس از يك ماه معزول شد و ابو المعالى بن الملحى دمشقى اتابك شد او نيز معزول و اموالش مصادره گرديد و امور دولت در پريشانى افتاد . مردم حلب از فرنگان مىترسيدند ، ايلغازى بن ارتق را فراخواندند و بر خود حكومت دادند . چون ايلغازى زمام حكومت بر دست گرفت در خزانه مالى نيافت پس به مصادرهء اموال خادمان پرداخت تا مالى گرد آورد و به فرنگان دهد و آن قدر مهلت گيرد كه به ماردين رود و لشكر گرد آورد و باز گردد . چون صلح برقرار شد بدين عزم به ماردين رفت و پسر خود حسام الدين تمرتاش را در حلب به جاى خود نهاد و از آن پس دولت رضوان بن تتش در حلب منقرض گرديد . و اللّه سبحانه و تعالى اعلم .\r\n\r\nهزيمت طغتكين در برابر فرنگان\r\nپادشاه فرنگان بالدوين صاحب قدس در سال 512 درگذشت و پس از او كنت صاحب رها به جايش نشست . اين مرد را جكرمش اسير كرده بود و چاولى سقاوو - چنان كه آورديم - آزادش كرده بود . او نزد طغتكين پيام صلح فرستاد . طغتكين از دمشق به جنگ او مىرفت .\r\nطغتكين خواست او اجابت نكرد و به طبريه رفت و آنجا را غارت كرد . و در عسقلان با اميران مصرى ديدار نمود . فرمانروايشان ايشان را فرمان داده بود كه از طغتكين فرمان برند چون در عسقلان نشانى از فرنگان نديد به دمشق بازگشت ، در اين حال فرنگان به يكى از قلعه‌ها حمله آوردند ساكنان قلعه امان خواستند . فرنگان آن قلعه را تصرف كردند سپس آهنگ اذرعات نمودند طغتكين پسرش بورى را به مدافعه فرستاد . فرنگان از اذرعات به جانب كوهى در آن حدود رفتند . بورى ايشان را محاصره كرد . پدرش طغتكين نيز بيامد . فرنگان به طغتكين پيام دادند كه مصالحه كنند . ولى طغتكين نپذيرفت . بدين طمع كه بر آنان غلبه خواهد يافت . چون فرنگان نوميد شدند دل بر مرگ نهادند و بر مسلمانان حمله آوردند ، حمله‌اى جانانه و ايشان را منهزم ساختند و بسيارى را كشتند . باقيماندهء لشكر خود را به دمشق رسانيدند . طغتكين نزد ايلغازى به حلب رفت و از او يارى خواست . او وعدهء ياريش داد و به ماردين آمد تا سپاه گرد كند . طغتكين نيز به دمشق بازگشت . ولى فرنگان پيشدستى كرده حلب را گرفتند . ميان\r\n\r\n\r\n","description":"","footnote":"\r\n[ ( 1 ) 
  ] متن : بارقياس .\r\n","page_name":" 255 ","page_number":287},
  {"content":"\r\n\r\nايلغازى و فرنگان روابطى بود كه در موضع خود در دولت بنى ارتق به ذكر آن خواهيم پرداخت .\r\nو اللّه سبحانه و تعالى ولى التوفيق . لا رب غيره .\r\n\r\nنبرد فرنگان در دمشق\r\nدر سال 520 ملوك و سرداران فرنگان گرد آمدند و لشكر به دمشق آوردند و در مرج الصفر فرود آمدند . اتابك طغتكين از تركمانان ديار بكر و ديگران يارى طلبيد و در برابر فرنگان لشكرگاه برپا كرد . پسرش بورى را در دمشق نهاد و در پايان همان سال نبرد در پيوست . نبردى سخت .\r\nطغتكين از اسبش فرو افتاد و مسلمانان منهزم شدند . طغتكين برخاست بر اسب نشست و از پى ايشان روان شد . سواران سپاه فرنگ به تعقيب مسلمانان پرداختند . پيادگان مسلمان كه از تركمانان بودند در ميدان جنگ باقى ماندند . چون پيادگان دشمن بر ايشان حمله آوردند دل بر مرگ نهاده همه را كشتند . و لشكرگاهشان را به تاراج بردند و با غنايم بسيار به دمشق بازگشتند .\r\nچون سوارانى كه به تعقيب طغتكين رفته بودند بازگشتند لشكرگاه خويش غارت شده و مردان را كشته يافتند و اين يكى از كارهاى شگفت‌انگيز بود .\r\n\r\nمرگ طغتكين و حكومت پسرش بورى\r\nاتابك طغتكين صاحب دمشق در ماه صفر سال 522 بمرد . او از موالى تاج الدوله تتش بود . مردى نيك‌سيرت و دادگر و دوستدار جهاد بود . ظهير الدين لقب داشت . چون بمرد پسرش تاج الملوك بورى به وصيت پدر به جايش نشست . بورى بزرگترين پسران بود .\r\nوزير پدر خود ابو على طاهر بن سعد مزدغانى را به وزارت خويش برگزيد . مزدغانى پيرو شيعهء اسماعيلى بود . بهرام پسر برادر [ 1 
  ] ابراهيم اسد آبادى [ 2 
  ] چون عمش ابراهيم در بغداد كشته شد به شام رفت و قلعهء بانياس را بگرفت . سپس به دمشق رفت و خليفه‌اى از جانب خود در آنجا نهاد تا مردم را به كيش اسماعيلى دعوت كند . آنگاه از دمشق به قدموس رفت . و چند دژ از آن نواحى را بگرفت . در وادى تيم از اعمال بعلبك پيروان مذاهب نصيريه و دروز زندگى مىكردند و رئيسشان مردى بود به نام ضحاك . بهرام در سال 522 لشكر به آن نواحى برد .\r\nضحاك به مبارزت بيرون آمد و لشكر بهرام را در هم شكست و بسيارى را بكشت و بهرام نيز در زمرهء مقتولان بود .\r\nچون بهرام كشته شد ، مزدغانى مردى به نام ابو الوفاء را به جاى او در دمشق تعيين كرد . ابو الوفاء را شمار ياران افزون گرديد و در دمشق بناى تحكم نهاد . خبر به بورى رسيد كه وزيرش مزدغانى با اسماعيليه ارتباط يافته و قصد آن دارد كه دمشق را به فرنگان دهد .\r\n\r\n\r\n","description":"","footnote":"\r\n[ ( 1 ) 
  ] ابن اثير . پسر خواهر .\r\n[ ( 2 ) 
  ] متن : استرآبادى .\r\n","page_name":" 256 ","page_number":288},
  {"content":"\r\n\r\nبورى به دمشق آمد و مزدغانى را بكشت و در نيمهء رمضان به قتل عام اسماعيليه ندا داد .\r\n[ شش هزار تن را كشتند 
  ] اين خبر به فرنگان رسيد . صاحب قدس و صاحب انطاكيه و صاحب طرابلس و ساير ملوكشان گرد آمدند و به محاصرهء دمشق روان شدند . تاج الملوك بورى از عرب و تركمانان يارى خواست . فرنگان در ماه ذو الحجهء آن سال به دمشق رسيدند و گروههايى به اطراف جهت جمع‌آورى آذوقه روان كردند ، چون تاج الملوك بورى شنيد كه جمعى كثير براى غارت حوران [ 1 
  ] رفته‌اند ، گروهى از مسلمانان را به سردارى شمس الخواص يكى از امراى خود به دفاع فرستاد . شمس الخواص در اين نبرد پيروز شد و جمعى را به قتل آورد . چون خبر به فرنگان رسيد . كوچ كرده و بازگشتند و هر چه از اموالشان را كه حملش دشوار مىآمد آتش زدند . مسلمانان از پى ايشان رفتند و مىكشتند و اسير مىگرفتند . و اللّه تعالى ولى التوفيق .\r\n\r\nبه اسارت گرفتن تاج الملوك بورى ، دبيس بن صدقه را\r\nدر صرخد ، از سرزمين شام خواجه‌اى فرمان مىراند . او در سال 525 از دنيا رفت و كنيزى كه زن او بود ، پس از او بر قلعه مستولى شد . چون ديد كه از نگهدارى صرخد - جز آنكه با مردى توانا و صاحب عشيره ازواج كند - عاجز است ، به دبيس بن صدقه كه در بصره فرمان مىراند نامه نوشت و او را به صرخد فرا خواند كه با او ازدواج كند و قلعه را در تصرف گيرد و اين در ايامى بود كه دبيس را با سنجر كشمكش بود و دبيس از نزد سنجر بازگشته بود .\r\nدبيس راهنمايانى گرفت و رهسپار صرخد شد ولى راهنمايان او در حوالى دمشق راه را گم كردند .\r\nدبيس بر جماعتى از بنى كلاب كه در شرق غوطهء دمشق اقامت داشتند فرود آمد . آنان او را بگرفتند و به تاج الملوك بورى تسليم كردند . تاج الملوك نيز او را به زندان فرستاد .\r\nچون عماد الدين زنگى از اين امر خبر يافت ، نزد تاج الملوك كس فرستاد كه اگر دبيس را نزد او فرستد پسرش سونج و ديگر اسيران را آزاد خواهد كرد و گر نه به دمشق لشكر خواهد آورد . تاج الملوك بورى ، دبيس را نزد اتابك فرستاد . اتابك نيز سونج بن تاج الملوك را با ديگر اسيران روانه نمود . دبيس از اينكه او را نزد اتابك عماد الدين زنگى مىفرستادند دل بر هلاك نهاد . ولى بر خلاف تصور او اتابك عماد الدين زنگى به او نيكى كرد و نيازهاى او برآورد . از ديگر سو خليفه المسترشد باللّه نيز سديد الدولة بن الانبارى را به نزد تاج الملوك فرستاد كه دبيس را به دست او دهد . ابن الانبارى در راه بود كه شنيد ، دبيس را به عماد الدين زنگى سپرده‌اند .\r\nپس به دمشق آمد و از عماد الدين ببدى ياد كرد . عماد الدين زنگى از سخنان ابن الانبارى خبر يافت . چون ابن الانبارى از دمشق باز مىگشت او را در راه گرفتند و نزد عماد الدين بردند .\r\nعماد الدين او را زندانى كرد . خليفه شفاعت كرد و عماد الدين او را از زندان آزاد كرد و دبيس\r\n\r\n\r\n","description":"","footnote":"\r\n[ ( 1 ) 
  ] متن : خوارزم .\r\n","page_name":" 257 ","page_number":289},
  {"content":"\r\n\r\nهمچنان مكرما نزد عماد الدين بماند .\r\n\r\nمرگ تاج الملوك بورى صاحب دمشق و حكومت پسرش شمس الملوك اسماعيل\r\nجماعتى از باطنيان بر تاج الملوك بورى ، در سال 520 ، حمله كرده و او را زخم زده بودند آن جراحت بهبود نيافت تا سبب مرگش شد و او را در ماه رجب سال 526 از پاى در آورد .\r\nمدت حكومتش چهار سال و نيم بود . پس از او پسرش شمس الملوك اسماعيل به وصيت او جانشين او شد . شهر بعلبك و اعمال آن را نيز به پسر ديگرش شمس الدوله محمد واگذار كرده بود . زمام امور دولتش به دست حاجب يوسف بن فيروز بود كه شحنهء دمشق بود .\r\nشمس الملوك اسماعيل در آغاز حكومتش به رعيت نيكى كرد و بساط عدل بگسترد و اللّه سبحانه و تعالى اعلم .\r\n\r\nاستيلاى شمس الملوك بر چند قلعه\r\nچون شمس الملوك اسماعيل به حكومت نشست و برادرش محمد به بعلبك گريخت ، شمس الملوك به بعلبك رفت و برادر را در آنجا محاصره كرد و شهر را بستد . محمد به قلعه پناه برد و از برادر خواست كه دست از او بردارد ، شمس الملوك دست از او برداشت و به دمشق بازگرديد . شمس الملوك در سال 527 به قلعهء بانياس لشكر كشيد . فرنگان كه در بانياس [ 1 
  ] بودند پيمان صلح را نقض كرده و جماعتى از بازرگانان دمشق را در بيروت دستگير كرده و اموالشان را برده بودند .\r\nشمس الملوك بىآنكه بگويد كه آهنگ كجا دارد به سوى بانياس روان شد . در ماه صفر سال 527 به بانياس رسيد و جنگ در پيوست و باروها را بشكافت و شهر را به قهر در تصرف آورد و خلق بسيارى از فرنگان را بكشت . بقاياى مردم به قلعه پناه بردند تا امان خواستند و او قلعه را نيز بگرفت و به دمشق بازگرديد .\r\nشمس الملوك اسماعيل ، خبر يافت كه المسترشد باللّه لشكر به موصل برده است . او نيز به هواى گرفتن حماة افتاد و در آخر ماه رمضان به سوى حماة راند و صبح روز عيد فطر شهر را بگرفت . مردم امان خواستند و او بر هر چه در حماة بود استيلا يافت . سپس به قلعهء شيزر لشكر برد ، صاحب آن مردى از بنى منقذ بود . شمس الملوك شيزر را محاصره نمود . صاحب شيزر مالى تقديم داشت و او در ماه ذو القعدهء همان سال به دمشق بازگشت .\r\nدر محرم سال 528 به قلعهء شقيف [ 2 
  ] بر كوهى مشرف بر بيروت و صيدا لشكر برد . ضحاك\r\n\r\n\r\n","description":"","footnote":"\r\n[ ( 1 ) 
  ] متن : باشاش .\r\n[ ( 2 ) 
  ] متن : شقيق .\r\n","page_name":" 258 ","page_number":290},
  {"content":"\r\n\r\nبن جندل رئيس وادى تيم در آنجا استقرارى تمام داشت و او را ، هم مسلمانان حمايت مىنمودند و هم فرنگان . هر طايفه او را عليه طايفهء ديگر حمايت مىكرد . شمس الملوك برفت و آن دژ بگرفت . اين امر بر فرنگان گران آمد . از اين رو لشكر به حوران بردند و در نواحى آن دست به به اغتشاش و غارت زدند . شمس الملوك از آنان بيمناك شد و از تركمانان يارى طلبيد و لشكر بياورد و روبروى ايشان لشكرگاه زد و چند روز ميان او و فرنگان زد و خورد بود آنگاه بهرى از لشكر خود را از بيابان ببرد و بر طبريه و عكا فرود آمد و آن نواحى را تاراج نمود و با غنايم و اسيران بسيار بازگرديد . چون اين خبر به فرنگان رسيد از جاى بشدند و به بلاد خود رفتند .\r\nشمس الملوك نيز به دمشق بازگرديد . فرنگان پيام فرستادند كه آن پيمان صلح تجديد كنند .\r\nاو نيز تجديد كرد .\r\n\r\nكشته شدن شمس الملوك و حكومت برادرش شهاب الدين محمود\r\nشمس الملوك مردى بدسيرت بود و ستمكار و كينه‌توز بر رعيت و تندخو به خاندان و اصحاب . بدين سبب در سال 527 يكى از مماليك او برجست و شمشير بالا برد كه بكشدش ولى او را دستگير كردند و زدند و او اقرار كرد كه چند تن ديگر با او همدست بوده‌اند .\r\nشمس الملوك همه را به قتل رسانيد . از جمله برادر خود سونج را نيز با آنان بكشت . مردم را اين كار ناخوش آمد . آنگاه شايع شد كه او با عماد الدين زنگى مكاتبه مىكند تا دمشق را به او تسليم كند و عماد الدين را ترغيب مىكند كه بيايد و دمشق را بگيرد تا شهر به دست فرنگان نيفتد . وقتى كه عماد الدين به دمشق آمد ، اين شايعه به حقيقت پيوست و اصحاب پدرش بدين سبب سر به عصيان برداشتند و به مادرش شكايت بردند . مادر خشمگين شد و وعده داد كه به زودى از او خلاص خواهند شد . آنگاه فرصت نگهداشت تا روزى غلامان را فرمان كشتن او داد و آنان كشتندش اين واقعه در ماه ربيع الاخر سال 529 اتفاق افتاد .\r\nبعضى گويند كه او مادر را متهم كرده بود كه با حاجب يوسف بن فيروز سر و سرى دارد و قصد قتل حاجب كرد . يوسف بگريخت و مادر فرزند را بكشت .\r\nچون شمس الملوك كشته شد ، برادرش شهاب الدين محمود بن تاج الملوك بورى به جايش نشست . پس از كشته شدن شمس الملوك ، اتابك عماد الدين زنگى به دمشق آمد و شهر را در محاصره گرفت و لشكر خود در ميدان حصار بداشت . مردم دمشق از شهر خود نيك دفاع كردند . معين الدين انر مملوك جد او طغتكين در اين مدافعه هنرها نمود و كفايت خويش نشان داد . سپس ابو بكر بن بشر [ 1 
  ] الجزرى رسول المسترشد باللّه بيامد و اتابك زنگى را فرمان داد كه با فرمانرواى دمشق الب ارسلان شهاب الدين محمود صاحب دمشق مصالحه كند . پس با\r\n\r\n\r\n","description":"","footnote":"\r\n[ ( 1 ) 
  ] متن : بهثر .\r\n","page_name":" 259 ","page_number":291},
  {"content":"\r\n\r\nاو مصالحه نمود و در اواسط سال از دمشق برفت .\r\n\r\nاستيلاى شهاب الدين محمود بر حمص\r\nحمص از آن خيرخان [ 1 
  ] بن قراجا و پسرش بود . واليان آن از سوى آنان معين مىشدند .\r\nعماد الدين زنگى خواست كه شهر را به او تسليم كنند و آنان را از اطراف در تنگنا افگند .\r\nعاقبت به شهاب الدين محمود صاحب دمشق نامه نوشتند كه او بيايد تا شهر را تسليم او كنند به شرطى كه در عوض حمص تدمر را به آنان دهد . شهاب الدين بپذيرفت و در سال 530 بر حمص مستولى شد و آن را به مملوك جد خود ، معين الدين انر اقطاع داد و جمعى از لشكريان خود به نگهبانى آن نهاد و به دمشق بازگرديد . حاجب يوسف بن فيروز اجازت خواست كه از تدمر به دمشق آيد . او چنان كه گفتيم به تدمر گريخته بود .\r\nبعضى از غلامان بدان سبب كه سونج را كشته بود با او دل بد داشتند و اين اجازت را ناخوش داشتند . ابن فيروز بسى ملاطفت نمود تا ايشان به بازگشت او رضا دادند . سپس براى ايشان سوگند خورد كه هيچ كارى را بر عهده نگيرد . چون بر مسند قدرت استقرار يافت همان شيوهء پيشين پيش گرفت . غلامان را برجستند و به قتلش آوردند . غلامان در خارج دمشق خيمه زدند و خواستهاى خود را برشمردند ولى به همهء آنها پاسخ داده نشد . غلامان بپذيرفتند و به بعلبك رفتند و به شمس الدولة محمد بن تاج الملوك بورى فرمانرواى آن ، پيوستند . از آنجا جماعاتى به اطراف دمشق مىفرستادند و در نواحى آن دست به آشوب مىزدند . شهاب الدين بناچار با تمام خواستهايشان موافقت كرد و بدان پيمان بستند و سوگند خوردند و به شهر درآمدند . بزواش [ 2 
  ] ، رئيسشان به سپهسالارى لشكر منصوب شد و بست و گشاد كارها بر او قرار گرفت و اللّه اعلم .\r\n\r\nاستيلاى عماد الدين زنگى بر حمص و جز آن بر اعمال دمشق\r\nاتابك عماد الدين زنگى در ماه شعبان سال 531 به حمص آمد . پيشاپيش حاجب خود صلاح الدين محمد باغيسيانى را كه بزرگترين امراى او بود و مردى حيلت‌ساز بود بفرستاد .\r\nاو از معين الدين انر خواست كه شهر را به او تسليم كند . معين الدين نپذيرفت او شهر را محاصره كرد و چون شهر مقاومت نمود ، عماد الدين زنگى در پايان شوال همان سال از آنجا برفت .\r\nسپس در سال 532 به نواحى بعلبك آمد و دژ مجدل [ 3 
  ] را كه از آن صاحب دمشق بود به امان بستد و به جانب حمص راند و شهر را محاصره نمود . پادشاه روم به حلب لشكر آورد و فرنگان را به يارى خواند و بسيارى از قلعه‌ها چون عين‌زربه و تل حمدون را تصرف كرد و انطاكيه را محاصره نمود و بازگرديد . اتابك عماد الدين زنگى چون اوضاع را چنان ديد از محاصرهء حمص\r\n\r\n\r\n","description":"","footnote":"\r\n[ ( 1 ) 
  ] متن : قيرجان .\r\n[ ( 2 ) 
  ] متن : مروش .\r\n[ ( 3 ) 
  ] متن : محولى .\r\n","page_name":" 260 ","page_number":292},
  {"content":"\r\n\r\nكناره جست و چون روميان رفتند بار ديگر لشكر به حمص آورد و نزد شهاب الدين صاحب شهر دمشق پيام فرستاد و مادرش را خواستگارى كرد ، نام آن زن زمرد خاتون [ 1 
  ] بود دختر چاولى ، تا شايد بدين وسيله بر دمشق دست يابد . شهاب الدين مادر به دو داد ولى عماد الدين به هدف خود دست نيافت . حمص و قلعه آن را تسليم او كردند و زمرد خاتون در ماه رمضان همان سال به خانهء شوى رفت . و اللّه اعلم .\r\n\r\nكشته شدن شهاب الدين محمود بن تاج الملوك بورى و حكومت برادرش محمد\r\nشهاب الدين محمود بن تاج الملوك بورى در ماه شوال سال 533 كشته شد . يكى از غلامانش او را در خلوتش درون بستر به قتل رسانيد و بگريخت . آنان سه تن بودند دو تن دستگير شدند .\r\nمعين الدين انر نزد برادرش جمال الدين [ 2 
  ] محمد بن بورى صاحب بعلبك كس فرستاد و او را از قتل برادر آگاه نمود . او شتابان بيامد و به دمشق داخل شد . لشكريان و اعيان از پى او آمدند . جمال الدين امور دولت خود را به دست معين الدين انر مملوك جد خود سپرد و بعلبك را به اقطاع او داد و كارها به صلاح آمد .\r\n\r\nاستيلاى عماد الدين زنگى بر بعلبك و محاصره كردن او دمشق را\r\nچون شهاب الدين محمود كشته شد و خبر به مادرش زمرد خاتون زوجهء اتابك زنگى رسيد عظيم جزع كرد و خبر به زنگى داد . زنگى در بلاد جزيره بود و از او خواست كه به خونخواهى پسرش برخيزد . زنگى لشكر به دمشق آورد . مردم دمشق آمادهء دفاع شدند .\r\nاز اين رو عماد الدين رهسپار بعلبك شد . بعلبك - چنان كه گفتيم - از آن معين الدين انر بود .\r\nزنگى اموالى به معين الدين پيشنهاد كرده بود كه كارى كند تا او بر دمشق دست يابد چون از او مأيوس شده بود اينك به بعلبك مىرفت . عماد الدين در بعلبك نبرد را به جد در ايستاد و منجنيقها نصب كرد تا امان خواستند . پس در ماه ذو الحجهء سال 533 شهر را بگرفت . جماعتى از سپاهيان به قلعه پناه بردند و در آنجا امان خواستند . ولى عماد الدين زنگى همه را بكشت و بدين گونه رعب او در دلها جاى گرفت . سپس به دمشق راند و به فرمانرواى آن پيام فرستاد كه تسليم شود تا در عوض جاى ديگر به او دهد . او بپذيرفت . عماد الدين پيش رفت و در نيمه ربيع الاول سال 534 بر داريا فرود آمد . سپاهيان دمشق به نبرد بيرون آمدند . عماد الدين زنگى بر آنان غلبه يافت و منهزمشان نمود و در مصلى فرود آمد و بار ديگر نبرد در پيوستند\r\n\r\n\r\n","description":"","footnote":"\r\n[ ( 1 ) 
  ] متن : مردخان .\r\n[ ( 2 ) 
  ] متن : شمس لدين .\r\n","page_name":" 261 ","page_number":293},
  {"content":"\r\n\r\nاين بار نيز شكست خوردند . آنگاه ده روز از جنگ دست بداشت و رسولان به آمد و شد پرداختند تا فرمانرواى دمشق ، دمشق را بدهد و بعلبك يا حمص را بستاند . يا هر جاى ديگر را كه خواهد در عوض دمشق به او دهد . يارانش او را منع كردند و زنگى جنگ از سر گرفت و بر شدت محاصره بيفزود . و اللّه سبحانه و تعالى اعلم ، و به التوفيق .\r\n\r\nوفات جمال الدين محمد بن بورى و حكومت پسرش مجير الدين ابق\r\nجمال الدين محمد بورى صاحب دمشق همچنانكه در محاصرهء عماد الدين زنگى بود ، در چهارم شعبان سال 534 از دنيا برفت . در اين اوان گفتگوهاى صلح آغاز شده بود . عماد الدين زنگى در اين احوال حمله‌اى كرد ، بدين اميد كه پس از جمال الدين ميان امرا خلاف افتاده باشد و كار او آسان گردد . ولى اين بار نيز نوميد شد . زيرا بعد از مرگ جمال الدين محمد پسرش مجير الدين ابق را به حكومت برداشته بودند و معين الدين انر زمام امور دولت او را به دست گرفته بود . مجير الدين نزد فرنگان رسول فرستاد و از آنان براى دفاع در برابر زنگى يارى خواست و گفت بانياس را محاصره مىكنند و چون آن را گشودند به ايشان تسليم خواهند نمود .\r\nفرنگان اجابت كردند . زيرا آنان نيز از تسلط زنگى بر دمشق بيمناك بودند .\r\nچون زنگى خبر يافت در حركت آمد تا پيش از رسيدن لشكر فرنگان به دمشق خود را به دمشق رساند . پس در ماه رمضان همان سال به حوران نزول نمود . فرنگان از رويارويى با او امتناع كردند و در بلاد خود ماندند زنگى در ماه شوال به محاصرهء دمشق باز گرديد و روستاهاى مرج و غوطه را آتش زد و به ديار خود بازگرديد .\r\nچون زنگى بازگشت فرنگان به دمشق آمدند . معين الدين انر با ايشان به بانياس [ 1 
  ] رفت بانياس از آن زنگى بود . معين الدين خواست بانياس را بگشايد و به فرنگان دهد . اين گونه تعهد كرده بود . والى بانياس رفته بود تا بر شهر صور دستبرد زند در راه فرمانرواى انطاكيه با او برخورد كرده بود . فرمانرواى انطاكيه به دمشق مىآمد تا صاحب دمشق را عليه زنگى يارى نمايد . چنگى در گرفته بود و والى بانياس كشته شده بود . باقيماندهء سپاهش به بانياس بازگشتند . معين الدين و لشكر فرنگان پس از اين واقعه برسيدند و شهر را گرفته به فرنگان تسليم نمودند . چون اتابك زنگى خبر يافت گروه گروه لشكريان خود را به حوران و اعمال دمشق متفرق نمود و خود جريده به دمشق آمد . بامدادان برسيد . سپاهيان دمشق به دفاع بيرون آمدند .\r\nتمام روز را جنگيدند . اتابك زنگى سپس به مرج راهط واپس نشست و درنگ كرد تا سپاهيانش كه به اطراف رفته بودند با اموال و غنايم بازگشتند . سپس به شهر خود بازگرديد .\r\n\r\n\r\n","description":"","footnote":"\r\n[ ( 1 ) 
  ] متن : قاشاش .\r\n","page_name":" 262 ","page_number":294},
  {"content":"\r\n\r\n\r\nرفتن فرنگان به محاصرهء دمشق\r\nاز آن هنگام كه فرنگان سواحل شام و شهرهاى آن را تصرف كرده بودند ، فرنگان ديگر از هر ناحيهء بلادشان مىآمدند تا ايشان را عليه مسلمانان يارى نمايند . زيرا مىديدند كه هم‌كيشانشان در شام ميان دشمنان خود تنها مانده‌اند .\r\nدر سال 543 پادشاه آلمان از پادشاهان آن سامان با جمع كثيرى عازم بلاد اسلام گرديد و هيچ شكى نداشت كه به سبب كثرت سپاهيان و فراوانى اموال بر آن سرزمينها غلبه خواهد يافت . چون به شام رسيد فرنگانى كه در شام بودند فرمان او را گردن نهادند و به لشكر او پيوستند و همگان عازم دمشق شدند و در سال 543 دمشق را محاصره نمودند . معين الدين انر به دفاع برخاست و رشادتها نمود . فرنگان در ششم ماه ربيع الاول همان سال نبرد آغاز كردند و با آنكه مسلمانان نيك پايدارى نمودند ، بسيارى كشته شدند از جمله حجة الدين يوسف بن ذى ناس الفندلاوى [ 1 
  ] مغربى بود كه مردى فقيه و عالم و زاهد بود .\r\nدر اين روز معين الدين اثر از او خواست كه چون پير و ناتوان است برگردد او گفت :\r\n« به خدا سوگند ، چيزى از من خريده‌اند و من نيز فروخته‌ام هرگز معامله را فسخ نخواهم كرد . » اشاره‌اش به اين آيه بود كه  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ  پس به جنگ دشمن رفت تا در نيرب نيم فرسنگى دمشق كشته شد و با او خلقى ديگر كشته شدند .\r\nفرنگان نيرومند شدند و پادشاه آلمان در دمشق به ميدان اخضر فرود آمد .\r\nعماد الدين زنگى صاحب موصل در سال 541 مرده بود و پسرش سيف الدين غازى به جايش نشسته بود . برادر سيف الدين به نام نور الدين صاحب حلب بود . معين الدين انر نزد سيف الدين كس فرستاد و از او يارى خواست . سيف الدين با برادر خود نور الدين به يارى او آمد و بيامدند تا به حمص رسيدند و به فرنگان پيامهاى تهديدآميز دادند . معين الدين انر به پادشاه آلمان پيام داد كه اگر جنگ را ادامه دهيد دمشق را به پادشاه مشرق - يعنى فرمانرواى موصل - تسليم خواهم كرد آنگاه از كرده پشيمان خواهيد شد . به فرنگان شام نيز پيام داد كه اگر پادشاه آلمان بر دمشق استيلا يابد ، بر شما نيز ابقا نخواهد كرد و سراسر شام را از شما بازخواهد ستد و نيز وعده داد كه قلعهء بانياس را به آنان خواهد داد اينان نزد پادشاه آلمان آمدند و او را از فرمانرواى موصل به بيم افگندند از تصرف دمشق منصرف نمودند . او نيز از حوالى دمشق برفت و معين الدين قلعهء بانياس را تسليم ايشان نمود .\r\nپادشاه آلمان به بلاد خود كه در اقصاى شمال غربى بحر محيط است بازگشت .\r\n\r\n\r\n","description":"","footnote":"\r\n[ ( 1 ) 
  ] متن : لعندلاوى .\r\n","page_name":" 263 ","page_number":295},
  {"content":"\r\n\r\nآنگاه معين الدين انر مدبر دولت مجير الدين ابق و حاكم بر آن در سال 544 درگذشت و اللّه اعلم .\r\n\r\nاستيلاى نور الدين محمود العادل بر دمشق و انقراض دولت بنى تتش\r\nسيف الدين غازى بن اتابك زنگى صاحب موصل در سال 544 درگذشت و برادرش قطب الدين مودود به جايش نشست و برادر ديگرشان نور الدين محمود در حلب و سرزمينهاى مجاور آن فرمان مىراند .\r\nنور الدين محمود خود بتنهايى عازم تسخير دمشق و جهاد با فرنگان شد . در سال 548 فرنگان ، عسقلان را از دست خلفاى علوى مصر - كه ديگر ناتوان شده بودند - گرفتند .\r\nنور الدين محمود قصد آن داشت كه عسقلان را بازستاند ولى دمشق ميان او و عسقلان حائل بود .\r\nفرنگان بعد از عسقلان طمع به تسخير دمشق بستند و مردم دمشق به آنان جزيه مىدادند و رسولانشان به شهر در مىآمدند و جزيه را گرفته و باز مىگشتند و دمشقيان از اسيران فرنگان هر كس را كه مىخواست نزد خويش و پيوندش بازگردد آزاد مىنمودند . نور الدين بيمناك شد كه مبادا دمشق به دست ايشان افتد و اگر مىخواست به قصد تسخير دمشق در حركت آيد ، مجير الدين بن جمال الدين از فرنگان يارى مىطلبيد . اين بود كه راهى ديگر در پيش گرفت . با مجير الدين باب دوستى بگشود و براى او هدايا و تحف فرستاد . آن قدر كه مجير الدين را به دوستى خود دلگرم نمود . آنگاه او را عليه يك يك امرايش برانگيخت كه فلان امير به من نامه نوشته كه دمشق را به من تسليم كند . مجير الدين نيز آن امير را مىكشت . آخرين آنان عطاء بن حفاظ السلمى خادم بود . عطاء در برابر نفوذ نور الدين سخت پايدارى مىكرد . نور الدين او را نيز به چنان اتهامى متهم نمود . مجير الدين او را نيز بگرفت و بكشت . نور الدين در اين هنگام رهسپار دمشق شد . مجير الدين از فرنگان يارى طلبيد و گفت كه بعلبك را به ايشان خواهد داد . فرنگان اين شرط پذيرفتند و به جمع لشكر پرداختند . نور الدين پيشدستى كرده به دمشق درآمد . جمعى كه به آنان نامه نوشته بود ، بشوريدند و دروازهء شرقى را گشودند . نور الدين به شهر داخل شد و آن را تصرف نمود . مجير الدين به قلعه پناه برد . نور الدين پيام داد كه فرود آيد تا به جاى دمشق حمص را به او دهد . مجير الدين فرود آمد و به حمص رفت ولى نور الدين به عوض حمص بالس را به او داد و او نپذيرفت و به بغداد رفت و در نزديكى نظاميه خانه‌اى ساخت و در آنجا بمرد .\r\nنور الدين بر دمشق و اعمال آن مستولى شد و آن را بر متصرفات خود در افزود و از اين پس دولت بنى تتش از شام و بلاد ايران برافتاد و البقاء للّه وحده . و اللّه مالك الملك .\r\nلا رب غيره سبحانه و تعالى .\r\n\r\n","description":"","footnote":"","page_name":" 264 ","page_number":296},
  {"content":"\r\n\r\n\r\nخبر از دولت قتلمش و پسرانش ملوك قونيه و بلاد روم از سلجوقيان و آغاز كار و سرگذشت و احوالشان\r\nقتلمش از بزرگان اين خاندان بود و در نسب او اختلاف كرده‌اند . بعضى گويند قتلمش پسر بيغو بود و ابن اثير گاه مىگويد قتلمش پسر عم طغرلبك است و گاه مىگويد پسر اسرائيل بن سلجوق . اينك به بيان ابن اجمال مىپردازيم .\r\nچون سلجوقيان به طلب ملك در بلاد پراكنده شدند ، قتلمش وارد بلاد روم شد و قونيه و آقسرا و نواحى آن دو را بگرفت . تا آنگاه كه سلطان طغرلبك او را با لشكرى با قريش بن بدران صاحب موصل به طلب دبيس بن مزيد فرستاد و اين به هنگامى بود كه دولت علويان در حله و اعمال آن آشكار شده بود ولى قريش بن بدران از دبيس و بساسيرى شكست خورد . و ما در اخبار ايشان آورديم . سپس بر سلطان الب ارسلان بعد از طغرلبك عصيان كرد و آهنگ رى نمود تا رى را به تصرف آرد . الب ارسلان در سال 456 با او مصاف داد . لشكر قتلمش منهزم شد .\r\nجسد قتلمش را ميان كشتگان يافتند . الب ارسلان از مرگ او اندوهگين شد و چنان كه گفتيم به عزا نشست .\r\nپس از او پسرش سليمان بن قتلمش به جايش نشست و قونيه و آقسرا را بگرفت و همهء بلادى را كه در تصرف پدرش بود ، تصرف كرد و در سال 477 انطاكيه را از روميان بستد روميان اين شهر را از سال 355 [ 1 
  ] در تصرف داشتند . سليمان انطاكيه را به متصرفات خويش درافزود . چون سليمان بن قتلمش انطاكيه را تصرف كرد شرف الدوله مسلم بن قريش صاحب موصل نزد او كس فرستاد و خواستار جزيه‌اى شد كه براى او مىفرستاده‌اند ولى سليمان از پرداخت چنين مالى سرباز زد . مسلم بن قريش به خشم آمد و جمعى از عرب و تركمان گرد آورد و براى محاصرهء او در حركت آمد . جبق [ 2 
  ] امير تركمانى نيز همراه او بود . دو لشكر در سال 478 مصاف دادند . امير جبق به سليمان گراييد و لشكر عرب منهزم شد . سليمان بن قتلمش براى محاصرهء حلب عازم آن ديار شد . مردم حلب از او خواستند اندكى درنگ كند تا به سلطان ملكشاه نامه نويسند ولى از ديگر سو به تاج الدوله تتش خبر دادند . تتش صاحب دمشق بود . و او را به حلب فراخواندند . تاج الدوله تتش شتابان بيامد و سليمان بىآنكه لشكر خويش تعبيه داده باشد راه بر او بگرفت و شكست خورد . ولى خود را با خنجر بزد و بكشت . تاج الدوله تتش لشكرگاهش را به غارت برد .\r\nچون سليمان بن قتلمش كشته شد پسرش قلج ارسلان بن سليمان به جايش نشست .\r\nدر سال 490 كه فرنگان به سواحل شام مىآمدند و از قسطنطينيه گذشتند ، پادشاه روم ،\r\n\r\n\r\n","description":"","footnote":"\r\n[ ( 1 ) 
  ] متن : 455 .\r\n[ ( 2 ) 
  ] متن : متن : جق .\r\n","page_name":" 265 ","page_number":297},
  {"content":"\r\n\r\nمانع عبور ايشان شد مگر آنكه چون انطاكيه را گرفتند آن را به روميان تسليم كنند . آنان اين شرط پذيرفتند و لشكر به بلاد قلج ارسلان بن سليمان بن قتلمش آوردند . قلج ارسلان در نزديكيهاى قونيه با آنان جنگ در پيوست ولى شكست خورد و بگريخت . فرنگان به بلاد لئون ارمنى رسيدند از آنجا گذشته به انطاكيه رفتند . فرمانرواى انطاكيه باغيسيان يكى از امراى سلجوقى بود . او به دفاع از شهر برخاست و فرمان داد تا خندق كنند . مسلمانان يك روز به كندن پرداختند روز ديگر نوبت مسيحيان ساكن انطاكيه بود . چون شبانگاه خواستند به شهر داخل شوند باغيسيان مانع شد . مسيحيان گفتند : چه كسى زنان و فرزندان ما را حراست مىكند ؟\r\nگفت : من به حراست آنان خواهم پرداخت تا فرنگان از اينجا باز گردند . پس فرنگان بيامدند و شهر را نه ماه محاصره كردند . تا آنگاه كه يكى از نگهبانان خيانت ورزيد و آنان را از سمت رودخانه به شهر در آورد . بدين گونه فرنگان بامدادان وارد شهر شدند . باغيسيان چون بانگ و خروش فاتحان را شنيد از شهر بگريخت . مردى هيزم‌شكن از مردم ارمن او را بديد و سرش برگرفت و نزد فرنگان آورد . بوهموند [ 1 
  ] از زعماى فرنگ بر انطاكيه امارت يافت .\r\nچون صاحب حلب و صاحب دمشق از اين واقعه خبر يافتند به عزم نبرد بسيج سپاه كردند ولى فرنگان به آنان نامه نوشتند كه قصد نبرد ندارند و جز انطاكيه به جاى ديگر تعرض نخواهند كرد . اين نامه آنان را در عزمشان سست نمود و از يارى باغيسيان باز ايستادند .\r\nتركمانان در نواحى عراق پراكنده بودند . كمشتكين پسر طايلو [ 2 
  ] معروف به دانشمند [ 3 
  ] - زيرا پدرش در ميان تركمانان معلم بود سپس به امارت رسيد - سيواس را تصرف كرد .\r\nسيواس از بلاد روم و در مجاورت انطاكيه بود . بر ملطيه و حوالى آن مرد ديگرى از تركمانان استيلا داشت كه ميان او و كمشتكين بن دانشمند جنگهايى بود . صاحب ملطيه براى نبرد با كمشتكين از بوهموند [ 4 
  ] يارى خواست . او نيز از انطاكيه با پنجهزار سپاهى بيامد . پسر دانشمند با او روبرو گرديد و منهزمش ساخت و اسيرش كرد . فرنگان براى نجات او از اسارت لشكر آوردند و بر قلعهء انگوريه كه همان انقره است تاختن كردند و آن را به جنگ بستدند . سپس به قلعهء ديگرى از آن اسماعيل بن دانشمند حمله بردند و آن را محاصره كردند . كمشتكين بن دانشمند سپاه گرد كرد و جنگ در پيوست و جمعى را در كمين قرار داد . فرنگان را شمار سپاه بسيار بود . چون جنگ آغاز شد ، سپاه تركمانان واپس نشست ناگاه مردانى كه در كمين بودند به در آمدند و فرنگان را كشتار كردند ، چنان كه هيچ كس از مرگ خلاصى نيافت . سپس كمشتكين به ملطيه رفت و ملطيه را بگرفت و فرمانروايش را اسير كرد . سپاهيان فرنگ از انطاكيه به دفاع از ملطيه آمدند ولى منهزم شده بازگشتند .\r\n\r\n\r\n","description":"","footnote":"\r\n[ ( 1 ) 
  ] متن : بيشمند .\r\n[ ( 2 ) 
  ] متن : طبلق .\r\n[ ( 3 ) 
  ] متن : ونشمند .\r\n[ ( 4 ) 
  ] متن : بيفل .\r\n","page_name":" 266 ","page_number":298},
  {"content":"\r\n\r\n\r\nاستيلاى قلج ارسلان بر موصل\r\nموصل و ديار بكر و جزيره در دست جكرمش از سران سلجوقيان بود . جكرمش از حمل مال سر باز زد و آهنگ عصيان نمود . سلطان محمد موصل و همهء توابعش را به چاولى سكاوو داد .\r\nهر دو از اميران و سران لشكر او بودند و فرمان داد به نبرد فرنگان رود . چاولى به سوى موصل در حركت آمد ، خبر به جكرمش رسيد از موصل لشكر به اربل آورد . چاولى با ابو الهيجاء بن موسك [ 1 
  ] كرد هدبانى [ 2 
  ] صاحب اربل پيمان دوستى بست . چاولى به بوازيج رسيد . جكرمش از دجله بگذشت و با او نبرد آغاز كرد . سپاه جكرمش منهزم شد و او خود به سبب بيمارى فالج كه داشت همچنان بايستاد تا به اسارت چاولى افتاد . بقاياى سپاهش به موصل رسيد . در موصل پسر او امير زنگى بن جكرمش را كه هنوز كودك بود به جايش نشاندند و غزغلى از موالى پدرش زمام امور او را به دست گرفت . قلعهء موصل در دست او بود . اموال و ساز و برگ جنگ و اسب به ميان جنگجويان تقسيم كرد و آمادهء دفاع در برابر چاولى بايستاد .\r\nزنگى بن جكرمش به صدقة بن مزيد و برسقى شحنهء بغداد و قلج ارسلان صاحب بلاد روم نامه نوشت و آنان را به يارى فراخواند و هر يك را وعده داد كه اگر چاولى را از موصل براند موصل را به او خواهد داد . صدقه به او نپرداخت و نامه‌اش را وقعى ننهاد .\r\nچاولى برفت و موصل را محاصره نمود و هر روز جكرمش را در پاى باروى شهر مىآورد و مدافعان شهر را ندا مىداد كه اگر مىخواهيد جكرمش را آزاد كنم شهر را تسليم كنيد .\r\nتا در يكى از روزها بامداد كه به زندان رفتند جكرمش را مرده يافتند .\r\nدر خلال اين احوال چاولى شنيده بود كه قلج ارسلان با لشكر خود به نصيبين آمده ، پس دست از محاصرهء موصل برداشت و به سنجار رفت .\r\nچون چاولى از موصل دور شد برسقى به شتاب وارد شهر شد و به مردم موصل پيام داد كه به يارى ايشان آمده است ولى هيچ كس با او سخنى نگفت و او به بغداد بازگرديد . رضوان بن تتش صاحب دمشق چاولى را براى مقابله با فرنگانى كه در شام بودند به يارى فراخواند و چاولى به دمشق لشكر راند .\r\nچون قلج ارسلان به نصيبين رسيد ، سپاهيان جكرمش نزد او رفتند و با او پيمان بستند و سوگندان خوردند و او را به در موصل آوردند . قلج ارسلان در آخر ماه رجب سال 500 موصل را تصرف كرد .\r\nچون قلج ارسلان موصل را تصرف كرد . زنگى بن جكرمش و اصحابش از قلعه فرود آمدند . قلج ارسلان قلعه را از غزغلى بستد و بر تخت نشست و نام سلطان از خطبه بينداخت\r\n\r\n\r\n","description":"","footnote":"\r\n[ ( 1 ) 
  ] متن : موشك .\r\n[ ( 2 ) 
  ] متن : هدباى .\r\n","page_name":" 267 ","page_number":299},
  {"content":"\r\n\r\nو پس از نام خليفه نام خود در خطبه آورد و با لشكريان نيكى كرد و بساط عدل بگسترد .\r\nاز جمله ياران قلج ارسلان يكى امير ابراهيم بن ينال تركمانى صاحب آمد بود و يكى هم محمد بن جبق تركمانى صاحب حصن زياد . كه همان خرتبرت باشد .\r\nاما ابراهيم بن ينال را تاج الدوله تتش هنگامى كه ديار بكر را گرفته بود ، امارت آمد داده بود و آمد در دست او بود . اما خرتبرت در دست فلادروس ترجمان پادشاه روم بود و رها و انطاكيه از اعمال او به شمار مىآمد . سليمان بن قتلمش انطاكيه را گرفت و فخر الدولة بن جهير ديار بكر را از آن پس فلادروس روى به ضعف نهاد و جبق خرتبرت را از او بستد .\r\nچون فلادروس به دست سلطان ملكشاه اسلام آورد ، سلطان او را امارت رها داد و فلادروس تا پايان عمر در رها بود . آنگاه جبق رها و شهرهاى مجاور آن را تصرف كرد و براى پسرش محمد به ميراث نهاد . و اللّه تعالى ولى التوفيق .\r\n\r\nجنگ ميان قلج ارسلان بن سليمان و فرنگان\r\nبوهموند [ 1 
  ] صاحب انطاكيه ، از فرنگان ، را با پادشاه روم كه در قسطنطينيه بود خلاف افتاد و به دشمنى انجاميد . بوهموند برفت و بلاد روم را غارت كرد و آهنگ انطاكيه نمود .\r\nپادشاه روم از قلج ارسلان صاحب قونيه يارى خواست او نيز سپاهى به ياريش فرستاد . فرنگان در اين نبرد از پادشاه روم شكست خوردند و جمعى به اسارت افتادند . بقاياى لشكر فرنگان به بلاد خود در شام بازگشتند و لشكريان قلج ارسلان نيز آهنگ بلاد جزيره كردند كه نزد قلج ارسلان روند چون خبر قتل او را شنيدند در تصميم خويش سست شدند . و اللّه تعالى ولى التوفيق .\r\n\r\nكشته شدن قلج ارسلان و حكومت پسرش مسعود\r\nگفتيم كه قلج ارسلان بر موصل استيلا يافت و ديار بكر و اعمال آن را در تصرف آورد و بر تخت نشست و چاولى سكاوو به سنجار رفت و از آنجا به رحبه شد . فرمانرواى رحبه در اين ايام محمد بن سباق نام داشت و از بنى شيبان بود . اين محمد بن سباق را ملك دقاق بن تتش بر رحبه امارت داده بود . بدان هنگام كه عليه پدر عصيان كرده بود . چون چاولى رحبه را محاصره كرد ، رضوان بن تتش صاحب حلب نزد او كس فرستاد و از او خواست كه در برابر فرنگان ياريش دهد زيرا فرنگان به بلاد او راه يافته بودند . چاولى وعده داد كه پس از پايان يافتن محاصره خواهد آمد . رضوان نيز نزد او رفت و محاصرهء رحبه را سخت‌تر كردند . بعضى از مردم رحبه عذر كردند و دشمن را به شهر راه نمودند و سپاهيان چاولى تا نيمروز شهر را تاراج\r\n\r\n\r\n","description":"","footnote":"\r\n[ ( 1 ) 
  ] متن : سمند .\r\n","page_name":" 268 ","page_number":300},
  {"content":"\r\n\r\nكردند . محمد بن سباق شيبانى به تسليم بيرون آمد . چون تسليم شد آنان بازگشتند .\r\nچون خبر به قلج ارسلان رسيد از موصل رهسپار نبرد با چاولى شد و پسر خردسال خود ملكشاه بن قلج ارسلان را با يكى از امراى خود كه امور او را در دست داشت ، در موصل نهاد . چون به خابور رسد ابراهيم بن ينال صاحب آمد از او جدا شد و به ديار خود گريخت .\r\nقلج ارسلان بناچار گروهى از لشكريانش را كه به يارى پادشاه روم فرستاده بود باز پس خواند آنان نيز بيامدند . چاولى قلت لشكريان او را مغتنم شمرد و در آخر ذو القعدهء سال 500 حملهء خود را آغاز كرد و جنگ شدت گرفت . قلج ارسلان خود به تن خويش بر چاولى حمله كرد . علمدار را بكشت و چاولى را به شمشير خويش بزد . سپس ياران چاولى حمله آوردند و او را منهزم ساختند . قلج ارسلان خويشتن به رود خابور افكند و غرق شد .\r\nچاولى به موصل رفت . موصل را بگرفت و بار ديگر خطبه به نام سلطان محمد نمود و ملكشاه بن قلج ارسلان را نزد او فرستاد . سلطان محمد مسعود پسر قلج ارسلان را امارت بلاد روم داد و كارش استقامت گرفت .\r\n\r\nاستيلاى مسعود بن قلج ارسلان بر ملطيه و اعمال آن\r\nملطيه و اعمال آن و نيز سيواس از آن كمشتكين بن دانشمند از تركمانان بود و چنان كه گفتيم ميان او و فرنگان جنگهايى بود و چون كمشتكين بن دانشمند بمرد پسرش محمد به جايش نشست و همچنانكه در زمان پدرش بود جنگ با فرنگان را ادامه داد . او نيز در سال 537 هلاك شد و ملك مسعود بن قلج ارسلان به بسيارى از متصرفات او مستولى شد بعضى از آن بلاد نيز در دست ياغى ارسلان بن دانشمند باقى ماند .\r\n\r\nوفات مسعود بن قلج [ 1 
  ] ارسلان و حكومت پسرش قلج ارسلان [ 2 
  ]\r\nمسعود بن قلج ارسلان در سال 551 درگذشت و پسرش قلج ارسلان به جايش نشست .\r\nميان او و ياغى ارسلان بن دانشمند و كمشتكين صاحب ملطيه و بلاد مجاور آن از روم جنگهايى بود . سبب اين جنگها آن بود كه قليج ارسلان دختر ملك صليق [ 3 
  ] بن على بن ابى القاسم را به زنى گرفته بود . ملك صليق نيز دختر خود را با جهاز فراوانى به خانهء شوى فرستاد . ياغى ارسلان صاحب ملطيه راه بر آنان بگرفت و عروس و همهء جهازش را به غارت برد و قصدش آن بود كه او را به برادرزادهء خود ذو النون بن محمد بن دانشمند به زنى دهد . آنگاه براى آنكه بر شوى خود حرام گردد ، فرمان داد كه از اسلام برگردد تا نكاح او با قلج ارسلان فسخ گردد ، سپس بار ديگر اسلام آورد . آن زن چنان كرد و ياغى ارسلان او را به عقد برادرزاده‌اش درآورد .\r\n\r\n\r\n","description":"","footnote":"\r\n[ ( 1 ) 
  ] متن : بليج .\r\n[ ( 2 ) 
  ] متن : الان قرسن .\r\n[ ( 3 ) 
  ] متن : طليق .\r\n","page_name":" 269 ","page_number":301},
  {"content":"\r\n\r\nقلج ارسلان لشكر آورد و به جنگ ياغى ارسلان بن دانشمند رفت ولى از او شكست خورد از پادشاه روم يارى جست . او لشكرى به ياريش فرستاد ولى در اين گير و دار ياغى ارسلان بمرد .\r\nپس از مرگ او ابراهيم پسر برادرش محمد به جايش نشست . قلج ارسلان به برخى از بلاد او مستولى شد و برادرش ذو النون بن محمد بن دانشمند نيز بر قيساريه چنگ انداخت و ملك شاهان شاه [ 1 
  ] بن مسعود برادر قلج ارسلان نيز انكوريه ( انقره ) را در تصرف گرفت و كارها بر اين قرار گرفت .\r\nآنگاه ميان قلج ارسلان بن مسعود و نور الدين محمود بن زنگى صاحب شام خلاف افتاد و كار به جنگ كشيد . صالح بن رزيك كه زمام دولت فرمانرواى علوى مصر را در دست داشت به قلج ارسلان نامه نوشت و او را از اين كار منع نمود .\r\nسپس ابراهيم بن محمد بن دانشمند هلاك شد و برادرش ذو النون به جاى او قرار يافت قليج ارسلان بن مسعود پيمان خويش بر هم زد ملطيه را تصرف نمود . و اللّه تعالى اعلم .\r\n\r\nحركت نور الدين العادل بن بلاد قلج ارسلان\r\nنور الدين محمود بن زنگى در سال 568 بر ملطيه و سيواس و آقسرا از بلاد قلج ارسلان [ 2 
  ] بن مسعود بن قلج ارسلان در سرزمين روم حمله آورد . قلج ارسلان با اعتذار به استقبال او رفت و او را از تصميمش منصرف نمود و بسى اكرامش كرد . سپس نور الدين محمود در باب ذو النون بن دانشمند شفاعت كرد و از او خواست بلادى را كه تصرف كرده باز پس دهد ولى قليج ارسلان نپذيرفت . نور الدين به خشم آمد و مرعش و بهنسى و شهرهاى ما بين آن دو را در ماه ذو القعدهء همان سال تصرف كرد و سپاه به سيواس فرستاد و آنجا را بستد . قلج ارسلان به صلح گراييد و نزد نور الدين كس فرستاد و خواستار مهر و عطوفت او گرديد . در اين حال به نور الدين از فرنگان ، خبرهايى دادند كه او را پريشان خاطر نمود . از اين رو درخواست آشتى را پذيرا آمد ، بدان شرط كه سيواس در دست نواب نورالدين باقى بماند و سيواس از آن ذو النون بن دانشمند بود .\r\nآنگاه براى نور الدين محمود بن زنگى منشورى از جانب خليفه رسيد كه آن بلاد از جمله بلاد قلج ارسلان و خلاط و ديار بكر را به اقطاع او داده بود . چون نور الدين محمود بمرد بار ديگر سيواس را قلج ارسلان تصرف كرد و نايبان ذو النون را از آنجا براند .\r\n\r\nحركت صلاح الدين براى نبرد با قلج ارسلان بن مسعود\r\nقلج ارسلان بن مسعود صاحب بلاد روم ، دختر خود را به نور الدين محمد بن قرا ارسلان [ 2 
  ] بن داود بن سكمان صاحب حصن كيفا و ديگر بلاد ديار بكر به زنى داد و چند دژ نيز\r\n\r\n\r\n","description":"","footnote":"\r\n[ ( 1 ) 
  ] متن : شاه بن مسعود .\r\n[ ( 2 ) 
  ] متن : قليج ارسلان .\r\n","page_name":" 270 ","page_number":302},
  {"content":"\r\n\r\nبه او بخشيد . نور الدين محمد با زن خود رفتارى ناپسند پيش گرفت و با زن ديگرى زناشويى نمود و دختر قلج ارسلان را رها كرد . قلج ارسلان از اين امر به هم برآمد و آهنگ غزو نورالدين در ديار بكر نمود و شهرهاى او را تصرف نمود . نور الدين به صلاح الدين بن ايوب پناه برد و او را شفيع گردانيد ولى قلج ارسلان به شفاعت او وقعى ننهاد و دليل آورد كه مىخواهد بلادى را كه به هنگام ازدواج او با دخترش ، به او داده است باز پس ستاند . صلاح الدين از اين پاسخ به خشم آمد . قضا را در اين هنگام سرگرم نبرد با فرنگان بود . با آنان مصالحه كرد و لشكر به بلاد روم آورد .\r\nالملك الصالح ، اسماعيل بن نور الدين محمود صاحب حلب در شام بود . آنجا را ترك گفت و از تل باشر به رعبان [ 1 
  ] آمد و در آنجا با نور الدين محمد صاحب حصن كيفا ديدار كرد .\r\nقليج ارسلان چون از نزديك شدن صلاح الدين خبر يافت ، رسولى نزد او فرستاد تا آنچه را كه نور الدين محمد بر سر دخترش آورده است تقرير كند . صلاح الدين بر رسول خشم گرفت و رسول را گفت كه او را بگويد كه بلاد او را از او باز خواهد ستد . رسول برخاست و بيامد . ديگر روز نزد صلاح الدين رفت و گفت : اين بار از خود سخن مىگويم نه به رسالت از قلج ارسلان . آيا شايسته است كه پادشاهى چون تو غزو با كفار را به يكسو نهد و لشكر در حركت آرد و اين همه هزينهء لشكر كند به خاطر زنى مغنى . اكنون پندارم كه قلج ارسلان مرده است و اين دختر اوست كه مرا نزد تو فرستاده و به تو پناه جسته و خواسته است كه داد او از شويش بستانى . آيا نه چنان بود كه جانب او مىگرفتى ؟ صلاح الدين تصديق كرد كه در اين سخن حق با اوست . پس رسول را فرمان داد كه ميان ايشان را به نحوى اصلاح كند و در اين مهم او را يارى رساند . پس آن رسول به كار پرداخت و چنان مقرر شد كه نور الدين محمد صاحب حصن كيفا آن زن مغنى را پس از يك سال طلاق گويد و اين پيمان منعقد شد و هر يك به ديار خود باز گرديد . نور الدين محمد نيز ، به عهد خويش وفا كرد . و اللّه سبحانه و تعالى اعلم .\r\n\r\nتقسيم كردن قلج ارسلان بن مسعود كشور خود را ميان پسرانش\r\nقلج ارسلان بن مسعود در سال 587 كشور خود را ميان پسرانش تقسيم نمود : قونيه و اعمال آن را به غياث الدين كيخسرو [ 2 
  ] داد و آقسرا و سيواس را به قطب الدين ملكشاه داد و توقات را به ركن الدين سليمان داد و انقره ( انكوريه ) را به محى الدين و ملطيه را به معز الدين [ 3 
  ] قيصر شاه داد و ابلستين را به مغيث الدين داد و قيساريه را به نور الدين محمود داد و نكسار [ 4 
  ] و اماسيا را به دو برادرزادهء خود داد .\r\nيكى از پسران او ، قطب الدين ، بر راى پدر غلبه يافت و او را واداشت تا ملطيه را از\r\n\r\n\r\n","description":"","footnote":"\r\n[ ( 1 ) 
  ] متن : زغبان .\r\n[ ( 2 ) 
  ] متن : كسنجر .\r\n[ ( 3 ) 
  ] متن : عز لدين .\r\n[ ( 4 ) 
  ] متن : تكسار .\r\n","page_name":" 271 ","page_number":303},
  {"content":"\r\n\r\nقيصر شاه بستاند . او نيز بستد . قيصر شاه به صلاح الدين بن ايوب پناه برد تا او را شفيع قرار دهد . صلاح الدين گراميش داشت و دختر برادرش الملك العادل را به زنى به او داد . سپس نزد پدر و برادرش شفاعت كرد . آنان پذيرفتند و ملطيه را به او باز پس دادند .\r\nقطب الدين [ 1 
  ] به عصيان خويش در افزود و پدر را از كارهاى ملك به يكسو كرد و نايب او در امور مملكت ، اختيار الدين حسن ، را بكشت . ديگر پسران نيز از طاعت پدر بيرون آمدند . قطب الدين پدر را برگرفت و با خود به قيساريه برد تا قيساريه را از برادرش بستاند .\r\nبه هنگام محاصره ، قليچ ارسلان بگريخت و تنها به قيساريه داخل شد و قطب الدين به قونيه و آقسرا باز گرديد و آن دو را به تصرف آورد . قلج ارسلان همچنان از نزد پسرى به نزد پسرى ديگر مىرفت و آنان از او روى ميگردانيدند تا عاقبت نزد غياث الدين كيخسرو صاحب برغلوا رفت . غياث الدين از ديدار پدر خوشحال شد و خدمت كرد . آنگاه لشكرى گرد آورد و با او به قونيه رفت و قونيه را در تصرف آورد . سپس به آقسرا رفت و شهر را محاصره نمود . آنگاه بيمار شد و به قونيه بازگشت . و در آنجا درگذشت .\r\nبعضى گويند سبب مخالفت فرزندانش با او آن بود كه او از تقسيم كشور ميان فرزندان خود پشيمان شده بود و مىخواست قطب الدين را بر ديگران برترى دهد و سراسر ملك به دو سپارد . از اين رو ديگر پسرات بر او بشوريدند و از فرمانش بيرون رفتند و او هر بار به يكى پناه مىبرد . پسرانش از او ملول بودند . تا عاقبت به نزد كيخسرو صاحب قونيه رفت . كيخسرو از پدر اطاعت كرد و لشكرى آراست و با او براى محاصره برادرش محمود راهى قيساريه گرديد قلج ارسلان در همان هنگام كه قيساريه را محاصره كرده بود بمرد و غياث الدين به قونيه بازگرديد .\r\n\r\nمرگ قلج ارسلان و حكومت پسرش غياث الدين كيخسرو\r\nدر اواسط سال 588 قلج ارسلان بن مسعود پس از بيست و هفت سال فرمانروايى به روايتى در محاصرهء قيساريه و به روايتى در قونيه درگذشت .\r\nاو پادشاهى مهيب و عادل و نيك‌روش بود . بسيار جهاد مىكرد . چون وفات كرد پسرش غياث الدين كيخسرو در قونيه و اعمال آن به جايش نشست . قطب الدين ، برادرش ، صاحب آقسرا و سيواس بود . قطب الدين هر گاه از يكى از آن دو شهر به ديگرى مىرفت راه خود به قيساريه مىانداخت و از برادر خود نور الدين محمود ديدار مىكرد و اين ديدار در خارج شهر انجام مىگرفت . تا روزى بناگاه محمود را بكشت . يارانش به قيساريه گريختند و در آنجا به دفاع موضع گرفتند . قطب الدين يكى از بزرگان شهر را نيز كه حسن نام داشت با برادرش\r\n\r\n\r\n","description":"","footnote":"\r\n[ ( 1 ) 
  ] متن : ركن لدين\r\n","page_name":" 272 ","page_number":304},
  {"content":"\r\n\r\nبكشت . سپس ياران محمود به فرمان درآمدند و شهر قيساريه را به قطب الدين سپردند ولى قطب الدين پس از اين واقعه هلاك شد .\r\n\r\nاستيلاى ركن الدين سليمان بن قلج ارسلان بر قونيه و بيشتر روم و فرار غياث الدين\r\nچون قلج ارسلان درگذشت پسرش غياث الدين كيخسرو در قونيه به جايش نشست .\r\nديگر پسران به همان وضع هر يك در ولايت خود بودند . يكى از آنان ، قطب الدين ، پس از آنكه برادر خود محمود را كشت قيساريه را تصرف كرد . چون قطب الدين پس از اين واقعه بمرد ، ركن الدين سليمان ، صاحب توقات به قصد تسخير ميراث پدر از بلاد روم ، در حركت آمد . نخست به سيواس و آقسرا و قيساريه ، اعمال قطب الدين لشكر برد ، آنگاه به قونيه رفت و غياث الدين كيخسرو را به محاصره انداخت و قونيه را بگرفت . غياث الدين - چنان كه خواهيم گفت - به شام رفت . آنگاه ركن الدين سليمان بن نكسار و اماسيا لشكر برد و آن دو شهر را نيز بگرفت و در سال 597 لشكر به ملطيه برد و ملطيه را از معز الدين قيصر شاه - برادر ديگر خود - بستد . معز الدين به الملك العادل ابو بكر بن ايوب پيوست . سپس لشكر به ارزن الروم كشيد . و آن بلاد از آن پسر ملك محمد بن صلتق [ 1 
  ] بود ، از خاندانهاى كهن . چون ركن الدين سليمان به شهر نزديك شد فرمانرواى آن بيرون آمد تا با او عقد صلح بندد . ركن الدين او را بگرفت و در بند كرد و شهر را بستد پس متصرفات ديگر برادران همه در تصرف آورد ، جز انفره كه شهرى استوار بود . ركن الدين سه روز شهر را محاصره نمود . سپس توطئه‌اى انگيخت تا برادرش را كشتند و او شهر را در تصرف گرفت اين وقعه در سال 601 اتفاق افتاد . سليمان خود نيز پس از اين حوادث بمرد . و اللّه تعالى اعلم .\r\n\r\nوفات ركن الدين سليمان و حكومت پسرش قلج ارسلان بن سليمان\r\nچون ركن الدين سليمان بن قلج ارسلان در اوايل ذو القعدهء سال 601 بمرد پسرش قلج ارسلان بن سليمان به جايش نشست ولى پادشاهيش دير نپاييد . ركن الدين پادشاهى دورانديش و نسبت به دشمنان سختگير بود ولى مىگفتند كه به مذهب فلاسفه گرايش دارد .\r\n\r\nاستيلاى غياث الدين كيخسرو بر بلاد روم\r\nغياث الدين كيخسرو بن قلج ارسلان ، چون برادرش ركن الدين سليمان قونيه را از او بستد به حلب گريخت . الملك الظاهر غازى بن صلاح الدين فرمانرواى حلب بود . غياث الدين\r\n\r\n\r\n","description":"","footnote":"\r\n[ ( 1 ) 
  ] متن : حليق .\r\n","page_name":" 273 ","page_number":305},
  {"content":"\r\n\r\nدر نزد او سمت قبول نيافت و بناچار به قسطنطينيه رفت . پادشاه او را گرامى داشت و يكى از سرداران روم دختر خود به دو داد . اين سردار را در حوالى قسطنطينيه قلعه‌اى استوار بود .\r\nچون در سال 600 فرنگان قسطنطينيه را گرفتند . غياث الدين به اين قلعه رفت . در آنجا خبر يافت كه برادرش درگذشته است . بعضى از امراى قونيه او را فراخواندند كه برود و زمام ملك بر دست گيرد . غياث الدين با لشكرى راهى قونيه شد و شهر را محاصره نمود . سپاهيان قونيه به دفاع بيرون آمدند و او را منهزم نمودند غياث الدين به يكى از شهرهاى كوچك نزديك قونيه پناه برد . آنگاه مردم آقسرا او را به شهر خود دعوت كردند و والى خويش را راندند .\r\nاين خبر به قونيه رسيد . بر قلج ارسلان بن ركن الدين بشوريدند و او را در بند كردند و غياث - الدين را فراخواندند و فرمانروايى دادند او نيز پسر برادر و يارانش را دربند نمود .\r\nبرادر ديگر غياث الدين ، قيصر شاه صاحب ملطيه بود . در سال 597 ، آنگاه كه ركن الدين ملطيه را گرفت ، نزد الملك العادل ابو بكر بن ايوب رفت و الملك العادل دختر خود را به او داده بود . اكنون او در رها مىزيست . چون غياث الدين را كار بالا گرفت نزد او رفت و چون جايى در نزد او نيافت بار ديگر به رها برگشت .\r\nآنگاه على بن يوسف فرمانرواى سميساط و نظام الدين صاحب خرتبرت ، پس از استقرار غياث الدين آهنگ او كردند .\r\nغياث الدين همچنان بر سرير قدرت ببود تا آنگاه كه در سال 607 به دست لاسكارى فرمانرواى قسطنطينيه كشته شد .\r\n\r\nكشته شدن غياث الدين كيخسرو و حكومت پسرش كيكاوس\r\nچون غياث الدين كيخسرو كشته شد پسرش كيكاوس به جاى او نشست و او را الغالب - باللّه لقب دادند . عم او طغرل شاه بن قلج ارسلان صاحب ارزن الروم عليه او برخاست و براى گرفتن حكومت به قتال برادرزادهء خود كيكاوس لشكر آراست و او را در سيواس محاصره نمود .\r\nهمچنين برادرش كيقباد بن كيخسرو نيز به انكوريه از ولايات قلمرو او رفت و بر آن مستولى شد .\r\nكيكاوس نزد الملك الاشرف بن الملك العادل ابو بكر بن ايوب صاحب دمشق كس فرستاد و از او يارى خواست . او نيز سپاهى به ياريش فرستاد . طغرل شاه پيش از رسيدن آن لشكر از محاصرهء سيواس دست كشيد . كيكاوس به انگوريه رفت و آن را از برادرش كيقباد بستد و او را به حبس انداخت و اميران او را به قتل رسانيد . آنگاه بر سر عمش به ارزن الروم لشكر [ 1 
  ] برد و در سال 610 بر او پيروز شد و او را بكشت و بلاد او را تصرف نمود .\r\n\r\n\r\n","description":"","footnote":"\r\n[ ( 1 ) 
  ] متن : اشكر .\r\n","page_name":" 274 ","page_number":306},
  {"content":"\r\n\r\n\r\nحركت كيكاوس به حلب و استيلايش بر بعضى از اعمال آن سپس عزيمت او و باز پس گرفته شدن آن بلاد از او\r\nالملك الظاهر بن صلاح الدين صاحب حلب وفات يافت و پس از او پسرش كه كودك خردسال بود به جايش نشست . برخى از مردم حلب از الظاهر گريخته و به كيكاوس پيوسته بودند و او را به تسخير حلب ترغيب مىنمودند و تصرف حلب و حكومت بر آن را در نظرش بس آسان جلوه مىدادند .\r\nچون الظاهر از دنيا رفت ، تصميم به تصرف حلب در كيكاوس قوت گرفت و افضل بن صلاح الدين را به همكارى خويش دعوت كرد . او در سميسات بود و قرار بر آن نهادند كه خطبه به نام كيكاوس باشد و حكومت بر حلب و همهء سرزمينهايى كه مىگشايد از آن افضل و چون بلاد جزيره را چون حران و رها كه در دست الملك الاشرف است تصرف كردند به كيكاوس تعلق گيرد . و بر اين پيمان بستند و در سال 615 بيامدند و قلعهء رعبان [ 1 
  ] را گرفتند .\r\nاين قلعه بنا بر شرطى كه نهاده بودند به افضل تعلق گرفت . سپس قلعهء تل باشر را گرفتند .\r\nاين قلعه را كيكاوس براى خود برگزيد . افضل به شك افتاد كه مباد پس از تسخير حلب نيز كيكاوس پيمان خويش بشكند .\r\nپس الظاهر صاحب حلب نزد الملك الاشرف بن العادل فرمانرواى جزيره و خلاط كس فرستاد . او را به يارى خواند و گفت در حلب خطبه و سكه به نام او خواهد بود . الملك الاشرف نيز با جماعاتى از اعراب طى به ياريش رفت و در بيرون حلب فرود آمد . كيكاوس و افضل به عزم تصرف منبج مىرفتند كه طليعهء دو سپاه به يك ديگر رسيدند و ميانشان نبرد درگرفت . سپاهيان كيكاوس منهزم شدند الملك الاشرف به رعبان و تل باشر رفت . هنوز ياران كيكاوس از اين قلعه‌ها پاس مىداشتند . الملك الاشرف آنها را تصرف كرد و ياران كيكاوس را از آنجا براند . چون اينان نزد كيكاوس بازگشتند همه را در خانه‌اى كرده به آتش بسوخت .\r\nالملك الاشرف آن دو قلعه را به شهاب الدين بن الملك الظاهر فرمانرواى حلب تسليم كرد . در اين حال الملك الاشرف خبر يافت كه پدرش الملك العادل در مصر مرده است . از اين رو از رفتن به بلاد روم منصرف شده به مصر باز گرديد .\r\n\r\nمرگ كيكاوس و حكومت برادرش كيقباد\r\nكيكاوس بعد از آن نبردى كه ميان او و الملك الاشرف درگرفت قصد آن داشت كه لشكر به بلاد جزيره برد و آن بلاد از آن الملك الاشرف بود .\r\n\r\n\r\n","description":"","footnote":"\r\n[ ( 1 ) 
  ] متن : زغبان .\r\n","page_name":" 275 ","page_number":307},
  {"content":"\r\n\r\nدر اين باب با صاحب آمد و صاحب اربل هم پيمان گرديد و اين دو به نام الملك الاشرف خطبه مىخواندند . سپس خود لشكر به ملطيه برد تا الملك الاشرف را از رفتن به موصل باز دارد شايد صاحب اربل بتواند به موصل دست يابد . ولى در راه سخت بيمار شد و باز گرديد و در سال 616 از جهان رخت بربست و كودكانى همه خردسال بر جاى نهاد . برادرش كيقباد از آن وقت كه او را از انكوريه دستگير كرده بود محبوس بود . لشكريان او را از زندان بيرون آوردند و پادشاهى دادند . بعضى گويند كه او خود برادر را از زندان بيرون آورد و وليعهد خود قرار داد . و اين به هنگامى بود كه عمش صاحب ارزن الروم به خلاف او برخاسته بود و با اشرف پيمان صلح بسته بود .\r\n\r\nفتنه ميان كيقباد و صاحب آمد كه از بنى ارتق بود و فتح چند دژ از دژهاى او\r\nميان الملك الاشرف صاحب بلاد جزيره و الملك المعظم صاحب دمشق خلاف افتاده بود . جلال الدين خوارزمشاه در سال 623 از برابر مغولان از هند گريخته و آمده و بلاد آذربايجان را در تصرف آورده بود . الملك المعظم صاحب دمشق به استظهار او قصد گوشمال الملك الاشرف را داشت . ملك مسعود صاحب آمد از بنى ارتق نيز با آنان يار شد . الملك الاشرف نزد كيقباد پادشاه روم كس فرستاد و از او عليه صاحب آمد يارى خواست الملك الاشرف در اين ايام ماردين را در محاصره داشت . كيقباد لشكر آورد و در ملطيه مقام كرد و از آنجا لشكرى به آمد فرستاد و چند دژ را بگشود . صاحب آمد با الملك الاشرف آشتى كرد و به كيقباد نوشت كه سپاه خود از آمد ببرد . ولى كيقباد سر برتافت . الملك الاشرف لشكر خويش به يارى صاحب آمد فرستاد . كيقباد قلعهء كختا [ 1 
  ] را محاصره كرده بود . با آن لشكر روبرو شد و آنها را منهزم نمود و بسيارى را بكشت . سپس بازگشت و قلعه را بگشود .\r\nو اللّه اعلم .\r\n\r\nاستيلاى كيقباد بن كيخسرو بر شهر ارزنگان\r\nصاحب ارزنگان بهرام شاه از بنى احدب يكى از خاندانهاى قديم در پادشاهى بود .\r\nبيش از شصت سال بود كه ارزنگان در تصرف بهرام شاه بود و او همچنان فرمانبردار قلج ارسلان و فرزندان او بود . چون بهرام شاه بمرد پسرش علاء الدين داود شاه به جايش نشست .\r\nدر سال 625 كيقباد داود را فرا خواند كه با او در محاصرهء شهر ارزن الروم شركت جويد و او خود با لشكر باشد . چون بيامد او را بگرفت و شهر ارزنگان را در تصرف آورد . يكى از دژهاى\r\n\r\n\r\n","description":"","footnote":"\r\n[ ( 1 ) 
  ] متن : كحنا .\r\n","page_name":" 276 ","page_number":308},
  {"content":"\r\n\r\nارزنگان دژ كماخ بود . نايب او بدان دژ تحصن جست . كيقباد بهرام شاه را تهديد كرد كه اگر دژ را تسليم نكند چنين و چنان خواهد كرد . داود شاه به نايب خود پيام داد و از او خواست كه دژ را تسليم كند . او نيز دژ را تسليم كرد .\r\nكيقباد سپس آهنگ ارزن الروم نمود . پسر عمش طغرل شاه بن قلج ارسلان در آنجا بود .\r\nچون خبر يافت نزد حسام الدين على ، نايب الملك الاشرف در خلاط پيام فرستاد . و اظهار طاعت كرد و او را به يارى خويش خواند . حسام الدين به يارى او آمد ولى كيقباد از رويارويى با او سر باز زد و از ارزنگان به بلاد خود بازگشت . زيرا شنيده بود كه فرنگانى كه در مجاورت او بوده‌اند قلعهء سنوب را كه آن او بوده گرفته‌اند ، اين قلعه مشرف بر درياى سياه [ 1 
  ] بود . كيقباد از راه دريا و خشكى قلعه را محاصره كرد و آن را باز پس گرفت . و اللّه سبحانه و تعالى ولى التوفيق .\r\n\r\nنبرد ميان كيقباد بن كيخسرو و جلال الدين خوارزمشاه\r\nصاحب ارزن الروم كه پسر عم كيقباد بود سر به فرمان جلال الدين خوارزمشاه آورده بود و همراه او به محاصرهء خلاط رفته بود . خلاط از آن ايبك از موالى الملك الاشرف بود . جلال الدين ايبك را كشت و خلاط را گرفت . كيقباد فرمانرواى روم از آن دو بيمناك شد و از الملك الكامل يارى طلبيد . الملك الكامل در حران بود . او نيز برادر خود اشرف را از دمشق به ياريش فرستاد . اشرف سپاهيان جزيره و شام را گرد آورد و به يارى كيقباد آمد . او را در سيواس بديد و شمار سپاهشان به بيست و پنجهزار تن رسيد . پس از سيواس رهسپار خلاط شدند . در نواحى ارزنگان با جلال الدين روبرو شدند . جلال الدين از آن منظر بترسيد و به خلاط گريخت . سپس از خلاط به آذربايجان رفت . و در حوالى خوى فرود آمد . الملك الاشرف به خلاط رفت . ديد كه جلال الدين آن را ويران نموده است . پس به ديار خود بازگشت . سپس رسولان به آمد و شد پرداختند و ميان دو طرف مصالحه افتاد .\r\n\r\nحركت ابن ايوب به سوى علاء الدين كيقباد و هزيمت او\r\nملك علاء الدين كيقباد در بلاد روم رونق و شكوه تمام يافته بود . پس دست تصرف به بلاد مجاور گشود و خلاط را پس از آنكه به يارى الملك الاشرف در برابر جلال الدين خوارزمشاه از آن دفاع نمود بگرفت . اشرف بر سر خلاط با او به نزاع پرداخت و از برادر خود الملك الكامل يارى طلبيد . او در سال 631 با لشكر خود از مصر بيامد . ملوك خاندان او نيز با او همراه بودند . بيامد تا به نهر ازرق در مرز روم رسيد . و بر مقدمه الملك المظفر صاحب حماة را كه يكى از افراد آن خاندان بود بفرستاد . كيقباد با او روبرو شد و منهزمش نمود و او را در\r\n\r\n\r\n","description":"","footnote":"\r\n[ ( 1 ) 
  ] متن : خزر .\r\n","page_name":" 277 ","page_number":309},
  {"content":"\r\n\r\nخرت برت كه از آن بنى ارتق بود به محاصره افگند . الملك الكامل با لشكر خود در سال 632 به مصر باز گرديد و كيقباد از پى ايشان تاخت .\r\nعلاء الدين كيقباد سپس لشكر به حران و رها برد و آن دو شهر را از نواب الملك - الكامل بستد و از سوى خود براى آنان والى معين كرد . الملك الكامل در سال 633 برفت و آن دو شهر را باز پس گرفت .\r\n\r\nمرگ كيقباد و حكومت پسرش كيخسرو\r\nعلاء الدين كيقباد در سال 634 درگذشت و پس از او پسرش غياث الدين كيخسرو به حكومت نشست . اين سال مقارن انقراض دولت سلجوقى در ممالك اسلام و اختلال دولت خوارزمشاهى و خروج تاتار است از صحراى ترك آن سوى رود و استيلاى پادشاهشان چنگيز - خان است بر ممالك و گرفتن آنهاست از دست خاندان خوارزمشاه . جلال الدين خوارزمشاه آخرين پادشاه اين خاندان به هند گريخت . سپس باز گرديد و بر آذربايجان و عراق عجم غلبه يافت .\r\nايوبيان در اين روزگار در ممالك شام و ارمينيه بودند و ما در جاى خود - انشاء اللّه - به بيان آن خواهيم پرداخت .\r\nمغولان در سراسر بلاد منتشر شدند و همه جا آشوب بر پا كردند و دست به كشتار و غارت زدند و دولتشان نيرومند شد و طوايفى از ايشان در سال 641 به بلاد روم رفتند . غياث الدين كيخسرو بن كيقباد ، از ايوبيان و ديگران يعنى تركانى كه مجاور او بودند يارى خواست و از هر سو مدد برسيد و او به مقابله با آن قوم در حركت آمد . چون مقدمهء لشكرش در آق شهر ارزنجان [ 1 
  ] با مغولان روبرو گرديد منهزم شد . چون فراريان به او رسيدند ، او نيز زن و فرزند و ذخاير برگرفت و رو به گريز نهاد و تا شهرى كه يك ماه راه تا ميدان نبرد فاصله داشت واپس نشست .\r\nمغولان لشكرگاه و هر چه بر جاى نهاده بود تاراج كردند و در نواحى بلاد روم پراكنده شدند و در همه جا دست به غارت و كشتار گشودند . غياث الدين در همان شهر تحصن گزيد و مغولان بر خلاط و آمد مستولى شدند . سپس غياث الدين از ايشان امان خواست و به طاعت ايشان گردن نهاد و كارهايش به سامان آمد تا در همان نزديكى بمرد و مغولان قيساريه را گرفتند .\r\nو اللّه اعلم .\r\n\r\nوفات غياث الدين و حكومت پسرش كيقباد\r\nغياث الدين كيخسرو در سال 654 بمرد و سه پسر بر جاى نهاد . بزرگترشان علاء الدين\r\n\r\n\r\n","description":"","footnote":"\r\n[ ( 1 ) 
  ] متن : قشمير زنجان .\r\n","page_name":" 278 ","page_number":310},
  {"content":"\r\n\r\nكيقباد نام داشت و ديگرى عز الدين كيكاوس و سومى ركن الدين قلج ارسلان . بر حسب ولايت پدر علاء الدين كيقباد به جايش نشست ولى به نام هر سه خطبه مىخواندند و هر سه را يك فرمان بود .\r\nچنگيز خان پادشاه تاتار در سال 624 بمرد . پايتختشان قراقروم بود . پس از او پسرش تولو خان [ 1 
  ] به جايش نشست و او خان اعظم بود و حكمش بر همهء ملوك شمال و عراق از اهل بيت و ديگر عشيره‌اش جارى بود . پس تولو خان نيز بمرد و منگوقاآن بر سرير خانيت نشست . او برادر خود هلاگو را به فتح عراق و بلاد اسماعيليه فرستاد . هولاگو در سال 650 در حركت آمد و اجراى اين فرمان را عراق عجم و عراق عرب را زير پى سپرد و بغداد را بگرفت .\r\nآنگاه خان اعظم در سال 654 يكى از امراى مغول را به نام بايجو [ 2 
  ] با سپاهى به تسخير روم فرستاد . او به ارزن الروم آمد . سنان الدوله ياقوت از موالى سلطان علاء الدين كيقباد بر ارزن الروم فرمان مىراند . مغولان شهر را دو ماه محاصره كردند و منجنيقها نصب كردند و شهر را به قهر گرفتند و ياقوت را اسير كردند و همهء سپاهيان و مردم شهر را جز فروشندگان و صنعتكاران كشتند . سپس به ديگر بلاد روم راندند و قيساريه را تصرف كردند و بازگشتند .\r\nآنگاه در سال 655 بار ديگر بدان بلاد باز گرديدند و بر بسيارى از بلاد استيلا يافتند . و اللّه اعلم .\r\n\r\nوفات كيقباد و پادشاهى پسرش كيكاوس\r\nچون كشتار و غارت مغولانى كه با بايجو بودند در مملكت علاء الدين كيقباد افزون شد وى عازم پايتخت منگوخان شد . در سال 655 با سيف الدين طرنطاى از موالى پدرش با هدايا و تحف بسيار راهى درگاه خان گرديد . چون او برفت برادرش عز الدين كيكاوس برادر ديگر خود قلج ارسلان را بگرفت و در قونيه به بند كشيد و بر مملكت مستولى شد .\r\nسپس يكى از اكابر اصحاب خود را از پى ايشان فرستاد و نامه‌اى به طرنطاى نوشت كه آن اموال و هدايا را كه به نزد خان مىبرند بستانند و علاء الدين را باز گردانند . ولى فرستادگان او ، به طرنطاى و علاء الدين نرسيدند و ايشان به كشور خان اعظم داخل شده بودند . پس به نزد يكى از امراى خان فرود آمدند .\r\nاين رسول در آنجا عليه علاء الدين و طرنطاى به سعايت پرداخت كه با خود زهر آورده‌اند . آن امير ايشان را بگرفت و به بازجست از اموالشان پرداخت . چيزى يافت چون معجون . از آنها خواست كه از آن بخورند . آنان امتناع كردند . اين امر سبب شد كه امير را گمان به حقيقت پيوندد . از او خواستند كه پزشكان را حاضر آرد تا آنان رأى دهند . پزشكان بيامدند و رفع گمان كردند . آنگاه ايشان را نزد خان فرستاد .\r\n\r\n\r\n","description":"","footnote":"\r\n[ ( 1 ) 
  ] متن : طلوخان .\r\n[ ( 2 ) 
  ] متن : بيكو .\r\n","page_name":" 279 ","page_number":311},
  {"content":"\r\n\r\nعلاء الدين در راه بمرد . چون نزد خان حضور يافتند به فرمانروايى عز الدين كيكاوس كه پسر بزرگتر بود اتفاق كردند و از جانب او با خان پيمان صلح بستند و خان همگان را خلعت بخشيد .\r\nبايجو به خان نوشت كه ساكنان بلاد روم به جنگ او برخاسته‌اند و راه عبور او بسته‌اند . خان رسولان را بياورد و اين خبر با ايشان بگفت . گفتند چون فرمان سلطان برسد همه سر بر خط فرمان آرند . پس منشورى نوشت كه آن دو امير عز الدين كيكاوس و ركن الدين قلج ارسلان در ملك شريك باشند و مملكت ميانشان تقسيم گردد . پس از سيواس تا قسطنطينيه به جانب غرب از آن عز الدين باشد و از سيواس تا ارزن الروم در جانب شرقى كه به بلاد تاتار مىپيوندند از آن ركن الدين . و هر ساله باژ و ساو خويش به قراقروم به نزد منكوخان فرستند .\r\nآنگاه رسولان به بلاد روم بازگشتند و پيكر كيقباد را نيز آوردند تا به خاك بسپرند .\r\n\r\nاستيلاى تاتار بر قونيه\r\nبايجو بارسوم با سپاهيان مغول به بلاد روم روى نهاد . عز الدين كيكاوس لشكرى به سردارى ارسلان ايدغمش از امراى خود به مقابله فرستاد . بايجو آن لشكر در هم شكست و از پى آن به قونيه آمد . عز الدين كيكاوس به علايا به ساحل دريا گريخت . بايجو به قونيه آمد و شهر را محاصره كرد تا به وسيلهء خطيب خود امان خواستند . چون خطيب آمد اكرامش كرد و زنش بر دست او مسلمان شد و مردم شهر را از هر تعرض ايمن ساخت .\r\nدر سال 655 هولاكو راهى بغداد شد . بايجو را با لشكرش از روم فراخواند تا در تصرف بغداد او را يارى دهد . او عذر آورد و گفت كردان راه را بر او گرفته‌اند . هولاكوخان لشكرى فرستاد تا كردان را از راه دور كردند و آن سپاه به آذربايجان رسيد . مردم آذربايجان از برابر كردان گريخته بودند و كردان بر آن بلاد مستولى شده بودند .\r\nاينك در صحبت بايجو به نزد هولاكو بازگشتند و در فتح بغداد حضور يافتند . به اين اخبار در ضمن اخبار خلفا اشارت كرده‌ايم .\r\nو در اخبار هولاكو آمده است كه چون هولاكو بايجو را فرا خواند كه در فتح بغداد حاضر باشد ، بايجو همچنان به راه غدر مىرفت و از حضور سربرمىتافت . چون كار بغداد به پايان آمد ، هولاكو كسى فرستاد تا او را زهر داد و بكشت .\r\nهولاكو پس از فتح بغداد به شام رفت و در سال 658 حلب را محاصره نمود و عز الدين كيكاوس و ركن الدين قلج ارسلان را و نيز معين الدين سليمان پروانه [ 1 
  ] صاحب دولتشان را فرا خواند .\r\n\r\n\r\n","description":"","footnote":"\r\n[ ( 1 ) 
  ] متن : برانوه .\r\n","page_name":" 280 ","page_number":312},
  {"content":"\r\n\r\nاين معين الدين ، پدرش مهذب الدين على از مردم ديلم بود . به طلب علم پرداخت و در آن استادى يافت . سپس نزد وزير سعد الدين مستوفى در ايام علاء الدين كيقباد رفت و از او خواست كه برايش راتبه‌اى قرار دهد . او مردى وصاف بود . سعد الدين را از او خوش آمد و دختر خويش به او داد و از اين دختر بود كه سليمان زاده شد . سليمان در خاندان دولتمردان پرورش يافت . چون سعد الدين بمرد ، سلطان مهذب الدين را وزارت خويش داد و همهء امور خويش به او سپرد و چون مهذب الدين از جهان برفت پسرش سليمان را بركشيد و وزارت داد و معين الدين لقب نهاد . معين الدين همچنان مدارج ترقى را مىپيمود تا مقام حاجبى را نيز از آن خود كرد . او را پروانه مىخواندند و پروانه به زبان ايشان به معنى حاجب است .\r\nپروانه از خواص ركن الدين بود . چون با او نزد هولاكو آمد در چشم هولاكو جلوه نمود و به ركن الدين گفت كه براى انجام كارهايتان كسى را جز اين مرد نزد من نفرستيد .\r\nنفرستيد . پس همچنان مقام و منزلتش افزون گرديد تا سراسر بلاد روم را بگرفت .\r\n\r\nخلاف ميان عز الدين كيكاوس و برادرش قلج ارسلان و استيلاى قلج ارسلان بر ملك\r\nدر سال 659 ميان عز الدين كيكاوس و برادرش ركن الدين قلج ارسلان خلاف افتاد .\r\nركن الدين و پروانه نزد هولاكو رفتند و از او عليه عز الدين يارى خواستند . هولاكو لشكرى به ياريش فرستاد . ركن الدين به جنگ برادر خود عز الدين رفت . عز الدين نخست او را شكست داد ولى ركن الدين به يارى لشكر هولاكو بر برادر پيروز گرديد . عز الدين بگريخت و به قسطنطينيه رفت و ركن الدين بر ديگر بلاد مستولى شد .\r\nتركمانان به اطراف جبال و ثغور و سواحل گريختند و نزد هولاكو كس فرستادند و از او فرمان حكومت طلبيدند . هولاكو آنان را منشور حكومت داد و اجازت داد كه آلات سلطنت به كار برند و از آن پس مقام ملوك يافتند . محمد بك نام اميرشان بود و برادرش على - بك رديف او . هولاكو محمد بك را به خدمت خواند . او از رفتن امتناع كرد . هولاكو قلج ارسلان را و آن گروه از سپاهيان مغول كه در نزد او بودند ، فرمان داد كه به سركوبى او روند .\r\nآنان برفتند و جنگ در پيوستند محمد بك شكست خورد . سپس از سلطان ركن الدين امان خواست . او را امان داده به قونيه آورد و بكشت . پس از مرگ او على بك به امارت تركمانان رسيد و اين امارت به پسرانش به ميراث رسيد . مغولان بر آن مستولى شدند و ما به ذكر آن خواهيم پرداخت . انشاء اللّه .\r\n\r\n","description":"","footnote":"","page_name":" 281 ","page_number":313},
  {"content":"\r\n\r\n\r\nخبر از عز الدين كيكاوس\r\nچون عز الدين كيكاوس شكست خورده به قسطنطينيه رسيد ميخائيل صاحب قسطنطينيه در حق او نيكى كرد و برايش آذوقه و علوفه فرستاد . جمعى از خويشان مادريش با او بودند .\r\nاو را برانگيختند كه يكباره حمله كند و قسطنطينيه را تصرف كند . بعضى اين خبر را به پادشاه بردند . پادشاه او و يارانش را بگرفت و در يكى از قلاع دربند كرد . سپس ميان لاسكارى و منگو تيمور بن طغان پادشاه ناحيهء شمال از بنى دوشى خان بن چنگيز خان خلاف افتاد . و منگو تيمور به قسطنطينيه لشكر برد و در نواحى آن دست به آشوب و غارت و كشتار زد . كيكاوس از زندان خود نزد منگو تيمور گريخت و منگو تيمور او را به سراى برد و در آنجا در سال 677 بمرد .\r\nاز او پسرى ماند به نام مسعود . منگو تيمور پادشاه سراى ، مادرش را خواستگارى كرد ، ولى مسعود نپذيرفت و بگريخت و به اباقاخان پسر هولاكوخان پيوست . اباقاخان پادشاه عراق بود .\r\nاباقا به او نيكى كرد و سيواس و ارزن الروم و ارزنگان را به او داد و مسعود در آنجا استقرار يافت\r\n\r\nكشته شدن ركن الدين قلج ارسلان و حكومت پسرش كيخسرو\r\nمعين الدين سليمان پروانه زمام همهء امور ركن الدين قلج ارسلان را به دست گرفته بود و بر او فرمان مىراند . ركن الدين با او دل بد كرد . سليمان دريافت و از او بيمناك شد . چون خبر در بند كشيده شدن كيكاوس را در قسطنطينيه بشنيد عزم جزم كرد كه ركن الدين را از ميان بردارد . پس بناگاه او را به قتل آورد و فرزند او غياث الدين را به پادشاهى نشاند و او را تحت حكم و كفالت خود قرار داد و به انفراد در سرزمين روم به فرمانروايى پرداخت و كارش بالا گرفت . و اللّه سبحانه و تعالى اعلم .\r\n\r\nاستيلاى الملك الظاهر بيبرس پادشاه مصر بر قيساريه و كشته شدن معين الدين پروانه\r\nهولاكوخان در سال 658 بار ديگر به شام لشكر كشيد . پسرش اباقاخان نيز چنين كرد . الملك الظاهر پادشاه مصر و شام در برابر مغولان بايستاد . بسيار اتفاق مىافتاد كه الملك الظاهر به بلادى كه مغول در تصرف داشتند لشكر مىبرد . از جمله در سال 675 لشكر به بلاد روم برد . فرمانرواى آن ناحيه در آن زمان از مغولان بود . اباقاخان دو امير يكى تودون نويان [ 1 
  ] و ديگرى طوغون [ 2 
  ] را براى حمايت بلاد روم از تعرض الملك الظاهر به يارى او گسيل داشت .\r\n\r\n\r\n","description":"","footnote":"\r\n[ ( 1 ) 
  ] متن : كداون .\r\n[ ( 2 ) 
  ] متن : ترقوا .\r\n","page_name":" 282 ","page_number":314},
  {"content":"\r\n\r\nاينان به شام رفتند . الملك الظاهر لشكر بسيج كرد و بر مقدمه ، سنقر اشقر را بفرستاد . مقدمهء لشكر او با مقدمهء لشكر مغول در كوك سو ( ؟ ) رويا روى شدند . مغولان منهزم گشتند و الملك الظاهر بيبرس از پى ايشان بتاخت . بار ديگر در ابلستين [ 1 
  ] مصاف دادند . اين بار نيز مغولان منهزم شدند . و الملك الظاهر بسيارى از ايشان را بكشت و بسيارى را به اسارت گرفت و تا قيساريه به پيش رفت و آنجا را در تصرف آورد .\r\nمعين الدين پروانه توطئه كرده و اباقاخان را به اين حمله تحريص كرده بود . چون خبر اين واقعه به او رسيد بيامد و پس از رفتن الملك الظاهر از قيساريه ، به آن شهر رسيد و ديد كه همهء كشتگان از مغولان‌اند و از سپاهيان روم كس در آن ميان نيست . يقين كرد كه پروانه را در اين تحريص تعمدى بوده است .\r\n[ اباقا به انتقام اين شكست فرمان داد مردم قيساريه و ارزن الروم را قتل عام كنند و پروانه جان بر سر خشم خان مغول نهاد . 
  ] و اللّه تعالى ولى التوفيق و هو نعم الرفيق لا رب سواه و لا معبود الا اياه سبحانه .\r\n\r\nخلع كيخسرو سپس كشته شدن او\r\nقونغرتاى [ 2 
  ] پسر هولاكو با غياث الدين كيخسرو در بلاد روم اقامت داشت . او روم را گرفته بود و از عهد اباقا در آنجا فرمان مىراند . چون احمد تكودار بعد از برادر خود اباقا به حكومت رسيد قونغرتاى را از روم فرا خواند ولى او از بيم جان از آمدن سر برتافت . غياث الدين او را واداشت تا دعوت برادر را جواب گويد و خود نيز با او برفت . چون برسيدند تكودار برادر خود قونغرتاى را بكشت . چون او كشته شد بعضى از مغولان غياث الدين را متهم كردند كه او از راى تكودار آگاه بوده است .\r\nچون ارغون بن اباقاخان بعد از تكودار به حكومت رسيد ، غياث الدين را از بلاد روم عزل كرد و او را در ارزنگان به حبس فرستاد و به جاى او بر مغول كه در بلاد روم بودند هلاجو را فرستاد . اين واقعه در سال 682 اتفاق افتاد مسعود تا سال 717 در بلاد روم بماند و دچار فقر و تنگدستى شد و رشتهء كارها از دست او بشد و كشور خويش به تاتارها سپرد .\r\nسپس دولتشان به كلى منقرض شد . تنها بقايايى از آن در سيواس در ميان بنى ارتنا [ 3 
  ] مملوك تيمورتاش بن چوپان [ 4 
  ] باقى ماند و تركمانان بر آن بلاد مستولى شدند و ملك روم به آنان تعلق گرفت . و اللّه غالب على امره . يؤتى الملك من يشاء و هو العزيز الحكيم .\r\n\r\n\r\n","description":"","footnote":"\r\n[ ( 1 ) 
  ] متن : ابليش .\r\n[ ( 2 ) 
  ] متن : قنطغرطاى .\r\n[ ( 3 ) 
  ] متن : ارثا .\r\n[ ( 4 ) 
  ] متن : دمرداش بن جومان .\r\n","page_name":" 283 ","page_number":315},
  {"content":"\r\n\r\n\r\nخبر از بنى سكمان موالى سلجوقيان . ملوك خلاط و بلاد ارمينيه سپس حكومت موالى ايشان بعد از ايشان و آغاز كار و سرانجام امورشان\r\nفرمانرواى مرند از بلاد آذربايجان ، اسماعيل بن ياقوتى بن داود بود و الب ارسلان برادر ياقوتى بود و داود برادر طغرلبك . اسماعيل ، قطب الدوله لقب داشت . او را غلامى ترك بود به نام سكمان ( به كاف و قاف ) . از اين رو او را سكمان قطبى مىخواندند . سكمان مردى دلير بود و در كارها جانب عدل را رعايت مىكرد .\r\nخلاط و ارمينيه در دست بنى مروان ملوك ديار بكر بود و آنان در سالهاى آخر دولتشان به مردم ستم بسيار مىكردند . چنان كه اهل آن بلاد سخت در رنج بودند . پس به سكمان نامه نوشتند و او را فرا خواندند تا بر خود امارت دهند . در سال 502 سكمان به ميافارقين از بلاد ديار بكر رفت و آنجا را محاصره نمود . مردم امان خواستند و او شهر را به تصرف آورد .\r\nدر سال 505 ، سلطان محمد بن ملكشاه امير مودود [ 1 
  ] صاحب موصل را به غز و فرنگان و انتزاع بلاد از دست ايشان فرمان داد و امراى ثغور را گفت كه با او همراه شوند . پس ايلبكى و زنگى پسران برسق از همدان و احمديل [ 2 
  ] از مراغه و ابو الهيجاء از اربل و ايلغازى از ماردين و سكمان القطبى از ديار بكر به فرمان سلطان حاضر آمدند و به آهنگ فتح آن بلاد لشكر در حركت آوردند و چند دژ را گشودند و رها را محاصره كردند ولى چون مردم رها سخت مقاومت كردند بدون آنكه آن را به تصرف آورند بازگشتند . سپس تل باشر نيز مقاومت كرد .\r\nتاج الدوله رضوان بن تتش فرمانرواى حلب ايشان را به حلب خواند . چون به حلب رفتند از ديدارشان امتناع كرد . سكمان قطبى در آن جا بيمار شد و بازگشت و در راه كه مىآمد در بالس بمرد و آن لشكر پراكنده گرديد .\r\nپس از مرگ سكمان قطبى پسرش ظهير الدين ابراهيم به جاى او نشست . او نيز روشى چون روش پدر داشت تا سال 521 كه او نيز به ديار عدم رهسپار گرديد .\r\nپس از ابراهيم بن سكمان ، برادرش احمد بن سكمان ده ماه فرمان راند . او نيز وفات كرد .\r\nاصحاب او در ارمينيه و خلاط ، شاه ارمن ، سكمان بن ابراهيم بن سكمان قطبى را كه هنوز كودكى خردسال بود به جاى او نشاندند . جده‌اش ام ابراهيم زمام امور او را به دست گرفت . سپس آهنگ قتل او كرد ولى دولتمردان او آن زن را كشتند .\r\nچون شاه ارمن سكمان زمام امور را به دست گرفت ميان او و گرجيان جنگهايى رخ داد .\r\nدر سال 556 [ 3 
  ] گرجيان به شهر آنى از بلاد اران لشكر آوردند و دست به قتل و غارت زدند .\r\nشاه ارمن لشكر به جنگ ايشان برد ولى از گرجيان شكست خورد و بسيارى از لشكريانش كشته\r\n\r\n\r\n","description":"","footnote":"\r\n[ ( 1 ) 
  ] متن : مودود بن مزيد بن صدقه .\r\n[ ( 2 ) 
  ] متن : احمد بك .\r\n[ ( 3 ) 
  ] متن : 506 .\r\n","page_name":" 284 ","page_number":316},
  {"content":"\r\n\r\nشدند . خواهر صلتق [ 1 
  ] بن على صاحب ارزن الروم زوجهء او بود . ميان صلتق و گرجيان جنگى درگرفت . صلتق شكست خورد و به اسارت افتاد . شاه ارمن نزد پادشاه گرج كس فرستاد و فدا داد و صلتق را از اسارت برهانيد و او به ارزن الروم باز گرديد .\r\nسپس صلاح الدين ايوبى به مصر و شام استيلا يافت و دولتش بسط يافت و نيرومند شد . مظفر الدين كوكبرى او را تحريض كرد كه به بلاد جزيره لشكر برد و وعده داد كه پنجاه هزار دينار به او خواهد داد . صلاح الدين به سنجار رفت و آنجا را محاصره نمود . و آهنگ آن داشت كه به موصل رود . عز الدين مودود بن زنگى در آن زمان فرمانرواى موصل بود . از شاه ارمن ، صاحب خلاط يارى طلبيد . او نيز يكى از موالى خود به نام بكتمر [ 2 
  ] را نزد صلاح الدين فرستاد تا در حق فرمانرواى موصل شفاعت كند . بكتمر به ديدار صلاح الدين رفت و او سنجار را در محاصرهء خود داشت . شفاعت شاه ارمن نپذيرفت و بكتمر خشمگين باز گرديد . شاه ارمن لشكر به قتال صلاح الدين برد و از قطب الدين بن نجم الدين البى صاحب ماردين يارى خواست . او پسر خواهر شاه ارمن و پسر دايى عز الدين بود . دولتشاه صاحب بدليس و ارزن نيز با او همراه شد .\r\nاينان در سال 578 در حركت آمدند ، در حالى كه صلاح الدين سنجار را گرفته و لشكريان پراكنده شده بودند . صلاح الدين چون از آمدن ايشان خبر يافت تقى الدين پسر برادرش را كه در حماه بود فرا خواند . او نيز به شتاب بيامد . صلاح الدين خود به رأس عين راند و آن جمع پراكنده ساخت آنگاه لشكر به ماردين برد و در آن نواحى دست به غارت و كشتار زد و باز گرديد . آنگاه به موصل راند و از جزيره بگذشت و به حران رسيد . مظفر الدين كوكبرى بن زين الدين به استقبال او آمد ولى به عهد خود وفا نكرد و از اداى پنجاه هزار دينار كه وعده داده بود سرباز زد . صلاح الدين او را دستگير كرد و رها و حران را از او بستد و بر او موكلان گمارد سپس او را آزاد كرد و به ديار خود باز گردانيد .\r\nصلاح الدين چون از حران برفت سپاهيان حصن و دارا و معز الدين سنجر شاه صاحب بلاد جزيره كه پسر برادر عز الدين مودود صاحب موصل بود با او ديدار كردند . سنجر شاه كه از عمش جدا شده بود با صلاح الدين به موصل رفت . چون به شهر بلد رسيد عز الدين مادر خود را با دختر نور الدين محمود بن زنگى كه عم او بود و با جماعتى از اعيان نزد او فرستاد و درخواست صلح كرد . صلاح الدين آنان را اكرام كرد و با جماعتى از اعيان دولت در اين باب مشورت كرد . على بن احمد المشطوب رئيس كردان هكارى گفت به صلح تن درندهد . صلاح - الدين از ايشان پوزش خواست و آنان را بازگردانيد . آنگاه لشكر به موصل نزديك ساخت .\r\nمردم موصل جانانه به دفاع برخاستند و صلاح الدين از كرده پشيمان شد و على بن احمد المشطوب\r\n\r\n\r\n","description":"","footnote":"\r\n[ ( 1 ) 
  ] متن : طليق .\r\n[ ( 2 ) 
  ] متن : مكتمر .\r\n","page_name":" 285 ","page_number":317},
  {"content":"\r\n\r\nو كسانى را كه با او موافق بودند ملامت نمود .\r\nقاضى الفاضل بيسانى از مصر براى او نامه نوشت و او را از نپذيرفتن صلح سرزنش كرد .\r\nهمچنين زين الدين يوسف بن زين الدين صاحب اربل با برادر خود مظفر الدين كوكبرى بيامدند .\r\nصلاح الدين آنان را اكرام و استقبال كرد و با جمع كثيرى كه همراه ايشان بود در جانب شرقى موصل فرود آمد و على بن احمد المشطوب هكارى را به قلعه جديده [ 1 
  ] از بلاد هكاريه فرستاد و او آن قلعه را محاصره كرد . كردان بر او گرد آمدند و او همچنان قلعه را در محاصره داشت تا صلاح الدين از موصل برفت . صلاح الدين براى محاصرهء آن قلعه مدتى درنگ كرده بود .\r\nدر آن هنگام كه صلاح الدين موصل را محاصره كرده بود . به اتابك عز الدين صاحب موصل خبر رسيد كه نايب او در قلعهء [ زلفندار 
  ] با صلاح الدين مكاتبه دارد . عز الدين او را از صعود به قلعه منع كرد و بار ديگر به رأى مجاهد الدين گراييد و او را براى قرارداد صلح فرستاد . او نيز سعى وافر مبذول داشت تا آن قرار به انجام رسانيد و صلاح الدين به سوى ميافارقين در حركت آمد .\r\n\r\nوفات شاه ارمن سكمان و حكومت بكتمر از موالى پدرش\r\nشاه ارمن سكمان بن ابراهيم بن سكمان قطبى صاحب خلاط در سال 581 [ 2 
  ] وفات كرد .\r\nبكتمر از موالى پدرش در ميافارقين بود . چون بشنيد شتابان با مماليكى كه همراهش بودند به خلاط بازگشتند و بر پايتخت بنى سكمان مستولى شدند . بكتمر ، اسد الدين برنقش را امارت ميافارقين داد . او از موالى شاه ارمن بود .\r\nشمس الدين پهلوان بن ايلدگز صاحب آذربايجان و همدان دختر خود را به شاه ارمن داده بود به طمع آنكه خلاط را در تصرف آرد . چون شاه ارمن بمرد سپاه شمس الدين پهلوان به سوى خلاط روان شد . چون مردم خلاط از حركت لشكر او خبر يافتند به صلاح الدين نامه نوشتند و او را به يارى خود فراخواندند تا شهر را به او تسليم كنند بلكه ميان او و پهلوان نبرد افتد و هر يك ديگرى را فرو كوبد و آخر الامر شهر به دست آنان باقى ماند . صلاح الدين به سوى خلاط لشكر راند و بر مقدمه پسر عم خود ناصر الدين محمد بن شيركوه و مظفر الدين بن زين الدين كوكبرى و ديگران را بفرستاد . اينان در نزديكى خلاط فرود آمدند و از دو طرف رسولان ميان شمس الدين و مردم خلاط و صلاح الدين و مردم خلاط به آمد و شد آمدند و هر دو گروه را به نوعى پاسخ مىدادند و دفع الوقت مىكردند . در اين احوال خبر مرگ قطب الدين صاحب ماردين به صلاح الدين رسيد . پس از قطب الدين كودكى خردسال را به جاى او نشانده بودند و زمام كارهايش به دست اسد الدين بر نقش بود . صلاح الدين برفت و شهر را محاصره\r\n\r\n\r\n","description":"","footnote":"\r\n[ ( 1 ) 
  ] متن : جزيره .\r\n[ ( 2 ) 
  ] متن : 576 .\r\n","page_name":" 286 ","page_number":318},
  {"content":"\r\n\r\nكرد و به امان تصرف نمود .\r\nبكتمر در امارت خلاط بماند و حكومتش به دراز كشيد و ميان او و صلاح الدين فتنه‌ها و جنگها برخاست . تا آنگاه كه در سال 589 صلاح الدين بمرد و او بسى شادمان كرد . بكتمر از آن پس عبد العزيز ناميده شد و سيف الدوله لقب يافت . و اللّه تعالى اعلم .\r\n\r\nمرگ بكتمر و حكومت آقسنقر\r\nبكتمر در آغاز حكومتش اقسنقر يكى از موالى شاه ارمن را بر كشيد . او هزار دينارى لقب داشت . به كمتر دخترش را به او داد و او چندى بر اين حال ببود . سپس از بكتمر آزرده شد و در كمين قتل او نشست . چون صلاح الدين از جهان برفت از ميافارقين بيامد و در فرصتى كه بدست آورد در سال دهم حكومتش او را به قتل رسانيد . اين واقعه دو ماه بعد از وفات صلاح الدين بود . سپس خلاط و ارمينيه را در تصرف آورد و پسر به كمتر را با مادرش در يكى از فلاع به حبس افكند . و اللّه سبحانه و تعالى اعلم .\r\n\r\nوفات آقسنقر و حكومت محمد بن بكتمر\r\nدر سال 594 ، اقسنقر هزار دينارى پس از پنج سال حكومت بمرد و حكومت خلاط به دست خواجه تاش [ 1 
  ] او قتلغ ارمنى افتاد مردم خلاط از او خشنود نبودند . اين بود كه پس از هفت روز كه از حكومتش رفته بود ، برجستند و او را كشتند و محمد بن بكتمر را از زندان بيرون آوردند و پادشاهى دادند و او را الملك المنصور لقب دادند . شجاع الدين قتلغ قفچاقى دوات دار شاه ارمن زمام كارهاى دولت او را به دست گرفت و تا سال 603 همچنان فرمان راند .\r\nسپس محمد بن بكتمر . شجاع الدين را بگرفت و در بند كرد . او مردى نيكسيرت بود . مردم از اين عمل ناخشنودى نمودند و سپاهيان برآشفتند .\r\nمحمد از آن پس سرگرم لذات خود شد . مردم خلاط و لشكريان عليه او بسيج شدند . رئيسشان بلبان مملوك شاه ارمن بود . به ارتق بن ايلغارى بن البى صاحب ماردين نامه نوشتند و او را به فرمانروايى دعوت كردند . زيرا پدر او قطب الدين ايلغارى فرزند خواهر شاه ارمن بود .\r\nچندى بعد بلبان عصيان آغاز كرد و در ملازگرد جماعتى از سپاهيان بر او گرد آمدند .\r\n\r\nفرو افتادن پسر بكتمر و استيلاى بلبان بر خلاط و اعمال آن\r\nبلبان شهر ملازگرد و اعمال آن را بگرفت و سپاهيان بر او گرد آمدند و او آهنگ خلاط كرد .\r\n\r\n\r\n","description":"","footnote":"\r\n[ ( 1 ) 
  ] متن : حجراشتد .\r\n","page_name":" 287 ","page_number":319},
  {"content":"\r\n\r\nارتق بن ايلغارى صاحب ماردين نيز بر حسب وعده مقرر بيامد و در نزديكى خلاط لشگرگاه زد .\r\nبلبان به او پيام داد كه لشكريان و رعيت مرا به ميل به تو متهم مىكنند . باز گرد كه چون شهر را گرفتم آن را به تو تسليم خواهم كرد . ارتق كمى درنگ كرد . بلبان پيامى تهديدآميز داد و او به ماردين باز گرديد .\r\nالملك الاشرف موسى بن العادل بن ابى بكر ايوب صاحب حران و ديار جزيره چون از حركت ارتق بن ايلغارى به خلاط خبر يافت طمع در تصرف ماردين بست و ترسيد مباد با استيلا بر خلاط به قدرتش افزوده شود . از اين رو لشكر به ماردين آورد . و در دنيسر [ 1 
  ] اقامت نمود و به جمع خراج ديار بكر پرداخت . چون اموال گزافى حاصل كرد به حران باز گرديد .\r\nآنگاه بلبان لشكر گرد آورد و به خلاط رفت و آنجا را محاصره نمود . پسر بكتمر با كسانى كه نزد او مانده بودند به نبرد بيرون آمد . بلبان منهزم شد و به ولايت خود به ملازگرد و ارجيش و غير آن باز گرديد . ولى بار ديگر با لشكر به محاصرهء خلاط آمد و محاصره را سخت گرفت و پسر بكتمر همچنان سرگرم كامجوييهاى خود بود . مردم از محاصره در رنج افتادند بر او بشوريدند و او را بگرفتند و تسليم بلبان نمودند . بلبان به خلاط در آمد و بر آن غلبه يافت و پسر بكتمر را در قلعه‌اى از فلاع خلاط محبوس نمود و زمام امور ملك به دست گرفت .\r\nالملك الاوحد نجم الدين ايوب بن العادل صاحب ميافارقين در سال 604 لشكر به خلاط آورد ، و حصن موسى [ 2 
  ] را محاصره نمود و بلاد مجاور آن را بگرفت . بلبان از مقابلهء با او عاجز شد . نجم الدين پس از تصرف حصن موسى رهسپار خلاط شد . بلبان به دفاع ، لشكر بيرون آورد و او را در هم شكست و به ميافارقين فرارى داد . او بار ديگر تصميم به جنگ گرفت و از پدر خود الملك العادل يارى خواست و نيز لشكرى به ياريش فرستاد . نجم الدين بار ديگر به خلاط لشكر آورد . بلبان از طغرل شاه بن قليج ارسلان صاحب ارزن الروم يارى خواست . طغرل شاه به ياريش آمد و نجم الدين بار ديگر منهزم شد . بلبان و طغرل شاه برفتند و موش [ 3 
  ] را محاصره كرد ولى طغرل شاه غدر كرد و بلبان را بكشت و به خلاط رفت .\r\nمردم راهش نداند سپس به ملازگرد شد آنجا را به روى خود بسته يافت . پس به ارزن الروم باز گرديد .\r\nمردم خلاط نزد الملك الاوحد پيام فرستادند و او را به شهر خود فرا خواندند . او بيامد و خلاط را در تصرف آورد و بر همهء توابع و اعمال آن استيلا يافت . در اين احوال گرجيان بيامدند و به شهر حمله آوردند و در نواحى آن دست به غارت و كشتار گشودند و الملك الاوحد همچنان در خلاط مانده بود و بيرون نمىآمد . جماعتى از سپاهيان بر او شوريدند و به قلعه وان رفتند و چون نيرو گرفتند به ارجيش شدند و آنجا را تصرف كردند . جمعى از مفسدان گرد آنان را گرفتند .\r\n\r\n\r\n","description":"","footnote":"\r\n[ ( 1 ) 
  ] متن : تدليس .\r\n[ ( 2 ) 
  ] متن : سوس .\r\n[ ( 3 ) 
  ] متن : مراش .\r\n","page_name":" 288 ","page_number":320},
  {"content":"\r\n\r\nنجم الدين از پدرش الملك العادل يارى طلبيد . او نيز پسر ديگر خود الملك الاشرف [ 1 
  ] موسى را را به ياريش فرستاد . موسى قلعهء وان را محاصره كرد . سپاهيانى كه در آن قلعه بودند امان خواستند و تسليم شدند . الملك الاشرف به ديار خود يعنى حران و رها باز گرديد و نجم الدين در خلاط استقرار يافت . سپس به ملازگرد رفت تا در آن بنگرد . مردم خلاط بشوريدند و لشكريانش را از شهر براندند و اصحاب او را در قلعه محاصره نمودند و به نام شاه ارمن و خاندان او شعار دادند . الملك الاوحد باز گرديد . سپاهيان جزيره با او همدست شدند و او خلاط را محاصره نمود ، سپس ميان مردم اختلاف افتاد . نجم الدين به قهر به شهر در آمد و دست به كشتار زد و جماعتى از اعيان شهر را به ميافارقين فرستاد و بسيارى از ايشان را در آنجا بكشت .\r\nمردم از آن پس آرام يافتند و حكم مماليك را بر افكندند و دولت بنى سكمان از خلاط منقرض گرديد و خلاط به دست بنى ايوب افتاد . و البقا للّه وحده و اللّه وارث الارض و من عليها و هو خير الوارثين و اليه المرجع .\r\n\r\nاخبار فرنگان در باب تصرف ايشان سواحل شام و ثغور آن را و چگونگى غلبه ايشان بر آن ديار و آغاز كار و سرانجامشان\r\nدر آغاز اين كتاب ، بدان هنگام كه در انساب امتها سخن مىگفتيم از انساب اين امت نيز حكايت كرديم و گفتيم كه ايشان از فرزندان يافث پسر نوح‌اند . بدين طريق كه اينان فرزندان ريفاث‌اند و ريفاث از فرزندان جومر [ 2 
  ] است ، او فرزند يافت . پس فرنگان با سقلابها و خزرها و تركان برادرند . او روسيوس مىگويد : فرنگان از اعقاب عطرماغومر ( يعنى جومر ) اند .\r\nمساكن آنان در معمورهء زمين است . در شمال درياى روم . فرنگان در نخست كه يونانيان و روميان توانمند بودند سر بر خط فرمان ايشان داشتند و چون دولت يونانيان و روميان منقرض شد ، فرنگان خود به چند دولت منقسم شدند و مستقل از روميان و يونانيان دولتهايى تشكيل دادند . از جملهء اين دولتها يكى دولت گوتها بود در اندلس و دولت جليقيه ( - گاليسيا ) بعد از ايشان و دولت آلمانيان از جزيرهء انگلطره در شمال غربى اقيانوس ، و آنچه محاذى آنهاست از معمورهء زمين چون دولت پادشاهان افرنسه ( خود و آنان چنين مىگويند و جيم را در افرنجه به سين بدل مىنمايند ) اينان آن سوى خليج روم هستند به جانب غربى تا كوههايى كه در مشرق جزيره اندلس است و آن كوه را كوه برت ( جبال پيرنه ) مىگويند .\r\nدولت افرنسه بزرگترين دولتهاى ايشان است . اينان پس از سقوط قدرت روميان و در آغاز دولت عربى اسلامى نيرومند شدند و بر برخى بلاد مشرق دست يافتند و بر جزاير درياى رومى در آخر قرن پنجم تسلط پيدا كردند . در آن عهد پادشاهشان بالدوين [ 3 
  ] بود . او مردان\r\n\r\n\r\n","description":"","footnote":"\r\n[ ( 1 ) 
  ] متن : شرف الدين .\r\n[ ( 2 ) 
  ] متن : كومر .\r\n[ ( 3 ) 
  ] متن : بروديل .\r\n","page_name":" 289 ","page_number":321},
  {"content":"\r\n\r\nجنگى خود را به صقليه فرستاد و در سال 484 [ 1 
  ] آن را از دست مسلمانان به در آورد . سپس بر افريقيه و بلاد شام دست يافتند و بيت المقدس را گرفتند . و درنگشان و آمد و شدشان در آن نواحى به دراز كشيد .\r\nبعضى گويند : خلفاى عبيدى مصر فرنگان را به اين لشكركشى ترغيب و تحريض كردند ، زيرا دولت سلجوقيان سخت نيرومند شده بود و شام را از آنان گرفته بود و آنان را در مصر به محاصره افگنده بود . پس المستنصر باللّه علوى ، فرنگان را به خروج برانگيخت و پيروزى را در نظرشان آسان نمود تا شايد فرنگان آن اراضى را بگيرند و ميان دولت سلجوقى و ايشان فاصله گردند . فرنگان نيز لشكر بسيج كرده و از راه خشكى به قسطنطينيه آمدند . پادشاه روم آنان را از عبور از خليج منع كرد . تا آنگاه كه شرط او را پذيرفتند و شرطش آن بود كه انطاكيه را پس از تسخير به او تسليم كنند . اين شهر را مسلمانان از مماليك خلفاى مصر گرفته بودند .\r\nفرنگان اين شرط قبول كردند . آنان نيز وسايل عبور ايشان را از خليج مهيا ساختند و در سال 490 با عده و عدت تمام از خليج بگذشتند و به بلاد قلج ارسلان [ بن سليمان بن قتلمش 
  ] قدم گذاشتند و او را شكست دادند . قلج ارسلان به بلاد لئون ارمنى گريخت و فرنگان از آنجا رهسپار انطاكيه شدند . باغيسيان يكى از امراى سلجوقى فرمانرواى انطاكيه بود . فرنگان او را محاصره كردند . صاحب حلب و دمشق او را فرو گذاشتند و كس به ياريش نفرستادند ، زيرا مهاجمان گفته بودند جز انطاكيه آهنگ جاى ديگر ندارند . آنان نيز او را واگذاشتند تا حلقهء محاصره بسى سخت و تنگ شد . بعضى از نگهبانان باروهاى شهر نيز خيانت ورزيدند تا يكى از برجها به دست فرنگان افتاد . باغيسيان بگريخت و در اين فرار كشته شد و سرش را نزد ايشان آوردند .\r\nملوكى كه در اين لشكركشى شركت داشتند پنج تن بودند : بالدوين [ 2 
  ] و گودفروا [ 3 
  ] و ريموند سن‌ژيلى [ 4 
  ] و كنت [ 5 
  ] صاحب رها و بوهموند [ 6 
  ] صاحب انطاكيه و او سركردهء سپاه بود از اين رو امور انطاكيه را به او سپردند . خبر تسخير انطاكيه به گوش مسلمانان رسيد و از شرق و غرب به جانب او روى نهادند .\r\nقوام الدوله كربوقا صاحب موصل در حركت آمد و سپاهيان شام را گرد آورد و به دمشق راند . دقاق پسر تتش و طغتكين اتابك و جناح الدوله صاحب حمص و ارسلان تاش صاحب سنجار [ 7 
  ] و سكمان بن ارتق و ديگر امرا گرد آمدند و دست اتفاق به يك ديگر دادند و به انطاكيه راندند و سيزده روز شهر را محاصره نمودند . فرنگان كه با ساز و برگ اندكى در شهر بودند .\r\nناتوان شدند و امان خواستند تا از شهر بيرون آيند ولى مسلمانان امان ندادند ، سپس ميان لشكرهاى مسلمانان اختلاف افتاد ، زيرا كربوقا روشى ناستوده پيش گرفته بود و مىخواست\r\n\r\n\r\n","description":"","footnote":"\r\n[ ( 1 ) 
  ] متن : 480 .\r\n[ ( 2 ) 
  ] متن : بردويل .\r\n[ ( 3 ) 
  ] متن : كبريرى .\r\n[ ( 4 ) 
  ] متن : صنجيل .\r\n[ ( 5 ) 
  ] متن : قمص .\r\n[ ( 6 ) 
  ] متن : اسمند .\r\n[ ( 7 ) 
  ] متن : سنجر .\r\n","page_name":" 290 ","page_number":322},
  {"content":"\r\n\r\nبر آنان سرورى فروشد . در اين هنگام فرنگان دل بر هلاك نهاده از شهر بيرون آمده بر لشكر مسلمانان زدند و مسلمانان بىهيچ نبردى روى به گريز نهادند . اين گريز بدان گونه نامترقب بود كه فرنگان پنداشتند حيلهء جنگى است و از تعقيب ايشان باز ايستادند . در اين روز هزارها تن از مسلمانان به شهادت رسيدند . و اللّه تعالى اعلم .\r\n\r\nاستيلاى فرنگان بر معرة النعمان\r\nچون فرنگان را اين پيروزى و مسلمانان را چنان شكستى حاصل شد ، فرنگان به طمع ديگر بلاد افتادند و لشكر به معرة النعمان بردند و شهر را محاصره نمودند و نبردى سخت آغاز نهادند تا آنجا كه مردم از نبرد عاجز شده به خانه‌ها پناه بردند و باروها را رها كردند . فرنگان باروها را گرفتند و به شهر در آمدند و سه روز كشتار و تاراج كردند و چهل روز در آنجا مقام نمودند و از آنجا به عرقه [ 1 
  ] رفتند . عرقه را چهار ماه محاصره كردند و شهر همچنان پايدارى مىكرد . منقذ [ 2 
  ] صاحب شيزر با آنان مصالحه كرد و فرنگان رهسپار حمص شدند . حمص را محاصره كردند . جناح الدوله نيز با آنان مصالحه نمود . آنگاه لشكر به عكا بردند . مردم عكا نيز سخت پايدارى كردند .\r\nبيت المقدس از آن تاج الدوله تتش سلجوقى بود آن را به سكمان بن ارتق از تركمانان به اقطاع داده بود . چون واقعهء انطاكيه رخ داد ، مردم مصر طمع در بيت المقدس بستند .\r\nالافضل بن بدر الجمالى كه بر دولت علويان مصر تسلط داشت لشكر بدان ديار كشيد . سكمان و ايلغازى پسران ارتق و پسر عمشان سونج [ 3 
  ] و پسر برادرشان ياقوتى در آنجا بودند . مصريان چهل و اند روز شهر را محاصره نمودند و براى فرو كوفتن آن بيش از چهل منجنيق برپا كردند .\r\nعاقبت مردم امان خواستند و در سال 491 شهر به دست آنان افتاد . الافضل با سكمان و ايلغازى و ياران آنان نيكى كرد و ايشان را به دمشق فرستاد و آنان از فرات گذشتند .\r\nسكمان در رها ماند و ايلغازى به عراق رفت . الافضل افتخار الدوله را به نيابت خويش در بيت المقدس نهاد . افتخار الدوله پيش از اين در دمشق بود .\r\nفرنگان پس از عكا به بيت المقدس آمدند . شهر چهل روز در محاصره مقاومت كرد .\r\nعاقبت فرنگان از چند جانب به شهر حمله كردند و در آخر ماه شعبان سال 492 از جانب شمال به شهر در آمدند و يك هفته در آن درنگ كردند و كشتار و تاراج نمودند . برخى از مسلمانان به محراب داود پناه بردند و سه روز در آنجا نبرد كردند تا عاقبت امان خواستند و به عسقلان رفتند . شمار كشتگان را از علما و عباد و زهاد و مجاورين در مسجد بيش از هفتاد هزار نوشته‌اند . قنديلهاى نقره را كه در مسجد صخره آويزان بود فرود آوردند . چهل قنديل بود و\r\n\r\n\r\n","description":"","footnote":"\r\n[ ( 1 ) 
  ] متن : غزه .\r\n[ ( 2 ) 
  ] متن : ابن منقذ .\r\n[ ( 3 ) 
  ] متن : وع .\r\n","page_name":" 291 ","page_number":323},
  {"content":"\r\n\r\nهر يك سه هزار و ششصد و شصت درهم وزن داشت ، و تنورى از نقره بود به وزن چهل رطل شامى و صد و پنجاه قنديل كوچك نقره بود و بيش از بيست قنديل كوچك طلا ، و ديگر غنايم كه در حساب نمىگنجد .\r\nاز سوى مردم بيت المقدس جمعى با قاضى ابو سعيد الهروى به بغداد رفتند و در ديوان خلافت صورت واقعه را بيان نمودند . مردم سخت گريستند و تأسف خوردند . خليفه جمعى از اعيان چون قاضى ابو محمد دامغانى و ابو بكر چاچى و ابو القاسم زنجانى و ابو الوفاء بن عقيل را نزد سلطان بركيارق فرستاد و از او خواست به يارى اسلام برخيزد . اين جماعت به حلوان آمدند در آنجا از اضطراب دولت سلجوقى و قتل مجد الملك بلاسانى [ 1 
  ] كه در دولت او فرمانروا بود خبر يافتند و از اختلاف ميان برادران آگاه شدند و بازگشتند . فرنگان بر آن بلاد دست يافتند و گود فروا از ملوك خود را بر بيت المقدس فرمانروايى دادند .\r\n\r\nحركت سپاهيان مصر به جنگ فرنگان\r\nچون خبر واقعه به مصر رسيد ، الافضل امير الجيوش لشكر گرد آورد و به عسقلان راند و فرنگان را پيامهايى درشت داد و تهديدها كرد . آنان نيز پاسخها دادند و لشكر به سر مصريان راندند . هنوز افضل سپاه خود را در عسقلان تعبيه نداده بود كه فرنگان در رسيدند .\r\nمسلمانان منهزم شدند و بسيارى از آنان كشته شدند و بنه و لشكرگاهشان به تاراج رفت .\r\nالافضل به عسقلان گريخت و سپاهيانش پراكنده شدند جماعتى از منهزمين درون بيشه‌اى از درختان جمير ( نوعى انجير ) پنهان شدند . [ فرنگان درختان را آتش زدند . جمعى سوختند و جمعى به هنگام فرار كشته شدند . 
  ] [ 2 
  ] الافضل به مصر باز گرديد . فرنگان عسقلان را محاصره كردند . مردم بيست هزار دينار دادند تا آنان دست از محاصره برداشتند و به بيت المقدس باز گرديدند .\r\n\r\nنبرد كمشتكين بن دانشمند با فرنگان\r\nكمشتكين بن دانشمند معروف به طايلو [ 3 
  ] از تركمانان بود . دانشمند به معنى معلم است .\r\nزيرا پدرش معلم تركمانان بود . احوالش دگرگون شد تا آنجا كه سيواس را در تصرف آورد .\r\nصاحب ملطيه با او دشمنى مىورزيد و از بوهموند از سران فرنگان عليه او يارى خواست او نيز با پنج هزار سپاهى به جنگش آمد . كمشتكين به نبرد او برخاست و لشكرش بشكست و او را\r\n\r\n\r\n","description":"","footnote":"\r\n[ ( 1 ) 
  ] متن : محمد الملك الب ارسلان .\r\n[ ( 2 ) 
  ] در متن چنين است : استبدوا بنحسر الحمير ، به جاى استتروا بشجر الجمير . . . و آنچه ميان دو قلاب آمده از متن ساقط بود از ابن اثير افزوديم ( حوادث سال 492 ) .\r\n[ ( 3 ) 
  ] متن : طابلوا .\r\n","page_name":" 292 ","page_number":324},
  {"content":"\r\n\r\nبه اسارت آورد . آنگاه فرنگان لشكر به قلعهء انكوريه بردند . و آنجا را تصرف كردند و مسلمانانى را كه در آنجا بود كشتند . سپس به قلعهء ديگر رفتند و اسماعيل بن دانشمند را محاصره كردند .\r\nكمشتكين بار ديگر با ايشان نبرد كرد . شمار سپاهيانشان سيصد هزار نفر بود . آنان را منهزم ساخت و بسيارى را به قتل آورد . آنگاه پسر دانشمند به ملطيه لشكر برد و آنجا را بگرفت و فرمانرواى آن را اسير كرد . لشكرى از فرنگان از انطاكيه به نبرد او آمد . اين بار نيز خداوند مسلمانان را پيروز گردانيد و اين پيروزيها نزديك به يك ديگر بود .\r\n\r\nمحاصرهء فرنگان قلعهء جبله را\r\nجبله از اعمال طرابلس بود . روميان آن را تصرف كرده بودند و منصور بن صليحه را بر آن امارت داده بودند و او در آن شهر فرمان مىراند . چون جبله به تصرف مسلمانان در آمد ، امور شهر به دست جمال الملك ابو الحسن على بن عمار افتاد و او فرمانرواى طرابلس بود .\r\nمنصور بن صليحه همچنان در آن شهر بماند . سپس منصور وفات كرد و ابو محمد عبد اللّه بن - منصور جاى پدر بگرفت . او به سپاهيگرى گراييد و شهامت آشكار نمود . ابن عمار از او بيمناك شد و آهنگ دستگيرى او كرد . ابو محمد عبد اللّه بن صليحه در جبله عصيان آغاز كرد و به نام عباسيان خطبه خواند . ابن عمار از دقاق بن تتش عليه او يارى خواست . دقاق ، همراه با اتابك طغتكين برفت ولى ابو محمد عبد اللّه بن صليحه سخت پايدارى كرد و آنان بازگشتند . آنگاه فرنگان به محاصرهء جبله آمدند . باز هم ابو محمد عبد اللّه نيك مقاومت كرد . در اين حال شايع شد كه بركيارق آهنگ شام كرده است و اين امر سبب شد كه فرنگان از آنجا بروند و چون سلطان را به كارهاى ديگر سرگرم ديدند ، بار ديگر بازگشتند و شهر را محاصره نمودند . اين بار نيز خبر يافتند كه مصريان به يارى ابو محمد عبد اللّه بن صليحه مىآيند پس ، بار ديگر بازگشتند . بار ديگر با مسيحيانى كه در شهر بودند در نهان چنان نهادند كه يكى از برجها را تسليم آنان كنند .\r\nفرنگان بدين منظور سيصد تن از اعيانشان را با سلاح تمام به سوى آن برج فرستادند . آنان يك يك از راه كوهستانى خود را بالا مىكشيدند و چون نزد ابو محمد عبد اللّه مىرسيدند ابو - محمد آنان را مىكشت تا همهء سيصد تن به قتل رسيدند . اين بار نيز فرنگان محاصرهء جبله را ترك گفتند .\r\nفرنگان بار ديگر به محاصرهء جبله آمدند ولى باز هم منهزم شدند و يكى از سردارانشان به نام كنه تابل [ 1 
  ] اسير شد و مالى عظيم فديه داد و خويشتن برهانيد .\r\n[ ابن صليحه ديد كه فرنگان همچنان چشم به جبله دوخته‌اند و از حمله و محاصرهء باز نمىايستند و او را بيش ياراى مقاومت نيست . پس نزد اتابك طغتكين كس فرستاد و از او\r\n\r\n\r\n","description":"","footnote":"\r\n[ ( 1 ) 
  ] متن : كبرانيطل .\r\n","page_name":" 293 ","page_number":325},
  {"content":"\r\n\r\nخواست كسى را بفرستد تا شهر را تسليم او نمايد . او نيز بپذيرفت و پسر خود تاج الملوك بورى را بفرستاد . ابن صليحه شهر را به تاج الملوك بورى تسليم كرد و خود رهسپار دمشق شد و در آنجا از طغتكين خواست كه او را به بغداد فرستد . او نيز چنين كرد و كسانى با او همراه نمود تا به انبار رسيد . 
  ] [ 1 
  ] چون ابن صليحه به دمشق رفت ، ابن عمار صاحب طرابلس نزد ملك دقاق كس فرستاد و از او خواست كه ابن صليحه را بدون اموالش تسليم او كند و سى هزار دينار بستاند ولى ملك دقاق به سخن او گوش نداد . چون ابن صليحه به انبار رسيد ، چندى در آنجا درنگ كرد .\r\nسپس رهسپار بغداد شد . وزير اعز ابو المحاسن در بغداد بود . او را گفت سلطان بركيارق به مال نيازمند است و از تو سى هزار دينار طلب مىكند . گفت كه اموال او در انبار است . وزير كس فرستاد و آن اموال به چنگ آوردند . اموالى بس گران بود . شمار جامه‌ها و عمامه‌ها و ديگر متاع در حساب نمىگنجيد همه برگرفته بياوردند .\r\nچون تاج الملوك بورى جبله را گرفت با مردم روشنى ناپسند پيش گرفت . مردم جبله نزد فخر الملك ابو على بن عمار صاحب طرابلس كس فرستادند و او را فرا خواندند تا بر خود امارت دهند . او نيز لشكرى بفرستاد و با تاج الملوك بورى و يارانش نبرد كردند و او را هم در هم شكستند و اسيرش كردند و نزد ابن عمار بردند . ابن عمار با او نيكى كرد و او را نزد پدرش به دمشق فرستاد . و عذر آورد كه مىترسيد كه اگر جبله را نگيرد به دست فرنگان افتد .\r\n\r\nاستيلاى فرنگان بر سروج و قيساريه و غير آن\r\nگودفروا [ 2 
  ] پادشاه فرنگان در سال 494 از بيت المقدس لشكر به محاصرهء عكا برد ولى تيرى بر او آمد و به قتلش آورد . چون او به قتل رسيد برادرش بالدوين [ 3 
  ] با پانصد سوار به بيت المقدس آمد . چون خبر به ملك دقاق صاحب دمشق رسيد ، همراه با جناح الدوله صاحب حمص لشكر به معارضه با او بيرون آورد . بالدوين شكست خورد و از فرنگان خلق كثيرى كشته شدند .\r\nهم در اين سال ، فرنگان ، سروج از بلاد جزيره را گرفتند . سبب آن بود كه فرنگان شهر رها را كه مردمش به آنان نامه نوشته بودند ، تصرف كرده بودند . زيرا بيشتر مردم رها از ارمنيان بودند و جز اندكى از مسلمانان در آنجا نبود . در اين هنگام سكمان در سروج جمعى از تركمانان را گرد آورده و عازم رها گرديد و با فرنگان نبرد در پيوست ولى در ماه ربيع الثاني سال 494 از آنان شكست خورد . آنگاه فرنگان به سروج لشكر بردند و آنجا را به قهر گرفتند و دست\r\n\r\n\r\n","description":"","footnote":"\r\n[ ( 1 ) 
  ] در متن سفيد بود . از ابن اثير تكميل شد ( حوادث سال 494 ) .\r\n[ ( 2 ) 
  ] متن : كبريرى .\r\n[ ( 3 ) 
  ] متن : بقدوين .\r\n","page_name":" 294 ","page_number":326},
  {"content":"\r\n\r\nبه كشتار و تاراج زدند . آنگاه حيفا [ 1 
  ] نزديك عكا را به قهر تصرف كردند و ارسوف را به امان ، و در ماه رجب به قيساريه راندند . قيساريه را نيز به جنگ گرفتند و دست به كشتار و تاراج گشودند . و اللّه تعالى ولى التوفيق بمنه و كرمه .\r\n\r\nمحاصرهء فرنگان طرابلس و شهرهاى ديگر را\r\nريموند سن‌ژيلى [ 2 
  ] از ملوك فرنگان كه پيش از اين از آنان نام برديم ، همچنان به محاصرهء طرابلس مشغول بود . قلج ارسلان بن سليمان بن قتلمش صاحب بلاد روم ( قونيه ) لشكر به طرابلس برد و بر او پيروز گرديد . ريموند سن‌ژيلى منهزم شد و باز گرديد . فخر الدولة بن عمار فرمانرواى طرابلس نزد امير آخر ( امير ياخر ) نايب جناح الدوله در حمص ، از سوى دقاق بن تتش كس فرستاد و او را به فرو كوفتن و دفع فتنهء سن‌ژيلى كه اكنون ناتوان شده بود ، فرا خواند . امير آخر ( يا امير ياخر ) [ 3 
  ] خود بيامد و دقاق نيز لشكر فرستاد و همگان در طرابلس گرد آمدند و با او جنگ در پيوستند . سن‌ژيلى با همان گروه كه با او مانده بود ، بر لشكر مسلمانان زد و همه را تار و مار كرد مردم كوهپايه كه بيشتر مسيحى بودند نيز با او يار شدند و طرابلس را در محاصره گرفتند . مردم طرابلس با پرداخت مالى و چند اسب با او مصالحه كردند و او از طرابلس لشكر به انطرطوس [ 4 
  ] برد و آنجا را محاصره كرد و به قهر بگشود و مردم را كشتار و شهر را تاراج نمود و تا دژ طوبان پيش رفت . سركردهء اين دژ مردى بود به نام ابن العريض . او در برابر فرنگان نيك پايدارى نمود و يكى از زعماى لشكر فرنگان را نيز اسير كرد . سن‌ژيلى ده هزار دينار و هزار اسير فديه داد مگر او را آزاد كند و ابن العريض نپذيرفت .\r\nهمهء اين وقايع در سال 495 اتفاق افتاد .\r\nسپس سن‌ژيلى به حصن الاكراد لشكر برد و آنجا را محاصره نمود . جناح الدوله لشكر گرد آورد كه به جنگ او رود . در اين احوال مردى باطنى در مسجد برجست و او را بكشت .\r\nبعضى گويند اين مرد را رضوان بن تتش به قتل او برگماشته بود . سن‌ژيلى به حمص رفت و حمص را محاصره نمود و بر اعمال آن دست يافت . سپس در ماه جمادى الاخر سال 495 يكى از كنتها بر عكا تسلط يافت . مسلمانان از هر سو از سواحل به جنگ با او روان شدند و او را منهزم ساختند و لشكرگاه و منجنيقهايى را كه نصب كرده بود به آتش كشيدند .\r\nآنگاه كنت رها ، [ بالدوين 
  ] لشكر به بيروت [ 5 
  ] آورد و آن را در محاصره گرفت مردم پايدارى كردند و او بازگشت .\r\nسپاهيان مصر براى ممانعت از رخنهء فرنگان به سواحلشان ، به عسقلان آمدند . بالدوين\r\n\r\n\r\n","description":"","footnote":"\r\n[ ( 1 ) 
  ] متن : حصن كيفا .\r\n[ ( 2 ) 
  ] متن : صنجيل .\r\n[ ( 3 ) 
  ] متن : تاج الدوله .\r\n[ ( 4 ) 
  ] متن : طرطوس .\r\n[ ( 5 ) 
  ] متن : سروج .\r\n","page_name":" 295 ","page_number":327},
  {"content":"\r\n\r\nاز قدس به مقابله آمد . مسلمانان او را منهزم نمودند . او خود را به رمله انداخت و مسلمانان در پى او بودند و رمله را محاصره كردند او به يافا گريخت . مسلمانان شمار كثيرى از فرنگان را كشتند و اسير كردند . و اللّه تعالى ولى التوفيق .\r\n\r\nمحاصرهء فرنگان عسقلان را و جنگهايشان با سپاهيان مصر\r\nچون فرنگان در عسقلان طمع كردند و در شام كارشان بالا گرفت ، الافضل امير الجيوش در سال 496 سپاهيان خود را از مصر به نبرد ايشان آورد . سعد الدولة الطواشى [ 1 
  ] از موالى پدرش فرمانده اين سپاه بود . بالدوين ، پادشاه قدس ، با لشكر خود بيامد و ميان رمله و يافا با اين لشكر روبرو شد و آن را در هم شكست . سعد الدوله نيز از اسب فرو افتاد و بمرد . فرنگان بر لشكرگاه او تسلط يافتند .\r\nآنگاه الافضل پسر خود شرف المعالى را با جمع كثيرى بفرستاد . سپاهيان او در يازور [ 2 
  ] نزديكى رمله فرود آمدند و جنگ آغاز كردند . فرنگان شكست خوردند و خلق بسيارى كشته شدند جمعى از اعيانشان به يكى از دژها پناه بردند . شرف المعالى آنان را پانزده روز محاصره نمود تا دژ را بگرفت و هر كه بود بكشت يا اسير كرد . بالدوين به يافا گريخت و از آنجا به قدس رفت . در قدس با جماعتى كه به زيارت آمده بودند برخورد كرد و آنان را به جنگ فرا خواند . اين گروه به آهنگ نبرد با مسلمانان به عسقلان آمدند . شرف المعالى در عسقلان بود .\r\nچون پيروزيى به دست نياوردند بازگشتند .\r\nشرف المعالى نزد پدر بازگشت ، آنگاه از راه خشكى ، سپاهى به سردارى مردى به نام تاج العجم كه از موالى پدرش بود گسيل داشت و سپاهى از راه دريا به سردارى مردى به نام قاضى ابن قادوس [ 3 
  ] . لشكر ابن قادوس به يافا فرود آمد و تاج العجم به عسقلان . ابن قادوس تاج العجم را فرا خواند كه با لشكر خود به او پيوندد . او سر برتافت . الافضل چون از سرپيچى تاج العجم خبر يافت كسى را فرستاد تا او را بگرفت و دربند كرد و فرماندهى سپاه و امارت عسقلان را به يكى ديگر از موالى خود به نام جمال الملك سپرد . آن سال به پايان آمد در حالى كه جز عسقلان سراسر بيت المقدس در دست فرنگان بود . همچنين يافا و ارسوف و قيساريه و حيفا و طبريه و اردن و لاذقيه و انطاكيه از بلاد شام و رها و سروج از بلاد جزيره در دست ايشان بود و ريموند سن‌ژيلى [ 4 
  ] ، فخر الملك بن عمار را در طرابلس محاصره كرده بود ، فخر الملك نيز جماعتى از ناوگان خود را به غارت و تاراج بلاد فرنگان به هر ناحيه روان داشته بود تا آذوقه به فرنگان كم رسد شايد آنان دست از محاصره بردارند .\r\n\r\n\r\n","description":"","footnote":"\r\n[ ( 1 ) 
  ] متن : قواسى .\r\n[ ( 2 ) 
  ] متن : بازور .\r\n[ ( 3 ) 
  ] متن : دقاوس .\r\n[ ( 4 ) 
  ] متن : صنجيل\r\n","page_name":" 296 ","page_number":328},
  {"content":"\r\n\r\nچون سال 497 در رسيد فرنگانى كه در رها بودند بيرون آمدند و بر رقه و قلعهء جعبر حمله بردند و آن نواحى را زير پى درنورديدند . رها و قلعهء جعبر از سال 479 در دست سالم بن مالك بن بدران بود . سلطان ملكشاه سلجوقى او را بر آن نواحى حكومت داده بود . و اللّه اعلم .\r\n\r\nاستيلاى فرنگان بر جبيل و عكا\r\nدر سال 497 كشتيهايى از بلاد فرنگ بيامد با خلق كثيرى از بازرگانان و كسانى كه به زيارت اماكن مقدسه آمده بودند . ريموند سن‌ژيلى از آنان براى محاصرهء طرابلس يارى طلبيد .\r\nاينان طرابلس را محاصره كردند و چون از تصرف آن عاجز آمدند به جبيل لشكر بردند و شهر را به امان تصرف كردند . سپس عهد امان خود بشكستند و دست به قتل عام مردم زدند . آنگاه بالدوين پادشاه قدس از اين بازرگانان و زوار يارى خواست و از دريا و خشكى عكا را در محاصره گرفت . زهر الدوله [ 1 
  ] الجيوشى ، از جانب ملك الجيوش الافضل صاحب مصر در عكا بود . او در برابر دشمن به دفاع پرداخت تا عاجز آمد و از عكا به دمشق گريخت . فرنگان عكا را گرفتند و در كشتار و غارت مرتكب اعمالى ناشايست گرديدند و اللّه تعالى اعلم .\r\n\r\nغزو امراى سلجوقى با فرنگان\r\nمسلمانان در ايام غلبهء فرنگان بر شام خود در آتش فتنه و اختلاف مىسوختند ، و اين امر سبب غلبهء فرنگان گرديد . در حران و حمص يكى از موالى ملكشاه حكومت مىكرد به نام قراجا [ 2 
  ] و موصل در دست جكرمش بود و حصن كيفا از آن سقمان بن ارتق . مردى به نام محمد اصفهانى كه از سوى قراجا در حران فرمان مىراند ، بر قراجا عاصى شد ، زيرا قراجا مردى ستمگر بود ، و همهء ياران خود را جز غلامى به نام چاولى بكشت . محمد اصفهانى چاولى را بركشيد و سپهسالارى داد . روزى چاولى بناگاه در مجلس عشرت او را به قتل آورد . چون محمد اصفهانى كشته شد فرنگان طمع در حران بستند و آن را محاصره كردند . ميان جكرمش و سقمان بن ارتق نيز جنگ و فتنه بود . ولى اكنون كه حران در خطر افتاده بود آن دو دست از جنگ بداشتند و در خابور ديدار كردند و پيمان دوستى بستند . سقمان بن ارتق را هفت هزار سپاهى از قوم خود يعنى تركمانان بود و با جكرمش نيز سه هزار تن از تركان و اعراب و كردان . فرنگان از حران لشكر به خابور آوردند و جنگ در پيوستند . مسلمانان از برابر آنان تا مسافتى بعيد واپس نشستند آنگاه حمله كردند و بسيارى از فرنگان را كشتند و اموالشان را به غنيمت بردند .\r\nبوهموند [ 3 
  ] فرمانرواى انطاكيه و تانكرد [ 4 
  ] فرمانرواى بلاد ساحلى در پشت كوه به كمين مسلمانان ايستاده بودند تا از پشت به سپاه مسلمانان حمله برند . چون از كمينگاه بيرون آمدند\r\n\r\n\r\n","description":"","footnote":"\r\n[ ( 1 ) 
  ] متن : بهاء الدوله .\r\n[ ( 2 ) 
  ] متن : فواجا .\r\n[ ( 3 ) 
  ] متن : اسمند .\r\n[ ( 4 ) 
  ] متن : شكرى .\r\n","page_name":" 297 ","page_number":329},
  {"content":"\r\n\r\nفرنگان را در حال فرار ديدند و تا شب هنگام در همانجا درنگ كردند و شب بگريختند . چون مسلمانان خبر يافتند ، از پى ايشان برفتند و بسيارى را كشتند . در اين نبرد بود كه بالدوين كنت رها اسير گرديد . يكى از تركمانان ، از ياران سقمان او را اسير كرده بود . اين امر بر ياران جكرمش گران آمد ، زيرا همين امر سبب شده بود كه غنايم بسيارى به دست تركمانان افتد پس جكرمش را تحريض كردند كه به خيمه‌هاى سقمان هجوم برد و بوهموند را از ايشان بستاند . او نيز برفت و بوهموند را بربود . ياران سقمان آهنگ نبرد او كردند ولى سقمان آنان را منع نمود زيرا نمىخواست ميان مسلمانان اختلاف افتد ولى از آنان جدا شده به راه خود رفت .\r\nآنگاه سلاحها و علمهاى فرنگان را بگرفت و به دست ياران خود داد و بر دژهاى ايشان حمله آورد . نگهبانان دژ پنداشتند ياران خود هستند و بدين پندار كه يارانشان پيروز آمده‌اند درها مىگشودند و مسلمانان دژ را مىگرفتند .\r\nجكرمش به حران رفت و آنجا را در تصرف آورد و از سوى خود اميرى نهاد . سپس لشكر به رها كشيد و چند روز نيز آن را محاصره نمود و به موصل بازگرديد . كنت بالدوين سى و پنج هزار دينار فديه داد و صد و شصت اسير مسلمان را آزاد نمود تا از اسارت برهيد . و اللّه سبحانه و تعالى ولى التوفيق بمنه و كرمه .\r\n\r\nنبرد فرنگان با رضوان پسر تتش ، صاحب حلب\r\nدر سال 498 تانكرد صاحب انطاكيه لشكر به حصن ارتاح [ 1 
  ] برد . اين دژ از آن رضوان بن تتش صاحب حلب بود . ساكنان دژ سخت در تنگنا افتادند و از رضوان يارى خواستند .\r\nرضوان بدان سو لشكر برد و فرنگان به مقابله بيرون آمدند . تانكرد كه كثرت لشكريان رضوان را ديد از او خواستار صلح شد ولى اسپهبد صباوه از امراى سلجوقى ، رضوان را از صلح منع كرد .\r\nاين اسپهبد پس از قتل اياز به رضوان پيوسته بود .\r\nچون نبرد درگرفت فرنگان نخست منهزم شدند ولى بار ديگر دل بر مرگ نهاده بر مسلمانان حمله كردند و بسيارى از لشكريان رضوان را كشتند و همهء پيادگانى را كه پس از پيروزى نخستين به لشكرگاهشان وارد شده بودند به قتل آوردند .\r\nرضوان و يارانش از معركه جان به در برده به حلب رفتند و صباوه نزد اتابك طغتكين [ 2 
  ] به دمشق رفت . فرنگان بار ديگر به محاصرهء دژ آمدند . ساكنان دژ به حلب گريختند و فرنگان دژ را در تصرف آوردند . و اللّه تعالى ولى التوفيق .\r\n\r\n\r\n","description":"","footnote":"\r\n[ ( 1 ) 
  ] متن : حصن اريام .\r\n[ ( 2 ) 
  ] متن : طغركين .\r\n","page_name":" 298 ","page_number":330},
  {"content":"\r\n\r\n\r\nنبرد فرنگان با سپاهيان مصر\r\nالافضل وزير صاحب مصر در سال 498 پسر خود شرف المعالى را با لشكرى به رمله فرستاد و او رمله را تصرف كرد و فرنگان را فرو كوبيد . سپس ميان گروههاى لشكر خلاف افتاد و هر يك مدعى بود كه او رمله را فتح كرده است و اين خلاف نزديك بود به جنگ كشد .\r\nدر اين حال فرنگان حمله آوردند و شرف المعالى بناچار به مصر باز گرديد . الافضل پسر ديگر خود سناء الملك حسين را با لشكرى به جاى او فرستاد . جمال الملك [ 1 
  ] فرمانرواى عسقلان نيز با او همراه شد . اينان از طغتكين اتابك دمشق نيز يارى خواستند او نيز صباوه از امراى سلجوقيان را به ياريشان فرستاد . بالدوين صاحب قدس و عكا با لشكر خود به نبرد آمد و جنگى سخت درگرفت و از دو جانب بسيارى كشته شدند و جمال الملك نايب عسقلان نيز به شهادت رسيد و دو لشكر از هم جدا شدند و هر يك به شهر خود باز گرديد .\r\nدر اين جنگ جماعتى از مسلمانان ، از جمله بكتاش بن تتش در لشكر فرنگان مىجنگيدند . بكتاش رنجيده شده به فرنگان پيوسته بود ، زيرا طغتكين به برادرزادهء او دقاق گرايش يافته بود و در حالى كه او كودكى بيش نبود او را به پادشاهى برگزيده بود . از اين رو بكتاش نزد فرنگان رفته بود . و اللّه سبحانه و تعالى ولى التوفيق بمنه .\r\n\r\nنبرد فرنگان با طغتكين\r\nيكى از كنتهاى بزرگ فرنگان در نزديكى دمشق بود و بسا به دمشق حمله مىكرد و با سپاهى كه در دمشق بود به جنگ مىپرداخت . طغتكين لشكر به جنگ او برد . بالدوين پادشاه قدس آمد تا او را در برابر مسلمانان يارى دهد ولى كنت بزرگ كه به نيرو و كفايت خويش مغرور بود او را باز گردانيد . بالدوين به عكا بازگشت . چون ميان كنت و طغتكين نبرد درگرفت ، طغتكين آنان را به دژى كه پايگاهشان بود واپس راند . آنگاه دژ را ويران كرد و سنگهايش را به رودخانه ريخت و همهء مدافعان آن را اسير كرد و ديگران را بكشت و به دمشق باز گرديد و پس از يك هفته به رفنيه از دژهاى شام لشكر برد . برادرزادهء ريموند سن‌ژيلى در آنجا بود . طغتكين دژ را بگرفت و مدافعانش را بكشت .\r\n\r\nاستيلاى فرنگان بر حصن افاميه\r\nخلف بن ملاعب الكلابى بر حمص غلبه يافته بود و راهزنى مىكرد . تتش بن الب ارسلان حمص را از او بستد و خلف را دست روزگار به مصر انداخت .\r\n\r\n\r\n","description":"","footnote":"\r\n[ ( 1 ) 
  ] متن : جمال الدين .\r\n","page_name":" 299 ","page_number":331},
  {"content":"\r\n\r\nمردى كه رضوان صاحب حلب بر افاميه گماشته بود عليه او عصيان كرد . او شيعى بود . نزد فرمانرواى مصر كس فرستاد و فرمانبردارى نمود و خواست كس را بدان سوى روانه دارد تا شهر را تسليم او كند . مصريان نيز خلف بن ملاعب را بدين كار فرستادند تا از آنجا به جهاد با فرنگان نيز مشغول شود . از او نيز گروگانهايى گرفتند كه راه خلاف نرود ، ولى ابن ملاعب چون به افاميه آمد عصيان آشكار كرد و جمعى از مفسدان را گرد خود آورد و از گروگانها كه نزد مصريان داشت چشم پوشيد .\r\nدر اين احوال فرنگان سرمين از اعمال حلب را كه ساكنان آن شيعى بودند تصرف كردند . قاضى سرمين نزد ابن ملاعب به افاميه رفت . قاضى در آنجا در نهان دست به كار برافگندن خلف بن ملاعب شد و به ابو طاهر الصائغ كه از اصحاب رضوان و از اعيان و داعيان باطنيه بود پيام فرستاد و ماجرا بگفت . قرار بر آن شد كه قاضى ابن ملاعب را از ميان بردارد و افاميه را تسليم رضوان كند .\r\nپسران ابن ملاعب از توطئه خبر يافتند و پدر را هشدار دادند كه قاضى توطئه در سر دارد . قاضى نزد ابن ملاعب آمد و به دروغ سوگندان خورد ، چنان كه به صداقت او اذعان كرد و يقين نمود كه ميان او و ابو طاهر و رضوان هرگز سخنى نرفته است .\r\nچون قاضى از نزد ابن ملاعب بازگشت به رضوان پيام داد كه سيصد تن از جنگجويان سرمين را با اسب و سلاح نزد ابن ملاعب فرستد و چنان وا نمايند كه از رضوان ملول شده و به خدمت او آمده‌اند . ابن ملاعب فريفته شد و آنان را در ربض افاميه جاى داد . اينان در همانجاى درنگ كردند تا كارها ساخته شد . شبى قاضى ايشان را از بارو فرا برد و به دژ در آورد . اينان دژ را گرفتند و ابن ملاعب را كشتند . پسران او بگريختند . يكى به ابو الحسن بن منقذ صاحب شيزر پناه برد و ديگرى كشته گرديد . ابو طاهر الصائغ به افاميه آمد . او مىپنداشت كه قاضى افاميه را به او تسليم خواهد كرد ولى قاضى به دو نپرداخت و ابو طاهر نزد او ماند .\r\nيكى از پسران ابن ملاعب كه از كار پدر به خشم آمده بود ، نزد طغتكين به دمشق رفت . طغتكين او را بر يكى از قلاع خود فرمانروايى داد ولى او دست به فساد گشود و به راهزنى پرداخت . طغتكين او را فرا خواند . اين پسر به نزد فرنگان گريخت و آنان را به تسخير افاميه برانگيخت . فرنگان افاميه را محاصره كردند آن سان كه مردم از گرسنگى به جان آمدند . چون فرنگان افاميه را تسخير كردند ، قاضى و ابن الصائغ را گرفتند و به قتل آوردند . اين واقعه در سال 507 [ 1 
  ] اتفاق افتاد .\r\n\r\n\r\n","description":"","footnote":"\r\n[ ( 1 ) 
  ] متن : 597 .\r\n","page_name":" 300 ","page_number":332},
  {"content":"\r\n\r\n\r\nمحاصرهء فرنگان طرابلس را\r\nريموند سن‌ژيلى [ 1 
  ] از ملوك فرنگان همچنان طرابلس را در محاصره داشت . او در اين ايام شهر جبله را از ابن صليحه گرفت و در نزديكى طرابلس دژى ساخت و در آن اقامت گزيد . چون بمرد او را به قدس بردند و به خاك سپردند .\r\nپادشاه روم اهل لاذقيه را فرمان داد كه براى فرنگانى كه طرابلس را در محاصره دارند آذوقه برند و آنان با كشتيهايى آذوقه به طرابلس سپردند .\r\nپادشاه روم اهل لاذقيه را فرمان داد كه براى فرنگانى كه طرابلس را در محاصره دارند آذوقه برند و آنان با كشتيهايى آذوقه به طرابلس بردند .\r\nفخر الملك بن عمار لشكرى از دريا به طرابلس برد و با فرنگان جنگ در پيوست و پيروزيى حاصل نمود و جمعى از ايشان را نيز اسير كرده باز گرديد .\r\nمحاصرهء طرابلس پنج سال مدت گرفت و در شهر آذوقه به پايان آمد . توانگران نيز هر چه داشتند انفاق كردند و ايشان نيز بينوا گرديدند . چون سال 500 فرا رسيد از جزيرهء قبرس و انطاكيه و جزاير بنادقه ( و نيز ) بر ايشان آذوقه رسيد و رمقى يافتند . در اين احوال فخر الملك بن عمار خبر يافت كه پس از سلطان بركيارق كار ملك بر برادرش سلطان محمد بن ملكشاه قرار گرفته است . نزد او شتافت تا از او يارى جويد . فخر الملك بن عمار پسر عم خود ذو المناقب را به جاى خود در طرابلس نهاد . ابن عمار نخست در دمشق فرود آمد . طغتكين او را گرامى داشت . سپس به بغداد رفت . سلطان نيز او را به اجلال درآورد و وعدهء ياريش داد .\r\nچون سلطان در ماه شوال سال 501 از بغداد حركت كرد ، فخر الملك بن عمار را در نهروان نزد خود خواند و امير حسين بن اتابك قتلغ تكين را ، كه با امير مودود براى گوشمال چاولى سقاوو به موصل مىفرستاد ، فرمان داد كه با چاولى به نحوى مصالحه كند و - چنان كه در اخبارشان آورديم - همراه ابن عمار برود .\r\n[ ماجراى چاولى سقاوو آن بود كه چاولى سقاوو از ارسال اموال سر باز مىزد و چون سلطان به بغداد آمد تا به گوشمال صدقة بن مزيد رود ، چاولى سقاوو را پيام داد كه لشكرى به يارى او فرستد ، ولى او همه را به مغالطه و دفع الوقت گذرانيد تا آنجا كه با صدقه باب مكاتبت بگشود و او را به مخالفت با سلطان تحريض نمود . اينك كه سلطان از كار صدقه فراغت يافته بود آهنگ تنبيه چاولى سقاوو را داشت 
  ] . [ 2 
  ] ابن عمار با سلطان وداع كرد و سلطان او را خلعت داد . ابن عمار با لشكر امير حسين بن قتلغ تكين روانه شد ولى از اين كار خود سودى نبرد . ابن عمار در ماه محرم سال 502 به دمشق آمد و از آنجا با لشكرى كه از دمشق با او همراه شده بود به جبله رفت . مردم جبله به\r\n\r\n\r\n","description":"","footnote":"\r\n[ ( 1 ) 
  ] متن : صنجيل .\r\n[ ( 2 ) 
  ] ميان دو قلاب از متن ساقط بود از ابن اثير افزوديم ( حوادث سال 501 ) .\r\n","page_name":" 301 ","page_number":333},
  {"content":"\r\n\r\nفرمان او در آمدند .\r\nاما مردم طرابلس نزد الافضل امير الجيوش به مصر كس فرستادند و او را به يارى فراخواندند و خواستند كه كسى را به اميرى آنان فرستد . او نيز شرف الدولة بن ابى الطيب را با آذوقه و اسلحه و هر چه در امر محاصره ضرورى مىنمود بفرستاد . او نيز بيامد و بر ذخاير ابن عمار دست يافت و جماعتى از ياران او را دربند كشيد و همه را از راه دريا به مصر فرستاد .\r\n\r\nخبر كنت صاحب رها با چاولى و با صاحب انطاكيه\r\nچاولى موصل را از دست ياران جكرمش گرفت ، سپس عصيان آغاز كرد . سلطان محمد - بن ملكشاه ، مودود را با سپاهى به گوشمال او فرستاد . چاولى از موصل برفت و كنت بالدوين صاحب رها را كه سقمان اسير كرده و جكرمش او را از سقمان گرفته بود با خود ببرد و موصل را ترك گفت . چاولى او را در سال 503 پس از پنج سال اسارت آزاد كرد بدان قرار كه فرنگان مالى بپردازند و اسيران مسلمان را نيز آزاد نمايند و هر گاه كه او را نياز بود خود به مال و لشكر به ياريش آيد .\r\nچون ميان چاولى و كنت بالدوين صلح برقرار شد ، كنت به قلعهء جعبر رفت و آن را به صاحب آن سالم بن مالك تسليم كرد تا آنگاه كه پسر خاله‌اش ژوسلين نزد او آمد . ژوسلين فرمانرواى تل باشر بود . [ او نيز با كنت بالدوين اسير شده بود و با پرداخت بيست هزار دينار فديه خود را آزاد كرده بود . چون ژوسلين به قلعهء جعبر رسيد 
  ] [ 1 
  ] خود را به گروگان نهاد و كنت را به گروگان نگهداشت . چون ژوسلين به منبج رسيد به شهر حمله آورد و تاراج كرد و جماعتى از ياران چاولى را به اسارت گرفت . چون از او توضيح خواستند ، عذر آورد كه اين بلاد از آن شما نبوده است .\r\nچون كنت بالدوين آزاد شد به انطاكيه رفت ، تا رها را از دست تانكرد [ 2 
  ] بستاند ، زيرا او پس از آزاديش رها را گرفته بود و اينك باز پس نمىداد . تانكرد او را سى هزار دينار و اسب و سلاح و ديگر چيزها داد . كنت بالدوين بناچار به تل باشر رفت . در اين حال ژوسلين كه خود را به جاى او نزد چاولى به گروگان نهاده بود ، آزاد شده بيامد . تانكرد صاحب انطاكيه لشكر به جنگ آنها برد . مىخواست پيش از آنكه نيرومند شوند و چاولى به ياريشان آيد كارشان را بسازد . ميانشان نبردى درگرفت . تانكرد به انطاكيه باز گرديد و كنت بالدوين نيز صد و شصت اسير مسلمان را آزاد نمود .\r\n\r\n\r\n","description":"","footnote":"\r\n[ ( 1 ) 
  ] عبارت ميان دو قلاب به علت ناقص بودن متن از ابن اثير افزوده شد ( حوادث سال 502 ) .\r\n[ ( 2 ) 
  ] متن : در همه جا : لشكرى .\r\n","page_name":" 302 ","page_number":334},
  {"content":"\r\n\r\nكنت بالدوين و ژوسلين در حركت آمدند و چند دژ از دژهاى انطاكيه را غارت كردند . فرمانرواى رعبان و كيسوم و ديگران كه از قلاع شمال حلب بودند آنان را يارى دادند . او هزار سوار و هزار پياده به يارى كنت بالدوين فرستاد . تانكرد به نبرد آنان بيرون آمد ولى جنگ صورت نگرفت . پس در باب رها كار به مناقشه كشيد . بطرك [ 1 
  ] آنان را به صلح دعوت كرد و تانكرد را گفت كه رها را به كنت بالدوين باز پس گرداند جماعتى از مطرانها و كشيشها نيز شهادت دادند كه بوهموند ، دايى تانكرد ، به هنگامى كه آهنگ بلاد خود داشت او را وصيت كرد كه رها را به صاحبش - چون از زندان آزاد گرديد - باز پس دهد . تانكرد نيز در ماه صفر سال 503 رها را به او باز پس داد . كنت بالدوين هم به پيمانى كه با چاولى بسته بود وفا كرد .\r\nسپس چاولى آهنگ شام نمود تا آن را در تصرف آورد و در آن نواحى كر و فرى كرد .\r\nو ما در اخبار ايشان آورديم .\r\nرضوان صاحب حلب به تانكرد فرمانرواى انطاكيه نامه نوشت و او را از چاولى برحذر داشت و از او خواست براى از ميان بردن او به ياريش بيايد . او نيز اجابت كرد و از انطاكيه در حركت آمد و پيشاپيش ، سپاهى نزد رضوان فرستاد . چاولى نيز از كنت بالدوين ، فرمانرواى رها ، مدد گرفت . او نيز خود به تن خويش بيامد و در منبج به او پيوست . در اين حال چاولى خبر يافت كه سلطان محمد بن ملكشاه و بر موصل و خزاين او دست يافته است . بسيارى از يارانش او را رها كردند و رفتند . از آن جمله بود ، زنگى بن آقسنقر . چاولى بن تل باشر فرود آمد و در آنجا با تانكرد نبردى سخت نمود . فرنگان پيروز شدند . و لشكر چاولى شكست خورد و بگريخت . فرنگان لشكرگاهشان را به غارت بردند . كنت بالدوين و ژوسلين به تل باشر رفتند .\r\nو اللّه تعالى اعلم .\r\n\r\nنبرد فرنگان با طغتكين\r\nدر سال 502 طغتكين به طبريه رفت . پسر خواهر بالدوين [ 2 
  ] ، پادشاه قدس ، به جنگ او آمد و پس از جنگى مسلمانان شكست خوردند . سپس دل بر مرگ نهادند و سخت پاى فشردند تا فرنگان به هزيمت شدند و پسر خواهر ملك را به اسارت گرفتند و طغتكين او را بكشت .\r\nاين اسير پيش از كشته شدن حاضر شده بود كه سى هزار دينار فديه دهد و پانصد اسير از مسلمانان را آزاد كند ولى طغتكين جز اسلام يا قتل هيچ از او نپذيرفته بود .\r\nپس از اين جنگ بالدوين و طغتكين به مدت چهار سال پيمان صلح بستند .\r\nقلعهء غزيه از اعمال طرابلس در دست يكى از موالى فخر الملك ابو على بن عمار صاحب\r\n\r\n\r\n","description":"","footnote":"\r\n[ ( 1 ) 
  ] متن : ترك .\r\n[ ( 2 ) 
  ] متن : بغدوين .\r\n","page_name":" 303 ","page_number":335},
  {"content":"\r\n\r\nطرابلس بود . بر او عصيان كرد . بدان سبب كه فرنگان در آن نواحى دست به تجاوز زده بودند ، راه آذوقه بر قلعه بسته شده بود . او نزد طغتكين كس فرستاد و اظهار فرمانبردارى كرد . او نيز اسرائيل يكى از ياران خود را فرستاد تا قلعه را از او بستاند . غلام ابن عمار از قلعه فرود آمد ولى در ازدحام مردم اسرائيل تيرى بر او زد و به قتلش آورد ، از بيم آنكه مباد اتابك را از آنچه در قلعه بر جاى نهاده آگاه سازد .\r\nطغتكين به قلعه آمد تا در اعمال غلام خود نظر كند . برف او را از راه باز داشت . چون هوا مساعد شد با چهار هزار سوار بيامد و چند قلعه از آن فرنگان را بگشود . يكى از آنها حصن اكمه بود . سردانى فرنگى ، طرابلس را محاصره نمود . طغتكين به جنگ او لشكر برد . چون جنگ در گرفت طغتكين شكست خورد و با ياران خود به حمص گريخت . سردانى غزيه را به امان بگرفت . طغتكين به دمشق رفت . بالدوين از قدس پيام داد كه صلحى كه ميانشان منعقد شده همچنان بر جاى بماند . اين واقعه در ماه شعبان سال 502 اتفاق افتاد .\r\n\r\nاستيلاى فرنگان بر طرابلس و بيروت و صيدا و جبيل و بانياس\r\nچون طرابلس از دست فخر الملك بن عمار به دست فرمانرواى مصر افتاد ، از سوى مصر نايبى بر آن گماردند . فرنگان آن را محاصره كردند . فرمانده فرنگان سردانى ، پسر خواهر ريموند سن‌ژيلى ، بود . در ماه شعبان سال 503 سپاهى از راه دريا به سردارى ، سردارى بزرگ به نام ريموند پسر سن‌ژيلى با كشتيهايى پر از مردان جنگجو و سلاح و آذوقه به طرابلس آمد . پيش از او سردانى پسر خواهر ريموند سن‌ژيلى به محاصرهء آن فرود آمده بود - البته سردانى پسر خواهر اين سن‌ژيلى نيست او سن‌ژيلى ديگرى است - و ميان او سردانى نبرد و فتنه بالا گرفت .\r\nتانكرد صاحب انطاكيه به يارى سردانى آمد . سپس بالدوين پادشاه قدس آمد و ميانشان صلح افكند . اينان طرابلس را محاصره كردند و در اطراف آن برجها برآوردند و محاصره را شدت بخشيدند . در شهر آذوقه به پايان آمده بود زيرا كشتيهاى آذوقه از مصر دير رسيده بود . سپس با آن برجها به شهر حمله كردند و شهر را به جنگ گرفتند . اين واقعه روز يازدهم ماه ذو الحجهء سال 503 اتفاق افتاد . فرنگان مردم شهر را كشتار و شهر را تاراج كردند .\r\nنايب مصريان كه چند شب پيش از تسخير شهر از فرنگان امان خواسته بود ، با يارانش به دمشق رفت چون فرنگان از كار طرابلس فراغت يافتند . تانكرد ، صاحب انطاكيه ، به بانياس رفت و آنجا را محاصره نمود و بگشود و مردمش را امان داد و بر شهر جبيل فرود آمد . فخر الملك بن عمار در جبيل بود . مردم جبيل از تانكرد امان خواستند و او شهر را به امان بگرفت .\r\nابن عمار به شيزر رفت . فرمانرواى شيزر ، امير سلطان بن على بن منقذ الكنانى او را گرامى داشت . ابن عمار از شيزر به دمشق رفت . طغتكين نيز به اكرامش فرود آورد و زبدانى را به او\r\n\r\n","description":"","footnote":"","page_name":" 304 ","page_number":336},
  {"content":"\r\n\r\nبه اقطاع داد . اين واقعه در ماه محرم سال 504 بود .\r\nهشت روز پس از تصرف طرابلس ، كشتيهاى مصرى با آذوقهء بسيار برسيدند و در سواحل صور پهلو گرفتند و در همهء آن نواحى چون صور و صيدا و بيروت غله پخش شد .\r\nدر ماه ربيع الآخر سال 504 فرنگان بر صيدا مستولى شدند . بدين قرار كه شصت كشتى از سوى فرنگان پر از مردان و ذخاير برسيد . چند تن از ملوكشان نيز در آن كشتيها بودند . اينان به قصد زيارت و غزا آمده بودند . اين مردان به بالدوين صاحب قدس پيوستند و صيدا را از دريا و خشكى در محاصره گرفتند . ناوگان مصرى را هم ياراى مدد رساندن به مردم نبود . آنگاه با برجهاى چوبى كه بر آنها ورقه‌هايى از فلز كوبيده بودند به شهر حمله كردند . مردم صيدا را بيم آن بود كه مبادا بر آنان نيز همان آيد كه بر سر مردم بيروت . از اين رو امان خواستند .\r\nفرنگان در ماه جمادى الأولى ايشان را امان دادند . جمعى از ايشان پس از چهل و هفت روز محاصره خود را به دمشق رسانيدند و خلق كثيرى هم در تحت همان امان كه داده بودند در شهر ماندند و بالدوين به قدس بازگرديد .\r\n\r\nاستيلاى مردم مصر بر عسقلان\r\nعسقلان از آن خلفاى علوى مصر بود و ما پيش از اين از نبردهاى فرنگان با سپاهيان مصر بر سر عسقلان سخن گفته‌ايم . آخرين كسى كه از مصريان در آنجا به شهادت رسيد - چنان كه آورديم - نايب آن جمال الملك بود .\r\nخليفه الآمر به احكام اللّه ، مردى به نام شمس الخلافه را بر عسقلان امارت داد . بالدوين پادشاه قدس نزد او پيام و هدايا و تحف فرستاد و تا او را بر ضد خليفهء علوى مصر برانگيزد و از فرمان او سر برتابد . الافضل امير الجيوش در سال 504 لشكرى به سردارى يكى از اميران بر سر او فرستاد . اين امير چنان وانمود كه به غزاى فرنگان مىرود ولى دستور دستگيرى شمس الخلافه را داشت و خود مىبايست جانشين او گردد . شمس الخلافه از اين قصد خبر يافت و عصيان خود علنى ساخت و آن گروه از لشكريان مصر را كه در خدمت او بودند از بيم عصيان ايشان از خدمت براند .\r\nامير مصرى را بيم آن بود كه شمس الخلافه عسقلان را به فرنگان تسليم كند ، اين بود كه نزد او كس فرستاد و دلداريش داد و او را در مقامش ابقاء نمود . چون شمس الخلافه سپاهيان مصرى را براند جماعتى از ارمنها را به خدمت گرفت مردم شهر از اين عمل به وحشت افتادند و بر او بشوريدند و كشتندش . آنگاه نزد اميرى كه از سوى الافضل امير الجيوش آمده بود كس فرستادند و اظهار فرمانبردارى نمودند . پس از سوى مصر واليى به عسقلان آمد و كارهاى مردم سامان گرفت .\r\n\r\n","description":"","footnote":"","page_name":" 305 ","page_number":337},
  {"content":"\r\n\r\n\r\nاستيلاى فرنگان بر حصن الاثارب و جز آن\r\nصاحب انطاكيه لشكر خود بسيج كرد و به سوى حصن الاثارب [ 1 
  ] در حركت آمد . اين قلعه در سه فرسنگى حلب بود . آن را محاصره كرد و به جنگ بگرفت و دست به قتل و تاراج گشود و جماعتى را اسير كرد . سپس به حصن زردنا لشكر برد و آنجا را نيز بگشود و چنان كرد كه در حصن الاثارب كرده بود . [ چون مردم منبج و بالس خبر حملهء فرنگان را شنيدند از بيم ، شهرهاى خود را ترك كردند و به حصن الاثارب حصن زردنا آمدند ولى چون آنجا را خالى از سكنه ديدند به ديار خود بازگشتند . 
  ] [ 2 
  ] آنگاه سپاهيان فرنگ راهى صيدا شدند و شهر را به امان گرفتند . مسلمانان از خبر استيلاى فرنگان ملول شدند و از بيم آنكه مباد سراسر شام را در تصرف آرند به تكاپو افتادند و به ايشان پيشنهاد صلح نمودند و فرنگان جز به باج و ساو راضى نشدند . رضوان صاحب حلب با پرداخت سى و دو هزار دينار و مقدارى اسب و جامه مصالحه كرد و صاحب صور با پرداخت هفت هزار دينار و ابن منقذ صاحب شيزر چهار هزار دينار و على الكردى صاحب حماة دو هزار دينار ، و زمان پرداخت اين مال هنگام جو درو معين شد .\r\nآنگاه كشتيهاى فرنگان راه بر بازرگانانى كه از مصر مىآمدند گرفتند و همه را به اسارت بردند . جماعتى از مردم حلب به بغداد رفتند تا دادخواهى كنند . با فرياد و فغان به شهر در آمدند جمعى از فقها و عوام نيز همراه آنان بودند . روز جمعه بود . به مسجد جامع سلطان در آمدند و از بس ناله و فرياد سردادند مردم را از نماز بازداشتند و منبر را شكستند . سلطان [ محمد بن ملكشاه 
  ] وعده داد كه لشكرى براى جهاد به شام فرستد . چون منبر مسجد سلطان را شكسته بودند . از سراى خلافت منبرى براى مسجد فرستادند .\r\nروز جمعهء بعد با چنان جمعيتى راهى مسجد جامع قصر در سراى خلافت شدند . دربانان آنان را راه ندادند . شاميان دربانان را راندند و پنجره‌هاى مقصوره و نير منبر را شكستند و در آن روز نماز جمعه به جاى نيامد . خليفه نزد سلطان كس فرستاد كه براى دفع اين اندوه چاره‌اى بينديشد . سلطان پسر خود امير مسعود را با امير مودود صاحب موصل بفرستاد تا امرا نيز به آنان ملحق شوند و همه به قتال فرنگان روند .\r\n\r\nحركت اميران سلجوقى به نبرد فرنگان\r\nچون سلطان مسعود پسر سلطان محمد بن ملكشاه ، همراه با امير مودود ، لشكر به موصل\r\n\r\n\r\n","description":"","footnote":"\r\n[ ( 1 ) 
  ] متن : الاقارب .\r\n[ ( 2 ) 
  ] عبارت ميان دو قلاب از متن ساقط بود . از ابن اثير افزوده شد ( حوادث سال 504 ) .\r\n","page_name":" 306 ","page_number":338},
  {"content":"\r\n\r\nبرد ، امرا ؟ : سقمان قطبى صاحب ديار بكر و پسران برسق ايلبكى [ 1 
  ] و زنگى فرمانروايان همدان و امير احمديل [ 2 
  ] صاحب مراغه و امير ابو الهيجاء صاحب اربل و امير اياز پسر ايلغازى به فرمان برادرش صاحب ماردين ، به قصد جهاد در حركت آمدند و همه به سنجار گرد آمده و چند دژ از دژهاى فرنگان را بگشودند و بر كنار شهر رها فرود آمدند و شهر را در محاصره گرفتند .\r\nسپس بىآنكه آن را تصرف كنند از شهر دور شدند و در ساحل فرات با فرنگان روبرو شدند . سبب آن بود كه چون فرنگان بيامدند تا از فرات بگذرند و رها را حراست كنند . از كثرت لشكر مسلمانان خبر يافتند و در همانجا در كنار فرات درنگ كردند .\r\nمسلمانان به سوى حران عقب نشستند بدين اميد كه فرنگان از پى ايشان بتازند و از فرات بگذرند ولى آنان به سوى رها رفتند و شهر را از آذوقه انباشتند و ناتوانان را از شهر بيرون آوردند . سپس از فرات گذشته به نواحى حلب رفتند ، زيرا ملك رضوان بن تتش فرمانرواى حلب بدان هنگام كه فرنگان به جزيره رانده بودند ، چند دژ از دژهاى آنان را گرفته بود . اينك به حوالى حلب تاختند و آن نواحى را زير پى سپردند .\r\nلشكرهاى سلطان چون از بازگشت فرنگان خبر يافتند به رها آمدند و جنگ در پيوستند مردم رها نيك پايدارى كردند . چون سپاهيان سلجوقى در رها طرفى نبستند از فرات گذشتند و به مدت يك ماه و نيم تل باشر را محاصره نمودند و چون در آنجا نيز كارى از پيش نبردند به جانب حلب راندند . ملك رضوان از روبرو شدن با ايشان امتناع كرد . در آنجا سقمان قطبى بيمار شد .\r\nبناچار بازگشتند و او در بالس بمرد . پيكر او را به شهرش حمل كردند . لشكرهاى سلطان در معره فرود آمدند . طغتكين فرمانرواى دمشق نزد مودود آمد و چون ديد كه امراى سلجوقى با او دل بد كرده‌اند در نهان به فرنگان پيام فرستاد و با آنان پيمان صلح بست .\r\nاين لشكر - چنان كه در اخبارشان آورديم - متفرق شد . مودود با طغتكين در معره ماندند سپس به طرف نهر عاصى در حركت آمدند .\r\nچون فرنگان از پراكنده شدن لشكر اسلام خبر يافتند طمع به تصرف بلاد بستند و لشكر به افاميه راندند . امير سلطان بن منقذ صاحب شيزر آگاه شد . نزد مودود و طغتكين آمد و آنان را به جهاد تحريض كرد و كار فرنگان را در نظرشان خوار مايه نمود . قضا را فرنگان از حيث آذوقه در تنگنا افتاده بودند . جنگ ناكرده واپس نشستند . مسلمانان از پى ايشان لشكر راندند و هر چه بر جاى نهاده بودند ، و هر كه از ايشان به دستشان افتاده بود ، به شيزر آوردند . فرنگان از آن حوالى دور شدند . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : ابلتكى .\r\n[ ( 2 ) 
  ] متن : احمد بك .\r\n","page_name":" 307 ","page_number":339},
  {"content":"\r\n\r\n\r\nمحاصرهء فرنگان شهر صور را\r\nچون لشكريان سلطان محمد بن ملكشاه سلجوقى پراكنده شدند ، بالدوين پادشاه قدس سپاهى از فرنگان بسيج كرد و در ماه جمادى الاولاى سال 505 شهر را محاصره نمود . صور از آن الآمر بامر اللّه علوى [ 1 
  ] صاحب مصر بود و از سوى او عز الملك الاعز در آنجا فرمان مىراند .\r\nبالدوين فرمان داد تا گرداگرد شهر برجها و منجنيقها نصب كردند . يكى از دليران طرابلس كه در نزد ايشان بود ، هزار مرد برگرفت و حمله آغاز كرد تا به برجى كه به شهر پيوسته بود رسيدند و آن را آتش زدند و برجهاى ديگر را نيز با نفط بسوختند . ميان مردم صور و فرنگان نبرد سخت شد . مردم صور نزد طغتكين صاحب دمشق كس فرستادند و از او يارى خواستند بدان شرط كه شهر را به او بسپارند . طغتكين به بانياس آمد و هزار سوار به صور فرستاد . چون نبرد بالا گرفت . عز الملك اموالى نزد طغتكين فرستاد تا به يارى خود در افزايد و وعده داد كه بر شهر تسلط خواهد يافت . طغتكين سرگرم تاراج بلاد اطراف از اعمال فرنگان بود . از جمله يكى از دژهاى ايشان را در حوالى دمشق گرفته بود و راه آذوقه را بر ايشان بسته بود . فرنگان ناچار شده بودند كه آذوقهء خود را از راه دريا حمل كنند .\r\nطغتكين به صيدا حمله آورد و اموال و غنايم فراوان حاصل نمود . در اين احوال باغها و مزارع به محصول نشسته بودند و فرنگان مىترسيدند كه طغتكين بلادشان را مورد تعرض قرار دهد ، پس از محاصرهء صور دست برداشتند و به عكا رفتند . پس از رفتن ايشان طغتكين به صور داخل شد . مردم صور اموالى گران به او تقديم كردند و به تعمير بار و خندق شهر خود پرداختند . و اللّه اعلم .\r\n\r\nاخبار مودود با فرنگان و كشته شدن او و وفات فرمانرواى انطاكيه\r\nامير مودود ، فرمانرواى موصل ، در سال 506 به رها لشكر برد و سپاهيانش كشتزارهاى رها را چرانيدند و از آنجا به سروج رفتند و در سروج نيز چنان كردند .\r\nژوسلين [ 2 
  ] صاحب تل باشر از اين واقعه خبر يافت . بيامد و چارپايان مسلمانان را پيش كرده ببرد و بسيارى از آنان را نيز به قتل آورد .\r\nدر اين احوال امير باسيل ارمنى ، صاحب دروب ، در بلاد پسر لئون [ 3 
  ] بمرد و تانكرد فرمانرواى انطاكيه ، از آنجا بيامد تا بلاد او را در تصرف آرد ، ولى در راه بيمار شد . بناچار به انطاكيه‌اش باز گردانيدند و او اواسط سال 506 درگذشت . پس از او سرجان ، پسر خواهرش\r\n\r\n\r\n","description":"","footnote":"\r\n[ ( 1 ) 
  ] متن : الافضل امير الجيوش .\r\n[ ( 2 ) 
  ] متن : جكرمش .\r\n[ ( 3 ) 
  ] متن : كاور .\r\n","page_name":" 308 ","page_number":340},
  {"content":"\r\n\r\nآن بلاد را بگرفت و كارش به سامان آمد . آنگاه امير مودود بن التونتكين فرمانرواى موصل لشكر گرد آورد . تميرك صاحب سنجار و امير اياز بن ايلغازى صاحب ماردين و طغتكين صاحب دمشق نيز با او يار شدند و در ماه محرم سال 507 به بلاد فرنگان تعرض آغاز كردند .\r\nبالدوين پادشاه قدس و ژوسلين سپهسالار او به آهنگ حمله به دمشق در حركت آمدند [ و راه آذوقه را به شهر بستند . طغتكين صاحب دمشق نزد امير مودود كس فرستاد و از او يارى خواست او نيز لشكر بياراست 
  ] [ 1 
  ] و از فرات بگذشتند و همگان آهنگ قدس كردند و در كنار رود اردن فرود آمدند و فرنگان در كرانهء روبرويشان بودند . در اواسط محرم جنگ آغاز شد و فرنگان منهزم شدند و بسيارى از ايشان در درياچهء طبريه و رود اردن غرق شدند . مسلمانان لشكرگاهشان را به تاراج بردند . در راه لشكرهاى طرابلس و انطاكيه به آنان رسيدند و با آنها راه فرار در پيش گرفتند و بر كوه طبريه فرا رفتند . مسلمانان قريب به يك ماه آنان را در محاصره داشتند ولى ظفر نيافتند . پس آنان را به حال خود گذاشتند و عازم بلاد فرنگ كه ميان عكا و قدس بود ، شدند و همه را تاراج كردند .\r\nبدان سبب كه مسلمانان از بلاد خود دور بودند ، در تنگناى آذوقه افتادند و به مرج الصفر بازگشتند . بدان نيت كه چون بهار آيد بار ديگر جنگ از سر گيرند و سپاهيان خود را اجازت دادند كه بروند . مودود به دمشق آمد ، بدان قصد كه تا فرا رسيدن بهار و گرد آمدن لشكر در آنجا بماند . در آخر ماه ربيع الاول سال 507 ، در مسجد جامع ، پس از پايان نماز يكى از باطنيان او را بكشت . مودود در همان روز بمرد . طغتكين را به قتل او متهم ساختند . و اللّه تعالى اعلم .\r\n\r\nاخبار برسقى با فرنگان\r\nچون امير مودود بن التونتكين كشته شد ، سلطان محمد بن ملكشاه ، امير آقسنقر برسقى را با پسر خود سلطان مسعود به جاى او فرستاد و با لشكرى آنان را مأمور نبرد با فرنگان نمود .\r\nآنگاه به اميران فرمان داد كه از او فرمان برند . عماد الدين زنگى بن آقسنقر و تميرك صاحب سنجار نزد او آمدند . برسقى به جزيرهء ابن عمر لشكر برد و آن را از نايب مودود بستد . سپس به ماردين لشكر برد و آنجا را در محاصره گرفت تا ايلغازى فرمانرواى آن ، سر به فرمان آورد و پسر خود اياز را با لشكرى نزد او فرستاد . برسقى به رها راند و در ماه ذو الحجهء سال 508 آنجا را در محاصره گرفت . اين محاصره هفتاد روز مدت گرفت و شهر همچنان مقاومت مىكرد .\r\nچون مسلمانان در تنگى آذوقه افتادند به سميساط و از آنجا به سروج راندند . و در آن نواحى دست به كشتار و تاراج زدند . در خلال اين احوال كوغ واسيل [ 2 
  ] صاحب مرعش و كيسوم\r\n\r\n\r\n","description":"","footnote":"\r\n[ ( 1 ) 
  ] متن ناقص بود ، از ابن اثير افزوده شد ( وقايع سال 507 ) .\r\n[ ( 2 ) 
  ] متن : كواسيل .\r\n","page_name":" 309 ","page_number":341},
  {"content":"\r\n\r\nو رعبان بمرد و زنش بعد از او به پادشاهى نشست . او از فرنگان تحصن گزيد و به برسقى پيام آشتى داد و رها را به او واگذاشت . برسقى امير سنقر دزدار فرمانرواى خابور را نزد او فرستاد .\r\nاو نيز با اموال و هداياى بسيار بازش گردانيد و اظهار اطاعت كرد . فرنگانى كه با او بودند به انطاكيه باز گرديدند . و اللّه اعلم .\r\n\r\nجنگ ميان سپاهيان سلطان محمد بن ملكشاه و فرنگان\r\nسلطان محمد بر طغتكين صاحب دمشق خشم گرفت ، زيرا طغتكين به قتل امير مودود متهم شده بود . طغتكين نيز خلاف آشكار كرد . ايلغازى صاحب ماردين نيز به سبب اختلافى كه با برسقى پيدا كرده بود ، از طغتكين پيروى نمود . كار آن دو و استيلاء قوت فرنگان سخت مورد توجه سلطان قرار گرفت ، پس به سردارى امير برسق فرمانرواى همدان لشكرى بسيج نمود و امير جيوش بك [ 1 
  ] و امير كنتغدى [ 2 
  ] سپاهيان موصل و جزيره را نيز با آنان همراه نمود و ايشان را پس از فراغت از كار ايلغازى و طغتكين به غز و فرنگان فرمان داد . اينان در ماه رمضان سال 508 در حركت آمدند و در نزديكى رقه [ 3 
  ] از فرات گذشتند و به حلب آمدند .\r\nلؤلؤ خادم پس از رضوان فرمانروايى حلب يافته بود و سپهسالارش مردى بود به نام شمس الخواص . آنان فرمان سلطان به آن دو عرضه كردند . سلطان نوشته بود كه شهر را تسليم كنند . آن دو مماطله كردند و از ايلغازى و طغتكين يارى خواستند . آن دو با دو هزار سپاهى بيامدند و از اين پس حلب در برابر لشكر سلطان به مقاومت پرداخت .\r\nامير برسق به حماة رفت . حماة از متصرفات طغتكين بود . حماة را به جنگ گرفت و سه روز آنجا را تاراج نمود . سپس آن را به امير قراجا صاحب حمص تسليم كرد . سلطان فرمان داده بود كه هر شهرى را كه فتح كرد به امير قراجا واگذارد . اين امر سبب ناخشنودى ديگر اميران شد .\r\nايلغازى و طغتكين و شمس الخواص به انطاكيه رفتند تا از فرمانرواى انطاكيه راجر [ 4 
  ] يارى خواهند كه آنان را در دفاع از حماة مدد رساند ولى پيش از آنكه كارى صورت دهند خبر تسليم حماة را شنيدند .\r\nدر اين احوال بالدوين پادشاه قدس و طرابلس كه از شياطين فرنگان بود به ايشان رسيد و همه در افاميه اجتماع كردند و چنان نهادند كه نبرد با مسلمانان را به فصل زمستان بكشانند تا پراكنده شوند . چون زمستان فرا رسيد ، مسلمانان همچنان بر جاى خود بودند ، بنابر اين ايلغازى به ماردين بازگشت و طغتكين به دمشق و فرنگان به بلاد خود .\r\nمسلمانان آهنگ كفر طاب كردند . اين شهر و افاميه از آن فرنگان بود . مسلمانان كفر\r\n\r\n\r\n","description":"","footnote":"\r\n[ ( 1 ) 
  ] متن : حيوس بك .\r\n[ ( 2 ) 
  ] متن : كسكرى .\r\n[ ( 3 ) 
  ] متن : رمله .\r\n[ ( 4 ) 
  ] متن : روميل .\r\n","page_name":" 310 ","page_number":342},
  {"content":"\r\n\r\nطاب را به جنگ گرفتند و فرنگان را كشتار كردند و فرمانرواى شهر را نيز به اسارت بردند . سپس به افاميه رفتند . چون تصرف آن را صعب يافتند به معرة كه نيز در تصرف فرنگان بود حمله كردند . در آنجا امير جيوش بك از ايشان جدا شد و لشكر به بزاغه [ 1 
  ] برد و بزاغه را بگرفت .\r\nلشكر مسلمانان از معره به حلب رفت و پيشاپيش بار و بنه و چارپايان خود را روان داشتند و خود از پى آنها مىرفتند و تا به شام رسيدند خرابيهاى بسيار بار آوردند .\r\nراجر [ 2 
  ] فرمانرواى انطاكيه با پانصد سوار و دو هزار پياده براى دفاع از كفر طاب بيامد و پيش از رسيدن لشكر مسلمانان ، خود را به خيمه‌هايشان زد و هر كه را در آنجا يافت از مردم عامى و غلامان بكشت . سپس در ميان خيمه‌ها كمين كردند و هر كه مىآمد مىكشتند ، تا آنگاه كه امير برسق و برادرش زنگى رسيدند . چون چنان ديدند بر بالايى گريختند و اندكى از بقاياى لشكر با آن دو بودند . امير برسق قصد آن داشت كه دل بر مرگ نهاده خود را بر سپاه فرنگان زند ، ولى برادرش زنكى او را منع كرد و او را به نجات خود و يارانش تحريض كرد و او خود و يارانش را برهانيد . فرنگان به مقدار فرسنگى از پى ايشان تاختند و بازگشتند . سپاه اسلام در هم شكسته ، هر سپاهى به شهر خود رفت .\r\nپس از اين واقعه ، ساكنان بلاد شام از فرنگان بيمناك شدند . فرنگان بر رفنيه از اعمال دمشق تاختند و آنجا را بگرفتند و از آذوقه و سلاح بينباشتند . طغتكين به آهنگ ويران كردن بلاد فرنگ لشكر در جنبش آورد . در اين حال خبر يافت كه رفنيه از لشكر خالى است و جز نگهبانان كس در آنجا نيست ، پس در سال 509 به رفنيه تاخت و آنجا را بگرفت و بسيارى را اسير كرد و با غنايم بسيار به دمشق باز گرديد . رفنيه از آن پس همواره در دست مسلمانان بود تا سال 520 كه فرنگان آن را محاصره كردند و گرفتند . و اللّه اعلم .\r\n\r\nدرگذشت پادشاه فرنگان و اخبار ايشان بعد از او با مسلمانان\r\nدر پايان سال 511 بالدوين پادشاه فرنگان در قدس بمرد . او به طمع تصرف بلاد مصر [ 3 
  ] لشكر به آنجا برده بود . چون به تنيس رسيد و در نيل [ 4 
  ] شنا كرد ، جراحتى كه در تن داشت سرباز كرد و سبب مرگش شد . وصيت كرد كه پادشاهى را پس از او به كنت صاحب رها ، كه جكرمش اسير كرده و چاولى آزادش كرده بود ، بدهند . بدان هنگام كه اين كنت براى زيارت كنيسهء قمامه به قدس رفته بود اين وصيت انجام گرفت و پذيرفته شد .\r\nاتابك طغتكين به قتال فرنگان رفته بود و در يرموك فرود آمده بود . كنت به او پيام داد كه حاضر است پيمان صلح بندد . طغتكين گفت در صورتى چنين پيمانى خواهد بست كه قرارداد\r\n\r\n\r\n","description":"","footnote":"\r\n[ ( 1 ) 
  ] متن : مراغه .\r\n[ ( 2 ) 
  ] متن : روميل .\r\n[ ( 3 ) 
  ] متن : ديار بكر .\r\n[ ( 4 ) 
  ] متن : ليل .\r\n","page_name":" 311 ","page_number":343},
  {"content":"\r\n\r\nمناصفهء جبل عوف تا غور ملغى گردد . كنت نپذيرفت . طغتكين لشكر به طبريه برد و نواحى آن را غارت كرد و از آنجا به عسقلان رفت . هفت هزار تن از سپاهيان مصر را ديد كه از پى بالدوين - بدان هنگام كه از مصر آمده بود - مىآمدند . آنان گفتند فرمانده ايشان سفارش كرده كه در فرمان طغتكين باشند . طغتكين ايشان را سپاس گفت و به دمشق باز گرديد . در اين حال خبر يافت كه فرنگان قصد اذرعات كرده و آنجا را تاراج كرده‌اند و يكى از دژهايى كه را در تصرف او بوده است گرفته‌اند . طغتكين ، پسر خود تاج الملوك بورى را از پى ايشان بفرستاد . تاج الملوك ايشان را در كوهى كه در آنجا بود محاصره كرد و اين محاصره آن سان به دراز كشيد كه از جان خود نوميد شدند و دل بر هلاك نهاده حمله كردند . سپاه بورى در هم شكست و فرنگان كشتار از حد گذرانيدند . بقاياى لشكر به دمشق باز گرديد .\r\nطغتكين به حلب رفت و از ايلغازى يارى خواست . او نيز وعده داد كه با او همراه خواهد شد . در اين حال خبر يافت كه فرنگان آهنگ اعمال دمشق كرده‌اند . و حوران را تاراج نموده‌اند . طغتكين به دمشق باز گرديد و ايلغازى به ماردين رفت تا لشكرى بسيج كرده به جنگ فرنگان رود .\r\nفرنگان در سال 513 به نواحى حلب لشكر بردند و بزاغه را گرفتند و در شهر فرود آمدند و از مردم خواستند كه املاكشان را با آنها مقاسمه كنند . ايلغازى كه در ماردين بود به جمع سپاه پرداخت . بيست هزار تن سپاهى و متطوعه بر او گرد آمدند . اسامة بن المبارك بن شبل الكلابى [ 1 
  ] و امير طغان ارسلان بن المكر صاحب بدليس و ارزن نيز با او همراه بودند .\r\nفرنگان به جانب تل [ 2 
  ] عفرين [ 3 
  ] نزديك اثارب رفتند و در آنجا در موضعى كه تنها از سه طرف كوره راهى داشت فرود آمدند و قصد آن داشتند كه وقت را به گونه‌اى سپرى سازند ولى ايلغازى امان نداد و لشكر خود بر سر ايشان برد و بر مجمع ايشان تاخت و جنگى سخت در پيوست .\r\nفرنگان را ياراى مقاومت نبود و بسيارى از ايشان كشته شدند از جمله سرجان فرمانرواى انطاكيه كشته شد و هفتاد تن از سرانشان به اسارت افتادند . اين واقعه در نيمهء ماه ربيع الاول سال 513 بود .\r\nآنگاه بقاياى لشكر فرنگان جمع شدند و بار ديگر نبرد آغاز كردند . اين بار نيز ايلغازى آنان را درهم شكست و حصن اثارب و زردنا را گرفت . سپس به حلب رفت و اوضاع حلب را به سامان آورد و به ماردين باز گرديد .\r\nژوسلين صاحب تل باشر با دويست تن از جنگجويان فرنگ از طبريه در حركت آمد تا منازل طايفه‌اى از اعراب قبيلهء طى را كه به بنى خالد مشهور بودند غارت كند . آنان او را به ديگر اقوام بنى ربيعه كه ميان دمشق و طبريه جاى داشتند راه نمودند . ژوسلين صد و پنجاه تن\r\n\r\n\r\n","description":"","footnote":"\r\n[ ( 1 ) 
  ] متن : اسامة بن مالك بن شيزر الكنانى .\r\n[ ( 2 ) 
  ] متن : صنبيل .\r\n[ ( 3 ) 
  ] متن : عرمش .\r\n","page_name":" 312 ","page_number":344},
  {"content":"\r\n\r\nاز ياران خود را از راهى بر سر ايشان گسيل داشت و خود از راه ديگر حركت كرد . ولى راه گم كرد . ياران او برسيدند و ميان ايشان و مردان ربيعه جنگ درگرفت . هفتاد تن از فرنگان كشته شدند و دوازده تن به اسارت افتادند . اميرشان مالى جزيل فديه داد و اسيران را برهانيد .\r\nژوسلين در راه از اين واقعه آگاه شد به طرابلس باز گرديد و لشكرى گرد آورد و به عسقلان حمله كرد . مسلمانان او را منهزم ساختند و او با اندكى از ياران خود بازگشت . و اللّه اعلم .\r\n\r\nباز پس گرفتن رها از فرنگان\r\n[ در سال 515 
  ] بلك بن بهرام برادرزادهء ايلغازى [ 1 
  ] لشكر به رها برد و مدتى آنجا را در محاصره گرفت ولى بر آن پيروز نشد . در اين حال خبر آوردند كه ژوسلين فرمانرواى رها و سروج به آهنگ جنگ با او در راه است . بلك [ 2 
  ] سپاهيان خود را پراكنده كرده بود . تنها چهار صد تن جنگجو همراه او بودند . بناچار جنگ را آماده بايستاد . چون لشكريان ژوسلين برسيدند قضا را گذارشان به زمينى گلناك افتاد . اسبهايشان به گل فروماند و هيچ كس گريختن نتوانست . ژوسلين به اسارت افتاد . بلك بن بهرام او را در پوست شتر گرفت . ژوسلين مالى گزاف به فديه داد تا آزادش كنند . ولى او از آزاديش امتناع كرد مگر آنكه رها را تسليم كند .\r\nژوسلين نپذيرفت . بلك او را به خرت برت زندانى كرد . ويليام [ 3 
  ] پسر خاله‌اش نيز با او بود و او يكى از شياطين فرنگ بود . جمعى نيز از زعماى فرنگ در زندان بودند . و اللّه تعالى اعلم و به التوفيق .\r\n\r\nاستيلاى فرنگان بر خرتبرت و باز پس گرفته شدن آن از ايشان\r\nبلك بن بهرام [ 4 
  ] بن ارتق فرمانرواى خرتبرت در همسايگى فرنگان بود . فرنگان در قلعهء كركر [ 5 
  ] بودند . بلك ايشان را در آن قلعه محاصره نمود . در ماه صفر سال 517 بالدوين با لشكر خود بيامد . چون نبرد در گرفت فرنگان منهزم شدند و پادشاهشان به اسارت افتاد . او را با جماعتى از سرادرانش كه اسير شده بودند . در قلعهء خرت برت نزد ژوسلين صاحب رها و يارانش حبس كردند .\r\nدر ماه ربيع الاول بلك به حران رفت و آنجا را بگرفت . چون بلك از خرت برت دور شد ، فرنگان با همدستى بعضى از سپاهيان از زندان گريختند . بالدوين به شهر خود رفت . ديگران نيز قلعه را در تصرف گرفتند . چون بلك بيامد قلعه را محاصره كرد و از دست ايشان بستد و در\r\n\r\n\r\n","description":"","footnote":"\r\n[ ( 1 ) 
  ] متن : بهرام برادر ابو الغازى .\r\n[ ( 2 ) 
  ] متن : مالك .\r\n[ ( 3 ) 
  ] متن : كلمام .\r\n[ ( 4 ) 
  ] متن : مالك بن بهرام .\r\n[ ( 5 ) 
  ] متن : كوكر .\r\n","page_name":" 313 ","page_number":345},
  {"content":"\r\n\r\nآنجا از سوى خود نگهبانان گماشت . و اللّه ولى التوفيق .\r\n\r\nاستيلاى فرنگان بر شهر صور\r\nشهر صور از آن خلفاى علوى مصر بود . از سوى الافضل امير الجيوش [ 1 
  ] ، عز الملك در آنجا فرمان مىراند و امور مصر همه در دست امير الجيوش بود . فرنگان يك بار در سال 506 لشكر به صور بردند و عز الملك از طغتكين صاحب دمشق يارى خواست و خواست تا كسى را به عنوان والى به صور روانه دارد . او نيز جمعى از سپاهيان و اموالى در خور را با مردى به نام مسعود به صور فرستاد . مسعود چون به صور رفت ، دعوت علويان در خطبه و سكه دگرگون ننمود و ماجرا به الافضل نوشت و از او خواست كه همواره با فرستادن كشتيهايى از آذوقه و اموال به او يارى رساند . او نيز اجابت كرد و سپاس گفت .\r\nچون الافضل كشته شد ، كشتيهاى مصر بر حسب عادت بيامدند ولى فرماندهء آنها مأموريت يافته بود كه حيله‌اى برانگيزد و مسعود را كه از جانب طغتكين والى صور بود دستگير كند ، زيرا مصريان از او بسيار شكايت كرده بودند . او نيز مسعود را بگرفت و به مصر فرستاد و از مصر او را به دمشق فرستادند .\r\nچون مسعود از صور بر افتاد ، حاكمى از مردم مصر را بر آن شهر گماشتند . او نزد طغتكين كس فرستاد و از دستگيرى مسعود پوزش خواست . اين واقعه در سال 516 اتفاق افتاد .\r\nوقتى كه فرنگان از دستگيرى مسعود و برافتادن او از صور خبر يافتند طمع در تسخير صور بستند و لشكرى به محاصرهء آن فرستادند . چون والى در خود ياراى پايدارى نمىديد ، خليفهء علوى الآمر را از عجز خود آگاه كرد . [ و چنان ديد كه صور را به طغتكين واگذارد و طغتكين صور را در تصرف آورد .\r\nفرنگان بار ديگر در ماه ربيع الاول سال 518 جنگ با مردم صور را آغاز كردند . مردم صور سخت در تنگنا افتادند 
  ] [ 2 
  ] طغتكين به بانياس آمد تا بتواند به يارى مردم شهر آيد . [ فرنگان چون از آمدن طغتكين خبر يافتند ، شهر را همچنان در محاصره گرفتند و از جاى خود نجنبيدند 
  ] [ 3 
  ] طغتكين از مصر يارى خواست ولى كس به يارى او قيام ننمود . چون مردم شهر به جان آمدند ، طغتكين به مهاجمان پيام داد كه شهر را تصرف كنند به شرطى كه اجازت دهند مردم و سپاهيان از شهر بيرون آيند . در آخر جمادى الاولاى همان سال فرنگان به شهر در آمدند .\r\nمردم شهر هر چه توانستند از اموال خود با خود بردند و باقى را براى فاتحان بر جاى گذاشتند . و اللّه سبحانه و تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : الافضل بن امير الجيوش .\r\n[ ( 2 ، 3 ) 
  ] عبارات ميان دو قلاب از ابن اثير افزوده شد تا افتادگى متن جبران شود ( وقايع سال 518 ) .\r\n","page_name":" 314 ","page_number":346},
  {"content":"\r\n\r\n\r\nفتح آقسنقر برسقى كفر طاب را و انهزام او از فرنگان\r\nآقسنقر برسقى لشكر گرد آورد و در سال 519 به كفر طاب راند و آنجا را محاصره كرد و از فرنگان بستد . سپس به قلعهء عزاز [ 1 
  ] در شمال حلب رفت . اين قلعه از آن ژوسلين بود .\r\nبرسقى عزاز را محاصره كرد . فرنگان به دفاع گرد آمدند و ميانشان نبردى سخت درگرفت .\r\nمسلمانان شكست خوردند و مسيحيان كشتار بسيار كردند . برسقى به حلب رفت و پسر خود عز الدين مسعود را به جاى خود نهاد و خود از فرات بگذشت و به موصل رفت تا لشكرى گرد آورد و به جنگ باز گردد ولى خدا چنان خواست كه كشته شود . پس از او پسرش عز الدين مسعود اندكى به جاى پدر فرمان راند .\r\nعز الدين مسعود در سال 521 درگذشت و سلطان محمود بن ملكشاه عماد الدين زنگى بن آقسنقر را به جاى او بر موصل و جزيره و ديار بكر - چنان كه در اخبار سلجوقيان گفتيم - فرمانروايى داد . سپس بر شام استيلا يافت و حكومتش به فرزندانش رسيد . اين خاندان در آن نواحى دولتى عظيم پديد آوردند و ما - انشاء اللّه تعالى - به ذكر آن خواهيم پرداخت .\r\nاز دولت ايشان دولت بنى ايوب متفرع شد و ما از آن نيز سخن خواهيم گفت .\r\nاكنون در اخبار فرنگان آنچه را كه به دولت خاندان زنگى و خاندان ايوبى مربوط مىشود رها مىكنيم تا آنگاه كه از آن دو خاندان سخن مىگوئيم از آن نيز ياد كنيم ، تا موجب تكرار مطالب نگردد . در اينجا هر چه از اخبار فرنگان مىآوريم به آن دو خاندان مربوط نيست و چون صاحب تأملى در آن بنگرد در خواهد يافت كه چگونه هر خبرى به جاى خود آمده است .\r\n\r\nنبرد ميان طغتكين و فرنگان\r\nدر سال 520 فرنگان لشكر به دمشق آوردند و در مرج الصفر فرود آمدند . طغتكين فرمانرواى دمشق از تركمانان ديار بكر و جز آنان يارى خواست . آنان نيز به ياريش شتافتند .\r\nطغتكين در پايان سال 520 به نبرد فرنگان در حين نبرد از اسب بيفتاد . يارانش پنداشتند كه او كشته شده و روى در گريز نهادند . طغتكين بر اسب نشست و با ايشان بگريخت . فرنگان از پى ايشان تاخت آوردند و بسيارى از پيادگان تركمان را به قتل آوردند . چون سواران از پى فراريان مىتاختند . پيادگان تركمان به لشكرگاهشان هجوم بردند و آن را غارت كردند و هر كه را در آنجا يافتند كشتند و به دمشق آمدند . هنگامى كه فرنگان از تعقيب فراريان بازگشتند ، لشكرگاه خود غارت شده ديدند ، پس خود رو به گريز نهادند .\r\nدر سال 523 واقعهء مزدقانى و اسماعيليه در دمشق رخ داد . چون فرنگان از قتل\r\n\r\n\r\n","description":"","footnote":"\r\n[ ( 1 ) 
  ] متن : اعزاز .\r\n","page_name":" 315 ","page_number":347},
  {"content":"\r\n\r\nاو خبر يافتند ، بسى تاسف خوردند زيرا طمع به تسخير دمشق بسته بودند . صاحب قدس و صاحب انطاكيه و صاحب طرابلس و ديگر بزرگان فرنگ با آنان كه از راه دريا به تجارت يا زيارت نزد ايشان آمده بودند ، مجتمع شده با دو هزار سوار و تعداد بىشمارى از پيادگان راهى دمشق شدند . تاج الملوك بورى هشت هزار سوار از عرب و تركمان گرد آورد و آمادهء دفاع شد .\r\nفرنگان در پايان سال در نزديكى دمشق لشكرگاه زدند و براى غارت و گردآورى آذوقه جماعاتى از خود را به اطراف فرستادند .\r\nتاج الملوك بورى گروهى را به سردارى شمس الخواص ، يكى از امراى خود ، به حوران - كه فرنگان به قصد غارت آن رفته بودند - فرستاد . شمس الخواص بر آنان پيروز شد و هر چه به غارت برده بودند همه را بستد و به دمشق باز گرديد .\r\nخبر اين پيروزى به فرنگان رسيد ، هر چه را بردن نمىتوانستند آتش زدند و از آنجا رفتند . مسلمانان از پى ايشان تاخت آوردند ، بسيارى را كشتند و بسيارى را اسير كردند . آنگاه بوهموند فرمانرواى انطاكيه به حصن قدموس لشكر برد و آنجا را بگرفت . و اللّه تعالى يؤيد من يشاء .\r\n\r\nبه هزيمت رفتن صاحب طرابلس\r\nدر سال 527 جمع كثيرى از تركمانان بلاد جزيره گرد آمدند و بر طرابلس حمله كردند و بسيارى را كشتند و غنايم بسيار به دست آوردند . كنت ، صاحب طرابلس به مقابله بيرون آمد .\r\nتركمانان از برابر او گريختند ، سپس به حمله بازگشتند و سپاه او را درهم شكستند و بسيارى را به قتل آوردند . فرمانرواى طرابلس از مهلكه جان به در برد و به قلعهء بعرين [ 1 
  ] گريخت . او شب هنگام با ده تن از اعيان اصحابش گريخته بود . در آنجا از فرنگان از هر ناحيه يارى خواست و آنگاه كه سپاهى گرد آورد به مدافعهء تركمانان به قلعهء بعرين رفت . ميانشان نبرد در گرفت تا آنجا كه فرنگان عزم هزيمت كردند و خود را به رفنيه [ 2 
  ] رسانيدند . چون دستيابى به آنان براى تركمانان دشوار بود ، از تعقيبشان منصرف شده بازگشتند .\r\n\r\nفتح فرمانرواى دمشق بانياس را\r\nچون در سال 526 تاج الملوك بورى پسر طغتكين ، فرمانرواى دمشق بمرد ، پسرش شمس الملوك اسماعيل به جاى او نشست . فرنگان ناتوانش يافتند و قصد آن كردند كه پيمان صلح بشكنند پس بعضى از بازرگانان را كه به بيروت [ 3 
  ] رفته بودند بگرفتند و اموالشان را بستدند شمس الملوك پيام داد كه اموالشان را باز پس دهند ولى ايشان نپذيرفتند . شمس الملوك لشكر\r\n\r\n\r\n","description":"","footnote":"\r\n[ ( 1 ) 
  ] متن : بقوين .\r\n[ ( 2 ) 
  ] متن : ارمنينيه .\r\n[ ( 3 ) 
  ] متن : سروب .\r\n","page_name":" 316 ","page_number":348},
  {"content":"\r\n\r\nبسيج كرد و در ماه صفر سال 527 به بانياس آمد و شهر را در محاصره گرفت . مسلمانان باروى شهر را سوراخ كردند و شهر را در تصرف آوردند و بسيارى از فرنگانى را كه در شهر بودند كشتند . باقيماندهء آنان به قلعه پناه بردند و پس از دو روز امان خواستند . فرنگانى كه براى نبرد با شمس الملوك گرد آمده بودند چون خبر فتح بانياس را شنيدند پراكنده شدند .\r\n\r\nاستيلاى شمس الملوك بر شقيف تيرون [ 1 
  ]\r\nشمس الملوك اسماعيل فرمانرواى دمشق به شقيف تيرون كه كوهى است مشرف بر بيروت و صيدا لشكر برد . اين ناحيه در تصرف ضحاك بن جندل رئيس وادى تيم بود . ضحاك را در آن كوه موضعى استوار بود و او هم مورد حمايت مسلمانان بود و هم فرنگان ضحاك نيز گاه يكى را عليه ديگرى بر مىانگيخت . شمس الملوك در ماه محرم سال 528 بر سر او لشكر برد .\r\nاين كار بر فرنگان گران آمد و از شمس الملوك بيمناك شدند و سپاهى به حوران فرستادند و در آن نواحى كشتار و غارت كردند . شمس الملوك بخشى از لشكر خود را در برابر ايشان نگهداشت و با بخش ديگر آهنگ طبريه كرد و طبريه و ناصره و عكا را درنورديد و قتل و غارت كرد . چون فرنگان خبر يافتند به بلاد خود بازگشتند و از آن همه ويرانى ملول شدند و بار ديگر نزد شمس الملوك رسول فرستادند و معاهدهء صلح تجديد نمودند . و اللّه اعلم .\r\n\r\nاستيلاى فرنگان بر جزيرهء جربه در افريقيه\r\nجزيرهء جربه از اعمال افريقيه است و ميان طرابلس و قابس واقع شده . ساكنانش از قبايل بربر هستند . بدان هنگام كه اعراب هلالى به افريقيه داخل شدند و دولت صنهاجه را در افريقيه سرنگون كردند ، بر جزيرهء جربه فرمان راندند . اين زمان مقارن زمانى است كه دولت فرنگان در روم و حوالى آن از بلاد شمالى نيرومند شده بود و به بلاد مسلمانان دست‌اندازى مىكرد .\r\nپادشاه فرنگان ، بالدوين ، با جمعى از سران فرنگان به شام حمله كردند و شهرها و قلاع آن را گرفتند و ما از اين حوادث پيش از اين ياد كرديم .\r\nيكى از ملوك ايشان روژه [ 2 
  ] بود . پايتخت او ميلكو ( مالطه ؟ ) مقابل جزيرهء صقليه بود .\r\nچون مسلمانان در صقليه ناتوان شدند و دولت بنى ابى الحسن الكلبى بر افتاد ، روژه را هواى تصرف صقليه در سر افتاد . جمعى از كسانى هم كه بر برخى نواحى صقليه مستولى شده بودند ، او را ترغيب كردند و او نيز كشتيهاى جنگى خود را روانهء صقليه نمود .\r\nروژه با نبردى سخت يك يك دژهاى صقليه را تصرف كرد . تراپانى [ 3 
  ] و مادزارا [ 4 
  ] را از\r\n\r\n\r\n","description":"","footnote":"\r\n[ ( 1 ) 
  ] متن : بيروت .\r\n[ ( 2 ) 
  ] متن : رجار .\r\n[ ( 3 ) 
  ] متن : طرابنه .\r\n[ ( 4 ) 
  ] متن : مازرعة .\r\n","page_name":" 317 ","page_number":349},
  {"content":"\r\n\r\nعبد اللّه بن الحواس - يكى از شورشگران صقليه - بستد و در سال 464 كلمهء اسلام از آن سرزمين برافتاد .\r\nروژه در سال 494 بمرد و پسرش نيز كه روژه نام داشت به جايش نشست . مدت پادشاهى او به دراز كشيد و دولتش نيرومند شد و اين به هنگامى بود كه فرنگان در شام طوفانى بر پا كرده بودند و بلاد آن را يك يك تصرف مىكردند . روژه پسر روژه نبرد با سواحل افريقيه را به عهده گرفت و در سال 529 [ 1 
  ] ناوگان صقليه را به جزيرهء جربه فرستاد . در آن ايام سايهء دولت صنهاجه از سر جربه به كنارى رفته بود . سپاهيان صقليه ، جزيره را محاصره كردند ، و جنگى سخت آغاز نهادند . عاقبت پيروزمندانه به جزيره در آمدند و بسيارى را كشتند و اسير كردند و اموال را تاراج نمودند و باقى را امان دادند . فرنگان با گرفتن جزيه آنان را در جزيره خود باقى نهادند و كارشان را به دست خودشان دادند . و اللّه تعالى يؤيد بنصره من يشاء من عباده .\r\n\r\nفتح فرمانرواى دمشق قلاع فرنگان را\r\nشمس الملوك اسماعيل ، فرمانرواى دمشق سپاه خود را به سردارى امير بزواش [ 2 
  ] در سال 531 به طرابلس شام فرستاد . جمع كثيرى از تركمانان و متطوعه در لشكر او بودند . كنت ، صاحب طرابلس به مقابله بيرون آمد . اينان جنگ در پيوستند و سپاهش را در هم شكستند و از لشكرش بسيارى را كشتند و در طرابلس محصورش نمودند و در نواحى اعمالش دست به كشتار و تاراج زدند و يكى از دژهاى او به نام دژ ابن الاحمر را تصرف كردند ، و در آنجا قتل و تاراج به راه انداختند و همهء فرنگانى را كه در آنجا بودند كشتند .\r\nفرنگان در سال 535 سپاه به عسقلان بردند و نواحى آن را غارت كردند . سپاهيان مصر كه در عسقلان بودند به قتال بيرون آمدند و فرنگان شكست خورده گريزان بازگشتند و خداوند شر آنان را به نعمت و كرم خود از سر مسلمين كوتاه كرد .\r\n\r\nاستيلاى فرنگان بر طرابلس غرب\r\nمردم طرابلس غرب ، از آن هنگام كه نظام دولت صنهاجه در افريقيه از هم گسسته بود و سايهء حكومتشان از سرشان كم شده بود ، خود زمام امور خود را در دست گرفته بودند . آخرين ملوك خاندان باديس در مهديه ، حسن بن على بن يحيى بن تميم بن المعز بود و از سوى او ابو يحيى محمد بن مطروح در طرابلس حكم مىراند . ابو يحيى خودكامگى پيشه گرفت و علم عصيان برداشت و سر از فرمان حسن برتافت و دعوت او و قومش را ترك گفت . اين واقعه به\r\n\r\n\r\n","description":"","footnote":"\r\n[ ( 1 ) 
  ] متن : 553 .\r\n[ ( 2 ) 
  ] متن : خزواش .\r\n","page_name":" 318 ","page_number":350},
  {"content":"\r\n\r\nهنگامى بود كه فرنگان از هر سو براى ممالك اسلامى دندان تيز كرده بودند و روژه را سر تصرف طرابلس بود . روژه در پايان سال 537 ناوگان خود را به طرابلس فرستاد . اينان با روى شهر را شكافتند . مردم طرابلس از عربها يارى خواستند و عربها به ياريشان آمدند و بر فرنگان تاختند و ايشان را منهزم ساختند و سلاحها و چارپايانشان را ربودند . فرنگان به صقليه بازگشتند و از آنجا به مغرب روى آوردند و در جيجيل از سواحل بجايه فرود آمدند . مردم جيجيل به كوه گريختند . فرنگان به شهر درآمدند و تاراجش كردند و قصرى را كه يحيى بن العزيز بن حماد به نام قصر النزهه ساخته بود ، ويران نمودند و به ديار خود بازگشتند .\r\nسپس روژه در سال 541 ناوگان خود را به طرابلس فرستاد و جنگجويان او در ساحل فرود آمدند و از دريا و خشكى شهر را مورد حمله قرار دادند و سه روز نبرد كردند ، و بر شهر پيروز شدند . سبب آن بود كه ميان مردم شهر پيش از رسيدن فرنگان خلاف افتاده بود .\r\nطايفه‌اى از ايشان بنى مطروح را از شهر رانده و مردى از امراى لمتونه را بر خود امير ساخته بودند . اين امير را آهنگ حج در سر افتاد و با جماعتى از قوم خود عازم مكه شد . در اين حال بنى مطروح به شهر در آمدند و ميان دو طايفه نبرد افتاد . در اين گير و دار ، فرنگان نيز برسيدند چون از وضع دو طايفه خبر يافتند بر باروهاى شهر حمله آوردند و نردبانها نصب كردند و بر باروها فرا رفتند و شهر را به جنگ بگشودند و قتل و تاراج از حد گذرانيدند و جمع كثيرى را اسير كردند . جمعى از مردم شهر به ميان بربرها و عربهايى كه در آن نواحى بودند گريختند .\r\nفرنگان از كشتار باز ايستادند و نداى امان دادند و مسلمانان به شهر بازگشتند و از مردم جزيه گرفتند و شش ماه در شهر ماندند تا بارو را تعمير و خندقها را بار ديگر مرمت كردند . آنگاه ابن مطروح را به شهر امارت دادند و از او گروگان گرفتند كه سر از فرمان برنتابد و در صقليه ندا دادند كه مردم به طرابلس باز گردند . مردم به طرابلس بازگشتند و شهر به سامان آمد .\r\n\r\nاستيلاى فرنگان بر مهديه\r\nدر آن هنگام كه نظام دولت صنهاجه از هم مىگسست ، ابن كامل بن جامع ، مردى از قبيلهء رياح ، يكى از بطون هلال ، زمام امور را در دست داشت . بنى هلال را ، جرجرائى وزير المستنصر باللّه علوى بر سر معز بن باديس و قوم او فرستاده بود . اينان بعدها امور ملك را فاسد كردند و برخى از اعمال را در تصرف خود آوردند . آنگاه بر هر يك از بلاد يكى از متجاوزان استيلا يافت . در اين احوال قابس در دست بنى دهمان افتاده بود و مردى به نام رشيد بر آن فرمان مىراند و ما اخبار او را در ضمن اخبار دولت صنهاجه - از بربر - آورديم .\r\nدر سال 542 رشيد بمرد . يكى از موالى او به نام يوسف ، فرزند خردسال او را كه محمد بن رشيد نام داشت به جاى پدر نشاند و پسر بزرگش ، معمر بن رشيد را براند . يوسف ، زمام\r\n\r\n","description":"","footnote":"","page_name":" 319 ","page_number":351},
  {"content":"\r\n\r\nامور محمد بن رشيد را در دست خود گرفت و در نهان به حرم مولاى خود تعرض كرد . زن رشيد نيز در آن حرمسرا بود او به نزد حسن فرمانرواى مهديه رفت و از يوسف شكايت كرد .\r\nحسن به يوسف نامه نوشت ولى يوسف پاسخش نداد و تهديد كرد كه اگر متعرض كارهاى او شود قابس را به دست فرنگان خواهد داد . حسن لشكرى بسيج كرده به قابس فرستاد . يوسف نيز به روژه فرمانرواى صقليه اظهار اطاعت كرد ، و گفت همچنانكه ابن مطروح را امارت طرابلس داده او را نيز بر قابس امارت دهد . مردم شهر از توطئه او با فرنگان خبر يافتند و چون لشكر حسن برسيد ، آنان نيز بشوريدند . يوسف به قصر پناه برد . سپاهيان حسن ، قصر را گرفتند و يوسف را دستگير كردند ، و معمر بن رشيد به جاى برادرش در قابس به حكومت نشست . يوسف را به انواع شكنجه كردند . تا هلاك شد . بنى قره ، خواهرشان را كه زن رشيد بود نزد خود بردند . عيسى برادر يوسف و پسر يوسف به روژه صاحب صقليه پيوستند و به دو پناه بردند .\r\nدر سال 537 قحط و غلا در افريقيه به غايت رسيد . چنان كه بيشتر مردم آن ديار به صقليه گريختند و مردم از شدت گرسنگى يك ديگر را مىخوردند و شمار مردگان از حد بگذشت .\r\nروژه فرصت را غنيمت شمرد و پيمان صلحى را كه براى چند سال ميان او و حسن بن على بود نقض كرد و ناوگان خود را مركب از دويست و پنجاه كشتى بسيج كرد و به مردان جنگجو و اسلحه بينباشت . پيشاپيش همه كئورگيوس انطاكى [ 1 
  ] پسر ميخائيل كه از مسيحيان بود در حركت آمد - و ما در اخبار صنهاجه و موحدين بدان اشارت كرديم - اين سپاه آهنگ قوصره نمود . در آنجا كشتى را كه از مهديه مىآمد ديدند . آن را گرفتند و چون به درون در آمدند قفس كبوتران نامه‌بر ديدند . گئورگيوس به مردى كه صاحب كبوتران بود گفت به خط خود نامه‌اى بنويسد و بر بال كبوتر بندد و به مهديه فرستد . بدين مضمون كه « چون ما به جزيرهء قوصره رسيديم ، چند كشتى از كشتيهاى صقليه ديديم ، از آنها در باب ناوگان فرنگان پرسيديم گفتند كه از قسطنطنيه حركت كرده‌اند . » چون كبوتران را به سوى مهديه پرواز داد ، خود نيز در هشتم ماه صفر سال 543 به جانب مهديه در حركت آمد ، ولى خداوند باد را مأمور كرد تا وزيدن گرفت و او را از پهلو گرفتن در بندر مانع آمد و به آن هدف كه در نظر داشت نرسيد .\r\nآنگاه گئورگيوس نزد امير حسن كس فرستاد و پيام داد كه بر پيمان صلح باقى است ، و اينك به خونخواهى محمد بن رشيد فرمانرواى قابس آمده است و بايد او را به قابس باز گرداند . حسن وجوه مردم را گرد آورد و به رأى زدن نشست . همه به قتال با دشمن اشارت كردند ولى چون نه مردان جنگى در اختيار داشت و نه آذوقه به قدر كافى اين رأى را نپسنديد\r\n\r\n\r\n","description":"","footnote":"\r\n[ ( 1 ) 
  ] متن : جرجى .\r\n","page_name":" 320 ","page_number":352},
  {"content":"\r\n\r\nو از شهر بيرون رفت و هر چه حمل آن آسان مىنمود با خود ببرد . مردم نيز با زن و فرزند و اموالى كه حمل آنها ميسر بود شهر را ترك گفتند . بسيارى از مسلمانان در ديرها و كليساها به نزد مسيحيان پنهان شدند . در اين ايام باد موافق وزيدن گرفت و ناوگان فرنگان به كرانه آمد .\r\nشهر را هيچ مدافعى نبود . گئورگيوس به قصر فرا رفت . آن را آكنده از اموال و ذخاير نفيس ديد . همه بىمانند . آنگاه مردم را امان داد . آنان كه گريخته بودند بازگشتند و به پرداخت جزيه گردن نهادند .\r\nحسن با زن و فرزند خويش به معلقه رفت . محرز بن زياد از امراى هلالى در معلقه بود .\r\nدر راه يكى از امراى عرب به نام حسن بن ثعلب با او ديدار كرد و از او مالى طلب داشت ، كه آن را به تفاريق بپردازد . حسن را بيم آن بود كه از اداى آن سر باز زند . اين بود كه پسر او يحيى را به گروگان گرفت .\r\nچون به محرز بن زياد رسيد ، محرز او را گرامى داشت و اين به پاداش آن بود كه از ميان ديگر اعراب او را برگزيده بود و اين سبب رفعت مقام او شده بود . آنگاه حسن عزم مصر كرد . ايام خلافت الحافظ علوى بود . گئورگيوس با چند كشتى در دريا به كمين او بود . بناچار از رفتن به مصر منصرف شد و آهنگ عبد المؤمن يكى از ملوك موحدين در مغرب نمود .\r\nيحيى بن عبد العزيز يكى از رجال بنى حماد بر سر راه او در بجايه بود و يحيى از بنى اعمامش بود . حسن پسران بزرگ خود يحيى و تميم و على را به نزد او فرستاد و اجازهء وصول خواست . او نيز اجازه داد و كسى را همراه او كرد كه او را به جزاير بنى مزغنه برسانند . و نيز كسانى را بر او و بر فرزندانش موكل گردانيد كه در هيچ كارى تصرف نكنند و او به همان حال بود تا عبد المؤمن در بجايه به پادشاهى رسيد . در سال 544 . اخبار ايشان در جاى خود بشرح آمده است .\r\nگئورگيوس چند كشتى جنگى به صفاقس فرستاد . اعراب به يارى مردم صفاقس آمدند .\r\nچون آمادهء نبرد شدند فرنگان به فريب بگريختند و بناگاه بازگشتند و بر آنان شكستى سخت وارد آوردند . فرنگان در سيزدهم ماه صفر به جنگ شهر را گرفتند و كشتار و غارت كردند . سپس آنان را امان دادند . مردم فديهء اسيران خود را دادند و آزادشان كردند جزيه بر گردن گرفتند . وضع مردم سوسه نيز چنين بود .\r\nروژه به مردم سواحل افريقيه امان نامه داد و آنان را به وعده‌هاى جميل بنواخت .\r\nسپس به اقليبيه از سواحل تونس رفت . عربها جنگ در پيوستند و فرنگان منهزم شدند و نوميد و شكسته حال به مهديه بازگشتند .\r\nدر اين احوال ميان روژه صاحب صقليه و پادشاه روم كه در قسطنطينيه بود ، خلاف افتاد و روژه از افريقيه منصرف شده به روم پرداخت . عامل اين مخالفت گئورگيوس بن ميخائيل\r\n\r\n","description":"","footnote":"","page_name":" 321 ","page_number":353},
  {"content":"\r\n\r\nصاحب مهديه بود . در سال 546 جهان را بدرود گفت و آتش فتنه فرو نشست . پس از او كسى به جانشينيش برگزيده نشد . و اللّه تعالى اعلم .\r\n\r\nاستيلاى فرنگان بر بونه و مرگ روژه صاحب صقيله و پادشاهى پسرش گيوم [ 1 
  ]\r\nناوگان روژه در سال 548 از صقليه راهى شهر بونه شد . فرماندهء اين سپاه غلام او فيليپ از مردم مهديه بود . او بونه را محاصره كرد و براى تصرف آن از عربها يارى خواست . چون بونه را تصرف نمود ، دست به كشتار زد ولى از كشتن اهل علم و دين دست بازداشت . مردم اموال و زن و فرزند خود برداشتند و به روستاهاى اطراف رفتند . اين سپاه ده روز در بونه درنگ كرد ، سپس با بعضى از اسيران به مهديه باز گرديد و از آنجا به صقليه رفت . روژه از اينكه فيليپ با مسلمانان اين گونه به مدارا رفتار كرده است ، بر او خشم گرفت و به زندانش فرستاد .\r\nسپس او را متهم كرد كه از كيش خود برگشته است . اسقفان و كشيشان جمع شدند و او را در آتش بسوختند .\r\nدر اواخر سال 548 روژه پس از بيست سال حكومت بمرد و پسرش گيوم به جاى او نشست . او مردى نيكسيرت بود . مايونهء برسانى [ 2 
  ] را به وزارت خويش برگزيد . گيوم مردى بىتدبير بود . مردم برخى از قلاع صقليه و نيز مردم قلوريه بر او شوريدند و اين اغتشاش و عصيان - چنان كه خواهيم گفت - به افريقيه نيز سرايت كرد . و اللّه تعالى اعلم .\r\n\r\nاستيلاى فرنگان بر عسقلان\r\nعسقلان در فرمان الظافر علوى بود و در زمرهء ممالك او . فرنگان را رسم بر آن بود كه هر چند گاه آنجا را محاصره كنند . در مصر وزرا زمام امور را در دست داشتند و بر خلفاى علوى تحكم مىكردند وزير الظافر ، ابو الحسن على بن السلار بود ، و همواره مردم عسقلان را با فرستادن اموال و مردان جنگى و اسلحه يارى مىكرد چون در سال 548 كشته شد و عباس بن ابى الفتوح بن يحيى الصنهاجى به وزارت رسيد ، اوضاع مصر پريشان شد و فرنگان از بلاد خود در شام به حركت در آمدند و عسقلان را محاصره كردند . مردم عسقلان در شهر تحصن نمودند تا آنگاه كه ميانشان خلاف افتاد و كارشان به قتال كشيد . فرنگان فرصت مغتنم شمردند و شهر را در تصرف آوردند و دست به كشتار و تاراج گشودند . و اللّه يؤيد بنصره من يشاء . من عباده .\r\n\r\n\r\n","description":"","footnote":"\r\n[ ( 1 ) 
  ] متن : غليالم .\r\n[ ( 2 ) 
  ] متن : مائق البرقيانى .\r\n","page_name":" 322 ","page_number":354},
  {"content":"\r\n\r\n\r\nشورش مسلمانان در شمال آفريقا بر فرنگانى كه آن بلاد را تصرف كرده بودند\r\nگفتيم كه روژه درگذشت و پسرش گيوم به جايش نشست . گيوم را از تدبير ملك هيچ بهره‌اى نبود و مردم صقليه بر او عصيان كردند . اين خبر به ساكنان افريقيه رسيد كه در عهد روژه به فرمان صقليه در آمده بودند .\r\nبدان هنگام كه روژه شهر صفاقس را تصرف كرد يكى از مردم شهر را به نام ابو الحسين الفريانى [ 1 
  ] كه مردى ديندار و عالم بود بر شهر امارت داد . ابو الحسين از حكومت عاجز آمد و از روژه خواست پسر او عمر را به جايش برگمارد . روژه چنين كرد و ابو الحسين را به عنوان گروگان نزد خود برد . ابو الحسين پسر خود عمر را وصيت كرد و گفت : اى پسر من پير و سالخورده‌ام و مرگم نزديك است . تو را هر گاه فرصت به دست آمد مسلمانان را از زير بار فرمان دشمن رهايى بخش و بر جان من بيمناك مباش و چنان تصور كن كه من مرده‌ام .\r\nچون كار گيوم برآشفت ، عمر مردم صفاقس را به عصيان عليه فرنگان فراخواند . آنان نيز عصيان آغاز كردند و در سال 551 بسيارى از ايشان را كشتند .\r\nپس از مردم صفاقس ، ابو محمد بن مطروح [ 2 
  ] در طرابلس و محمد بن رشيد در قابس نيز شورش آغاز كردند . عبد المؤمن نيز سپاه به بونه آورد و آنجا را تصرف كرد . بدين گونه ، دولت فرنگان در افريقيه - جز مهديه وسوسه - بر افتاد .\r\nعمر بن ابى الحسين الفريانى سپاهى به زويله ، نزديكى مهديه فرستاد و آنان را نيز به شورش عليه فرنگانى كه در نزد ايشان بودند فراخواند . آنان نيز شورش كردند . اعرابى كه در آن حوالى بودند به ياريشان آمدند و در مهديه با فرنگان نبرد كردند و راه آذوقه را بر ايشان بستند .\r\nچون خبر عصيان مردم صفاقس به گيوم رسيد ، [ ابو الحسين ، پدر عمر را بخواند تا او را از كار پسر آگاه كند و از او خواست نامه‌اى بنويسد و او را از عصيان باز دارد . او گفت : كسى كه دست به عصيان زده با نامه‌اى به فرمان نمىآيد . 
  ] گيوم رسولى نزد عمر فرستاد و او را تهديد كرد كه چنين و چنان خواهد كرد . عمر آن روز او را به شهر راه نداد . روز ديگر مردم شهر جنازه‌اى بيرون آوردند و به خاك سپردند و بازگشتند . عمر به رسول پادشاه صقليه پيام داد كه اين جنازه كه دفنش كرديم جنازهء پدرم بود . اينك من به عزا نشسته‌ام و شما هر چه خواهيد بكنيد . چون رسول باز گرديد و ماجرا بگفت ، ابو الحسين را بردار كردند . و او به شهادت رسيد .\r\nخدايش بيامرزاد .\r\n\r\n\r\n","description":"","footnote":"\r\n[ ( 1 ) 
  ] متن : ابو الحسن الغريانى .\r\n[ ( 2 ) 
  ] ابو يحيى بن مطروح .\r\n","page_name":" 323 ","page_number":355},
  {"content":"\r\n\r\nمردم صفاقس و عربها به زويله رفتند و با مردم زويله به محاصرهء مهديه پرداختند .\r\nگيوم مهديه را به آذوقه و اسلحه يارى داد و اعراب را به مال بفريفت تا ياران خود را به هنگام نبرد فرو گذارند . سپس جنگ آغاز كرد . اعراب رو به گريز نهادند مردم صفاقس نيز از راه دريا به شهر خود بازگشتند و فرنگان به تعقيب ايشان پرداختند . مردم زويله نيز به زويله گريختند چون به شهر رسيدند ، دروازه‌ها را بسته يافتند . در زير بارو به مصاف پرداختند تا بيشترشان كشته شدند . سپس فرنگان شهر را گشودند و هر كه بود كشتند و هر چه بود به تاراج بردند .\r\n\r\nبازپس گرفتن عبد المؤمن مهديه را از فرنگان\r\nچون از فرنگان به مردم زويله آن رسيد كه رسيد ، نزد عبد المؤمن پادشاه مغرب رفتند و از او يارى خواستند . او نيز اجابت كرد و وعده‌هاى نيكو داد . آنان چندى در كنف انعام و اكرام او زيستند تا عبد المؤمن بسيج نبرد كرد و واليان خود را به گرد آوردن علوفه و آذوقه و حفر چاهها فرمان داد .\r\nعبد المؤمن در ماه صفر سال 554 با صد هزار جنگجو از مراكش در حركت آمد .\r\nبر مقدمه حسن بن على بن يحيى بن تميم بن المعز بن باديس فرمانرواى پيشين مهديه را روان نمود . در اواسط آن سال در تونس فرود آمد . احمد بن خراسان ، از بقاياى دولت صنهاجه فرمانرواى تونس بود . ناوگان عبد المؤمن از سوى دريا تونس را محاصره كردند . در اين حال ده مرد از اعيان شهر با نردبامها از بارو فرود آمدند و براى خود و مردم شهر امان خواستند . عبد المؤمن آنان را امان داد بدان شرط كه اموالشان را با او تقسيم كنند و احمد بن خراسان نيز خود به پاى خود به فرمان آيد . همهء اينها مورد قبول قرار گرفت .\r\nعبد المؤمن از تونس به جانب مهديه حركت كرد و ناوگان او نيز به محاذى او در دريا حركت مىكرد . عبد المؤمن در نيمهء رجب همان سال به مهديه رسيد . در اين روزها شاهزادگان فرنگ و زعماى ايشان در مهديه بودند .\r\nمردم زويله شهر خود را كه در نزديكى مهديه بود خالى كرده بودند . چون سپاه عبد المؤمن برسيد شهر پر از مردم شد و بار ديگر رونق و رواج يافت . سراسر اطراف مهديه را لشكر عبد المؤمن در خود پوشيده بود . عبد المؤمن شهر را محاصره كرد . ولى براى نبرد ميدانى گشاده نبود زيرا مهديه را از سه جانب آب دريا احاطه كرده بود . شهر چونان دستى بود در دريا پيش رفته ، كه بازوى آن خشكى بود . ناوگان عبد المؤمن شهر را احاطه كردند .\r\nعبد المؤمن خود با حسن بن على صاحب پيشين مهديه در كشتى نشست و به بررسى استحكامات شهر پرداخت . دانست كه شهر بدين زودى به دست نيفتند . بايد مدت نبرد را به دراز\r\n\r\n","description":"","footnote":"","page_name":" 324 ","page_number":356},
  {"content":"\r\n\r\nكشانيد . پس به گرد آوردن آذوقه پرداخت . تلهايى بلند - در ميان لشكرگاه - از آذوقه فراهم آمد .\r\nمردم صفاقس و طرابلس و جبال و نفوسه نزد او كس فرستادند و اظهار فرمانبردارى كردند . سپس لشكرى به قابس فرستاد و آن را به جنگ بستد . آنگاه پسر خود عبد اللّه را با سپاهى به اطراف فرستاد و همهء آن بلاد را تسخير كرد . سپس يحيى بن تميم بن المعز [ 1 
  ] فرمانرواى قفصه با جماعتى از اعيان شهر بيامد و اظهار اطاعت نمود . عبد المؤمن او را هزار دينار صله داد .\r\nدر آخر ماه شعبان ناوگان صقليه مركب از صد و پنجاه كشتى جنگى برسيد ، و اين غير از زورقها بود . اينها از جزيره يابسه از بلاد اندلس مىآمدند ، با بسيارى از اسيران و اموال .\r\nپادشاه صقليه پيام فرستاده بود كه آنها در مهديه فرود آيند . چون به نزديكى ساحل رسيدند ، ناوگان عبد المؤمن آنان را زير باران تير گرفتند و سپاهيان او در خشكى ايستاده بودند . عبد المؤمن نيز سر به سجده نهاده و چهره بر خاك مىماليد و دعا مىكرد . ناوگان فرنگ منهزم شدند و به بلاد خود رفتند و مسلمانان پيروز بازگشتند . ساكنان مهديه از هر گونه كمك مأيوس شدند و تا پايان آن سال به سختى مقاومت كردند تا عاقبت از پاى در آمدند و از عبد المؤمن امان خواستند عبد المؤمن به ايشان اسلام را عرضه كرد ، نپذيرفتند ولى همواره به نرمى سخن مىگفتند و اظهار خضوع مىنمودند تا امانشان داد و چند كشتى در اختيار آنان قرار داد تا در آنها نشستند و برفتند . چون زمستان بود دريا طوفانى شد و آن كشتيها در دريا غرق شدند و جز اندكى از ايشان نجات نيافتند .\r\nدر محرم سال 555 پس از دوازده سال تسلط فرنگان بر مهديه ، عبد المؤمن به شهر در آمد . بيست روز در آنجا درنگ كرد و كارهايش را به صلاح آورد . و آن را ز جنگجويان و آذوقه بينباشت و يكى از ياران خود را بر آن امارت داد و حسن بن على را نيز با او شريك گردانيد .\r\nو زمين مهديه را به او و فرزندانش به اقطاع داد و والى را فرمان داد كه رأى او را در امور به كار بندد و به مغرب باز گرديد . و اللّه تعالى اعلم .\r\n\r\nمحاصرهء فرنگان اسد الدين شيركوه را در بلبيس\r\nاسد الدين شيركوه بن شادى عم صلاح الدين را ، نور الدين محمود بن زنگى در سال 559 به يارى شاور وزير العاضد لدين اللّه العلوى صاحب مصر فرستاد و اين به سبب نزاعى بود كه ميان او و ضرغام بر سر وزارت در گرفته بود . ما انشاء اللّه بدان اشارت خواهيم داشت .\r\nنور الدين خود با سپاهى از دمشق به سرزمينهاى فرنگان رفت تا آنان را از اسد الدين شيركوه منصرف دارد . چون اسد الدين به مصر رفت ، ناصر الدين برادر ضرغام لشكر به نبرد\r\n\r\n\r\n","description":"","footnote":"\r\n[ ( 1 ) 
  ] متن : المقر .\r\n","page_name":" 325 ","page_number":357},
  {"content":"\r\n\r\nاو بيرون آورد و در بلبيس [ 1 
  ] با اسد الدين مصاف داد . ناصر الدين شكست خورد و از بلبيس به قاهره گريخت . اسد الدين از پى او به قاهره راند و در اواسط سال 559 در آنجا فرود آمد و شاور بار ديگر به وزارت باز گرديد ولى عهدى را كه با اسد الدين و نور الدين نهاده بود بشكست و از قاهره به بلبيس رفت و چون از اسد الدين و نور الدين بيمناك بود در نهان فرنگان را پيام فرستاد و آنان را عليه اسد الدين و نور الدين تحريض كرد و مالى بذل نمود و ايشان را به تصرف مصر آزمند ساخت . پادشاه قدس با سپاهيان فرنگ به سوى مصر در حركت آمد . سپاهيان مسلمان نيز با آنان يار شدند و اسد الدين را به مدت سه روز در بلبيس محاصره نمودند ولى هيچ پيروزى به دست نياوردند . در اين احوال خبر يافتند كه نور الدين محمود ياران ايشان را در حارم [ 2 
  ] در هم شكسته و حارم را گشوده است و اكنون به بانياس مىرود . فرنگان سخت بترسيدند و از اسد الدين خواستار صلح شدند و گفتند هم اكنون به بلاد خود باز مىگردند .\r\nاسد الدين از بلبيس بيرون آمده راهى شام شد . تا سال 562 كه باز به مصر باز گرديد و از نيل به قصد اطفيح بگذشت و به جيزه [ 3 
  ] فرود آمد . شاور از فرنگان يارى طلبيد . آنان نيز با جماعات خود بيامدند . اسد الدين به صعيد رفته بود ، و به مكانى به نام بابين رسيد . فرنگان و سپاهيان مصر از پى او بودند . در اواسط سال به او رسيدند . اسد الدين با ياران خود مشورت كرد . همگان به جنگ اشارت كردند . او سرگرم تعبيهء لشكر خود بود كه فرنگان و مصريان برسيدند . او صلاح الدين برادرزادهء خود را در قلب نهاد ، زيرا يقين داشت كه فرنگان بدان پندار كه او در قلب لشكر است به آنجا حمله خواهند كرد . آنگاه خود با جمعى از دليران لشكر كه به آنان نيك اعتماد داشت به ميمنه راند . فرنگان به قلب حمله كردند . سپاهيان اسد الدين عقب نشستند و فرنگان از پى ايشان راندند . بناگاه اسد الدين از عقب لشكر حمله كرد و بسيارى را از لشكريان مصر و فرنگ كه باقى مانده بودند بكشت . چون فرنگان از قلب بيامدند چاره‌اى جز فرار نداشتند . همگان روى به مصر نهادند . اسد الدين به اسكندريه لشكر برد و آنجا را به صلح بگشود و برادرزادهء خود صلاح الدين را در اسكندريه نهاد .\r\nچندى بعد سپاهيان مصرى و فرنگان ، صلاح الدين را محاصر كردند . عمش اسد الدين از صعيد بيامد و كار بر دشمن تنگ شد و خواستار مصالحه گرديد . پيمان صلح بدينگونه بسته شد كه به او پنجاه هزار دينار بدهند و هيچيك از فرنگان در شهر نمانند و هيچ شهر و روستايى را تصرف نكنند . فرنگان پذيرفتند . اسد الدين به شام بازگرديد . و مصريان اسكندريه را گرفتند و ميان ايشان و فرنگان چنان مقرر شد كه در قاهره از سوى ايشان شحنه‌اى باشد و باز كردن و بستن شهر به دست ايشان باشد و از خراج مصر هر سال صد هزار دينار به آنان دهند . همهء اين قرارها با شاور وزير خليفه نهاده شد و العاضد را اختيار تصرف امور نبود .\r\n\r\n\r\n","description":"","footnote":"\r\n[ ( 1 ) 
  ] متن : تنيس .\r\n[ ( 2 ) 
  ] متن : خارد .\r\n[ ( 3 ) 
  ] متن : جزيره .\r\n","page_name":" 326 ","page_number":358},
  {"content":"\r\n\r\nفرنگان نيز به بلاد خود در سواحل شام بازگرديدند . و اللّه تعالى اعلم .\r\n\r\nمحاصرهء فرنگان قاهره را\r\nدر سال 564 اسد الدين شير كوه به خواهش العاضد علوى به مصر رفت و شاور را به قتل آورد ، زيرا - چنان كه آورديم - غلبهء فرنگان بر مصر به او گران آمده بود .\r\nپادشاه فرنگان در شام ، در اين روزها ، آمورى يا آمالريك [ 1 
  ] بود . در ميان ايشان دليرتر و داناتر از او پديد نيامده بود . او گفت : براى ما گرفتن خراج مصر بهتر از تصرف آن است و اگر ما قصد تصرف مصر را بكنيم مردم مصر آن را به نورالدين محمود تسليم خواهند كرد و حال آنكه اكنون از خراجى كه فراچنگ مىآوريم لشكر خود را در برابر او تقويت مىنماييم .\r\nياران او اين رأى را نپذيرفتند و او را با خود همراه ساختند و همه به مصر روى آوردند .\r\nدر ماه صفر سال 564 به بلبيس لشكر آوردند و شهر را به جنگ گرفتند و تاراج كردند .\r\nسپس به سوى قاهره راندند و آنجا را محاصره نمودند .\r\nدر اين احوال جماعتى از اعيان مصر با فرنگان مكاتبه كرده بودند كه بيايند و مصر را تصرف كنند . اين امر بيشتر به سبب معاندتى بود ميان ايشان و شاور وزير . فرنگان را بدين نامه دل قوى شد و از بلبيس به مصر راندند و بر قاهره فرود آمدند و شهر را محاصره كردند .\r\nمردم قاهره بيم آن داشتند كه فرنگان در قاهره نيز چنان كنند كه در بلبيس كرده بودند ، اين بود كه به دفاع از شهر برخاستند . شاور نيز از بيم آنكه مباد فرنگان به شهر مصر ( فسطاط ) بروند و آنجا را تصرف كنند ، شهر را آتش زد و مردمش را فرمان داد كه به قاهره روند و شهر را به باد غارت داد . بنابر اين يك روز پيش از آنكه فرنگان به آنجا روند شهر غارت شده و سوخته بود ولى آتش آن دو ماه همچنان شعله‌ور بود .\r\nالعاضد ، خليفهء علوى ، از نور الدين محمود يارى خواست و محاصرهء قاهره هر روز سخت‌تر مىشد . شاور چون در كار خود بماند ، نزد پادشاه فرنگان كس فرستاد و خواستار مصالحه شد . بدين قرار كه هزار هزار دينار خواهد پرداخت . مبلغى در حال و مبلغى را پس از مدتى اين قرار پذيرفته آمد . شاور صد هزار دينار تسليم كرد و فرنگان همچنان بر جاى ماندند و خواستار باقى آن شدند و هر بار مطالبه مىكردند . در خلال اين مدت مصريان نزد نور الدين محمود بن زنگى كس فرستادند و او را به يارى فراخواندند و گفتند كه اسد الدين شيركوه را با لشكرى نزد ايشان فرستد بدان گونه كه در مصر بماند بدين شرط كه ثلث بلاد مصر از آن نور الدين باشد و باقى كه خارج از آن ثلث است اقطاع اسد الدين و هزينهء لشكر به عهدهء او باشد .\r\nنور الدين براى اين منظور اسد الدين را از حمص بخواند . حمص اقطاع او بود و فرمان\r\n\r\n\r\n","description":"","footnote":"\r\n[ ( 1 ) 
  ] متن : مرى .\r\n","page_name":" 327 ","page_number":359},
  {"content":"\r\n\r\nداد كه بسيج مصر كند و جز اسب و سلاح دويست هزار دينار نيز به او عطا كرد و فرمان او را بر لشكرها و خزاين و هر چه بدان نياز افتد جارى و نافذ ساخت .\r\nاسد الدين با شش هزار سپاهى عازم مصر شد و پيش از حركت نيازهاى سپاهيان را رفع نمود و هر سوارى را بيست دينار عطا كرد . جماعتى از امرا نيز در خدمت بودند عز الدين جورديك [ 1 
  ] و عز الدين قليج و شرف الدين بزغش [ 2 
  ] و عين الدولة الياروقى [ 3 
  ] و قطب الدين ينال بن حسان و صلاح الدين يوسف بن ايوب . و ايوب برادر شيركوه بود . اسد الدين شيركوه با اين لشكر راهى مصر شد . چون نزديك شد فرنگان به بلاد خود بازگشتند . او نيز در اواسط همان سال به قاهره در آمد . العاضد لدين اللّه او را خلعت داد و براى او و لشكريانش مقررى كرامندى معين نمود .\r\nچندى بعد شاور با اسد الدين ناسازگارى آغاز كرد و در اجراى شروط راه مماطله پوييد و با خود انديشيد كه بناگاه او را فرو گيرد و لشكريان او را براى دفع فرنگان به خدمت خود آرد .\r\nاسد الدين از نيت او آگاه شد و روزى صلاح الدين بن ايوب كه برادرزادهء او بود و عز الدين جورديك از موالى او نزد مقبرهء امام شافعى ، رضى اللّه عنه ، راه بر او گرفتند و كشتندش .\r\n\r\nمحاصرهء فرنگان شهر دمياط را\r\nپس از قتل شاور ، العاضد لدين اللّه علوى امور دولت خويش به اسد الدين سپرد . چون اسد الدين از جهان رخت بربست ، صلاح الدين بر سراسر آن بلاد دست يافت . از بلاد مسلمانان هر چه در دست فرنگان بود بازپس گرفت . و ما در اخبار دولت او خواهيم آورد . و اللّه اعلم .\r\nچون اسد الدين شيركوه مصر را تصرف كرد ، فرنگان بيمناك شدند كه مبادا بر شهرهاى شام و بلاد ساحلى آن تعرض نمايد . اين بود كه به همكيشان و اقوام خود كه در صقليه و فرانسه بودند نامه نوشتند و از آنان براى تصرف مصر يارى خواستند جمعى از كشيشان و راهبان را نيز نزد ايشان فرستادند تا آنان را به جنگ عليه مسلمانان برانگيزند و وعده در دمياط نهادند بدين اميد كه دمياط را بگيرند و آن را براى تصرف باقى سرزمين مصر پايگاه سازند .\r\nپس همگان در دمياط گرد آمدند و در آغاز حكومت صلاح الدين چندى آن شهر را محاصره نمودند .\r\nصلاح الدين مردم و مدافعان دمياط را به لشكر و اموال يارى داد و خود نيز به تن خويش به دمياط آمد و از نور الدين محمود يارى خواست و او را بيم داد كه اگر دست به اقدام نزند زودا كه مصر از دست خواهد شد .\r\nنور الدين از يك سو به صلاح الدين يارى رسانيد و از ديگر سو خود لشكر آراست و در شام به بلاد فرنگان تعرض آغاز كرد و شهرها را ويران و تاراج نمود . فرنگان پس از پنجاه\r\n\r\n\r\n","description":"","footnote":"\r\n[ ( 1 ) 
  ] متن : خرديك .\r\n[ ( 2 ) 
  ] متن : بخش .\r\n[ ( 3 ) 
  ] متن : الباروقى .\r\n","page_name":" 328 ","page_number":360},
  {"content":"\r\n\r\nروز محاصرهء دمياط بازگشتند . اما باقى وقايع فرنگان ، به دولتهاى خاندان زنگى در شام و خاندان ايوب در مصر متعلق است . ما نيز بيان آن را به تأخير مىاندازيم تا در جاى خود از آن ياد كنيم . تنها واقعهء استيلاى ايشان بر قسطنطينيه و گرفتن آن از دست روميان باقى مىماند .\r\nكه اينك بدان مىپردازيم .\r\n\r\nاستيلاى فرنگان بر قسطنطينيه\r\nفرنگان از آن پس كه بلاد شام را تصرف كردند با روميان كه در قسطنطينيه بودند گاه در نزاع و كشمكش بودند و گاه در صلح و صفا . زيرا اينان برخى از ثغور مسلمانان را كه با روم همسايه بودند تصرف كرده بودند ، روميان نيز بارها آنان را عليه مسلمانان يارى داده بودند ولى اينان عاقبت بر روميان غلبه يافتند و قسطنطينيه را از ايشان بستدند و پس از چندى روميان آن را از تانكرد [ 1 
  ] - يكى از سرداران فرنگان - باز پس گرفتند .\r\nكيفيت واقعه چنين است كه ملوك روم را با ملوك فرنگ به سبب زناشويى خويشاوندى افتاد . يعنى پادشاه قسطنطينيه خواهر پادشاه فرانسه را به زنى گرفت و او پسرى آورد . چندى بعد برادر پادشاه بر برادرزادهء خود عصيان كرد و او را بگرفت و به زندان نمود . اين پسر از زندان بگريخت و به نزد دايى خود رفت و از ستمى كه از عمو بر او رفته بود دادخواهى نمود .\r\nاين واقعه مصادف با حركت فرنگان به بلاد مسلمانان و باز پس گرفتن قدس از دست ايشان بود ، زيرا - چنان كه خواهيم گفت - قدس را صلاح الدين از دست فرنگان بدر آورده بود .\r\nبراى انجام اين مقصود سه تن قدم در راه نهادند . دوك و نيز [ 2 
  ] كه ناوگانى كه با آن از دريا گذشتند از آن او بود و او خود مردى نابينا بود كه جز به يارى كسى كه دستش را بگيرد ياراى رفتنش نبود و سردار فرانسه به نام ماركيز [ 3 
  ] و سوم كنت دوفلاندر [ 4 
  ] و اين كنت را شمار ياران از ديگران بيش بود . پادشاه نيز خواهرزادهء مخلوع خود را با ايشان همراه ساخت و آنان را وصيت كرد كه او را در گرفتن تاج و تختش يارى دهند .\r\nدر ماه ذو القعدهء سال 599 اين سپاه به قسطنطينيه رسيد . عم آن كودك لشكر بيرون آورد و جنگ آغاز نهاد . در اين حال طرفداران آن پسر آتش افروختند و دروازهء شهر را بسوختند و فرنگان را به شهر در آوردند . عمو بگريخت و فرنگان آن پسر را بر تخت شاهى نشاندند و پدرش را نيز از زندان آزاد كردند ولى آن دو را هيچ اختيارى در حكومت نبود . زمام امور را مهاجمان در دست داشتند . از اين رو دست به مصادرهء مردم گشودند و اموال كليساها را غارت كردند و هر چه طلا و نقره يافتند حتى آنها كه صليبها و تنديسهاى مسيح و حواريون را زينت داده بود يا بر جلدهاى انجيلها بود كندند و بردند . اين گونه اعمال بر روميان گران آمد . برجستند و آن\r\n\r\n\r\n","description":"","footnote":"\r\n[ ( 1 ) 
  ] متن : لشكرى .\r\n[ ( 2 ) 
  ] متن : دوقص البنادقه .\r\n[ ( 3 ) 
  ] متن : مركيش .\r\n[ ( 4 ) 
  ] متن : كبداقليد .\r\n","page_name":" 329 ","page_number":361},
  {"content":"\r\n\r\nكودك را كشتند و فرنگان را از شهر اخراج كردند . اين وقايع در سال 600 اتفاق افتاد .\r\nفرنگان در بيرون شهر مقام كردند و شهر را در محاصره گرفتند . روميان نزد فرمانرواى قونيه ، سلطان ركن الدين سليمان بن قلج ارسلان كس فرستادند و او را به يارى فراخواندند .\r\nدر شهر هنوز قريب به سى هزار تن از فرنگان بودند . اينان به هنگامى كه روميان سرگرم قتال با فرنگان ديگر بودند ، فرصت به دست آورده شهر را آتش زدند و دروازه‌ها را گشودند . فرنگان به شهر در آمدند و كشتار و غارت را از حد درگذرانيدند .\r\nجمع كثيرى از روميان به كليساها پناه بردند و بزرگترين آنها كليساى صوفيا [ 1 
  ] بود .\r\nاما كليسا نيز آنان را سود نبخشيد . كشيشان و اسقفان ، در حالى كه انجيلها و صليبها بر سر دست گرفته بودند از كليساها بيرون آمدند ولى فرنگان همهء آنان را كشتند .\r\nآنگاه آن سه پادشاه را بر سر سلطنت روم خلاف افتاد . كار به قرعه زدن كشيد . چون قرعه زدند ، پادشاهى به نام كنت دوفلاندر درآمد . او به پادشاهى نشست . جزاير دريا چون جزيره اقريطش ( كرت ) و رودس و ديگر جزاير به نام دوك و نيز و بلاد شرقى خليج به ماركيز فرانسه تعلق گرفت .\r\nاز اين سه ، آنكه صاحب قسطنطينيه شده بود به نوايى رسيد و ديگران چيزى حاصل ننمودند . مثلا يكى از سرداران روم به نام تئودورلاسكارى [ 2 
  ] بر ناحيهء شرقى خليج دست يافت و تا پايان حيات بر آن ناحيه فرمان مىراند . لاسكارى بعدها قسطنطينيه را از فرنگان بستد .\r\nو اللّه غالب على امره .\r\n\r\nخبر از دولت بنى ارتق و حكومت ايشان بر ماردين و ديار بكر و آغاز كار و سرانجام احوالشان\r\nارتق پسر اكسك بود . ( بعضى مىگويند اكسب ولى اولى درست‌تر است . كلمه‌اى است اول آن همزه ، سپس دو كاف كه ميانشان سين ساكن قرار دارد . ) ارتق از مماليك سلطان ملكشاه بن الب ارسلان پادشاه سلجوقى بود و او را در دولت سلجوقى مقامى و الا بود . حلوان و متعلقات آن از اعمال عراق در عهدهء او بود . چون سلطان ملكشاه لشكر خود را به سردارى فخر الدولة بن جهير ، در سال 477 به محاصرهء ديار بكر فرستاد ، لشكر ديگرى به سردارى ارتق به يارى او روانه داشت . ارتق در اين جنگ شرف الدوله مسلم بن قريش را شكست داد و او را درآمد محاصره نمود . سپس در نهان با او به گفتگو پرداخت و مالى بستد و او خود را از محاصره برهانيد و به رقه رفت . پس ارتق از اين كار كه كرده بود بيمناك شد و به تاج الدوله تتش پيوست و همراه او به حلب رفت و اين به هنگامى بود كه سليمان بن قتلمش را هواى\r\n\r\n\r\n","description":"","footnote":"\r\n[ ( 1 ) 
  ] متن : سوميا .\r\n[ ( 2 ) 
  ] متن : لشكرى .\r\n","page_name":" 330 ","page_number":362},
  {"content":"\r\n\r\nتسخير حلب در سر افتاده بود و ابن الحتيتى [ 1 
  ] رئيس حلب از تاج الدوله تتش صاحب دمشق خواسته بود كه به حلب بيايد تا شهر را تسليم او كند . چون تتش به حلب لشكر برد سليمان بن قتلمش به دفاع بيرون آمد و نبردى سخت در گرفت و ارتق در اين نبرد دليريها نمود . و تتش حلب را بگرفت و رئيس حلب ابن الحتيتى به ارتق پناه برد ، ارتق نيز او را از سوى سلطان تتش پناه داد .\r\nتاج الدوله تتش ارتق را امارت قدس داد و او در سال 483 در آن شهر جهان را بدرود گفت . پس از او دو پسرش ايلغازى [ 2 
  ] و سقمان به جاى او نشستند . علاوه بر قدس رها و سروج نيز از آن ، آن دو بود .\r\nچون در سال 491 فرنگان انطاكيه را گرفتند امراى شام و جزيره و ديار بكر اجتماع كردند و انطاكيه را محاصره نمودند ، سقمان در آن روزها دليريها نمود . سپس ميان سرداران فرنگ اختلاف افتاد و از يك ديگر جدا شدند و مصريان به طمع باز پس گرفتن قدس از ايشان بجنبيدند . الملك الافضل كه بر امور دولتشان استيلا داشت به سوى قدس لشكر راند و چهل روز شهر را محاصره نمود سپس مردم امان خواستند و تسليم شدند . سقمان و ايلغازى پسران ارتق و پسر برادرشان ياقوتى و پسر عمشان سونج كه در قدس بودند نزد الملك الافضل رفتند و او گراميشان داشت و در حق ايشان نيكى كرد و يكى را از جانب خود امارت قدس داد و به مصر باز گرديد . ولى فرنگان بار ديگر آمدند و قدس را - چنان كه در اخبار سلجوقى آورده‌ايم - تصرف كردند . ايلغازى به عراق رفت و شحنگى بغداد يافت و سقمان به رها رفت و در آنجا اقامت گزيد . ميان او و كربوقا صاحب موصل فتنه‌ها و جنگها بود و در يكى از اين جنگها بود كه ياقوتى پسر برادرش اسير گرديد .\r\nدر سال 495 قوام الدوله كربوقا بمرد و پس از او فرمانروايى موصل به موسى تركمانى رسيد . موسى تركمانى ، در حصن كيفا ، نايب كربوقا بود . جكرمش صاحب جزيرهء ابن عمر بر سر او لشكر برد و او را در موصل به محاصره افگند . موسى ، از سقمان بن ارتق يارى خواست ، بدان شرط كه حصن كيفا را به او دهد . او نيز به ياريش برخاست . جكرمش نيز دست از محاصرهء موصل برداشت . چون سقمان نزديك شد موسى به استقبال او بيرون آمد ولى به دست يكى از غلامان قوام الدوله كربوقا بناگاه كشته شد . سقمان به حصن كيفا بازگشت و آنجا را در تصرف گرفت . آنگاه ميان ايلغازى و كمشتكين القيصرى فتنه افتاد و اين به هنگامى بود كه بركيارق او را شحنگى بغداد داده بود و حال او از سوى سلطان محمد شحنگى بغداد يافته بود . ايلغازى ، كمشتكين را از دخول به شهر مانع آمد و از برادر خود سقمان يارى خواست . سقمان با لشكرى از حصن كيفا بيامد و تكريت را تاراج نمود . ايلغازى نيز به تكريت رفت و صدقة بن مزيد\r\n\r\n\r\n","description":"","footnote":"\r\n[ ( 1 ) 
  ] متن : ابن الحسين .\r\n[ ( 2 ) 
  ] متن : ابو الغازى .\r\n","page_name":" 331 ","page_number":363},
  {"content":"\r\n\r\nصاحب حله نيز با آن دو يار گرديد و در حوالى بغداد دست به فتنه و آشوب زدند و چند تن از مردم آن بلاد را كشتند .\r\nخليفه نزد آنان كسانى فرستاد تا با يك ديگر مصالحه كنند و فرمان داد كه كمشتكين قيصرى به واسط رود . او نيز به واسط رفت و ايلغازى به بغداد در آمد و سقمان نيز به شهر خود باز گرديد . اين واقعه در سال 496 بود .\r\nدر سال 497 بلك [ 1 
  ] بن بهرام بن ارتق ، برادرزادهء سقمان بر عانه [ 2 
  ] مستولى شد . او والى سروج بود كه فرنگان آن را گرفته بودند . اينك به عانه [ 3 
  ] آمده و آن را از پسران يعيش بن عيسى بن خلاط گرفته بود . اينان از صدقة بن مزيد يارى خواستند . او بيامد و عانه را از بلك بن بهرام بگرفت و به پسران يعيش بازگردانيد و به حله باز گرديد ولى بلك باز گرديد و بار ديگر عانه را بگرفت و از آن پس در زمرهء متصرفات او در آمد .\r\nدر سال 497 سقمان و جكرمش صاحب موصل براى نبرد با فرنگان متحد شدند . فرنگان ؟\r\nحران را محاصره كرده بودند . اينان نزاعى را كه ميان خود داشتند به يكسو نهادند و آهنگ جهاد كردند . در اين نبرد سقمان هفت هزار از تركمانان را به همراه داشت و فرنگان را منهزم ساخت و كنت بالدوين صاحب رها را اسير نمود . ياران جكرمش ، چون چنان ديدند حمله كردند و بالدوين را از دست ياران سقمان بستدند و به اسارت خود گرفتند و اين امر سبب پراكندگى لشكر مسلمانان شد و بار ديگر فتنه‌هاى ديرين ميان آن دو بيدار گرديد . و اللّه اعلم .\r\n\r\nاستيلاى سقمان بن ارتق بر ماردين\r\nماردين قلعه‌اى است از ديار بكر . آن قلعه را و همهء اعمالش را سلطان بركيارق به يكى از مغنيان خود اقطاع داد . ماردين جزء ولايت موصل بود . گروه كثيرى از كردان در پناه آن قلعه به راهزنى مشغول بودند . قضا را ، كربوقا ، فرمانرواى موصل به محاصرهء شهر آمد رفت .\r\nآمد از آن يكى از تركمانان بود . آن مرد تركمانى از سقمان يارى خواست . سقمان به يارى او رفت و با كربوقا نبردى سخت كرد و سقمان منهزم شد و پسر برادرش ياقوتى بن ارتق اسير شد . كربوقا او را در قلعهء ماردين نزد آن مغنى محبوس نمود . ياقوتى مدتى دراز در حبس بماند .\r\nچون زيان كردان افزون شد ، ياقوتى نزد آن مغنى كه صاحب قلعه بود كس فرستاد و خواست كه او را آزاد كند تا در ربض در كنار او باشد و كردان را از نزديك شدن به قلعه باز دارد . مغنى بپذيرفت . ياقوتى چند بار همراه با نگهبانان قلعه بر كردان زد و تا نواحى خلاط آنان را تعقيب مىنمود . در يكى از روزها كه به غارت و حمله از قلعه بيرون آمدند ياقوتى را هواى تصرف قلعه در سر افتاد . جمعى از مردان قلعه را كه همراه او بودند بگرفت و به قلعه\r\n\r\n\r\n","description":"","footnote":"\r\n[ ( 1 ) 
  ] متن : مالك .\r\n[ ( 2 ) 
  ] متن : عامه .\r\n[ ( 3 ) 
  ] متن : غانه .\r\n","page_name":" 332 ","page_number":364},
  {"content":"\r\n\r\nباز گرديد و تهديد كرد . كه اگر در قلعه را به روى او نگشايند آنان را خواهد كشت . ساكنان قلعه در را گشودند و او قلعه را در تصرف آورد . آنگاه جماعتى گرد آورد و راهى نصيبين شد و جزيرهء ابن عمر را كه از آن جكرمش بود مورد حمله قرار داد . جكرمش به مقابلهء او لشكر برد و او و همهء يارانش را بكشت . جكرمش بر كشتهء او بگريست .\r\nزن ياقوتى دختر عمويش سقمان بود . او نزد پدر رفت و تركمانان را گرد آورد . سقمان آن جماعت را به نصيبين آورد ولى از خونخواهى ياقوتى درگذشت . جكرمش مالى فراوان - آن قدر كه او را خشنود نمود - به عنوان ديه براى او فرستاد . سقمان باز گرديد . بعد از ياقوتى برادرش على كه به فرمان ياقوتى در آمده بود امارت ماردين يافت . على روزى براى انجام كارى از قلعه بيرون رفته بود ، نايب او - كه او نيز على نام داشت - به سقمان پيام داد كه برادرزاده‌ات مىخواهد ماردين را به جكرمش واگذارد . سقمان بيامد و قلعه را خود تحويل گرفت . چون على بيامد و قلعه را طلب نمود سقمان گفت من آن را گرفته‌ام تا مبادا ويران شود .\r\nپس جبل جور را به جاى ماردين به او داد و ماردين با حصن كيفا در تصرف سقمان در آمد .\r\nنصيبين را به آن بيفزود . و اللّه اعلم .\r\n\r\nوفات سقمان بن ارتق و حكومت برادرش ايلغازى به جاى او در ماردين\r\nفخر الملك بن عمار ، صاحب طرابلس ، در برابر هجوم فرنگان از سقمان بن ارتق يارى طلبيد . فخر الملك ، در طرابلس ، بر خلفاى مصر نفوذى زايد الوصف داشت . در سال 498 كه فرنگان سواحل شام را گرفته بودند و به سوى طرابلس مىراندند ، فخر الملك از سقمان يارى خواست - سقمان اجابت كرد . ولى در همان هنگام كه بسيج لشكر مىكرد ، نامه‌اى از طغتكين صاحب دمشق رسيد كه سخت بيمار است و بيم آن دارد كه اگر بميرد فرنگان بر دمشق تعرض كنند .\r\nطغتكين از او خواسته بود كه به دمشق رود . سقمان نيز بدان نيت كه پس از رهايى طرابلس از تعرض فرنگان به دمشق رود ، در حركت آمد و بيامد تا قريتين رسيد . طغتكين از كارى كه كرده بود پشيمان شد و با ياران خود به سگالش نشست كه چسان سقمان را از دمشق منصرف سازد . قضا را سقمان در قدس بمرد و طغتكين خوشدل شد .\r\nچون سقمان را مرگ نزديك شد ، يارانش اشارت كردند كه به حصن كيفا باز گردد .\r\nاو سربرتافت و گفت اكنون من در جهادم ، اگر بميرم مرا ثواب شهيد دهند . چون بمرد پسرش ابراهيم او را به حصن كيفا آورد و در آنجا به خاك سپرد .\r\nايلغازى بن ارتق شحنهء بغداد بود . گفتيم كه او را سلطان محمد بن ملكشاه در ايامى كه ميان او و برادرش بركيارق جنگ و فتنه بود شحنگى بغداد داده بود . چون ميان بركيارق و برادرش در سال 497 صلح افتاد ، قرار بر آن شد كه بغداد و ممالك ديگرى از ممالك اسلامى\r\n\r\n","description":"","footnote":"","page_name":" 333 ","page_number":365},
  {"content":"\r\n\r\nاز جمله حلوان از آن او باشد و حلوان اقطاع ايلغازى بود . ايلغازى پيشدستى كرد و در بغداد به نام بركيارق خطبه خواند . اين كار بر صدقة بن مزيد كه از متابعان سلطان محمد بود گران آمد . پس به بغداد آمد تا ايلغازى را از آنجا طرد كند . ايلغازى از بغداد به بعقوبه [ 1 
  ] رفت و نزد صدقه كس فرستاد و پوزش خواست كه ميان سلطان بركيارق و برادرش سلطان محمد چنين مصالحه شده كه حلوان كه اقطاع اوست در جملهء ممالك بركيارق قرار گيرد و بغداد نيز كه او شحنه‌اش بوده به دو تعلق گرفته و پيمان صلح بسته شده و راهى جز اين نيست .\r\nبركيارق پس از اين پيمان در سال 498 ديده از جهان فرو بست . ايلغازى به نام پسرش ملكشاه بن بركيارق خطبه خواند . سلطان محمد به خشم آمد و چون بر كارها مستولى شد ، او را از شحنگى بغداد عزل كرد . ايلغازى به شام رفت و رضوان بن تتش صاحب حلب را به محاصرهء نصيبين كه از بلاد جكرمش بود ترغيب كرد . پس برفتند و نصيبين را محاصر كردند .\r\nجكرمش نزد رضوان كس فرستاد و او را عليه ايلغازى برانگيخت . چنان كه ميانشان خلاف افتاد و در حالى كه از يك ديگر جدا مىشدند از اطراف نصيبين برفتند . ايلغازى به ماردين رفت . برادرش سقمان - چنان كه گفتيم - مرده بود و او بر ماردين استيلا يافت . و اللّه تعالى اعلم .\r\n\r\nنافرمانيهاى ايلغازى و اسارت او سپس آزاديش\r\nدر سال 502 سلطان محمد بن ملكشاه امارت موصل و جزيره و ديار بكر را به مودود بن افتكين سپرد و او را به جاى چاولى سقاوو كه موصل را از دست جكرمش به در آورده بود به آن ديار فرستاد . مودود به موصل رسيد و چاولى به نصيبين رفت و نصيبين در آن ايام در اختيار ايلغازى بود . چاولى از ايلغازى يارى خواست . ايلغازى به دو پاسخ نداد و از نصيبين به ماردين رفت و پسر خود در ماردين نهاد . چاولى ناگهان به ماردين داخل شد و از ايلغازى خواست در آن مهم كه در پيش دارد او را يارى رساند . ايلغازى را در چنان وضعى چاره‌اى جز بر آوردن نياز او نبود . پس همراه او به سنجار و رحبه رفت و آن دو شهر را در محاصره انداخت و بر مردم سخت گرفت . چون چاولى به خابور آمد ايلغازى بگريخت و خود را به نصيبين رسانيد و از آنجا به شهر خود رفت و همچنان پراكنده خاطر بماند .\r\nدر سال 505 سلطان محمد امير مودود را پيام داد كه به قتال فرنگان رود و امراء نيز با او همراه شوند . مثلا سقمان قطبى صاحب تبريز و بخشى از ديار بكر و احمديل [ 2 
  ] صاحب مراغه و ابو الهيجاء صاحب اربل و ايلغازى صاحب ماردين در لشكر او باشند . امراء همگان حاضر شدند ، جز ايلغازى . او فرزند خود امير اياز را با لشكرى فرستاد . اين سپاه عظيم در حركت آمد و رها را محاصره نمود . رها سخت مقاومت كرد . بناچار در سال 506 به سروج رفتند . سروج\r\n\r\n\r\n","description":"","footnote":"\r\n[ ( 1 ) 
  ] متن : يعقوب .\r\n[ ( 2 ) 
  ] متن : احمد بك .\r\n","page_name":" 334 ","page_number":366},
  {"content":"\r\n\r\nنيز مقاومت كرد .\r\nدر سال 507 به بلاد فرنگان رفتند و فرنگان را تا طبريه منهزم ساختند و شهرهايشان را زير پى سپردند و مودود به دمشق باز گرديد و لشكرها پراكنده شد . مودود در دمشق ماند تا زمستان را در نزد طغتكين فرمانرواى دمشق بگذراند . در آنجا بناگهان كشته شد و طغتكين متهم شد كه در قتل او دست داشته است . چون مودود كشته شد ، سلطان محمد ، آقسنقر برسقى را به جاى او منصوب داشت . و او را فرمان داد كه آهنگ قتال فرنگان كند و به امراء نوشت كه از او فرمان برند . همچنين پسر خود ملك مسعود را با لشكرى گران فرستاد كه همراه او باشند .\r\nدر سال 508 آقسنقر برسقى لشكر در حركت آورد . ايلغازى از برابر او بگريخت . آقسنقر او را در ماردين محاصره نمود تا به راه آمد و پسر خود اياز را با لشكر او همراه نمود . اينان رها را محاصره كردند و در آن نواحى دست به كشتار و تاراج زدند . سپس به سروج و مرعش و سميساط لشكر بردند و فرمانرواى مرعش و كيسوم سر به فرمان نهادند .\r\nآقسنقر برسقى چون باز گرديد ، اياز پسر ايلغازى را دستگير كرده بند بر نهاد و سواد ماردين را تاراج نمود . ايلغازى در وقت به ركن الدوله داود ، پسر برادرش سقمان كه در حصن كيفا بود پيوست و از او يارى خواست . ركن الدوله داود نيز به ياريش برخاست . در اواخر سال 508 به جنگ آقسنقر برسقى آمد . برسقى را شكست داد و پسر خود اياز را برهانيد .\r\nسلطان چون از اين ماجرا خبر يافت نزد ايلغازى رسولى فرستاد و او را تهديد نمود .\r\nايلغازى به طغتكين صاحب دمشق پيوست و او را به يارى خود خواند . طغتكين به سبب آنكه به قتل مودود متهم بود از سلطان رميده بود . پس به ايلغازى دست اتحاد داد . اين دو از فرمانرواى انطاكيه نيز خواستند كه با ايشان متحد شود . او نيز بيامد و در نزديكى حمص به گفتگو نشستند و پيمان بستند . او به انطاكيه رفت و ايلغازى راهى ديار بكر شد . ايلغازى با معدودى از ياران خود بود . قيرجان پسر قراجه صاحب حمص راه بر او بگرفت و اسيرش كرد و خبر اسارت او به سلطان داد . طغتكين از قيرجان خواست كه ايلغازى را آزاد كند . قيرجان نپذيرفت و سوگند خورد اگر اصرار ورزد او را خواهد كشت . طغتكين نيز به دمشق باز گرديد .\r\nاز سلطان محمد پاسخى در امر ايلغازى به قيرجان نرسيد . قيرجان بيمناك شد كه مبادا يارانش به طغتكين گرايش يابند و حمص را به دو واگذارند . اين بود كه به صلح گرايش يافت و گفت ايلغازى را آزاد مىكند به شرطى كه پسرش اياز را به گروگان گيرد و چنان كرد .\r\nايلغازى به حلب رفت . سلطان لشكرى به سردارى برسق بن برسق صاحب همدان و چند تن ديگر از امراء به قتال ايلغازى فرستاد و گفت پس از خاتمه كار او به جنگ فرنگان روند .\r\nاين سپاه در سال 509 به سوى حلب آمد . لؤلؤ خادم از موالى رضوان بن تتش حلب را پس از مرگ رضوان در تصرف داشت و خود را اتابك الب ارسلان پسر رضوان مىخواند . شمس الخواص\r\n\r\n","description":"","footnote":"","page_name":" 335 ","page_number":367},
  {"content":"\r\n\r\nكه مقام سپهسالارى داشت نيز با او بود . برسق [ 1 
  ] بن برسق از آن دو خواست كه بر طبق نامهء سلطان بايد حلب را تسليم كند . اين دو از تسليم شهر امتناع كردند و ايلغازى و طغتكين را پيام دادند كه به يارى ايشان بشتابند . ايلغازى و طغتكين به حلب شتافتند و بر برسق بن برسق و شمس الخواص داخل شدند . آنگاه برسق بن برسق و يارانش به حماة در حركت آمدند و حماة از اعمال طغتكين بود و ذخاير و اموالش در آنجا بود . اينان شهر را به جنگ گشودند و غارت كردند و آن را به امير قيرجان صاحب حمص سپردند و سلطان فرمان داده بود كه هر شهرى را كه مىگيرند به او تسليم كنند . اين امر سبب شد كه ديگر اميران مأيوس شوند و پراكنده گردند . چون حماة را به قيرجان تسليم كردند ، او نيز اياز پسر ايلغازى را به ايشان تسليم نمود .\r\nايلغازى و شمس الخواص و طغتكين به انطاكيه رفتند . و از فرمانرواى انطاكيه راجر [ 2 
  ] براى نگهدارى حماة يارى خواستند و هنوز از فتح آن خبر نداشتند .\r\nبالدوين صاحب قدس و كنت صاحب طرابلس و ديگران نيز به انطاكيه رفتند و در آنجا رايشان بر آن قرار گرفت كه به سبب كثرت لشكر مسلمانان ، با آنان روبرو نشوند تا زمستان فرا رسد و آنان متفرق شوند ، آنگاه در نزديكى قلعهء افاميه گرد آيند ، ولى لشكر سلطان همچنان بر جاى خود بماند و اينان خود متفرق شدند . طغتكين به دمشق رفت و ايلغازى به ماردين و فرنگان به بلاد خود . از اين پس فتح كفر طاب براى مسلمانان ميسر شد و به عزم بازپس گرفتن حلب بسيج لشكر كردند . راجر صاحب انطاكيه راه بر ايشان بگرفت . او با پانصد سوار به يارى فرنگان كه در كفر طاب بودند مىرفت . مسلمانان در نبرد با او شكست خوردند . برسق بن برسق سردار سپاه و برادرش به بلاد خود گريختند . اياز پسر ايلغازى در نزد ايشان اسير بود . در روز جنگ موكلانش او را كشتند . اين واقعه در سال 509 اتفاق افتاد . و اللّه تعالى اعلم .\r\n\r\nاستيلاى ايلغازى بر حلب\r\nچون رضوان بن تتش در سال 507 درگذشت ، لؤلؤ خادم زمام امور دولتش را به دست گرفت . لؤلؤ ، آلب ارسلان پسر رضوان را به جاى پدر نشاند ولى پس از چندى از او بيمناك گرديد و برادرش سلطان شاه را جانشينى پدر داد و زمام اختيار وى را به دست گرفت .\r\nلؤلؤ در سال 511 به قلعهء جعبر رفت تا با امير سالم بن مالك [ 3 
  ] صاحب آن قلعه ديدار كند . مماليك ترك وى بر او غدر كردند و در نزديكى خرتبرت او را كشتند و بر خزاين او دست يافتند . اهالى حلب راه بر آنان بگرفتند و هر چه غارت كرده بودند از ايشان بستدند .\r\nپس از لؤلؤ شمس الخواص به عنوان اتابك سلطان شاه ، جاى او را گرفت . شمس الخواص پس از يك ماه از مقام خود عزل شد و ابو المعالى بن الملحى دمشقى به جاى او نشست . او را\r\n\r\n\r\n","description":"","footnote":"\r\n[ ( 1 ) 
  ] متن : يوسف .\r\n[ ( 2 ) 
  ] متن : روجيل .\r\n[ ( 3 ) 
  ] متن : مالك بن سالم بن بدران .\r\n","page_name":" 336 ","page_number":368},
  {"content":"\r\n\r\nنيز عزل كردند و اموالش را مصادره نمودند و كار دولت روى در پريشانى نهاد .\r\nمردم حلب بيمناك شدند كه مبادا شهر به دست فرنگان افتد . پس ايلغازى بن ارتق را از ماردين به شهر خود فرا خواندند و شهر را تسليم او كردند و بدين طريق دولت خاندان رضوان بن تتش منقرض گرديد و ديگر كسى از آن خاندان در حلب به حكومت نرسيد .\r\nچون ايلغازى به حلب آمد در آنجا هيچ مالى نيافت پس جماعتى از خدم را مصادره نمود و با فرنگان پيمان دوستى بست تا به ماردين رود و سپاهى گرد آورد و به حلب باز گردد .\r\nپسر خود حسام الدين تمرتاش را به جاى خود در حلب نهاد .\r\n\r\nنبرد ايلغازى با فرنگان\r\nچون ايلغازى بر حلب مستولى شد و از آنجا به ماردين بازگشت ، فرنگان در حلب طمع كردند و لشكر بدان سو راندند و بزاغه را تصرف كردند و برخى ديگر از اعمال حلب را زير پى سپردند و حلب را محاصره نمودند . مردم حلب را جز دو راه در پيش پاى نبود يا به قتال برخيزند يا املاكشان را كه در خارج شهر بود با فرنگان تقسيم نمايند تا در كارشان فرجى پديد آيد . پس به بغداد رسولان فرستادند و دادخواهى نمودند ولى كس به دادشان نرسيد .\r\nايلغازى از سپاهيان و متطوعه بيست هزار گرد آورد و در سال 513 عازم شام شد .\r\nاسامة بن مبارك بن شبل الكلابى [ 1 
  ] و طغان ارسلان بن المكر [ 2 
  ] صاحب ارزن الروم نيز با ايلغازى بودند فرنگان با سه هزار سوار و نه هزار پياده در نزديكى دژهاى اثارب ، در مكانى به نام تل اعفر فرود آمدند و اين موضعى بود كه مسلم بن قريش در آنجا كشته شده بود . فرنگان لشكر خود را در مكانى ميان كوهها كه تنها از سه جانب بدان راه بود جاى دادند . ايلغازى از همان راهها بر سر ايشان رسيد . فرنگان كه فارغ از دشمن نشسته بودند و بناگاه دشمن را روياروى خود ديدند بر اسبها جستند و پس از نبردى سخت بگريختند . مسلمانان از هر سو آنان را زير شمشير گرفتند و جز اندكى از ايشان كس نجات نيافت . از زعمايشان هفتاد تن اسير شدند .\r\nاسيران سيصد هزار دينار بر مردم حلب فديه دادند و آزاد شدند . سرجان صاحب انطاكيه نيز در اين نبرد كشته شد .\r\nفرنگانى كه از معركه گريخته بودند با جماعت ديگرى گرد آمدند و براى نبرد بازگشتند ايلغازى بار ديگر ايشان را منهزم ساخت و دژ اثارب و زردنا را بگرفت و به حلب بازگرديد و كارهايش به سامان آمد . آنگاه از فرات گذشته به ماردين رفت و پسر خود سليمان را بر حلب گماشت .\r\n\r\n\r\n","description":"","footnote":"\r\n[ ( 1 ) 
  ] متن : اسامة بن مبارك بن منقذ الكنانى .\r\n[ ( 2 ) 
  ] متن : طغان ارسلان بن اسكين بن جناح .\r\n","page_name":" 337 ","page_number":369},
  {"content":"\r\n\r\nدر سال 514 دبيس بن صدقه به نزد ايلغازى رفت و به دو پناه برد . خليفه المسترشد باللّه همراه با سديد الدولة بن الانبارى براى او خلعت فرستاد و از او خواست دبيس را از نزد خود براند ايلغازى از اين كار پوزش خواست . آنگاه عازم نبرد با فرنگان شد . در حوالى حلب با ايشان روبرو شد و بر ايشان پيروز گرديد .\r\nآنگاه او و طغتكين صاحب دمشق فرنگان را در معرة قنسرين [ 1 
  ] محاصره كردند ولى بيم آن داشتند كه از خوف ، دل بر هلاك نهند و دست به حمله زنند . پس دست از محاصره برداشتند تا ايشان از دژ بيرون آمدند . ايلغازى در بلاد فرنگان درنگ بسيار نمىتوانست ، زيرا سپاهيان او همه تركمانان بودند كه با كيسه‌اى آرد و اندكى گوشت خشك شده به جنگ آمده بودند و براى دست يافتن به غنايم ساعت مىشمردند و چون آن توشه به پايان مىرسيد مىخواستند هر چه زودتر باز گردند . و اللّه اعلم .\r\n\r\nعصيان سليمان بن ايلغازى در حلب\r\nايلغازى بن ارتق ، پسر خود سليمان را امارت حلب داده بود . برخى از خواص سليمان او را واداشتند عليه پدر عصيان كند . ايلغازى چون خبر يافت با شتاب تمام به گوشمال پسر آمد .\r\nسليمان نزد پدر آمد و بسى پوزش خواست . پدر نيز از گناهش درگذشت ولى خواص و اطرافيان او را كه به عصيان ترغيبش كرده بودند به بند كشيد .\r\nآنكه سركردهء اين توطئه بود مردى بود كه در كودكى او را بر سر راه نهاده بودند و ارتق او را برگرفته و در خانهء خود بزرگ كرده بود . ايلغازى چشمان او را ميل كشيد و زبانش را ببريد . ديگر مردى بود از اهل حماة كه ايلغازى او را بركشيده و بر حماة سرورى داده بود .\r\nاو را نيز كور كرد و زبان ببريد . آن مرد از اين شكنجه بمرد ايلغازى نخست قصد قتل فرزند خود كرد ولى مهر پدرى او را مانع آمد . سليمان به دمشق گريخت . طغتكين شفاعت كرد ولى ايلغازى نپذيرفت .\r\nايلغازى سليمان پسر برادر خود عبد الجبار بن ارتق را امارت حلب داد و او بدر الدوله لقب يافت و در سال 515 به ماردين باز گرديد .\r\nدر سال 515 سلطان محمود بن محمد بن ملكشاه ، ميافارقين را به اقطاع امير ايلغازى داد . سبب آن بود كه ايلغازى پسر خود حسام الدين تمرتاش را با قاضى بهاء الدين ابو الحسن على بن القاسم الشهرزورى نزد سلطان فرستاد تا از دبيس بن صدقه شفاعت كند و گفت كه خود ضامن اعمال او خواهم بود ، ولى اين كار صورت نگرفت و چون تمرتاش نزد پدر بازگشت ، سلطان ، ميافارقين را به پدرش ايلغازى به اقطاع داد . ميافارقين در عهدهء سقمان قطبى صاحب\r\n\r\n\r\n","description":"","footnote":"\r\n[ ( 1 ) 
  ] متن : مثيره .\r\n","page_name":" 338 ","page_number":370},
  {"content":"\r\n\r\nخلاط بود . ايلغازى ميافارقين را بگرفت و همچنان در دست او بود تا سال 580 . و اللّه تعالى اعلم .\r\n\r\nواقعهء بلك بن بهرام [ 1 
  ] با ژوسلين [ 2 
  ] صاحب رها\r\nگفتيم كه ژوسلين از فرنگان ، صاحب رها و سروج بود . بلك بن بهرام ، برادرزادهء ايلغازى ، شهر عانه را گرفته بود و در سال 515 راهى رها گرديد و چند روز آن را در محاصره گرفت و شهر همچنان مقاومت مىنمود . بلك چون به تسخير شهر دست نيافت از آنجا برفت . در اين هنگام ياران بلك از گردش پراكنده شده بودند و تنها چهارصد سوار در اختيار داشت . ژوسلين جماعتى از فرنگان را گرد آورد و از پى او براند . در اين حال فرنگان به زمين سستى رسيدند كه آب در آن افتاده و گلناك شده بود . فرنگان را اسبان در گل ماند و چون بلك حمله آورد نتوانستند خود را برهانند . ياران بلك برسيدند و بر آنان ظفر يافته همه را اسير كردند . ژوسلين را در پوست شتر كردند و پوست را دوختند و از او خواستند رها را تسليم كند ولى او نپذيرفت . بلك او را در خرتبرت حبس كرد . ژوسلين براى رهايى خود مالى عرضه داشت و بلك قبول نكرد . و اللّه تعالى يؤيد بنصره من يشاء من عباده .\r\n\r\nوفات ايلغازى و حكومت پسرش بعد از او\r\nدر ماه رمضان سال 516 ايلغازى بن ارتق صاحب ماردين درگذشت . پس از او پسرش حسام الدين تمرتاش در ماردين به جايش نشست و سليمان پسر ديگرش ميافارقين را گرفت .\r\nبرادرزادهء ايلغازى ، سليمان بن عبد الجبار ، در حلب بود . او نيز بر حلب مستولى شد . بلك بن بهرام بن ارتق نيز حران را محاصره نمود و آنجا را تصرف كرد . بلك خبر يافت كه سليمان ، پسر عمش عبد الجبار ، صاحب حلب از مدافعه در برابر فرنگان ناتوان است و دژ اثارب را به ايشان واگذاشته است . بلك را طمع تصرف حلب در سر افتاد و در ماه ربيع الاول سال 516 لشكر به حلب برد . حلب را به امان بستد . سپس در سال 518 لشكر به منبج برد و شهر را محاصره نمود و تصرف كرد . فرنگان از اين پيروزى خبر يافتند و لشكر به منبج بردند . بلك كه قلعه را در محاصره داشت . جمعى را در آنجا نهاد و خود با جمع ديگر از سپاهيانش بر فرنگان تاخت و منهزمشان نمود و بسيارى از ايشان را كشت و بار ديگر به محاصرهء منبج آمد .\r\nدر يكى از اين روزها كه سرگرم نبرد بود ، تيرى بر او آمد و به ديار عدمش فرستاد .\r\nپس از مرگ بلك لشكرش پراكنده شد و حسان البعلبكى صاحب منبج كه در حبس او بود آزاد شد .\r\nتمرتاش بن ايلغازى صاحب ماردين در نبرد منبج همراه بلك بود . چون بلك كشته شد ،\r\n\r\n\r\n","description":"","footnote":"\r\n[ ( 1 ) 
  ] متن : مالك بن بهرام .\r\n[ ( 2 ) 
  ] متن : جوسكين .\r\n","page_name":" 339 ","page_number":371},
  {"content":"\r\n\r\nتمرتاش پيكر او به حلب برد و به خاك سپرد و خود بر حلب مستولى شد . سپس كسى را به نيابت خود در حلب نهاد و به ماردين باز گرديد .\r\nپس از اين واقعه فرنگان به صور آمدند و آن را تصرف كردند و طمع در ديگر بلاد مسلمانان بستند . دبيس بن صدقه ، صاحب حله ، كه از واقعه‌اش با المسترشد باللّه رهايى يافته بود به فرنگان پيوست و ايشان را به تصرف حلب ترغيب كرد و همراهشان به محاصرهء حلب رفت و فرنگان در اطراف حلب براى خود خانه‌ها ساختند و محاصره به دراز كشيد و آذوقهء مردم روى در كاستى آورد و مردم پريشانحال شدند و از امير خود نوميد گرديدند . در آن وقت كس از حيث لشكر و مال نيرومندتر از آقسنقر برسقى فرمانرواى موصل نبود . او را فراخواندند كه از شهر دفاع كند تا شهر را تسليم او كنند . آقسنقر برسقى پيام داد بدان شرط خواهد آمد كه پيش از رسيدن او به حلب ، قلعه را تسليم نواب او كنند . مردم بپذيرفتند و قلعه را به نواب آقسنقر تسليم كردند .\r\nچون برسقى به قلعه در آمد فرنگان را ديد كه آهنگ رفتن دارند . چون فرنگان به ديار خود بازگشتند ، مردم حلب به استقبال برسقى از شهر بيرون آمدند . برسقى به شهر داخل شد و بر شهر و اعمال آن مستولى گرديد . حلب همچنان در دست او بود تا به هلاكت رسيد و پسرش عز الدين آن را در تصرف آورد . چون عز الدين نيز بمرد . سلطان محمود سلجوقى ، اتابك زنگى را - چنان كه در اخبار دولتشان خواهد آمد - بر آن شهر امارت داد .\r\nحسام الدين تمرتاش بن ايلغازى به ماردين بازگشت و دولتش در آن استمرار يافت .\r\nاو بر بسيارى از قلاع ديار بكر استيلا يافت . در سال 532 قلعهء هتاج [ 1 
  ] را - از قلاع ديار بكر - تسخير كرد . اين قلعه پيش از اين در دست بنى مروان ملوك پيشين ديار بكر ، بود و اين آخرين متصرفات آن خاندان بود . ميافارقين نيز به دست حسام الدين تمرتاش افتاد . آن را از برادرش سليمان گرفت . تمرتاش همچنان در ماردين فرمان مىراند تا سال 547 كه پس از سى و يك سال فرمانروايى هلاك شد . و اللّه تعالى ولى التوفيق .\r\n\r\nوفات تمرتاش و حكومت پسرش البى\r\nحسام الدين تمرتاش بن ايلغازى در سال 547 از جهان برفت و پسرش نجم الدين البى بن تمرتاش در ماردين به جايش نشست . او همچنان بر سرير فرمانروايى بود تا ديده از جهان بر بست . بعد از او پسرش قطب الدين ايلغازى بن البى به حكومت رسيد . او نيز بمرد .\r\nابن اثير تاريخ وفات او را ذكر نكرده است [ 2 
  ] مورخ حماة ، ابو الفداء ، نيز مىگويد به تاريخ وفات آن دو دست نيافته است .\r\n\r\n\r\n","description":"","footnote":"\r\n[ ( 1 ) 
  ] متن : ساج .\r\n[ ( 2 ) 
  ] ابن اثير وفات او را در ضمن وقايع سال 580 آورده است .\r\n","page_name":" 340 ","page_number":372},
  {"content":"\r\n\r\n\r\nحكومت حسام الدين بولق ارسلان بن ايلغازى بن البى\r\nچون ايلغازى بن البى بمرد امور ملك او را نظام الدين بقش به دست گرفت . او پسر امير متوفى بولق ارسلان را كه كودكى خردسال بود به جاى پدر نشاند و خود بر همهء امور تسلط يافت . امير بقش با آنكه زمام همهء امور آن كودك را به دست داشت ولى بر هوا و هوس خود غلبه مىيافت . آنان بر همان حال بودند تا سال 594 كه الملك العادل ابو بكر بن ايوب ، قلعهء ماردين را محاصره نمود - ابن اثير بولق را به لقب حسام الدين مىخواند - و اين محاصره تا سال 595 كه الملك العادل از ماردين بازگشت ادامه داشت . سبب بازگشت الملك العادل از ماردين آن بود ، كه چون او ماردين را محاصره نمود ، ملوك جزيره به وحشت افتادند ، زيرا قادر به دفع او نبودند . پس به طاعت او در آمدند . چون العزيز پسر صلاح الدين فرمانرواى مصر بمرد و الافضل برادرش به جايش نشست ، او را با الملك العادل خصومت بود . او اهالى مصر و دمشق و سنجار را عليه الملك العادل بسيج كرد و سپاهى به ماردين روانه داشت ، اهالى ماردين را گرسنگى و بيمارى ناتوان كرده بود چون نظام الدين بقش چنان ديد ، به الملك العادل پيام داد كه قلعه را به او تا فلان مدت تسليم خواهد كرد ، بدان شرط كه اجازه دهد قدرى خوردنى به قلعه بياورند . الملك العادل پسر خود الملك الكامل را بر در قلعه نهاد و سفارش كرد كه نيكو بنگرد كه هيچ چيز جز آذوقه به قلعه داخل نشود . اهالى قلعهء ماردين او را مالى دادند و قلعه را از آذوقه بينباشتند . در اين احوال نور الدين صاحب موصل برسيد . او به يارى مردم قلعهء ماردين آمده بود . العادل با او به نبرد پرداخت و منهزم شد .\r\nساكنان قلعهء ماردين بيرون آمدند و تيغ در سپاهيان الكامل پسر العادل نهادند تا از آن حوالى بگريختند . حسام الدين بولق از قلعه فرود آمد و از نور الدين استقبال كرد و سپاس گفت و در حق او دعا كرد . نور الدين به دنيسر [ 1 
  ] فرود آمد ، سپس از آنجا راهى حران [ 2 
  ] شد و ما انشاء اللّه در اخبار او خواهيم آورد . و اللّه اعلم .\r\n\r\nوفات بولوق و حكومت برادرش ارتق\r\nچون بولوق ارسلان بمرد ، لؤلؤ خادم برادر خردسال او ، ناصر الدين ارتق ارسلان بن قطب الدين ايلغازى را به جاى او نشاند . ابن اثير تاريخ وفات او را نيز ذكر نكرده است . او نيز در كفالت بقش فرمان مىراند تا سال 601 و اللّه اعلم .\r\n\r\nكشته شدن بقش و استبداد ناصر الدين ارتق ارسلان المنصور و حكومت اعقاب او\r\nارتق ارسلان از اينكه در كفالت بقش باشد سر برتافت . در سال 601 بقش\r\n\r\n\r\n","description":"","footnote":"\r\n[ ( 1 ) 
  ] متن : دبيس .\r\n[ ( 2 ) 
  ] متن : حوران .\r\n","page_name":" 341 ","page_number":373},
  {"content":"\r\n\r\nبيمار شد . ارتق به عيادتش آمد و در يكى از زواياى خانه‌اش لؤلؤ خادم را كشت . سپس به نزد بقش برگشت و او را نيز در بستر بيمارى به قتل آورد . و خود به استقلال در ماردين به حكومت پرداخت . او را المنصور لقب دادند . او در سال 636 بمرد و پس از او نجم الدين غازى بن ارتق به حكومت رسيد . او السعيد لقب داشت . نجم الدين در سال 653 يا 658 بمرد و پس از او برادرش المظفر قرا ارسلان بن ارتق به حكومت نشست . حكومت او يك سال يا كمى بيشتر مدت گرفت . قرا ارسلان در سال 658 بمرد و پس از شمس الدين داود بن قرا ارسلان حكومت يافت . پس از او در سال 691 نجم الدين غازى ( دوم ) المنصور بن قرا ارسلان به جايش نشست و پس از او در سال 712 عماد الدين على البى ملقب به العادل حكومت يافت . پس از او در همان سال شمس الدين صالح بن غازى ( دوم ) امارت يافت . پس از او در سال 765 ، احمد المنصور بن صالح به جايش نشست . آنگاه در سال 769 محمود الصالح بن احمد امارت يافت و پس از او در همان سال داود المظفر بن صالح حكومت يافت . آنگاه كرسى فرمانروايى ماردين در سال 778 به مجد الدين عيسى الظاهر بن داود رسيد و او در اين ايام سلطان ماردين است . و الملك للّه يؤتيه من يشاء من عباده .\r\nچون هلاكو پسر تولو خان پسر چنگيز بغداد و اعمال آن را گرفت ، المظفر قرا ارسلان به فرمان او درآمد و در متصرفات خود به نام او خطبه خواند و همواره ميان خاندان او و خاندان هلاكو دوستى بود تا ابو سعيد بن خربنده [ 1 
  ] آخرين ملوك تاتار در بغداد به سال 737 بمرد .\r\nاز آن پس خطبه به نام اين خاندان منقطع شد و از آن پس احمد المنصور بن صالح كه پس از ايلغازى بن ارتق نياى اين خاندان دوازدهمين پادشاه است ، به استقلال زمام امور را به دست گرفت .\r\nاما داود بن سقمان پس از پدرش سقمان و ابراهيم برادرش حصن كيفا را در تصرف گرفت و من از كيفيت مرگ او خبر ندارم .\r\nپس از داود بن سقمان ، پسرش فخر الدين قرا ارسلان بن داود به جايش نشست .\r\nفخر الدين در سال 562 وفات كرد .\r\nپس از فخر الدين پسرش نور الدين محمد بن قرا ارسلان به وصيت پدر به حكومت نشست .\r\nميان او و صلاح الدين دوستى و همكارى بود . او صلاح الدين را در گرفتن موصل يارى داد ، بدان شرط كه صلاح الدين نيز او را به تسخير آمد يارى رساند و صلاح الدين ياريش داد و در سال 569 ابن نيسان [ 2 
  ] فرمانرواى آمد را به محاصره افگند و آمد را بگرفت . از آن پس آمد جزء قلمرو نور الدين شد و ما در اخبار دولت صلاح الدين خواهيم آورد . نور الدين محمد بن قرا ارسلان در سال 581 بمرد و دو پسر بر جاى نهاد . پسر بزرگ قطب الدين سقمان بن محمد به جاى او نشست و امور دولتش را قوام بن سماقا الاسعردى [ 3 
  ] وزير پدرش بر عهده داشت .\r\n\r\n\r\n","description":"","footnote":"\r\n[ ( 1 ) 
  ] متن : ابو سعيد بن خربهر .\r\n[ ( 2 ) 
  ] متن : سنان .\r\n[ ( 3 ) 
  ] متن : عوام بن سماق الاسعد .\r\n","page_name":" 342 ","page_number":374},
  {"content":"\r\n\r\nعماد الدين برادر نور الدين نامزد امارت بود ولى او با لشكرى در محاصرهء موصل به يارى صلاح الدين رفته بود . چون از مرگ برادر خبر تافت به شتاب بيامد تا بر قلمرو حكومت او دست يابد ، زيرا پسران نور الدين خردسال بودند ، ولى به چيزى دست نيافت . تنها خرتبرت را از ايشان بستد و در تصرف خود آورد . خرتبرت پس از او به فرزندانش به ميراث رسيد .\r\nچون صلاح الدين ايوبى از محاصرهء موصل بازگشت ، قطب الدين سقمان به ديدار او شتافت . صلاح الدين او را به جاى پدر در كيفا ابقا كرد و آمد را نيز كه قلمرو پدرش بود به دو داد و شرط كرد كه همواره در امور خود به او مراجعه كند و گوش به فرمان او باشد و براى سرپرستى دولت او اميرى از ياران نيايش قرا ارسلان را به نام صلاح الدين ، معين نمود . دولت قطب الدين سقمان در حصن كيفا و آمد و متعلقات آن به سامان بود . تا سال 597 كه قطب الدين از بام كوشكى از آن خود در حصن كيفا فرو افتاد و بمرد .\r\nبرادرش محمود نامزد جانشينى او بود . ولى قطب الدين سقمان را با او سخت كينه بود .\r\nاز اين رو او را به حصن منصور ، كه از نقاط دور دست كشورش بود ، فرستاده بود ، پس مملوك خود اياس را به جانشينى خود برگزيد و خواهر خود را نيز به او داد .\r\nچون قطب الدين سقمان بن محمد بمرد ، اياس به جاى او نشست . دولتمردان نزد محمود كس فرستادند و او را به آمد خواندند . اياس پيشدستى كرد تا او را به آمد راه ندهد ، ولى كارش به جايى نرسيد و محمود آمد را بگرفت و اياس را به زندان فرستاد . اياس در زندان بماند تا به شفاعت فرمانرواى بلاد روم از زندان آزاد شد . اياس پس از آزادى از زندان به روم رفت و در سلك امراى او در آمد . محمود بن محمد بر كيفا و آمد فرمان مىراند . او را ناصر الدين لقب دادند .\r\nمحمود اميرى ستمگر و بدسيرت بود و به تحصيل علوم فلسفى اشتغال داشت . در سال 619 بمرد و برادرش مسعود به جايش نشست . ميان او و الملك الافضل بن الملك العادل فتنه برخاست برادرش الملك الكامل از مصر با سپاهى به يارى او آمد . داود صاحب كرك و مظفر صاحب حماة نيز با او يار شدند و مسعود را درآمد محاصره كردند . تا آنگاه كه تسليم شد و نزد الكامل آمد .\r\nالكامل او را بند بر نهاد و همچنان در نزد او محبوس بود تا الكامل بمرد و او به مغولان پيوست و در نزد ايشان ديده از جهان فرو بست .\r\nاما عماد الدين قرا ارسلان كه خرتبرت را از قطب الدين سقمان پسر برادرش نور الدين گرفت ، همچنان در آنجا فرمان مىراند تا در سال 601 پس از بيست سال فرمانروايى در خرتبرت بمرد .\r\nپس از عماد الدين ، خرتبرت به دست پسرش نظام الدين ابو بكر افتاد . ميان او و ناصر الدين محمود پسر عمويش ، نور الدين صاحب آمد و كيفا دشمنى بود . محمود به فرمان الملك العادل بن ايوب در آمد و با الملك الاشرف در محاصرهء موصل حاضر شد بدين اميد كه الملك العادل\r\n\r\n","description":"","footnote":"","page_name":" 343 ","page_number":375},
  {"content":"\r\n\r\nاو را در گرفتن خرتبرت يارى دهد . نظام الدين از غياث الدين قلج ارسلان صاحب بلاد روم يارى خواست . الملك الاشرف با ناصر الدين محمود لشكر آوردند و در ماه شعبان سال 601 خرتبرت را محاصره نمودند و ربض شهر را نيز تصرف كردند . در اين حال از سوى غياث الدين فرمانرواى روم براى نظام الدين مدد رسيد . سردار اين سپاه الملك الافضل بن صلاح الدين صاحب سميساط بود . چون به ملطيه رسيدند الملك الاشرف و محمود از محاصرهء خرتبرت دست برداشتند و به جانب صحرا راندند و بحيره معروف به بحيرة سمنين [ 1 
  ] را محاصره نمودند . اين دژ در ماه ذو الحجهء سال 601 [ 2 
  ] فتح شد .\r\nفرمانرواى خرتبرت با سپاهيان رومى به خرتبرت رسيد . فرمانرواى آمد از بحيره در حركت آمد . سپاه روم بحيره را مىخواست و فرمانرواى آمد از تسليم آن سر بر مىتافت . چون مناقشه به دراز كشيد ، بحيره در دست صاحب آمد بماند و لشكرها از هم جدا شدند .\r\nپس از آن كيقباد صاحب بلاد روم ، در سال 631 خرتبرت را تصرف كرد و دولت بنى سقمان منقرض گرديد . و اللّه وارث الارض و من عليها و اليه يرجعون .\r\n\r\n\r\n","description":"","footnote":"\r\n[ ( 1 ) 
  ] متن : سهنين .\r\n[ ( 2 ) 
  ] متن : 661 .\r\n","page_name":" 344 ","page_number":376},
  {"content":"\r\n\r\n\r\nخبر از دولت زنگى بن آقسنقر از موالى سلجوقيان ، در جزيره و شام و آغاز كار و سرانجام احوالشان\r\nپيش از اين از آقسنقر از موالى سلطان ملكشاه سخن گفتيم و گفتيم كه او قسيم الدوله لقب داشت . سلطان ملكشاه چون در سال 477 فخر الدولة بن جهير را به فتح ديار بكر فرستاد - و ديار بكر از آن ابن مروان بود - ابن مروان از شرف الدوله مسلم بن قريش يارى خواست ولى شرف الدوله شكست خورد و درآمد به محاصره افتاد .\r\nسلطان ، عميد الدولة بن فخر الدولة بن جهير را با لشكرى گران به آمد فرستاد تا شرف الدوله مسلم بن قريش را اسير كرده نزد او برد . شرف الدوله ، عميد الدوله را در رحبه ديدار كرد و هدايايى تقديم نمود . عميد الدوله از او خشنود شد و او را به شهر خود موصل باز گردانيد . بنى جهير از اين پس بر ديار بكر مستولى شدند و ما در جاى خود آنگاه كه از دولت بنى مروان سخن مىگفتيم از آن ياد كرديم .\r\nپس از آن واقعهء حلب پيش آمد . مردم حلب پس از انقراض دولت بنى صالح بن مرداس الكلابى عصيان آغاز كردند و شرف الدوله مسلم بن قريش و سليمان بن قتلمش صاحب بلاد روم و تتش بن الب ارسلان طمع به تصرف آن بستند .\r\nسليمان بن قتلمش مسلم بن قريش را بكشت . سپس تتش ، سليمان بن قتلمش را به قتل آورد و خود به حلب آمد و آن را تصرف كرد . مردم قلعه مقاومت كردند . تتش قلعه را محاصره نمود . مردم آن ديار نزد سلطان ملكشاه كس فرستادند و از او خواستند كه بيايد و قلعه را در تصرف گيرد .\r\n\r\n","description":"","footnote":"","page_name":" 345 ","page_number":377},
  {"content":"\r\n\r\nدر سال 579 سلطان بيامد و تتش از آنجا برفت و به بيابان در آمد . سلطان بر حلب مستولى گرديد و قسيم الدوله آقسنقر را بر آن امارت داد و به عراق باز گرديد . آقسنقر حلب را آبادان نمود و با مردم نيكى كرد . چون به فرمان ملكشاه عازم بلاد علويان در مصر و شام شد ، تتش نيز با او همراه بود و بسيارى از آن بلاد را تسخير كرد . در سال 480 آقسنقر لشكر بياراست و به قلعهء شيزر برد . فرمانرواى شيزر ابن منقذ بود . آقسنقر شيزر را محاصره نمود و بر ابن منقذ سخت گرفت تا حاضر به مصالحه شد . آقسنقر همچنان در حلب فرمان مىراند تا سال 485 كه سلطان ملكشاه جهان را بدرود گفت .\r\nفرزندان ملكشاه پس از او بر سر ميراث پدر اختلاف كردند . برادرش تتش از سال 471 بر شام غلبه يافته بود . چون ملكشاه وفات كرد او را طمع سراسر كشور سلجوقى در سر افتاد . پس لشكر گرد آورد و به اميد آنكه امراى شام سر از فرمان او بر نخواهند تافت ، قصد حلب كرد .\r\nقسيم الدوله آقسنقر اطاعت كرد و ياغيسيان صاحب انطاكيه و بوزان [ 1 
  ] صاحب رها و حران را نيز به متابعت او ترغيب كرد تا بنگرند كه سرنوشت جانشينى ملكشاه در ميان فرزندان او چه خواهد شد .\r\nاينان همراه با تتش به رحبه رفتند . تتش رحبه را تصرف كرد و به نام خود ، در آنجا ، خطبه خواند . آنگاه به نصيبين رفت . نصيبين را نيز به جنگ بگشود سپس لشكر به موصل برد و فرمانرواى آن ابراهيم بن قريش بن بدران را منهزم نمود . در اين جنگها آقسنقر مردانگيها نمود .\r\nچون ابراهيم بن قريش كشته شد و تتش موصل را تصرف كرد ، على بن مسلم بن قريش را بر موصل امارت داد و راهى ديار بكر شد . ديار بكر را نيز بگرفت و بر آذربايجان تاخت .\r\nبركيارق ، پسر ملكشاه ، بر رى و همدان و بسيارى از بلاد غلبه يافته بود . براى دفع فتنهء تتش لشكر آورد . قسيم الدوله آقسنقر و بوزان صاحب رها به فرزند سرور خود بركيارق گرويدند و به دو پيوستند و تتش را رها كردند . تتش در حالى كه بر آقسنقر و بوزان خشمگين بود به شام بازگشت و در سال 487 براى نبرد با قسيم الدوله آقسنقر لشكر به حلب برد . بركيارق امير كربوقا را با لشكرى به يارى او فرستاد دو سپاه در چند فرسنگى حلب مصاف دادند . جمعى از ياران آقسنقر به تتش گرويدند و كار نبرد را مختل ساختند و آقسنقر بناچار به هزيمت شد و به اسارت افتاد . او را نزد تتش بردند . تتش همچنان در اسارت او را به قتل آورد .\r\nكربوقا و بوزان به حلب رفتند . تتش از پى ايشان تاخت آورد و ايشان را در حلب محاصره كرد و شهر را بگرفت و اسيرشان كرد و ما در اخبار دولت سلجوقيان از آن سخن گفتيم .\r\nقسيم الدوله آقسنقر مردى نيكسيرت و عادل بود . در ايام او مردم بلادش در امان مىزيستند . چون از دنيا رفت فرزندانش در ظل دولت سلجوقى پرورش يافتند . بزرگترين\r\n\r\n\r\n","description":"","footnote":"\r\n[ ( 1 ) 
  ] متن : تيران .\r\n","page_name":" 346 ","page_number":378},
  {"content":"\r\n\r\nفرزندانش زنگى بود . او همواره مورد عنايت پادشاه بود .\r\nچون در ايام فتنه ميان بركيارق و برادرش محمد ، كربوقا از سوى بركيارق امارت موصل يافت ، زنگى در زمرهء اطرافيان او بود . زيرا كربوقا دوست پدرش بود . كربوقا در ايام امارتش در موصل ، به آمد لشكر برد . فرمانرواى آمد در اين ايام يكى از امراى تركمان بود و سقمان بن ارتق به يارى او آمد . زنگى بن آقسنقر كه در آن ايام نوجوانى تازه سال بود ، در جملهء ياران كربوقا بود و جماعتى از ياران پدرش نيز با او بودند . زنگى در آن نبرد رشادتها نمود .\r\nدر اين نبرد سقمان شكست خورد و كربوقا پيروز شد و ياقوتى پسر ارتق نيز اسير گرديد . كربوقا او را در قلعهء ماردين حبس كرد و اين از اسباب حكومت بنى ارتق در ماردين شد و ما در اخبار دولتشان آورديم .\r\nآنگاه واليان پى در پى به موصل آمدند . جكرمش بعد از كربوقا امارت موصل يافت و بعد از او چاولى سقاوو و پس از او مودود ابن ايتكين و پس از او آقسنقر برسقى و ما همه را در اخبار دولت سلجوقى آورده‌ايم .\r\nدر سال 508 سلطان محمد بن ملكشاه ، آقسنقر برسقى را به امارت موصل فرستاد و پسرش مسعود نيز با او بود . سلطان به ديگر امرا نوشت كه از او فرمانبردارى كنند و يكى از اين امرا ، عماد الدين زنگى بن آقسنقر بود كه در زمرهء خواص آقسنقر برسقى در آمد .\r\nچون سلطان محمود سلجوقى بعد از پدرش سلطان محمد بن ملكشاه در سال 511 به پادشاهى رسيد ، برادرش سلطان مسعود در موصل بود و گفتيم كه اتابك او آى ابه جيوش‌بك بود و آقسنقر برسقى در اين روزها از موصل به شحنگى بغداد منتقل گرديد . دبيس بن صدقه فرمانرواى حله بر المسترشد و سلطان محمود بن محمد عصيان كرد و برسقى لشكر گرد آورد و به سوى حله در حركت آمد . دبيس به سلطان مسعود و اتابك او جيوش‌بك كه در موصل بودند نامه نوشت و آن دو را ترغيب كرد كه اكنون وقت آن است كه به بغداد لشكر برند .\r\nسلطان مسعود به بغداد حركت كرد . وزيرش فخر الملك و ابو على بن عمار ، صاحب طرابلس ، و زنگى بن قسيم الدوله آقسنقر و جماعتى از امراى جزيره نيز با او بودند . اينان به بغداد نزديك شدند . برسقى بترسيد و با آنان مصالحه نمود و خود نيز با آنان به شهر در آمد .\r\nچون سلطان مسعود به بغداد داخل شد ، خبر رسيد كه عماد الدين منكبرس با لشكرى عظيم مىآيد . برسقى به مقابله با او بيرون شد ولى عماد الدين منكبرس به نزد دبيس بن صدقه رفت و دست اتفاق به او داد . آنگاه به جنگ سلطان مسعود در حركت آمدند و چنان كه در اخبار دولت سلجوقى آورديم برسقى به بغداد بازگشت و به يارى زنگى بن آقسنقر ، منكبرس را از رسيدن به بغداد بازداشت . در نبرد سلطان محمود با برادرش سلطان مسعود زنگى بن آقسنقر دليريها نمود .\r\nعاقبت سلطان محمود بر برادر خود پيروز شد و او را نزد خود برد و اتابك او آى ابه جيوش‌بك را از موصل دور كرد و بار ديگر در سال 515 آن را به برسقى اقطاع داد .\r\n\r\n","description":"","footnote":"","page_name":" 347 ","page_number":379},
  {"content":"\r\n\r\nچون سلطان محمود در سال 516 شحنگى بغداد را بر ولايت موصل در افزود ، عماد الدين زنگى را امارت موصل داد و زنگى در اين مقام جديد از خود شايستگيها نشان داد .\r\nچون ميان دبيس بن صدقه و خليفه المسترشد باللّه جنگ درگرفت ، خليفه به قصد نبرد از بغداد بيرون آمد و آقسنقر برسقى را از موصل و عماد الدين زنگى را به يارى فراخواند . دبيس در اين نبرد منهزم شد و عماد الدين زنگى دليريها نمود . آنگاه دبيس به بصره رفت و طايفه منتفق را كه از بنى عقيل بودند گرد آورد و با آنان به بصره در آمد و شهر را تاراج كردند و امير آن را كشتند .\r\nالمسترشد باللّه نزد برسقى پيام فرستاد و او را به سبب اهمالش در كار دبيس ، كه در بصره مرتكب آن اعمال شده بود ، ملامت كرد و خود به نبرد او رفت . دبيس منهزم شد و خليفه بر بصره استيلا يافت و عماد الدين زنگى بن آقسنقر را امارت بصره داد و او در حمايت شهر به وجهى پسنديده قيام كرد و اعرابى را كه در حوالى بصره سكونت گزيده بودند سخت فرو كوفت و از آنجا كوچ داد . سپس خليفه در سال 518 آقسنقر برسقى را از شحنگى بغداد عزل نمود . برسقى به موصل باز گرديد و عماد الدين زنگى را از بصره فراخواند . عماد الدين زنگى از اين فرمان ملول شد . و گفت : هر روز به موصل امير جديدى مىرود و مىخواهند كه من در خدمت او باشم .\r\nپس به خدمت سلطان محمود سلجوقى پيوست ، تا در زمرهء ياران او باشد و از فرمانهاى برسقى خود را خلاص سازد . در اصفهان به نزد سلطان رفت . سلطان بصره را به او اقطاع داد و او به بصره بازگشت . اين بار از سوى سلطان .\r\nآقسنقر برسقى در سال 518 حلب را گرفت و در سال 520 در موصل كشته شد . پسرش عز الدين مسعود در حلب بود . به شتاب به موصل آمد و حكومت پدر را در موصل برپاى داشت و ميان او و المسترشد باللّه و سلطان محمود خلاف افتاد . خليفه ، عفيف خادم را به واسط فرستاد تا نواب سلطان محمود را از آنجا براند عماد الدين زنگى از بصره به قتال عفيف خادم رفت و پس از جنگى منهزمش ساخت . عفيف به نزد خليفه باز گرديد . عماد الدين زنگى در بصره ماند .\r\nسلطان محمود به بغداد آمد عماد الدين زنگى را فرمان داد كه با لشكر خود نزد او به بغداد رود . عماد الدين هر چه كشتى در بصره بود گرد آورد و همه را از مردان جنگى بينباشت و سپاهى عظيم نيز از خشكى در حركت آورد و به جانب بغداد از آب و خشكى به راه افتاد .\r\nچون همه سلاح پوشيده بودند ، منظره‌اى هولناك پديد آورده بودند . خليفه المسترشد باللّه چون آن همه مردان مسلح بديد در عزم خود سست شد و پيشنهاد صلح را بپذيرفت .\r\n\r\nاستقرار عماد الدين زنگى در شحنگى بغداد\r\nچون در امارت بصره آن همه كفايت و لياقت از عماد الدين زنگى آشكار شد و در واسط نيز آن شهامتها نمود و در نزد سلطان محمود در بغداد نيز چنان مقام ارجمندى يافت ، هنگامى\r\n\r\n","description":"","footnote":"","page_name":" 348 ","page_number":380},
  {"content":"\r\n\r\nكه سلطان خواست كه از بغداد بيرون رود نگريست تا چه كسى را به شحنگى عراق برگمارد كه هم نيكو از عهده برآيد و هم با بودن او از خليفه در امان باشد . يارانش اشارت به عماد الدين زنگى كردند و سلطان در سال 521 او را بدان مقام منصوب كرد و خود به پايتخت خويش اصفهان باز گرديد . و اللّه تعالى اعلم .\r\n\r\nفرمانروايى عماد الدين زنگى در موصل و اعمال آن\r\nگفتيم چون باطنيان آقسنقر برسقى را در موصل كشتند ، عز الدين مسعود ، پسرش ، به موصل رفت . پيش از اين از سوى پدر نيابت حلب را داشت . عز الدين كارهاى موصل را در ضبط آورد و به سلطان محمود ، اظهار اطاعت كرد . سلطان نيز او را به جاى پدرش امارت موصل داد . عز الدين مردى دلير بود . طمع در سرزمين شام بست . پس لشكر به شام كشيد نخست رحبه را محاصره نمود . ساكنان قلعهء رحبه از او امان خواستند . در اين احوال بيمار شد و بمرد و سپاهيانش پراكنده شدند و برخى برخ ديگر را تاراج كردند و چنان در هم افتادند كه به خاك سپردن سردار خويش را از ياد بردند .\r\nچاولى - از موالى پدرش - سپهسالار لشكر او بود . برادر خردسالش را به جاى او منصوب كرد و به سلطان محمود نامه نوشت و خواست كه او را در امارت ابقا كند . قاضى بهاء الدين ابو الحسن على بن قاسم شهرزورى و صلاح الدين محمد باغيسيانى امير حاجب برسقى براى رساندن پيام چاولى نزد سلطان رفتند . در درگاه سلطان ميان صلاح الدين محمد و نصير الدين جقر از ياران عماد الدين زنگى در موصل ، اتفاق ملاقات افتاد . ميانشان به دامادى خويشاوندى بود . او صلاح الدين محمد را از عاقبت اين اقدام بترسانيد و قاضى را اشارت كرد كه به عماد الدين زنگى بگروند و به عهده گرفت كه به پاداش بر ايشان ولايت و اقطاع خواهد گرفت .\r\nقاضى و حاجب سوار شده نزد شرف الدين انوشيروان بن خالد وزير سلطان محمود رفتند و شرحى مبسوط از اوضاع جزيره و شاه بيان كردند و گفتند كه فرنگان از ماردين تا العريش را زير فرمان گرفته‌اند و در چنين وضعى نياز به مردى هست كه بتواند از طغيان ايشان مانع آيد و امور را در ضبط آرد .\r\nآنگاه گفتند كه پسر آقسنقر برسقى كودكى بيش نيست و اكنون او را در موصل به امارت برداشته‌اند . چگونه مىتواند دفع فتنهء كفار كند و آن بلاد را در حمايت گيرد . ما از خود رفع تكليف كرديم و ماجرا باز نموديم . وزير سخن ايشان به سلطان رسانيد . سلطان از آنان سپاس گفت و آنان را به خدمت خواند تا مشورت كند كه چه كسى را سزاوار اين مقام مىدانند . آنان چند تن را نام بردند و عماد الدين زنگى را نيز در زمرهء آنان آوردند و از جانب او مالى گزاف به خزانهء سلطان بذل كردند . سلطان كه از كفايت و لياقت عماد الدين آگاه بود او را احضار كرد و بر كل آن بلاد امارتش داد و منشور امارت او بنوشت و به خطاب امارت او را بنواخت .\r\n\r\n","description":"","footnote":"","page_name":" 349 ","page_number":381},
  {"content":"\r\n\r\nعماد الدين حركت كرد . نخست به بواتزيج آمد و آنجا را بگرفت . سپس به موصل رفت . چاولى و لشكريان به استقبال او بيرون آمدند .\r\nعماد الدين زنگى در ماه رمضان سال 521 به موصل در آمد و چاولى را امارت رحبه داد و نصير الدين جقر را به دژدارى قلعهء موصل معين كرد و صلاح الدين محمد باغيسيانى را حاجبى خويش داد و بهاء الدين شهرزورى را منصب قضاى همهء بلاد خود و بر اقطاعات او در افزود و اين قاضى جز به رأى خويش كار نميكرد .\r\nعماد الدين زنگى پس از تمشيت امور ، لشكر به جزيرهء ابن عمر برد كه موالى آقسنقر برسقى در آنجا بودند . مردم در شهر متحصن شده به دفاع پرداختند . عماد الدين زنگى شهر را محاصره كرد . ميان او و شهر ، دجله فاصله بود . عماد الدين از دجله بگذشت و در زمين گشاده‌اى كه ميان دجله و شهر بود جنگ آغاز كرد و آنان را در هم شكست . مدافعان به باروها پناه بردند . سپس امان خواستند . عماد الدين شهر را بگرفت و راهى نصيبين شد .\r\nنصيبين از آن حسام الدين تمرتاش بن ايلغازى صاحب ماردين بود . حسام الدين از پسر عم خود ركن الدوله داود بن سقمان ، صاحب حصن كيفا ، يارى طلبيد . او نيز وعدهء ياريش داد . حسام الدين به مردم نصيبين پيام داد كه بيست روز مقاومت ورزند تا او بيايد ، ولى چون ياراى مقاومتشان نبود از عماد الدين زنگى امان خواستند او نيز امانشان داد و شهر را بگرفت .\r\nعماد الدين پس از تصرف نصيبين به سنجار رفت . مردم سنجار نخست مقاومت كردند ، سپس امان خواستند و عماد الدين سنجار را تصرف كرد و از آنجا لشكرى به خابور فرستاد و چون خابور را بگرفت لشكر به حران برد .\r\nرها و سروج و بيره در كنار حران و در تصرف فرنگان بود و مردم آن نواحى از فرنگان در تنگنا بودند . چون مردم حران به فرمان عماد الدين در آمدند نزد ژوسلين پيام فرستاد و با او پيمان صلح بست تا به فراغت به ديگر كارها پردازد . پس ميانشان صلح برقرار شد . و اللّه تعالى اعلم .\r\n\r\nاستيلاى اتابك عماد الدين زنگى بر حلب\r\nآقسنقر برسقى در سال 518 حلب و قلعهء آن را تصرف كرده بود و پسر خود عز الدين مسعود را در آنجا نهاده بود . چون باطنيان برسقى را كشتند عز الدين به موصل شتافت و حلب را به امير قومان [ 1 
  ] سپرد . پس از چندى او را عزل كرد و اميرى به نام قتلغ ابه را به حلب فرستاد .\r\nقومان او را به حلب راه نداد و گفت ميان من و عز الدين مسعود علامتى است كه آن را در اين توقيع نمىبينم . قتلغ نزد عز الدين مسعود بازگشت . و اين هنگامى بود كه حلب را محاصره كرده\r\n\r\n\r\n","description":"","footnote":"\r\n[ ( 1 ) 
  ] متن : قرمان .\r\n","page_name":" 350 ","page_number":382},
  {"content":"\r\n\r\nبود . چون بيامد مسعود بمرد و او نيز شتابان به حلب باز گرديد . رئيس شهر فضايل بن بديع [ 1 
  ] بود . او را به شهر در آوردند و قومان را از قلعه به زير آوردند و هزار دينار دادند و به مأمن خود رسانيدند .\r\nقتلغ در اواسط سال 521 حلب را تصرف كرد ولى سيرتى ناپسند پيش گرفت و ستم از حد بگذرانيد و اوباش گردش را گرفتند و مردم بيمناك شدند و در روز عيد فطر همان سال بر او شوريدند و يارانش را بگرفتند و دربند كردند . آنگاه بدر الدوله سليمان بن عبد الجبار بن ارتق را كه پيش از اين حلب را در دست داشت بر خود امير كردند و قتلغ را در قلعه محاصره كردند . حسان صاحب منبج و حسن صاحب بزاغه به حلب آمدند ، باشد كه ميانشان مصالحه‌اى كنند ولى سعيشان به جايى نرسيد . ژوسلين فرمانرواى رها به حلب لشكر آورد . مردم با دادن مالى او را باز گردانيدند . آنگاه فرمانرواى انطاكيه بيامد و حلب را محاصره نمود . ايشان تا نيمهء ذو القعدهء همان سال قلعه را در محاصره داشتند .\r\nدر اين احوال عماد الدين زنگى فرمان امارت موصل و جزيره را گرفته بود . پس دو تن از اميران از ياران خود را با توقيع سلطان به حلب فرستاد . كار بر آن قرار گرفت كه بدر الدولة بن عبد الجبار بن ارتق و قتلغ ابه نزد عماد الدين زنگى به موصل روند و يكى از آن دو امير در حلب بماند .\r\nچون آن دو نزد عماد الدين آمدند و ميانشان صلح افتاد ، هر دو نزد او ماندند ، زيرا عماد الدين هيچيك از آن دو را به حلب نفرستاد . بلكه حاجب خود صلاح الدين محمد باغيسيانى را با لشكر به حلب فرستاد . او قلعه را بگرفت و كارها را به صلاح آورد .\r\nدر ماه محرم سال 522 عماد الدين زنگى خود به حلب راند . در راه ، منبج را از حسان و بزاغه را از حسن بستد مردم حلب به استقبال او شتافتند . او بر سراسر آن نواحى مستولى شد و اعمال حلب را به امرا و سپاهيان اقطاع داد . پس قتلغ ابه را در بند كشيد و به دست فضايل بن بديع سپرد . او نيز ديدگانش را كور كرد .\r\nچندى بعد ابن بديع از عماد الدين برميد و به قلعهء جعبر رفت و از صاحب آن قلعه يارى خواست . عماد الدين زنگى ، ابو الحسن على بن عبد الرزاق را به جاى او رياست حلب داد و به موصل باز گرديد . و اللّه اعلم .\r\n\r\nاستيلاى اتابك عماد الدين زنگى بر شهر حماة\r\nعماد الدين زنگى به قصد جهاد با فرنگان بسيج سپاه كرد و از فرات بگذشت و راهى شام شد و از تاج الملوك بورى بن طغتكين صاحب دمشق يارى خواست و تاج الملوك پس از\r\n\r\n\r\n","description":"","footnote":"\r\n[ ( 1 ) 
  ] متن : مضال بن ربيع .\r\n","page_name":" 351 ","page_number":383},
  {"content":"\r\n\r\nاينكه او را سوگند داد و به سوگندش اعتماد نمود به ياريش اقدام كرد و سپاه خود را به سردارى پسرش سونج از دمشق روانه نمود و او را فرمان داد كه با عماد الدين زنگى در آن جهاد همراه شود . چون سونج برسيد عماد الدين زنگى او را اكرام كرد ، ولى پس از چندى غدر آشكار نمود .\r\nو سونج و امرايى را كه با او بودند بگرفت و در حلب در بند كشيد و خيمه‌هايشان را تاراج نمود . سپس به حماة راند . چون در آنجا نگهبانى نبود تصرفش كرد . سپس به حمص راند .\r\nفرمانرواى حمص قرجان [ 1 
  ] پسر قراجه با لشكر خود همراه او بود . و اين همان كسى بود كه او را به دستگيرى سونج و يارانش تحريض كرده بود . عماد الدين فرمان داد او را نيز دستگير كردند .\r\nعماد الدين مىپنداشت اكنون مردم حمص بلادشان را تسليم او خواهند كرد ولى مردم حمص سخت مقاومت كردند . قرجان را گفت كه به نايبان خود پيام دهد تا شهر را تسليم او كنند ولى مردم به سخن قرجان گوش ندادند . عماد الدين مدتى شهر را محاصره نمود . عاقبت به موصل باز گرديد سونج پسر بورى نيز با او بود . و اللّه اعلم .\r\n\r\nگشودن عماد الدين زنگى دژ اثارب را و هزيمت فرنگان\r\nچون عماد الدين زنگى به موصل باز گرديد ، سپاهيانش چندى بياسودند ، سپس در سال 524 بسيج جنگ نمود و به شام باز گرديد و آهنگ حلب كرد و به سوى اثارب لشكر راند . ميان اثارب و حلب سه فرسنگ است . فرنگانى كه در آنجا بودند بر مردم حلب سخت مىگرفتند و گاه بدانجا تجاوز مىورزيدند . عماد الدين اثارب را محاصره نمود و فرنگان از انطاكيه براى دفاع از دژ اثارب بيامدند . عماد الدين و يارانش دل بر مرگ نهاده بر فرنگان تاخت آوردند . فرنگان منهزم گرديدند و بسيارى از سرانشان اسير شدند و بسيارى به قتل رسيدند . چنان كه استخوانهايشان بيش از دو سال در آن موضع باقى بود . چون فرنگان از معركه گريختند ، عماد الدين به اثارب بازگشت و آنجا را به جنگ بگرفت و ويران نمود و ساكنان آن را به دو گروه تقسيم كرد : گروهى را كشت و گروهى را اسير كرد و اثارب را سراسر ويران نمود .\r\nآنگاه عماد الدين به جانب حارم راند . حارم نزديك انطاكيه بود و در تصرف فرنگان عماد الدين آنجا را محاصره نمود تا به نيمى از خراج آن مصالحه كردند و باز گرديد .\r\nاين فتوحات دلهاى فرنگان را از وحشت بينباشت و آن طمع خام كه در سر مىپختند ، از سر به در كردند .\r\n\r\nواقعهء عماد الدين زنگى با پسران ارتق\r\nچون عماد الدين زنگى از جنگ با فرنگان فراغت يافت و اثارب و حارم را بگشود به\r\n\r\n\r\n","description":"","footnote":"\r\n[ ( 1 ) 
  ] متن : قيرجان .\r\n","page_name":" 352 ","page_number":384},
  {"content":"\r\n\r\nجزيره باز گرديد و شهر سرجى [ 1 
  ] را محاصره كرد . اين شهر از آن صاحب ماردين بود و ميان ماردين و نصيبين واقع بود . حسام الدين تمرتاش بن ايلغازى صاحب ماردين بود و پسر عمش ركن الدوله داود بن سقمان صاحب حصن كيفا . اينان قريب به بيست هزار تن از تركمانان گرد آوردند و آهنگ عماد الدين زنگى كردند . عماد الدين اين سپاه را شكست داد و سرجى را تصرف نمود .\r\nركن الدوله به جزيرهء ابن عمر شتافت تا آنجا را تاراج كند . عماد الدين از پى او رفت . ركن الدوله به حصن كيفا باز گرديد ولى به سبب تنگى گذرگاهها ، عماد الدين از تعقيب او منصرف شد . ولى قلعهء دارا [ 2 
  ] از قلاع او را بگرفت سپس به موصل باز گرديد .\r\n\r\nافتادن دبيس بن صدقه در اسارت اتابك زنگى\r\nپيش از اين گفتيم كه دبيس بن صدقه ، چون از بصره جدا شد در سال 525 راهى صرخد از قلاع شام شد . اين سفر بدان سبب بود كه صاحب قلعهء صرخد كه خواجه‌اى بود مرده بود و زنى بر جاى نهاده بود كه اينك قلعه به دست او بود . آن زن تا تكيه‌گاهى داشته باشد دبيس بن صدقه را به صرخد فراخواند و دبيس به صرخد رفت . دبيس در غوطهء دمشق به ميان يكى از طوايف بنى كلب در آمد . آنان اسيرش كردند و او را نزد تاج الملك بورى صاحب دمشق بردند و اين خبر به اتابك عماد الدين زنگى رسيد كه او را با دبيس دشمنى بود . عماد الدين دبيس را از تاج الملوك بورى طلب داشت و در عوض پسر او سونج و ديگر امرا را كه در نزد او گروگان بودند ، آزاد كرد . تاج الملوك بورى ، دبيس را نزد زنگى فرستاد . دبيس يقين به مرگ خود داشت ، ولى اتابك او را اكرام كرد و در حق او نيكى نمود و بيم از دلش بزدود .\r\nالمسترشد باللّه ، نزد بورى رسولان به دمشق فرستاد تا دبيس را تسليم او كند ، ولى دريافت كه بورى دبيس را به اتابك زنگى تسليم كرده است . رسولان خليفه سديد الدولة بن الانبارى و ابو بكر بن بشر الجزرى ، اتابك زنگى را نكوهش كردند و در حق او سخنان درشت گفتند . عماد الدين كسانى بر سر راهشان گماشت تا آن دو را بگرفتند و نزد او بردند . اتابك زنگى هر دو را به زندان فرستاد ، خليفه شفاعت كرد . اتابك زنگى آن دو را آزاد كرد و دبيس در نزد او بماند تا آنگاه كه با او به عراق رفت .\r\n\r\nحركت اتابك زنگى به بغداد و منهزم شدن او\r\nپيش از اين گفتيم كه بعد از وفات سلطان محمود سلجوقى ، ميان پسرش داود و برادرانش مسعود و سلجوقشاه خلاف افتاد . سپس مسعود بر تخت سلطنت مستقر شد و با برادر خود سلجوقشاه صلح كرد ، بدان شرط كه وليعهد او باشد . آنگاه سلطان سنجر از خراسان بيامد تا سلطنت را براى\r\n\r\n\r\n","description":"","footnote":"\r\n[ ( 1 ) 
  ] متن : سرخس .\r\n[ ( 2 ) 
  ] متن : همرد .\r\n","page_name":" 353 ","page_number":385},
  {"content":"\r\n\r\nپسر برادرش سلطان محمد يعنى ملك طغرل كه در نزد او بود به چنگ آورد و تا همدان پيش راند . سلطان مسعود و سلجوقشاه از بغداد به مقابله بيرون آمدند ولى در راه درنگ مىكردند تا المسترشد باللّه نيز به آنها برسد . المسترشد باللّه نيز از بغداد حركت كرد ولى خبر يافت كه اتابك عماد الدين زنگى و دبيس بن صدقه وارد بغداد شده‌اند . دبيس گفت سلطان سنجر حله را به اقطاع او داده و كس فرستاد تا خليفه را از خود خشنود سازد ولى خليفه شفاعت را نپذيرفت .\r\nاتابك زنگى نيز گفت كه سلطان سنجر او را شحنگى بغداد داده است .\r\nسلطان مسعود و برادرش سلجوقشاه رفتند تا با سلطان سنجر نبرد كنند . در اين نبرد - چنان كه گفتيم - سلطان مسعود شكست خورد و به بغداد بازگشت و در عباسه در جانب غربى فرود آمد . در آنجا با اتابك زنگى روبرو شد . اتابك زنگى و دبيس در حصن البرامكه فرود آمده بودند . چون نبرد در گرفت در آخر ماه رجب سال 526 آن دو از لشكر خليفه شكست خوردند و اتابك به موصل باز گرديد .\r\n\r\nحملهء فرنگان بر مردم حلب\r\nدر غيبت اتابك عماد الدين زنگى ، پادشاه فرنگان از قدس به حلب لشكر آورد . آن كه به نيابت اتابك زنگى در حلب بود و امير اسوار نام داشت علاوهء سپاهيانش ، تركمانان را نيز بسيج كرد و به رويارويى با فرنگان بيرون آمد و در حوالى قنسرين با ايشان مصاف داد . مسلمانان شكست خورده به حلب گريختند و پادشاه فرنگان پيروزمندانه در حوالى حلب به راه افتاد .\r\nسپس جماعتى از فرنگان از رها به اعمال حلب آمدند تا به تاراج پردازند . امير اسوار و امير حسان البعلبكى ، صاحب منبج ، راه بر آنان گرفتند و بسيارى از ايشان را كشتند و باقى را اسير كرده پيروزمند باز گرديدند .\r\n\r\nمحاصرهء المسترشد باللّه شهر موصل را\r\nگفتيم كه اتابك عماد الدين زنگى ، لشكر به بغداد برد و در برابر المسترشد باللّه بايستاد ولى از او شكست خورد . با اين همه المسترشد كينهء او در دل نهان مىداشت و مترصد انتقام بود . تا آنگاه كه ميان سلاطين سلجوقى خلاف افتاد . جماعتى از امرايشان تا از فتنه كنارى گرفته باشند گريختند و به خليفه پيوستند و در سايهء او قرار يافتند . خليفه المسترشد باللّه خواست به نيروى ايشان از اتابك زنگى انتقام گيرد . بهاء الدين ابو الفتوح اسفراينى واعظ را با نامه‌اى عتاب آميز نزد اتابك زنگى فرستاد . او نيز كه به قدرت خلافت مستظهر بود موعظه‌هاى تلخ نمود . اتابك از آن گونه سخن گفتن او به هم بر آمد و اهانت كرد و به زندانش افگند . خليفه كه اين حال بشنيد نزد سلطان مسعود سلجوقى پيام داد كه به سبب اعمالى كه از زنگى سر زده است آهنگ محاصرهء موصل دارد . سپس در ماه شعبان سال 527 با سى هزار مرد جنگى به سوى موصل در حركت آمد .\r\n\r\n","description":"","footnote":"","page_name":" 354 ","page_number":386},
  {"content":"\r\n\r\nچون خليفه به موصل نزديك شد ، اتابك زنگى به سنجار رفت و نايب خود نصير الدين جقر دژدار را در شهر نهاد . المسترشد باللّه بيامد و شهر را محاصره نمود . اتابك زنگى هم راه ورود آذوقه را بر لشكرگاه خليفه ببست و در لشكرگاه خوردنى كمياب شد و سپاهيان در سختى افتادند .\r\nدر موصل چند تن را قصد آن بود كه آشوب برپا كنند و شهر را تسليم نمايند ولى از آنان خبر دادند و شناختندشان و گرفتند و برادرشان كردند . محاصرهء شهر سه ماه مدت گرفت . عاقبت خليفه از عهده برنيامد و به بغداد باز گرديد . بعضى گويند كه مطر خادم از بغداد آمد و خبر داد كه سلطان مسعود سلجوقى عزم عراق دارد و اين امر سبب شد كه خليفه به شتاب باز گردد .\r\n\r\nباز پس گرفتن صاحب دمشق شهر حماه را\r\nگفتيم كه اتابك زنگى بر حماة غلبه يافت و آن را از دست تاج الملوك بورى بن طغتكين صاحب دمشق در سال 523 بستد و مدت چهار سال در دست او بود . چون تاج الملوك بورى در ماه رجب سال 526 درگذشت ، پسرش شمس الملوك اسماعيل به جايش نشست . شمس الملوك اسماعيل ، بانياس را در ماه صفر سال 527 از تصرف فرنگان به در آورد . در اين هنگام خبر يافت كه خليفه المسترشد باللّه موصل را محاصره كرده است . او نيز لشكر به حماة برد و حماة را محاصره كرد و روز عيد فطر و دو روز بعد از آن جنگ در پيوست و حماة را به جنگ تسخير كرد . مردم امان خواستند ، اما نشان داد . آنگاه والى و ياران او كه در قلعه بودند فرود آمدند و امان خواستند ، آنان را نيز امان داد و بر ذخاير و سلاحهايى كه در قلعه بود مستولى شد و از آنجا راهى شيزر شد . شيزر در تصرف مردى از بنى منقذ بود . مالى تقديم كرد و با او مصالحه نمود . شمس الملوك اسماعيل پس از اين فتوحات به دمشق باز گرديد .\r\n\r\nمحاصرهء اتابك زنگى قلعهء آمد را و استيلاى او بر قلعهء نسور [ 1 
  ] سپس محاصرهء قلاع حميديه\r\nدر سال 528 اتابك عماد الدين زنگى صاحب موصل و تمرتاش صاحب ماردين به محاصرهء آمد ، همدست شدند . فرمانرواى آمد از داود بن سقمان بن ارتق ، صاحب حصن كيفا ، يارى خواست . او نيز لشكر گرد آورد و به مصاف با آن دو بيرون آمد . پس از نبردى داود بن سقمان را منهزم ساختند و بسيارى از لشكريانش را كشتند . محاصرهء آمد به دراز كشيد درختان و تاكهايش را بريدند و چون راه به جايى نبردند باز گرديد . عماد الدين زنگى به قلعهء نسور از قلاع ديار بكر رفت و آنجا را در محاصره گرفت و در اواسط رجب همان سال آنجا را تصرف كرد .\r\nدر اين ايام ضياء الدين ابو سعيد بن الكفرتوثى نزد او آمد . اتابك او را به وزارت خويش برگزيد .\r\n\r\n\r\n","description":"","footnote":"\r\n[ ( 1 ) 
  ] ابن اثير : صور .\r\n","page_name":" 355 ","page_number":387},
  {"content":"\r\n\r\nمردى نيكسيرت و با كفايت بود و به لوازم رياست نيك آگاه و دوستدار خير و مردم خيرخواه .\r\nاين وزير در سال 536 وفات كرد .\r\nآنگاه اتابك بر ديگر قلاع كردان حميدى چون قلعهء عقر و شوش [ 1 
  ] استيلا يافت .\r\nاتابك زنگى بدان هنگام كه موصل را گرفته بود ، امير عيسى حميدى [ 2 
  ] را بر فرمانروايى آن ديار مستقر ساخته بود ، ولى چون المسترشد باللّه موصل را محاصره كرد ، امير عيسى به نيكوترين وجهى به خدمت او اقدام كرد و كردان را به يارى او گرد آورد . چون خليفه پس از نبردى با اتابك عماد الدين زنگى به بغداد بازگرديد ، اتابك قلاع كردان حميدى را محاصره كرد و با آنان به نبردى سخت پرداخت ، تا در همين سال آنها را تصرف نمود و خداوند شر ايشان را از سر مردم سواد كه همواره با آنان در نبرد بودند كوتاه كرد . اين كردان حميدى همواره در آن نواحى دست به آشوب و تاراج و ويرانى مىزدند . و اللّه تعالى اعلم .\r\n\r\nاستيلاى اتابك زنگى بر قلاع كردان هكارى و قلعهء كواشى\r\nابن اثير از جنيبى ( ؟ ) [ 3 
  ] حكايت مىكند كه اتابك زنگى چون قلاع كردان حميدى را گرفت و آنان را از آنجا كوچ داد ، ابو الهيجاء موسى بن عبد اللّه ، صاحب قلعهء اشب و جزيره و قلعهء نوشى [ 4 
  ] ، به هراس افتاد و از او امان خواست و با اتابك زنگى پيمان بست و مالى براى او فرستاد و بدان هنگام كه فرزند خود احمد بن ابى الهيجاء را از بيم آنكه بر اشب غلبه يابد ، از آنجا اخراج كرده بود ، نزد اتابك زنگى آمد . اتابك قلعهء نوشى را به او واگذاشت و مردى از كردان موسوم به به او [ 5 
  ] ارجى [ 6 
  ] را بر اشب امارت داد . احمد بن ابو الهيجاء ، پدر على بن مشطوب از امراى سلطان صلاح الدين ايوبى است .\r\nچون ابو الهيجاء بمرد . احمد به اشب آمد كه آنجا را در تصرف گيرد ، به او ارجى او را راه نداد و مىخواست قلعه را براى فرزند خردسال ابو الهيجاء ، كه على نام داشت نگهدارد .\r\nدر اين احوال اتابك زنگى به اشب لشكر آورد و مردم به نبرد بيرون آمدند . اتابك لشكر به عقب كشيد تا از قلعه دور افتادند سپس حمله كرد و همه را يا به قتل آورد يا اسير نمود و قلعه را در حال بگرفت . به او را با جماعتى از كردان نزد او آوردند . همه را بكشت و به موصل باز گرديد و به عزم جنگهاى ديگر بسيج لشكر كرد .\r\nاتابك زنگى چون رفت نايب خود نصير الدين جقر را با لشكرى بفرستاد تا قلعه‌هاى اشب و خلى و كهيجه [ 7 
  ] و نوشى [ 8 
  ] و قلعهء عماديه را ويران نمود و قلعه‌هاى شعبانى [ 9 
  ] و فرح و\r\n\r\n\r\n","description":"","footnote":"\r\n[ ( 1 ) 
  ] متن : سوس .\r\n[ ( 2 ) 
  ] متن : حميرى .\r\n[ ( 3 ) 
  ] در ابن اثير آمده است : حكى عن بعض العلماء من الاكراد . و نام كسى ذكر نشده است . الكامل : وقايع سال 528 .\r\n[ ( 4 ) 
  ] متن : كواشى .\r\n[ ( 5 ) 
  ] متن : باد .\r\n[ ( 6 ) 
  ] متن : ارمنى .\r\n[ ( 7 ) 
  ] متن : كنجا .\r\n[ ( 8 ) 
  ] متن : رسى .\r\n[ ( 9 ) 
  ] متن : شغبان .\r\n","page_name":" 356 ","page_number":388},
  {"content":"\r\n\r\nكوشر [ 1 
  ] و زعفران و القى و نيروه [ 2 
  ] را كه از قلعه‌هاى هكارى بودند محاصره كرد و پس از جنگى همهء آنها را در تصرف آورد و سراسر جبل و زوزان [ 3 
  ] در فرمان او قرار گرفت و رعيت از تعرض كردان در امان آمد .\r\nاما باقى قلعه‌هاى كردان هكارى را چون : جل [ 4 
  ] صورا و هرور [ 5 
  ] و ملاسى [ 6 
  ] و مابرما [ 7 
  ] و بابوخا [ 8 
  ] و باكزا [ 9 
  ] و نسباس [ 10 
  ] ، قراجا فرمانرواى عماديه فتح كرد . البته مدتى دراز بعد از قتل اتابك زنگى . او از سوى زين الدين على - چنان كه ابن اثير مىگويد - بر اين قلعه‌ها امارت داشت ولى من تاريخ فتح اين قلعه‌ها را نمىدانم . از اين رو مطلب را در اينجا آوردم .\r\nابن اثير مىگويد : يكى از فضلاى كردان ، مطلب را به گونه‌اى ديگر عنوان كرد .\r\nبدين قرار كه اتابك عماد الدين زنگى چون قلعهء اشب [ 11 
  ] را گرفت و آن را ويران كرد و قلعهء عماديه را بنا نمود ، در ميان فرمانروايان كرد ، جز فرمانرواى جبل صورا و هرور كسى باقى نماند نماند و آن دو نيز صاحب چنان شوكتى نبودند كه موجب بيم و هراس گردند . هنگامى كه اتابك زنگى به موصل باز گرديد . صاحبان قلاع جبل او را به بيم افگندند . قضا را عبد اللّه بن عيسى بن ابراهيم صاحب قلعه‌هاى ربيه [ 12 
  ] و القى و فرح و چند قلعهء ديگر ، درگذشت و پسرش على جانشين او شد . مادر او خديجه دختر حسن خواهر ابراهيم و عيسى بود و آن دو از امراى زنگى بودند و نزد او در موصل بودند خديجه مادر على ، او را نزد برادرانش فرستاد تا براى او از زنگى امان گيرند و او را سوگند دهند كه راه خلاف نپيمايد . زنگى نيز چنان كرد . على به خدمت زنگى فرود آمد و زنگى او را به همان قلعه‌هايى كه از آن پدرش بود استقرار بخشيد .\r\nزنگى به فتح قلعه‌هاى كردان هكارى پرداخت و قلعهء شعبانى در دست يكى از امراى مهرانى بود به نام حسن بن عمر زنگى قلعه را از او گرفت ولى به سبب پيرى و سالخوردگى و كمى قلمروش او را مقرب خويش گردانيد نصير الدين جقر با على صاحب ربيه و القى و غير آن دل بد كرده بود و دستگيرى و دربند كشيدن او را در چشم زنگى بياراست . زنگى او را بدان كار فرمان داد ولى از كردهء خويش پشيمان شد و به نصير الدين نوشت كه او را آزاد نمايد . قضا را او مرده بود و نصير الدين به قتل او متهم شد . سپس ناگهان لشكر به قلعه ربيه [ 13 
  ] كشيد و آنجا را گرفت و هر كس از فرزندان و برادران على يافت دربند كشيد . تنها مادرش خديجه كه در قلعه نبود نجات يافت . چون اتابك زنگى از فتح ربيه خبر يافت خوشحال شد و براى فتح ديگر قلعه‌ها لشكر فرستاد لشكريان زنگى قلعه‌ها را محاصره كردند و آنان را بس استوار يافتند . زنگى كردان\r\n\r\n\r\n","description":"","footnote":"\r\n[ ( 1 ) 
  ] متن : كواشى .\r\n[ ( 2 ) 
  ] متن : سفروه .\r\n[ ( 3 ) 
  ] متن : زوزن .\r\n[ ( 4 ) 
  ] متن : جحلا .\r\n[ ( 5 ) 
  ] متن : هزور .\r\n[ ( 6 ) 
  ] متن : ملايسى .\r\n[ ( 7 ) 
  ] متن : ياسرما .\r\n[ ( 8 ) 
  ] متن : مانرحا .\r\n[ ( 9 ) 
  ] متن : باكرا .\r\n[ ( 10 ) 
  ] متن : نسر .\r\n[ ( 11 ) 
  ] متن : اسب .\r\n[ ( 12 ) 
  ] متن : ريبه .\r\n[ ( 13 ) 
  ] متن : رحبيه .\r\n","page_name":" 357 ","page_number":389},
  {"content":"\r\n\r\nرا وعده داد كه اگر قلعه‌ها را تسليم كنند . از او احسانها خواهند ديد . آنان گفتند در صورتى به تسليم راضى خواهند شد كه همهء زندانيانشان را آزاد نمايند . زنگى گفت كه به شرطى چنان خواهد كرد كه قلعهء كواشى را نيز افزون بر آنها تسليم كنيد خديجه مادر على نزد فرمانرواى كواشى كه خول و هرون نام داشت ، و از مهرانيان بود ، رفت و از او خواست به خاطر آزاد شدن اسيرانشان از قلعه فرود آيد و آن را تسليم كند . او نيز چنان كرد زنگى همهء قلعه‌ها را در تصرف گرفت و اسيران را آزاد كرد و سراسر جبال كردان او را مسلم شد . و اللّه تعالى اعلم .\r\n\r\nمحاصرهء اتابك زنگى شهر دمشق را\r\nكار دولت شمس الملوك اسماعيل بن بورى روى به انحلال و ضعف نهاد و فرنگان دست تجاوز به قلمرو فرمانش گشودند . شمس الملوك از عواقب كار بترسيد و در نهان اتابك عماد الدين زنگى را دعوت كرد كه برود و دمشق را تصرف كند . دولتمردان شمس الملوك از اين پيام خبر يافتند . به مادرش شكايت بردند . مادر وعده داد كه به زودى ايشان را از شر او راحت خواهد كرد . پس بناگاه فرزند را بكشت .\r\nاتابك عماد الدين زنگى به قصد دمشق بيامد . از فرات رسولان خود را به دمشق فرستاد . آنان ديدند كه شمس الملوك درگذشته و برادرش محمود به جاى او نشسته است و دولتمردان گرد او را گرفته‌اند و زمام اختيارش را به دست دارند . رسولان بازگشتند و اتابك را از ماجرا آگاه كردند . اتابك به آنان نپرداخت و بيامد تا در بيرون دمشق فرود آمد . سران دولت به دفاع كوشيدند . سركردهء اين اميران معين الدين انز مملوك جدش اتابك طغتكين بود .\r\nدر اين احوال خليفه المسترشد باللّه ، ابو بكر بن بشر الجزرى را نزد اتابك زنگى فرستاد و او را به صلح با فرمانرواى دمشق فرمان داد . اتابك نيز با او صلح كرد و در جمادى الاولاى 529 از آنجا باز گرديد . و اللّه تعالى اعلم .\r\n\r\nفتنه ميان الراشد باللّه و سلطان مسعود سلجوقى رفتن او به موصل\r\nبسيارى از امراى سلجوقى قرار بر آن نهاده بودند كه بر سلطان مسعود سلجوقى عصيان كنند و از فرمان او خارج شوند . در ماه صفر سال 532 داود پسر سلطان محمود سلجوقى از آذربايجان به بغداد آمد و در دار السلطنه فرود آمد امراى نافرمان با او باب مراسلت و مراودت گشودند .\r\nبعضى از ايشان چون والى قزوين و والى اصفهان و والى اهواز و والى ابله و نيز فرمانرواى موصل ، اتابك عماد الدين زنگى ، خود نزد او آمدند . سپاهى نيز از بغداد به آنان پيوست . ملك داود بن سلطان محمود ، يرنقش بازدار را شحنگى بغداد داد . موكب خليفه با وزير جلال الدين الرضى از بغداد بيرون آمد تا آمدن عماد الدين زنگى را تهنيت گويد . خليفه با\r\n\r\n","description":"","footnote":"","page_name":" 358 ","page_number":390},
  {"content":"\r\n\r\nجلال الدين و قاضى القضاة زينبى دل بد كرده بود . چون جلال الدين نزد اتابك زنگى آمد و به دو پناهنده شد و موكب خليفه بدون وزير باز گرديد . زنگى نيز كسانى را به بغداد فرستاد تا خانه‌هاى وزير را از تاراج حفظ كنند . پس از كشمكشهايى كه ميان خليفه و ملك داود درگرفت ، خطبه به نام سلطان مسعود ، در بغداد ، قطع شد و به نام ملك داود خطبه خوانده شد و ميان خليفه و ملك داود و عماد الدين زنگى پيمانها بسته شد و خليفه سى هزار دينار براى اتابك زنگى بفرستاد تا به لشكر انفاق كند .\r\nدر اين اوان ملك سلجوقشاه به واسط آمد و امير بك ابه فرمانرواى بصره را بگرفت و اموالش را به غارت برد . اتابك عماد الدين زنگى به دفاع از او راهى واسط شد و چون ميانشان مصالحه افتاد ، زنگى به بغداد باز گرديد و همهء سپاهيان را براى رويارويى با سلطان مسعود بسيج كرد و از جادهء خراسان در حركت آمد .\r\nدر راه خبر يافتند كه سلطان مسعود براى نبرد با ملك داود به بغداد رفته است . زنگى به بغداد باز گرديد . سپس ملك داود نيز بازگشت . سلطان مسعود بيامد و پنجا و چند روز بغداد را محاصره نمود و چون كارى از پيش نبرد به نهروان رفت . بدان آهنگ كه به همدان باز گردد . طرنطاى صاحب واسط با كشتيهاى بسيار به او پيوست و سلطان مسعود به بغداد باز گرديد و در جانب غربى دجله فرود آمد . در اين حال ميان لشكريان بغداد اختلاف افتاد و ملك داود به ولايت خود آذربايجان باز گرديد و امرايى كه با او بودند پراكنده شدند . خليفه الراشد باللّه به اتابك زنگى پيوست و با چند تن از يارانش همراه او به موصل رفت .\r\nسلطان مسعود در اواسط ذو القعدهء سال 530 به بغداد داخل شد و در آنجا استقرار يافت و مردم بياسودند . آنگاه قاضيان و فقها را گرد آورد و سوگندنامهء الراشد باللّه را به خط او حاكى از آنكه چون لشكر گرد آورد و خروج كند ، خود را از خلافت خلع كرده است به آنها نشان داد . و همه به خلع او فتوا دادند . ديگر دولتمردان و غير ايشان به فساد او شهادت دادند و چون قاضى القضاة در بغداد حاضر نبود و نزد اتابك زنگى در موصل بود قاضى ابو طاهر بن الكرخى را براى اين امر حاضر كردند .\r\nچون الراشد باللّه را عزل كردند . عبد اللّه بن المستظهر را از آنجا كه بود حاضر آوردند و با او بيعت كردند و به المقتفى لامر اللّه ملقبش نمودند .\r\nچون خلافت بر المقتفى لامر اللّه مسلم شد ، اتابك زنگى كمال الدين محمد بن عبد اللّه شهرزورى را به رسالت به بغداد فرستاد . رسالتش مسموع افتاد و با اقطاعى از ملك خاص خليفه ، به موصل باز گرديد و هيچ كس را پيش از او چنان اقطاعى نبوده بود . كمال الدين حكمى را كه قاضى القضاة در باب خلع الراشد باللّه صادر كرده بود با خود به موصل برد .\r\nالراشد باللّه ناچار موصل را ترك گفت و چنان كه در اخبار خلفا و سلجوقيان آورده‌ايم - به آذربايجان رفت و اللّه تعالى ولى التوفيق .\r\n\r\n","description":"","footnote":"","page_name":" 359 ","page_number":391},
  {"content":"\r\n\r\n\r\nجنگ سپاهيان حلب با فرنگان\r\nسپس لشكريان حلب به سردارى امير اسوار ، نايب اتابك زنگى در حلب ، در ماه شعبان سال 530 ، اجتماع كردند و به غزاى فرنگان رفتند و در حالى كه فرنگان غافل از حملهء دشمن بودند بر لاذقيه تاختند و سراسر آن را زير پى سپردند و تاراج بسيار كردند ، و غنايم فراوان به دست آوردند و لاذقيه و بلاد مجاور آن را ويران نمودند و با آن غنايم سالم بازگشتند و شام را از اسيران و چارپايان پر كردند . اين امر در عزم فرنگان بسى سستى پديد آورد . و اللّه سبحانه و تعالى يؤيد بنصره من يشاء من عباده .\r\n\r\nمحاصره كردن اتابك زنگى شهر حمص را و استيلاى او بر بعرين [ 1 
  ] و هزيمت فرنگان و تسلط مسلمانان بر حمص\r\nاتابك زنگى در ماه شعبان سال 531 لشكر به حمص برد . امارت حمص را معين الدين انز در دست داشت . او از سوى فرمانرواى دمشق در آن شهر بود و حمص به اقطاع او بود .\r\nاتابك زنگى صلاح الدين محمد ياغيسيانى را كه مردى مكار بود بر مقدمه بفرستاد ولى مكر صلاح الدين محمد در معين الدين كارگر نيفتاد و حمص به مقاومت در ايستاد . رسولان به آمد و شد پرداختند و صلاح الدين محمد شهر را محاصره نمود . زنگى نيز خود برسيد ولى بىآنكه حاصلى به دست آورد آنجا را رها كرد و به بعرين لشكر برد و بعرين از دژهاى بزرگ فرنگان بود .\r\nاتابك زنگى در ماه شعبان سال 531 عازم بعرين شد . فرنگان لشكر گرد آوردند و با سپاهى گران به قتال پرداختند . در اين نبرد خداوند دشمن را منهزم ساخت و مسلمانان از آسيب ايشان نجات يافتند . چون اتابك زنگى به بعرين لشكر كشيد ، ملوك و سرداران فرنگان در دژ بعرين تحصن جستند و سخت به دفاع پرداختند . اتابك زنگى نيز محاصره را هر چه سخت‌تر نمود . جماعتى از كشيشان و راهبان به بلاد مسيحيان روم و فرنگ رفتند و از آنان براى نبرد با مسلمانان يارى خواستند و آنان را از استيلاى اتابك عماد الدين زنگى بر بعرين بترسانيدند و گفتند پس از بعرين نوبت بيت المقدس خواهد رسيد .\r\nاتابك زنگى از آن پس محاصرهء بعرين را شدت بخشيد تا ذخيرهء آذوقه در بعرين به پايان آمد و محاصره ، مردم را از پاى در آورد . مردم بعرين عاقبت امان خواستند و بر عهده گرفتند كه پنجاه هزار دينار تسليم او كنند . اتابك بپذيرفت و قلعه را بگرفت .\r\nاتابك زنگى پس از تصرف قلعهء بعرين ، خبر يافت كه سپاهيان روم و فرنگ به يارى\r\n\r\n\r\n","description":"","footnote":"\r\n[ ( 1 ) 
  ] متن : بغدوين\r\n","page_name":" 360 ","page_number":392},
  {"content":"\r\n\r\nايشان مىآيند . اتابك در خلال محاصرهء بعرين معره و كفرطاب و ديگر ولاياتى را كه ميان حلب و حماة است تصرف كرده بود و اين كار سبب سستى در عزم فرنگان شده بود .\r\nاتابك زنگى در محرم سال 532 به بعلبك رفت و دژ مجدل [ 1 
  ] از اعمال صاحب دمشق را گرفت . نايب بانياس كه او نيز از سوى صاحب دمشق در آنجا بود ، سر به اطاعت آورد . از اين پس حادثهء پادشاه روم و حملهء او به حلب اتفاق افتاد و ما به ذكر آن خواهيم پرداخت .\r\nاتابك زنگى آنگاه راهى سلميه شد و چون حادثه روم اتفاق افتاد به محاصرهء حمص باز گرديد .\r\nاتابك زنگى در سال 532 نزد شهاب الدين محمود صاحب دمشق رسول فرستاد و مادرش زمرد خاتون [ 2 
  ] دختر چاولى را كه فرزند خود شمس الملوك را كشته بود خواستگارى نمود و با او ازدواج كرد . سپس حمص و قلعهء آن را بگرفت و خاتون را در رمضان همان سال بدان قلعه فرستاد . اتابك مىپنداشت كه با ازدواج با زمرد خاتون دمشق را خواهد گرفت ولى به اين مقصود دست نيافت . و اللّه تعالى مؤيد بنصره من يشاء من عباده .\r\n\r\nحركت روميان به شام و تصرف ايشان بزاغه را\r\nچون فرنگان در بعرين از پادشاهان مسيحى - چنان كه گفتيم - يارى خواستند ، پادشاه روم در قسطنطينيه سپاه گرد آورد و در سال 531 با ناوگان خويش در دريا به حركت آمد و شهر نيقيه را [ 3 
  ] در محاصره گرفت . سپس با گرفتن مالى از مردم شهر مصالحه كرد و از آنجا به سوى ادنه و مصيصه به راه افتاد . اين دو شهر در دست ليون ارمنى صاحب قلاع دروب بود .\r\nپس از محاصره آن دو شهر را نيز بگرفت راهى عين‌زربه گرديد . عين‌زربه را به جنگ بستد و تل حمدون را نيز تصرف نمود و مردم آنجا را به جزيرهء قبرس فرستاد . سپس انطاكيه را در ماه ذو القعدهء همان سال در قبصه تصرف آورد . ريموند يكى از ملوك فرنگان صاحب انطاكيه بود ، با او مصالحه نمود . آنگاه لشكر به بغراس برد و از آنجا به بلاد پسر ليون ارمنى درآمد . او نيز با پرداخت مالى مصالحه نمود و خود به فرمان داو درآمد .\r\nپادشاه قسطنطينيه آنگاه در آغاز سال 532 لشكر به شام برد و بزاغه را محاصره نمود .\r\nبزاغه در شش فرسنگى حلب است . مردم بزاغه از اتابك زنگى يارى خواستند . او براى حمايت آن ديار لشكر به حلب فرستاد . پادشاه روم پس از نبردى بزاغه را در اواسط آن سال به امان بگرفت . سپس غدر كرد و با آنكه مردم بزاغه را امان داده بود دست به كشتارشان زد . سپس به سوى حلب رفت و در قويق [ 4 
  ] فرود آمد و فرنگانى كه در سواحل بودند نيز با او بودند . روز ديگر بيامد و حلب را محاصره نمود . اين محاصره سه روز مدت گرفت و يكى از سرداران بزرگشان كشته شد . روميان بىهيچ نصيبى بازگشتند و در ماه شعبان همان سال لشكر به اثارب\r\n\r\n\r\n","description":"","footnote":"\r\n[ ( 1 ) 
  ] متن : معدل .\r\n[ ( 2 ) 
  ] متن : مردخان\r\n[ ( 3 ) 
  ] متن : قيليقيه .\r\n[ ( 4 ) 
  ] متن : وابق .\r\n","page_name":" 361 ","page_number":393},
  {"content":"\r\n\r\nبرد . مردم اثارب قلعه را گذاشته بگريختند . روميان چون اثارب را خالى از سكنه يافتند ، اسيران بزاغه را در آنجا جاى دادند و گروهى به نگهبانى از آنان برگماشتند . اسوار نايب حلب سپاهى به اثارب فرستاد و با آن نگهبانان جنگيد و اسيران را برهانيد .\r\nاما اتابك عماد الدين زنگى چون از حمص [ 1 
  ] بيرون آمد به سلميه رفت و سلميه را فتح كرد و از فرات گذشته به رقه رفت و از پى روميان روان شد و راه آذوقه بر آنان ببست .\r\nروميان آهنگ قلعهء شيزر نمودند . اين قلعه در دست امير سلطان بن على بن مقلد بن نصر بن منقذ الكنانى بود . روميان شيزر را محاصره كردند و منجنيقها نصب نمودند . صاحب شيزر از اتابك زنگى يارى خواست . اتابك برفت و بر نهر عاصى ميان شيزر و حماة فرود آمد و روزها گروههايى از لشكر مىفرستاد ، اينان مىرفتند و بر روميان دستبردى زده باز مىگشتند .\r\nسپس نزد روميان كس فرستاد و آنان را به نبرد در سرزمينى گشاده دعوت كرد . روميان اين دعوت را نپذيرفتند . سپس دست به كار فتنه‌انگيزى ميان روميان و فرنگان شد و آن دو فرقه يكى را از ديگرى به وحشت افگند . چنان كه پادشاه روم در ماه رمضان آن سال پس از چهل روز محاصرهء شيزر از آنجا برفت . اتابك از پى ايشان تاخت آورد و خلق كثيرى را بكشت و اموالشان را تاراج نمود .\r\nاتابك زنگى ، قاضى كمال الدين ابو الفضل محمد بن عبد اللّه بن القاسم شهرزورى را نزد سلطان مسعود سلجوقى فرستاد و از او براى دفع روميان يارى خواست و گفت بيم آن است كه بر حلب استيلا يابند ، آنگاه از فرات به سوى بغداد سرازير شوند . قاضى كمال الدين كسانى را در جامع قصر نهاد كه فرياد كنند و از مسلمانان يارى طلبند . خطيب نيز بر فراز منبر چنين كرد .\r\nدر جامع سلطان نيز چنين كردند و مردم بانگ به گريه و شيون برداشتند و عوام از هر سو به جنبش آمدند و در آن حالت بر در سراى سلطان گرد آمدند . چون فريادها به گريه بلند شد و از هر سو نداى دادخواهى سر دادند سلطان مسعود سخت بترسيد و فرمان داد قاضى كمال الدين را حاضر آوردند . قاضى از كارى كه كرده بود سخت بترسيد . سپس سلطان فرمان بسيج لشكر داد .\r\nدر اين حال نامه‌اى از اتابك زنگى برسيد حاكى از آنكه پادشاه روم لشكر از آنجا برده است .\r\nقاضى نيز اين خبر به سلطان داد . سلطان گفت لشكر بسيج شده و بايد به شام رود و پس از جهد و بذل خدمتى عظيم به او و اصحابش لشكر را باز گردانيد .\r\n\r\nاستيلاى اتابك زنگى بر بعلبك\r\nچون در شوال سال 533 شهاب الدين محمود بن بورى صاحب دمشق - چنان كه در در اخبار ايشان گفتيم - كشته شد ، مادرش زمرد خاتون زوجهء اتابك زنگى بود . در اين هنگام\r\n\r\n\r\n","description":"","footnote":"\r\n[ ( 1 ) 
  ] متن : حصن الاثارب .\r\n","page_name":" 362 ","page_number":394},
  {"content":"\r\n\r\nاتابك در جزيره بود . زن نزد او كس فرستاد از آنچه رفته بود آگاهش كرد و از او خواست به دمشق رود و انتقام خون پسرش را از دولتمردانش بستاند . اتابك نيز عازم دمشق شد .\r\nمردم دمشق در شهر خويش تحصن گزيدند . ولى اتابك زنگى آهنگ بعلبك نمود و در آنجا فرود آمد .\r\nبعضى گويند سبب تصرف اتابك عماد الدين زنگى شهر بعلبك را آن بود كه بعلبك از آن معين الدين انز بود و او را كنيزى بود كه سخت دوستش مىداشت . چون مادر جمال الدين [ 1 
  ] محمد بن بورى را به زنى گرفت آن كنيز را به بعلبك فرستاد . هنگامى كه زنگى قصد دمشق كرد نزد انز رسول فرستاد كه شهر را به او تسليم كند و هر چه خواهد به جاى آن بستاند . انز از اين امر سر برتافت . اتابك به بعلبك رفت و در آخر ماه ذو الحجهء سال 533 شهر را محاصره نمود و منجنيقها نصب كرد و محاصره را هر روز سخت‌تر كرد تا عاقبت مدافعان امان خواستند و او شهر را بگرفت . مدافعان شهر به قلعه پناه بردند . چون از معين الدين انز مأيوس شدند . از اتابك امان خواستند ، چون اتابك قلعه را گرفت همه را بند برنهاد و بردار نمود . سپس كنيز انز را به زنى گرفت . و او را به حلب برد . آن كنيز در حلب بماند تا آنگاه كه اتابك زنگى بمرد و پسرش نور الدين محمود ، پس از مرگ پدر ، او را نزد صاحبش فرستاد . و اللّه تعالى اعلم .\r\n\r\nمحاصره كردن اتابك زنگى شهر دمشق را\r\nدر ماه ربيع الاول سال 534 اتابك عماد الدين زنگى بعد از فراغت از بعلبك به محاصرهء دمشق رفت و در بقاع فرود آمد و نزد جمال الدين محمد بن بورى صاحب دمشق رسول فرستاد كه دمشق را به او تسليم كند و هر شهر ديگر را كه خواهد در عوض آن بستاند . چون جمال الدين محمد سر فرود نياورد . عماد الدين زنگى لشكر بر سر او كشيد و تا داريا پيش راند . طلايع دو لشكر با يك ديگر مصاف دادند . پيروزى از آن ياران اتابك بود . اتابك تا مصلى براند و در آنجا فرود آمد . مردم دمشق در غوطه با او نبرد كردند . اتابك پيروز شد و بسيارى از ايشان را بكشت .\r\nسپس ده روز دست از جنگ بداشت و با فرمانرواى دمشق به گفتگو پرداخت تا در عوض دمشق بعلبك و حمص و هر جاى ديگر را كه مىخواهد به او دهد . جمال الدين محمد خود بپذيرفت ولى اصحابش موافقت نكردند بار ديگر جنگ در گرفت .\r\nدر ماه شعبان همان سال جمال الدين محمد درگذشت . پسرش مجير الدين ابق [ 2 
  ] به جاى او نشست و معين الدين انز زمام امور كارهايش را به دست گرفت .\r\nدر اين اوضاع و احوال زنگى را طمع تسخير ملك او در دل بجنبيد ولى دمشق در برابر او مقاومت كرد . معين الدين انز چون كار را سخت ديد نزد فرنگان پيام فرستاد و آنان را در\r\n\r\n\r\n","description":"","footnote":"\r\n[ ( 1 ) 
  ] متن : كمال الدين .\r\n[ ( 2 ) 
  ] متن : محى الدين انز .\r\n","page_name":" 363 ","page_number":395},
  {"content":"\r\n\r\nجنگ با اتابك به يارى خواند و مالى به ايشان بذل كرد و از غائلهء زنگى آنان را بيم داد و گفت اگر به يارى او آيند ايشان را در تسخير بانياس يارى خواهد داد . با اين شرط فرنگان اجابت كردند . زنگى در پنجم رمضان همان سال لشكر بياراست و به مقابلهء فرنگان رفت تا مباد با دمشقيان متحد شوند . چون فرنگان از حركت او خبر يافتند از رفتن به دمشق منصرف شدند .\r\nاتابك عماد الدين زنگى بار ديگر به محاصرهء دمشق رفت و روستاهاى اطراف آن را آتش زد و به بلاد خود باز گرديد . سپس فرنگان به دمشق رسيدند و معين الدين انز با لشكر دمشق به بانياس راند . بانياس از آن اتابك زنگى بود و بدين طريق مىخواست به پيمان خود با فرنگان وفا كند .\r\nنايب اتابك در بانياس جماعتى را به راه انداخته بود كه برود و بر صور حمله آورد .\r\nدر راه صاحب انطاكيه كه به يارى دمشق مىآمد او را بديد و پس از جنگى لشكر بانياس منهزم شده به شهر گريخت . بسيارى كشته شدند و باقى خود را به شهر رسانيدند اين شكست سبب سستى عزم آنان شد . معين الدين انز و فرنگان شهر را محاصره كرده به جنگ بگرفتند .\r\nمعين الدين بانياس را به فرنگان تسليم كرد .\r\nچون اتابك زنگى از محاصرهء بانياس خبر يافت به بعلبك باز گرديد تا از محاصرهء آن ممانعت ورزد . چون لشكريان دمشق پس از تسخير بانياس و تسليم آن به فرنگان ، بازگشتند اتابك زنگى لشكر خود را براى حمله و غارت به حوران و اعمال دمشق فرستاده بود پس خود جريده با جمعى از خواصش سحرگاهان بر دمشق فرود آمد و مردم را از آن حادثه هيچ آگاهى باز ايستاد ، زيرا شمار لشكريانش اندك بود و به مرج راهط به انتظار لشكر خود درنگ كرد .\r\nچون لشكريانش از اطراف با غنايم بسيار بازگشتند به بلاد خود باز گرديد .\r\n\r\nاستيلاى اتابك بر شهر زور و اعمال آن\r\nشهر زور و اعمال آن در دست قفچاق بن ارسلان تاش [ 1 
  ] امير تركمان بود . ملوك ديگر با او مصالحه كرده بودند و متعرض بلاد او نمىشدند ، زيرا راهها تنگ و آن بلاد در غايت استوارى بود . اين امر سبب شده بود كه كارش بالا گيرد و تركمانان از هر سو بر او گرد آيند . اتابك عماد الدين زنگى در سال 534 لشكر به جنگ او برد . در اين جنگ اتابك پيروز گرديد و لشكرگاه قفچاق بر باد رفت . اتابك از پى او براند و قلاع و دژهايش را محاصره كرد و بگرفت . قفچاق امان خواست . اتابك امانش داد و او در زمرهء ملازمان و خادمان اتابك و پس از او پسرانش\r\n\r\n\r\n","description":"","footnote":"\r\n[ ( 1 ) 
  ] متن : ارسلان شاه .\r\n","page_name":" 364 ","page_number":396},
  {"content":"\r\n\r\nدرآمد . تا آن قرن به پايان رسيد .\r\nدر سال 535 ميان اتابك زنگى و داود بن سقمان صاحب كيفا فتنه و جنگها برخاست .\r\nداود منهزم شد و اتابك از قلاع او قلعهء بهمرد [ 1 
  ] را گرفت . در اين حال زمستان در رسيد و اتابك به موصل باز گرديد .\r\nآنگاه اتابك زنگى به شهر حديثه [ 2 
  ] لشكر برد و در سال 536 آنجا را بگرفت و هر كه از آل مهراش [ 3 
  ] در آنجا بود به موصل نقل كرد و ياران خويش را به جاى ايشان برگماشت . آنگاه صاحب آمد به نام او خطبه خواند و در اطاعت او در آمد . صاحب آمد پيش از اين با داود بن سقمان عليه او متحد شده بود .\r\nاتابك زنگى در سال 537 لشكرى به دژ اشب [ 4 
  ] فرستاد و آن يكى از بزرگترين و استوارترين دژهاى كردان هكارى بود و ذخاير و زن و فرزندانشان در آن دژ بود . اتابك زنگى دژ را محاصره كرد و به تصرف آورد . سپس فرمان داد آن را ويران كنند و قلعهء عماديه را به جاى آن بسازند . عماديه ، پيش از اين به سبب وسعت آن و عجزشان از حمايت آن ويران شده بود .\r\nاينك دوباره بناى آن تجديد مىشد . نصير الدين جقر نايب او در موصل نيز بسيارى از قلاع كوهستانى را فتح كرده بود . و اللّه تعالى اعلم .\r\n\r\nصلح اتابك زنگى با سلطان مسعود سلجوقى و استيلاى او بر اكثر ديار بكر\r\nسلطان مسعود ، پادشاه سلجوقى ، بدان سبب كه بسيارى از كسانى كه در اطراف ، عليه او خروج كرده بودند به اتابك زنگى انتساب داشتند ، سخت كينهء او را به دل داشت . فتنه‌انگيزيهاى اتابك به سبب غفلت سلطان از او و اشتغال او به ديگر امور بود . چون سلطان مسعود از كارهاى ديگر فراغت يافت در سال 538 به قصد جنگ با اتابك و محاصرهء موصل راهى بغداد شد .\r\nاتابك زنگى نزد سلطان مسعود رسول فرستاد تا او را با خود بر سر لطف آورد و گفت كه صد هزار دينار به او مىدهد و بر سبيل شروع در پرداخت ، بيست هزار دينار روانه داشت .\r\nدر اين اوان سلطان را كار برآشفت و با اتابك زنگى راه مدارا پيش گرفت و از باقى آن مال چشم پوشيد . اتابك در همدلى و همداستانى با سلطان مبالغت كرد . چنان كه پسر بزرگش سيف الدين غازى همچنان نزد سلطان بود . در اين احوال بگريخت كه نزد پدر رود .\r\nاتابك زنگى نايب خود نصير الدين جقر را كه در موصل بود پيام داد كه از دخول او به موصل\r\n\r\n\r\n","description":"","footnote":"\r\n[ ( 1 ) 
  ] متن : همرد .\r\n[ ( 2 ) 
  ] متن : حرميه .\r\n[ ( 3 ) 
  ] متن : مهارش .\r\n[ ( 4 ) 
  ] متن : اشهب .\r\n","page_name":" 365 ","page_number":397},
  {"content":"\r\n\r\nممانعت كند و پسر را پيام داد كه به خدمت سلطان باز گردد . آنگاه به سلطان نوشت كه « پسرم از بيم آنكه سلطان با او دل بد كرده باشد از نزد او گريخت . من حتى با او ديدار هم نكردم و نزد سلطان باز پس فرستادم . من مملوك سلطانم و همهء اين بلاد از آن اوست » . اين عمل سبب شد كه در نظر سلطان مقامى هر چه ارجمندتر يابد .\r\nآنگاه اتابك به ديار بكر لشكر برد و شهرهاى طنزه [ 1 
  ] و اسعرد و حران و حصن الروق [ 2 
  ] و حصن قطليس [ 3 
  ] و حصن ناتاسا [ 4 
  ] و حصن ذو القرنين و ديگر حصنها را بگرفت . همچنين از ماردين هر چه در دست فرنگان بود چون حملين و موزر و تل موزن [ 5 
  ] و غير آن را بستد . اينها از دژهاى ژوسلين [ 6 
  ] بودند .\r\nاتابك در همهء آنها نگهبانان گماشت و آهنگ آمد كرد . و آمد را محاصره نمود و سپاهى به عانه از اعمال فرات فرستاد و آنجا را تصرف نمود . و اللّه اعلم .\r\n\r\nفتح رها و غير آن از متصرفات فرنگان\r\nفرنگان كه در رها و سروج و بيره بودند به مسلمانان همجوار خود ، چون مردم آمد و نصيبين و رأس عين ورقه ، آزار و آسيب بسيار رسانيده بودند . زعيم و سركردهء ايشان در آن ايام ژوسلين [ 7 
  ] بود .\r\nهر گاه اتابك زنگى قصد آن بلاد مىكرد ، فرنگان گرد مىآمدند و در برابر او قرار مىگرفتند اين بار اتابك چنان وانمود كه به جنگ ديار بكر مىرود تا آنان بدان فريفته شده مجتمع نشوند .\r\nژوسلين كه چنان پنداشته بود از فرات گذشت و به سوى بلاد غربى [ 8 
  ] رفت . اين خبر به اتابك آوردند . او در نيمهء جمادى الاخر سال 539 به آهنگ جنگ در حركت آمد و مسلمانان را عليه دشمنشان تحريض كرد و به رها رفت . ژوسلين در رها نبود . فرنگان در شهر تحصن كردند . اينان شهر را محاصره نمودند و اين محاصره و قتال يك سال مدت گرفت . اتابك زنگى پيش از گرد آمدن فرنگان بارها به شهر حمله كرد و سخت پاى فشرد . عاقبت در باروى شهر سوراخى پديد آمد و فرو ريخت و شهر به جنگ گشوده شد . سپس قلعه را محاصره كرد و آن را نيز بگرفت .\r\nسپس هر چه از مردم شهر غارت كرده بود به آنان باز پس داد و نگهبانان گماشت و به جانب سروج و ديگر بلادى كه در شرق فرات در دست فرنگان بود لشكر برد و همه را بستد . مگر بيره را كه شهرى سخت استوار بود .\r\nاتابك زنگى مدتى به محاصرهء بيره درنگ كرد عاقبت از آنجا برفت . و اللّه سبحانه و تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : طره .\r\n[ ( 2 ) 
  ] متن : الرزق .\r\n[ ( 3 ) 
  ] متن : تطليت .\r\n[ ( 4 ) 
  ] متن : ياسنه .\r\n[ ( 5 ) 
  ] متن : مودن .\r\n[ ( 6 ) 
  ] متن : سجستان .\r\n[ ( 7 ) 
  ] متن : جوسكين .\r\n[ ( 8 ) 
  ] متن : غزنه .\r\n","page_name":" 366 ","page_number":398},
  {"content":"\r\n\r\n\r\nكشته شدن نصير الدين جقر نايب موصل و امارت زين الدين على كجك بر قلعهء موصل\r\nملك الب ارسلان معروف به خفاجى ، پسر سلطان محمود [ 1 
  ] سلجوقى در نزد اتابك زنگى بود . اتابك زنگى ، همگان را مىگفت كه اين بلاد از آن ملك الب ارسلان است و اينك منتظر وفات سلطان مسعود است تا به نام او خطبه بخواند و آن بلاد را به نام او در تصرف آرد .\r\nدر اين سال ملك آلب ارسلان در موصل بود و نصير الدين هر روز به ديدار او مىرفت تا خدمتى كند . بعضى از مفسدان ملك الب ارسلان را برانگيختند كه نصير الدين را بكشد و بر موصل استيلا يابد . چون در يكى از روزهاى ماه ذو القعدهء سال 539 نصير الدين بر او داخل شد ، سپاهيان اتابك و موالى او را به قتل او اشارت كرد . آنان برجستند و او را كشتند . سپس سرش را به سوى يارانش انداختند بدان خيال كه پراكنده خواهند شد ولى آنان عصيان كردند و به سراى او حمله كردند . در اين حال قاضى تاج الدين يحيى بن شهرزورى بر او داخل شد - و چنان مىنمود كه در فرمان اوست - و اشارت كرد كه به قلعه فرا رود تا بر اموال و سلاحها دست يابد .\r\nپس ملك الب ارسلان برخاست و به قلعه رفت . قاضى از نگهبانان قلعه كه قصد قتال داشتند خواست كه قلعه را بگشايند و چون به درون رفت بگيرند و در بندش كشند . ملك الب ارسلان و كسانى كه نصير الدين را كشته بودند ، به قلعه درآمدند . والى قلعه همه را دربند كشيد و قاضى به شهر باز گرديد .\r\nاتابك زنگى در اين هنگام سرگرم محاصرهء بيره بود . ترسيد كه در بلاد او اختلافها و كشمكشها افتد ، پس به موصل باز گرديد و زين الدين على بن بكتكين - معروف به كجك - را به جاى نصير الدين به فرمانروايى قلعه فرستاد و همچنان مترصد اخبار قلعه بود . فرنگانى كه در بيره بودند از بازگشت او بيمناك بودند . از اين رو نزد نجم الدين صاحب ماردين كس فرستادند و بيره را تسليم او كردند و از آن پس بيره به دست مسلمانان افتاد .\r\n\r\nمحاصره كردن اتابك عماد الدين زنگى جعبر و فنك را\r\nاتابك زنگى در محرم سال 541 به حصن جعبر تاخت آورد . اين دژ را سابقا دو سر [ 2 
  ] مىخواندند و بر فرات مشرف بود . از آن سالم بن مالك العقيلى بود . سلطان ملكشاه آن را به پدرش اقطاع داده بود و حلب را از او گرفته بود . اتابك لشكرى نيز به فنك فرستاد . فنك در دو فرسنگى جزيره ابن عمر است . سپاه اتابك فنك را محاصره كرد . فرمانرواى آن در اين روزگاران حسام الدين كرد بشنوى بود . اتابك جعبر را محاصره كرد . چون محاصره به دراز كشيد امير\r\n\r\n\r\n","description":"","footnote":"\r\n[ ( 1 ) 
  ] متن : محمد .\r\n[ ( 2 ) 
  ] متن : دوس .\r\n","page_name":" 367 ","page_number":399},
  {"content":"\r\n\r\nحسان المنبجى ميانجى شد و از سوى اتابك با پيامهايى صاحب قلعه را تهديد كرد . حسان گفت : چه كسى تو را از تسليم قلعه منع مىكند ؟ گفت : آنكه تو را از تسليم به امير بلك [ 1 
  ] بن بهرام منع مىكرد . قضيه از اين قرار بود كه حسان را بلك پسر برادر ايلغازى در منبج محاصره كرده بود . در بين محاصره تيرى كه كس ندانست از كجا رها شد بر بلك آمد و او را به قتل آورد و حسان از محاصره آزاد شد . اتابك نيز چند روز بعد به چنين تيرى كشته شد .\r\nو اللّه تعالى اعلم .\r\n\r\nكشته شدن عماد الدين زنگى\r\nاتابك عماد الدين زنگى بن اقسنقر ، صاحب موصل و شام ، جعبر را محاصره كرده بود .\r\nجماعتى از موالى او شب هنگام به خوابگاهش رفتند و در بستر به قتلش آوردند . آنگاه به جعبر رفتند و مردم را خبر كردند و از بارو خبر قتل او را به همه جا رسانيدند ياران اتابك بر او داخل شدند ، در او رمقى يافتند .\r\nقتل او در پنجم ربيع الاخر سال 541 اتفاق افتاد . به هنگام مرگ شصت ساله بود .\r\nاو را در رقه به خاك سپردند . اتابك خود هفت ساله بود كه پدرش را از دست داده بود .\r\nاتابك زنگى مردى با سياستى نيكو بود و دادگر بود و سپاهيان سخت از هيبت او مىترسيدند . آن بلاد را آبادان نمود و ايمنى بخشيد . داد مظلومان از ظالمان مىستانيد .\r\nبسيار دلير و غيور بود . فراوان به جهاد مىرفت . چون كشته شد لشكريانش از قلعهء فنك حركت كردند . قلعهء فنك در دست صاحب آن امير حسام الدين كرد بماند . ابن الاثير گويد :\r\nاز ايشان شنيدم كه مىگفتند قريب به سيصد سال است كه در آن قلعه هستند . مردمى با وفا و عصبيت‌اند و هر كس را كه به ايشان پناهنده شود يارى مىنمايند . و اللّه اعلم .\r\n\r\nاستيلاى غازى پسر زنگى بر موصل و استيلاى پسر ديگرش محمود بر حلب\r\nچون اتابك زنگى كشته شد پسرش نور الدين محمود انگشترى او را از دستش به در كرد و به حلب رفت و بر آن شهر مستولى گرديد . ملك الب ارسلان پسر سلطان محمود سلجوقى كه در نزد اتابك بود در اين روز خروج كرد و سپاهيان بر او گرد آمدند . او طمع در آن بست كه به استقلال در موصل فرمان راند . جمال الدين محمد بن على بن ابى منصور كه متولى ديوان بود و صلاح الدين محمد ياغيسيانى حاجب ، دست اتفاق به هم دادند كه در حفظ دولت براى ياران خود بكوشند پس ملك الب ارسلان را به فرو رفتن در انواع لذات و نوشخواريها ترغيب كردند . سپس او را به رقه بردند و از ديدار مردم بازداشتند . در آن حال آن دو از\r\n\r\n\r\n","description":"","footnote":"\r\n[ ( 1 ) 
  ] متن : مالك .\r\n","page_name":" 368 ","page_number":400},
  {"content":"\r\n\r\nمردم براى سيف الدين غازى پيمان مىگرفتند و به موصل مىفرستادند .\r\nسيف الدين غازى در شهر زور بود كه اقطاع او بود . زين الدين على كجك نايب پدرش در قلعهء موصل ، او را به موصل فراخواند و او پيش از رسيدن ملك الب ارسلان به موصل رسيد . ملك الب ارسلان به سنجار رفت سپاهيان از گرد او پراكنده شده بودند . اشارت كردند به جانب شرقى دجله رود .\r\nچون جمال الدين محمد بن على خبر يافت كه سيف الدين غازى به موصل رسيده ، نزد او كس فرستاد . و او را از قلت ياران ملك الب ارسلان بياگاهانيد . او نيز جماعتى از لشكر خود را نزد او فرستاد . او را گرفتند و در قلعهء موصل حبس كردند . سيف الدين غازى بر موصل و جزيره مستولى شد و برادرش نور الدين محمود بر حلب . صلاح الدين محمد ياغيسيانى به او پيوست و امور دولتش را به دست گرفت . و اللّه سبحانه و تعالى يؤيد بنصره من يشاء من عباده .\r\n\r\nعصيان رها\r\nچون اتابك زنگى كشته شد ، رها را ژوسلين تصرف نمود . ژوسلين خود در قلمرو خويش تل باشر و بلاد مجاور آن بود . مردم رها كه بيشتر ارمنها بودند عصيان كردند و ديگران را به عصيان عليه مسلمانان برانگيختند و هماهنگ شدند كه شهر را به ژوسلين تسليم كنند و براى اين كار روزى را معين كردند . ژوسلين با لشكر خود بيامد و شهر را بگرفت ولى قلعه همچنان مقاومت مىورزيد . خبر به نور الدين محمود رسيد . در حلب بود ، بسيج حركت به رها نمود . ژوسلين به ديار خود بازگشت . نور الدين شهر را محاصره كرد و مردم شهر را اسير و برده ساخت و از آنجا برفت سيف الدين غازى لشكر به رها فرستاد ولى در راه از آنچه نور الدين كرده بود خبر يافت و باز گرديد . اين واقعه در سال 541 اتفاق افتاد .\r\nهم در اين سال فرمانرواى دمشق آهنگ بعلبك نمود . نجم الدين ايوب بن شادى در آنجا بود به نيابت از اتابك زنگى . ترسيد مبادا فرزندان زنگى نتوانند او را به موقع يارى دهند با فرمانرواى دمشق مصالحه كرد كه بعلبك را به او دهد و مالى با چند قريه از قراء دمشق بستاند . پس با او به دمشق رفت و در آنجا اقامت گزيد .\r\nنور الدين محمود در سال 542 از حلب لشكرى به جنگ فرنگان برد و شهر ارتاح [ 1 
  ] را به جنگ بگشود و چند دژ را نيز محاصره نمود .\r\nفرنگان را اميد آن بود كه پس از قتل اتابك زنگى هر چه از دست داده‌اند باز پس خواهند گرفت ولى حوادثى پيش آمد كه هرگز تصورش را نمىكردند .\r\nچون اتابك عماد الدين زنگى كشته شد ، صاحب ماردين و صاحب كيفا نيز طمع در آن\r\n\r\n\r\n","description":"","footnote":"\r\n[ ( 1 ) 
  ] متن : ارتاج .\r\n","page_name":" 369 ","page_number":401},
  {"content":"\r\n\r\nبستند كه بلادى را كه در ايام اتابك از دست داده‌اند فراچنگ آرند ولى چون سيف الدين غازى بر ملك مستولى شد ، لشكر به اعمال ديار بكر كشيد و دارا و ديگر شهرها را بگرفت .\r\nسپس به ماردين رفت و آنجا را محاصره نمود و در حوالى آن دست به آشوب و تاراج زد و چنان كرد كه حسام الدين تمرتاش صاحب ماردين با همهء دشمنى كه با اتابك زنگى داشت بر او رحمت فرستاد و روزگار او را آرزو كرد . سپس نزد سيف الدين غازى كس فرستاد و با او مصالحه كرد و دختر خويش به دو داد . سيف الدين به موصل باز گرديد . پس از حركت او دختر حسام الدين را نيز به موصل آوردند ولى سيف الدين بيمار بود و پيش از زفاف بمرد و برادرش قطب الدين پس از او با آن زن ازدواج كرد . و اللّه اعلم .\r\n\r\nمصاهرت سيف الدين غازى با صاحب دمشق و هزيمت نور الدين محمود\r\nپادشاه آلمان از فرنگان ، در سال 541 لشكر برد و دمشق را محاصره نمود . فرمانرواى دمشق مجير الدين ابق [ 1 
  ] بن بورى [ 2 
  ] بن طغتكين [ 3 
  ] بود . مجير الدين در كفالت مملوك نياى خود معين الدين انز مىزيست .\r\nمعين الدين نزد سيف الدين غازى كس فرستاد و او را به يارى مسلمانان فراخواند .\r\nسيف الدين سپاه گرد آورد و به شام رفت و برادر خود نور الدين را نيز از حلب فراخواند و هر دو در حمص فرود آمدند و مردم دمشق به آنان دلگرم شدند و نيرو گرفتند .\r\nمعين الدين ، آغاز كرد و ميان دو طايفه از فرنگان ساكن شام و فرنگانى كه از آلمان آمده بودند فتنه‌ها انگيخت و حصن بانياس را به فرنگان شام داد تا كارى كنند كه آلمانيان از آنجا بروند . آنان نيز چنان كردند . پادشاه آلمان از دمشق به سوى بلاد خود در حركت آمد .\r\nبلاد او سرزمينهاى آن سوى قسطنطينيه در جانب شمالى بود .\r\nامير سيف الدين غازى و برادرش نور الدين محمود در دفاع از مسلمانان امتحانى نيكو دادند .\r\nچون پادشاه آلمان به شام آمد پسر الفونسو [ 4 
  ] پادشاه جليقيه ( گاليسيا ) در اندلس نيز با او بود . جد او همان كسى بود كه طرابلس شام را از مسلمانان گرفته بود ، در هنگامى كه فرنگان به شام آمده بودند . اين پسر اكنون حصن عريمه را گرفته بود و قصد آن داشت كه طرابلس را نيز از كنت بگيرد . كنت نزد نور الدين محمود و معين الدين انزكه هر دو پس از رفتن پادشاه آلمان ، در بعلبك مانده بودند پيام داد و آنان را بر پسر الفونسو پادشاه جليقيه و استخلاص حصن عريمه از دست او برانگيخت . آن دو در سال 543 براى انجام اين مهم برفتند\r\n\r\n\r\n","description":"","footnote":"\r\n[ ( 1 ) 
  ] متن : ارتق .\r\n[ ( 2 ) 
  ] متن : بورى بن محمد .\r\n[ ( 3 ) 
  ] متن : طفركين .\r\n[ ( 4 ) 
  ] متن : ادفونش .\r\n","page_name":" 370 ","page_number":402},
  {"content":"\r\n\r\nو نزد سيف الدين غازى كه در حمص بود كس فرستادند و به ياريش خواندند . او نيز لشكرى به سردارى عز الدين ابو بكر الدبيسى صاحب جزيرهء ابن عمر روانه نمود . اينان چند روز حصن عريمه را محاصره كردند ، سپس بارو را شكافتند و شهر را از فرنگان بستدند و از ايشان هر كس در آنجا بود اسير كردند و از آن جمله بود پسر الفونسو . سپاه سيف الدين غازى نزد او بازگشت .\r\nبه نور الدين خبر رسيد كه فرنگان در جايى از زمين شام به نام يغرى [ 1 
  ] گرد آمده‌اند و قصد حمله به اعمال حلب دارند . نور الدين بر سر ايشان لشكر برد و جنگ در پيوست و منهزمشان گردانيد و بسيارى را بكشت و اسير كرد و از غنايم و اسيرانشان نزد برادر خود سيف الدين غازى و خليفه المقتفى لامر اللّه فرستاد . پايان . و اللّه سبحانه و تعالى اعلم .\r\n\r\nوفات سيف الدين غازى بن زنگى و حكومت برادرش قطب الدين مودود\r\nسپس سيف الدين غازى پسر اتابك زنگى صاحب موصل ، در نيمه سال 544 پس از سه سال و دو ماه از حكومتش بمرد و فرزندى خردسال كه نزد عم خود نور الدين محمود پرورش يافته بود بر جاى نهاد . چون اين كودك نيز بمرد سيف الدين را ميراث برى نماند .\r\nسيف الدين مردى كريم و دلير و صاحب سفره بود . هر صبح و شام طعام مىداد و در هر نوبت صد رأس گوسفند مىكشتند .\r\nسيف الدين نخستين كسى بود كه سنجق بالاى سرش نگه داشتند . نيز فرمان داد كه شمشيرها از كمربندها بياويزند و آن را از هر زيورى عارى گردانند . و گفت تا گرزها را در حلقهء زين جاى دهند . نيز براى فقيهان مدارس و براى فقيران رباطها بنا نمود . چون حيص بيص شاعر او را در قصيده‌اى با اين مطلع :\r\n الام يراك المجد فى زى شاعر * و قد نحلت شوقا فروع المنابر \r\nستود ، جز خلعتها و چيزهاى ديگر ، او را هزار مثقال زر داد .\r\nچون سيف الدين غازى از دنيا رفت ، جمال الدين وزير و زين الدين على دست اتفاق به هم دادند و قطب الدين مودود را به جاى او نشاندند و با يك ديگر پيمانها نهادند و سوگندها خوردند . قطب الدين در حالى كه زين الدين در ركابش بود به دار السلطنه رفت و همگان با او بيعت نمودند و هر كه در قلمرو او در موصل و جزيره بود با او بيعت كرد . او با خاتون ، دخت حسام الدين تمرتاش صاحب ماردين ازدواج كرد و اين همان زنى است كه سيف الدين بيش از زفاف با او هلاك شده بود . همهء فرزندان مودود از اين زن بود . و اللّه سبحانه و تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : بيقو .\r\n","page_name":" 371 ","page_number":403},
  {"content":"\r\n\r\n\r\nاستيلاى سلطان محمود بر سنجار\r\nچون قطب الدين مودود موصل را تصرف كرد ، برادرش نور الدين محمود در شام بود .\r\nنور الدين از او بزرگتر بود و حلب و حماة را در تصرف داشت .\r\nپس از برادرش سيف الدين غازى جماعتى از امرا به او نامه نوشتند كه بيايد و تخت سلطنت را بگيرد . از جملهء اينان نايب سنجار ، المقدم عبد الملك پدر شمس الدين محمد بود .\r\nنور الدين با هفتاد سوار از امراى خود به سنجار رفت . چون به ماكسين [ 1 
  ] رسيد سخت باران مىباريد . به شهر در آمد . نگهبانان او را نشناختند و پنداشتند يكى از امراى لشكر تركمان است سپس از ياران پيش افتاد و به سراى شحنه در آمد . شحنه برخاست و بر دست او بوسه زد و فرمانبردارى نمود . ياران او نيز برسيدند و همه به سنجار رفتند . در راه اسب خويش به تاخت آورد و از ياران جدا افتاد و با دو سوار به سنجار رسيد . در خارج شهر فرود آمد و نزد مقدم كس فرستاد . مقدم خود به موصل رفته بود . پسرش شمس الدين محمد در قلعه بود ، از پى پدر فرستاد . او را از راه باز گرديد و سنجار را به نور الدين محمود تسليم نمود . نور الدين بدين گونه سنجار را بگرفت .\r\nآنگاه نور الدين محمود ، فخر الدين قرا ارسلان را فراخواند . او صاحب حصن كيفا بود .\r\nميان آن دو سابقه مودت بود . چون اين اخبار به قطب الدين مودود صاحب موصل و وزيرش جمال الدين و سپهسالارش زين الدين رسيد به سنجار رفتند تا با نور الدين محمود مقابله كنند و و تا تل‌اعفر پيش آمدند ولى از نبرد با او سرباز زدند . جمال الدين وزير به صلح اشارت كرد و خود نزد او رفت و پيمان صلح منعقد نمود و سنجار به قطب الدين مودود تعلق گرفت و حمص و رحبه را كه در زمين شام بود از او بستد . پس شام قلمرو او شد و ديار جزيره از آن برادرش و بر اين متفق شدند . نور الدين به حلب باز گرديد و هر چه ذخاير پدرش اتابك زنگى بود به سنجار حمل كرد و آن ذخاير بسيار و گرانبها بودند . و اللّه تعالى اعلم .\r\n\r\nنبرد نور الدين محمود در انطاكيه و كشته شدن صاحب آن و فتح افاميا\r\nدر سال 544 نور الدين محمود لشكر به انطاكيه برد و در آن حوالى دست به غارت و آشوب زد و بسيارى از دژهايش را ويران نمود . در آن حال كه نور الدين محمود يكى از دژها را در محاصره داشت فرنگان گرد آمدند و بر سر او تاختند . نور الدين نيز با ايشان نبرد كرد و دليريها نمود و فرنگان منهزم شدند و پرنس [ 2 
  ] صاحب انطاكيه كشته شد و او از سران بدسيرت\r\n\r\n\r\n","description":"","footnote":"\r\n[ ( 1 ) 
  ] متن : مساكن .\r\n[ ( 2 ) 
  ] متن : برنس .\r\n","page_name":" 372 ","page_number":404},
  {"content":"\r\n\r\nآنان بود . بعد از او پسرش بوهموند [ 1 
  ] كه هنوز خردسال بود به جايش نشست . پرنس ديگرى مادر او را به زنى گرفت . و متكفل امور آن پسر شد . نور الدين به جنگ او رفت . اين بار نيز فرنگان شكست خوردند و پرنس دوم اسير شد . پس از او بوهموند خود در انطاكيه به استقلال به فرمانروايى نشست .\r\nنور الدين در سال 545 لشكر به افاميه - ميان شيزر و حماة - برد و آن يكى از بهترين قلاع آن حوالى بود . چون افاميه را بگرفت آن را از لشكر و سلاح و آذوقه بينباشت ولى هنوز از آن كار نپرداخته بود كه فرنگان شام سپاه گرد آوردند و به سوى او راندند و چون خبر فتح افاميه را شنيدند جنگ ناكرده به بلاد خود بازگشتند و پيام آشتى دادند و مصالحه كردند .\r\nپايان .\r\n\r\nهزيمت دادن نور الدين ، ژوسلين را و اسارت ژوسلين\r\nنور الدين پس از آن ، سپاه گرد آورد و به تل باشر و عينتاب و عزاز [ 2 
  ] و ديگر دژهاى شمالى حلب رفت . اين بلاد از آن زعيم فرنگان ژوسلين بود ژوسلين لشكر بياورد و نبرد درگرفت .\r\nدر اين نبرد شكست در مسلمانان افتاد و بسيارى از ايشان كشته شدند و باقى به اسارت در آمدند .\r\nاز جمله اسيران سلاحدار نور الدين بود . ژوسلين سلاح نور الدين را نزد ملك مسعود بن قلج ارسلان فرمانرواى قونيه و آقسراى فرستاد و به طعنه گفت : اين سلاح شوهر دختر تو است . باش تا بزرگتر از آن را برايت بفرستم . اين امر بر مسعود گران آمد و براى دست يافتن به ژوسلين حيله‌ها انديشيد و ميان تركمانانى كه در آن حوالى زندگى مىكردند اموالى بذل كرد تا در فرصتى او را بگيرند . قضا را ژوسلين را به هنگام شكار گرفتند ولى او پيشنهاد كرد كه مالى بستانند و آزادش كنند . ژوسلين كسانى را فرستاد تا آن مال بياوردند . يكى از تركمانان اين خبر به ابو بكر بن دايه [ 3 
  ] والى حلب رساند . ابو بكر جماعتى همراه او كرد ، از ديگر تركمانان . آنان برفتند و ژوسلين را اسير كرده به حلب بردند . نور الدين به قلعه‌هاى او لشكر برد و همه را تصرف نمود .\r\nاين قلعه‌ها عبارت بودند : از تل باشر و عينتاب [ 4 
  ] و عزاز و تل خالد و قورص و راوندان [ 5 
  ] و برج الرصاص [ 6 
  ] و حصن الباره و كفرسوت [ 7 
  ] و كفرلاثا [ 8 
  ] و دلوك و مرعش و نهر الجوز [ 9 
  ] . نور الدين در اين قلعه‌ها آذوقه ذخيره نمود . فرنگان لشكر آوردند تا او را از آنجا برانند . در دلوك [ 10 
  ] جنگ درگرفت . فرنگان منهزم شدند و مسلمانان بسيارى از ايشان را كشتند يا اسير كردند . نور الدين به دلوك بازگشت و آن را فتح كرد فتح تل باشر به تأخير افتاد تا آنگاه كه نور الدين دمشق را\r\n\r\n\r\n","description":"","footnote":"\r\n[ ( 1 ) 
  ] متن : سمند .\r\n[ ( 2 ) 
  ] متن : عذار .\r\n[ ( 3 ) 
  ] متن : رامه .\r\n[ ( 4 ) 
  ] متن : عنتاب .\r\n[ ( 5 ) 
  ] متن : داوندار .\r\n[ ( 6 ) 
  ] متن : مرج الرصاص .\r\n[ ( 7 ) 
  ] متن : كفرشود .\r\n[ ( 8 ) 
  ] متن : كفرلات .\r\n[ ( 9 ) 
  ] متن : نهر الجود .\r\n[ ( 10 ) 
  ] متن : جلاك .\r\n","page_name":" 373 ","page_number":405},
  {"content":"\r\n\r\nگرفت مردم تل باشر امان خواستند . او نيز امير حسان المنبجى را بفرستاد و تل باشر تسليم او گرديد و اين واقعه در سال 549 اتفاق افتاد . و اللّه سبحانه و تعالى اعلم .\r\n\r\nاستيلاى نور الدين بر دمشق\r\nفرنگان در سال 548 عسقلان را از دست خلفاى علوى مصر گرفتند . بدان سبب كه دمشق ميان نور الدين و عسقلان فاصله بود ، راهى براى دفاع از آن نمىيافت . فرنگان پس از تصرف عسقلان دست تطاول به دمشق گشودند و بر مردم جزيه نهادند و اسيران مسيحى را كه در دست آنان بودند مخير كردند كه اگر خواهند به وطن خويش باز گردند .\r\nفرمانرواى دمشق در اين ايام مجير الدين ابق [ ( 1 ) 
  ] بن محمد بن بورى بن اتابك طغتكين بود و نيرويى نداشت . نور الدين را بيم آن بود كه فرنگان دمشق را بستانند . از سوى ديگر هر گاه مجير الدين از ملوك همسايه در تنگنا مىافتاد دست يارى به سوى فرنگان دراز مىكرد و اين امر ممكن بود سبب غلبه فرنگان شود .\r\nنور الدين در اين كار نگريست و با مجير الدين از در ملاطفت و دوستى درآمد تا رشته‌هاى مودت ميان او و مجير الدين استوار گرديد . آنگاه دست به تفتين زد و دولتمردانش را يك يك متهم ساخت كه با او مكاتبه دارند و گفته‌اند كه دمشق را تسليم او خواهند كرد . يا آنها را عليه يك ديگر برمىانگيخت . بدين گونه اركان دولتش را هر چه بيشتر سست مىنمود . و از امراى او كسى جز خادم عطاء بن حفاظ السلمى كسى باقى نماند و امور دمشق در دست او بود .\r\nنور الدين ديد با وجود عطاء بن حفاظ تصرف دمشق ميسر نيست . پس مجير الدين را عليه او چنان برانگيخت كه بگرفتش و در بندش كشيد و به قتلش آورد .\r\nچون دمشق از مدافعان خالى شد ، نور الدين دشمنى خويش با مجير الدين آشكار كرد و لشكر به دمشق برد . مجير الدين از فرنگان يارى خواست و گفت كه اگر به ياريش برخيزند اموالى خواهند پرداخت و بعلبك را نيز تسليم ايشان خواهد كرد . فرنگان لشكر گرد آوردند و بسيج دمشق كردند . در خلال اين احوال به سال 549 [ ( 2 ) 
  ] نور الدين ، به سوى دمشق در حركت آمد . آنگاه به جماعتى از آشوبگران دمشق نامه نوشت و وعده‌ها داد . چون برسيد آنان بر مجير الدين بشوريدند . مجير الدين به قلعه پناه برد . نور الدين شهر را گرفت و او را در قلعه محاصره نمود و پيشنهاد كرد كه اگر تسليم شود شهر حمص را به او اقطاع خواهد داد .\r\nمجير الدين فرود آمد و نور الدين قلعه را گرفت ولى به جاى حمص بالس را به اقطاع او داد .\r\nمجير الدين راضى نشد و به بغداد رفت و در آنجا خانه‌اى ساخت و تا هنگام وفات در آنجا بود .\r\nو اللّه سبحانه و تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : انز .\r\n[ ( 2 ) 
  ] متن : 547 .\r\n","page_name":" 374 ","page_number":406},
  {"content":"\r\n\r\n\r\nاستيلاى نور الدين بر تل باشر و محاصره كردن او قلعهء حارم را\r\nچون نور الدين از كار دمشق بپرداخت ، فرنگانى كه در تل بشار در شمال حلب بودند نزد او كس فرستادند و از او امان خواستند و گفتند كه قلعه را تسليم خواهند كرد . امير حسان المنجبى از امراى بزرگ نور الدين برفت و در سال 549 قلعه را بستد .\r\nنور الدين در سال 551 به قلعهء حارم [ 1 
  ] لشكر كشيد . اين قلعه در نزديكى انطاكيه و از آن بوهموند امير انطاكيه بود . نور الدين قلعه را محاصره نمود . فرنگان براى دفاع گرد آمدند ولى جنگ ناكرده مصالحه كردند كه نيمى از اعمال حارم را تسليم او كنند . نور الدين اين مصالحه را بپذيرفت و از آنجا برفت . و اللّه سبحانه و تعالى ولى التوفيق بمنه و كرمه .\r\n\r\nاستيلاى نور الدين بر شيزر\r\nشيزر حصنى است نزديك به حماة در مسافت نيم مرحله از آن ، بر كوهى بلند كه جز از يك راه بر آن فرا نتوان رفت . اين دژ از آن خاندان منقذ كنانى بود كه از سال 420 ، زمان صالح بن مرداس صاحب حلب ، تا آن زمان در دست ايشان بود تا نوبت به ابى المرهف نصر بن على بن المنقذ رسيد . او اين قلعه را از پدر خود ابو الحسن على ارث برده بود . چون در سال 491 مرگش فرا رسيد برادر خود ابو سلامه [ 2 
  ] مرشد بن على را به جانشينى خويش برگزيد .\r\nمرشد مردى عالم بود و آگاه قراآت و ادب . برادر خردتر خويش ، سلطان بن على را ولايت‌عهدى داد و ميان آن دو برادر چنان اتفاق و همدلى بود كه كس ميان دو تن نشان نداده است . مرشد را چند پسر بود . همه صاحب عزت و سيادت . يكى از ايشان عز الدوله ابو الحسن على بود و ديگرى مؤيد الدوله اسامه . اما برادرش سلطان را پسر نبود و در سن پيرى صاحب پسر شد . از اين رو ميان عم‌زادگان همچشمى و رقابت پديد آمد . برخى نيز فرصت را مغتنم دانسته آتش اختلاف را دامن مىزدند ، ولى به سبب مقام و موقعيت مرشد و همدلى او با برادرش دست به اقدامى نمىزدند . چون مرشد در سال 531 درگذشت . سلطان بن على بن پسران برادر دل بد كرد و آنان را از شيزر براند و آنان هر يك از طرفى رفتند . بعضى نزد نور الدين آمدند او نيز به آنان روى خوش ننمود ، زيرا سرگرم جنگ با فرنگان بود .\r\nآنگاه سلطان بن على درگذشت و فرزندان او امور شيزر به دست گرفتند و با فرنگان مراوده و مراسله برقرار كردند و نور الدين از عملشان بر آشفت .\r\nدر سال 522 در شام زلزله افتاد و بيشتر شهرهايش چون حماة و حمص و كفر طاب\r\n\r\n\r\n","description":"","footnote":"\r\n[ ( 1 ) 
  ] متن : بهرام .\r\n[ ( 2 ) 
  ] متن : سامه .\r\n","page_name":" 375 ","page_number":407},
  {"content":"\r\n\r\nو معره و افاميه و حصن الاكراد و عرقه و لاذقيه و طرابلس و انطاكيه ويران شد و باروهاى بسيارى از بلاد و قلعه‌ها فرو ريخت . چون اين حادثه رخ نمود ، نور الدين از آن بيمناك شد كه فرنگان فرصت غنيمت شمرده به شام دستبرد زنند . اين بود كه سپاهيان خود را در اطراف آن بلاد نگه داشت تا باروهايشان مرمت شد .\r\nدر روز زلزله ، پسران منقذ ، امراى شيزر نزد فرمانرواى شيزر كه خود يكى از آنان بود به دعوتى گرد آمده بودند . چون زلزله شد قلعه بر سرشان فرود آمد و هيچيك از ايشان رهايى نيافتند . يكى از امراى نور الدين در آن حوالى بود ، پيشدستى كرد ، به قلعه فرا رفت و آن را بگرفت . نور الدين آن قلعه را از او بستد و رخنه‌هايى را كه در بارو پديد آمده بود مرمت كرد و بار ديگر آن را بساخت و چنان شد كه پيش از اين حادثه بود . ابن اثير چنين مىگويد .\r\nابن خلكان گويد : در سال 474 بنى منقذ شيزر را از روميان بستدند . كسى كه فتح شيزر به دست او ميسر شد على بن منقذ بن نصر بود و چون شيزر را گرفت شرح واقعه را در نامه‌اى به بغداد نوشت و آن نامه اين است :\r\n« نامهء من از حصن شيزر - حماه اللّه - است . خداوند استيلا بر اين دژ بزرگ را كه هيچيك از مردم اين روزگار را توان تسخيرش نبود ، روزى من ساخت . چون حقيقت امر شناخته شود ، همگان خواهند دانست كه من هژبر اين امت هستم و سليمانى هستم كه بر عفريتان نافرمان فرمان مىرانم و مىتوانم ميان مرد و زنش جدايى افكنم و ماه را از جايگاهش فرو كشم . . . بدين دژ شيزر نگريستم چيزى ديدم كه هر كس را شيفتهء خويش مىسازد . سه هزار مرد را با زن و فرزند و اموالش در بر مىگيرد . . . به سوى تلى كه ميان آن و دژ روميان موسوم به حواص فاصله است رفتم . اين تل را نيز به نام آن دژ حواص نامند . چون دژ شيزر را به نيروى شمشير از روميان گرفتم همهء زن و فرزند خويش با همهء عشيرهء خود را به آنجا بردم . روميانى را كه در دژ بودند اكرام كردم و آنان را با خانواده و عشيرهء خود بياميختم . خوكهاى ايشان با گوسفندان ما چرا مىكنند و صداى ناقوسهايشان با آواز اذان ما آميخته است . چون مردم شيزر شيوهء رفتار مرا ديدند با من انس گرفتند . قريب به نيمى از ايشان به من پيوستند و من در اكرامشان مبالغت نمودم . مسلم بن قريش العقيلى بيامد و از مردم شيزر قريب بيست مرد را به قتل آورد . چون مسلم از آنجا باز گرديد دژ را به من تسليم كردند » پايان نامهء على بن منقذ .\r\nميان آنچه ابن خلكان آورده ، با آنچه ابن الاثير آورده است پنجاه سال فاصله است و قول ابن الاثير درست است ، زيرا فرنگان در اوايل سال پانصد چيزى از شام را تصرف نكردند .\r\nو اللّه سبحانه و تعالى اعلم .\r\n\r\nاستيلاى نور الدين بر بعلبك\r\nبعلبك در دست ضحاك بقاعى بود - منسوب به ناحيهء بقاع در بعلبك - او را فرمانرواى\r\n\r\n","description":"","footnote":"","page_name":" 376 ","page_number":408},
  {"content":"\r\n\r\nدمشق بر آن ديار امارت داده بود . چون نور الدين دمشق را تصرف كرد ، ضحاك در بعلبك موضعى استوار گرفت . نور الدين نيز به دو نپرداخت و سرگرم كار فرنگان بود . در سال 552 نور الدين ضحاك را به تسليم واداشت و قلعه را از او بستد . و اللّه اعلم .\r\n\r\nاستيلاى امير اميران برادر نور الدين محمود بر حران سپس باز پس گرفتن آن\r\nنور الدين در سال 554 در حلب بود . برادر خردتر او امير اميران نيز با او بود . نور الدين در قلعه سخت بيمار شد چنان كه شايعهء مرگ او را دادند . برادرش امير اميران ياران خود را گرد آورد و قلعهء حلب را محاصره نمود . شيركوه بن شادى ، بزرگترين امراى نور الدين در حمص بود ، چون شايعهء مرگ نور الدين شنيد لشكر به دمشق برد تا آن را در تصرف آرد . برادر شيركوه نجم الدين ايوب ، در دمشق بود . برادر را از اين كار سرزنش كرد و فرمان داد به حلب رود و بنگرد آيا نور الدين مرده است يا نه . شيركوه شتابان به حلب رفت . و به قلعه فرا رفت و از فراز بامى نور الدين را كه زنده بود به مردم نمود . چون معلوم شد كه هنوز زنده است مردم از گرد برادر نور الدين امير اميران ، پراكنده شدند . سپس امير اميران به حران رفت و آنجا را بگرفت . چون نور الدين شفا يافت ، آهنگ حران كرد . حران را از برادر بستد و به زين الدين على كجك ، نايب برادرش قطب الدين صاحب موصل ، تسليم كرد . سپس به رقه رفت و آن را محاصره نمود . و اللّه تعالى ولى التوفيق .\r\n\r\nخبر سليمان شاه و حبس او در موصل ، سپس حركتش از موصل براى سلطنت در همدان\r\nسليمان شاه بن سلطان محمد بن ملكشاه در خراسان نزد عم خود سلطان سنجر بود .\r\nسلطان سنجر او را وليعهد خود ساخته بود و به نام او بر منبرهاى خراسان خطبه مىخواندند .\r\nچون سنجر در سال 548 - چنان كه در اخبار دولتشان آورديم - اسير دشمن گرديد ، سپاهيان بر سليمان شاه گرد آمدند و او را به سردارى خود برگزيدند ، ولى او را توان مقاومت با دشمن نبود . نزد خوارزمشاه گريخت . خوارزمشاه نيز دختر برادر خود را به عقد او در آورد ، سليمان شاه در خوارزم كه بود ، چيزهايى شنيد كه او را به هراس افگند ، پس از خوارزم بيرون آمده راهى اصفهان شد . شحنهء اصفهان او را از دخول به شهر منع كرد . سليمان شاه آهنگ كاشان نمود .\r\nمحمد شاه پسر برادرش محمود بن محمد نيز لشكرى به دفع او فرستاد . سليمان شاه روانهء خوزستان شد [ 1 
  ] . ملكشاه بن سلطان محمود او را به آن ديار راه نداد . سليمان شاه آهنگ لحف [ 2 
  ] نمود و در بندنجين فرود آمد . آنگاه رسولى نزد خليفه المقتجى [ 3 
  ] فرستاد و زن و فرزند خويش\r\n\r\n\r\n","description":"","footnote":"\r\n[ ( 1 ) 
  ] متن : خراسان .\r\n[ ( 2 ) 
  ] متن : نجف .\r\n[ ( 3 ) 
  ] متن : المستظهر .\r\n","page_name":" 377 ","page_number":409},
  {"content":"\r\n\r\nبه گروگان نهاد و از خليفه اجازت خواست كه به بغداد در آيد . خليفه اجازه داد و اكرامش كرد و پسر ابن هبيره وزير خليفه نيز با موكب به استقبال بيرون آمد . قاضي القضاة نيز در آن موكب بود . پس از ديدار همگان وارد بغداد شدند . و تا اواخر 550 خليفه او را احضار كرد و خلعت داد . سليمان شاه پس از چند روز به قصر خليفه احضار شد و در برابر قاضى القضاة و اعيان سوگند خورد كه مرتكب خطايى نشود . پس به نام او در بغداد خطبه خواندند و به القاب پدرش غياث الدنيا و الدين ملقب نمودند . خليفه سه هزار تن از لشكريان بغداد را به فرمان او كرد و او در ماه ربيع الاول سال 551 به بلاد جبال روان گرديد . خليفه نيز تا حلوان برفت و نزد ملكشاه بن سلطان محمود برادر سلطان محمد صاحب همدان و ديگران كس فرستاد و او را به يارى سليمان شاه فراخواند . ملكشاه فرمانرواى همدان بود . با دو هزار سوار بيامد .\r\nسليمان شاه او را وليعهد خويش گردانيد . خليفه آنان را به مال و سلاح يارى داد . ايلدگز صاحب رى نيز به آنان پيوست و شمار سپاهشان افزون گرديد .\r\nچون سلطان محمد ، اين خبر بشنيد نزد قطب الدين مودود صاحب موصل و نايبش زين الدين كجك كس فرستاد و از آنان يارى طلبيد و براى روبرو شدن با لشكر سليمان شاه در حركت آمد . چون نبرد درگرفت سليمان شاه شكست خورد و ايلدگز از او جدا شد و سليمان شاه از راه شهر زور به بغداد روان شد . زين الدين على با جماعتى از لشكر موصل بيامد و در شهرزور به انتظار رسيدن او نشست . امير بزان [ 1 
  ] كه از طرف زين الدين شهرزور را به اقطاع داشت نيز با او بود . چون سليمان شاه بيامد ، زين الدين او را بگرفت و به موصل برد و با اكرام در قلعه زندانيش نمود و خبر به سلطان محمود بن محمد فرستاد .\r\nچون سلطان محمود بن محمد در سال 555 درگذشت ، اكابر امرا از همدان نزد اتابك قطب الدين مودود رسول فرستادند و سليمان شاه را طلب داشتند كه به پادشاهى بردارند .\r\nجمال الدين وزير قطب الدين وزارت سليمان شاه را به عهده داشت . چون موافقت حاصل آمد ، قطب الدين او را با ساز شاهانه روانه نمود و زين الدين على با لشكر موصل نيز تا همدان با او همراه شد .\r\nچون به بلاد جبل نزديك شد از هر سو جماعتى با اسب و سلاح به او مىپيوستند چنان كه لشكرى عظيم بر او گرد آمد ، آن سان كه زين الدين على بر جان خويش بترسيد و از آنان جدا شده به موصل باز گرديد . سليمان شاه به همدان رفت و باقى احوال او را ضمن اخبار دولت سلجوقيان آورديم .\r\n\r\n\r\n","description":"","footnote":"\r\n[ ( 1 ) 
  ] متن : ايراق .\r\n","page_name":" 378 ","page_number":410},
  {"content":"\r\n\r\n\r\nمحاصرهء قلعهء حارم و انهزام نور الدين در برابر فرنگان سپس هزيمت ايشان و فتح قلعه\r\nنور الدين محمود سپاه حلب را گرد آورد و فرنگان را در قلعهء حارم محاصره نمود .\r\nفرنگان براى دفع او بسيج كردند ولى از جنگ خوددارى ورزيدند و چون محاصره به دراز كشيد نور الدين نيز بازگشت .\r\nدر سال 558 نور الدين محمود به عزم غز و طرابلس در حركت آمد و به بقيعه زير حصن الاكراد رسيد . ولى فرنگان در آنجا بر لشكر او شكستى سخت وارد آوردند و بسيارى را كشتند . نور الدين محمود با اندكى از سپاهيان خود به بحيره قدس [ 1 
  ] در نزديكى حمص گريخت .\r\nفراريان نيز به او رسيدند . نور الدين از آنجا به حلب و دمشق كس فرستاد و اموال و لباس و خيمه و سلاح و اسب خواست و نيازهاى سپاهيان را بر طرف ساخت . فرنگان را قصد آن بود كه به حمص حمله كنند ولى چون خبر يافتند كه نور الدين در آن نزديكى است منصرف شدند و او را به آشتى دعوت كردند . نور الدين پيشنهاد صلح را نپذيرفت . فرنگان نيز جمعى از سپاهيان خود را به نگهدارى حصن الاكراد نهادند و بازگشتند .\r\nدر اين جنگها بود كه نور الدين محمود يكى از ياران خود را به نام ابن نصرى عزل كرد . زيرا او را نصيحت كرده بود كه به جاى آن همه بخشش و صدقه به فقرا و فقها و صوفيه و قاريان قرآن به كار هزينه‌هاى لشكريان خود كه سرگرم جهاد كفار هستند پردازد . نور الدين محمود از سخن او برآشفت و گفت : « و اللّه من جز به پايمردى نفس ايشان اميد به پيروزى ندارم . اينان با تير دعا به هنگام شب با دشمن من مىجنگند . چگونه اين صلات و صدقات را از ايشان دريغ دارم و حال آنك آنان را از بيت المال حقى است و تصرف در آن حق براى من جايز نيست » .\r\nآنگاه به بسيج سپاه پرداخت تا انتقام خويش از فرنگان بستاند . جماعاتى از فرنگان به مصر رفته بودند . نور الدين آهنگ بلاد ايشان نمود تا آنان را از مصر باز گرداند . سپس نزد برادر خود قطب الدين مودود صاحب موصل و فخر الدين قرا ارسلان فرمانرواى كيفا و نجم الدين البى [ 2 
  ] صاحب ماردين كس فرستاد و آنان را به يارى فراخواند . از آن ميان تنها قطب الدين به ياريش آمد و بر مقدمه زين الدين على كجك سپهسالار خود را بفرستاد و پس از او صاحب حصن كيفا نيز بيامد . نجم الدين البى لشكر فرستاد . چون از هر سو گرد آمدند در سال 559 به سوى حارم در حركت آمد و آن را محاصره نمود و منجنيقها نصب كرد . پادشاهان فرنگ آنان كه در ناحيهء ساحل بودند به عزم قتال بيامدند . سردارانشان پرنس و بوهموند صاحب انطاكيه\r\n\r\n\r\n","description":"","footnote":"\r\n[ ( 1 ) 
  ] متن : قطينه .\r\n[ ( 2 ) 
  ] متن : ولى .\r\n","page_name":" 379 ","page_number":411},
  {"content":"\r\n\r\nبودند و نيز كنت صاحب طرابلس و پسر ژوسلين . همراه با اينان همهء امم مسيحى نيز در حركت آمدند و آهنگ حارم كردند . نور الدين حارم را رها كرده به ارتاح [ 1 
  ] رفت ولى مسيحيان از پى ايشان نرفتند . نور الدين به حارم بازگشت و در آنجا براى مصاف ، لشكرهاى خود بياراستند .\r\nفرنگان جنگ آغاز كرده بر ميمنهء مسلمانان زدند و ايشان را منهزم ساختند و از پى ايشان بتاختند . بناگاه زين الدين على با لشكريان موصل بر صفوف پيادگان زد و خلق كثيرى از ايشان را بكشت . فرنگان كه از پى ميمنه مىتاختند بازگشتند و به دست مسلمانان گرفتار آمدند و جنگى سخت درگرفت و فرنگان روى به گريز نهادند . مسلمانان از كشتن به اسير گرفتن پرداختند و بسيارى را اسير كردند . بوهموند صاحب انطاكيه و كنت صاحب طرابلس نيز به اسارت درآمدند .\r\nنور الدين جماعاتى از لشكر خود را به آن اعمال فرستاد و دستبردها زد . يارانش اشارت كردند كه به انطاكيه بتازند . نور الدين نپذيرفت و گفت بيم آن دارد كه شهر را به روميان تسليم كنند : زيرا بوهموند خواهرزادهء اوست و همسايگى بوهموند بهتر از همسايگى با پادشاه قسطنطينيه است .\r\nنور الدين قلعهء حارم را محاصره نمود و آن را بگشود و پيروزمند بازگرديد . و اللّه يؤيد بنصره من يشاء من عباده .\r\n\r\nفتح كردن نور الدين قلعهء بانياس را\r\nچون نور الدين قلعهء حارم را گشود لشكريان موصل و حصن كيفا را اجازت داد كه به بلاد خود باز گردند و خود عازم فتح بانياس شد . اين قلعه از سال 543 در دست فرنگان مانده بود . نور الدين چنان نمود كه آهنگ طبريه دارد . فرنگان نيز همهء نيروى خود را براى حمايت طبريه بسيج كردند . در اين حال نور الدين عنان به سوى بانياس بازگردانيد . زيرا مدافعان آن اندك بودند . نور الدين در ماه ذو الحجهء سال 559 بانياس را محاصره نمود .\r\nنصرت الدين امير اميران نيز با او بود . در آن نبرد تيرى بر يكى از چشمهايش آمد . فرنگان براى مدافعهء شهر لشكر آوردند ولى هنوز كار بسيج سپاه را به پايان نياورده بودند كه قلعه فتح شد و از مردان جنگى و آذوقه و سلاح پر شد . فرنگان بيمناك شدند و نيمى از اعمال طبريه را به نور الدين دادند و بر باقى جزيه پذيرفتند .\r\nخبر پيروزى نور الدين بر حارم و بانياس به پادشاهان فرنگ كه به مصر رفته بودند رسيد . آنان با شيركوه مصالحه كردند و شتابان بازگشتند تا بانياس را نجات دهند ولى نور الدين پيش از رسيدن ايشان بانياس را فتح كرده بود و نور الدين به دمشق باز گرديد .\r\n\r\n\r\n","description":"","footnote":"\r\n[ ( 1 ) 
  ] متن : ارتاج .\r\n","page_name":" 380 ","page_number":412},
  {"content":"\r\n\r\nدر سال 561 نور الدين جريده و با اندكى از ياران خويش به منيطره راند و بناگاه بر سر دشمن تاخت . هنوز فرنگان براى نبرد آماده نشده بودند كه آن را در تصرف آورد . فرنگان نيز از باز پس گرفتن آن مأيوس شدند . و اللّه تعالى اعلم .\r\n\r\nآمدن شاور ، وزير العاضد ، در مصر نزد نور الدين به يارى خواستن و يارى كردن نور الدين او را با فرستادن اسد الدين شيركوه\r\nدولت علويان در مصر روى به اضمحلال نهاده بود و وزرايش بر خلفايش فرمان مىراندند . يكى از آخرين كسانى كه با خلفا چنين شيوه‌اى داشت شاور بن مجير السعدى بود شاور در آغاز در خدمت صالح بن رزيك و ملازم او بود . صالح بن رزيك او را امارت صعيد داد .\r\nشاور در آنجا نيرومند شد و صالح از كردهء خويش پشيمان گرديد .\r\nچون صالح را مرگ فرا رسيد پسر خود العادل را وصيت كرد كه شاور را عزل نكند ولى او برگفتهء پدر كار نكرد و او را عزل كرد . شاور از عزل خود برآشفت و سپاهى گرد آورد و به قاهره آمد و شهر را بگرفت . عادل بن صالح بن رزيك از او بگريخت . او را دستگير كرده كشتند . شاور زمام كارهاى خليفه العاضد را به دست گرفت . العاضد نيز او را امير الجيوش لقب داد . اين وقايع در سال 558 اتفاق افتاد .\r\nضرغام كه مقام صاحب الباب داشت با شاور به نزاع برخاست او سرور امراى برقيه نيز بود . به هنگام قيام او هفت ماه از وزارت شاور گذشته بود . ضرغام شاور را از قاهره بيرون راند و او به شام رفت ، به قصد ديدار نور الدين محمود ، باشد كه به ياريش برخيزد و ثلث خراج مصر را بستاند . نور الدين اين شرط بپذيرفت و سپاهى به سردارى يكى از امراى خود ، اسد الدين شير كوه بن شادى كرد ، همراه او نمود . اسد الدين در حمص بود لشكر بسيج كرد و در ماه جمادى الاولاى سال 559 راهى مصر شد . نور الدين تا حدود بلاد فرنگان از پى او برفت تا ايشان را از تعرض به لشكر او باز دارد .\r\nاسد الدين با شاور برفت . صلاح الدين ، پسر نجم الدين ايوب برادر اسد الدين نيز با او بود . چون به بلبيس رسيدند ، ناصر الدين برادر ضرغام با لشكر مصر بيامد ولى منهزم شده به قاهره باز گرديد . اسد الدين شيركوه از پى او برفت و در نزديكى مشهد سيده نفيسه رضى اللّه تعالى عنها ، او را بكشت . برادرش نيز كشته شد و شاور به مقام وزارت خويش باز گرديد . اسد الدين شيركوه در خارج شهر قاهره درنگ كرد و منتظر بود تا شاور پيمانى را كه با نور الدين بسته است عمل كند ولى شاور پيمان بگسست و اسد الدين را پيام داد كه به ديار خود بازگردد . اسد الدين در طلب خراج ابرام كرد و به سوى بلبيس و بلاد شرقى لشكر برد و بر آن بلاد مستولى شد .\r\nشاور از فرنگان يارى طلبيد . آنان نيز كه از غائلهء نور الدين بيمناك بودند و طمع به ملك مصر بسته بودند ، دعوت او را اجابت كردند .\r\n\r\n","description":"","footnote":"","page_name":" 381 ","page_number":413},
  {"content":"\r\n\r\nنور الدين براى بازداشتن فرنگان ، به سوى بلاد ايشان لشكر برد ولى آنان مدافعانى در شهرهاى خود نهادند و راهى مصر شدند . چون به مصر نزديك شدند اسد الدين آنجا را ترك گفت و به بلبيس راند . فرنگان و سپاهيان مصر او را سه ماه در بلبيس محاصره كردند . اسد الدين هر صبح و شام بيرون مىآمد جنگى كرده به شهر باز مىگشت . اين حال ببود تا آنگاه كه فرنگان از غلبهء نور الدين بر حارم خبر يافتند . پس نزد اسد الدين كس فرستادند و پيشنهاد صلح دادند و پيروزيهاى نور الدين را از او پوشيده داشتند . اسد الدين مصالحه نمود و از بلبيس بيرون آمده به دمشق رفت . فرنگان بر سر راه او كمينگاهها نهاده بودند ولى اسد الدين راه ديگرگون نمود .\r\nنور الدين محمود بار ديگر اسد الدين شيركوه را در ربيع الاخر سال 562 با لشكرى به مصر فرستاد او آهنگ اطفيج نمود و از نيل بگذشت . و به جانب غربى قاهره آمد و در جيزه در ساحل نيل فرود آمد و جيزه را پنجاه روز محاصره كرد . شاور از فرنگان يارى خواست و خود از نيل گذشته و آهنگ اسد الدين نمود . اسد الدين و لشكرش به صعيد رفته بودند . در اواسط آن سال با هم روبرو شدند . سپاه شاور شكست خورد . اسد الدين به اسكندريه رفت و آنجا را بگرفت و برادرزادهء خود صلاح الدين را در اسكندريه نهاد و بازگشت و سراسر بلاد صعيد را زير پى درنورديد . سپاهيان مصر و فرنگان به اسكندريه رفتند و صلاح الدين را در آنجا محاصره نمودند .\r\nاسد الدين لشكر به اسكندريه برد . مصريان خواستار مصالحه شدند و ميانشان مصالحه افتاد ، اسد الدين به شام باز گرديد و اسكندريه را به ايشان واگذاشت .\r\nشجاع بن شاور ، به نور الدين محمود نامه نوشت و خود با جمعى از امرا اظهار اطاعت كرد . آنگاه فرنگان بر مصر دست تطاول گشودند و بر مردم جزيه نهادند و از سوى خود در قاهره شحنه گماردند و دروازه‌هاى شهر را به اختيار خود گرفتند و به پادشاه خود كه در شام بود پيام دادند كه به مصر بيايد و آن سرزمين را در تصرف آرد . چون نور الدين اين خبر بشنيد پيشدستى كرد و در ماه ربيع الاول سال 564 ، اسد الدين را به مصر فرستاد . او مصر را بگرفت و شاور را بكشت و فرنگان را از آنجا براند . العاضد خليفهء علوى او را به وزارت خويش برگزيد .\r\nاسد الدين چونان وزراى پيشين زمام اختيار خليفه را به دست گرفت .\r\nچون اسد الدين هلاك شد ، صلاح الدين پسر برادرش به جايش نشست . صلاح الدين با وجود اين در طاعت نور الدين محمود بود . خليفه العاضد نيز بمرد . نور الدين به صلاح الدين نوشت كه در مصر به اقامهء دعوت عباسى پردازد و به نام المستضيء بأمر اللّه خطبه بخواند .\r\nبعضى گويند اين فرمان را در ايام حيات العاضد صادر نمود . در اواخر عمر او ، پس از آشكار شدن دعوت عباسيان در مصر العاضد پنجاه روز يا در همين حدود بزيست و پس از مرگ او به نام خليفهء عباسى خطبه خواندند .\r\nدولت علويان مصر بدين گونه منقرض گرديد . اين واقعه در سال 567 اتفاق افتاد\r\n\r\n","description":"","footnote":"","page_name":" 382 ","page_number":414},
  {"content":"\r\n\r\nو ما شرح و تفصيل آن را در دولت خاندان ايوب - انشاء اللّه تعالى - خواهيم آورد .\r\nدر خلال اين احوال ميان نور الدين محمود و فرمانرواى قونيه قلج ارسلان بن مسعود بن قلج ارسلان فتنه افتاد . چون خبر اين فتنه به مصر رسيد صالح بن رزيك به قلج ارسلان نامه نوشت او را از دخول در فتنه منع نمود . و اللّه تعالى ولى التوفيق .\r\n\r\nفتح نور الدين صافيتا و عريمه و منبج و جعبر را\r\nسپس نور الدين محمود در سال 562 لشكر گرد آورد و برادر خود قطب الدين مودود را از موصل بخواند . قطب الدين در حمص به او پيوست و هر دو وارد بلاد فرنگان شدند . نخست بر حصن الاكراد گذشتند و نواحى آن را تاراج كردند . آنگاه به عرقه راندند و حلبه [ 1 
  ] را ويران كردند و عريمه و صافيتا را گرفتند و گروههايى از لشكر خود را به بلاد اطراف فرستادند .\r\nسپس به حمص باز گرديدند و تا ماه رمضان در آنجا درنگ كردند . سپس به بانياس رفتند و آهنگ دژ هونين نمودند . اين دژ در دست فرنگان بود . ايشان بگريختند و نور الدين با رويش را ويران نمود و آن را به آتش كشيد و عزم بيروت كرد . برادرش قطب الدين به موصل بازگشت .\r\nنور الدين از اعمال خود رقه را بر ساحل فرات به او داد .\r\nآنگاه غازى بن حسان منبجى در منبج عصيان كرد . نور الدين محمود به منبج لشكر فرستاد و آنجا را به جنگ بستد و آن را به برادر غازى ، يعنى ينال بن حسان به اقطاع داد .\r\nمنبج همچنان در دست او بماند تا آنگاه كه صلاح الدين ابن ايوب آن را بستد . آنگاه بنى كلاب ، شهاب الدين مالك [ 2 
  ] بن على بن مالك العقيلى صاحب قلعهء جعبر را گرفتند . جعبر را پيش از آن دوسر [ 3 
  ] مىگفتند . سپس به نام بنا كنندهء آن جعبر ناميده شد . اين قلعه را سلطان ملكشاه آنگاه كه حلب را گرفت به نياى شهاب الدين عطا كرده بود و ما اخبار آن را آورديم . جعبر همچنان در دست او و اعقابش بود تا شهاب الدين هلاك شد .\r\nدر سال 563 شهاب الدين به شكار رفته بود . بنى كلاب در كمين او نشستند و اسيرش كردند و او را نزد نور الدين محمود صاحب دمشق بردند . او نيز با اكرام تمام در بندش نمود و پى در پى گاه به وعده و گاه وعيد از او مىخواست كه از جعبر فرود آيد و آن را تسليم كند ولى او از اين پيشنهاد سر برمىتافت . پس به سردارى امير فخر الدين مسعود [ 4 
  ] بن ابى على الزعفرانى لشكرى به جعبر فرستاد و آن را محاصره نمود . مدافعان قلعه پايدارى كردند . نور الدين لشكرى ديگر فرستاد و بر هر دو سپاه امير مجد الدين [ 5 
  ] ابو بكر معروف به ابن دايه را فرماندهى داد . اين امير مجد الدين برادر شيرى و يكى از امراى بزرگ او بود . او نيز مدتى قلعه را محاصره نمود\r\n\r\n\r\n","description":"","footnote":"\r\n[ ( 1 ) 
  ] متن : جكه .\r\n[ ( 2 ) 
  ] متن : ملك .\r\n[ ( 3 ) 
  ] متن : دوس .\r\n[ ( 4 ) 
  ] متن : محمود .\r\n[ ( 5 ) 
  ] متن : فخر الدين .\r\n","page_name":" 383 ","page_number":415},
  {"content":"\r\n\r\nو كارى از پيش نبرد . نور الدين ناچار شد راه ملاطفت پيش گيرد و به عوض جعبر ، سروج و اعمال آن را به او واگذاشت . همچنين سرزمينهاى ميان حلب و باب بزاغه را و افزون بر آن بيست هزار دينار نقد و در سال 564 جعبر را از او بستد و حكومت بنى مالك در آن قلعه به پايان آمد .\r\nو البقاء للّه وحده .\r\n\r\nحركت زين الدين نايب موصل به اربل و استبداد قطب الدين\r\nپيش از اين گفتيم كه نصير الدين جقر نايب اتابك عماد الدين زنگى در موصل بود و به دست ملك الب ارسلان پسر سلطان محمود سلجوقى در اواخر سال 539 كشته شد و اين واقعه به هنگامى بود كه اتابك زنگى به محاصرهء بيره رفته بود چون خبر بشنيد زين الدين على بكتكين [ 1 
  ] را به نيابت خود به موصل فرستاد . زين الدين على ، باقى ايام اتابك و همهء ايام پسرش غازى و در روزگار پسر ديگرش قطب الدين در موصل مانده بود .\r\nدر سال 558 قطب الدين محمود وزيرشان ، جمال الدين ابو جعفر محمد بن على بن ابى منصور اصفهانى را دربند كرد و او يك سال بعد همچنان در بند بمرد . جنازه‌اش را به مدينهء نبويه حمل كردند و با شكوهى تمام در رباطى كه در آنجا براى اين منظور آماده كرده بودند دفن نمودند . وفات او در ايام حكومت سيف الدين غازى بن قطب الدين مودود اتفاق افتاد و به جاى او پسرش جلال الدين ابو الحسن به وزارت برگزيده شد . زين الدين على معروف به كجك زمام امور دولت قطب الدين را به دست داشت و به انفراد فرمان مىراند . بسيارى از بلاد چون اربل و شهرزور و قلعه‌هايى كه در اين بلاد و بلاد هكاريه بود ، چون عماديه و جز آن و حميديه و تكريت و سنجار همه در اقطاع او بود . او زن و فرزند و همهء ذخاير خود را به اربل حمل كرد و خود همچنان به نيابت در قلعهء موصل بماند تا سالخورده شد و كور و كر گرديد .\r\nپس آهنگ بيرون آمدن از موصل و رفتن به اربل نمود . پس همهء بلادى را كه در دست داشت جز اربل را به قطب الدين تسليم نمود و در سال 564 به اربل رفت . قطب الدين ، فخر الدين عبد المسيح را كه خواجه‌اى از غلامان جدش اتابك زنگى بود به جاى او نهاد و او را در دولت خود فرمانروايى داد . او به قلعهء موصل آمد و آن را تعمير كرد زيرا در اثر اهمال زين الدين خرابيهاى بسيار يافته بود . و اللّه تعالى اعلم .\r\n\r\nمحاصرهء نور الدين قلعهء كرك را\r\nدر سال 565 صلاح الدين نزد نور الدين كس فرستاد و از او خواست پدرش نجم الدين ايوب را نزد او فرستد . نور الدين نيز نجم الدين را با لشكرى بفرستاد . چون نجم الدين در حركت\r\n\r\n\r\n","description":"","footnote":"\r\n[ ( 1 ) 
  ] متن : كمستكين .\r\n","page_name":" 384 ","page_number":416},
  {"content":"\r\n\r\nآمد جمع كثيرى از بازرگانان و ياران صلاح الدين نيز به او پيوستند . نور الدين بيمناك شد كه مبادا در راه فرنگان به آنان تعرضى كنند پس با لشكرى به كرك رفت و آن را محاصره نمود .\r\nاين دژ را يكى از فرنگان به نام پرنس ارناط ( ؟ ) پى افگنده بود . نور الدين كرك را محاصره نمود . چون خبر محاصرهء كرك به فرنگان رسيد لشكر گرد آوردند و به كرك راندند .\r\nنور الدين پيش از رسيدن مقدمهء لشكر فرنگان به قصد رويارويى در حركت آمد . فرنگان از رويارويى با او منصرف شده باز گرديدند نور الدين در آن بلاد به پيشروى پرداخت و بر هر قلعه كه گذشت ويران نمود تا به بلاد مسلمانان رسيد و در عشترا [ 1 
  ] فرود آمد . نجم الدين ايوب نيز در اواسط سال 565 وارد مصر شد و خليفهء علوى العاضد به استقبال او بيرون آمد .\r\nدر آن هنگام كه نور الدين در عشترا [ 2 
  ] بود شهاب الدين الياس بن محمد [ 3 
  ] بن ايلغازى بن ارتق ، صاحب قلعهء بيره [ 4 
  ] به ديدار او مىآمد . چون به نواحى بعلبك رسيد به جماعتى از فرنگان برخورد . ميان آنان نبرد درگرفت . فرنگان منهزم شدند و شهاب الدين جمعى از ايشان را بكشت و جمعى را اسير كرد . اسيران و سرهاى كشتگان را نزد نور الدين آوردند ، او سر يكى از سرداران اسبتاريه [ 5 
  ] را كه صاحب حصن الاكراد بود بشناخت و مسلمانان را با او كينهء ديرينه بود .\r\nبه هنگامى كه نور الدين در عشترا بود از زلزله‌اى كه بسيارى از بلاد چون شام و موصل و جزيره و عراق را ويران كرده بود خبر يافت . همهء اين بلاد در زمرهء قلمرو او بود .\r\nنور الدين به اصلاح و آبادانى آنها يكى پس از ديگرى پرداخت تا همه را به نيروى كوشش خويش بار ديگر آبادان نمود . فرنگان نيز از بيم نور الدين هر چه از بلادشان در اثر زلزله خراب شده بود آباد كردند . و اللّه تعالى اعلم .\r\n\r\nوفات قطب الدين صاحب موصل و امارت پسرش سيف الدين غازى\r\nقطب الدين مودود بن اتابك زنگى ، صاحب موصل ، در ماه ذو الحجهء سال 565 پس از يازده سال و نيم از آغاز حكومتش بمرد . او پسر بزرگ خود عماد الدين زنگى بن مودود را به جانشينى معين كرده بود . آنكه زمام دولتش را در دست داشت فخر الدين عبد المسيح بود .\r\nعبد المسيح از عماد الدين كراهت داشت زيرا عماد الدين را به عمش نور الدين محمود سخت گرايش بود و نور الدين ، عبد المسيح را دشمن مىداشت . اين بود كه عبد المسيح به دستيارى خاتون دختر تمرتاش بن ايلغازى كه مادر سيف الدين بود ، سيف الدين را به حكومت برگزيد عماد الدين نزد عمش نور الدين رفت و از او يارى خواست . فخر الدين عبد المسيح در موصل به تدبير امور ملك پرداخت و بار ديگر زمام همهء كارها را به دست گرفت . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : حوشب .\r\n[ ( 2 ) 
  ] متن : عشيرا .\r\n[ ( 3 ) 
  ] متن : محمد بن الياس .\r\n[ ( 4 ) 
  ] متن : اكبره .\r\n[ ( 5 ) 
  ] متن : استبان .\r\n","page_name":" 385 ","page_number":417},
  {"content":"\r\n\r\n\r\nاستيلاى نور الدين بر موصل و ابقاى سيف الدين غازى را بر حكومت آن\r\nچون سيف الدين غازى بعد از پدرش قطب الدين مودود به امارت موصل رسيد و فخر الدين عبد المسيح زمام امور دولتش را - چنان كه گفتيم - در دست گرفت ، خبر به نور الدين محمود رسيد ، به خشم آمد و با جمعى از سپاهيانش به سوى موصل راند و در آغاز سال 566 در نزديكى قلعهء جعبر از فرات گذشت و به رقه رفت و آنجا را بگرفت . سپس خابور و نصيبين را كه همه از اعمال موصل بودند در تصرف آورد . در نصيبين ، نور الدين محمد بن قرا ارسلان بن داود بن سقمان صاحب حصن كيفا به ياريش آمد . سپس نور الدين محمود به سنجار راند و آنجا را پس از محاصره بگرفت و به عماد الدين پسر برادرش قطب الدين مودود تسليم نمود .\r\nدر اين حال نامهء اميران موصل كه او را به شتاب در حركت ترغيب مىكردند برسيد . نور الدين محمود به سوى موصل در شتاب آمد و به بلد [ 1 
  ] رسيد . سپس از دجله گذشت و در مشرق موصل در حصن نينوا فرود آمد . دجله ميان او و موصل فاصله بود . در اين روز در باروى موصل شكافى عظيم پديد آمد .\r\nسيف الدين غازى برادر خود عز الدين مسعود را نزد شمس الدين ايلدگز صاحب همدان و بلاد جبل و آذربايجان و اصفهان و رى فرستاد و از او براى مقابله با عمش نور الدين محمود يارى خواست . شمس الدين ايلدگز نزد نور الدين كس فرستاد و او را از قصد موصل منع كرد .\r\nنور الدين پاسخى درشت داد و سخت تهديد كرد و به محاصرهء موصل پرداخت . در اين هنگام امراى موصل به اطاعت او در آمدند . چون فخر الدين عبد المسيح چنان ديد ، از نور الدين امان خواست و از او خواست كه سيف الدين غازى پسر برادر خود را بر حكومت موصل باقى گذارد .\r\nنور الدين گفت بدان شرط كه تو خود از موصل خارج شوى و با من به شام آبى . بر اين نهادند .\r\nنور الدين محمود در اواسط جمادى الاول سال 566 موصل را بگرفت و به شهر در آمد و يكى از خواجگان را به نام گمشتكين كه سعد الدوله لقب داشت بر قلعهء موصل نيابت داد و پسر برادر خود سيف الدين غازى را بر مقام فرمانرواييش ابقاء كرد .\r\nدر اين اوان كه نور الدين موصل را در محاصره داشت ، از سوى خليفه المستضيء بامر اللّه براى او خلعت رسيد و او را فرمان داد كه در موصل مسجد جامعى بنا كند . او نيز مسجد جامعى بنا كرد كه به نام او الجامع النورى شهرت يافت .\r\nنور الدين محمود ، سيف الدين غازى را گفت كه در تمام كارهاى خود با كمشتكين مشورت كند . سنجار را نيز به اقطاع عماد الدين پسر برادر خود قطب الدين داد و به شام باز گرديد .\r\nو اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : كلك .\r\n","page_name":" 386 ","page_number":418},
  {"content":"\r\n\r\n\r\nوحشت ميان نور الدين و صلاح الدين\r\nصلاح الدين در ماه صفر سال 569 از مصر به غزاى بلاد فرنگان رفت و در شوبك فرود آمد . مردم شوبك از او امان خواستند كه ده روز ايشان را مهلت دهد . صلاح الدين اجابت كرد . نور الدين خبر يافت . او نيز از دمشق به قصد غزاى بلاد فرنگان از جانب ديگر ، در حركت آمد .\r\nصاحبنظران به صلاح الدين چنين نصيحت كردند كه اگر به يارى نور الدين برخيزد ، فرنگان در هم شكسته خواهند شد و او با دل فارغ به دفع وى خواهد پرداخت . و تو را ياراى دفاع نيست . از اين رو صلاح الدين شوبك را رها كرده به مصر باز گرديد و به نور الدين نامه نوشت و عذر آورد كه شنيده است كه بعضى از فرومايگان علوى در مصر آهنگ آشوب دارند . از اين رو بازگشت به مصر ضرورى مىنمود . نور الدين اين عذر را نپسنديد و تصميم گرفت كه او را از مصر عزل كند . صلاح الدين با پدر و دايى خود شهاب الدين حارمى و ديگر خويشاوندان خود مشورت كرد . تقى الدين عمر ، پسر برادرش ، اشارت به امتناع و عصيان كرد . نجم الدين ايوب پدر صلاح الدين اين رأى را ناصواب دانست و او را گفت : كسى كه بخواهد در برابر نور الدين عصيان ورزد از ما نيست . آنگاه چنان رأى داد كه به او نامه‌اى نويس و اظهار فرمانبردارى كن حتى اگر بخواهد همهء اين بلاد را باز گيرد همه را تسليم او نماى .\r\nچون مجلس پراكنده شد او با پسرش تنها ماند وى را گفت : آنچه در سر داشتى رايى بىخردانه بود . آيا نمىدانى نور الدين چون بشنود كه ما را با او سر عصيان است با تمام نيرويش بر سر ما خواهد تاخت و ما را ياراى دفع او نخواهد بود . اما اكنون كه به فرمانبردارى ما آگاه گردد ما را واگذاشته به ديگرى خواهد پرداخت . به خدا سوگند اگر با نور الدين نبرد آغاز كرده بودى من خود يكى از جنگاوران مىبودم ، ولى ملاطفت و مدارا اولى است .\r\nصلاح الدين نامه‌اى چنان كه پدرش گفته بود به نور الدين نوشت : نور الدين نيز از جنگ با مصر منصرف شد . پس از چندى هم بمرد . صلاح الدين به تصرف يك يك آن بلاد پرداخت .\r\nنور الدين لشكر گرد آورد و به جنگ فرنگان رفت سبب اين لشكركشى آن بود كه در سال 567 دو كشتى بازرگانى از مصر به شام مىرفتند . فرنگان آنها را گرفتند و حال آنكه ميان ايشان و نور الدين پيمان صلح بود . چون نور الدين در اين باب توضيح خواست ، گفتند كه اين دو شكسته بودند و از شروط آن بود كه هر كشتى كه بشكند و داخل آبهاى آنان گردد حق تصرف آن را دارند . نور الدين اين پاسخ را مغالطه‌آميز خواند و لشكر خويش در حركت آورد و جماعاتى از لشكر خود را به سوى انطاكيه و طرابلس فرستاد و حصن عرقه را محاصره نمود و ربض آن را ويران نمود و سپاهى به حصن صافيتا و عريمه فرستاد و به جنگ هر دو را بگشود\r\n\r\n","description":"","footnote":"","page_name":" 387 ","page_number":419},
  {"content":"\r\n\r\nو خراب كرد . سپس از عرقه به طرابلس رفت و بر هر جا گذشت ويران نمود . تا فرنگان تسليم رأى او شدند و هر چه برده بودند باز پس دادند و بار ديگر خواستار تجديد معاهده شدند ولى نور الدين پس از آنكه مردانشان را كشت و اموالشان را به غنيمت گرفت اين خواست به اجابت رسانيد .\r\nدر همين سال 567 نور الدين براى رساندن نامه‌ها از كبوتر نامه بر استفاده كرد .\r\nاين پرنده از بلاد دور دست به آشيانهء خويش بازمىگشت . اين امر بدان سبب بود كه قلمرو فرمانش وسعت گرفته بود و نياز بدان بود كه اخبار به سرعت برسد تا او به انجام آنها قيام كند . نور الدين كسانى را براى نگهدارى و بستن نامه‌ها به بالها كبوتران به خدمت گرفت و بر ايشان راتبه و مواجب معين نمود .\r\nآنگاه فرنگان به حوران از اعمال دمشق حمله آوردند . در اين هنگام نور الدين در كسوه بود . چون بشنيد عزم نبرد كرد . فرنگان چون خبر يافتند به سواد از اعمال دمشق رفتند .\r\nمسلمانان از پى ايشان رفتند و جمع كثيرى را كشتند . نور الدين در عشترا فرود آمد و از آنجا لشكرى به اعمال طبريه فرستاد و آنجا را زير پى سپرد . فرنگان به مدافعه رفتند . مسلمانان با غنايم بسيار از آنجا بازگشتند . فرنگان به تعقيب ايشان پرداختند تا از نهر گذشتند . فرنگان مىخواستند اموالى را كه مسلمانان به غنيمت گرفته‌اند از آنان بستانند . پس ميان دو گروه نبردى درگرفت و غنايم از دستبرد فرنگان دور افتاد . از اين رو نوميد بازگشتند . خداى تعالى مسلمانان را بر كافران پيروز گردانيد . بمنه و كرمه .\r\n\r\nنبرد قليج بن ليون ارمنى با روميان\r\nقليج بن ليون صاحب دروب حلب و در اطاعت نور الدين محمود زنگى بود . نور الدين او را به خدمت گرفت و از بلاد شام او را اقطاع داد . قليج همواره در جنگهاى نور الدين با فرنگان ملازم او بود و اين فرنگان همكيشان او بودند . قليج پسر ليون ارمنى نيز به يارى نور الدين بر دشمنان خود فايق آمده بود . شهرهاى ادنه و مصيصه و طرسوس كه در همسايگى او بودند در تصرف پادشاه قسطنطينيه قرار داشتند ولى قليج پسر ليون آن شهرها را در تصرف خود آورد . پادشاه قسطنطينيه در اواسط سال 568 لشكرى عظيم ، به سردارى يكى از امراى بزرگ به جنگ او فرستاد . پسر ليون بسيج نبرد كرد و از نور الدين نيز يارى خواست . نور الدين سپاهى به ياريش فرستاد در اين نبرد لشكر روم منهزم شد . پسر ليون غنايم و اسيرانى رومى را نزد نور الدين فرستاد . اين پيروزى سبب نيرومندى و شوكت پسر ليون شد و روميان از تصرف آن بلاد مأيوس گرديدند . و اللّه تعالى اعلم .\r\n\r\n","description":"","footnote":"","page_name":" 388 ","page_number":420},
  {"content":"\r\n\r\n\r\nحركت نور الدين محمود بن زنگى به بلاد روم\r\nذو النون بن محمد بن دانشمند صاحب ملطيه وسيواس و آقسراى و قيساريه بود .\r\nاو اين بلاد را پس از عمش باغى ارسلان و برادرش ابراهيم بن محمد به ارث برده بود .\r\nقلج ارسلان همواره هواى آن داشت كه آن بلاد را از او بستاند و عاقبت تصرف كرد . ذو النون از نور الدين يارى خواست . نور الدين نزد قلج ارسلان شفاعت كرد كه آن بلاد را به ذو النون باز پس دهد . ولى قلج ارسلان نپذيرفت . نور الدين نيز لشكر آراست و كيسون [ 1 
  ] و بهسنى [ 2 
  ] و مرعش و مرزبان و آنچه ميان آنها و از بلاد او بود در تصرف آورد . اين واقعه در ماه ذو القعدهء سال 568 بود . آنگاه به سيواس نيز لشكر فرستاد و آن را بگرفت .\r\nقلج ارسلان نزد نور الدين محمود كس فرستاد و از او دلجويى نمود . نور الدين خواهش او بپذيرفت و گفت به شرطى كه لشكرى در جنگ فرنگان به يارى او فرستد با او صلح خواهد كرد . قلج ارسلان نيز اين شرطها قبول كرد . نور الدين به ديار خود بازگشت و سيواس در دست ذو النون باقى ماند و لشكر نور الدين همچنان در آن شهر بود . چون نور الدين از دنيا برفت قلج ارسلان نيز بار ديگر سيواس را تصرف كرد . در اين ايام رسول كمال الدين ابو الفضل محمد بن عبد اللّه بن الشهرزورى با منشور خليفه المستضيء بأمر اللّه نزد نور الدين آمد كه بلاد موصل و جزيره و اربل و خلاط و شام و بلاد روم و ديار مضر را به قلمرو او در مىآورد .\r\nو اللّه سبحانه و تعالى اعلم .\r\n\r\nحركت صلاح الدين به كرك و بازگشت او\r\nگفتيم كه ميان نور الدين محمود و صلاح الدين وحشتى پديد آمد و نور الدين آهنگ آن نمود كه او را از مصر معزول سازد . صلاح الدين به دلجويى او اظهار فرمانبردارى كرد و قرار شد كه در كرك اجتماع كنند و هر كه زودتر رسيد منتظر ديگرى بماند .\r\nصلاح الدين در ماه شوال سال 568 از مصر حركت كرد و بر نور الدين سبقت گرفت و شهر را محاصره نمود . چون نور الدين از حركت صلاح الدين از مصر خبر يافت سپاه خويش بسيج كرد و در دو منزلى كرك در رقيم فرود آمد . صلاح الدين چون از نزديك شدن نور الدين آگاه شد ترسيد كه مباد اگر با او روبرو شود زبان به سرزنش و عتاب او گشايد و او را از امارت مصر معزول سازد .\r\nصلاح الدين پدر خود نجم الدين ايوب را در مصر به جاى خود نهاده بود . نجم الدين سخت بيمار شده بود . صلاح الدين بيمارى پدر را بهانه قرار داد و به مصر باز گرديد و عيساى فقيه را\r\n\r\n\r\n","description":"","footnote":"\r\n[ ( 1 ) 
  ] متن : بكسور .\r\n[ ( 2 ) 
  ] متن : مهنسا .\r\n","page_name":" 389 ","page_number":421},
  {"content":"\r\n\r\nنزد نور الدين فرستاد بدين عذر كه پدرش بيمار بوده و نگهدارى ملك مصر اهميت بيشترى داشته است . چون به مصر آمد ديد كه پدرش مرده است . سبب مرگ او آن بوده كه سوار بر اسب شده ، اسب او را برداشته و بر زمين زده . بدن در هم شكسته‌اش را به قصر آورده‌اند و او پس از چند روز درگذشته است . اين واقعه در اواخر ذو الحجه سال 568 اتفاق افتاد .\r\nنور الدين به دمشق بازگرديد و رسولى نزد خليفه فرستاد . اين رسول قاضى كمال الدين ابو الفضل محمد بن عبد اللّه الشهرزورى بود ، كه قاضى همهء بلاد او و صاحب اوقاف و ديوان بود . نور الدين نامه‌اى همراه او كرد و خواستار منشور امارت بلادى كه در دست او بود گرديد چون مصر و شام و جزيره و موصل و آنچه به فرمان او درآمده است چون ديار بكر و خلاط و بلاد روم و نيز همهء اقطاعاتى كه در دست پدرش از بلاد عراق بوده چون صريفين و درب هارون ، همچنين زمينى بر ساحل دجله خارج شهر موصل به او واگذار شود تا براى شافعيان مدرسه بسازد . خليفه همهء اين خواهشها را برآورد .\r\n\r\nوفات نور الدين محمود بن زنگى و امارت پسرش اسماعيل\r\nنور الدين محمود بن اتابك زنگى بن آقسنقر در روز يازدهم شوال سال 569 ، پس از هفده سال فرمانروايى بمرد . نور الدين لشكر بسيج كرده بود كه مصر را از صلاح الدين بن ايوب بستاند . و بدين بهانه كه براى غزو با فرنگان به جمع‌آورى لشكر مىپردازد ، برادرزادهء خويش سيف الدين غازى صاحب موصل را به موصل و ديار بكر و ديار جزيره فرستاد ، مىخواست اين لشكر را در شام نهد و خود با لشكرش راهى مصر گردد ولى اجل مهلتش نداد .\r\nنور الدين محمود صاحب كشورى گسترده بود . به نام او در حرمين شريفين مكه و مدينه و نيز در يمن خطبه مىخواندند . شمس الدولة بن ايوب يمن را تصرف كرده بود . نور الدين به انجام مصالح مسلمانان توجه خاص داشت . و در امر نماز و جهاد سختكوش بود . به فقه بر مذهب ابو حنيفه آگاه بود . فرمانروايى دادگر بود و فرمود تا در تمام اعمال او از گرفتن باج خوددارى شود . قلعه‌هاى شام را همه تعمير كرد و استوارى بخشيد و بر گرد شهرهاى آن چون دمشق و حمص و حماة و شيزر و بعلبك و حلب باروها برآورد . براى حنفيان و شافعيان مدرسه‌ها بنا كرد . مسجد جامع نورى از بناهاى اوست و در ميان راهها كاروانسراها و نيز بيمارستانها ساخت و براى صوفيان خانقاهها بنا نمود و براى مخارجشان موقوفات معين كرد .\r\nگويند ربع موقوفات او در هر ماه نه هزار دينار صورى بود .\r\nنور الدين محمود علما و اهل دين را اكرام مىكرد و به تعظيمشان بر پاى مىخاست و با آنان مجالست مىكرد و به خلاف ايشان سخن نمىگفت . در عين فروتنى مهيب و با وقار بود . چون از دنيا رفت امرا و دولتمردان او در دمشق گرد آمدند و با پسرش الملك الصالح اسماعيل كه نوجوانى يازده ساله بود بيعت كردند و سوگند خوردند . مردم نيز سر به فرمان او\r\n\r\n","description":"","footnote":"","page_name":" 390 ","page_number":422},
  {"content":"\r\n\r\nنهادند . صلاح الدين نيز كه در مصر بود اظهار فرمانبردارى نمود و در آنجا به نام او خطبه خواند و به نام او سكه زد . امير شمس الدين محمد بن عبد الملك معروف به ابن مقدم كفالتش را به عهده گرفت . كمال الدين بن الشهرزورى اشارت كرد در همهء كارهايشان به صلاح الدين رجوع كنند ، مبادا سر از اطاعت بيرون كند ولى آنان اين رأى را نپسنديدند . و اللّه تعالى ولى التوفيق .\r\n\r\nاستيلاى سيف الدين غازى بر بلاد جزيره\r\nگفتيم كه نور الدين محمود بر بلاد جزيره مستولى شد و سيف الدين غازى پسر برادرش قطب الدين مودود را امارت موصل داد و فخر الدين عبد المسيح را نيز همراه او كرد . فخر الدين زمام امور او را به دست داشت و بر او تحكم مىكرد . همچنين سعد الدين كمشتكين را نيز امارت قلعهء موصل داد . نور الدين پيش از مرگش از سيف الدين غازى خواست كه لشكر گرد آورد ، بدين بهانه كه به غزاى فرنگان مىرود . سيف الدين در راه كه مىرفت خبر وفات نور الدين را شنيد . سعد الدوله كمشتكين كه بر مقدمهء لشكر او حركت مىكرد به حلب گريخت . سيف الدين نيز با آنچه برايش باقى مانده بود به نصيبين بازگشت و آن را تصرف كرد . آنگاه به خابور لشكر فرستاد و آن را نيز بگرفت . آنگاه لشكر به حران برد . قايماز حرانى از مماليك نور الدين بر حران فرمان مىراند . سيف الدين غازى چند روز آنجا را محاصره نمود ، سپس بدين وعده كه حران را به اقطاع قايماز خواهد داد او را به تسليم واداشت . چون قايماز تسليم شد او را در بند كرد و حران را تصرف نمود . سپس به رها لشكر برد . يكى از خادمان نور الدين والى رها بود . سيف‌الدين غازى رها را از او بستد و در عوض قلعهء زعفرانى را در جزيرهء ابن عمر به او داد . ولى پس از چندى آن را نيز از او بستد .\r\nآنگاه سيف الدين غازى به رقه و سروج لشكر برد و آن دو شهر را بگرفت و بر همهء بلاد جزيره جز قلعهء جعبر كه بس منيع و استوار بود و جز رأس عين كه از آن قطب الدين صاحب ماردين بود دست يافت و اين قطب الدين پسر دايى او بود .\r\nشمس الدين على بن الدايه يكى از امراى بزرگ نور الدين كه با لشكرى در حلب بود .\r\nنتوانست مانع راه سيف الدين غازى گردد . فخر الدين عبد المسيح پس از مرگ نور الدين ، از سيواس نزد او آمد . اين فخر الدين همان بود كه سيف الدين غازى را پس از پدرش به امارت نشانده بود . اينك آمده بود كه از ثمرات كار خويش بهره گيرد . ديد كه سيف الدين غازى بر سراسر بلاد جزيره مستولى شده است ، او را اشارت كرد كه به شام لشكر برد ولى اميرى ديگر [ به نام عز الدين محمود معروف به زلفندار 
  ] با راى او مخالفت ورزيد و سيف الدين رأى او را پذيرفت و به موصل باز گرديد .\r\nصلاح الدين چون از اعمال سيف الدين خبر يافت نزد الملك الصالح اسماعيل بن نور الدين محمود كس فرستاد و اهل دولت او را سرزنش نمود كه چرا او را براى دفع سيف الدين\r\n\r\n","description":"","footnote":"","page_name":" 391 ","page_number":423},
  {"content":"\r\n\r\nغازى فرانخوانده‌اند . همچنين ابن المقدم و رجال دولت او را تهديد كرد كه چرا با آنكه زمام دولت الملك الصالح اسماعيل را به دست دارند به دفع سيف الدين غازى نپرداخته‌اند .\r\nشمس الدين الدايه نزد الملك الصالح كس فرستاد و او را از دمشق به حلب فراخواند تا پسر عم خود سيف الدين را از جزيره براند ولى امراى او از اين كارش منع كردند ، زيرا بيم آن داشتند كه ابن الدايه بر رأى و انديشهء او غلبه يابد . و اللّه سبحانه و تعالى اعلم بغيبه .\r\n\r\nمحاصرهء فرنگان بانياس را\r\nچون نور الدين محمود درگذشت فرنگان گرد آمدند و قلعهء بانياس را محاصره نمودند .\r\nاين قلعه از اعمال دمشق بود . شمس الدين بن مقدم لشكر بسيج كرده از دمشق بيرون آمد آنگاه نزد ايشان رسول فرستاد و تهديد كرد كه اگر از محاصره دست برندارند از سيف الدين صاحب موصل يارى خواهد خواست و صلاح الدين فرمانرواى مصر را فرا خواهد خواند .\r\nفرنگان با گرفتن مالى مصالحه كردند و رفتند و اسيرانى را كه در دست داشتند آزاد نمودند و پيمان بستند و صلح استقرار يافت . چون صلاح الدين بشنيد سخت به خشم آمد و به الملك الصالح اسماعيل و دولتمردانش نامه نوشت و آنان را از ارتكاب چنين عملى سرزنش نمود و وعده داد كه به زودى به جنگ فرنگان كمر خواهد بست . قصد صلاح الدين از اين تهديد آن بود كه لشكر بياورد و آن بلاد را تصرف كند . در حالى كه ابن المقدم از بيم او و سيف الدين غازى با فرنگان مصالحه كرده بود . و اللّه تعالى اعلم .\r\n\r\nاستيلاى صلاح الدين بر دمشق\r\nچون سيف الدين غازى بر بلاد جزيره استيلا يافت ، شمس الدين بن الدايه فرمانرواى حلب ، بر حلب بيمناك شد . زيرا سعد الدين كمشتكين از او گريخته و نزد ابن الدايه آمده بود .\r\nابن الدايه سعد الدين را به دمشق فرستاد تا الملك الصالح اسماعيل را به دفع سيف الدين غازى دعوت كند . سپاه حلب نيز با سعد الدين بود . چون سعد الدين به دمشق نزديك شد ، ابن المقدم لشكرى به مقابلهء او فرستاد و هر چه داشت تاراج كردند . سعد الدين به حلب باز گرديد .\r\nآنگاه ابن المقدم و دولتمردان دمشق چنان ديدند كه رفتن الملك الصالح اسماعيل به حلب به مصلحت نزديكتر است . پس نزد سعد الدين كمشتكين كس فرستادند و الملك الصالح را با او به حلب گسيل داشتند . چون به حلب رسيدند سعد الدين كمشتكين ابن الدايه و برادرانش را و نيز رئيس حلب ابن الخشاب و سركردهء احداث حلب را دربند كشيد و خود زمام همهء امور الملك الصالح اسماعيل را به دست گرفت .\r\nابن المقدم و امراى او در دمشق از شر او بترسيدند و به سيف الدين غازى صاحب موصل\r\n\r\n","description":"","footnote":"","page_name":" 392 ","page_number":424},
  {"content":"\r\n\r\nنامه نوشتند كه بيايد تا دمشق را تسليم او كنند . او پنداشت حيله‌اى در كار است و ماجرا به سعد الدين كمشتكين نوشت و با او چنان مصالحه كرد كه مالى بستاند و از حادثه كنارى گيرد .\r\nاين وقايع سبب شد كه دمشقيان به وحشت افتند . پس به صلاح الدين بن ايوب نامه فرستادند و او را به دمشق فراخواندند . صلاح الدين در حركت آمد . نخست فرنگانى را كه بر سر راهش بودند فرو كوفت و به بصرى رفت . فرمانرواى بصرى سر به فرمان نهاد . آنگاه به دمشق درآمد رجال ملك ، شمس الدين محمد بن المقدم را پيش انداختند و به استقبال بيرون آمدند . اين ابن المقدم همان بود كه پدرش - چنان كه گفتيم - سنجار را در سال 544 به نور الدين تسليم كرده بود . صلاح الدين در آخر ربيع الاول سال 570 به دمشق در آمد و در خانهء پدرى خود معروف به دار العقيقى [ 1 
  ] وارد شد . قلعهء شهر در دست ريحان ، خادم نور الدين بود . صلاح الدين ، قاضى كمال الدين بن الشهرزورى را نزد او فرستاد كه قلعه را تسليم كند و او را پيام داد كه من در طاعت الملك الصالح اسماعيل هستم و در بلاد خود به نام او خطبه مىخوانم و اينك آمده‌ام تا بلادى را كه از او گرفته‌اند بازپس گيرم و به او تسليم كنم . ريحان قلعه را تسليم نمود . صلاح الدين بر آن استيلا يافت و هر چه اموال و ذخاير در آنجا بود بستد و با اين همه همچنان نسبت به الملك الصالح اظهار فرمانبردارى مىنمود و به نام او خطبه مىخواند و سكه مىزد . پايان . و اللّه اعلم .\r\n\r\nاستيلاى صلاح الدين بر حمص و حماة سپس محاصرهء حلب و تصرف بعلبك\r\nچون صلاح الدين بر دمشق مستولى شد و برادر خود سيف الاسلام طغتكين بن ايوب را به جاى خود نهاد و به حمص لشكر برد . حمص و حماة و سلميه و بعرين [ 2 
  ] و تل خالد و رها از بلاد جزيره جز قلعه‌هاى آن در اقطاع امير فخر الدين مسعود بن زعفرانى از امراى نور الدين بود .\r\nچون نور الدين درگذشت زعفرانى به سبب روش ناپسندى كه در پيش گرفته بود نتوانست در آنجا بماند . صلاح الدين پس از استقرار در دمشق به حمص لشكر برد و آن را بگرفت ، ولى والى قلعهء حمص همچنان مقاومت مىورزيد . صلاح الدين لشكرى به محاصرهء آن گسيل داشت و خود به حماة رفت . در نيمهء شعبان سال 570 در حماة فرود آمد . قلعهء حماة در دست امير عز الدين جورديك [ 3 
  ] بود . صلاح الدين او را پيام داد كه من در فرمان الملك الصالح هستم و آمده‌ام تا او را از تعرض فرنگان مصون دارم و بلاد او را در ناحيهء جزيره از پسر عمش سيف الدين غازى صاحب موصل بستانم . عز الدين بر اين ادعا او را سوگند داد . سپس صلاح الدين او را نزد الملك الصالح به حلب فرستاد تا ميان او و الملك الصالح اتفاق كلمه پديد آورد\r\n\r\n\r\n","description":"","footnote":"\r\n[ ( 1 ) 
  ] متن : دار العفيفى .\r\n[ ( 2 ) 
  ] متن : مرعش .\r\n[ ( 3 ) 
  ] متن : خرديك .\r\n","page_name":" 393 ","page_number":425},
  {"content":"\r\n\r\nو شمس الدين على و حسن و تقى الدين عثمان پسران دايه را از زندان آزاد كند . عز الدين نيز بدين منظور برفت و برادر خود را در قلعه به جاى خود نهاد . چون به حلب رسيد سعد الدين كمشتكين او را بگرفت و به حبس فرستاد . برادرش نيز قلعهء حماة را به صلاح الدين تسليم كرد .\r\nآنگاه صلاح الدين در همان اوان به حلب لشكر كشيد و حلب را محاصره نمود . الملك الصالح اسماعيل كه كودكى نوخاسته بود از مردم شهريارى خواست و حقوق پدر خويش فرايادشان آورد . مردم به رحم آمدند و گريستند و گفتند تا سر حد مرگ از او دفاع خواهند كرد و به مقابله با سپاه صلاح الدين بسيج كردند .\r\nسعد الدين كمشتكين براى كشتن صلاح الدين دست به دامان رئيس اسماعيليان زد .\r\nاو نيز چند تن از فداييان را بدين آهنگ بفرستاد . يكى از ياران صلاح الدين از توطئه خبر يافت و همهء آنان را بشناخت . صلاح الدين همه را بگرفت و بكشت .\r\nصلاح الدين همچنان حلب را در محاصره داشت . سعد الدين كمشتكين نزد فرنگان كس فرستاد و از ايشان خواست كه به بلاد صلاح الدين تاخت آورند . باشد كه او از حلب برود . كنت ريموند سن‌ژيلى صاحب طرابلس را كه در سال 559 نور الدين در جنگ حارم اسير كرده و در حلب دربند بود ، سعد الدين كمشتكين در برابر صد و پنجاه هزار دينار صورى و هزار اسير آزاد كرد . كنت ريموند مردى عاقل و دلير بود . قضا را چون از اسارت آزاد شد پادشاه فرنگان مرى بمرد و پسرش كه جوانى مجذوم و عاجز بود به جايش نشست . او همواره بر رأى كنت ريموند كار مىكرد . در هفتم رجب سال 570 لشكر بسيج كرده بيامد . چون صلاح الدين بشنيد از حلب به حماة رفت و از آنجا راهى رستن شد . چون فرنگان از نزديك شدن او خبر يافتند . از حمص برفتند . صلاح الدين به حمص رسيد و قلعه را محاصره نمود در آخر ماه شعبان بگرفت و بر بسيارى از شام مستولى شد . سپس لشكر به بعلبك برد . يمن خادم در آنجا فرمان مىراند . او از موالى نور الدين بود . صلاح الدين بعلبك را محاصره نمود تا مردم امان خواستند و در نيمهء رمضان همان سال شهر را تسليم كردند . صلاح الدين آن را به شمس الدين محمد بن عبد الملك المقدم ، به سبب اظهار فرمانبرداريش در دمشق و تسليم كردن دمشق به او به اقطاع داد . و اللّه تعالى اعلم .\r\n\r\nجنگهاى صلاح الدين با سيف الدين غازى صاحب موصل و غلبه بر او و استيلاى او بر بعرين و ديگر بلاد\r\nچون صلاح الدين حمص و حماة را گرفت و حلب را محاصره نمود ، الملك الصالح الملك الصالح اسماعيل ، از حلب به پسر عم خود سيف الدين غازى صاحب موصل نامه نوشت و از او يارى خواست . او نيز لشكر گرد آورد و از برادر خود عماد الدين زنگى بن قطب الدين مودود صاحب سنجار مدد طلبيد ولى عماد الدين زنگى به سبب مودتى كه ميان او و صلاح الدين\r\n\r\n","description":"","footnote":"","page_name":" 394 ","page_number":426},
  {"content":"\r\n\r\nبود از ياريش سر برتافت ، زيرا صلاح الدين او را امارت سنجار و وعدهء حكومت داده بود .\r\nسيف الدين غازى در رمضان سال 570 لشكرى به سردارى برادرش عز الدين مسعود ، به شام فرستاد و سپهسالار خود عز الدين محمود را كه به زلفندار [ 1 
  ] ملقب بود همراه او نمود و تدبير كار لشكر به دو داد . سيف الدين خود به سنجار رفت و عماد الدين زنگى را به محاصره گرفت . عماد الدين نيك پايدارى كرد . به هنگام محاصره خبر يافت كه برادرش عز الدين مسعود در شام از صلاح الدين شكست خورده است پس در سنجار با عماد الدين مصالحه نمود و به موصل باز گرديد .\r\nسيف الدين غازى بار ديگر لشكرى به سردارى برادر خود عز الدين مسعود و عز الدين زلفندار [ 1 
  ] بسيج كرده به جنگ صلاح الدين فرستاد . اين لشكر به حلب رفت و سپاهيان او كه در حلب بودند به آن پيوستند و همگان راهى نبرد با صلاح الدين شدند .\r\nصلاح الدين نزد سيف الدين كس فرستاد كه حمص و حماة و دمشق را به او واگذارد و بر اين صلح كنند . و او نايب الملك الصالح اسماعيل باشد ولى سيف الدين غازى نپذيرفت و گفت بايد هر چه از شام گرفته است باز پس دهد و خود به مصر بازگردد و بر آن بسنده كند .\r\nصلاح الدين چون از مصالحه مأيوس شد عزم نبرد كرد و در نزديكى حماة با لشكر عز الدين روبرو گرديد . عز الدين زلفندار بگريخت ولى عز الدين مسعود برادر سيف الدين چندى پايدارى كرد و چون صلاح الدين حمله كرد او نيز بگريخت . صلاح الدين لشكرگاهش را تاراج كرد و از پى ايشان بتاخت تا آنان را به حلب باز گردانيد و شهر را محاصره نمود .\r\nصلاح الدين نام الملك الصالح اسماعيل را از خطبه و سكه بيفكند و فرمان داد كه در جميع بلادش به نام وى خطبه بخوانند . چون مدت محاصره به دراز كشيد با او مصالحه كردند كه هر چه از شام در دست دارد از آن او باشد . بر اين قرار صلح برقرار گرديد .\r\nصلاح الدين در دهم شوال سال 570 از حلب به حماة باز گرديد و از آنجا به بعرين لشكر برد . بعرين در دست فخر الدين مسعود بن زعفرانى ، از امراى نور الدين بود . فخر الدين به صلاح الدين پيوسته بود و در خدمت او بود و چون در خدمت او به مقاصد خويش نمىرسيد از صلاح الدين جدا شده به بعرين رفت . صلاح الدين بعرين را محاصره نمود تا مردم از او امان خواستند . چون بعرين را گرفت به حماة آمد و آن را به دايى خود شهاب الدين محمود بن تكش الحارمى به اقطاع داد و حمص را به ناصر الدين محمد پسر عمويش شيركوه اقطاع داد .\r\nآنگاه به دمشق رفت و در اواخر شوال همان سال 570 به دمشق وارد شد .\r\nسيف الدين غازى صاحب موصل بعد از هزيمت برادرش و لشكريان او از محاصرهء برادر ديگرش در سنجار دست برداشت و چنان كه گفتيم به موصل باز گرديد .\r\n\r\n\r\n","description":"","footnote":"\r\n[ ( 1 ) 
  ] متن : القنذار .\r\n","page_name":" 395 ","page_number":427},
  {"content":"\r\n\r\nسيف الدين غازى به جمع لشكر و بذل اموال پرداخت و از صاحب كيفا و ماردين يارى خواست و با شش هزار سپاهى در حركت آمد و در ماه ربيع الاول سال 571 به نصيبين راند و در آنجا درنگ كرد تا زمستان برود . آنگاه عازم حلب شد . سعد الدين كمشتكين خادم و مدبر دولت الملك الصالح اسماعيل با لشكر حلب به او پيوست .\r\nصلاح الدين آن گروه از لشكر خود را كه به مصر رفته بودند فرا خواند . آنان بيامدند و صلاح الدين از دمشق به جنگ سيف الدين غازى و سعد الدين كمشتكين در جنبش آمد . در تل السلطان دو لشكر به يك ديگر رسيدند و مصاف دادند . سيف الدين شكست خورد و به حلب باز گرديد و برادر خود عز الدين مسعود را در حلب نهاد و خود از فرات گذشته به موصل رفت .\r\nاو مىپنداشت كه صلاح الدين در پى اوست . از اين رو با وزير خود جلال الدين و مجاهد الدين قايماز مشورت كرد كه از موصل دور شود و به قلعهء عقر الحميديه پناه جويد ولى آن دو موافقت نكردند . سيف الدين غازى پس از اين شكست ، زلفندار را از سپهسالارى لشكر عزل كرد ، زيرا او سبب اين شكست شده بود و به جاى او مجاهد الدين قايماز را سپهسالارى داد .\r\nچون سپاه موصل از برابر صلاح الدين بگريخت و صلاح الدين بر آن غنايم و اموال دست يافت به بزاغه رفت و آنجا را بگرفت و يكى را از سوى خود بر آن امارت داد و راهى منبج شد فرمانرواى منبج قطب الدين ينال بن حسان المنبجى بود كه با صلاح الدين سخت دشمنى داشت صلاح الدين شهر را گرفت و او را در قلعه محاصره نمود . سپس ديوارهاى قلعه را سوراخ كرد و قلعه را به جنگ تصرف كرد و قطب الدين را اسير نمود . سپس او را عريان كرده آزاد نمود و او به موصل رفت و سيف الدين غازى رقه را به اقطاع او داد .\r\nچون صلاح الدين از منبج فراغت يافت به قلعهء عزاز لشكر برد و آن قلعه‌اى استوار بود . صلاح الدين چهل روز آن را محاصره نمود تا مردم امان خواستند و در روز عيد اضحى به دست صلاح الدين افتاد . سپس صلاح الدين به حلب رفت و آنجا را محاصره نمود . الملك الصالح اسماعيل در حلب بود . مردم حلب به دفاع از شهر برخاستند . از اين رو صلاح الدين دست از جنگ بداشت و همچنان محاصره را ادامه داد . و چون دو جانب در جنگ مانده شده بودند تن به مصالحه دادند . پس از استقرار صلح ميان طرفين خواهر الملك الصالح نزد صلاح الدين آمد . صلاح الدين او را گرامى داشت و مالى گزاف به او تقديم نمود . آن دختر خواستار قلعهء عزاز شد . صلاح الدين قلعه را به او داد و به سوى بلاد اسماعيليه در حركت آمد .\r\nو اللّه سبحانه و تعالى اعلم .\r\n\r\nعصيان صاحب شهر زور بر سيف الدين غازى صاحب موصل و بازگشت آن\r\nمجاهد الدين قايماز والى شهر اربل بود و ميان او و شهاب الدين محمد بن\r\n\r\n","description":"","footnote":"","page_name":" 396 ","page_number":428},
  {"content":"\r\n\r\nبزان [ 1 
  ] دشمنى بود . چون سيف الدين غازى ، مجاهد الدين قايماز را نيابت امور موصل داد ، شهاب الدين محمد بن بزان ترسيد كه مبادا از او آزارى برسد ، اين بود كه در سال 572 عصيان آغاز كرد ، جلال الدين وزير ، در اين باب نامه‌اى بليغ به او نوشت و از او خواست كه به اطاعت باز آيد و او را تهديد و ترغيب نمود . شهاب الدين سر به فرمان آورده به موصل آمد . و اللّه تعالى ينصر من يشاء من عباده .\r\n\r\nافول دولت سعد الدين كمشتكين و كشته شدن او\r\nسعد الدين كمشتكين خادم ، زمام دولت الملك الصالح را در حلب به دست داشت .\r\nابو صالح العجمى همواره با او رقابت داشت . ابو صالح از سران دولت نور الدين بود و نزد پسرش الملك الصالح اسماعيل نيز صاحب مقامى ارجمند بود و كمتر به سعد الدين مىپرداخت .\r\nقضا را يكى از باطنيان او را به قتل آورد و ميدان را براى سعد الدين خالى گذاشت . سعد الدين نيز خودكامگى از حد بگذرانيد . تا آنگاه كه زبان ساعيان در حق او دراز شد كه سلطان را محجور داشته و بر او فرمان مىراند و نيز در قتل ابو صالح دست داشته است . الملك الصالح سعد الدين را بگرفت و به شكنجه كشيد . قلعهء حارم در اقطاع او بود . يارانش از تسليم آن امتناع كردند . الملك الصالح خواست كه قلعه را تسليم كنند ولى ايشان همچنان مقاومت مىورزيدند . سعد الدين از شكنجه به هلاكت رسيد . فرنگان طمع در قلعه بستند و آن را محاصره نمودند . الملك الصالح با پرداخت مالى با ايشان مصالحه نمود . فرنگان بازگشتند . آنگاه لشكر به قلعه برد . مدافعان قلعه كه از طول محاصره ناتوان شده بودند قلعه را تسليم كردند و الملك الصالح بر قلعه تسلط يافت . و اللّه تعالى اعلم .\r\n\r\nوفات الملك الصالح اسماعيل و استيلاى پسر عمش ، عز الدين مسعود بر حلب\r\nالملك الصالح اسماعيل بن نور الدين محمود صاحب حلب در اواسط سال 577 پس از هشت سال از آغاز حكومتش درگذشت . او وصيت كرد كه پس از او عز الدين مسعود ، صاحب موصل ، صاحب ملك او خواهد بود و امراى خود را سوگند داد كه تخلف نكنند . بعضى از امراى او گفتند : اگر عماد الدين پسر عم ديگرت را در نظر مىگرفتى بهتر بود كه جز سنجار جاى ديگرى در دست او نيست . از ديگر سو او شوى خواهر تو است . پدرت نور الدين او را دوست مىداشت ، ولى الملك الصالح نپذيرفت . و گفت اگر حلب را به عماد الدين دهد نتواند آن را از تعرض صلاح الدين نگهدارد و حال آنكه عز الدين مسعود را چندان لشكر و قدرت هست كه صلاح الدين را ياراى تصرف حلب نباشد .\r\n\r\n\r\n","description":"","footnote":"\r\n[ ( 1 ) 
  ] متن : بدران\r\n","page_name":" 397 ","page_number":429},
  {"content":"\r\n\r\nچون الملك الصالح بمرد ، امراى او نزد عز الدين مسعود كس فرستادند و او را به حلب فراخواندند . او با مجاهد الدين قايماز به فرات آمد و در آنجا با امراى حلب ديدار كرد و همگان در آخر ماه شعبان سال 577 وارد حلب شدند . در اين هنگام صلاح الدين در مصر ، بود ولى تقى الدين عمر پسر برادر صلاح الدين در منبج بود . چون از نزديك شدن ايشان خبر يافت از منبج به حماة رفت . مردم حماة بر او شوريدند و به نام عز الدين مسعود شعار دادند .\r\nسپاه حلب عز الدين را اشارت كرد كه به دمشق رود و بلاد شام را يك يك بگيرد ولى عز الدين به سبب پيمانى كه ميان او و صلاح الدين بود امتناع كرد و چند ماه در حلب بماند . آنگاه از حلب به رقه رفت . و اللّه تعالى اعلم .\r\n\r\nاستيلاى عماد الدين بر حلب و واگذاشتن او سنجار را به عز الدين\r\nچون عز الدين مسعود از حلب به رقه رفت ، در آنجا رسول برادرش عماد الدين صاحب سنجار با او ديدار كرد . عماد الدين از عز الدين مىخواست كه سنجار را از او بستاند و حلب را در عوض به او دهد . عز الدين مسعود اجابت نكرد . عماد الدين نيز پيام داد كه ناچار است سنجار را به صلاح الدين واگذارد . امراى عز الدين او را تحريض كردند كه با خواهش او موافقت كند و از آن ميان مجاهد الدين قايماز بيش از ديگران اصرار مىورزيد عز الدين به سبب كثرت بلاد و لشكريان مجاهد الدين ياراى مخالفت با او را نداشت . پس سنجار را از برادرش عماد الدين بستد و حلب را به او داد . عماد الدين به حلب رفت و بر آن مستولى شد . از آن پس صلاح الدين كه همواره بيم آن داشت مبادا عز الدين از حلب به دمشق دست اندازى كند ، نفسى به راحت كشيد . و اللّه سبحانه و تعالى اعلم .\r\n\r\nحركت صلاح الدين به بلاد جزيره و محاصرهء او موصل را و استيلاى او بر بسيارى از بلاد عز الدين سپس بر سنجار\r\nعز الدين صاحب موصل ، حران و قلعهء آن را به مظفر الدين كوكبرى [ 1 
  ] بن زين الدين على بن بكتكين [ 2 
  ] به اقطاع داد . چون صلاح الدين به محاصرهء بيره رفت ، مظفر الدين به او گرايش يافت و او را وعدهء يارى داد و برانگيخت كه به بلاد جزيره آيد . صلاح الدين چنان وانمود كه به محاصرهء حلب مىرود ولى به فرات رفت و مظفر الدين از آب گذشت و با او ديدار كرد و همراه وى به بيره رفت و بيره قلعه‌اى است بس منيع در كنار فرات و در مرز بلاد جزيره .\r\nصاحب آن يكى از بنى ارتق بود . از مردم ماردين . او به فرمان صلاح الدين گردن نهاد و صلاح الدين از پلى كه در آنجا بود عبور كرد .\r\n\r\n\r\n","description":"","footnote":"\r\n[ ( 1 ) 
  ] متن : كرجنكرى .\r\n[ ( 2 ) 
  ] متن : زين الدين كجك .\r\n","page_name":" 398 ","page_number":430},
  {"content":"\r\n\r\nعز الدين مسعود صاحب موصل همراه با مجاهد الدين به نصيبين رفته بودند تا نگذارند صلاح الدين به حلب دست يابد . چون خبر يافت كه صلاح الدين از فرات عبور كرده است به موصل بازگشت و براى رها نگهبانان فرستاد .\r\nصلاح الدين به ملوك آن نواحى نامه نوشت و از آنان يارى خواست و آنان را وعده‌ها داد و پيش از اين گفتيم كه ميان او و نور الدين محمد بن قراارسلان صاحب كيفا معاهده‌اى بود كه صلاح الدين آمد را فتح كند و به او واگذاردش . چون اكنون به آنان نامه نوشت فرمانرواى كيفا نخستين كسى بود كه او را پاسخ گفت . صلاح الدين به رها رفت و در ماه جمادى الاولاى سال 578 آنجا را محاصره نمود و جنگى سخت درگرفت . رها در آن ايام در دست امير فخر الدين مسعود بن الزعفرانى بود . فخر الدين از صلاح الدين امان خواست ، سپس با او در محاصرهء قلعه شركت جست . نايبى كه در قلعه بود مالى بستد و قلعه را تسليم نمود .\r\nصلاح الدين آن را به مظفر الدين كوكبرى صاحب حران به اقطاع داد .\r\nصلاح الدين از رها به رقه راند . والى رقه قطب الدين ينال بن حسان المنبجى بود .\r\nاو از رقه به موصل رفت . صلاح الدين رقه را تصرف كرد ، سپس به خابور و قرقيسيا و ماكسين و عرابان [ 1 
  ] لشكر برد و بر همهء آنها مستولى گرديد .\r\nصلاح الدين آنگاه به نصيبين راند و در وقت شهر را بگرفت . سپس قلعه را محاصره كرد و پس از چند روز آن را نيز فتح كرد . سپس آن را به اقطاع ابو الهيجاى سمين كه از اكابر امرايش بود داد . سپس همراه با صاحب حصن كيفا از آنجا دور شد .\r\nدر اين اثنا خبر يافت كه فرنگان بر اعمال دمشق حمله آورده‌اند و به داريا رسيده‌اند .\r\nصلاح الدين به اين خبر نپرداخت و سرگرم كار خود شد . مظفر الدين [ 2 
  ] كوكبرى و ناصر الدين محمد بن شيركوه او را به تسخير موصل تحريض مىكردند و تصرف موصل را بر تصرف سنجار و جزيرهء ابن عمر ترجيح مىدادند . صلاح الدين نيز آهنگ موصل نمود .\r\nعز الدين مسعود صاحب موصل و نايبش مجاهد الدين لشكر گرد آورده و باب عطا گشودند و در بلادى كه در دست داشتند چون جزيره و سنجار و موصل و اربل آذوقه و مردان جنگى نهادند . صلاح الدين آهنگ موصل نمود و بيامد تا به نزديكى بارو رسيد . بارو را استوار و عز الدين را آمادهء دفاع يافت . مظفر الدين و ناصر الدين ابن شيركوه و جماعتى از اعيان دولتش با او بودند .\r\nصلاح الدين ، مظفر الدين و ناصر الدين پسر عم خود را گفت : شما مرا فريب داديد .\r\nسپس بامداد روز ديگر خود و يارانش عزم قتال كردند و نه منجنيق نصب كردند ولى سودى نبخشيد . تا آنجا كه جماعتى از شهر بيرون آمدند و منجنيق را بستدند . شبها نيز مردم شهر با\r\n\r\n\r\n","description":"","footnote":"\r\n[ ( 1 ) 
  ] متن : عرمان .\r\n[ ( 2 ) 
  ] متن : مظهر الدين .\r\n","page_name":" 399 ","page_number":431},
  {"content":"\r\n\r\nمشعلها بيرون مىآمدند و چنان مىنمودند كه جمع كثيرى در حركت هستند . صلاح الدين از شبيخون مىترسيد .\r\nصدر الدين عبد الرحيم بن اسماعيل ، شيخ الشيوخ ، پيش از رسيدن او به موصل از سوى خليفه الناصر الدين اللّه نزد او آمد . بشير خادم نيز همراهش بود و او از خواص خليفه الناصر الدين اللّه به شمار مىآمد ، آمده بود تا ميان صلاح الدين و عز الدين طرح صلح افكند و رسولان به آمد و شد در آمدند . عز الدين گفت بايد بلاد جزيره را كه از او گرفته‌اند باز پس دهند . صلاح الدين نيز گفت بدان شرط كه حلب را تسليم او نمايند . عز الدين و مجاهد الدين از تسليم حلب امتناع كردند . صلاح الدين از اين شرط بگذشت به شرطى كه عز الدين از يارى فرمانرواى حلب صرف نظر كند . عز الدين اين شرط را نيز قبول نكرد .\r\nدر اين هنگام رسولان قزل‌ارسلان [ 1 
  ] صاحب آذربايجان و رسولان شاه ارمن [ 2 
  ] صاحب خلاط نيز بيامدند تا در امر صلح گفتگو كنند . ولى كار به جايى قرار نگرفت .\r\nصلاح الدين بناچار از موصل به سنجار در حركت آمد و شهر را در محاصره گرفت .\r\nشرف الدين امير اميران برادر عز الدين صاحب موصل والى سنجار بود . مجاهد الدين ساز و برگ براى او فرستاد ، ولى صلاح الدين راه بر آن بگرفت و هر چه بود در تصرف آورد . يكى از امراى كردان زر زارى در نهان با صلاح الدين قرارى نهاد كه شب هنگام از ناحيه‌اى كه او قرار دارد حمله كند تا ناحيهء خويش به او تسليم نمايد . صلاح الدين نيز شب هنگام از آن ناحيه حمله كرد و شهر را بگرفت و امير اميران امان خواست و به موصل رفت .\r\nصلاح الدين چون سنجار را گرفت چنان بود كه بر تمام بلاد جزيره بارويى كشيده باشد آنگاه سعد الدين بن معين الدين انز را كه يكى از اكابر امرايش بود نيابت سنجار داد و خود پس از تمشيت امور آن ديار روانهء نصيبين گرديد . در آنجا مردم را ديد كه از ابو الهيجاء سمين شكايت سرداده‌اند و از ستم او مىگريند . صلاح الدين او را عزل كرد و با خود به حران برد . حران شهر مظفر الدين كوكبرى بود . صلاح الدين در ماه ذو القعدهء سال 578 به حران داخل شد تا چندى بياسايد و سپاهيان را اجازت داد كه آنان نيز هر جا كه خواهند بروند .\r\nعز الدين مسعود نزد شاه ارمن صاحب خلاط كس فرستاده از او يارى خواست .\r\nشاه ارمن نيز رسولانى گسيل داشت و شفاعت كرد كه از موصل چشم بپوشد . آخرين رسول او يكى از مواليش به نام سيف الدين بكتمر [ 3 
  ] بود . در اين هنگام صلاح الدين در سنجار بود و شفاعت او را نپذيرفت . چون رسول چنان ديد خشمناك برفت .\r\nشاه ارمن از خلاط نزد پسر خواهر خود قطب الدين بن نجم الدين البى رفت . قطب الدين پسر دايى عز الدين مسعود و شوى دخترش بود . شاه ارمن از او يارى خواست . او نيز به\r\n\r\n\r\n","description":"","footnote":"\r\n[ ( 1 ) 
  ] متن : قراارسلان .\r\n[ ( 2 ) 
  ] متن : شاهرين .\r\n[ ( 3 ) 
  ] متن : سكر .\r\n","page_name":" 400 ","page_number":432},
  {"content":"\r\n\r\nياريش برخاست . عز الدين صاحب موصل نيز با لشكر خود بيامد و همگان آهنگ قتال صلاح الدين نمودند . در اين هنگام صلاح الدين در حران مىآسود و لشكريان خود را مرخص كرده بود . چون اين خبر بشنيد نزد تقى الدين پسر برادرش كه در حماة بود كس فرستاد و او را فراخواند . او نيز شتابان بيامد . صلاح الدين به عزم رويارويى با خصمان خويش در حركت آمد و تا رأس عين پيش راند ولى دشمن از رويارويى با او سر برتافت و هر يك به ديار خود رفت . صلاح الدين نيز به ماردين رفت و چند روز بماند و باز گرديد . و اللّه تعالى اعلم .\r\n\r\nاستيلاى صلاح الدين بر حلب و اعمال آن\r\nصلاح الدين در سال 579 از ماردين به قصد آمد در حركت آمد . آمد را بگرفت و به نور الدين محمد بن قراارسلان تسليم نمود و اين عهدى بود ميان آن دو و ما به آن اشارت كرديم . سپس به شام رفت و تل خالد از اعمال حلب را محاصره نمود و در محرم سال 579 آن را بگرفت و از آنجا به عين تاب لشكر برد . ناصر الدين محمد ، برادر شيخ اسماعيل ، خازن نور الدين محمود و از ياران او فرمانرواى آنجا بود . نور الدين عمارت عين تاب را به او داده بود . ناصر الدين محمد از صلاح الدين امان خواست به شرطى كه قلعه را در دست او بگذارد و او را در خدمت خود بپذيرد و ناصر الدين تسليم شد .\r\nآنگاه صلاح الدين لشكر به حلب راند . عماد الدين زنگى بن مودود فرمانرواى حلب بود صلاح الدين چند روز در ميدان [ 1 
  ] اخضر فرود آمد . سپس به كوه جوشن رفت و چند روز ديگر نيز در آنجا ماند و چنان نمود كه بر سر آن كوه برج و بارو مىسازد . عماد الدين زنگى از پرداخت مواجب سپاهيان خويش ناتوان شده بود . صلاح الدين پيشنهاد كرد كه حلب را بدهد و سنجار و نصيبين و خابور و سروج و رقه را بستاند . او اجابت كرد . صلاح الدين آن بلاد بداد و حلب را بگرفت . از جملهء شروط صلاح الدين آن بود كه هر وقت او را به خدمت فراخواند بيدرنگ بيايد . عماد الدين زنگى بن مودود به آن بلاد رفت و صلاح الدين به حلب در آمد .\r\nاين واقعه در اواخر سال 579 بود . برادر كوچكتر صلاح الدين تاج الملوك بورى بن ايوب در نبرد حلب كشته شد . ضربتى بر زانويش آمد و سبب مرگش گرديد . تاج الملوك بعد از فتح حلب درگذشت .\r\nسپس صلاح الدين به قلعهء حارم رفت . سرخك [ 2 
  ] يكى از موالى نور الدين فرمانرواى آنجا بود . عماد الدين او را بر حارم امارت داده بود . چون حلب تسليم صلاح الدين شد . سرخك در قلعهء حارم كوس مخالفت زد . صلاح الدين حارم را محاصره نمود و رسولان به آمد و شد پرداختند . سرخك در نهان از فرنگان يارى خواست . سپاهيانش را بيم آن بود كه حارم را\r\n\r\n\r\n","description":"","footnote":"\r\n[ ( 1 ) 
  ] متن : ميلان .\r\n[ ( 2 ) 
  ] متن : سرجك .\r\n","page_name":" 401 ","page_number":433},
  {"content":"\r\n\r\nبه فرنگان تسليم كند . پس او را به زندان كردند و از صلاح الدين امان خواستند . صلاح الدين حارم را بگرفت و يكى از خواص خود را به امارت آن منصوب كرد .\r\nصلاح الدين تل خالد را به يكى از اميران خود به نام داروم الياروقى [ 1 
  ] صاحب تل باشر به اقطاع داد و قلعهء عزاز را به اميرى ديگر به نام دلدرم سليمان بن جندر سپرد و او به عمارت آن پرداخت ، زيرا در عهد عماد الدين ويران شده بود .\r\nصلاح الدين ديگر اعمال حلب را به ديگر امرا و سپاهيان خويش به اقطاع داد .\r\nو اللّه اعلم .\r\n\r\nافول دولت مجاهد الدين قايماز\r\nامور دولت موصل در دست مجاهد الدين قايماز بود و چنان كه گفتيم او بود كه فرمان مىراند . عز الدين محمد معروف به زلفندار سپهسالار و شرف الدين احمد بن ابى الخير كه پدرش صاحب الغراف بود و هر دو از بزرگان دولت بودند و نزد سلطان عز الدين مسعود مقامى ارجمند داشتند ، سلطان عز الدين را عليه مجاهد الدين برانگيختند و بسى سعايتها كردند تا عاقبت تصميم به برانداختن او گرفت ، ولى به سبب قدرت و شوكت مجاهد الدين ياراى اقدامش نبود . پس اظهار بيمارى نمود . مجاهد الدين خواجه بود و زنان از او حجاب نمىكردند چون به عيادت سلطان عز الدين آمد فرمان داد او را گرفتند و دربند كشيدند . آنگاه خود بر نشست به قلعهء موصل راند و اموال و ذخاير او را در تصرف آورد و قلعه را به زلفندار داد و شرف الدين احمد بن ابى الخير را امير حاجب خود گردانيد و دست هر دو را در امور دولتش گشاده داشت .\r\nاين واقعه در سال 579 اتفاق افتاد .\r\nاربل و اعمال آن در تحت حكم مجاهد الدين بود . زين الدين يوسف بن زين الدين على نيز كه كودكى خردسال بود در كفالت او مىزيست . همچنين جزيرهء ابن عمر كه از آن معز الدين سنجر شاه بن سيف الدين غازى بن مودود بود در زير فرمان او قرار داشت ، زيرا معز الدين سنجر شاه نيز كودكى خردسال بود . همچنين شهرزور و اعمال آن و دقوقا و قلعه عقر حميديه در دست او بود و در هر يك از آنها نايبى گماشته بود . پس از آنكه صلاح الدين بلاد جزيره را گرفت براى عز الدين مسعود جز موصل نماند كه باز هم قلعه آن را مجاهد الدين در تصرف داشت .\r\nاز اين رو پادشاه حقيقى مجاهد الدين بود . چون عز الدين مسعود او را فرو گرفت . صاحب اربل و جزيرهء ابن عمر به فرمان عز الدين مسعود سر فرود نياوردند و تسليم حكم صلاح الدين شدند .\r\nخليفه الناصر لدين اللّه ، شيخ الشيوخ صدر الدين و بشير خادم خاص خود را فرستاد تا ميان صلاح الدين و عز الدين طرح صلح افكند . صلاح الدين گفت كه در جزيره و اربل سخنى\r\n\r\n\r\n","description":"","footnote":"\r\n[ ( 1 ) 
  ] متن : الباروقى .\r\n","page_name":" 402 ","page_number":434},
  {"content":"\r\n\r\nنيست يعنى از آن اوست و عز الدين مسعود گفت : از آن ما هستند .\r\nبا برافتادن مجاهد الدين ، صلاح الدين را طمع تصرف موصل افزون گرديد و چون عز الدين مسعود دريافت كه با عزل مجاهد الدين مرتكب چه خطايى شده است با زلفندار و شرف الدين احمد بن ابى الخير ، كه او را بر آن كار واداشته بودند ، دل بد كرد . سپس هر دو را دربند كشيد .\r\n[ در سال 580 عز الدين مسعود ، مجاهد الدين قايماز را از حبس آزاد كرد و او را نزد محمد جهان پهلوان و برادرش قزل‌ارسلان فرستاد و از آنان براى مقابله با صلاح الدين يارى خواست . او نخست نزد قزل‌ارسلان صاحب آذربايجان رفت . او گفت من اين مهم به پايان خواهم برد و سه هزار سوار همراه او نمود . اينان به سوى اربل آمدند تا آن را محاصره نمايند ولى همهء بلاد اطراف را ويران كردند و دست به كشتار و تاراج و تجاوز زدند . زين الدين يوسف ، صاحب اربل ، لشكر به دفع ايشان برد . چون براى غارت اطراف پراكنده شده بودند .\r\nآنان را منهزم ساخت و پيروزمند باز گرديد . عجمان نيز به بلاد خود بازگشتند . مجاهد الدين نيز به موصل آمد . 
  ] [ 1 
  ] و اللّه سبحانه و تعالى ولى التوفيق .\r\n\r\nمحاصرهء صلاح الدين موصل را و صلح او با عز الدين مسعود\r\nدر ماه ذو القعدهء سال 581 صلاح الدين از دمشق در حركت آمد و به حران رسيد و مظفر الدين كوكبرى صاحب حران را بگرفت ، زيرا او وعده داده بود كه در برابر امارت حران پنجاه هزار دينار بدهد و چون به حران رفت به وعدهء خويش وفا ننمود .\r\nصلاح الدين او را از بند آزاد كرد و رها و حران را به او بازپس داد ، زيرا مىترسيد مردم جزيره با او دل بد كنند .\r\nصلاح الدين در ماه ربيع الاول از حران به راه افتاد . سپاهيان حصن كيفا و دارا [ 2 
  ] و سپاهيان جزيرهء ابن عمر با معز الدين سنجر شاه نزد او آمدند . اين سنجر شاه برادرزادهء عز الدين مسعود صاحب موصل بود كه پس از دستگيرى مجاهد الدين از عم خود جدا شده به صلاح الدين پيوست . اينان همگان با صلاح الدين بودند . چون به شهر بلد [ 3 
  ] رسيدند ، مادر اتابك عز الدين و پسر عمهء نور الدين محمود بن زنگى و جماعتى از اعيان دولت نزد صلاح الدين به شفاعت آمدند . بدين خيال كه شفاعت آنان خواهد پذيرفت . چون صلاح الدين با ياران خود مشورت كرد فقيه عيسى و على بن احمد المشطوب اشارت به رد شفاعت ايشان نمودند .\r\nصلاح الدين نيز چنان كرد و راهى موصل شد . چون لشكر موصل در برابر او به\r\n\r\n\r\n","description":"","footnote":"\r\n[ ( 1 ) 
  ] متن آشفته بود از ابن اثير تكميل شد ( وقايع سال 580 ) .\r\n[ ( 2 ) 
  ] متن : دارى .\r\n[ ( 3 ) 
  ] متن : ابله .\r\n","page_name":" 403 ","page_number":435},
  {"content":"\r\n\r\nپايدارى پرداخت از اينكه آن گروه را مايوس بازگردانيده بود پشيمان شد . در اين حال نامه‌اى هم از قاضى فاضل رسيد . قاضى در آن نامه او را ملامت كرده بود .\r\nآنگاه زين الدين يوسف صاحب اربل با برادرش مظفر الدين كوكبرى و چند تن ديگر از امرا نزد صلاح الدين آمدند . صلاح الدين همه را در جانب شرقى موصل فرود آورد . آنگاه امير على بن احمد المشطوب را به قلعهء جديده [ 1 
  ] از بلاد هكارى فرستاد . او قلعه را محاصره نمود و جمعى از كردان گرد او را گرفتند و او همچنان در آنجا ببود تا صلاح الدين از موصل برفت .\r\nبه هنگامى كه صلاح الدين موصل را محاصره كرده بود عز الدين خبر يافت كه زلفندار نايب او در قلعه با صلاح الدين مكاتبه مىكند . از اين رو او را به قلعه راه نداد و در مشاورت او را شريك نساخت و بار ديگر مجاهد الدين قايماز را راهنماى خويش قرار داد و در همهء امور رأى او را به كار مىبست تا كارهايش به اصلاح گراييد .\r\nدر آخر ماه ربيع الاخر سال 582 كه صلاح الدين از طول محاصرهء موصل ملول شده بود خبر يافت كه شاه ارمن فرمانرواى خلاط مرده است . او در نهم ماه ربيع الآخر مرده بود . اين بود كه محاصرهء موصل را رها كرد و به خلاط رفت و بر آن استيلا يافت ، زيرا شاه ارمن فرزندى نداشت و يكى از غلامان او به نام بكتمر عهده‌دار حكومت شده بود . صلاح الدين در راه كه به خلاط مىرفت ميافارقين را تصرف نمود و ما در اخبار دولت او خواهيم آورد .\r\nصلاح الدين چون از تسخير خلاط فراغت يافت به موصل باز گرديد و بر نصيبين گذشت و در ماه رمضان سال 582 در موصل فرود آمد . ميان او و عز الدين مسعود رسولان به آمد و شد پرداختند تا مگر به نوعى مصالحه كنند . عاقبت ، كار بر آن قرار گرفت كه عز الدين مسعود ، شهر - زور و اعمال آن را و قرابلى [ 2 
  ] و همهء آن اعمال آن سوى رود زاب به صلاح الدين واگذار كند و بر منابر آن به نام او خطبه خوانده شود و سكهء او رايج باشد . در اثناء اين احوال صلاح الدين بيمار شد و به حران رفت . رسولان او رسيدند و خبر آوردند كه شرايط صلح پذيرفته شده و هر دو جانب براى انجام آن سوگند خورده‌اند . صلاح الدين چند تن از ياران خود را فرستاد تا آن بلاد تسليم ايشان شود و خود همچنان بيمار در حران بود . برادرش الملك العادل ابو بكر بن ايوب و پسر عمش ناصر الدين بن شيركوه در نزد او بودند . بلاد موصل نيز امنيت يافت .\r\nپس از آن ميان تركمانان و كردان در جزيره و موصل و ديار بكر و خلاط و شام و شهرزور و آذربايجان فتنه افتاد و خلق بىشمارى از هر دو گروه كشته شدند و اين فتنه سالها دوام داشت . سبب آن بود كه عروسى از تركمانان را به خانهء شوى مىبردند . بر قلعه‌اى از ناحيهء زوزان كه از آن كردان بود گذشتند . مردم قلعه بيامدند و از تركمانان چنان كه عادت جوانمردان است خواستار سور عرسى شدند . ولى تركمانان با آنان درشتى كردند . صاحب قلعه\r\n\r\n\r\n","description":"","footnote":"\r\n[ ( 1 ) 
  ] متن : جزيره .\r\n[ ( 2 ) 
  ] متن : فرائلى .\r\n","page_name":" 404 ","page_number":436},
  {"content":"\r\n\r\nنيز داماد را بكشت . تركمانان بر سر كردان ريختند و آنان را كشتار كردند . بعدها مجاهد الدين كوشيد تا ميان دو گروه صلح برقرار گردد و رؤساى كردان و تركمانان را صلات و خلعتها داد و آن دشمنى از ميان برخاست و فتنه نشست . و اللّه تعالى اعلم .\r\n\r\nوفات زين الدين يوسف صاحب اربل و حكومت برادرش مظفر الدين\r\nزين الدين يوسف بن زين الدين على معروف به كجك - چنان كه گفتيم - در طاعت صلاح الدين بود و اربل از اعمال او بود . زين الدين با لشكر خود به صلاح الدين پيوسته بود .\r\nزين الدين در اواخر ماه رمضان سال 586 درگذشت . برادرش مظفر الدين بن على بر ميراث او مستولى شد و جمعى از امراى دولتش چون بلداجى [ 1 
  ] صاحب قلعهء خفتيدگان [ 2 
  ] را بكشت و از صلاح الدين خواست كه به جاى برادرش اربل را به اقطاع او دهد . صلاح الدين نيز اربل را به اقطاع او داد و شهرزور و اعمال آن و دربند [ 3 
  ] قرابلى و بنى قفچاق را بر آن بيفزود . مردم اربل به مجاهد الدين قايماز نامه نوشتند كه بيايد تا اربل را تسليم او كنند . مجاهد الدين در موصل بود ولى از بيم صلاح الدين اقدام به آن ننمود . ديگر آنكه از آن پس كه عز الدين مسعود او را در بند كرده و آزاد نموده بود ، قدرى از نفوذ خود را از دست داده و در رديف ديگر غلامان او درآمده بود و اين خود سبب اندوه او شده بود . چون نامهء مردم اربل را خواند گفت :\r\nهرگز چنين نخواهم كرد تا فلان در آن فرمان نراند و مرا از تصرف منع نمايد . مظفر الدين برفت و اربل تصرف كرد .\r\n\r\nمحاصرهء عز الدين صاحب موصل جزيرهء ابن عمر را\r\nسنجرشاه پسر سيف الدين غازى بن مودود جزيرهء ابن عمر را به وصيت پدرش گرفته بود و به هنگام افول مجاهد الدين - چنان كه گفتيم - از اطاعت عم خود عز الدين خارج شده بود سنجرشاه چون جاسوسى به زيان عم خود و به سود صلاح الدين كار مىكرد و همواره مىكوشيد ميان آن دو دشمنى باشد .\r\nچون صلاح الدين در سال 586 قلعهء عكا را محاصره كرده بود و فرمانروايان اطراف كه در اطاعت او بودند چون : عز الدين صاحب موصل و برادرش عماد الدين صاحب سنجار و نصيبين و سنجر شاه پسر برادر عز الدين و صاحب حصن كيفا همه در عكا گرد آمده بودند ، جماعتى از جزيرهء ابن عمر آمدند و از دست سنجر شاه دادخواهى كردند . سنجر شاه بترسيد و خواست باز گردد ولى صلاح الدين گفت رفتن تو سبب افتراق در لشكر مىشود . سنجر شاه در رفتن الحاح مىكرد تا روز عيد فطر به سلام آمد و در همانجا وداع كرد و بازگشت .\r\n\r\n\r\n","description":"","footnote":"\r\n[ ( 1 ) 
  ] متن : بلداحى .\r\n[ ( 2 ) 
  ] متن : حقبيركان .\r\n[ ( 3 ) 
  ] متن : دوقبر .\r\n","page_name":" 405 ","page_number":437},
  {"content":"\r\n\r\nتقى الدين عمر ، پسر برادر صلاح الدين با لشكرى از حماة آمده بود . صلاح الدين او را از پى سنجرشاه فرستاد كه خواه به زور و خواه به رضا بازش گرداند . تقى الدين در گردنهء فيق [ 1 
  ] به او رسيد و وى را باز گردانيد .\r\nآنگاه صلاح الدين به عز الدين صاحب موصل نوشت كه جزيرهء ابن عمر را محاصره كند .\r\nعز الدين پنداشت كه براى او دامى گسترده است تا به نقض عهد منسوبش دارد . اين بود كه پيام داد بايد به خط خود منشور حكومت جزيرهء ابن عمر را به نام او صادر نمايد و آن را به اقطاع او دهد . صلاح الدين اين خواست برآورد . عز الدين نيز برفت و جزيره را در محاصره گرفت .\r\nچون مدافعان جزيره مقاومت مىكردند چهار ماه محاصره مدت گرفت . عاقبت به نيمى از اعمال او مصالحه كرد و به موصل باز گرديد . و اللّه تعالى اعلم .\r\n\r\nحركت عز الدين صاحب موصل به جزيره ، بلاد الملك العادل و بازگشت او\r\nصلاح الدين بلاد جزيره و حران و رها و سميساط و ميافارقين را تصرف كرده بود و اين بلاد قلمرو پسر برادرش تقى الدين عمر بود . چون تقى الدين بمرد آنها را به برادر خود الملك العادل ابو بكر بن ايوب اقطاع داد .\r\nچون صلاح الدين در سال 589 درگذشت ، عز الدين مسعود صاحب موصل طمع در باز پس گرفتن آن بلاد بست . عز الدين در اين باب با ياران خود مشورت كرد . بعضى گفتند بايد فرمانروايان اطراف چون صاحب اربل و صاحب جزيرهء ابن عمر و صاحب سنجار و نصيبين را به يارى خواند و پيش از آنكه مردم آن ديار مستعد دفاع شوند جنگ را آغاز نمايد .\r\nمجاهد الدين قايماز چنان رأى داد كه قبلا با آن ملوك مشورت كند و هر چه رأى دادند به آن عمل نمايد . عز الدين نظر مجاهد الدين را بپسنديد و براى يك يك آنان نامه نوشت . پاسخ همه يكسان بود كه بايد صبر كرد تا وضع فرزندان صلاح الدين روشن شود .\r\nدر اين اثنا نامهء الملك العادل ابو بكر بن ايوب از مناخ نزديكى دمشق برسيد ، حاكى از مرگ برادرش و اينكه الملك الافضل على پسر او به جايش نشسته است و او را با سپاهى گران به قصد ماردين فرستاده است ، زيرا شنيده است كه صاحب ماردين به بعضى روستاهايى كه از آن او بوده تعرض كرده است . چون نامه را خواندند از حركت باز ايستادند . سپس خبر يافتند كه او بر عكس ادعايش با لشكرى اندك در خارج شهر حران است . عز الدين مسعود بسيج لشكر كرد و به سوى سنجار روان شد . در اين حال سپاهيان شام كه الملك الافضل على فرستاده بود به الملك العادل ابو بكر پيوستند . الملك العادل نيرومند شد و سخت به دفاع ايستاد .\r\nعز الدين با لشكر خود از موصل به نصيبين رفت و با برادرش عماد الدين و سپاه او مجتمع شدند\r\n\r\n\r\n","description":"","footnote":"\r\n[ ( 1 ) 
  ] متن : فنك .\r\n","page_name":" 406 ","page_number":438},
  {"content":"\r\n\r\nو راهى رها گرديدند . الملك العادل در نزديكى ايشان در مرج ريحان فرود آمده بود . الملك العادل از ديدن سپاه عز الدين بترسيد . چند روز به همين حال بودند . قضا را عز الدين بيمار شد و چون بيم هلاكتش مىرفت سپاه را به برادرش عماد الدين زنگى سپرد و خود با گروهى از لشكرش به موصل باز گرديد . و اللّه اعلم .\r\n\r\nوفات عز الدين صاحب موصل و حكومت پسرش نور الدين\r\nعز الدين مسعود بن مودود بن زنگى به موصل باز گرديد و دو ماه در آنجا بماند و بيماريش شدت گرفت و در آخر شعبان سال 589 جهان را بدرود گفت . پسرش نور الدين ارسلان شاه بن عز الدين مسعود بن مودود بن اتابك زنگى به جاى او نشست تدبير امور مملكتش در دست مجاهد الدين قايماز مدبر امور دولت پدرش بود . و اللّه سبحانه و تعالى اعلم .\r\n\r\nوفات عماد الدين صاحب سنجار و حكومت قطب الدين\r\nعماد الدين زنگى بن مودود بن زنگى صاحب سنجار و خابور و نصيبين ورقه و سروج در محرم سال 594 درگذشت و او همان كسى است كه صلاح الدين حلب را از او گرفت و اين بلاد را به او داد . پس از او پسرش قطب الدين محمد به حكومت رسيد . تدبير امور كشورش به دست مجاهد الدين يرنقش مملوك پدرش بود . عماد الدين فرمانروايى نيكوكار و عادل و متواضع و دوستدار اهل علم و دين بود و اين طايفه را بزرگ مىداشت . بر مذهب حنفى تعصب مىورزيد و شافعيان را نكوهش مىكرد . تا آنجا كه براى حنفيان در سنجار مدرسه‌اى بنا كرد .\r\nعماد الدين مردى نيكسيرت بود . و اللّه تعالى اعلم .\r\n\r\nاستيلاى نور الدين ارسلان شاه بن مسعود صاحب موصل بر نصيبين\r\nعماد الدين زنگى صاحب سنجار و نصيبين بود . گاه نايبانش كه در نصيبين بودند به روستاهاى اعمال موصل كه مجاور ايشان بود دست‌اندازى مىكردند . مجاهد الدين قايماز كه مدبر دولت موصل بود در نهان از جانب نور الدين از آن نايبان به عماد الدين شكايت برد و عماد الدين در اين ادعا كه آن روستاها از اعمال نصيبين هستند پاى مىفشرد و پاسخهاى درشت داد . مجاهد الدين ، نور الدين را از قضيه آگاه كرد . نور الدين با بعضى از مشايخ دولتش نامه‌اى فرستاد . عماد الدين كه بيمار شده بود پاسخى چون پاسخهاى پيشين داد . رسول او را اندرز داد كه از لجاج باز ايستد ولى عماد الدين زبان به نكوهش نور الدين گشود و درشتيها كرد . چون نور الدين چنان ديد آهنگ نصيبين نمود . در اين اثنا خبر رسيد كه عماد الدين وفات كرده و پسرش قطب الدين محمد جانشين او شده است . نور الدين را طمع تصرف نصيبين افزون شد و در ماه جمادى الاولاى سال 594 در حركت آمد .\r\n\r\n","description":"","footnote":"","page_name":" 407 ","page_number":439},
  {"content":"\r\n\r\nچون قطب الدين محمد [ 1 
  ] بشنيد براى دفع نور الدين از سنجار حركت نمود . نور الدين پيشدستى كرده وارد نصيبين شد .\r\nچون دو لشكر روبرو شدند نور الدين لشكر او را شكست داد . قطب الدين به قلعهء نصيبين گريخت . سپس از آنجا به حران رفت . نايب او مجاهد الدين يرنقش نيز با او بود .\r\nاينان به الملك العادل ابو بكر بن ايوب كه در دمشق بود نامه نوشتند و او را به نبرد با نور الدين تحريض كردند . نور الدين در نصيبين اقامت كرد تا الملك العادل به جزيره رسيد . آنگاه در ماه رمضان همان سال به موصل بازگرديد و قطب الدين نيز به نصيبين برگشت .\r\nدر اين احوال مرگ و مير در لشكر نور الدين افتاد و بسيارى از امراى موصل بمردند .\r\nاز آن جمله مجاهد الدين قايماز مدبر امور دولت او بود . چون نور الدين به موصل آمد و قطب الدين به نصيبين ، الملك العادل نيز به ماردين رفت و چند روز آنجا را محاصره كرد و بر مردم سخت گرفت سپس باز گرديد . و اللّه تعالى اعلم .\r\n\r\nهزيمت الملك العادل ابو بكر بن ايوب در ماردين در برابر نور الدين ارسلان شاه صاحب موصل و پسر عمانش ملوك جزيره\r\nلشكر الملك العادل ماردين را - چنان كه گفتيم - محاصره كرد . سردار اين لشكر پسرش الملك الكامل محمد بود . اين امر بر ملوك جزيره و ديار بكر گران آمد و بيم آن داشتند كه برايشان ابقا نكند و آنچه ايشان را به اطاعت امر واداشته بود ضعف و ناتوانيشان بود . بدان هنگام كه الملك العزيز عثمان بن صلاح الدين فرمانرواى مصر درگذشت و الملك الافضل على بن صلاح الدين به حكومت رسيد ميان او و الملك العادل ابو بكر بن ايوب اختلاف بود .\r\nالملك العادل نزد نور الدين ارسلان شاه صاحب موصل و ديگر ملوك كس فرستاد و آنان را به همراهى خود فراخواند . آنان نيز اجابت كردند . ولى چون الملك العادل از ماردين به دمشق رفت و الملك الكامل در ماردين ماند او را حقير شمردند و به دفع آن طمع كردند . اين امر به تحريض الملك الظاهر غازى و الملك الافضل على پسران صلاح الدين بود زيرا با عم خود الملك العادل دل بد داشتند . پس نور الدين ارسلان شاه بن مسعود بن مودود صاحب موصل در آغاز شعبان سال 595 با لشكر خود در حركت آمد و در دنيسر [ 2 
  ] فرود آمد و در آنجا درنگ كرد . پسر عمش قطب الدين محمد بن زنگى بن مودود صاحب سنجار و پسر عم ديگرش معز الدين سنجر شاه بن غازى بن مودؤد صاحب جزيرهء ابن عمر نيز به او پيوستند ، تا پس از عيد فطر به ماردين لشكر برند و الملك الكامل را از آنجا برانند .\r\nمردم ماردين در خلال اين احوال سخت در تنگنا افتاده بودند و به سبب محاصره\r\n\r\n\r\n","description":"","footnote":"\r\n[ ( 1 ) 
  ] متن : قطب الدين بن سنجر .\r\n[ ( 2 ) 
  ] متن : دبيس .\r\n","page_name":" 408 ","page_number":440},
  {"content":"\r\n\r\nطولانى ذخيرهء ارزاق و آذوقهء ايشان به پايان رسيده بود .\r\nچون نظام ، كه زمام اختيار دولت صاحب ماردين يولق ارسلان بن ايلغازى را به دست داشت ، چنان ديد نزد الملك الكامل كس فرستاد و پيشنهاد كرد كه اگر اجازه دهد قدرى آذوقه به شهر آيد قلعه را تسليم خواهد كرد . او نيز بپذيرفت و آنان ذخاير بسيار به قلعه وارد كردند و براى پايدارى بار ديگر قدرتى حاصل كردند . در اين اثنا خبر رسيد كه لشكر نور الدين در راه است . پس به مقاومت پرداختند . الملك الكامل شكست خورد و از كنار قلعه به لشكرگاه خود در ربض رفت . اهل قلعه به نبرد بيرون آمدند و تا شب هنگام همچنان پيكار كردند . الملك الكامل در شب نيمهء شوال همان سال به بلاد خويش بازگرديد و اهل قلعه هر چه باقى مانده بود غارت كردند .\r\nصاحب ماردين يولق ارسلان بن ايلغازى [ 1 
  ] نزد نور الدين آمد و او را سپاس گفت و به قلعهء خود بازگشت . نور الدين و يارانش به دنيسر [ 2 
  ] بازگشتند . نور الدين از آنجا به رأس العين رفت . در آنجا رسول الملك الظاهر بن صلاح الدين از حلب بيامد و از او طلب خطبه و سكه نمود . نور الدين را نيت دگرگون شد و از ياريشان باز ايستاد . در اين اثنا بيمار شد و در ماه ذو الحجهء پايان آن سال به موصل باز گرديد . و اللّه تعالى اعلم .\r\n\r\nحركت نور الدين ارسلان شاه صاحب موصل به بلاد الملك العادل ابو بكر بن ايوب در جزيره\r\nالملك العادل در سال 596 مصر را از دست برادرزاده‌اش الملك الافضل على گرفت .\r\nالملك الظاهر غازى صاحب حلب و صاحب ماردين از او بيمناك شدند و به نور الدين صاحب موصل پيام دادند كه دست اتفاق به يك ديگر دهند و به بلاد الملك الكامل در جزيره و حران و رها و رقه و سنجار روند . نور الدين در ماه شعبان سال 597 به قصد تصرف آن بلاد در حركت آمد . پسر عمش قطب الدين محمد صاحب سنجار و حسام الدين صاحب ماردين نيز با او بودند .\r\nاينان به رأس العين رسيدند . الفائز بن العادل با لشكرى در حران بود . نزد نور الدين پيام صلح صلح فرستاد . او نيز به زودى اجابت كرد زيرا در لشكرش مرگ و مير افتاده بود . هر دو طرف براى يك ديگر سوگند خوردند و نزد الملك العادل نيز كس فرستادند . او نيز سوگند خورد . نور الدين در ماه ذو القعده همان سال به موصل بازگرديد . و اللّه تعالى اعلم .\r\n\r\nهزيمت نور الدين ارسلان شاه صاحب موصل در برابر لشكر الملك العادل ابو بكر بن ايوب\r\nهمواره الملك العادل نزد قطب الدين محمد بن زنگى صاحب سنجار كس مىفرستاد و\r\n\r\n\r\n","description":"","footnote":"\r\n[ ( 1 ) 
  ] متن : بولو ارسلان بن ابى الغازى .\r\n[ ( 2 ) 
  ] متن : تستر .\r\n","page_name":" 409 ","page_number":441},
  {"content":"\r\n\r\nاز او دلجويى مىنمود تا آنگاه كه در سال 600 در اعمال خود به نام او خطبه خواند . نور الدين صاحب موصل به نصيبين از اعمال قطب الدين رفت و آن را محاصره نمود و بگرفت . سپس به محاصرهء قلعه پرداخت . در همان اثنا كه فتح قلعه نزديك شده بود از نايبش در موصل خبر رسيد كه مظفر الدين كوكبرى بن زين الدين على صاحب اربل آهنگ اعمال موصل نموده است .\r\nپس از نصيبين به قصد موصل در حركت آمد ولى آن خبر همه‌اش درست نبود ، [ و چون به شهر بلد رسيد ، مظفر الدين نيز به ديار خود بازگرديد 
  ] .\r\nنور الدين از بلد به تل اعفر از اعمال سنجار رفت و آنجا را محاصره نمود و بگرفت .\r\nالملك الاشرف موسى بن الملك العادل بن ايوب از حران به رأس العين آمده بود تا قطب الدين محمد صاحب سنجار و نصيبين را يارى كند . او و مظفر الدين صاحب اربل و صاحب حصن كيفا و آمد و صاحب جزيرهء ابن عمر و صاحب دارا با يك ديگر طرح دوستى و اتفاق ريخته بودند و قرار اجتماع نهاده بودند . چون نور الدين از نصيبين بيرون آمد بر خلاف او مجتمع شدند و برادر الملك الاشرف ، نجم الدين صاحب ميافارقين بيامد و همگى از نصيبين به بقعا رفتند و [ نور الدين از 
  ] تل اعفر به كفر زمار [ 1 
  ] رفت . قصد او آن بود كه آن قدر در اقدام درنگ كند تا آنان پراكنده شوند . در اين حال يكى از جاسوسانش برسيد و خبر داد كه شمار سپاهيان خصم اندك است و او را به جنگ ترغيب كرد . اين مرد يكى از موالى او بود و او به سخنش اعتماد كامل داشت . نور الدين با اين خبر به سوى بويشرى [ 2 
  ] در نزديكى او لشكر برد . دو لشكر بر يك ديگر زدند . نور الدين منهزم شد و با اندكى از يارانش از معركه بگريخت . لشكر الاشرف به كفر زمار در آمد و شقر را تاراج كرد و چندى در آنجا درنگ كرد . آنگاه رسولان به آمد و شد پرداختند تا مگر صلح برقرار شود بدان شرط كه نور الدين تل اعفر را به قطب الدين صاحب سنجار برگرداند . او نيز چنان كرد . در سال 601 پيمان صلح بسته شد و هر كس به ديار خود بازگرديد . و اللّه تعالى ولى التوفيق .\r\n\r\nكشته شدن سنجر شاه صاحب جزيره ابن عمر و حكومت پسرش محمود\r\nسنجر شاه بن غازى بن مودود بن زنگى بن آقسنقر صاحب جزيره ابن عمر و اعمال آن - چنان كه گفتيم - به وصيت پدرش در آن ناحيه به حكومت رسيد . او مردى بدخوى و ستيزه‌جوى و ستمگر بود و بر رعيت و سپاه و اهل حرم و فرزندان سختگير و دشمنروى بود .\r\nبه اندك چيزى برمىآشفت و انتقام مىگرفت . دربارهء فرزندان خويش هيچ مهر و شفقتى نداشت تا آنجا كه دو پسر خود محمود و مودود را به قلعهء فرح از بلاد زوزان تبعيد كرده بود و اين بدان سبب بود كه مىپنداشت عليه او توطئه مىكنند . يكى از فرزندان خود را به نام غازى در\r\n\r\n\r\n","description":"","footnote":"\r\n[ ( 1 ) 
  ] متن : كفر رقان .\r\n[ ( 2 ) 
  ] متن : نوشرى .\r\n","page_name":" 410 ","page_number":442},
  {"content":"\r\n\r\nشهر به خانه‌اى حبس كرده بود و بر او موكلان گماشته بود كه بيرون نيايد . او سخت بدحال شده بود . آن خانه در كنار بستانى پرگياه بود و مارها به درون آن مىآمدند . روزى مارى گرفت و نزد پدر فرستاد ، باشد كه بر حال او رحمت آرد ، ولى پدر باز هم به رحم نيامد . پسر عاقبت از آن خانه بگريخت و در خانهء ديگرى در درون شهر پنهان شد و نزد نور الدين ارسلان شاه صاحب موصل كس فرستاد و پيام داد ولى نور الدين از بيم پدرش تنها مالى نزد او فرستاد و ديگر اقدامى ننمود . پدر كه مىپنداشت به شام رفته است دست از تعقيب او برداشت . غازى بن سنجر شاه پيوسته حيله‌ها مىانگيخت تا به خانهء پدر داخل شد و در نزديكى از كنيزان او پنهان شد . پدر شب هنگام در مستى به آبريزگاه مىرفت . غازى برجست و چهارده ضربهء كارد بر او نواخت . سپس سرش را ببريد و با كنيزان به عشرت نشست . استاد الدار خبر يافت و ديگران را كه خارج از شهر بودند خبر داد . اعيان دولت بيامدند و درهاى قصر را بستند و محمود بن سنجر شاه و برادرش مودود را از قلعهء فرح فراخواندند و با محمود بيعت كردند . سپس بر سر غازى رفتند و او را كشتند . چون محمود بن سنجر شاه بيامد و پادشاهى يافت لقب پدرش را كه معين الدين بود به او دادند . محمود آن كنيزانى را كه غازى را در قتل پدرش يارى داده بودند بگرفت و همه را در آب دجله غرق كرد . [ اين واقعه در سال 605 اتفاق افتاد 
  ] و اللّه تعالى اعلم .\r\n\r\nاستيلاى الملك العادل ابو بكر ايوب بر خابور و نصيبين از اعمال صاحب سنجار و محاصرهء او سنجار را\r\nميان قطب الدين محمد [ 1 
  ] بن زنگى بن مودود و پسر عمش نور الدين ارسلان شاه بن مسعود بن مودود صاحب موصل سخت دشمنى بود و ما در اين باب بسيار سخن گفته‌ايم .\r\nدر سال 605 پسر الملك العادل بن ايوب صاحب مصر و شام دختر نور الدين را به زنى گرفت . وزراى نور الدين او را ترغيب كردند كه با الملك العادل همدست شده بلاد قطب الدين محمد بن زنگى را ميان خود تقسيم كنند . بلاد قطب الدين كه عبارت بودند از سنجار و نصيبين و خابور از آن الملك العادل باشد و بلاد جزيره از آن نور الدين صاحب موصل . الملك العادل نيز اين رأى را بپسنديد . نور الدين طمع در آن بست كه چون الملك العادل بلاد قطب الدين را به چنگ آورد آن را به پسر خود كه داماد اوست اقطاع خواهد داد . و هر دو بر اين همپيمان شدند و الملك العادل در سال 606 از دمشق راهى خابور شد و آن را تصرف كرد . نور الدين چون در كارى كه كرده بود نيك نگريست دانست كه مرتكب خطايى بزرگ شده است . زيرا الملك العادل بىهيچ رنجى سرزمينهايى را كه بايد تسخير كند تسخير خواهد كرد و او را ياراى\r\n\r\n\r\n","description":"","footnote":"\r\n[ ( 1 ) 
  ] متن : محمود .\r\n","page_name":" 411 ","page_number":443},
  {"content":"\r\n\r\nبيرون آمدن از موصل به جزيره ابن عمر نيست و اين در صورتى است كه او به عهد خود وفا كند ولى اگر پيمان بشكند او را مورد تعرض خود خواهد ساخت . از اين رو نور الدين در كار خود فرو ماند و الملك العادل خابور و نصيبين را به تصرف خويش در آورد و عازم فتح سنجار شد .\r\nقطب الدين مىخواست سنجار را به او دهد و در عوض جاى ديگر را از او بستاند ولى امير احمد بن يرنقش از موالى پدرش زنگى او را از اين كار بازداشت . نور الدين لشكرى به سردارى پسر خود الملك الظاهر بسيج كرد كه به يارى الملك العادل - بر حسب قرارى كه نهاده بودند - برود .\r\nدر اين احوال قطب الدين صاحب سنجار پسر خود را نزد مظفر الدين صاحب اربل فرستاد و از او يارى خواست . او نيز نزد الملك العادل كس فرستاد و در اين باب شفاعت نمود ولى او اين شفاعت را نپذيرفت زيرا مىپنداشت پس از اتفاق او با نور الدين ديگر نيازى به مظفر الدين ندارد . چون الملك العادل شفاعت مظفر الدين را نپذيرفت او نيز به نور الدين پيام داد كه حاضر است او را در دفاع در برابر دشمن يارى دهد . نور الدين اجابت كرد و از يارى و همكارى با الملك العادل منصرف گرديد .\r\nنور الدين و مظفر الدين نزد الملك الظاهر غازى بن صلاح الدين صاحب حلب و كيخسرو [ 1 
  ] پسر قلج ارسلان صاحب بلاد روم كس فرستادند و او را به يارى خود خواندند . او نيز اجابت كرد و همگان راى بر اين نهادند كه اگر الملك العادل از سنجار بيرون نرود با او به پيكار پردازند . خليفه الناصر لدين للّه ، استاد الدار ابو نصر هبة الدين مبارك بن الضحاك و امير آق باش [ 2 
  ] را كه از خواص موالى او بودند فرستاد تا الملك العادل را وا دارند كه از سنجار بيرون رود .\r\nكسانى كه در محاصرهء سنجار با الملك العادل بودند بخصوص اسد الدين شير كوه صاحب حمص و رحبه چنان كه بايد شرايط مناصحت به جاى نمىآوردند . اسد الدين حتى به آشكارا در مخالفت با او سخن مىگفت . الملك العادل به صلح تن در داد . بدان شرط كه نصيبين و خابور را كه تصرف كرده از آن او باشد و سنجار براى قطب الدين باقى بماند و بر اين پيمان بستند . الملك - العادل به حران بازگرديد و مظفر الدين نيز به اربل . و اللّه تعالى اعلم .\r\n\r\nوفات نور الدين ارسلان شاه صاحب موصل و حكومت پسرش القاهر عز الدين مسعود\r\nنور الدين ارسلان شاه بن مسعود بن مودود بن اتابك زنگى بن آقسنقر در نيمهء سال 607 پس از هجده سال از حكومتش درگذشت . مردى با شهامت و شجاع بود . در نظر يارانش مهيب و نسبت به رعيت نيكخواه بود . ملك پدران را پس از آنكه در شرف از ميان رفتن بود جانى تازه بخشيد .\r\n\r\n\r\n","description":"","footnote":"\r\n[ ( 1 ) 
  ] متن : كسنجر .\r\n[ ( 2 ) 
  ] متن : اقناش .\r\n","page_name":" 412 ","page_number":444},
  {"content":"\r\n\r\nچون مرگش فرا رسيد پسرش الملك القاهر عز الدين مسعود را كه جوانى بيست ساله بود به ولايت‌عهدى معين نمود و او را وصيت كرد كه تدبير ملك خود را به دست مملوكش بدر الدين لؤلؤ سپارد زيرا مردى است با سياستى نيكو . از آن پس كه مجاهد الدين قايماز وفات كرده بود كارهاى دولت او به تدبير بدر الدين لؤلؤ بود . نور الدين پسر خردسال خود عماد الدين زنگى را امارت قلعهء عقر حميديه و قلعهء شوش داد و او را به عقر فرستاد . چون نور الدين وفات كرد مردم با پسرش عز الدين مسعود بيعت كردند و او را الملك القاهر لقب دادند و فرمانروايى موصل و اعمال آن بر او قرار گرفت و بدر الدين لؤلؤ به تدبير امور دولتش پرداخت .\r\nو البقاء للّه وحده .\r\n\r\nوفات الملك القاهر عز الدين مسعود و حكومت پسرش نور الدين ارسلان شاه بن مسعود در كفالت بدر الدين لؤلؤ\r\nچون الملك القاهر عز الدين مسعود بن ارسلان شاه بن مسعود بن مودود بن اتابك زنگى صاحب موصل در آخر ربيع الاول سال 615 [ 1 
  ] پس از هشت سال حكومت درگذشت پسر بزرگش نور الدين ارسلان شاه كه در حدود ده سال [ 2 
  ] از عمرش گذشته بود به وصيت پدر به جايش نشست . الملك القاهر ، بدر الدين لؤلؤ را چنان كه در دولت او مدبر كارهاى دولت بود مدبر امور دولت پسر قرار داد . بدر الدين نيز براى او بيعت گرفت و عهده‌دار امور دولت او گرديد آنگاه نزد خليفه پيام فرستاد كه بر حسب عادت برايش منشور و خلعت فرستد از سوى خليفه منشور و خلعت رسيد . همچنين نزد ملوك اطراف كس فرستاد كه پيمانهاى خود را با او تجديد كنند . بدر الدين لؤلؤ امور او را در ضبط آورد . عم او عماد الدين زنگى بن ارسلان شاه در قلعهء عقر حميديه بود و ترديدى نداشت كه پس از برادر حكومت به او خواهد رسيد . بدر الدين لؤلؤ اين مشكل به تدبير خويش حل كرد و كار او استقامت پذيرفت و روشى نيكو پيش گرفت و به دادخواهى مظلومان گوش فرا داد و انصاف ايشان بداد . پس از چندى منشور خليفه برسيد كه در آن از نور الدين به حكومت و بدر الدين به نظر در كارهاى او نام برده بود . و اللّه تعالى اعلم .\r\n\r\nاستيلاى عماد الدين زنگى بن ارسلان شاه صاحب عقر بر قلاع هكاريه و زوزان\r\nعماد الدين زنگى را پدرش امارت قلعهء عقر و شوش داد . اين دو قلعه نزديك موصل بودند و وصيت كرد كه پس از مرگش اين دو قلعه از آن او باشد و پسر بزرگتر خود الملك القاهر عز الدين مسعود را جانشين خود كرد . چون القاهر درگذشت - چنان كه گفتيم - عماد الدين زنگى انتظار آن داشت كه او را به جاى برادر برگزينند و خود را چنين وعده مىداد ولى جانشينى\r\n\r\n\r\n","description":"","footnote":"\r\n[ ( 1 ) 
  ] متن : 515 .\r\n[ ( 2 ) 
  ] متن : بيست سال .\r\n","page_name":" 413 ","page_number":445},
  {"content":"\r\n\r\nبرادر برايش حاصل نشد .\r\nدر عماديه نايبى از موالى جدش مسعود بن مودود بود كه با او مراسلت داشت . و مىخواست عماديه را به او تسليم كند . بدر الدين لؤلؤ از اين توطئه خبر يافت و آن نايب را عزل كرد و از سوى خود اميرى به آنجا فرستاد و همچنين در ديگر قلعه‌ها نيز از سوى خود اميرى فرستاد .\r\nنور الدين پسر الملك القاهر مردى ناتندرست بود و پى در پى بيمار مىشد و در تمام مدت فرمانروايى در بستر و دور از مردم مىزيست . عماد الدين زنگى نزد آن نايب كه در عماديه بود كس فرستاد و شايع كرد كه برادرزاده‌اش نور الدين مرده است و او به جانشينى فرمانرواى پيشين از هر كس ديگر سزاوارتر است . ايشان نيز فريفته شدند و نايب لؤلؤ و ياران او را گرفتند و شقر را در اواسط رمضان سال 615 به عماد الدين زنگى سپردند .\r\nبدر الدين لؤلؤ چون بشنيد سپاه بسيج كرد و زنگى را در عماديه محاصره نمود . فصل زمستان بود و هوا در نهايت سردى و برف متراكم . از اين رو پيكار ميسر نشد ولى همچنان محاصره ادامه داشت . مظفر الدين كوكبرى [ بن زين الدين 
  ] صاحب اربل به يارى عماد الدين زنگى خاست . بدر الدين لؤلؤ او را پيام داد و آن عقد و پيمانها كه ميان ايشان بود به يادش آورد از جمله آنكه حق تعرض به هيچيك از اعمال موصل را چون هكاريه و زوزان ندارد و چون كسى آن قلاع را مورد تعرض قرار دهد هر كس كه باشد بايد كه در دفع او شركت جويد .\r\nولى مظفر الدين همچنان در يارى عماد الدين زنگى پاى مىفشرد . سپاه لؤلؤ عماديه را در محاصره داشت . در يكى از شبها سوار شدند و از راههاى سخت و پر پيچ و خم گذشتند تا به عماديه حمله آرند . مردم عماديه به دفاع برخاستند و ايشان را در دره‌ها و تنگناها منهزم ساختند . پس به موصل بازگشتند . عماد الدين زنگى قلاع هكاريه و ززوان را به طاعت خود فراخواند و ايشان اجابت كردند . عماد الدين زنگى عماديه را تصرف كرد و از سوى خود يكى را به امارت آن فرستاد . و اللّه اعلم .\r\n\r\nيارى كردن الملك الاشرف موسى بن الملك العادل بدر الدين لؤلؤ صاحب موصل را\r\nچون عماد الدين زنگى بر قلاع هكاريه و زوزان مسلط شد و مظفر الدين صاحب اربل نيز دست يارى به او داد . لؤلؤ از شر او بترسيد و نزد الملك الاشرف موسى بن الملك العادل كه اكثر بلاد جزيره و خلاط و اعمال آن را در تصرف داشت كس فرستاد و از او يارى خواست و فرمانبردارى خويش اعلام نمود . الملك الاشرف در اين ايام در خارج شهر حلب بود زيرا سرگرم دفع كيكاوس بن كيخسرو صاحب بلاد روم از اعمال خود بود ، به مظفر الدين كوكبرى پيامى تهديد آميز فرستاد و گفت كه پيمان‌شكنى كرده و بايد آنچه از بلاد موصل گرفته باز پس دهد و گفت اگر در يارى زنگى كوشد مىآيد و بلاد او را مىگيرد . ولى مظفر الدين\r\n\r\n","description":"","footnote":"","page_name":" 414 ","page_number":446},
  {"content":"\r\n\r\nبه سخن او اعتنايى نكرد . صاحب ماردين و ناصر الدين محمود صاحب حصن كيفا و آمد نيز از طاعت الملك الاشرف بيرون آمدند و با مظفر الدين متفق شدند . چون الملك الاشرف چنان ديد لشكر خود را به نصيبين فرستاد تا بدر الدين لؤلؤ را چون نياز افتد يارى نمايد . و اللّه تعالى اعلم .\r\n\r\nهزيمت عماد الدين زنگى از لشكر بدر الدين لؤلؤ\r\nچون لشكر موصل از محاصرهء عماديه بازگرديد . عماد الدين زنگى به قلعهء عقر بازگرديد تا بتواند اكنون كه از تصرف مناطق كوهستانى فراغت يافته به مناطق صحرايى پردازد .\r\nمظفر الدين صاحب اربل لشكر به يارى او فرستاد . لشكر موصل در چهار فرسنگى موصل از سوى عقر لشكرگاه زده بود . پس قرار بر آن شد كه به نبرد با زنگى در حركت آيند . در آخر محرم سال 516 نبرد درگرفت . عماد الدين شكست خورد و به اربل گريخت و لشكر بدر الدين لؤلؤ منزلتى را كه از دست داده بود به دست آورد . رسولان خليفه الناصر لدين اللّه و الملك الاشرف بن الملك العادل براى برقرار كردن صلح ميان دو گروه برسيدند و صلح برقرار شد و دو گروه در برابر رسولان پيمان بستند و بر آن سوگند خوردند . و اللّه تعالى اعلم .\r\n\r\nوفات نور الدين صاحب موصل و حكومت برادرش ناصر الدين\r\nچون نور الدين ارسلان شاه بن الملك القاهر صاحب موصل - چنان كه گفتيم - به سبب ابتلا به انواع بيمارى پيش از آنكه سال به پايان رسد بمرد ، لؤلؤ برادرش ناصر الدين محمد بن الملك القاهر را در سن سه سالگى به جاى او نشاند و از لشكريان براى او بيعت گرفت و او را با موكب در حركت آورد . مردم از ديدن او خوشدل شدند ، زيرا برادرش نور الدين به سبب بيمارى نتوانسته بود بر اسب نشيند و با موكب حركت كند . چون او را سواره ديدند دانستند كه هنوز از خاندان اتابكى كسى بر ايشان سلطنت مىكند . و اللّه ولى التوفيق .\r\n\r\nهزيمت لؤلؤ صاحب موصل از مظفر الدين صاحب اربل\r\nچون نور الدين درگذشت بدر الدين لؤلؤ برادرش ناصر الدين محمد را كه كودكى خردسال بود به حكومت نشاند . عماد الدين زنگى و مظفر الدين صاحب اربل را طمع تصرف موصل در سر افتاد و لشكر گرد آوردند و در حوالى موصل دستبردهايى زدند . در اين اثنا لؤلؤ پسر بزرگش را با لشكرى به يارى الملك الاشرف فرستاده بود . الملك الاشرف آهنگ بلاد فرنگان را در سواحل داشت تا آنان را از يارى همكيشانشان در دمياط كه به جنگ پدرش الملك الكامل صاحب مصر بسيج شده بودند باز دارد . لؤلؤ به شتاب نزد جماعتى از لشكريان الملك الاشرف كه در نصيبين بودند كس فرستاد و آنان را به يارى خود خواند . آنان در\r\n\r\n","description":"","footnote":"","page_name":" 415 ","page_number":447},
  {"content":"\r\n\r\nاواسط سال 616 [ 1 
  ] به يارى او آمدند . سردارشان ايبك مملوك الاشرف بود . لؤلؤ چون آنان را بديد در نظرش اندك آمد زيرا از لشكرى كه در شام بود كمتر بودند .\r\nايبك اصرار مىكرد كه از دجله گذشته به اربل روند . لؤلؤ چند روز او را منع كرد و چون اصرار ورزيد لؤلؤ با او از دجله عبور كرد و در دو فرسنگى موصل در مشرق دجله لشكرگاه زد . مظفر الدين و عماد الدين زنگى نيز از رود زاب عبور كردند . ايبك با لشكر خود و ياران لؤلؤ در نيمه شب بيستم رجب به سوى لشكر عماد الدين زنگى تاخت آوردند . لؤلؤ او را گفت تا دميدن صبح صبر كنند ولى ايبك گوش به سخن او نداد و در تاريكى شب با دشمن روبرو شد . ايبك به زنگى كه در ميسره بود حمله كرد و او را منهزم ساخت . از آن سو ميسرهء بدر الدين لؤلؤ نيز به هزيمت رفت و او با گروه اندكى بماند . مظفر الدين پيش تاخت لؤلؤ نيز رو به گريز نهاد و از دجله گذشته به موصل رفت . مظفر الدين نيز از پى او بيامد و سه روز آنجا درنگ كرد . قصد آن داشت كه شبيخون زند . چون ديد كه سپاه بدر الدين اندكى نابود شده است بازگرديد و رسولان براى مصالحه به آمد و شد پرداختند و قرار بر آن شد كه هر كس هر چه در تصرف دارد از آن او باشد . و اللّه اعلم .\r\n\r\nوفات قطب الدين محمد صاحب سنجار و حكومت پسرش عماد الدين شاهنشاه سپس كشته شدن او و امارت برادرش\r\nقطب الدين محمد بن زنگى بن مودود بن اتابك زنگى صاحب سنجار در هشتم صفر سال 616 از جهان برفت . او در زمان فرمانروايى خود همهء كارهاى ملك را به دست نايبانش سپرده بود . پس از او پسرش عماد الدين شاهنشاه [ 2 
  ] به امارت رسيد . مردم براى نبرد با خصمان گرد او را گرفتند و او چند ماه سنجار را نگهداشت . سپس به تل اعفر كه از آن او بود رفت .\r\nبرادرش عمر بن محمد بن زنگى با چند تن ديگر بر او داخل شد و به قتلش آورد و خود پس از او زمام حكومت را به دست گرفت . او نيز چندان بماند كه سنجار را در ماه جمادى الاول سال 617 به الملك الاشرف بن الملك العادل تسليم كرد . و اللّه اعلم .\r\n\r\nاستيلاى عماد الدين بر قلعهء كواشى و استيلاى بدر الدين لؤلؤ بر تل اعفر و استيلاى الملك الاشرف بر سنجار\r\nكواشى يكى از بهترين و استوارترين و بلندترين قلاع موصل است . چون سپاهيانى كه در آنجا بودند ديدند كه اهل عماديه چه كردند و خود در قلعهء خود زمام اختيار خود به دست گرفتند اينان نيز به طمع افتادند كه چنان كنند پس نواب بدر الدين لؤلؤ را بيرون راندند\r\n\r\n\r\n","description":"","footnote":"\r\n[ ( 1 ) 
  ] متن : 610 .\r\n[ ( 2 ) 
  ] متن : شاهين‌شاه .\r\n","page_name":" 416 ","page_number":448},
  {"content":"\r\n\r\nولى چون گروگانهايى در موصل داشتند اظهار كردند كه فرمانبردار حكومت موصل هستند . سپس عماد الدين زنگى را فراخواندند و قلعه را به او تسليم كردند . عماد الدين نيز نزد ايشان ماند .\r\nبدر الدين لؤلؤ نزد مظفر الدين كس فرستاد و آن پيمانهايى را كه در همان نزديكى بسته بودند فرايادش آورد و از او خواست كه كواشى را بازپس ستاند ولى مظفر الدين توجهى به نامهء او ننمود . بدر الدين لؤلؤ نزد الملك الاشرف موسى بن الملك العادل به حلب كس فرستاد و از او يارى طلبيد او نيز در حركت آمد و از فرات بگذشت و به حران آمد .\r\nسبب اين اختلاف آن بود كه مظفر الدين نزد ملوك اطراف رسول مىفرستاد و آنان را عليه الملك الاشرف برمىانگيخت و از شر او بر حذر مىداشت . عز الدين كيكاوس بن كيخسرو بن قلج ارسلان فرمانرواى روم اجابت كرد و چنان كه در اخبار او آورديم با الملك الاشرف كينه داشت . پس فرمانرواى آمد و حصن كيفا و صاحب ماردين همه به فرمانبردارى از عز الدين متفق شدند و به نام او در بلاد خويش خطبه خواندند .\r\nقضا را عز الدين كيكاوس در اين اثنا بمرد و شر او از سر بدر الدين لؤلؤ و مظفر الدين كم شد . مظفر الدين با جماعتى از امرايى كه با الملك الاشرف بودند مراسلت برقرار كرده بود تا آنان را به سوى خود گرايش دهد . از آن جملة بودند : احمد بن على بن المشطوب و عز الدين محمد بن بدر الحميدى و غير ايشان . اينان از الملك الاشرف جدا شدند و در دنيسر در زير ماردين فرود آمدند تا با ملوك اطراف متفق شده الملك الاشرف را از آمدن به موصل براى يارى بدر الدين لؤلؤ باز دارند .\r\nچون آنان در دنيسر گرد آمدند ، الملك الاشرف ، فرمانرواى آمد را به سوى خود كشيد و شهر حانى [ 1 
  ] و جبل جور [ 2 
  ] را تسليم او كرد و وعده داد كه دارا را نيز چون تصرف كند به او خواهد داد . او نيز بپذيرفت و از ايشان ببريد و به دو پيوست . ديگران نيز ناچار شدند به فرمان الملك الاشرف بازگردند و احمد بن على بن المشطوب تنها ماند . ابن المشطوب به نصيبين رفت تا از آنجا به اربل رود . شحنهء نصيبين به خلاف او برخاست و او منهزم شده به سنجار پناه برد .\r\nفرمانرواى سنجار [ فرخ شاه بن زنگى بن مودود بن زنگى 
  ] كه از موافقان الملك الاشرف بود ، اسيرش كرد ولى پس از چندى آزادش نمود . جمعى از مفسدان بر او گرد آمدند و وى آهنگ بقعا از اعمال موصل نمود و نواحى موصل و بقعا را تاراج كرد و بازگرديد . بار ديگر از سنجار به موصل آمد . لؤلؤ لشكرى به جنگ او فرستاد و منهزمش ساخت . او و همدستانش به تل اعفر رفتند . آنجا از آن صاحب سنجار بود و در آنجا اقامت كردند تا به موصل تازند . بدر الدين لؤلؤ برفت و تل اعفر را محاصره كرد و آنجا را در ماه ربيع الاول سال 617 بگرفت و احمد بن المشطوب را اسير كرد و به موصل آورد . سپس او را نزد اشرف فرستاد . اشرف نيز او را در حران\r\n\r\n\r\n","description":"","footnote":"\r\n[ ( 1 ) 
  ] متن : حالى .\r\n[ ( 2 ) 
  ] متن : حودى .\r\n","page_name":" 417 ","page_number":449},
  {"content":"\r\n\r\nحبس كرد . چند سال در زندان بماند و هم در زندان هلاك شد .\r\nچون صاحب آمد به اطاعت درآمد ، الملك الاشرف از حران به دنيسر آمد و همراه با صاحب آمد ماردين را محاصره نمود . رسولان ميان او و صاحب ماردين به آمد و شد پرداختند ، قرار بر آن شد كه رأس العين را كه الملك الاشرف به صاحب ماردين به اقطاع داده بود ، به او بازپس دهد و سىهزار دينار نيز بدهد و صاحب آمد موزر از بلاد شبختان ( ؟ ) را به عوض بستاند بدين طريق صلح ميان دو جانب برقرار شد . الملك الاشرف از دنيسر به نصيبين آمد كه به موصل رود . رسولان صاحب سنجار ، فرخ شاه بن زنگى ، در راه به ديدار او آمدند ، مىخواستند سنجار را تسليم او كنند و در عوض رقه را بستانند . سبب آن بود كه بدر الدين لؤلؤ تل اعفر را گرفته بود و او سخت بيمناك شده بود . از ديگر سو بدان سبب كه برادر خود را كشته بود - چنان كه گفتيم - مردم از او نفرت داشتند . الملك الاشرف اجابت كرد و رقه را به او داد و در ماه جمادى الاولاى سال 617 سنجار را بگرفت . او نيز با اهل و عشيرهء خويش به رقه رفت . و فرمانروايى خاندان زنگى پس از نود و چهار سال در سنجار ، پايان يافت . و البقاء للّه وحده .\r\n\r\nصلح الملك الاشرف موسى بن الملك العادل با مظفر الدين\r\nچون الملك الاشرف سنجار را گرفت به موصل راند تا از آن عبور كند . در آنجا رسولان خليفه الناصر لدين اللّه و مظفر الدين صاحب اربل بيامدند تا عقد صلح بندند و بخواهند كه قلعه‌هايى را كه متعلق به موصل بوده است به صاحب آن بدر الدين لؤلؤ بازپس دهد جز قلعهء عماديه كه در دست زنگى باقى مىماند . در اين باب دو ماه گفتگو شد و كار به جايى نرسيد .\r\nپس الملك الاشرف آهنگ مظفر الدين صاحب اربل نمود تا نزديكى رود زاب [ به قريه سلاميه 
  ] رسيد . مظفر الدين نيز از اربل آمده در آنجا فرود آمده بود . بار ديگر رسولان به آمد و شد پرداختند . سپاهيان و مردم از اين پيكار ملول شده بودند . ناصر الدين صاحب آمد نزد مظفر الدين بود ، اشارت كرد كه آنچه مىخواهند بپذيرد . او نيز بپذيرفت و مصالحه برقرار شد و براى تسليم قلعه‌ها مدتى معين گرديد و در اين مدت زنگى به گروگان نزد الملك الاشرف بود . قلعهء عقر و شوش را نيز كه از آن زنگى بود نواب الملك الاشرف به گروگان گرفتند .\r\nالملك الاشرف در رمضان سال 617 به سنجار بازگرديد و براى گرفتن قلعه‌ها كسانى را بفرستاد . سپاهيانى كه در آن قلعه‌ها بودند از تسليم سر برتافتند و مدت نيز به پايان آمد .\r\nعماد الدين زنگى به شهاب الدين غازى پسر الملك العادل پناه برد و به خدمت او درآمد .\r\nاو نيز برادر خود الملك الاشرف را با او بر سر مهر آورد تا آزادش نمود و قلعه‌هاى شوش و عقر را به او بازپس داد و نواب خود را از آن دو قلعه فراخواند .\r\nبدر الدين لؤلؤ شنيد كه الملك الاشرف را به قلعهء تل اعفر علاقه است ، زيرا آن قلعه\r\n\r\n","description":"","footnote":"","page_name":" 418 ","page_number":450},
  {"content":"\r\n\r\nاز قديم الايام متعلق به سنجار بوده است . بدر الدين پس از گفتگويى قلعه را به او تسليم كرد .\r\nو اللّه تعالى اعلم .\r\n\r\nبازگشت قلعه‌هاى هكاريه و زوزان به بدر الدين لؤلؤ\r\nچون زنگى قلاع هكاريه و زوزان را تصرف كرد ، ساكنان آن قلاع او را مردى بدسيرت يافتند بىهيچ انعام و احسانى . برعكس همواره خبر مىرسيد كه بدر الدين لؤلؤ را با سپاه و رعيت چه رفتار پسنديده‌اى است . پس ( در محرم سال 618 
  ] نزد بدر الدين كس فرستادند كه خود را تسليم او كنند و از او خواستند كه جايى را به ايشان اقطاع دهد . بدر الدين قبول كرد و نزد الملك الاشرف فرستاد و در اين باب از او اجازت طلبيد . الملك الاشرف اجازه نداد .\r\nزنگى از نزد الملك الاشرف بازگرديد و جماعتى گرد آورد و قلعهء عماديه را محاصره نمود ولى به چيزى دست نيافت . ساكنان قلعه نزد بدر الدين لؤلؤ پيام فرستادند و خواستار تسليم قلعه او شدند . لؤلؤ از الملك الاشرف اجازت خواست و قلعهء جديده و نصيبين و ولايت ميان آن دو را به او داد تا اجازه داد آن قلعه‌ها را در تصرف آرد . بدر الدين نايبان خود را به آن قلعه‌ها فرستاد و به هر چه وعده داده بود وفا كرد و ديگر قلعه‌هاى اعمال موصل را نيز فراچنگ آورد و همه در فرمان او درآمدند . و اللّه تعالى اعلم .\r\n\r\nاستيلاى صاحب موصل بدر الدين لؤلؤ بر قلعهء شوش [ 1 
  ]\r\nقلعهء شوش و قلعهء عقر هر دو مجاور يك ديگرند در دوازده فرسنگى موصل . اين دو قلعه از آن عماد الدين زنگى بن نور الدين ارسلان شاه بودند . او به وصيت پدر صاحب آن دو قلعه شده بود . عماد الدين بعدها قلعه‌هاى هكاريه و زوزان را نيز گرفت و به موصل بازگرديد .\r\nدر سال 619 عماد الدين نزد اوزبك بن پهلوان به آذربايجان رفت . اوزبك از بقاياى سلجوقيان بود . او نيز اقطاعاتى به او داد و عماد الدين نزد اوزبك ماند . بدر الدين لؤلؤ از موصل به قلعهء شوش رفت و آن را محاصره نمود و بر ساكنان آن سخت گرفت . ساكنان قلعه نيك پايدارى كردند . لؤلؤ سپاهى به محاصره گماشت و خود به موصل بازگرديد . چون محاصره شدت يافت و راه آذوقه بسته شد ، مردم امان خواستند و با شروطى كه نهادند و لؤلؤ آنها را پذيرفت فرود آمدند و قلعه را تسليم كردند . بدر الدين لؤلؤ نواب خود را به قلعه فرستاد . و اللّه تعالى اعلم .\r\n\r\nمحاصرهء مظفر الدين موصل را\r\nالملك الاشرف موسى بن الملك العادل بن ايوب بر موصل استيلا يافته بود . بدر الدين\r\n\r\n\r\n","description":"","footnote":"\r\n[ ( 1 ) 
  ] متن : سوس .\r\n","page_name":" 419 ","page_number":451},
  {"content":"\r\n\r\nلؤلؤ نيز به خدمت او درآمد . الملك الاشرف خلاط و همه بلاد ارمينيه را بگرفت و آن را به برادر خود شهاب الدين غازى اقطاع داد . سپس او را وليعهد خويش در ديگر اعمالش كرد .\r\nآنگاه [ در اواخر سال 620 
  ] ميان دو برادر فتنه افتاد . غازى به برادر ديگر خود الملك المعظم [ عيسى 
  ] صاحب دمشق و مظفر الدين بن زين الدين كوكبرى صاحب اربل استظهار يافت و همه به محاصرهء موصل همپيمان شدند . الملك الاشرف از برادر ديگر خود الملك الكامل كه در مصر بود يارى طلبيد . [ الملك الكامل به الملك المعظم صاحب دمشق نامه نوشت و تهديدش كرد و او نيز به دمشق بازگرديد . اما مظفر الدين لشكر گرد آورد و راهى موصل شد . 
  ] الملك الاشرف چون از عصيان خبر يافت لشكر به خلاط برد و پس از آنكه الملك المعظم از يارى برادر سرباز زد و به دمشق بازگرديد ، خلاط را محاصره نمود .\r\nشهاب الدين غازى از مظفر الدين كوكبرى صاحب اربل يارى خواست . او به موصل لشكر برد و بدين پندار كه چون الملك الاشرف از محاصرهء موصل خبر شود ، از محاصرهء خلاط دست برخواهد داشت ، الملك المعظم نيز از محاصرهء موصل خوشدل شد و به موصل لشكر آورد چون بيامدند ديدند كه بدر الدين لؤلؤ با لشكر موصل سخت آمادهء دفاع از شهر هستند .\r\nمظفر الدين ده روز درنگ كرد و در اواسط سال 621 ، چون كارى از پيش نبرد از آنجا برفت همچنين خبر يافت كه الملك الاشرف ، خلاط از برادر بگرفته است . پس از كارى كه كرده بود سخت پشيمان شد .\r\n\r\nشورش ساكنان قلعهء عماديه بر بدر الدين لؤلؤ و استيلاى لؤلؤ بار ديگر بر عماديه\r\nگفتيم كه ساكنان قلعه عماديه از اعمال موصل در سال 615 بر بدر الدين لؤلؤ بشوريدند و قلعه به عماد الدين زنگى تسليم كردند . سپس بار ديگر به فرمان لؤلؤ گراييدند و مدتى بر آن حال ببودند . پس از چندى بار ديگر سر از فرمان لؤلؤ برتافتند و نواب او را يكى يكى عزل كردند در آن ميان فرزندان خواجه ابراهيم و برادرش و تابعان ايشان قوت گرفتند و هر كس را كه با ايشان دم از مخالفت مىزد طرد كردند و عصيان عليه لؤلؤ را آشكار نمودند .\r\nلؤلؤ در سال 622 لشكر بر سر ايشان كشيد و عماديه را محاصره نمود و راه آذوقه بر ايشان ببست . آنگاه گروهى از لشكر خود را به قلعهء هرور [ 1 
  ] فرستاد ، زيرا ايشان نيز از ساكنان عماديه در عصيان ، پيروى نموده بودند . تا امان خواستند و تسليم شدند . آنگاه لشكرى به سردارى نايب خود امين الدين لؤلؤ بر عماديه گماشت و خود به موصل بازگرديد . محاصرهء عماديه تا ماه ذو القعدهء 622 ادامه يافت .\r\nمردم عماديه خواستار مصالحه شدند ، بدين شرط كه مالى و اقطاعى بستانند و جاى\r\n\r\n\r\n","description":"","footnote":"\r\n[ ( 1 ) 
  ] متن : هزوران .\r\n","page_name":" 420 ","page_number":452},
  {"content":"\r\n\r\nديگر را به عوض قلعه به ايشان دهند . بدر الدين لؤلؤ اين شرطها را قبول كرد .\r\nچون ساكنان قلعهء عماديه امان خواستند ، بدر الدين لؤلؤ امين الدين را امارت قلعه داد .\r\nامين الدين را در آنجا جمعى را مورد نواخت خويش قرارداد تا به نيروى ايشان عليه آن گروه كه علم مخالفت برداشته بودند ، اگر بار ديگر عصيان كردند ، آمادهء نبرد باشند . فرزندان خواجه ابراهيم بر مردم ستم مىكردند و از آنچه در معاهدهء صلح گرفته بودند چيزى به ايشان نمىدادند . اين گروه با يك ديگر ميعاد نهادند و يك شب به شهر شبيخون زدند و فرزندان خواجه ابراهيم و متابعان ايشان را بگرفتند و به نام بدر الدين لؤلؤ شعار دادند . لشكر امين الدين به قلعه فرارفت و قلعه را در تصرف آورد . پيش از آنكه لؤلؤ در باب اجراى معاهدهء صلح براى فرزندان خواجه ابراهيم سوگند بخورد ، اين خبر به او رسيد و پيمان لغو گرديد .\r\nو اللّه تعالى سبحانه و تعالى ولى التوفيق .\r\n\r\nحركت مظفر الدين صاحب اربل به اعمال موصل\r\nجلال الدين منكبرنى پسر خوارزمشاه ، در آغاز خروج تاتار در سال 617 مغلوب ايشان شد و خوارزم و خراسان و غزنه را از دست بداد و از ايشان به هند گريخت . جلال الدين در سال 622 بازگرديد و بر عراق و سپس به آذربايجان مستولى شد و در بلاد خلاط و جزيره با الملك الاشرف بن الملك العادل هم‌مرز گرديد و چند بار ميان ايشان فتنه افتاد .\r\nبعضى از اعيان دولت الملك الاشرف چون مظفر الدين صاحب اربل و مسعود صاحب آمد و برادر الملك الاشرف ، الملك المعظم عيسى صاحب دمشق جلال الدين را عليه او تحريض مىكردند و بر ضد او متفق شده بودند . جلال الدين لشكر به خلاط برد و مظفر الدين به موصل رفت و در زاب منتظر خبرى از جانب جلال الدين نشست . الملك المعظم عيسى صاحب دمشق نيز لشكر به حمص و حماة كشيد . بدر الدين لؤلؤ از موصل نزد الملك الاشرف كس فرستاد و از او يارى خواست . الملك الاشرف به حران آمد و سپس به دنيسر رفت و سراسر اعمال ماردين را زير پى سپرد .\r\nدر خلال اين احوال والى جلال الدين در كرمان شورش كرد و او ناچار شد شتابان به كرمان رود و پس از آنكه در اطراف خلاط دست به آشوب و كشتار و تاراج زده بود از آنجا دور گردد . اين امر سبب آن شد كه ديگران در عزم خويش سست شوند و الملك الاشرف بر آنان برترى جويد .\r\nبرادرش الملك المعظم آهنگ حمص و حماة كرد و برادر را پيام داد كه اگر تو از ماردين و حلب به روى من نيز حمص و حماة را رها خواهم كرد و مظفر الدين نيز از موصل خواهد رفت . الملك الاشرف از ماردين بازگرديد . آن دو نيز از حمص و حماة و موصل بازگشتند و هر كس به ديار خود رفت . و اللّه تعالى اعلم .\r\n\r\n","description":"","footnote":"","page_name":" 421 ","page_number":453},
  {"content":"\r\n\r\n\r\nحركت تاتار به سوى بلاد موصل و اربل\r\nچون جلال الدين خوارزمشاه در سال 628 در آمد از تاتار شكست خورد و در آن نواحى از ملوك مدافعى نماند مغولان سراسر آن بلاد را زير پى سپردند و به ديار بكر داخل شدند و سواد آمد و ارزن و ميافارقين را تاراج و كشتار كردند و اسعرد را محاصره نمودند و به امان تصرف كردند و پس از كشتن و غارت كردن به ماردين رفتند و در آن نواحى نيز همان كردند كه در ديگر جايها آنگاه وارد بلاد جزيره شدند و اعمال نصيبين را نيز به باد غارت دادند سپس به سنجار رفتند و از آنجا راهى خابور شدند و در آن بلاد نيز بسى كشتار و تاراج نمودند .\r\nطايفه‌اى از ايشان به موصل آمدند و در اعمال موصل دست به فساد زدند ، سپس در اعمال اربل نيز چنان كردند . مظفر الدين با لشكر خود به نبرد بيرون آمد و از سپاهيان موصل يارى خواست . بدر الدين لؤلؤ لشكرى به ياريش فرستاد . مغولان به آذربايجان بازگشتند . ايشان نيز به بلاد خود باز گرديد . و اللّه اعلم .\r\n\r\nوفات مظفر الدين صاحب اربل و بازگشتن اربل به خليفه\r\nدر سال 629 مظفر الدين كوكبرى بن زين الدين كجك صاحب اربل ، پس از چهل و چهار سال حكومت در اربل درگذشت . روزگار صلاح الدين يوسف را درك كرده بود . چون فرزندى نداشت وصيت كرد كه اربل را به خليفه ، المستنصر باللّه دهند . خليفه نيز نايبان خويش را بفرستاد و بر آن ديار مستولى شد و اربل نيز در قلمرو او درآمد . و اللّه تعالى اعلم .\r\n\r\nبقيهء اخبار بدر الدين لؤلؤ صاحب موصل\r\nسپاه جلال الدين خوارزمشاه پس از شكست در سال 628 درآمد به فرمانرواى روم علاء الدين كيقباد بن كيخسرو بن قليج ارسلان پيوست . علاء الدين نيز آنان را بپذيرفت . چون علاء الدين كيقباد در سال 634 درگذشت و پسرش كيخسرو به جايش نشست امير ايشان را دربند كشيد و باقى در اطراف بلاد پراكنده شدند . در اين ايام الملك الصالح نجم الدين ايوب در حران و كيفا و آمد از سوى پدرش الملك العادل فرمان مىراند . مصلحت آن دانست كه ايشان را استمالت كند و به خدمت خود گيرد و اجراى اين امر پس از اجازت از پدرش بود . چون پدرش در سال 635 درگذشت آنان پيمان شكستند و به موصل رفتند . بدر الدين لؤلؤ ايشان را گرد آورد و ضميمهء لشكر خود ساخت و به يارى ايشان الملك الصالح را در سنجار محاصره نمود آنگاه الملك الصالح نجم الدين ايوب بار ديگر لشكر خوارزميان را مورد نواخت خويش قرار داد و آنان به فرمان او بازگشتند و به عهده گرفت كه ايشان در حران و رها فرود آيند و آن دو شهر را به ايشان داد و خوارزميان نيز آنها را به تصرف خود درآوردند . سپس نصيبين را نيز كه\r\n\r\n","description":"","footnote":"","page_name":" 422 ","page_number":454},
  {"content":"\r\n\r\nدر قلمرو لؤلؤ بود گرفتند .\r\nبنى ايوب در آن روزگاران در شهرهاى شام پراكنده بودند و با يك ديگر سر مخالفت داشتند و ميانشان تفرقه بود و ما داستان دولت ايشان را بر تو خواهيم خواند .\r\nسنجار را الملك الجواد يونس بن مودود بن العادل در تصرف گرفت .\r\nالملك الجواد ، سنجار را از الملك الصالح نجم الدين ايوب در عوض دمشق گرفته بود لؤلؤ در سال 637 سنجار را از او بستد . سپس ميان [ الملك المعظم توران شاه 
  ] صاحب حلب و خوارزميان فتنه افتاد ولى سپاه توران شاه در هم شكست و خلق بسيار كشته شد . از جمله الملك صالح بن الملك الافضل بن صلاح الدين كشته شد و الملك المعظم به اسارت افتاد .\r\nخوارزميان به حلب درآمدند . و دست به كشتار و تاراج زدند . سپس منبج را فتح كردند و در آنجا نيز چنان كردند كه در حلب كرده بودند . آنگاه از فرات گذشتند و از رقه به ديگر شهرها رفتند . لشكر دمشق و حمص از پى ايشان برفتند و تيغ در آنان نهادند و آنان را به حران بازگردانيدند . آنگاه لشكر حلب بر سر ايشان تاخت آورد و بر حران مستولى شد . خوارزميان به عانه گريختند . بدر الدين لؤلؤ صاحب موصل فرصت مغتنم شمرده به نصيبين رفت و آن را در تصرف آورد .\r\nدر سال 640 ضيفه [ 1 
  ] خاتون دختر الملك العادل ابو بكر بن ايوب در حلب بمرد .\r\nفرمانروايى او بعد از وفات پسرش الملك العزيز محمد بن الملك الظاهر غازى بن صلاح الدين بود . پس از او پسرش الملك الناصر يوسف بن الملك العزيز در كفالت مملوكش جمال [ 2 
  ] الدين اقبال الخاتونى به امارت رسيد .\r\nدر سال 648 ميان او و بدر الدين لؤلؤ صاحب نبرد درگرفت در آن نبرد لؤلؤ منهزم شد و الناصر نصيبين و قرقيسيا را گرفت و لؤلؤ به حلب رفت سپس هلاكو خان مغول در سال 656 به بغداد لشكر آورد و خليفه المستعصم باللّه را كشت و در بغداد قتل و تاراج كرد . چنان كه در اخبار خلفا بدان اشارت كرديم و در اخبار تاتار نيز بدان خواهيم پرداخت .\r\nهلاكو از بغداد به آذربايجان رفت . بدر الدين لؤلؤ در آنجا به او پيوست و به اطاعت او گردن نهاد و به موصل باز گرديد . و اللّه تعالى يؤيد بنصره من يشاء من عباده .\r\n\r\nوفات بدر الدين لؤلؤ صاحب موصل و امارت پسرش الملك الصالح\r\nبدر الدين لؤلؤ در سال 657 درگذشت . او الملك الرحيم لقب داشت . پس از او پسرش الملك الصالح اسماعيل در موصل به حكومت رسيد و پسر ديگرش الملك المظفر علاء الدين على بر سنجار امارت يافت . پسر سومش الملك المجاهد اسحاق امارت جزيره ابن عمر يافت .\r\n\r\n\r\n","description":"","footnote":"\r\n[ ( 1 ) 
  ] متن : صفيه .\r\n[ ( 2 ) 
  ] متن : حيال .\r\n","page_name":" 423 ","page_number":455},
  {"content":"\r\n\r\nهلاكو چندى ايشان را به همان مقامى كه بودند باقى گذاشت . سپس ولايات ايشان بستد و آن برادران به مصر رفتند و بر الملك الظاهر بيبرس فرود آمدند و ما در اخبار ايشان خواهيم آورد .\r\nهلاكو به شام رفت و شام را بگرفت و دولت اتابك زنگى و فرزندان و موالى او در شام و جزيره منقرض شد . چنان كه گويى هرگز نبوده بودند . و اللّه وارث الارض و من عليها و هو خير الوارثين . و البقاء للّه تعالى وحده . و اللّه تعالى اعلم .\r\n\r\n","description":"","footnote":"","page_name":" 424 ","page_number":456},
  {"content":"\r\n\r\n\r\nخبر از دولت بنى ايوب كه طرفداران دولت عباسى بودند و پادشاهى ايشان در مصر و شام و يمن و مغرب و آغاز كار و سرانجامشان\r\nاين دولت از شاخه‌هاى دولت بنى زنگى بود . جد ايشان ايوب بن شادى بن مروان بن ابى على [ 1 
  ] بن عنتره [ 2 
  ] بن الحسن بن على بن احمد ابى على [ 3 
  ] بن عبد العزيز بن هدبة بن الحصين بن الحارث بن سنان بن عمرو بن مرة بن عوف الحميرى الدوسى بود . بعضى از مورخين سلسلهء نسب او را اين گونه برشمرده‌اند .\r\nابن اثير گويد : ايشان از كردان روادى هستند . ابن خلكان گويد : پدر ايشان از اعيان دوين [ 4 
  ] بود . او را با مجاهد الدين بهروز بن عبد اللّه الغياثى دوستى بود . در دوين بهروز را متهم كردند كه با زن يكى از امرا رابطه دارد . آن امير بهروز را بگرفت و اخته كرد . بهروز در دوين ماندن نتوانست و از شرمسارى به سلطان مسعود بن غياث الدين محمد بن ملكشاه پيوست و به خدمت دايهء پسران او درآمد . چون آن دايه بمرد سلطان او را به دايگى فرزندان برگزيد و در اين مقام بود كه لياقت و كفايت او آشكار گرديد و در دولت منزلتى عالى يافت . آنگاه نزد شادى بن مروان به سبب الفتى كه ميان ايشان بود كس فرستاد و او را نزد خود فراخواند .\r\nسلطان غياث الدين ، بهروز را شحنگى بغداد داد . چون بهروز به بغداد رفت شادى را نيز با خود ببرد . سپس سلطان قلعهء تكريت را به اقطاع او داد . او نيز شادى را والى آن قلعه ساخت . شادى در آنجا درگذشت . بهروز پسر او نجم الدين ايوب را به جاى پدر امارت تكريت داد . نجم الدين ايوب از اسد الدين شيركوه بزرگتر بود و نجم الدين همچنان بن آن قلعه فرمان مىراند .\r\n\r\n\r\n","description":"","footnote":"\r\n[ ( 1 ) 
  ] متن : على .\r\n[ ( 2 ) 
  ] متن : عشره .\r\n[ ( 3 ) 
  ] متن : على .\r\n[ ( 4 ) 
  ] متن : درين .\r\n","page_name":" 425 ","page_number":457},
  {"content":"\r\n\r\nعماد الدين زنگى بن آقسنقر صاحب موصل در سال 526 در اختلافى كه ميان سلطان مسعود سلجوقى و خليفه المسترشد باللّه افتاده بود به يارى سلطان مسعود رفت و چون شكست خورده به موصل باز مىگرديد گذارش به تكريت افتاد . نجم الدين براى سپاه او علوفه و آذوقه فراهم نمود و براى عبور ايشان بر دجله پل بست و اين كار بر بهروز گران آمد . سپس اسد الدين شيركوه برادر نجم الدين ايوب در تكريت مرتكب قتلى شد و چون برادرش نجم الدين ايوب از پرداخت خونبها سرباز زد بهروز او را از امارت تكريت عزل كرد و شيركوه را از تكريت اخراج كرد و آن دو به عماد الدين زنگى بن آقسنقر در موصل پيوستند . عماد الدين آن دو را گرامى داشت و در حق ايشان نيكى كرد و اقطاع داد .\r\nچون عماد الدين زنگى در سال 532 بعلبك را تصرف كرد نجم الدين ايوب را به نيابت خويش به بعلبك فرستاد و او همچنان در آنجا بماند .\r\nچون عماد الدين زنگى در سال 541 درگذشت ، فرمانرواى دمشق فخر الدين طغتكين به بعلبك رفت و آن را محاصره نمود . نجم الدين ايوب بدان شرط كه فخر الدين جاى ديگر را به او اقطاع دهد تسليم شد و با او در دمشق اقامت گزيد .\r\nاسد الدين شيركوه پس از قتل اتابك زنگى در خدمت نور الدين محمود بن زنگى درآمد به سبب آگاهى و كفايتى كه داشت نور الدين حمص و رحبه را به او اقطاع داد و سپهسالار لشكر خويش گردانيد .\r\nنور الدين محمود آهنگ تسخير دمشق نمود و خواست مردم دمشق را به خلاف فخر الدين طغتكين برانگيزد . اين كار به دست شيركوه انجام گرفت . او نامه‌اى به برادرش ايوب كه در دمشق بود ، نوشت و به همدستى او در سال 459 نور الدين دمشق را به تصرف درآورد .\r\nدر مصر دولت علويان كهنه و فرسوده شده بود و قدرت و شوكت خويش از دست داده بود و وزرا بر خلفا فرمان مىراندند و با وجود وزيران خلفا مالك هيچ چيز نبودند . به سبب اين ضعف و رخوت ، فرنگان را طمع به سواحل و شهرها افزون شده بود . عاقبت بر ايشان غلبه يافتند و شهرهايشان را گرفتند . حتى قاهره كرسى خلافتشان در امان نماند . فرنگان برايشان جزيه نهادند و آنان با آنكه بر سرير فرمانروايى بودند پرداخت جزيه را تحمل مىنمودند .\r\nاتابك زنگى و قوم او يعنى سلجوقيان نزديك بود كه دعوت ايشان از روى زمين براندازند و دولتشان را منقرض سازند . مصريان از اين رهگذر سخت در اضطراب بودند تا آنكه آخرين خليفهء ايشان العاضد به خلافت نشست .\r\nآنگاه از وزرا نوبت به شاور السعدى رسيد كه الملك الصالح طلائع بن رزيك را در سال 558 به قتل آورد و زمام اختيار خليفه العاضد لدين اللّه را به دست گرفت نه ماه از وزارت شاور گذشته بود كه ضرغام به خلاف او برخاست و او را از قاهره بيرون راند . شاور به\r\n\r\n","description":"","footnote":"","page_name":" 426 ","page_number":458},
  {"content":"\r\n\r\nشام رفت و در سال 559 به نورالدين محمود بن زنگى پناه برد و به عهده گرفت كه ثلث خراج اعمال مصر را به او خواهد داد اگر با او لشكرى بفرستد كه نزد او در مصر درنگ كند .\r\nنور الدين محمود بپذيرفت و اسد الدين شيركوه را با لشكرى به مصر فرستاد . او برفت و ضرغام را بكشت و شاور را به مقام پيشينش بازگردانيد . كار اينان به محو دولت علويان و انتظام مصر و اعمال آن در زمرهء متصرفات پسر ايوب منجر شد .\r\nصلاح الدين در مصر به دعوت به نام نور الدين محمود بن زنگى پرداخت و به نام خلفاى عباسى خطبه خواند . چون نور الدين درگذشت صلاح الدين در مصر يكه‌تاز ميدان شد . سپس بر فرزندان نور الدين محمود نيز غلبه كرد و شام را از ايشان بستد . بعدها پسر عمشان مودود كر و فرى يافت و دولتش نيرومند شد و پسرانش پس از او حكومتى بزرگ شدند تا آنگاه كه منقرض شدند و البقاء للّه وحده .\r\n\r\nحركت اسد الدين شيركوه به مصر و بازگردانيدن شاور به وزارت\r\nچون نورالدين محمود بن زنگى صاحب شام به يارى شاور كه به دادخواهى نزد او آمده بود برخاست و خواست لشكرى به شام روانه دارد . اسد الدين شيركوه بن شادى را كه از بزرگترين امرايش بود به سردارى آن سپاه برگزيد و او را از حمص فراخواند كه به مصر فرستد . اسد الدين بر حمص امارت داشت و حمص اقطاع او بود . نور الدين لشكر بسيج كرد و ساز و برگ فراهم نمود . شيركوه در ماه جمادى الاول سال 559 از شام حركت كرد .\r\nنور الدين خود با سپاهى به بلاد فرنگان رفت تا آنان را از تعرض به سپاه شيركوه باز دارد .\r\nچون اسد الدين به بلبيس رسيد ، ناصر الدين برادر ضرغام به مقابله بيرون آمد و شكست خورده به قاهره بازگرديد . ضرغام در آخر ماه جمادى الاخر خود به جنگ آمد ولى در نزديكى مشهد سيده نفيسه رضى اللّه عنها به قتل رسيد . برادرش ناصر الدين نيز كشته شد . اسد الدين به مصر در آمد و شاور بر مسند وزارت خويش استقرار يافت . اسد الدين نيز به ديار خود بازگرديد ولى شاور از اداى آنچه به عهده گرفته بود سر برتافت . اسد الدين از او خواست كه به عهد خويش وفا كند ولى او به سخنش گوش نداد . اسد الدين بر بلبيس و بلاد شرقى استيلا يافت .\r\nشاور از فرنگان يارى خواست و آنان را وعده‌هاى نيكو داد . فرنگان نيز به ياريش شتافتند ، زيرا بيم آن داشتند كه اسد الدين مصر را بگيرد و كار بر آنان سخت شود . در اين لشكركشى فرنگان از جماعت كثيرى هم كه براى زيارت به بيت المقدس آمده بودند يارى خواستند .\r\nنور الدين محمود بن زنگى تا فرنگان را به خود مشغول دارد لشكر به بلاد ايشان برد ولى اين كار تأثيرى نبخشيد . اسد الدين در بلبيس موضع گرفت . لشكريان مصرى و فرنگان كه بر ضد او هماهنگ شده بودند ، سه ماه او را محاصره كردند . اسد الدين هر بامداد و شامگاه بيرون مىآمد و حمله‌اى مىكرد و به شهر باز مىگشت . دشمن مىكوشيد كه از هيچ جا خبرى به او\r\n\r\n","description":"","footnote":"","page_name":" 427 ","page_number":459},
  {"content":"\r\n\r\nنرسد . نور الدين ملوك جزيره و ديار بكر را به يارى خود برانگيخت و حارم را محاصره كرد .\r\nفرنگان به دفاع كوشيدند ولى به هزيمت رفتند و بسيارى از ايشان كشته شدند .\r\nدر اين نبرد صاحب انطاكيه و طرابلس اسير گرديد . نور الدين سپس به بانياس در نزديكى دمشق لشكر برد . آنجا را فتح كرد و ما در اخبار نور الدين محمود بدان اشارت كرديم .\r\nچون خبر اين فتوحات به فرنگانى كه در بلبيس اسد الدين را محاصره كرده بودند رسيد در كار خود فروماندند ولى خبر را از او پوشيده مىداشتند و پيام مصالحه دادند كه به شام بازگردد .\r\nاسد الدين در ماه ذو الحجهء سال 559 به شام بازگرديد . و اللّه تعالى اعلم .\r\n\r\nحركت اسد الدين بار ديگر به مصر و تصرف او اسكندريه را\r\nچون اسد الدين شيركوه بن شادى به شام بازگرديد همواره در انديشهء غدر شاور بود .\r\nاز اين رو همچنان تا سال 562 به گرد آوردن ساز و برگ نبرد مشغول بود . چون لشكر بسيج شد در حركت آمد و نور الدين نيز جماعتى از امرا را با او همراه نمود و اين كار براى آن بود كه بيم داشت به لشكر اسلام چشم زخمى رسد . اسد الدين با اين لشكر به مصر رفت تا به اطفيح رسيد . و در آنجا از نيل عبور كرد و به جانب غربى رفت و در جيزه فرود آمد و قريب به پنجاه روز درنگ كرد . شاور از فرنگان يارى طلبيد ، و اين شيوهء او بود كه ايشان را از قدرت يافتن اسد الدين بيمناك مىساخت . فرنگان به مصر شتافتند و در جيزه فرود آمدند .\r\nاسد الدين از جيزه به صعيد رفت تا به مكانى به نام بابين رسيد . سپاهيان مصر و فرنگان از پس او مىآمدند و در اواسط سال 562 به او رسيدند .\r\nچون اسد الدين انبوه لشكر ايشان و سستى لشكر خود را ديد به مشاورت نشست .\r\nگفتند كه به جانب شرقى نيل رود و به شام بازگردد ولى سرداران كه از عتاب و سرزنش نور الدين محمود بيم داشتند گفتند دل بر هلاك بايد نهاد و جنگ را آغاز كرد . صلاح الدين از اين جمله بود . در اين احوال لشگر مصر و فرنگان برسيدند . اسد الدين نيز لشكر آراست و صلاح الدين را در قلب قرار داد و خود با جمعى كه دل بر هلاك نهاده بودند و به پايدارى ايشان اعتماد داشت در ميمنه ايستاد . صلاح الدين را گفت از برابر ايشان واپس نشيند .\r\nدشمن بر صلاح الدين كه در قلب لشكر بود حمله آورد . صلاح الدين واپس نشست .\r\nاسد الدين از پشت سر حمله كرد و شمشير در ايشان نهاد و بسيارى را كشت و اسير كرد .\r\nآنان كه به صلاح الدين حمله كرده بودند بدين پندار كه او منهزم شده بازگشتند ، بناگاه اسد الدين را ديدند كه بر لشكرگاهشان و هر چه داشتند غلبه يافته . اسد الدين بار ديگر حمله كرد و دستبردى نيكو زد . مصريان و فرنگان منهزم شده به مصر بازگرديدند .\r\nاسد الدين شيركوه به اسكندريه رفت . مردم اسكندريه اطاعت كردند . اسد الدين برادر برادرزادهء خود صلاح الدين را در اسكندريه نهاد و به صعيد بازگرديد و بر آن نواحى مستولى شد .\r\n\r\n","description":"","footnote":"","page_name":" 428 ","page_number":460},
  {"content":"\r\n\r\nدر اين حال جماعتى از تركمانان كه در لشكر او بودند عصيان كردند . رسولان دشمن نيز برسيدند و خواستار مصالحه شدند . بدين گونه كه اسكندريه را بدهد و پنجاه هزار دينار ، علاوه بر خراجى كه از صعيد گرد آورده بستاند . اسد الدين نيز به شرطى كه فرنگان به ديار خود بازگردند بىآنكه حتى روستايى را تصرف كنند ، بپذيرفت . اين پيمان در اواسط ماه شوال ميانشان منعقد گرديد .\r\nاسد الدين و يارانش در نيمهء ماه ذو القعده به شام بازگشتند . فرنگان به شاور پيشنهاد كردند كه از سوى ايشان شحنه‌اى در قاهره باشد و دروازه‌هاى شهر به دست ايشان باشد تا بتوانند نور الدين را از هجوم به شهر بازدارند و صد هزار دينار در هر سال جزيه دهد . شاور همه را قبول كرد . فرنگان به بلاد خود در سواحل شام بازگشتند و جماعتى از زعماى خود را در مصر نهادند .\r\n\r\nاستيلاى اسد الدين بر مصر و قتل شاور\r\nچون فرنگان بر مصر جزيه نهادند و از جانب خود شحنه‌اى گماشتند و دروازه‌ها را در اختيار گرفتند و بر آن بلاد جنگ افكندند و جماعتى از زعماى ايشان به تحكم و امر و نهى پرداختند و از اسرار دولت قاهره آگاهى يافتند ، طمع در تصرف سراسر مصر بستند و نزد پادشاهشان در شام رسولان فرستادند و او را به مصر فراخواندند . نام پادشاهشان مرى بود از ميان فرنگان شام مردى چنو برنخاسته بود . فرنگان او را به مصر خواندند و بسى ترغيب كردند ولى او نپذيرفت . يارانش تصرف مصر را در چشم او بياراستند و غلبه بر نور الدين را آسان جلوه دادند . او مىگفت اگر به مصر لشكر ببريم مردم آن نواحى نور الدين را بر ما ترجيح خواهند داد و مصر را تسليم او خواهند نمود . عاقبت دمدمهء يارانش در او بگرفت و بر رأى ايشان گردن نهاد و بسيج مصر نمود . چون خبر به نور الدين رسيد لشكر خود را از مرزها و هر جاى ديگر كه بودند گرد آورد .\r\nفرنگان در آغاز سال 564 در بلبيس فرود آمدند و در ماه صفر آن را گرفتند و تاراج كردند و مردمش را كشتند و اسير نمودند .\r\nبعضى از زعماى مصر به سبب كينه‌اى كه از شاور به دل داشتند به فرنگان نامه نوشتند و آنان را در كار خود دلير ساختند و به قاهره خواندند . فرنگان نيز در دهم ماه صفر قاهره را محاصره نمودند .\r\nشاور شهر مصر ( فسطاط ) را آتش زد تا مردمش به قاهره منتقل شوند . چنان كردند و مردم در راهها سرگردان شدند و اموالشان همه به غارت رفت و آتش‌سوزى دو ماه ادامه داشت . العاضد خليفهء علوى از نور الدين يارى خواست . نور الدين اجابت كرد و به بسيج لشكر پرداخت .\r\n\r\n","description":"","footnote":"","page_name":" 429 ","page_number":461},
  {"content":"\r\n\r\nفرنگان محاصرهء قاهره را شدت بخشيدند و شاور سخت در تنگنا افتاد . نزد پادشاه فرنگان رسول فرستاد و سابقهء مودتى را كه ميان ايشان بود به يادش آورد و گفت نه به العاضد گرايشى دارد نه به نور الدين بلكه تنها هوادار اوست و از او خواست كه صلح كند و مالى بستاند ، زيرا مسلمانان جز اين راه ، راه ديگرى نمىپذيرند . او نيز كه تصرف قاهره را دشوار مىدانست اين پيشنهاد را بپذيرفت و هزار هزار دينار طلب نمود . شاور به عنوان قسمتى از آن مبلغ صد هزار دينار فرستاد و خواست كه از محاصرهء قاهره دست بردارند و آنان از آنجا برفتند .\r\nشاور به جمع‌آورى آن مال كه تعهد كرده بود پرداخت . مردم از پرداخت آن عاجز بودند . در خلال اين احوال رسولان العاضد نزد نور الدين رفتند و از جانب او پيام دادند كه اگر اسد الدين را بفرستد هزينهء لشكر او را خواهد پرداخت و ثلث خراج نيز از آن نور الدين خواهد بود . نور الدين محمود ، اسد الدين شيركوه را از حمص فراخواند و دويست هزار دينار بداد و هر چه لباس و چارپا و سلاح نياز مىداشت تسليم او كرد و دست او بر لشكر و خزاين و اموال گشاده گردانيد و هر يك از سوارانى را كه همراه او بود ، علاوه بر جامگى بيست دينار بداد و از امراى خود چند تن چون عز الدين جورديك [ ( 1 ) 
  ] و عز الدين قليج و شرف الدين بزغش [ ( 2 ) 
  ] و عين الدوله [ ( 3 ) 
  ] الياروقى [ ( 4 ) 
  ] و قطب الدين ينال [ ( 5 ) 
  ] بن حسان المنبجى و صلاح الدين يوسف بن ايوب كه برادرزادهء اسد الدين بود با او همراه كرد . صلاح الدين همراهى با اين لشكر را ناخوش مىداشت . عاقبت بپذيرفت و لشكر اسد الدين در اواسط ماه ربيع الاول سال 564 به راه افتاد . چون مصر نزديك شد فرنگان به ديار خويش بازگردند . نور الدين خوشدل شد و فرمود كه اين بشارت به اطراف آفاق برند .\r\nاسد الدين به قاهره رسيد و در اواسط ماه جمادى الاخر به شهر درآمد و لشكر در بيرون شهر فرود آمد . اسد الدين به ديدار خليفه العاضد لدين اللّه رفت . خليفه او را خلعت داد و براى او و لشكريانش اموال و عطايا فرستاد .\r\nاسد الدين چندى منتظر ماند تا شاور به شروط عمل كند ولى او همواره تعلل مىكرد و وعده‌ها مىداد . شاور با يارانش مشورت كرد كه اسد الدين را به حيله فرو گيرد و لشكريان او را به خدمت خود درآورد و به نيروى ايشان در برابر فرنگان پايدارى كند . پسرش الكامل او را از اين كار منع كرد .\r\nياران اسد الدين از شاور مأيوس شدند و چارهء كار را به گفتگو پرداختند . صلاح الدين و عز الدين جورديك به قتل او متفق شدند ولى اسد الدين آنان را منع كرد . تا روزى كه شاور به خيمهء اسد الدين به ديدار او مىرفت . صلاح الدين و جورديك او را گفتند كه اسد الدين به زيارت\r\n\r\n\r\n","description":"","footnote":"\r\n[ ( 1 ) 
  ] متن : خردك .\r\n[ ( 2 ) 
  ] متن : مرعش .\r\n[ ( 3 ) 
  ] متن : عز الدوله .\r\n[ ( 4 ) 
  ] متن : الباروقى .\r\n[ ( 5 ) 
  ] متن : نيال .\r\n","page_name":" 430 ","page_number":462},
  {"content":"\r\n\r\nقبر شافعى رفته است . شاور نيز راهى قبر شافعى شد . صلاح الدين و جورديك نيز با او همراه شدند تا به ديدار اسد الدين روند . در راه شاور را فروگرفتند و خبر به اسد الدين دادند . چون خليفه العاضد لدين اللّه بشنيد كسانى را نزد اسد الدين فرستاد تا شاور را بكشد . اسد الدين نيز سر شاور را برايش فرستاد . خليفه فرمان تاراج خانه‌هاى شاور را داد و مردم هر چه بود به غارت بردند .\r\nپس از قتل شاور ، اسد الدين به قصر العاضد آمد . خليفه او را خلعت وزارت داد و به الملك المنصور و امير الجيوش ملقب كرد . سپس منشور خليفه به انشاى قاضى الفاضل بيسانى از قصر خلافت بيرون آمد و خليفه به خط خود بر آن رقم زد كه « اين فرمانى است به وزارت و كس را تاكنون چنين فرمانى نبوده است . پس كارى را كه خدا و امير المؤمنين تو را شايستهء آن ديده‌اند به عهده بگيرد و از آنجا كه خدا راههاى رستگارى را به روى تو گشوده است حجت خود را بر تو تمام كرده است . منشور امير المؤمنين به نيرومندى بگير و دامنكشان بخرام و بر خود ببال زيرا به خدمت فرزند پيامبر ، مكرم و عزيز شده‌اى و راه خدمت به امير المؤمنين راه رستگارى تو است . در آن راه قدم بردار . چون سوگندى خورديد و پيمانى بستيد آن سوگند و پيمان را پس از استوار كردن مشكنيد . شما خدا را در كارها كفيل خود قرار داده‌ايد » .\r\nآنگاه اسد الدين سواره به سراى وزارت رفت . اين سراى پيش از اين از آن شاور بود .\r\nاسد الدين به امر و نهى پرداخت و عمال خويش به اطراف فرستاد و بلاد را به سپاهيان اقطاع داد . مردم مصر ايمن شدند و به شهرهاى خود بازگشتند و شهرها را مرمت و آبادان كرد . آنگاه جريان امر را بتفصيل براى نورالدين محمود بنوشت و از سوى او نيز مأمور انجام امور گرديد .\r\nپس بر العاضد لدين اللّه وارد شد و جوهر ، كه در آن روزگار بزرگترين درباريان خليفه بود از جانب خليفه سخن گفت و گفت كه « مولاى ما مىگويد كه از همان آغاز ورودت به مصر ما تو را برگزيديم و بركشيديم و تو خود اين را نيك مىدانى . ما يقين كرده‌ايم كه خداى تعالى تو را براى ما ذخيره كرده است تا به نيروى تو بر دشمنانمان نصرت يابيم . » اسد الدين نيز سوگند خورد كه همواره نيكخواه خليفه باشد و در ترويج دولت او بكوشد . سپس بار ديگر از جانب العاضد لدين اللّه گفت « همه كارها چه اندك و چه بسيار به دست تو است » و خلعتها را تجديد كردند . اسد الدين جليس عبد القوى را كه قاضى القضاة و داعى الدعاة بود آزاد و از او به نيكى ياد كرد و از ويژگان خويش قرارداد .\r\nاما الكامل پسر شاور با برادران به قصر داخل شد تا به او پناه برد ، و اين پايان زندگى او بود . چون اسد الدين شنيد كه او پدر را از دستگيريش منع كرده است ، از كشتن وى سخت اندوهناك شد . آرى هر كس پى عمل خود مىرود . و اللّه تعالى اعلم .\r\n\r\n","description":"","footnote":"","page_name":" 431 ","page_number":463},
  {"content":"\r\n\r\n\r\nوفات اسد الدين شيركوه و امارت برادرزاده‌اش صلاح الدين\r\nاسد الدين شيركوه در اواخر ماه جمادى الاخر سال 564 پس از دو ماه وزارت درگذشت چون مرگش فرا رسيد يكى از حواشى خود بهاء الدين قراقوش را گفت : « سپاس خداى را كه در اين سرزمين به آنچه مىخواستيم رسيديم و مردم از ما راضى هستند . از باروهاى قاهره دور نشويد و در نبردهاى دريايى افراط مكنيد . » چون اسد الدين شيركوه ديده بر هم نهاد ، امرايى كه با او بودند چون عين الدولة الياروقى و قطب الدين و سيف الدين المشطوب هكارى و قطب الدين ينال بن حسان المنبجى و شهاب الدين الحارمى ، كه دايى صلاح الدين بود ، هر يك را هواى جانشينى او بر مسند وزارت در سر افتاد و براى غلبه بر ديگرى دست به توطئه و اقدام زد . درباريان خليفه و خواص دولت نيز به مشورت پرداختند . جوهر ، اشارت كرد كه مسند وزارت خالى بماند و سه هزار تن از لشكريان غز به سردارى قراقوش برگزيده شوند و جانب شرقى به اقطاع ايشان داده شود تا از تعرض فرنگان جلوگيرند و نبايد كسى انتخاب شود كه بر خليفه فرمان راند ، بلكه ميان او و مردم شخصى به عنوان رابط - چنان كه مرسوم است - انتخاب شود ، اما ديگران رأى دادند كه صلاح الدين به جاى عم خود برگزيده شود مردم نيز فرمانبردار او هستند . قاضى الفاضل خواه و ناخواه اين را بپذيرفت يكى به سبب حيا از صلاح الدين و يكى بدان سبب كه صلاح الدين جوانى تازهء سال بود و احتمال تحكم و استبداد او نمىرفت بر خلاف ديگر ياران اسد الدين .\r\nپس خليفه صلاح الدين را فراخواند و خلعت پوشانيد و او را الملك الناصر لقب داد .\r\nميان ياران او در فرمانبردارى از او اختلاف افتاد . بيشتر آنها كه وزارت را براى خود مىخواستند سر به فرمان او نياوردند . فقيه عيسى الهكارى به او گرويد و ديگران را نيز با خود هم رأى نمود . جز عين الدولة الياروقى كه نزد نور الدين محمود به شام بازگرديد .\r\nصلاح الدين در مصر جاى پاى نيك استوار كرد و خود را همواره نايب نور الدين قلمداد مىكرد و نور الدين او را در نامه‌ها امير اسفهسالار خطاب مىنمود و همواره او را با ديگر امراى مصر در خطاب شريك مىساخت و مىنوشت امير اسفهسالار و ديگر اميران مصر چنين و چنان كنند . صلاح الدين مردى خوشرو و نيكو معاشرت بود . مردم را به خود جلب مىكرد و از بذل مال دريغ نمىورزيد تا آنجا كه در دلهاى مردم جاى گرفت و كم كم كار العاضد لدين اللّه روى در ضعف نهاد . سپس از نور الدين خواست برادران و خاندان او را از شام به مصر فرستد . او نيز بفرستاد و كارش استقامت يافت و ستارهء اقبالش تابيدن گرفت . و اللّه تعالى ولى التوفيق .\r\n\r\n","description":"","footnote":"","page_name":" 432 ","page_number":464},
  {"content":"\r\n\r\n\r\nواقعه سياهان در مصر\r\nدر قصر العاضد لدين اللّه خواجه‌سرايى بود كه بر قصر فرمان مىراند به نام مؤتمن الخلافه . چون دولتمردان مصر در باب وزارت صلاح الدين علم مخالفت برداشتند ، مؤتمن نيز با جماعتى از ايشان همدست شد و آنان را واداشت كه به فرنگان نامه نويسند و آنان را فرا خوانند تا صلاح الدين به دفع ايشان لشكر بيرون برد و اينان زمام امور شهر را به دست گيرند ، سپس از پشت سر بر او بتازند . پس نامه‌اى نوشتند و آن را درون كفشى پنهان كردند و به قاصدى كه جامه‌اى ژنده بر تن داشت سپردند كه نزد ايشان برد . چند تن از تركمانان راه بر او بگرفتند . ديدند مردى است با جامه‌اى ژنده و كفشهايى نو . به شك افتادند و او را نزد صلاح الدين بردند . نامه در درون كفش بيافتند . صلاح الدين نامه برخواند و نزد كاتب خود رفت و او را خبر داد و اين راز همچنان پوشيده بداشت . روزى مؤتمن الخلافه به يكى از روستاهاى خود به تفرج رفته بود ، صلاح الدين كس فرستاد تا سرش را بريده نزد او آورد .\r\nصلاح الدين از آن پس خواجگان را از دخالت در كارهاى خود منع كرد و بهاء الدين قراقوش را كه خواجه‌اى سفيد بود بر آنان سرورى داد و همهء امور قصر را به دست او سپرد .\r\nسياهان مصر از قتل مؤتمن الخلافه برآشفتند و براى نبرد با صلاح الدين گرد آمدند . شمارشان به پنج هزار [ 1 
  ] تن رسيد . ميان لشكر صلاح الدين و سياهان در ماه ذو القعدهء سال 564 نبرد درگرفت صلاح الدين جمعى را به منصوره محله سياهان فرستاد تا محله را با ساكنانش از خرد و كلان به آتش كشند . سياهان چون اين خبر شنيدند روى به گريز نهادند . ياران صلاح الدين در هر كوى و برزن ايشان را زير شمشير گرفتند و قتل عام كردند تا عاقبت امان خواستند و به جيزه رفتند . شمس الدوله تورانشاه برادر صلاح الدين با جماعتى از لشكر برايشان گذشت و بار ديگر دست به كشتارشان زد و همه را نابود كرد . و اللّه اعلم .\r\n\r\nهجوم فرنگان به دمياط و فتح ايله\r\nچون صلاح الدين بر دولت مصر استيلا يافت ، فرنگان از اينكه او و عمش را چنان فرصتى داده بودند تا بر مصر غلبه يابند ، سخت تأسف خوردند ، زيرا از آن هنگام كه نور الدين بر مصر مستولى شد آنان به فناى خويش يقين كردند . فرنگان براى تدارك مافات راهبان و كشيشان را به بلاد [ صقليه و اندلس و غير آن 
  ] فرستادند و مردم آن كشورها را به دفاع از بيت المقدس فراخواندند . آنان نيز به راه افتادند و به يارى او بسيج كردند . فرنگانى كه در سواحل شام بودند در آغاز سال 565 [ 2 
  ] گرد آمدند و با هزار كشتى روانهء دمياط شدند تا پس از تصرف\r\n\r\n\r\n","description":"","footnote":"\r\n[ ( 1 ) 
  ] ابن اثير : پنجاه هزار تن .\r\n[ ( 2 ) 
  ] متن : 365 .\r\n","page_name":" 433 ","page_number":465},
  {"content":"\r\n\r\nآن براى حمله به مصر پايگاهى استوار داشته باشند .\r\nصلاح الدين ، شمس الخواص منكبرس را امارت دمياط داده بود . شمس الخواص خبر هجوم به دمياط را به صلاح الدين داد . او نيز بهاء الدين قراقوش و امراى غز را دسته دسته از پى يك ديگر به دمياط فرستاد و كشتيها پر از سلاح و آذوقه روان شدند . آنگاه به نور الدين پيام داد كه او از بيم شورش دولتمردان مصر نمىتواند به دمياط رود . نور الدين نيز لشكرهايى آماده كرده به دمياط فرستاد . سپس خود با جمعى از لشكريانش به بلاد ايشان در شام حمله برد و بسيارى را به قتل آورد و شهرها را ويران كرد .\r\nخبر حملهء نور الدين به فرنگان رسيد ، از يك سو شهر به سختى مقاومت مىكرد و از ديگر سو در لشكرشان مرگ و مير افتاده بود ، از اين رو پس از پنجاه روز محاصره ، رها كردند و به ديار خود در سواحل شام بازگشتند شهرها را غارت شده و ويران و مردم را مقتول و مجروح يافتند .\r\nگويند آنچه نور الدين در واقعهء دمياط براى صلاح الدين فرستاد ، جز لباس و سلاح و غير آن به هزار هزار دينار رسيد .\r\nصلاح الدين در اواسط سال 565 از نور الدين خواست كه پدرش نجم الدين ايوب را نزد او فرستد . نور الدين نيز او را با جماعتى از لشكريان بفرستاد و جمعى از بازرگانان را نيز با او همراه كرد و براى اينكه از فرنگانى كه در كرك بودند ، به او آسيبى نرسد خود لشكر به كرك برد و شهر را در محاصره گرفت . جمعى ديگر از فرنگان براى حمله به اين كاروان گرد آمدند چون كاروان را با چنان نگهبانانى ديدند از روبرو شدن با آن منصرف شدند و كاروان از وسط بلادشان بگذشت و به عشترا آمد . نجم الدين ايوب به مصر رسيد و العاضد لدين اللّه به استقبال او بيرون آمد .\r\nصلاح الدين در سال 563 به غز و بلاد فرنگان لشكر كشيد و اعمال عسقلان و رمله را مورد حمله قرار داد و ربض غزه را تاراج كرد و پادشاه فرنگان را منهزم ساخته و به مصر باز گرديد .\r\nصلاح الدين فرمان داد كشتيهايى ساختند و آنها را قطعه قطعه بر شترها حمل كردند و به ايله بردند . در آنجا قطعه‌ها را بر هم استوار كردند و به دريا افكندند و ايله را از دريا و خشكى محاصره نمود و در ماه ربيع الاخر همان سال به جنگ بستد و دست به كشتار و تاراج گشود و به مصر بازگرديد . در سراسر مصر قاضيان شيعه را عزل كرد و قاضيان شافعى معين كرد .\r\nسپس برادر خود شمس الدوله تورانشاه را به صعيد فرستاد و اعرابى را كه در آن نواحى آشوب و فساد مىكردند تار و مار و شر ايشان از سر مردم كم كرد . و اللّه تعالى اعلم .\r\n\r\n","description":"","footnote":"","page_name":" 434 ","page_number":466},
  {"content":"\r\n\r\n\r\nاقامهء خطبه به نام عباسيان در مصر\r\nنور الدين به صلاح الدين نامه نوشت كه در مصر به نام المستضيء بامر اللّه خليفهء عباسى خطبه بخواند و خطبه به نام العاضد لدين اللّه علوى را ترك گويد . صلاح الدين عذر آورد كه مردم مصر به علويان گرايش دارند ولى نورالدين اين عذر را نپذيرفت . صلاح الدين از او بيم داشت و بيش از اين امكان مخالفتش نبود . عاقبت دل به دريا زد و پاى اقدام پيش نهاد .\r\nدر خلال اين احوال مردى از علماى ايران معروف به خبوشانى و ملقب به الامير العالم به مصر آمده بود چون آنان را در ترديد ديد ، روز جمعه‌اى پيش از خطيب بر منبر رفت و المستضيء را دعا گفت و كس بر او خرده‌اى نگرفت . روز جمعهء بعد صلاح الدين خطباى مصر و قاهره را فرمان داد خطبه به نام العاضد را قطع كنند و به نام المستضيء خطبه بخوانند .\r\nاين واقعه در روز جمعه‌اى از ماه محرم سال 567 اتفاق افتاد .\r\nالمستضيء بامر اللّه بعد از پدرش المستنجد باللّه در ربيع الاول سال پيش به خلافت نشسته بود . چون در مصر به نام او خطبه خواندند ، العاضد بيمار بود . به او خبر ندادند و او در روز عاشوراى همان سال جهان را بدرود گفت .\r\nچون العاضد درگذشت صلاح الدين به عزا نشست . سپس قصر او را در تصرف گرفت و بهاء الدين قراقوش را موكل آن ساخت . در آن قصر ذخايرى بود كه در جهان همانندى نداشت از جمله گردنبند ياقوتى كه وزن هر دانهء آن هفده مثقال بود و قطعه‌اى از زمرد كه طول آن چهار انگشت و عرض آن چهار انگشت بود . همچنين طبل قولنج كه هر كس بر آن مىكوفت از آن بيمارى شفا مىيافت . اين طبل را خاصيت آن بود كه چون كسى بر آن مىزد زننده بى اختيار مىگوزيد . از اين رو آن را شكستند و چون دانستند كه فايدهء آن چه بود از كردهء خود پشيمان شدند . همچنين كتابهاى نفيسى كه به شمار نمىآمد .\r\nاهل و عيال العاضد لدين اللّه را در يكى از حجره‌هاى قصر جمع كردند و بر آنان موكلان گماشتند . كنيزان و غلامان را يا فروختند يا بخشيدند و يا آزاد كردند .\r\nچون بيمارى العاضد شدت يافت ، صلاح الدين را بر بالين خود خواند . صلاح الدين پنداشت خدعه‌اى در كار است اما چون خليفه وفات كرد صلاح الدين پشيمان شد . صلاح الدين همواره از او به نيكى ياد مىكرد و او را به نرمى و مدارا و خيرخواهى و فرمانبردارى مىستود .\r\nچون خبر خطبه به نام المستضيء به بغداد رسيد چند روز شادمانى كردند و شهر را آذين بستند و از سوى دربار خلافت براى نور الدين و صلاح الدين خلعتها فرستادند . اين خلعتها را عماد الدين صندل خادم از خواص المستضيء خود نزد نور الدين برد و خلعت صلاح الدين و خطيبان مصر را با علمهاى سياه به مصر فرستادند . و اللّه تعالى اعلم .\r\n\r\n","description":"","footnote":"","page_name":" 435 ","page_number":467},
  {"content":"\r\n\r\n\r\nاختلاف ميان صلاح الدين و نور الدين\r\nپيش از اين در اخبار نور الدين محمود بتفصيل در باب اختلاف سخن گفتيم . صلاح الدين در ماه صفر سال 567 به بلاد فرنگان لشكر كشيد و حصن شوبك را كه در يك منزلى كرك است محاصره نمود . مردم شوبك امان خواستند . چون اين خبر به نور الدين رسيد از جانب ديگر قصد بلاد فرنگان نمود . صلاح الدين از ديدار با نور الدين بيمناك شد . زيرا اگر نور الدين او را از بازگشتن به مصر منع مىكرد سرپيچى نمىتوانست . اين بود كه شتابان به مصر بازگرديد و براى نور الدين عذر آورد كه او را خبر داده‌اند كه يكى از سران شيعه قصد خروج داشته و او به مصر بازگشته تا سبب فتنه نشود . نور الدين اين عذر نپذيرفت و آهنگ عزل او نمود .\r\nصلاح الدين چون از تصميم نور الدين آگاه شد ، ياران خود گرد آورد تا در اين باره مشورت كند . ديگران به دفاع اشارت كردند . پدرش نجم الدين ايوب اين را نپسنديد و گفت براى او نامه‌اى سراسر لطف و مدارا نويسد مبادا ساعيان چيزهاى ديگر در گوش او فراخوانند و او در عزم خود استوارتر گردد . صلاح الدين به صلاحديد پدر چنان كرد و نور الدين نيز راه مسالمت پيش گرفت و بار ديگر چنان كه پيش از آن بود رشته‌هاى دوستى استوار گرديد .\r\nپس از اين حادثه هر دو به محاصرهء كرك متفق شدند . صلاح الدين در سال 568 كرك را محاصره نمود . نور الدين نيز با سپاه از دمشق بيرون آمد . به رقيم در دو فرسنگى كرك رسيد .\r\nصلاح الدين خبر يافت و بار ديگر در كار او به شك افتاد . در خلال اين احوال شنيد كه پدرش نجم الدين ايوب در مصر بيمار شده . صلاح الدين شتابان بازگرديد و فقيه عيسى هكارى را نزد نور الدين فرستاد تا از بيمارى پدر او را بياگاهاند و بگويد اگر به مصر بازگشته بدين سبب بوده است . نور الدين عذر او بپذيرفت و به دمشق بازگرديد . و اللّه تعالى اعلم .\r\n\r\nوفات نجم الدين ايوب\r\nنجم الدين ايوب پس از بازگشت پسرش صلاح الدين به مصر ، در دمشق نزد نور الدين مانده بود . چون صلاح الدين در مصر استقرار يافت . نور الدين در سال 565 او را به همراهى جماعتى از سپاهيان به مصر فرستاد و خود به محاصرهء كرك رفت تا فرنگان را به خود مشغول دارد و آنان را از تعرض به كاروان نجم الدين بازدارد . چنان كه گفتيم ، نجم الدين به مصر آمد و العاضد لدين اللّه خليفهء علوى به استقبال او بيرون آمد . نجم الدين معزز و مكرم در مصر بماند .\r\nدر سال 568 بار ديگر صلاح الدين با قرارى كه با نور الدين نهاده بود به كرك لشكر برد و نجم الدين در مصر ماند . روزى بر اسب سوار شده به خارج شهر رفت . اسب به شوق آمده بود و با سايهء خود بازى مىكرد . ناگاه نجم الدين را بر زمين زد . او را كه آسيب ديده و مجروح\r\n\r\n","description":"","footnote":"","page_name":" 436 ","page_number":468},
  {"content":"\r\n\r\nبود به خانه بردند و پس از چند روز درگذشت . اين واقعه در آخر ذو الحجهء سال 568 بود .\r\nنجم الدين مردى نيكوكار و بخشنده بود . به علما و فقرا احسان مىنمود و ما در باب آغاز كار او پيش از اين سخن گفتيم و اللّه ولى التوفيق .\r\n\r\nاستيلاى قراقوش بر طرابلس غرب\r\nقراقوش از موالى تقى الدين عمر بود و تقى الدين عمر برادرزادهء صلاح الدين بود .\r\nقراقوش به سببى مورد خشم سرور خود واقع شد و خشمگين از نزد او به مغرب رفت و در جبل نفوسه از نواحى طرابلس غرب فرود آمد و در آنجا به دعوت براى موالى خويش پرداخت . در جبال نفوسه مردى به نام مسعود بن زمام معروف به بلاط [ 1 
  ] به او پيوست . او از امراى بنى رياح از هلال بن عامر بود . او از اطاعت عبد المؤمن امير موحدين سر برتافته و با قوم خود از مغرب و افريقيه به اين ناحيه دور دست آمده بود . قراقوش او را بديد و به اظهار دعوت به خاندان ايوبى فراخواند . او نيز اجابت كرد و با او به طرابلس رفت . قراقوش شهر را محاصره كرد و بگشود سپس زن و فرزند خويش را در قصر آن جاى داد .\r\nسپس بر قابس كه در آن سوى طرابلس است استيلا يافت . و بر توزر و نفطه و بلاد نفزاوه از افريقيه دست يافت و اموال بسيار به دست آورد . ذخاير خود را در شهر قابس جاى داد و در اثناء اين احوال شهرها در اثر غلبهء عرب بر آنها ويران گرديد و مردم را يارى دفع و منع ايشان نبود . آنگاه هواى تصرف سراسر افريقيه در سرش افتاد . سپس دست به دست يحيى بن غانيهء لمتونى از شورشگران آن ناحيه داد و آن دو را در آن ناحيه آثارى است ، كه در اخبار دولت موحدين آمده است . عاقبت اين غانيه بر آنچه در آن بلاد گرفته بود غلبه يافت و او را - چنان كه در اخبارشان آمده است - بكشت . و اللّه اعلم .\r\n\r\nاستيلاى شمس الدوله [ 2 
  ] توران شاه بن ايوب بر نوبه سپس بر بلاد يمن\r\nصلاح الدين و خاندانش از نور الدين محمود سخت بيمناك بودند . از اين رو همواره قصد بلادى مىكردند كه از مصر دور باشد تا اگر در مصر بر ايشان حوادثى پيش آيد به آنجا روند . يكى از اين بلاد دور دست يمن بود و يكى بلاد نوبه .\r\nشمس الدوله توران شاه بن ايوب ، برادر بزرگ صلاح الدين لشكر به نوبه كشيد و در سال 568 يكى از قلعه‌هاى مرزى را محاصره كرده بگرفت و چون ديگر شهرهاى نوبه را بررسى\r\n\r\n\r\n","description":"","footnote":"\r\n[ ( 1 ) 
  ] متن : بلط .\r\n[ ( 2 ) 
  ] متن : نور الدين .\r\n","page_name":" 437 ","page_number":469},
  {"content":"\r\n\r\nكرد جايى كه از آن خراجى توان گرفت نيافت . قوت مردم ذرت بود و زندگيشان سراسر محنت و فتنه . پس بر آنچه از مرزها گرفته بود اكتفا كرد و با غنايمى كه جز غلامان و كنيزان چيز ديگر نبود باز گرديد . چون به مصر وارد شد و اندكى درنگ كرد ، صلاح الدين او را به يمن فرستاد . على بن مهدى الخارجى در سال 554 بر يمن غلبه يافته بود . سپس حكومت آن ديار به دست پسرش عبد النبى افتاده بود . كرسى مملكتش زبيد بود و در عدن [ 1 
  ] ياسر بن بلال از بقاياى ملوك بنى الزريع [ 2 
  ] حكومت مىكرد .\r\nعمارهء يمنى شاعر عبيدى و يار بنى رزيك از امراى يمن ، در اصل مردم يمن و در خدمت شمس الدوله توران شاه بود . عماره همواره شمس الدوله را به تصرف يمن تحريض مىكرد . شمس الدوله نيز پس از بسيج سپاه خويش و آمادگى مال و سلاح در اواسط سال 569 از مصر به سوى يمن در حركت آمد . نخست وارد مكه شد ، سپس تا زبيد پيش رفت . ملك يمن عبد النبى بن على بن مهدى از زبيد به قتال بيرون آمد ولى منهزم شده به شهر بازگرديد . سپاهيان شمس الدوله توران شاه پيش تاختند و باروهاى شهر فرا رفتند و شهر را به جنگ تصرف كردند و عبد النبى و زنش حره را اسير نمودند .\r\nشمس الدوله توران شاه ، مبارك بن كامل بن منقذ را امراى شيزر را كه از همراهان او بود بر زبيد امارت داد و عبد النبى را به او سپرد تا او را وا دارد همهء اموال خود را آشكار سازد . او نيز ايشان را به قبرى راه نمود كه در آن دفاينى بود با اموالى بسيار . همچنين زنش حره آنا را به ودايع خود راهنمايى كرد و ايشان اموال فراوان به دست آوردند .\r\nدر زبيد به نام عباسيان خطبه خواندند . شمس الدوله توران شاه به عدن رفت . ياسر بن بلال در آنجا فرمان مىراند . پدر ياسر ، يعنى بلال بن جرير در عدن بر موالى خود بنى الزريع تحكم مىكرد . اين رياست از او به پسرش ياسر به ارث رسيد . ياسر به مدافعه لشكر خود بيرون آورد ولى از شمس الدوله شكست خورد . لشكريان او به شهر باز گرديدند و ياسر را اسير كرده نزد شمس الدوله بردند . شمس الدوله كه عبد النبى ، بند بر نهاده ، همراه او بود به عدن داخل شد و بر نواحى آن مستولى شد و به زبيد باز گرديد . آنگاه راهى تسخير قلعه‌هايى كه در جبال اطراف بود گرديد . و قلعه تعز را كه از استوارترين قلعه‌ها بود بگرفت . همچنين قلاع تعكر و جند و غير آن را . شمس الدوله ، عز الدين [ 3 
  ] عثمان بن زنجبيلى [ 4 
  ] را بر عدن امارت داد . و زبيد را مركز حكومت خود ساخت . ولى پس از چندى هواى آن را ناخوش يافت و با پزشكان به نواحى كوهستانى رفت تا شايد جايى خوش آب و هوا براى سكونت برگزيند . پزشكان تعز را اختيار كردند . در آنجا طرح شهرى افگند و آن را پايتخت كشور خود ساخت . دولت او\r\n\r\n\r\n","description":"","footnote":"\r\n[ ( 1 ) 
  ] متن : عدد .\r\n[ ( 2 ) 
  ] متن : بنى الربيع .\r\n[ ( 3 ) 
  ] متن : عز الدوله .\r\n[ ( 4 ) 
  ] متن : زنجبيلى .\r\n","page_name":" 438 ","page_number":470},
  {"content":"\r\n\r\nبه پسرانش و نيز موالى ايشان به ارث رسيد و ما در اخبار ايشان خواهيم آورد . و اللّه تعالى ولى التوفيق .\r\n\r\nواقعهء عماره و كشته شدن او\r\nجماعتى از شيعيان علوى در مصر بودند . يكى از ايشان عمارة بن ابى الحسن يمنى شاعر بود و ديگر عبد الصمد كاتب و قاضى عويرس [ ( 1 ) 
  ] و ابن كامل و داعى الدعاة و نيز جماعتى از لشكر مصر و حواشى قصر . اينان بر آن نهادند كه فرنگان را از صقليه و سواحل شام فراخوانند و اموالى بذل كنند تا آنان را به مصر بكشند . بدين اميد كه صلاح الدين به جنگ ايشان لشكر بيرون خواهد برد . آنگاه اينان در قاهره شورش نمايند و دولت عبيديان را بازگردانند و اگر صلاح الدين خود در قاهره ماند و لشكرش را به جنگ فرنگان فرستاد چون شمار نگهبانانش اندك است مىتوانند او را دستگير كنند و به دولتش پايان دهند . جمعى از امراى صلاح الدين نيز با ايشان همدست شدند و براى انجام اين امر غيبت توران‌شاه را كه در يمن بود غنيمت شمردند . اين گروه چنان به پيروزى خود يقين داشتند كه حتى وظايف دولت و برنامه‌هاى كارش را معين كرده بودند ، اما در عهده‌دار شدن وزارت ميان بنى رزيك و بنى شاور اختلاف افتاد .\r\n[ زين الدين 
  ] على بن نجا كه خود را در توطئه داخل كرده بود ، صلاح الدين را بياگاهانيد .\r\nصلاح الدين او را گفت كه همچنان در ميان ايشان باشد . او را از هر چه مىگذرد خبر دهد .\r\nاز جاسوسانى كه صلاح الدين در بلاد فرنگ داشت خبرهايى رسيد . صلاح الدين فرمان دستگيرى توطئه‌گران را داد و همه را دستگير كردند . بعضى گويند على بن نجا اين خبر به قاضى الفاضل عبد الرحيم داد و او بود كه صلاح الدين را آگاه ساخت . چون صلاح الدين آنان را دربند كشيد فرمان داد همه را بردار كنند . عماره بر خانهء قاضى گذشت و خواستار ديدار شد . قاضى اجابت نكرد و عماره اين بيت مشهور را سرود :\r\n عبد الرحيم قد احتجب * ان الخلاص هو العجب \r\nسپس همه را بر دار كردند و منادى كردند كه پيروان علويان از مصر خارج شده به به صعيد روند و بازماندگان العاضد را در قصر محصور كردند . فرنگان نيز از صقليه به اسكندريه آمدند و ما به خبر آن - انشاء إله - اشاره خواهيم كرد .\r\n\r\nآمدن فرنگان از صقليه به اسكندريه\r\nچون رسولان اين شيعيان به صقليه رفتند فرنگان بسيج حركت كردند و دويست كشتى جنگى ، كه پنجاه هزار پياده و دو هزار و پانصد سوار در آن بود ، و سى كشتى براى حمل اسبان\r\n\r\n\r\n","description":"","footnote":"\r\n[ ( 1 ) 
  ] متن : عويدس .\r\n","page_name":" 439 ","page_number":471},
  {"content":"\r\n\r\nو شش كشتى براى آلات حرب و چهل كشتى براى حمل آذوقه به راه انداختند . پسر عم پادشاه صقليه سردار اين لشكر بود . اينان در سال 570 به ساحل اسكندريه رسيدند . مردم شهر بر باروها برآمدند و جنگ در پيوستند . فرنگان منجنيقها نصب كردند . امرا از هر سو به اسكندريه آمدند و روز سوم به جنگ بيرون شدند و بر دشمن ظفر يافتند . در پايان روز بشارت آوردند كه صلاح الدين آمده است . اين خبر مدافعان را دليرتر كرد و هنگامى كه روز به تاريكى مىرفت بر دشمن تاخت آوردند و فرنگان را در خيمه‌هايشان فرو كوفتند . آنان كوشيدند خود را به كشتيهايشان رسانند و بگريزند ، مسلمانان در رسيدند خلقى را كشتند و خلقى غرق شدند و جز اندكى از ايشان رهايى نيافت . قريب به سيصد تن از فرنگان بر سر تپه‌اى پناه برده بودند چون صبح شد بعضى كشته شدند و بعضى به اسارت افتادند . بقاياى فرنگان كشتيهاى خود را به حركت در آورند . و به شهر خود بازگشتند . و اللّه تعالى اعلم .\r\n\r\nواقعهء كنز الدوله در صعيد\r\nامير عرب در نواحى اسوان ، كنز الدوله لقب داشت . او از شيعيان علويان مصر بود .\r\nعمرى دراز و شهرتى عظيم داشت . چون صلاح الدين صعيد راميان امراى خود به اقطاع تقسيم كرد ، اقطاع ابو الهيجاء سمين از امراى صلاح الدين در آن نواحى بود كه كنز الدوله فرمان مىراند . در سال 570 كنز الدوله عصيان كرد . اعراب و سياهان بر او گرد آمدند و بر برادر ابو الهيجاء حمله كردند و او را كشتند . ابو الهيجاء از امراى بزرگ بود . صلاح الدين او را به جنگ كنز الدوله فرستاد و جماعتى از اميران را نيز با او همراه نمود . ابو الهيجاء لشكر گرد آورد و همگان به اسوان راندند . سپس به صعيد رفتند . در آنجا جماعتى را به محاصره افگندند و كشتار كردند آنگاه بر سر كنز الدوله لشكر بردند و در نبردى او را كشتند و همهء يارانش را از دم تيغ گذرانيدند . با قتل او بلاد اسوان و صعيد از آشوب برهيد و امنيت يافت . و اللّه تعالى ولى التوفيق .\r\n\r\nاستيلاى صلاح الدين بر قواعد شام بعد از وفات الملك العادل نور الدين\r\nچنان كه گفتيم صلاح الدين در مصر در فرمان الملك العادل نور الدين محمود بن زنگى بود . چون نور الدين در سال 569 درگذشت پسر خود الملك الصالح اسماعيل را به جانشينى خويش برگزيد . او در كفالت شمس الدين محمد بن عبد الملك المقدم بود . صلاح الدين فرمانبردارى خويش از او را اعلام نمود ولى از ايشان كينه به دل داشت ، زيرا حكومت را به او نسپرده بودند . از ديگر سو سيف الدين غازى پسر قطب الدين مودود بن زنگى صاحب موصل به بلاد نور الدين در جزيره ، يعنى حران و خابور و رها و رقه رفته بود و آن را تسخير كرده بود .\r\n\r\n","description":"","footnote":"","page_name":" 440 ","page_number":472},
  {"content":"\r\n\r\nصلاح الدين از اين بابت هم خشمگين بود كه او را براى دفع سيف الدين فرا نخوانده بودند .\r\nسعد الدين كمشتكين از سيف الدين غازى گريخته و - چنان كه گفتيم - به حلب رفته بود و در آنجا در نزد شمس الدين بن دايه مىزيست . چون سيف الدين بلاد جزيره را گرفت . شمس الدين بن دايه ترسيد كه مبادا به حلب حمله آورده آن را تصرف كند . پس سعد الدين را به دمشق فرستاد تا الملك الصالح و لشكر دمشق را به حلب بياورد . امراى دمشق نخست او را طرد كردند و لشكرش را غارت كردند ، ولى چون جوانب كار را سنجيدند الملك الصالح را به حلب بردند . چون به حلب آمدند سعد الدين ، شمس الدين دايه و سران حلب را دربند كرد و خود كفالت الملك الصالح را به عهده گرفت . امراى دمشق بيمناك شدند . و نزد سيف الدين غازى صاحب موصل نامه فرستادند كه بيايد تا دمشق را تسليم او كنند ولى او كه مىپنداشت حيله‌اى در كار است چنين نكرد بلكه با پسر عم خود در باب آنچه از بلاد گرفته بود مصالحه كرد .\r\nامراى دمشق كه از او نوميد شدند نزد صلاح الدين كس فرستادند . اين امر به اقدام شمس الدين بن المقدم انجام گرفت . صلاح الدين به سوى شام شتابيد و بصرى را بگرفت . سپس راهى دمشق شد و در پايان ربيع الاول سال 570 به شهر در آمد و در خانهء پدرى خود معروف به عقيقى [ ( 1 ) 
  ] فرود آمد . آنگاه قاضى كمال الدين بن شهرزورى را كه قاضى شهر بود نزد ريحان خادم فرستاد تا قلعه را تسليم كند ، زيرا ريحان همچنان مطيع فرمان و در خدمت الملك الصالح بود . خادم از قلعه فرود آمد و صلاح الدين آن را در تصرف گرفت .\r\nصلاح الدين پس از تصرف دمشق ، برادر خود سيف الاسلام طغتكين را در آنجا نهاد و خود به حمص رفت . از سوى فخر الدين مسعود زعفرانى در آنجا حاكمى بود ، زيرا حمص از اعمال او محسوب مىشد . صلاح الدين با آن والى جنگيد و حمص را گرفت و جمعى را به تسخير قلعهء آن گماشت . آنگاه در عين آنكه نسبت به الملك الصالح اظهار فرمانبردارى مىنمود به حماة لشكر برد . مىخواست آن قسمت از بلاد جزيره را كه از دست داده بود بازپس ستاند .\r\nچون حماة را تصرف كرد ، عز الدين جورديك از مماليك نور الدين قلعه را در تصرف داشت و به مقاومت پرداخت . عاقبت براى جورديك سوگند خورد كه قصدى جز خدمت به الملك الصالح ندارد و بدين سوگند جورديك نيز تسليم شد .\r\nصلاح الدين جورديك را به حلب فرستاد تا همگان را به اطاعت از الملك الصالح فراخواند و فرزندان شمس الدين بن دايه را از بند برهاند . جورديك برادر خود را به جاى خود به نگهبانى قلعهء حماة نهاد . چون جورديك به حلب رسيد كمشتكين خادم او را بگرفت و به\r\n\r\n\r\n","description":"","footnote":"\r\n[ ( 1 ) 
  ] متن : عفيفى .\r\n","page_name":" 441 ","page_number":473},
  {"content":"\r\n\r\nزندان كرد . چون خبر دستگيرى او به برادرش كه در قلعهء حماة بود ، رسيد ، قلعه را به صلاح الدين تسليم كرد .\r\nصلاح الدين لشكر به حلب برد و در سوم ماه جمادى الاخر سال 570 شهر را محاصره نمود . مردم حلب براى دفاع از الملك الصالح اسماعيل كه كودكى دوازده ساله بود ، دل بر هلاك نهادند .\r\nريموند سن‌ژيلى صاحب طرابلس ، از آن زمان كه در جنگ حارم ، در سال 559 ، نور الدين او را اسير كرده بود در حلب بود . سعد الدين كمشتكين در برابر گرفتن مالى و آزاد كردن جمعى از اسيران مسلمان او را آزاد نمود . ريموند به ديار خود باز گرديد . قضا را مرى پادشاه فرنگ در آغاز اين سال بمرد و پسرى جذام گرفته و عليل بر جاى نهاد . ريموند زمام امور دولت او به دست گرفت و بر سراسر قلمروش تسلط يافت .\r\nچون صلاح الدين حلب را محاصره كرد سعد الدين كمشتكين نزد ريموند كس فرستاد و از او يارى خواست . او نيز لشكر به حمص برد . صلاح الدين بناچار محاصرهء حلب را رها نمود و به حمص بازگرديد .\r\nچون فرنگان از حركت او به سوى حمص آگاه شدند از آنجا دور گرديدند . صلاح الدين در دهم ماه رجب به حمص درآمد و قلعه را محاصره كرد و در آخر شعبان همان سال به تصرف درآورد . سپس به بعلبك رفت . يمن خادم از روزگار نور الدين والى بعلبك بود . صلاح الدين بعلبك را محاصره نمود . يمن امان خواست و او در چهاردهم ماه رمضان همان سال بعلبك را تصرف كرد و از سرزمين شام ، دمشق و حماة و حمص و بعلبك به دست او افتاد .\r\nچون صلاح الدين بر اين بلاد مستولى شد - و همه از آن الملك الصالح اسماعيل بود - الملك الصالح به پسر عم خود سيف الدين غازى صاحب موصل نامه نوشت و او را به يارى فراخواند تا با صلاح الدين نبرد كند . او نيز لشكرى به سردارى برادرش عز الدين مسعود و سپهسالارش عز الدين محمود معروف به زلفندار [ ( 1 ) 
  ] ، روانه كرد . لشكر حلب نيز با آنان بيامد و همگان به جنگ صلاح الدين در حركت آمدند .\r\nصلاح الدين به سيف الدين غازى پيام داد كه حمص و حماة را بازپس خواهد داد و خود به نيابت الملك الصالح در دمشق خواهد ماند . سيف الدين از پذيرفتن اين شرط امتناع كرد و خواست تمام شهرهايى را كه گرفته است رها كند و برود .\r\nچون شروط صلاح الدين پذيرفته نيامد بناچار سپاه به جنبش آورد و در اواخر رمضان در نواحى حماة با ايشان جنگ در پيوست و منهزمشان نمود و هر چه داشتند به غنيمت گرفت و تا حلب از پى ايشان برفت و نام الملك الصالح را از خطبه بينداخت . سپس با او مصالحه\r\n\r\n\r\n","description":"","footnote":"\r\n[ ( 1 ) 
  ] متن : زلقندار .\r\n","page_name":" 442 ","page_number":474},
  {"content":"\r\n\r\nكردند كه هر چه در شام تصرف كرده به دست او بماند . صلاح الدين بپذيرفت و در بيستم شوال از حلب به حماة بازگرديد .\r\nفخر الدين مسعود بن زعفرانى از امراى نور الدين بود . ماردين و حمص و حماة و سلميه و تل خالد و رها از اعمال او بود . چون صلاح الدين اقطاعاتش را از دستش گرفت خود نيز به او پيوست ولى در نزد او مقامى را كه مىپنداشت به دست نياورد و او را ترك گفت .\r\nچون صلاح الدين از محاصرهء حلب به حماة آمد به بعلبك رفت . مردم بعلبك امان خواستند . صلاح الدين بعلبك را تصرف كرد و به حماة بازگرديد و حماه را به دايى خود شهاب الدين محمود داد و حمص را به ناصر الدين محمد [ ( 1 ) 
  ] پسر اسد الدين شيركوه به اقطاع داد و بعلبك را به شمس الدين بن المقدم و خود به دمشق رفت و در اواخر شوال به دمشق داخل شد .\r\n\r\nنبرد صلاح الدين با الملك الصالح اسماعيل و فرمانرواى موصل و آنچه بعد از هزيمت آن دو از شام به دست او افتاد\r\nسيف الدين غازى ، صاحب موصل در سال 571 ، پس از انهزام برادرش عز الدين مسعود ، از صاحب كيفا و صاحب ماردين يارى طلبيد و با شش هزار سوار به حركت درآمد و در ماه ربيع الأول همان سال به نصيبين رسيد و زمستان را در آنجا ماند . اين درنگ چنان به دراز كشيد كه سپاهيانش ملول شدند . آنگاه روانهء حلب شد . الملك الصالح اسماعيل و سعد الدين كمشتكين خادم نيز به او پيوستند . صلاح الدين نيز از دمشق لشكر ببرد . در تل سلطان دو لشكر به هم رسيدند . صلاح الدين ايشان را شكست داد و تا حلب از پى ايشان بتاخت . سيف الدين غازى از فرات گذشت و به موصل گريخت و برادر خود عز الدين مسعود را با جمعى از لشكر در حلب نهاد . صلاح الدين آنچه را كه بر جاى نهاده بودند برگرفت و به بزاغه رفت . آنجا را نيز تصرف كرد و از سوى خود حاكمى نهاد و راهى منبج گرديد . قطب الدين ينال بن حسان والى منبج بود . قطب الدين را با صلاح الدين سخت دشمنى بود و به سبب اين دشمنى بر ضد او كارهايى ناپسند كرده بود . چون منبج تصرف شد او به موصل گريخت و سيف الدين غازى امارت رقه را به او داد .\r\nسپس صلاح الدين قلعهء عزاز را در اوايل ذو القعدهء همان سال چهل روز محاصره كرد و بر مردم آن سخت گرفت . تا امان خواستند . صلاح الدين دو روز پس از عيد اضحى عزاز را بگرفت . در يكى از روزهاى محاصرهء قلعه ، مردى باطنى از فداييان برجست و او را كارد زد .\r\nصلاح الدين زره بر تن داشت و ضربت او كارگر نيامد . يكى از امرا دست باطنى را گرفت و او را رها ننمود تا كشتندش . جماعتى هم كه با او بودند كشته شدند .\r\n\r\n\r\n","description":"","footnote":"\r\n[ ( 1 ) 
  ] متن : ناصر الدوله .\r\n","page_name":" 443 ","page_number":475},
  {"content":"\r\n\r\nصلاح الدين پس از فتح قلعهء عزاز به حلب رفت و آنجا را محاصره نمود . الملك الصالح اسماعيل در حلب بود . مردم شهر به طرفدارى او قيام كردند و براى دفاع از او دل بر مرگ نهادند . سپس رسولان ميان او و صاحب موصل و صاحب كيفا و صاحب ماردين به آمد و شد پرداختند و در محرم سال 571 [ ( 1 ) 
  ] صلح برقرار شد . صلاح الدين پس از آنكه قلعهء عزاز را به الملك الصالح داد ، بازگرديد . تسليم قلعهء عزاز به الملك الصالح به شفاعت خواهر كوچك او بود . اين دختر را نزد صلاح الدين فرستاده بودند . از او خواست كه قلعهء عزاز را به او بخشد او نيز ببخشيد . و اللّه تعالى اعلم .\r\n\r\nحركت صلاح الدين به بلاد اسماعيليه\r\nصلاح الدين از حلب در محرم سال 572 [ ( 2 ) 
  ] آهنگ بلاد اسماعيليه كرد و اين بدان سبب بود كه در قلعهء عزاز قصد جان او كرده بودند . صلاح الدين بلاد ايشان را خراب كرد و سراسر تاراج نمود و بسوخت . صلاح الدين قلعهء مصياف را محاصره نمود و براى فرو كوفتن آن منجنيقها نصب كرد . سنان رئيس اسماعيليهء شام رسولى نزد شهاب الدين حارمى دايى صلاح الدين به حماة فرستاد تا شفاعت كند . سنان او را تهديد كرد كه اگر شفاعت نكند كشته خواهد شد . او نيز شفاعت كرد و لشكريان صلاح الدين بازگشتند .\r\nتوران‌شاه ، برادر صلاح الدين پس از فتح يمن و آشكار شدن دعوتشان در يمن و گماشتن واليانى بر شهرهاى آن نزد برادر آمد . صلاح الدين او را در دمشق نهاد و خود به مصر رفت . مدت درازى بود كه از مصر بيرون آمده بود . چون به مصر رسيد فرمان داد كه بر گرداگرد قاهره و قلعه‌اى كه بر كوه مقطم بود بارويى برآورند . طول اين بارو بيست و نه هزار و سيصد ذراع هاشمى بود . اين كار تا زمان وفاتش همچنان ادامه داشت . قراقوش غلام او بر بناى اين بارو نظارت مىكرد . و اللّه ولى التوفيق بمنه .\r\n\r\nجنگهايى ميان مسلمانان و فرنگان\r\nشمس الدين محمد بن عبد الملك بن المقدم فرمانرواى بعلبك بود . خبر يافت كه جمعى از فرنگان بر بقاع از اعمال بعلبك حمله آورده‌اند . شمس الدين با جمعى از لشكريان خود برفت و درون نيزارها كمين گرفت سپس بر آنان حمله نمود و بسيارى را بكشت و دويست تن از اسيرانشان را نزد صلاح الدين فرستاد . اين واقعه مقارن رسيدن توران شاه بن ايوب از يمن بود . او را گفتند كه جمعى از فرنگان بر اعمال دمشق تاخت آورده‌اند .\r\nتوران‌شاه برفت و در ناحيهء مروج با ايشان مصاف داد ولى پايدارى نتوانست و فرنگان\r\n\r\n\r\n","description":"","footnote":"\r\n[ ( 1 ) 
  ] متن : 592 .\r\n[ ( 2 ) 
  ] متن : 592 .\r\n","page_name":" 444 ","page_number":476},
  {"content":"\r\n\r\nبه هزيمتش فرستادند . سيف الدين ابو بكر بن سلار از اعيان لشكر دمشق نيز به اسارت افتاد .\r\nفرنگان پس از اين پيروزى طمع در تصرف آن ولايت نمودند . سپس صلاح الدين آهنگ غز و بلاد فرنگ نمود . فرنگان پيشنهاد صلح دادند . صلاح الدين بپذيرفت و با ايشان پيمان بست .\r\nو اللّه تعالى ولى التوفيق .\r\n\r\nهزيمت صلاح الدين در رمله ، در برابر فرنگان\r\nصلاح الدين در ماه جمادى الاولاى سال 573 از مصر به سواحل شام رفت تا در بلاد فرنگان به جنگ پردازد . چون به اعمال عسقلان رسيد دست به كشتار و تاراج زد و از فرنگان هيچ خبرى نبود . پس آن بلاد را زير پى سپرد تا به رمله آمد . در آنجا ناگهان ديد كه فرنگان با سپاهيان و سرداران و دلاوران خود پيش مىآيند . صلاح الدين لشكر خود را دسته دسته به اطراف فرستاده بود . خود سخت به مقاومت پرداخت و جنگ سخت شد . در آن روز تقى الدين عمر پسر شاهنشاه برادر صلاح الدين دلاوريها نمود و از عم خود نيكو دفاع كرد و از ياران او جماعتى كشته شدند . تقى الدين عمر را پسرى بود به نام احمد ، پسنديده خوى و دلير كه هنوز شاربش نروييده بود . در آن روز او نيز مردانگيها كرد و به شهادت رسيد .\r\nمسلمانان روى در گريز نهادند . يكى از فرنگان تا نزديكى صلاح الدين پيش آمد ولى در برابر او به قتل رسيد . در آن روز فقيه عيسى هكارى نيز به سختى مىجنگيد و به اسارت افتاد . لشكر مسلمانان روى به هزيمت نهاد .\r\nصلاح الدين تا شامگاه بتاخت و از راه بيابان با اندكى از لشكريانش به مصر بازگرديد .\r\nسخت تشنه و گرسنه شده بود . در اواسط ماه جمادى الاخر به قاهره داخل شده .\r\nابن اثير گويد : من نامه‌اى را كه به برادرش تورانشاه در دمشق نوشته بود و شرح ماجرا آورده بود ، ديده‌ام . با اين بيت آغاز شده :\r\n ذكرتك و الخطى يخطر بيننا * و قد نهلت [ ( 1 ) 
  ] فينا المثقفة السمر \r\nو در اين نامه گويد : « چند بار مشرف به هلاك شديم و خداوند سبحان ما را از اين بليه رها ننمود مگر براى كارى كه ارادهء آن را داشت . و ما ثبتت الا و فى نفسها امر » اما آن دسته‌ها كه به بلاد فرنگان رفته بودند بعضى كشته شدند و بعضى اسير آمدند .\r\nاما فقيه عيسى هكارى چون منهزم شده اسير گرديد ، برادرش ظهير نيز همراه او بود با جماعتى از يارانشان . اينان راه را گم كردند و اسير شدند . صلاح الدين بعدها او را به شصت هزار دينار كه فديه داد از اسارت برهانيد . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : فتكت .\r\n","page_name":" 445 ","page_number":477},
  {"content":"\r\n\r\n\r\nمحاصرهء فرنگان شهر حماة را\r\nدر ماه جمادى الاولاى سال 573 يكى از زعماى طاغوتان فرنگ به ساحل شام آمد رسيدن او مقارن هزيمت صلاح الدين بود . هم در اين روزها توران‌شاه بن ايوب با اندكى از لشكريان خود به دمشق رفته بود و با اين همه سرگرم نوشخواريهاى خويش بود . آن زعيم فرنگى فرنگان شام را گرد آورد و آنان را به مال بنواخت و حماة را محاصره نمود . شهاب الدين محمود حارمى ، دايى صلاح الدين ، والى حماة بود و در آن هنگام بيمار بود . محاصره و نبرد سخت شد . تا آنجا كه تسخير شهر نزديك شد . روزى فرنگان به شهر حمله كردند و ناحيه‌اى از آن را گرفتند . مسلمانان به دفاع پرداختند و آنان را بيرون راندند . فرنگان بعد از چهار روز محاصره حماة را ترك كرده به حارم رفتند و آنجا را در محاصره گرفتند .\r\nچون فرنگان از حماة دور شدند ، شهاب الدين محمود حارمى نيز درگذشت . فرنگان همچنان حارم را در محاصره داشتند .\r\nچون الملك الصالح اسماعيل پسر نور الدين ، بر سعد الدين كمشتكين كه عهده‌دار امور دولت او بود خشم گرفت و او را در بند كرد فرنگان را طمع تصرف حارم افزوده شد ، ولى پس از چندى با گرفتن مالى از الملك الصالح از آنجا برفتند .\r\nفرنگان در ماه ربيع الاول سال 574 به حماة باز گرديدند و در آن نواحى دست به كشتار و تاراج گشودند . سپاهى كه نگهبان شهر بود بيرون آمد و آنان را تار و مار ساخت و هر چه برده بودند بازپس گرفت و سرهاى كشتگان را با اسيران نزد صلاح الدين فرستاد . صلاح الدين كه از شام مىآمد ، در خارج حمص درنگ كرده بود . فرمان داد تا همهء اسرا را كشتند . و اللّه تعالى ولى التوفيق .\r\n\r\nشورش ابن المقدم در بعلبك و فتح آن\r\nچون صلاح الدين بعلبك را گرفت ، شمس الدين محمد بن عبد الملك المقدم را امارت آنجا داد و اين پاداش كارى بود كه در تسليم دمشق به او كرده بود .\r\nشمس الدوله توران‌شاه بن ايوب برادر صلاح الدين در سايهء برادر پرورش يافته بود و در كفالت او بود و مورد علاقهء او . شمس الدوله از برادر خواست كه بعلبك را به اقطاع او دهد . صلاح الدين به ابن المقدم فرمان داد كه بعلبك را تسليم او كند . او سرباز زد و پيمانى را كه در دمشق با او نهاده بود فرايادش آورد . ابن المقدم به بعلبك رفت و در آنجا موضع گرفت . از سوى صلاح الدين لشكرى به بعلبك روان شد ولى ابن المقدم همچنان به پايدارى خويش ادامه داد . چون مدت محاصره به دراز كشيد ، نزد صلاح الدين كس فرستاد\r\n\r\n","description":"","footnote":"","page_name":" 446 ","page_number":478},
  {"content":"\r\n\r\nو از او خواست جاى ديگر را در عوض بعلبك به او دهد . صلاح الدين چنان كرد شمس الدوله نيز به بعلبك رفت و آن را در تصرف گرفت . و اللّه ولى التوفيق .\r\n\r\nنبردهايى با فرنگان\r\nدر سال 574 پادشاه فرنگان با لشكرى عظيم بر اعمال دمشق تاختن آورد و سراسر آن را زير پى سپرد و بسيارى را به قتل آورد و بسيارى را اسير كرد . صلاح الدين برادرزادهء خود فرخشاه داود را با لشكرى به دفع ايشان فرستاد و خود نيز به طلب ايشان در حركت آمد و بىآنكه آمادگى رزمى داشته باشد با آنان روبرو شد و جنگى سخت آغاز كرد . خداوند در اين نبرد مسلمانان را پيروزى داد و جماعتى از زعماى فرنگان از جمله همفرى [ 1 
  ] كه در شجاعت ضرب المثل بود كشته شد .\r\nسپس پرنس فرمانرواى انطاكيه و لاذقيه به شيزر حمله كرد . صلاح الدين در بانياس بود تا دژ فرنگان معروف به مخاضة الاحزان را خراب كند . برادرزاده خود تقى الدين عمر بن شاهنشاه و ناصر الدين محمد بن شيركوه را به حمص فرستاد تا شهر را از تعرض دشمن حفظ كنند و ما انشاء اللّه به آن اشاره خواهيم كرد .\r\n\r\nخراب كردن دژ فرنگان در مخاضة الاحزان\r\nفرنگان را در نزديكى بانياس دژى استوار بود ، نزديك خانهء يعقوب ( ع ) و معروف به مخاضة الاحزان [ 2 
  ] . صلاح الدين در سال 575 از دمشق به بانياس رفت و در آنجا اقامت گزيد و براى حمله به شهرهاى ديگر ايشان لشكرها به اطراف روانه داشت . سپس به جانب دژ راند تا آن را بيازمايد . چون بازگرديد به جمع‌آورى لشكر پرداخت و گروههايى براى دستبرد به بلاد فرنگان فرستاد . در يكى از روزها كه اين گروه براى گرد آوردن آذوقه رفته بودند ، پادشاه فرنگان با جماعتى از ياران خود راه بر ايشان بگرفت . صلاح الدين خبر شد . آنان هنوز در جنگ بودند كه او برسيد . فرنگان منهزم شدند و مسلمانان تيغ در آنها نهادند . پادشاهشان با اندكى از لشكريانش بگريخت . از سرداران ايشان صاحب رمله و نابلس اسير شدند و اينان در حد پادشاهشان بودند . همچنين برادر فرمانرواى جبيل و فرمانرواى طبريه و سردار داويه ( تامپليه‌ها ) و اسبتاريه ( اوسپى تاليه‌ها ) و ديگران اسير شدند . صاحب رمله ارتيرزان ( ؟ ) پنجاه هزار دينار صورى و هزار اسير مسلمان فدا داد و خود را از اسارت برهانيد .\r\nدر اين روز عز الدين فرخشاه پسر برادر صلاح الدين شجاعتها نمود .\r\n\r\n\r\n","description":"","footnote":"\r\n[ ( 1 ) 
  ] متن : هنفرى .\r\n[ ( 2 ) 
  ] متن : الاضرار .\r\n","page_name":" 447 ","page_number":479},
  {"content":"\r\n\r\nصلاح الدين پس از اين نبرد به بانياس بازگرديد و گروههايى از لشكر خود را به بلاد فرنگان فرستاد و به محاصرهء دژ مخاضة الاحزان رفت و براى تصرف آن جنگى سخت كرد .\r\nمسلمانان از بارو فرا رفتند و يكى از برجها را گرفتند . آنان كه به يارى فرنگان آمده بودند در طبريه بودند و مسلمانان منتظر فرا رسيدن ايشان . روز ديگر ، بامداد ، بارو را سوراخ كردند و در آن آتش زدند . بارو فرو ريخت . مسلمانان آن دژ را در آخر ربيع الاول سال 575 به جنگ بگرفتند و هر كه در آنجا بود اسير كردند . صلاح الدين فرمان داد آن دژ را با خاك يكسان كنند . اين خبر به فرنگانى كه در طبريه براى يارى ، گرد آمده بودند رسيد . پراكنده شدند و فرنگان منهزم گرديدند . و اللّه سبحانه و تعالى اعلم .\r\n\r\nفتنه ميان صلاح الدين و قلج ارسلان فرمانرواى روم\r\nدژ رعبان در شمال حلب بود . الملك العادل نور الدين [ 1 
  ] محمود بن زنگى آن را از قلج ارسلان بن مسعود بن قلج ارسلان فرمانرواى بلاد روم گرفته بود و اين دژ تا اين ايام در دست شمس الدين بن المقدم بود . چون ميان دژ رعبان و سرزمينهاى قلمرو صلاح الدين در آن سوى حلب ، فاصله افتاد ، قلج ارسلان طمع آن كرد كه آن دژ را بار ديگر به تصرف خود درآورد .\r\nپس لشكرى به محاصرهء آن فرستاد . صلاح الدين ، تقى الدين عمر ، پسر برادر خود شاهنشاه بن ايوب را به دفع قلج ارسلان فرستاد . تقى الدين برفت و لشكر قلج ارسلان را منهزم گردانيد و نزد عم خود بازگرديد ولى با او در تخريب حصن مخاضة الاحزان شركت ننمود .\r\nنور الدين محمود بن قرا ارسلان بن داود [ 2 
  ] صاحب حصن كيفا و آمد و غير آن از ديار بكر بود . ميان او و قلج ارسلان صاحب بلاد روم خلافى افتاده بود ، زيرا او دختر قلج ارسلان را به زنى گرفته بود ولى چون به زنى مغنيه دل بسته بود او را رها كرده بود . قلج ارسلان به قصد جنگ و گرفتن بلاد او بيامد . نور الدين محمود از صلاح الدين يارى خواست و خواست تا شر قلج ارسلان را از سر او دور كند . صلاح الدين نزد قلج ارسلان كس فرستاد و شفاعت كرد و خواست كه قلعه‌هايى را كه به هنگام ازدواج دخترش به داماد خود واگذاشته ، به او بازگرداند قلج ارسلان شفاعت او نپذيرفت . صلاح الدين نيز بر سر حرف خود بايستاد تا عاقبت پاى در ركاب آورد و به رعبان رفت تا از آنجا لشكر به تل باشر برد .\r\nچون به رعبان رسيد ، نور الدين محمد بن قرا ارسلان آمد و در نزد او ماند . قلج ارسلان كس فرستاد و اعمال نور الدين و آزارهاى او به دخترش را براى صلاح الدين توصيف كرد چون رسول پيام خويش به او داد ، صلاح الدين به خشم آمد و تهديد كرد كه لشكر بر سر او خواهد كشيد . رسول درنگ كرد تا صلاح الدين از خشم باز آمد . بامداد روز ديگر خواهش كرد\r\n\r\n\r\n","description":"","footnote":"\r\n[ ( 1 ) 
  ] متن : نور الدين العادل بن قليج ارسلان .\r\n[ ( 2 ) 
  ] متن : نور الدين محمود بن قلج ارسلان .\r\n","page_name":" 448 ","page_number":480},
  {"content":"\r\n\r\nكه با او خلوت كند . سپس زبان ملاطفت گشود و گفت : اگر مردم بشنوند كه او غزو با فرنگان را رها كرده و اين همه اموال به هدر داده ، تا از مغنيهء آن كاره‌اى جانبدارى كند چه خواهند گفت . اينك تصور كن كه قلج ارسلان مرده است و دختر او به تو پناه آورده و مرا نزد تو فرستاده است تا داد او بستانى چه خواهى كرد ؟ صلاح الدين دانست كه حق مىگويد : رسول را گفت كه نور الدين به من پناه جسته و واگذاشتن او ناپسند است . تو خود به گونه‌اى كه شايسته دانى اين نزاع به آشتى بدل كن و من تو را يارى خواهم داد . آن رسول چنان كرد و ميان نور الدين و قلج ارسلان صلح افتاد . صلاح الدين به شام بازگشت و نور الدين محمد به ديار بكر و آن مغنيه را در مدتى كه آن رسول معين كرده بود طلاق گفت . و اللّه تعالى اعم .\r\n\r\nحركت صلاح الدين به بلاد ابن ليون ارمنى\r\nابن ليون ارمنى از ملوك روى زمين و صاحب دروب مجاور حلب بود . نور الدين محمود او را به خدمت گرفت و زمينهايى از شام را به او اقطاع داد ابن ليون در لشكركشيها همراه او بود و با پادشاه قسطنطينيه كينه‌اى سخت داشت . او ادنه [ 1 
  ] و مصيصه و طرطوس را از روم بستد . بدين سبب ميانشان نبردهايى بود . چون نور الدين محمود درگذشت و دولتشان روى به انقراض نهاد ، ابن ليون در بلاد خود اقامت گزيد .\r\nتركمانانى كه در آن بلاد بودند نيازمند آن بودند كه مواشى خود را در زمينهاى او با وجود دشوارى راهها و تنگناهايش بچرانند و از او اجازت خواستند . او نيز اجازت داد ولى در يكى از سالها غدر ورزيد و به كشتارشان دست زد و مواشيشان را بگرفت . صلاح الدين از رعبان بازمىگشت كه اين خبر بشنيد . آهنگ بلاد او كرد و در نهر اسود فرود آمد و در بلاد اطراف به غارت و كشتار پرداخت . ابن ليون را دژى بود كه همهء ذخايرش در آن دژ بود .\r\nترسيد كه مبادا به دست صلاح الدين بيفتد . قصد ويران كردن آن نمود . صلاح الدين پيشدستى كرد و هر چه در آن بود ، به غنيمت برد . آنگاه به او پيام داد كه بايد مواشى و هر چه از تركمانان گرفته ، به ايشان بازگرداند و اسيرانشان را آزاد كند . او نيز اجابت كرد . صلاح الدين در اواسط سال 575 از آنجا باز گرديد . و اللّه تعالى يؤيد بنصره من يشاء من عباده .\r\n\r\nجنگ صلاح الدين در كرك\r\nپرنس‌رينالد [ 2 
  ] صاحب كرك يكى از شياطين فرنگان بود و او بود كه شهر كرك را پى افگند و قلعهء آن را برآورد . پرنس‌رينالد را با مسلمانان سخت دشمنى بود و عزم آن داشت\r\n\r\n\r\n","description":"","footnote":"\r\n[ ( 1 ) 
  ] متن : ادقه .\r\n[ ( 2 ) 
  ] متن : ارناط .\r\n","page_name":" 449 ","page_number":481},
  {"content":"\r\n\r\nكه به مدينهء نبويه ( على ساكنها افضل الصلاة و اتم السلام ) لشكر برد . عز الدين فرخشاه داود در دمشق بود . در سال 577 لشكرى گرد آورد و به كرك راند و آن نواحى را زير پى سپرد و همچنان در آنجا ماند تا مانع تعرض او به بلاد اسلام شود و از اين بابت نوميد گردد .\r\nفرخشاه پس از پيروزى به دمشق بازگرديد . و اللّه تعالى اعلم بغيبه .\r\n\r\nحركت سيف الاسلام طغتكين بن ايوب به يمن\r\nچون شمس الدوله تورانشاه در سال 568 بر يمن استيلا يافت ، سيف الدوله مبارك بن كامل بن منقذ از امراى شيزر را بر زبيد امارت داد و عز الدين عثمان الزنجيلى را بر عدن .\r\nهمچنين شهر تعز را پىافگند و آن را كسى مملكت خود قرار داد و در سال 572 نزد برادر بازگشت . ديد كه از محاصرهء حلب مىآيد . صلاح الدين او را امارت دمشق داد و خود به مصر بازگرديد . صلاح الدين پس از چندى او را امارت شهر اسكندريه داد و علاوه بر يمن اسكندريه را نيز به او اقطاع داد از زبيد و عدن و ديگر بلاد يمن اموال پى در پى مىآمد . با اين همه نزديك به دويست هزار دينار مصرى وام داشت كه چون در سال 576 درگذشت صلاح الدين آن وام بپرداخت . چون صلاح الدين از مرگ شمس الدوله توران‌شاه خبر يافت به مصر رفت و عز الدين فرخشاه بن شاهنشاه بن ايوب را در دمشق نهاد .\r\nسيف الدوله مبارك بن كامل بن منقذ الكنانى كه نايب او در زبيد بود بر آن ولايت غلبه يافته بود و در اموال بر راى خويش تحكم مىكرد . سيف الدوله مبارك همواره هواى شام در سر داشت زيرا شام وطن او بود . پس ، از شمس الدوله پيش از مرگش اجازت خواست به شام رود ، او نيز اجازت داد .\r\nچون سيف الدوله آهنگ شام نمود ، برادر خود حطان [ 1 
  ] بن كامل بن منقذ را به جاى خود در زبيد نهاد و خود به شمس الدوله پيوست . چون شمس الدوله بمرد او به خدمت صلاح الدين درآمد . سيف الدوله از اموال يمن مالى گزاف ذخيره كرده بود . بعضى نزد صلاح الدين سعايت كردند ولى صلاح الدين به سخن ايشان نپرداخت .\r\nسيف الدوله در عدويه نزديك مصر مىزيست . روزى خواست طعامى ترتيب دهد و اعيان دولت صلاح الدين را دعوت كند . پس براى خريد ما يحتاج كسانى را به شهر فرستاد .\r\nبرخى از دشمنان او صلاح الدين را گفتند كه او قصد گريختن به يمن دارد . اين حيله به كارآمد و صلاح الدين او را دربند نمود . سپس او را به شكنجه كشيد و جز آنچه به دولتمردان داد هشتاد هزار دينار مصرى به صلاح الدين داد . صلاح الدين آزادش كرد و او به منزل خويش بازگرديد . چون سيف الدوله به يمن آمد نواب او حطان بن منقذ و عثمان بن الزنجيلى [ 2 
  ] به دو پيوستند .\r\n\r\n\r\n","description":"","footnote":"\r\n[ ( 1 ) 
  ] متن : عطاف .\r\n[ ( 2 ) 
  ] متن : زنجبيلى .\r\n","page_name":" 450 ","page_number":482},
  {"content":"\r\n\r\nصلاح الدين بيمناك شد كه مبادا يمن از فرمان او بيرون رود پس جماعتى از امراى خود از جمله صارم الدين قتلغ ايبه والى مصر را به يمن فرستاد . او در سال 577 به يمن رفت و زبيد را از حطان بن منقذ گرفت . ولى در همان نزديكى بمرد و حطان به زبيد بازگرديد و مردم به اطاعت او درآمدند . آنگاه ميان او و عثمان بن الزنجيلى خلاف افتاد . عثمان نزد صلاح الدين كس فرستاد كه يكى از نزديكان خويش را به يمن فرستد . صلاح الدين نيز برادر خود سيف الاسلام طغتكين را به يمن فرستاد . حطان بن منقذ از زبيد بيرون شد و در يكى از قلاع تحصن گزيد و سيف الاسلام به زبيد درآمد و براى حطان امان فرستاد . او نيز به اميد احسان او با فرزندان خويش فرود آمد . حطان از او خواست به شام رود ، سيف الاسلام مانع گرديد .\r\nحطان اصرار ورزيد . سيف الاسلام اجازه داد . چون حطان بنهء خويش ببست و بار كرد . براى وداع آمد . سيف الاسلام او را دربند كشيد و هر چه داشت بستد . آنگاه او را در يكى از قلاع حبس نمود و اين آخرين روزهاى عمر او بود . گويند از جمله چيزهايى كه از او گرفتند هفتاد بار طلا بود . چون عثمان بن الزنجيلى از آنچه بر حطان رفته بود خبر يافت بر جان خويش بترسيد . و اموال خويش برداشت و از راه دريا به شام رفت . ياران سيف الاسلام بر كشتيهاى او كه باقى مانده بودند دست يافتند . تنها آنها نجات يافتند كه با او بودند . از آن پس سراسر يمن سيف الاسلام طغتكين را صافى شد . و اللّه تعالى اعلم .\r\n\r\nداخل شدن قلعهء بيره در ايالت صلاح الدين و غزو او با فرنگان و فتح بعضى از قلعه‌هاى ايشان چون شقيف و غور و بيروت\r\nقلعهء بيره از قلعه‌هاى عراق و در تصرف شهاب الدين بن ارتق بود . او پسر عم قطب الدين ايلغازى بن البى بن تيمورتاش بن ايلغازى بن ارتق فرمانرواى ماردين بود . او در خدمت نور الدين محمود بن زنگى فرمانرواى شام بود . چون شهاب الدين از جهان برفت قلعهء بيره به دست پسرش افتاد و او به فرمان عز الدين مسعود صاحب موصل درآمد . سپس ميان قطب الدين صاحب ماردين و عز الدين صاحب موصل دوستى و اتحاد افتاد . صاحب ماردين از عز الدين مسعود خواست كه او را اجازت دهد كه بيره را محاصره كند و تصرف نمايد .\r\nاو نيز اجازه داد . قطب الدين با لشكر خود به قلعهء سميساط آمد و در آنجا درنگ كرد و لشكر به بيره فرستاد . و محاصره‌اش نمود . فرمانرواى بيره از صلاح الدين يارى طلبيد و چنان كه گفتيم پدرش پيش از اين در خدمت نور الدين بود . صلاح الدين رسولى نزد صاحب ماردين فرستاد و شفاعت كرد ولى او به شفاعتش گوش نداد . صلاح الدين به غزو فرنگان مشغول شد .\r\nچون قطب الدين فرمانرواى ماردين ديد كه مدتى از محاصرهء بيره گذشته و به چيزى\r\n\r\n","description":"","footnote":"","page_name":" 451 ","page_number":483},
  {"content":"\r\n\r\nدست نيافته است لشكر از آنجا ببرد و به ماردين بازگرديد . فرمانرواى بيره به بيره بازگرديد و نسبت به صلاح الدين اعلام فرمانبردارى نمود .\r\nصلاح الدين در محرم سال 578 به قصد شام از مصر بيرون آمد و بر ايله گذشت .\r\nفرنگان براى رويارويى با او گرد آمده بودند . بنه و اثاث خويش را با برادرش تاج الملوك بورى به دمشق فرستاد و خود با جنگجويان خويش بماند و نواحى كرك و شوبك را زير پى سپرد و در اواسط صفر به شام بازگرديد .\r\nفرنگان چون خبر يافته بودند كه صلاح الدين از مصر به شام مىآيد در كرك گرد آمده بودند . اين امر سبب شد كه بلادشان خالى بماند . عز الدين فرخشاه نايب صلاح الدين در دمشق چون اين خبر شنيد به بلاد فرنگان داخل شد و آن نواحى را ويران نمود و بسيارى را بكشت و اسير كرد و شقيف را كه از دژهاى ايشان بود فتح كرد . مسلمانان را از شقيف آزار بسيار مىرسيد . فرخشاه خبر اين پيروزى به صلاح الدين فرستاد . صلاح الدين سخت شادمان شد .\r\nصلاح الدين چندى در دمشق بياسود و در ماه ربيع الاول سال 578 آهنگ طبريه نمود و در اردن خيمه زد . فرنگان در طبريه گرد آمدند . صلاح الدين برادرزادهء خود فرخشاه را به بيسان فرستاد . بيسان را به جنگ بگرفت سپس بر غور حمله آورد در آنجا نيز خلق بسيارى را بكشت يا اسير كرد . فرنگان از طبريه به كوه كوكب رفتند . صلاح الدين لشكر بر سر ايشان كشيد . فرنگان در كوهستانها موضع گرفته بودند . صلاح الدين برادرزادگان خويش تقى الدين عمر و عز الدين فرخشاه پسران شاهنشاه بن ايوب را بر سر ايشان فرستاد . اينان جنگى سخت در پيوستند ولى از يك ديگر جدا شدند و صلاح الدين به دمشق بازگرديد .\r\nصلاح الدين آنگاه عازم بيروت شد و در نواحى آن دست به كشتار و تاراج زد .\r\nاز مصر براى محاصرهء بيروت كشتيهاى جنگى خواسته بود تا بيروت را محاصره نمايد . آن كشتيها برسيدند و صلاح الدين چند روز بيروت را محاصره نمود . سپس او را گفتند كه باد دريا برخى از كشتيهاى فرنگان را به دمياط افكنده است و جماعتى از ايشان كه به زيارت بيت المقدس مىرفته‌اند در آن جاى دارند . صلاح الدين هزار و ششصد تن از ايشان را اسير كرد . آنگاه از بيروت به سوى جزيره در حركت آمد و ما به ذكر آن - انشاء اللّه - خواهيم پرداخت .\r\n\r\nحركت صلاح الدين به جزيره و استيلاى او بر حران و رها و رقه و خابور و نصيبين و سنجار و محاصرهء موصل\r\nپدر مظفر الدين كوكبرى بن زين الدين على نايب قلعهء موصل بود و در عهد دولت مودود و پسرانش در آنجا كر و فرى داشت . زين الدين در اواخر عمر به اربل رفت و در آنجا درگذشت . عز الدين اتابك صاحب موصل ، قلعهء موصل را به پسرش مظفر الدين اقطاع داد .\r\n\r\n","description":"","footnote":"","page_name":" 452 ","page_number":484},
  {"content":"\r\n\r\nاو را در دل هواى صلاح الدين بود و اميد بدان بسته بود كه صلاح الدين بلاد جزيره را به او دهد . در آن هنگام كه صلاح الدين بيروت را محاصره كرده بود ، مظفر الدين او را به طمع تصرف آن بلاد افگند و بدين كارش برانگيخت . صلاح الدين از بيروت برفت و چنان نمود كه به حلب آن بلاد افگند بدين كارش برانگيخت . صلاح الدين از بيروت برفت و چنان نمود كه به حلب مىرود و آهنگ فرات دارد . در آن حدود مظفر الدين به ديدار او آمد . مظفر الدين به فرمان صلاح الدين درآمده بود . صلاح الدين و مظفر الدين به سوى بيره در حركت آمدند . چون عز الدين صاحب موصل و مجاهد الدين خبر يافتند كه صلاح الدين به شام مىآيد ، پنداشتند كه عزم حلب دارد چون از فرات گذشت آنان به موصل بازگشتند و براى دفاع از رها لشكريانى فرستادند .\r\nصلاح الدين به ملوك اطراف نامه نوشت و آنان را به يارى خويش خواند و به پاداش وعده‌هاى جميل داد .\r\nنور الدين محمد [ 1 
  ] بن قرا ارسلان صاحب حصن كيفا را وعده داد كه آمد را به او خواهد داد . او نيز به دو پيوست و رفتند و رها را محاصره نمودند . امير فخر الدين مسعود بن زعفرانى [ 2 
  ] والى رها بود . چون نبرد شدت گرفت از صلاح الدين امان خواست و شهر را تسليم كرد . صلاح الدين به يارى او قلعه را محاصره نمود . نايبى كه در قلعه بود مالى بستد و قلعه را تسليم كرد .\r\nصلاح الدين ، چون آن قلعه را بگرفت آن را بر حران بيفزود و به مظفر الدين داد . آنگاه به رقه رفت . رقه در اقطاع قطب الدين ينال بن حسان منبجى بود . قطب الدين ينال از رقه به موصل رفت و رقه را به صلاح الدين تسليم نمود . سپس صلاح الدين به قرقيسيا و ماكسين [ 3 
  ] و عرابان رفت . اينها از بلاد خابور بود و بر همه مستولى شد . پس به نصيبين رفت و آن را در حال بگرفت ولى قلعه را چند روز در محاصره داشت . چون نصيبين را گرفت آن را به امير ابو الهيجاى سمين به اقطاع داد . صلاح الدين ، همراه با نور الدين محمد صاحب كيفا ، آهنگ موصل نمود . در اين اثنا خبر يافت كه فرنگان بر نواحى دمشق حمله آورده‌اند و روستاهاى آن را زير پى سپرده‌اند و مىخواهند مسجد جامع داريا را ويران كنند . نايب صلاح الدين در دمشق تهديد كرد كه اگر چنين كنند كليساهاى ايشان را ويران خواهد كرد . آنان نيز گرد آن كار نگشتند . صلاح الدين با شنيدن اين اخبار از عزم خود باز نيامد و همچنان به قصد موصل پيش راند . فرمانرواى موصل ، عز الدين ، لشكر گرد آورد و آمادهء دفاع شد و مجاهد الدين در راه مال بسيار هزينه كرد و كسانى به سنجار و اربل و جزيرهء ابن عمر فرستاد و شهر را از آذوقه و سلاح و مردان جنگى بينباشت .\r\nچون صلاح الدين به موصل نزديك شد ، لشكر خويش رها كرد و خود با مظفر الدين كوكبرى و پسر عم خود ناصر الدين بن شيركوه و چند تن از اعيان دولت به شهر نزديك شد .\r\n\r\n\r\n","description":"","footnote":"\r\n[ ( 1 ) 
  ] متن : محمود .\r\n[ ( 2 ) 
  ] متن : مسعود الزعفرانى .\r\n[ ( 3 ) 
  ] متن : ماسكين .\r\n","page_name":" 453 ","page_number":485},
  {"content":"\r\n\r\nاز آن همه استوارى و آمادگى كه در موصل ديد بيمناك شد و ياران خود را كه اشارت كرده بودند كه از نخست موصل آغاز كند ملامت نمود .\r\nديگر روز صلاح الدين لشكر در جنبش آورد و در روز اول رجب خود بر دروازهء كنده فرود آمد و نور الدين محمد صاحب كيفا بر دروازهء جسر و برادر صلاح الدين تاج الدين بورى بر دروازهء عمادى و جنگ در پيوستند ولى پيروزى حاصل ننمودند ، گاهى مردانى از شهر بيرون مىآمدند و بر سپاه او دستبردى جانانه مىزدند و بازمىگشتند . صلاح الدين منجنيق نصب كرد و آنان نيز از درون شهر منجنيق نصب كردند . صلاح الدين مىترسيد بر او شبيخون زنند ، زيرا بعضى شبها كسانى را مىديد كه مشعل به دست از دروازهء جسر بيرون مىآيند و باز مىگردند .\r\nصدر الدين شيخ الشيوخ و مشير خادم از سوى خليفه الناصر لدين اللّه آمده بودند تا ميانشان آشتى افكنند و رسولان به آمد و شد پرداختند . عز الدين مسعود از صلاح الدين مىخواست آنچه از بلاد او گرفته بازپس دهد . صلاح الدين قبول كرد بدان شرط كه حلب را تسليم او نمايد ولى عز الدين و مجاهد الدين نپذيرفتند . صلاح الدين از آنچه خواسته بود درگذشت و گفت بدان شرط كه از يارى فرمانرواى حلب خوددارى كنند . اين شرط را نيز نپذيرفتند .\r\nدر اين احوال رسولان قزل‌ارسلان صاحب آذربايجان و شاه ارمن صاحب خلاط آمدند و در باب مصالحه به گفتگو پرداختند . ولى كارشان به جايى نرسيد . چون مردم سنجار راه آمد و شد بر لشكرگاه او را بسته بودند و مزاحم سپاهيان و ياران او مىشدند . صلاح الدين صلاح در آن ديد كه موصل را رها كرده لشكر خود به سنجار برد . فرمانرواى سنجار شرف الدين امير اميران هند و برادر عز الدين مسعود صاحب موصل بود . از اين رو عز الدين و مجاهد الدين هر يك لشكرى به يارى او فرستادند . صلاح الدين موصل را محاصره كرد و از جماعتى از مدافعان شهر كه از كردان زرزارى [ 1 
  ] بودند ، استمالت نمود ، آنان با او قرار نهادند كه ناحيهء خويش را تسليم او كنند . شب هنگام صلاح الدين بيامد و برخى از آن ناحيه را تسليم او كردند . امير اميران بناچار امان خواست و با لشكر خود از سنجار به موصل رفت .\r\nصلاح الدين سنجار را بگرفت و سعد الدين بن معين الدين انز را كه پدرش نزد كامل بن طغتكين در دمشق بود بر سنجار نيابت داد و سنجار نيز در زمرهء ديگر بلاد جزيره شد كه به تصرف آورد . صلاح الدين از آنجا به نصيبين رفت . مردم از ابو الهيجاء سمين شكايت كردند .\r\nصلاح الدين او را از نصيبين عزل كرد و با خود همراه برد . آنگاه در ماه ذو القعدهء سال 578 به حران رفت و لشكريان خود را پراكنده نمود تا بياسايند و خود در ميان خواص و بزرگان اصحابش بماند . و اللّه اعلم .\r\n\r\n\r\n","description":"","footnote":"\r\n[ ( 1 ) 
  ] متن : زواويه .\r\n","page_name":" 454 ","page_number":486},
  {"content":"\r\n\r\n\r\nحركت شاه ارمن صاحب خلاط براى يارى صاحب موصل\r\nعز الدين مسعود از شاه ارمن براى جنگ با صلاح الدين يارى خواست . شاه ارمن رسولى نزد صلاح الدين فرستاد تا شفاعت كند ولى صلاح الدين شفاعت او را نپذيرفت و سخنانى مغالطه‌آميز گفت . بار ديگر شاه ارمن مملوك خود سيف الدين بكتمر را نزد صلاح الدين فرستاد . صلاح الدين سنجار را در محاصره داشت . بكتمر از او خواست كه از محاصرهء سنجار دست بردارد . صلاح الدين اجابت نكرد . بكتمر نخست از سوى شاه ارمن سخنانى ملايم گفت و چون نپذيرفت سخنان تهديدآميز گفت و خشمگين برفت و صلهء او را نيز نپذيرفت . آنگاه نزد سرور خود شاه ارمن آمد و او را بر ضد صلاح الدين هر چه بيشتر برانگيخت . شاه ارمن از لشكرگاه خود در خارج شهر خلاط به حركت آمد و راهى ماردين شد . فرمانرواى ماردين در اين ايام قطب الدين بن نجم الدين البى خواهرزادهء شاه ارمن و پسر دايى عز الدين و شوى دخترش بود . اتابك عز الدين جريده از موصل به سوى ايشان رفت . صلاح الدين سنجار را گرفته بود و از آنجا به حران مىرفت و لشكريان خود را استراحت داده بود . چون از اجتماع ايشان خبر يافت تقى الدين پسر برادر خود شاهنشاه را از حماة فراخواند و خود به راس عين رفت و آن جمع پريشان نمود و هر يك به شهر خود بازگرديد . سپس صلاح الدين به ماردين رفت و چند روز در آنجا درنگ كرد و بازگرديد . و اللّه تعالى ولى التوفيق بمنه و كرمه .\r\n\r\nنبرد فرنگان در درياى سوئس\r\nپرنس‌رينالد [ 1 
  ] صاحب كرك كشتيهايى كه قطعات آنها از يك ديگر جدا بود ، ترتيب داد و آن اجزا را به درياى ايله برد و آنها را به يك ديگر وصل كرد و به درياى سوئس انداخت .\r\nسپس كشتيها را به سلاح و آذوقه بينباشت و در دريا حركت درآمد . او ناوگان خود را به دو قسمت كرد : بخشى را به محاصرهء ايله گماشت و بخشى را به عيذاب فرستاد و سواحل حجاز را مورد حمله قرار داد و هر چه در آنجا از كشتيهاى بازرگانان يافتند تصاحب كردند . مردم آن نواحى را از فرنگان آزار بسيار رسيد ، زيرا در درياى سوئس تا آن زمان نه از بازرگان خبرى بود نه از فرنگى محارب .\r\nدر مصر الملك العادل ابو بكر بن ايوب از سوى برادرش صلاح الدين فرمان مىراند .\r\nچون خبر شنيد ناوگانى ترتيب داد و با جنگجويان خويش به سردارى حسام الدين لؤلؤ حاجب و سردار جنگهاى دريايى در ديار مصر ، روانه نمود . اينان نخست به آن گروه از كشتيهايى كه\r\n\r\n\r\n","description":"","footnote":"\r\n[ ( 1 ) 
  ] متن : ارناط .\r\n","page_name":" 455 ","page_number":487},
  {"content":"\r\n\r\nايله را محاصره كرده بودند حمله آوردند و آنها را تار و مار ساختند . پس از پيروزى بر اينان به سراغ آن گروه كه به عيذاب رفته بودند ، شراع گشودند .\r\nچون لؤلؤ به عيذاب رسيد از آنان نشانى نديد . از پى ايشان به رابغ و ساحل حوراء رسيد . آنان را در ساحل حوراء بديد . آهنگ حرمين مكه و مدينه و غارت حجاج داشتند . چون لؤلؤ با ناوگانش پديدار شد يقين كردند كه در برابر او پايدارى نتوانند پس در خشكى فرود آمدند و به حوراء پناه بردند و در شكافهاى كوه موضع گرفتند . سپاهيان لؤلؤ نيز از كشتيها به خشكى آمدند و جمعى از اعراب كه در آن حوالى بودند با آنان يار شدند . لؤلؤ بر ايشان پيروز گرديد . بيشترشان را بكشت و باقى را اسير كرد . گروهى از ايشان را به منى فرستاد . همه را در روز عيد قربان سال 578 سر بريدند و باقى را به مصر بازگردانيدند . و اللّه تعالى يؤيد بنصره من يشاء .\r\n\r\nوفات فرخشاه\r\nعز الدين فرخشاه پسر شاهنشاه برادر صلاح الدين كه از سوى او نيابت دمشق داشت درگذشت . فرخشاه خليفهء صلاح الدين در خاندان او بود . و بيش از ديگر ياران به او اعتماد مىورزيد .\r\nفرخشاه به قصد غزاى فرنگان از دمشق بيرون آمد در راه بيمار شد . به دمشق بازگشت و در ماه جمادى الاولاى سال 578 درگذشت . خبر وفات او به صلاح الدين رسيد . از فرات گذشته به بلاد جزيره و موصل داخل شده بود . صلاح الدين شمس الدين محمد بن المقدم را به دمشق باز گردانيد و نيابت دمشق را به او داد و خود به راه خويش ادامه داد . و اللّه تعالى يورث الملك من يشاء من عباده .\r\n\r\nاستيلاى صلاح الدين بر آمد و تسليم آن به صاحب كيفا\r\nپيش از اين گفتيم كه صلاح الدين به ماردين رفت و چند روز در نواحى آن بماند .\r\nسپس از آنجا به آمد رفت . زيرا نور الدين قرا ارسلان صاحب حصن كيفا از او خواسته بود كه برود آمد را بگيرد و به او تسليم كند . صلاح الدين در هفدهم ذو الحجهء سال 578 برفت و آمد را محاصره نمود . بهاء الدين بن نيسان فرمانرواى آمد بود . آمد شهرى استوار بود ولى بهاء الدين با مردم بد مىكرد و باب ارزاق و عطا بر روى ايشان بسته بود . مردم آمد از سوء رفتار او ملول شده بودند . بهاء الدين در كسب و كار ايشان هم سختگيرى مىكرد . صلاح الدين نامه‌اى همه وعده و وعيد به مردم آمد نوشت و آنان نيز از نبرد در لشكر ابن نيسان سر برتافتند جمعى از لشكريان صلاح الدين باروى شهر را سوراخ كردند . چون ابن نيسان چنان ديد زن و\r\n\r\n","description":"","footnote":"","page_name":" 456 ","page_number":488},
  {"content":"\r\n\r\nفرزند خود را نزد قاضى الفاضل وزير صلاح الدين فرستاد و از او خواست از صلاح الدين برايش امان بگيرد و سه روز مهلت دهد كه از آنجا برود . صلاح الدين بپذيرفت و خود در عاشوراى سال 579 شهر را به تصرف درآورد .\r\nبهاء الدين در خارج شهر خيمه‌اى برپا كرده و ذخاير خود را به آنجا مىبرد و چون ديگر كسى گوش به فرمانش نمىداد حمل آن اموال و ذخاير برايش دشوار بود . از صلاح الدين يارى خواست . صلاح الدين چند چارپا و چند مرد در اختيارش گذاشت . بهاء الدين در اين سه روز قسمت اعظم اموال خود را به آن خيمه‌ها برد ، ولى چون سه روز به پايان آمد او را از نقل ما بقى منع كرد . چون صلاح الدين آمد را گرفت آن را به نور الدين محمد صاحب حصن كيفا تسليم كرد . صلاح الدين همهء ذخاير بهاء الدين را هم كه بر جاى مانده بود به او داد .\r\nصلاح الدين را گفتند ذخاير را به او ندهد ولى او نپذيرفت و گفت نمىخواهم اصل را ببخشم و در باب فرع بخل ورزم نورالدين به شهر درآمد و صلاح الدين و امراى او را به مهمانى بزرگى دعوت كرد و او و يارانش را هدايا و تحف كرامند آنچنان كه در خور مقام ايشان بود تقديم نمود . صلاح الدين بازگرديد . و اللّه تعالى اعلم .\r\n\r\nاستيلاى صلاح الدين بر تل خالد و عين تاب\r\nچون صلاح الدين از فتح آمد فراغت يافت به اعمال حلب رفت و تل خالد را محاصره نمود و براى فرو كوفتن آن منجنيقها برپاى كرد . در محرم سال 579 تل خالد به امان تسليم شد . سپس صلاح الدين به عين تاب رفت . ناصر الدين محمد برادر شيخ اسماعيل كه خازن الملك العادل نور الدين محمود بن زنگى بود ، فرمانرواى آنجا بود . چون صلاح الدين عين تاب را محاصره كرد ، ناصر الدين پيام داد كه حاضر است شهر را تسليم كند و خود در خدمت او باشد صلاح الدين بپذيرفت و سوگند خورد . ناصر الدين نيز به خدمت او درآمد .\r\nمسلمانان در خلال اين مدت به غنايم بسيار دست يافتند . از جمله : كشتيهاى مصر در دريا به حركت درآمدند و به چند كشتى رسيدند كه ششصد تن با سلاح و ساز نبرد و اموال بسيار آهنگ پيوستن به فرنگان شام داشتند . مسلمانان بر آنان ظفر يافتند و هر چه داشتند به غنيمت گرفتند و سالم بازگرديدند .\r\nديگر آنكه جماعتى از فرنگان در خشكى به نواحى داروم [ 1 
  ] در حوالى مصر به قصد حمله مىرفتند . مسلمانان در ايله به ايشان رسيدند و آنان را تا عسيله تعقيب كردند . مسلمانان سخت تشنه شدند ، خداوند بر ايشان باران بارانيد و سيراب شدند . سپس به جنگ فرنگان رفتند\r\n\r\n\r\n","description":"","footnote":"\r\n[ ( 1 ) 
  ] متن : دارون .\r\n","page_name":" 457 ","page_number":489},
  {"content":"\r\n\r\nو در آنجا بر ايشان پيروز شدند و بسيارى از ايشان را كشتند و سالم به مصر باز گرديدند .\r\nو اللّه اعلم .\r\n\r\nاستيلاى صلاح الدين بر حلب و قلعهء حارم\r\nالملك الصالح اسماعيل بن الملك العادل نور الدين فرمانرواى حلب بود و از همهء شام جز حلب جايى براى او نمانده بود . او همواره صلاح الدين را از حلب دور مىداشت . الملك الصالح در اواسط سال 579 درگذشت و ميراث خود به پسر عمش عز الدين صاحب موصل داد .\r\nعز الدين با نايب خود مجاهد الدين قايماز به حلب رفت و آن را در تصرف خود گرفت .\r\nبرادرش عماد الدين زنگى بن مودود از او خواست كه حلب را به او دهد و سنجار را به جاى آن بستاند . او نيز اجابت كرد . عز الدين سنجار را گرفت و به موصل بازگرديد . عماد الدين نيز به حلب رفت و آن را در تصرف آورد .\r\nاين كار بر صلاح الدين گران آمد و ترسيد كه مبادا به دمشق رود . صلاح الدين در مصر بود . به شام رفت و از آنجا به بلاد جزيره . بخشى از آن سرزمين را گرفت و موصل را محاصره نمود . آنگاه به محاصرهء آمد رفت و آمد را بگرفت . سپس - چنان كه گفتيم - به اعمال حلب راند و تل خالد و عين تاب را تصرف كرد . پس در محرم سال 579 وارد حلب شد و چند روز در ميدان اخضر فرود آمد . سپس به كوه جوشن [ 1 
  ] راند و چنان نمود كه مىخواهد مدتى دراز در آنجا بماند . هر صبح و شام به جنگ بيرون مىآمد .\r\nسپاهيان عماد الدين زنگى بن مودود از او ارزاق و مواجب خود را طلب مىكردند و مىگفتند اگر در اداى آن تعلل كند ، حلب را به صلاح الدين تسليم خواهند كرد . عماد الدين براى تسليم حلب طومان ياروقى را نزد صلاح الدين فرستاد . صلاح الدين را با طومان سوابق لطف و احسان بود . قرار بر آن شد كه عماد الدين سنجار و نصيبين ورقه و خابور را بستاند و حلب را تسليم صلاح الدين كند . بر اين قرار نهادند و سوگند خوردند . عماد الدين در هجدهم صفر همان سال از آن بلاد خارج شد و صلاح الدين به حلب در آمد . در ضمن قرارداد آمده بود كه هر گاه صلاح الدين در لشكركشيهايش به او نياز پيدا كرد ، حاضر آيد .\r\nچون عماد الدين از حلب بيرون آمد و به صلاح الدين پيوست ، صلاح الدين مهمانى بزرگى ترتيب داد . عماد الدين در آن مهمانى شركت كرد و بازگرديد .\r\nاز كسانى كه در محاصرهء حلب كشته شدند يكى تاج الملوك بورى [ 2 
  ] برادر كوچك صلاح الدين بود . در نبرد جراحتى يافت و چون پيمان صلح بسته شد بمرد . ولى عمر او كفاف نكرد كه به حلب داخل شود .\r\n\r\n\r\n","description":"","footnote":"\r\n[ ( 1 ) 
  ] متن : جوشق .\r\n[ ( 2 ) 
  ] متن : نور الدين .\r\n","page_name":" 458 ","page_number":490},
  {"content":"\r\n\r\nچون صلاح الدين حلب را گرفت به سوى قلعهء حارم راند . مير سرخك [ 1 
  ] از موالى الملك العادل نور الدين محمود در آنجا بود . سرخك از سوى پسر نور الدين الملك الصالح عماد الدين اسماعيل امارت آن قلعه يافته بود . صلاح الدين قلعه را محاصره كرد و او را وعده‌هاى نيكو داد و رسولان به آمد و شد پرداختند ولى سرخك از تسليم امتناع مىورزيد . سرخك نزد فرنگان رسول فرستاد ، آنان را به يارى خواند . سپاهيان او از اين اقدام خبر شدند ، برجستند و او را گرفته به زندان كردند و از صلاح الدين امان خواستند . صلاح الدين قلعه را تصرف كرد و يكى از خواص خود را بر آن امارت داد .\r\nصلاح الدين تل خالد را به يكى از اميران خود به نام داروم ياروقى به اقطاع داد .\r\nياروقى صاحب تل باشر بود .\r\nاما قلعهء عزاز را عماد الدين اسماعيل خراب كرده بود . صلاح الدين آن را به دلدرم سليمان بن جندر [ 2 
  ] داد و او آبادش نمود . صلاح الدين تا آنگاه كه كارهاى خود را به پايان رسانيد و اعمال حلب را به اين و آن اقطاع داد در حلب بماند . آنگاه به دمشق رفت .\r\nو اللّه تعالى اعلم .\r\n\r\nغزوهء بيسان\r\nچون صلاح الدين از كار حلب فراغت يافت ، پسر خود الملك الظاهر غازى را بر آن امارت داد و سيف الدين يازكج را كه از امراى بزرگ اسد الدين شيركوه بود به سرپرستى او گماشت و به دمشق رفت و آمادهء جهاد گرديد . لشكريان شام و جزيره و ديار بكر را گرد آورد و قصد بلاد فرنگان نمود و در اواسط سال 577 از اردن گذشت . مردم آن نواحى از برابرش پس نشستند . صلاح الدين آهنگ بيسان نمود و آن را ويران كرد و آتش زد و همهء نواحى آن را تاراج نمود . فرنگان براى نبرد با او سپاه گرد آوردند . ولى چون او را ديدند از جنگ سر برتافتند و به كوه پناه بردند و گرد خويش خندق كندند . صلاح الدين به محاصره پرداخت . پنج روز محاصره مدت گرفت و كوشيد تا آنان را فرود آورد ولى نتوانست . مسلمانان از آنجا بازگشتند و به تاراج آن نواحى پرداختند و غنايم بسيار فراچنگ آوردند و به بلاد خويش بازگرديدند . و اللّه تعالى ينصر من يشاء من عباده .\r\n\r\nنبرد كرك و حكومت الملك العادل ابو بكر بن ايوب بر حلب\r\nچون صلاح الدين از نبرد بيسان بيامد آمادهء نبرد كرك شد و لشكر در حركت آورد .\r\n\r\n\r\n","description":"","footnote":"\r\n[ ( 1 ) 
  ] متن : طرخك .\r\n[ ( 2 ) 
  ] متن : جسار .\r\n","page_name":" 459 ","page_number":491},
  {"content":"\r\n\r\nصلاح الدين برادر خود الملك العادل . ابو بكر بن ايوب را از مصر فراخواند . او از جانب برادر در مصر بود . صلاح الدين مىخواست در كرك به او پيوندد همچنين الملك العادل ابو بكر از او خواسته بود كه امارت حلب را به او دهد . صلاح الدين پذيرفته بود و اينك فرمان داد كه با زن و فرزند و اموال خود بيايد . العادل در كرك به برادر رسيد . صلاح الدين كرك را محاصره نمود و ربضها را بگرفت و منجنيقها نصب كرد . صلاح الدين براى محاصرهء كرك ساز و برگى كه در خور باشد به همراه نياورده بود . بنابر اين در اواسط شعبان سال 579 از محاصره دست كشيد . تقى الدين پسر برادرش شاهنشاه را به جاى الملك العادل ابو بكر بن ايوب به مصر فرستاد و العادل را با خود به دمشق برد سپس امارت حلب و منبج و متعلقات آن را به او داد .\r\nاو را در ماه رمضان همان سال به حلب فرستاد و پسر خود الملك الظاهر غازى را از حلب به دمشق فراخواند .\r\nصلاح الدين در ماه ربيع الاخر سال 580 بار ديگر به محاصرهء كرك آمد . اين بار سپاهى گران گرد آورده بود . نورالدين محمد صاحب حصن كيفا را و لشكر مصر را فراخواند و براى محاصره ، ساز و برگ لازم مهيا نمود و بر ربض منجنيقها نصب كرد . مسلمانان ، ربض را گرفتند .\r\nقلعه ، آن سوى خندق بود و اين خندق كه ميان قلعه و ربض فاصله بود شصت ذراع عمق داشت . صلاح الدين مىخواست خندق را پر كند . در زير باران تير و سنگ كس را ياراى نزديك شدن به خندق نبود . صلاح الدين فرمان داد كه از خشت و چوب سقفى برآوردند و لشكريان او از زير آن خود را به خندق رسانيدند . مدافعان قلعه نزد پادشاه خود كس فرستادند و از بلايى كه بر سرشان نازل شده بود او را آگاه كردند . فرنگان مجتمع شدند و لشكر گرد آوردند و به آهنگ نبرد با صلاح الدين پيش آمدند . صلاح الدين نيز آمادهء پيكار شد ولى به سبب خشونت زمين و تنگناها و گردنه‌ها پيش رفتن ميسر نبود . صلاح الدين درنگ كرد تا ايشان به زمين گشاده آيند ، ولى همچنان از نبرد طفره مىرفتند . صلاح الدين چند فرسنگ عقب نشست ، ولى ايشان به كرك بازگشتند . صلاح الدين دانست كه دستيابى به كرك با چنان مدافعانى ميسر نيست . پس به نابلس رفت و آن را ويران نمود و به آتش كشيد . آنگاه به سبسطيه [ 1 
  ] رفت . مدفن زكريا ( ع ) در آنجاست . در آنجا هر چه اسيران مسلمان بود آزاد كرد .\r\nصلاح الدين از سبسطيه به جنينين رفت و آنجا را ويران و تاراج كرد . آنگاه به دمشق بازگرديد و گروههايى از لشكر را به اطراف فرستاد و آنان به هر جا رسيدند تاراج كردند و پيروزمند با اموال و غنايم بسيار به دمشق بازگرديدند . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : سنطيه .\r\n","page_name":" 460 ","page_number":492},
  {"content":"\r\n\r\n\r\nمحاصرهء صلاح الدين موصل را\r\nصلاح الدين در ماه ذو القعدهء سال 581 از دمشق به جزيره رفت و از فرات گذشت .\r\nمظفر الدين كوكبرى همواره او را به حركت به موصل تحريض مىكرد و وعده داده بود كه چون به حران رسد پنجاه هزار دينار به او خواهد داد . چون به حران رسيدند . مظفر الدين از وعدهء خويش سرباز زد و صلاح الدين او را دربند كشيد . سپس از ملامت اهل جزيره بترسيد و او را آزاد نمود و حران و رها را به او بازگردانيد .\r\nصلاح الدين در ماه ربيع الاول همان سال از حران حركت كرد . معز الدين سنجر شاه فرمانرواى جزيرهء ابن عمر و نور الدين محمد فرمانرواى كيفا به او پيوستند . سنجر شاه پس از زوال دولت مجاهد الدين از عم خود عز الدين مسعود ، صاحب موصل ، بريده بود . همگان همراه با صلاح الدين به موصل آمدند و به شهر بلد رسيدند . در آنجا مادر عز الدين و دختر عم او نور الدين محمود بن زنگى و جماعتى از اهل بيت او به ديدارش آمدند ، تا شفاعت كنند .\r\nبدين پندار كه صلاح الدين آنها را محروم نخواهد كرد . مخصوصا دختر نور الدين محمود به شفاعت خود اميد فراوان داشت .\r\nصلاح الدين در اين باب با ياران خود مشورت كرد . فقيه عيسى و على بن احمد المشطوب اشارت به رد مسئول ايشان كردند . پس صلاح الدين لشكر به موصل برد و جنگ در پيوست .\r\nمردم دل بر هلاك نهادند و از رد آن زنان سخت خشمگين بودند . موصل سخت مقاومت مىكرد و صلاح الدين مشاوران خويش را به ملامت گرفت .\r\nزين الدين يوسف بن زين الدين صاحب اربل و برادرش مظفر الدين كوكبرى نزد صلاح الدين آمدند . صلاح الدين آنان را در جانب شرقى دجله فرود آورد و على بن احمد المشطوب هكارى را به قلعهء جديده [ 1 
  ] از قلاع هكارى فرستاد . او قلعه را محاصره كرد . جمعى از كردان و هكاريان به او پيوستند . على بن احمد در آنجا بماند تا صلاح الدين از موصل برخاست .\r\nدر آن هنگام كه صلاح الدين موصل را محاصره كرده بود ، عز الدين مسعود خبر يافت كه زلفندار نايب او بر قلعه ، با صلاح الدين مكاتبه مىكند . عز الدين او را از رفتن به قلعه منع كرد و از او روى برتافت و بار ديگر نظرها و آراء مجاهد الدين را به كار بست .\r\nدر اين احوال ، صلاح الدين خبر يافت كه شاه ارمن صاحب خلاط مرده است . صلاح الدين طمع در كشور او نمود . زيرا اگر خلاط را مىگرفت در كار او گشايشى بود . سپس نامهء مردم آنجا رسيد كه او را به سوى خود فرا مىخواندند . صلاح الدين از موصل به سوى خلاط رفت .\r\nاين نامه از روى مكر بود ، زيرا شمس الدين پهلوان بن ايلدگز صاحب آذربايجان\r\n\r\n\r\n","description":"","footnote":"\r\n[ ( 1 ) 
  ] متن : جزيره .\r\n","page_name":" 461 ","page_number":493},
  {"content":"\r\n\r\nو همدان قصد تصرف خلاط داشت . او پيش از اين با وجود سالخوردگيش دختر شاه ارمن را به زنى گرفته بود و اين امر را وسيله‌اى براى تصرف خلاط قرار داده بود . چون به سوى خلاط در حركت آمد ، آنها به صلاح الدين نامه نوشتند كه به خلاط رود تا هر يك آن ديگر را از آن ناحيه به در كند .\r\nصلاح الدين عازم خلاط شد و پسر عم خود ، ناصر الدين محمد بن شيركوه و مظفر الدين بن زين الدين صاحب اربل و غير ايشان را بر مقدمه بفرستاد . اينان به خلاط رفتند و فرود آمدند . شمس الدين پهلوان بن ايلدگز هم از راه برسيد و در نزديكى خلاط فرود آمد . رسولان مردم خلاط ميان صلاح الدين و پهلوان به آمد و شد پرداختند . عاقبت ميان ايشان و شمس الدين پهلوان صلح افتاد و به نام او خطبه خواندند . و اللّه تعالى ينصر من يشاء من عباده .\r\n\r\nاستيلاى صلاح الدين بر ميافارقين\r\nچون اهل خلاط به نام پهلوان خطبه خواندند ، صلاح الدين در ميافارقين بود .\r\nميافارقين از آن قطب الدين صاحب ماردين بود . چون قطب الدين درگذشت پسرش كه هنوز كودك بود به جاى او نشست و زمام كفالتش به دست شاه ارمن فرمانرواى خلاط بود .\r\nصلاح الدين را طمع تصرف ميافارقين پس از وفات شاه ارمن در سر افتاد و در اول جمادى الاولاى سال 581 عزم تسخير آن نمود . نگهبان و سرپرست ميافارقين اميرى بود به نام اسد الدين يرنقش [ 1 
  ] . او نيكو از شهر دفاع كرد . زوجهء قطب الدين متوفى و دختران او در شهر بودند .\r\nاين زن خواهر نور الدين محمد صاحب حصن كيفا بود . صلاح الدين به او پيام داد كه يرنقش مايل است كه شهر را تسليم من كند . من براى رعايت حق برادرت نور الدين دخترانت را به عقد پسرانم درمىآورم تا تو نيز بىنصيب نمانى . زيرا ميافارقين از آن ما خواهد شد . صلاح الدين كسانى را نيز برگماشت تا چنين پيامى هم بر يرنقش دادند كه خاتون به صلاح الدين متمايل شده مردم خلاط نيز با او مكاتبه دارند تو اينك سر خويش گير .\r\nقضا را رسولى از خلاط برسيد و براى صلاح الدين پيام فرمانبردارى مردم خلاط را آورده بود . صلاح الدين رسول را فرمود كه نزد يرنقش رود و ماجرا بازگويد . يرنقش چون بشنيد با شروطى چون اقطاع و گرفتن مال ، ميافارقين را تسليم نمود .\r\nچون صلاح الدين ميافارقين را گرفت يكى از دختران خاتون را براى يكى از پسرانش گرفت و او را و دخترانش را در قلعهء هتاخ [ 2 
  ] جاى داد و به موصل بازگرديد .\r\nصلاح الدين در راه بازگشت از موصل راه خويش به نصيبين افكند و به كفر زمار [ ( 3 ) 
  ] رسيد\r\n\r\n\r\n","description":"","footnote":"\r\n[ ( 1 ) 
  ] متن : برنيقش .\r\n[ ( 2 ) 
  ] متن : هقناج .\r\n[ ( 3 ) 
  ] متن : كفرارمان .\r\n","page_name":" 462 ","page_number":494},
  {"content":"\r\n\r\nفصل زمستان بود . صلاح الدين در آنجا درنگ كرد و همهء املاك و اراضى موصل به اقطاع داد و اموال خراج بستد و غلات را ببرد . مجاهد الدين خواست با او مصالحه كند و رسولان به آمد و شد و گفتگو پرداختند . بنابر آن شد كه شهر زور و اعمال آن و ولايت غرابلى و اعمال آن سوى رود زاب را براى عز الدين مسعود بگذارد .\r\nصلاح الدين بيمار شد و از آنجا بود كه به حران رفت . رسولان در حران نزد او آمدند و از سوى عز الدين مسعود پاسخ قبول آوردند . در همانجا پيمان بسته شد و براى يك ديگر سوگند خوردند و شهرها تسليم شد . بيمارى صلاح الدين در حران به دراز كشيد . برادرش الملك العادل ابو بكر بن ايوب صاحب حلب و پسرش الملك العزيز عثمان بن صلاح الدين در نزد او بودند . چون از حيات چشم پوشيد قلمرو خويش ميان فرزندانش تقسيم كرد و برادر خود را به همه نظارت داد و در محرم سال 582 به دمشق آمد .\r\nبه هنگام بيمارى صلاح الدين در حران ، ناصر الدين محمد بن شيركوه نزد او بود .\r\nحمص و رحبه اقطاع او بود . ناصر الدين به حمص بازگرديد . چون بازمىگشت گذارش به حلب افتاد . با جماعتى از امراى حلب چنان نهاد كه اگر صلاح الدين درگذشت به نام او دعوت كنند . چون ناصر الدين به حمص رسيد ، براى مردم دمشق نيز چنين پيامى فرستاد .\r\nولى صلاح الدين از بيمارى شفا يافت و ناصر الدين در شب عيد اضحى از جهان برفت . گويند كسانى در نهان او را زهر داده بودند . چون ناصر الدين بمرد پسرش شيركوه كه كودكى دوازده ساله بود به جايش نشست . و اللّه تعالى اعلم .\r\n\r\nبخش كردن صلاح الدين كشور خود را ميان پسران و برادرش\r\nپسر صلاح الدين الملك العزيز عثمان در حلب در كفالت عم خود الملك العادل ابو بكر بود و پسر بزرگترش الملك الافضل على در مصر بود و در كفالت تقى الدين عمر بن شاهنشاه مىزيست . از آن زمان كه الملك العادل را از مصر فراخوانده بود ، تقى الدين را به آنجا فرستاده بود .\r\nچون در حران بيمار شد از اينكه هيچيك از فرزندان خويش را به استقلال به جايى امارت نداده سخت اندوهگين شد و اين امر را در اثر تلقين يكى از خواص او بود . پس پسر خود الملك العزيز عثمان را كه در كفالت برادرش الملك العادل بود از حلب فراخواند و به مصر فرستاد و حران و رها و ميافارقين از بلاد جزيره را به الملك العادل اقطاع داد و پسرش خود عثمان را در مصر نهاد . آنگاه تقى الدين عمر را به شام فراخواند ولى او از حضور خوددارى كرد و آهنگ حركت به جانب مغرب و پيوستن به مملوك خود قراقوش كه در طرابلس فرمان مىراند نمود . صلاح الدين نزد او پيامى ملاطفت‌آميز فرستاد و او را به نزد خود خواند .\r\n\r\n","description":"","footnote":"","page_name":" 463 ","page_number":495},
  {"content":"\r\n\r\nچون بيامد حماة و منبج و معره و كفر طاب و جبل جور و ديگر اعمال آن را به او اقطاع داد .\r\nبعضى گويند كه چون تقى الدين شايعهء بيمارى صلاح الدين و مرگ او را شنيد به تكاپو افتاد تا خود را جانشين او سازد . چون صلاح الدين اين خبر بشنيد . فقيه عيسى هكارى را كه همگان از او حرف‌شنوى داشتند ، فرستاد تا تقى الدين را از مصر اخراج كند و خود در آنجا بماند . فقيه عيسى هكارى بىخبر به مصر درآمد و فرمان داد كه تقى الدين از مصر بيرون رود .\r\nتقى الدين بيرون رفت و در خارج شهر درنگ كرد . سپس بسيج حركت مغرب نمود . صلاح الدين او را پيام ملاطفت‌آميز داد و به نزد خود برد و اقطاع داد . و اللّه تعالى اعلم .\r\n\r\nهمدستى كنت صاحب طرابلس با صلاح الدين و مخالفت او با پرنس صاحب كرك و محاصرهء او و حمله به عكا\r\nكنت صاحب طرابلس كه ريموند پسر ريموند سن‌ژيلى نام داشت با كنتس فرمانرواى طبريه ازدواج كرد و نزد او رفت و در آنجا ماند . چون پادشاه فرنگان شام از بيمارى جذام بمرد ، وصيت كرده بود كه برادرزادهء خردسالش جانشين او شود . كنت ريموند كه در آن خاندان از قدرتى برخوردار بود او را تحت كفالت خود گرفت و طمع در آن داشت كه اين امر سبب شود كه خود به پادشاهى رسد . اما اين كودك بمرد و پادشاهى به مادرش رسيد و كنت از رسيدن به آنچه آرزويش بود ، نوميد گرديد .\r\nاين ملكه به مردى از فرنگانى كه از مغرب آمده بودند ، به نام گى [ ( 1 ) 
  ] دلبستگى يافت و به او شوى كرد و تاج‌شاهى بر سر او نهاد و بطرك‌ها و كشيشها و راهبان و اسبتاريه ( اوسبتاليه‌ها ) و داويه ( تامپليه‌ها ) و بارونها را حاضر ساخت تا همه به خروج او از سلطنت شهادت دادند . آنگاه آن كنت را به مؤاخذه كشيدند تا حساب آن اموال كه در ايام كفالت آن كودك گرد آورده است بازپس دهد . كنت از اين امر برآشفت و ميانشان اختلاف افتاد .\r\nكنت نزد صلاح الدين كس فرستاد و با او عقد دوستى بست و از او خواست وى را در كارى كه در پيش دارد يارى دهد . صلاح الدين شادمان شد و جماعتى از زعماى مسيحيان را كه در نزد او اسير بودند آزاد كرد . اين عمل صلاح الدين كنت را بيشتر مجذوب كرد و نسبت به صلاح الدين اظهار فرمانبردارى نمود . زعماى فرنگ برخى او را تاييد كردند و برخى با او مخالفت ورزيدند و اين امر سبب اختلاف كلمه در ميان ايشان شد و از اسباب غلبهء صلاح الدين بر بلاد ايشان و باز پس گرفتن قدس از ايشان .\r\nصلاح الدين از ناحيهء طبريه به ديگر بلاد فرنگان دسته‌هايى از لشكريان خويش گسيل\r\n\r\n\r\n","description":"","footnote":"\r\n[ ( 1 ) 
  ] متن : غتم .\r\n","page_name":" 464 ","page_number":496},
  {"content":"\r\n\r\nمىداشت و آنان پس از قتل و تاراج با دستهاى پر باز مىگشتند . همهء اين وقايع در سال 582 اتفاق افتاد .\r\nپرنس‌رينالد [ ( 1 ) 
  ] صاحب كرك از بزرگان فرنگان بود و از همه مكارتر و براى مسلمانان زيانبارتر . صلاح الدين چند بار قلمرو او را مورد حمله قرارداد و محاصره كرد تا عاقبت خواستار صلح شد . صلاح الدين با او مصالحه كرد و از آن پس كاروانهايى كه در مسير آنان حركت مىكردند آسوده شدند .\r\nاما در سال 582 كاروانى عظيم از بازرگانان همراه با جماعتى از سپاهيان مىگذشت .\r\nرينالد راه آن بزد و هر چه داشتند بستد . صلاح الدين به او پيام فرستاد و اين عمل غدرآميز او را تقبيح كرد و خواست تا اموال را بازپس دهد و اسيران را آزاد كند ولى او در غدر خويش همچنان پاى مىفشرد . صلاح الدين سوگند خورد كه اگر بر او ظفر يابد او را بكشد . پس براى جهاد از موصل و جزيره و اربل و مصر و شام لشكر آورد و در محرم سال 583 از دمشق بيرون آمد و رفت تا به رأس الماء رسيد . در آنجا خبر يافت كه پرنس‌رينالد صاحب كرك قصد تعرض به حجاج شام را دارد . در ميان حجاج جماعتى از خويشاوندان او از جمله پسر خواهرش محمد بن لاچين نيز بودند . صلاح الدين جمعى از لشكريان را به پسر خود الملك الافضل على سپرد و خود به بصرى رفت . پرنس‌رينالد از حركت او خبر يافت از تعرض دست بداشت و حجاج سالم به مقصد رسيدند .\r\nصلاح الدين به كرك لشكر برد و از آنجا گروههايى به اعمال كرك و اعمال شوبك روانه داشت . آنها سراسر آن نواحى را زير پى سپردند . رينالد در كرك محصور بود و فرنگان از يارى او عاجز ، زيرا سپاه صلاح الدين به سردارى پسرش الملك الافضل على در آنجا بود .\r\nصلاح الدين پسر خود را پيام داد كه گروهى از لشكر را به عكا فرستد . او نيز مظفر الدين كوكبرى بن زين الدين صاحب حران و رها را با قايماز نجمى و دلدرم ياروقى فرستاد .\r\nاينان در اواخر ماه صفر رفتند . و به صفوريه داخل شدند . در آنجا جمعى از داويه ( تامپليه‌ها ) و اسبتاريه ( اوسپيتاليه‌ها ) بودند . به نبرد بيرون آمدند . اين نبرد چند روز ادامه داشت تا عاقبت پيروزى نصيب مسلمانان گرديد و فرنگان منهزم شدند و سردار فرنگان كشته شد و مسلمانان پيروز و با دستان پر از غنايم بازگشتند .\r\nسپس بر طبريه گذشتند . كنت در طبريه بود . به سبب دوستى كه ميان او و صلاح الدين بود اين عمل را نكوهش ننمود . اين فتح يكى از فتوحات بزرگ صلاح الدين بود . بشارت آن را به همهء بلاد اسلام رساندند . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : ارناط .\r\n","page_name":" 465 ","page_number":497},
  {"content":"\r\n\r\n\r\nهزيمت فرنگان و فتح طبريه سپس عكا\r\nچون داويه و اسبتاريه در صفوريه منهزم شدند و مسلمانان با غنايم بسيار بر كنت ريموند در طبريه گذشتند و خبر اين پيروزى به صلاح الدين رسيد به لشكرگاه خود كه پسرش فرماندهى آن را بر عهده داشت ، بازگرديد و راهى كرك شد و آهنگ بلاد فرنگان نمود .\r\nصلاح الدين را خبر دادند كه كنت ريموند به همكيشان خود پيوسته و پيمانى را كه با او بسته بود شكسته است ، زيرا بطرك و كشيشان و راهبان يارى كردن او از مسلمانان را تقبيح كرده‌اند . آنان كنت ريموند را از آن جهت كه با مسلمانان پيمان دوستى بسته و حال آنكه ايشان مسيحيان را مىكشند و اسير مىكنند و اموالشان را به غنيمت مىگيرند و داويه و اسبتاريه را نابود مىسازند ، تهديد كردند كه تكفير خواهند كرد . كنت ترسيد و پيمانى را كه با صلاح الدين بسته بود بشكست و به نزد همكيشان خويش بازگشت و پوزش طلبيد . آنان نيز پوزش او را پذيرفتند و بار ديگر با او پيمان دوستى بستند و در زمرهء ياران خويش درآوردند و پس از بسيج لشكرها از عكا به صفوريه روانه گرديدند و به صلاح الدين آگاهى دادند .\r\nصلاح الدين با لشكر خويش به مشاورت نشست . بعضى چنان رأى دادند كه با لشكر دشمن روبرو نشوند ، بلكه پىدرپى بر آنها حمله كنند تا ضعيف گردند . بعضى گفتند بايد كه با تمام نيرو بر آنان زنيم و عكا را بگيريم و كارى را كه در جزيره با مسلمانان كردند پاداش دهيم .\r\nصلاح الدين اين رأى را بپسنديد و به جنگ شتافت .\r\nصلاح الدين در اواخر ماه رمضان سال 583 از اقحوانه حركت كرد و برفت تا طبريه را پشت سر نهاد به لشكرگاه فرنگان نزديك شد . آنان از خيمه‌هاى خود بيرون نرفته بودند .\r\nچون شب تاريك شد جماعتى از لشكر را در آنجا نهاد و خود به طبريه رفت و در همان شب طبريه را گرفت و غارت كرد و آتش زد . مردم به قلعه پناه بردند . ملكه و فرزندانش نيز با او بودند . چون فرنگان از اين پيروزى خبر يافتند به هم برآمدند و كنت سخت ملول شد و آهنگ مصالحه نمود و در باب شدت فاجعه و كثرت سپاهيان صلاح الدين سخن بسيار گفت . پرنس پرنس‌رينالد صاحب كرك برآشفت و او را متهم كرد كه مىخواهد بر سرير قدرت خويش باقى بماند و لو اينكه بند فرمانبردارى صلاح الدين را به گردن نهد . با اين سخن همگان را عزم جزم شد تا از همانجا عزم لشكرگاه صلاح الدين كنند . چون صلاح الدين بشنيد از طبريه به لشكرگاه خود آمد . مسلمانان بر سر آب بودند و آب از دسترس مسيحيان دور بود . آنان تشنه شدند و بازگشت نمىتوانستند . صلاح الدين در چنين حالتى جنگ را آغاز كرد . هوا بشدت گرم بود صلاح الدين ميان صفوف جنگجويان مىگرديد و به تفقد حال ايشان مىپرداخت و آنان را به جنگ تحريض مىكرد .\r\n\r\n","description":"","footnote":"","page_name":" 466 ","page_number":498},
  {"content":"\r\n\r\nكنت به آن ناحيه كه زير فرمان تقى الدين عمر بن شاهنشاه قرار گرفته بود حمله برد .\r\nاو و يارانش در اين حمله دل بر مرگ نهاده بودند . اينان صفوف لشكر را شكافتند و بيرون رفتند و جان خويش برهانيدند . چون او برفت در لشكر فرنگان اختلال پديد آمد و دست به چند حمله زدند . آنجا زمينى بود ، همه علفهاى خشك . مسلمانان آتش در علفها زدند .\r\nبسيارى از فرنگان از دود و آتش و عطش هلاك شدند . مسلمانان آنان را كه نيرويشان به ضعف گراييده بود محاصره كردند ، چنان كه راه گريزى نبود . فرنگان در ناحيهء حطين بر فراز تلى رفتند تا خيمه‌هاى خود را نصب كنند ولى تنها توانستند خيمهء پادشاه خود را برپا سازند .\r\nمسلمانان شمشير در آنان نهادند و بيشترين را به قتل رسانيدند . از آن همه جز صد و پنجاه تن آن هم از سردارانشان و پادشاهشان كس باقى نمانده بود . مسلمانان همچنان پىدرپى حمله مىكردند تا همه به دست ايشان افتادند . پادشاه و برادرش پرنس‌رينالد صاحب كرك را و نيز صاحب جبيل را و پسر همفرى و سردار داويه را اسير كردند . همچنين جمع كثيرى از داويه و اسبتاريه را به اسارت گرفتند . مسيحيان از سال 491 كه قدم به آن سواحل گذاشته بودند چنان واقعه‌اى به چشم نديده بودند .\r\nصلاح الدين در خيمهء خويش نشست و اسيران را به حضور آوردند . پادشاه را به اعتبار مقامى كه داشت در كنار خود نشاند و زبان به سرزنش او گشود . سپس برخاست تا پرنس‌رينالد را به سوگندى كه خورده بود به دست خود بكشد آنگاه گناهان و پيمان‌شكنيهاى او از جمله تعرض وى به حرمين مكه و مدينه را برشمرد و گردنش را به دست خود بزد و باقى را به زندان فرستاد .\r\nاما كنت صاحب طرابلس - چنان كه گفتيم - از معركه بگريخت و جان به سلامت برد و به شهر خود رفت ولى پس از چند روز از شدت اندوه هلاك شد .\r\nچون صلاح الدين از به هزيمت دادن دشمن فراغت يافت به طبريه رفت و در آنجا فرود آمد . ملكه امان خواست . صلاح الدين او و پسرش و يارانش را امان داد . و اموال او را از تعرض مصون داشت . ملكه نزد او آمد . او نيز به عهد خود وفا كرد . صلاح الدين پادشاه و اعيان به اسارت افتاده را ، به دمشق فرستاد . و همه را در آنجا به زندان كردند .\r\nصلاح الدين فرمان داد اسيران داويه و اسبتاريه را بكشند و گفت هر كس را كه از اين دو گروه كسى در اسارت دارد پنجاه هزار دينار مصرى بدهد و اسير را از او بستاند . هر كس اسيرى داشت بياورد . همه را فرمان كشتن داد .\r\nابن اثير گويد : من پس از يك سال از آن واقعه از آنجا گذشتم . از دور زمين را پوشيده از استخوانهاى ايشان ديدم . بعضى هنوز به هم پيوسته بودند و بعضى از هم فرو ريخته بودند و اين غير از آنهايى بود كه سيل برده بود يا درندگان به كنامهاى خود كشيده بودند .\r\nچون صلاح الدين از طبريه فراغت يافت به عكا لشكر برد . فرنگان در پس باروهاى\r\n\r\n","description":"","footnote":"","page_name":" 467 ","page_number":499},
  {"content":"\r\n\r\nخويش پناه گرفتند و نداى امان دادند . صلاح الدين ايشان را امان داد و آنان را در ماندن و رفتن مخير نمود . مردم عكا ترجيح دادند كه بروند و هر چه توانند با خود ببرند .\r\nصلاح الدين در اول ماه جمادى الاولاى سال 583 وارد عكا شد . در مسجد جامع كهن نماز جمعه به جاى آورد . و اين نخستين نماز جمعه‌اى بود كه پس از استيلاى فرنگان در ساحل شام خوانده مىشد .\r\nصلاح الدين عكا را به پسر خود الملك الافضل على به اقطاع داد و هر چه از آن داويه و اسبتاريه بود از ضياع و اقطاع به او داد و بسيارى از اموالى كه فرنگان نتوانسته بودند با خود برند به فقيه عيسى هكارى ارزانى داشت و باقى را ميان لشكريانش تقسيم نمود . الملك الافضل نيز پس از رفتن صلاح الدين هر چه مانده بود ميان يارانش تقسيم كرد . صلاح الدين چند روز در عكا بماند تا اوضاع به سامان آيد سپس از آنجا حركت كرد . و اللّه تعالى اعلم .\r\n\r\nفتح يافا و صيدا و جبيل و بيروت و قلاع عكا\r\nچون صلاح الدين فرنگان را منهزم كرد به برادر خود الملك العادل كه در مصر بود نوشت و او را بشارت و فرمان داد كه به بلاد فرنگان كه در جهت مصر قرار دارند برود . او نيز در حركت آمد و حصن مجدليابه [ ( 1 ) 
  ] را گرفت و هر چه در آنجا بود به غنيمت برد . سپس به يافا رفت . آنجا را نيز به جنگ بگشود و دست به كشتار و تاراج زد .\r\nبدان هنگام كه صلاح الدين در عكا بود جماعاتى از لشكريان خود را به قيساريه و حيفا و صفوريه [ ( 2 ) 
  ] و معليا [ ( 3 ) 
  ] و شقيف و فوله و ديگر نواحى عكا فرستاد . همهء اين نواحى را تصرف كردند و كشتار و تاراج نمودند و با اموال و غنايم بسيار بازگشتند .\r\nصلاح الدين ، حسام الدين عمر بن لاچين [ ( 4 ) 
  ] را با لشكرى به نابلس فرستاد . او سبسطيه شهر اسباط را كه قبر زكريا ( ع ) در آنجاست ، تصرف كرد . سپس نابلس را تصرف نمود .\r\nفرنگان نابلس به قلعه پناه بردند . صلاح الدين قلعه را محاصره كرد و چون تسليم شدند ، آنان را بر سر اموال و املاك خويش باقى گذاشت .\r\nتقى الدين عمر بن شاهنشاه را به تبنين فرستاد تا راه آذوقه را بر آن و بر صور بربندد .\r\nتقى الدين به تبنين رفت و آن را در محاصره گرفت [ چون كارى از پيش نبرد صلاح الدين را فراخواند . چون بيامد 
  ] مردم امان خواستند . امانشان داد و شهر را بگرفت . آنگاه صلاح الدين لشكر به صيدا برد و در راه بر صرخد گذاشت . صرخد را پس از نبردى بگرفت . در اين حال خبر رسيد كه فرمانرواى صيدا گريخته است . برفت و صيدا را پس از جنگى در اواخر جمادى الاولاى همان سال بگرفت . پس از پيروزى در صيدا در همان روز به بيروت راند و از يك جانب شهر\r\n\r\n\r\n","description":"","footnote":"\r\n[ ( 1 ) 
  ] متن : مجدل .\r\n[ ( 2 ) 
  ] متن : اسطوريه .\r\n[ ( 3 ) 
  ] متن : بعلبك .\r\n[ ( 4 ) 
  ] متن : الاصمن .\r\n","page_name":" 468 ","page_number":500},
  {"content":"\r\n\r\nجنگ در پيوست . جنگجويان و مدافعان بيروت در همان حال كه سرگرم نبرد بودند ، از درون شهر بانگ و فرياد شنيدند . پنداشتند كه مسلمانان از سوى ديگر به شهر درآمده‌اند . چون دانستند كه بىاساس است كوشيدند تا آرامش را برقرار كنند ولى بدان سبب كه مردم بسيارى از سواد در شهر گرد آمده بودند ، چاره‌اى نداشتند جز آنكه امان بخواهند . صلاح الدين در پايان ماه جمادى الاولى پس از هشت روز محاصره بيروت را بگرفت .\r\nفرمانرواى جبيل در دمشق اسير بود . گفت به شرط آنكه آزادش كنند به نايب خود دستور خواهد داد كه جبيل را تسليم صلاح الدين كند . پس صلاح الدين كه بيروت را محاصره كرده بود بيامد و قلعه را بستد و او را از اسارت برهانيد . اين مرد يكى از اعيان و صاحبنظران فرنگان بود . و اللّه تعالى اعلم .\r\n\r\nرسيدن مركيس به صور و موضع گرفتن در آن\r\nچون كنت فرمانرواى طرابلس در حطين به هزيمت رفت . و از معركه برهيد به شهر صور آمد و در آنجا اقامت گزيد . قصدش آن بود كه صور را از تعرض مسلمانان حفظ كند .\r\nچون سلطان صلاح الدين تبنين [ ( 1 ) 
  ] و صيدا و بيروت را گرفت در عزمش سستى پديد آمد و به شهر خود طرابلس بازگرديد و صيدا و صور بىهيچ مدافعى باقى ماند .\r\nدر اين هنگام مردى از بازرگانان فرنگ به نام مركيس از مغرب آمد با مال التجارهء بسيار . هنوز از فتح عكا به دست مسلمانان آگاه نبود . پس در ساحل عكا پهلو گرفت . راهنمايى از عكا نزد او رفت و خبر داد كه اكنون الملك الافضل پسر صلاح الدين عكا را در دست دارد ولى صور و عسقلان هنوز در دست فرنگان است . آن مرد نتوانست از عكا دور شود ، زيرا باد آرميده بود . پس چنان نمود كه مىخواهد به بندر داخل شود و امان بخواهد . چند روز بدين منوال گذشت و باد موافق وزيد و مركيس به سوى صور بادبان بگشود . صلاح الدين چند زورق از پى او فرستاد ولى بر او دست نيافتند تا به بندر صور داخل شد و در آنجا جز مردمى آشفته و بىسرپرست و باروهاى ويران هيچ نبود .\r\nمردم شهر نزد او آمدند و او به عهده گرفت كه شهر را حفاظت كند و اموالى فراوان بذل كرد بدان شرط كه صور و اعمال آن از آن او باشد نه ديگرى . مردم پذيرفتند پيمان بستند و سوگند خوردند . مركيس به تدبير امور پرداخت و باروها و برجها را تعمير كرد و خندق را حفر نمود و خود در آنجا به فرمانروايى نشست . و اللّه سبحانه و تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : نسيس .\r\n","page_name":" 469 ","page_number":501},
  {"content":"\r\n\r\n\r\nفتح عسقلان و بلاد مجاور آن\r\nچون صلاح الدين بيروت و جبيل و آن قلعه‌ها را گرفت آهنگ عسقلان و قدس نمود .\r\nقدس را مقامى ارجمند بود و عسقلان ميان شام و مصر واقع شده بود . پس از بيروت به عسقلان راند . برادرش الملك العادل ابو بكر بن ايوب با سپاه مصر به دو پيوست . صلاح الدين در اوايل جمادى الاخر سال 583 به عسقلان فرود آمد و پادشاه فرنگان [ گى 
  ] و سركردهء داويه را كه در دمشق اسير بودند احضار كرد و از آنان خواست مسيحيان عسقلان را ندا دهند تا شهر را تسليم كنند . آنان ندا دادند ، ولى مردم شهر گوش به سخن آنان نكردند و پاسخهاى درشت دادند . صلاح الدين بر شدت نبرد بيفزود و منجنيقها نصب كرد . پادشاه پىدرپى به مدافعان شهر پيام مىداد كه تسليم شوند . بدين اميد كه او خود آزاد گردد و انتقام خويش از مسلمانان بستاند ولى اجابتش نكردند .\r\nعاقبت مردم را گرسنگى از پاى درآورد و كسى هم به داد ايشان نرسيد . پس از صلاح الدين با شروطى امان خواستند . يكى از اين شرطها كه آن را مهمترين آنها مىشمردند ، آن بود كه اميرى بزرگ از مهرانيه را به هنگام محاصره كشته بودند و اينك بيم آن داشتند كه عشيرهء او به طلب خون او برخيزند ، صلاح الدين بايد از اين انتقامجويى جلوگيرد . صلاح الدين همهء شروط را بپذيرفت و پس از چهارده روز محاصره ، شهر را در اواسط سال 583 تصرف كرد .\r\nمردم عسقلان اموال و زن و فرزند خويش برداشتند و به قدس رفتند .\r\nصلاح الدين گروههايى از لشكر خود را به قلاع مجاور فرستاد و رمله و داروم و غزه و شهرهاى خليل و بيت لحم و نطرون و هر چه از آن داويه بود در تصرف آورد .\r\nدر آن هنگام كه صلاح الدين در كار محاصرهء عسقلان بود ، ناوگان جنگى مصر را فرا خوانده بود . حسام الدين لؤلؤ صاحب به سردارى آن سپاه آمد اينان همچنان در دريا ماندند و بر بنادر عسقلان و قدس دستبرد مىزدند و هر چه از نواحى ديگر بر آن شهرها مىآوردند ، غارت مىكردند . و اللّه سبحانه و تعالى يؤيد من يشاء بنصره .\r\n\r\nفتح قدس\r\nچون صلاح الدين از كار عسقلان و بلاد مجاور آن بپرداخت لشكر به بيت المقدس برد . بطرك بزرگ و باليان پسر بيزران [ ( 1 ) 
  ] ( ؟ ) فرمانرواى رمله كه مرتبتى نزديك به مرتبت پادشاه داشتند و نيز جماعتى از زعماى فرنگان كه از حطين رهايى يافته بودند و مردم بلادى كه به دست صلاح الدين افتاده بود همه در قدس گرد آمده بودند . اينان به قصد فدا كردن خويش\r\n\r\n\r\n","description":"","footnote":"\r\n[ ( 1 ) 
  ] متن : بليان بن نيزران .\r\n","page_name":" 470 ","page_number":502},
  {"content":"\r\n\r\nدر راه دين عزم پايدارى داشتند . مدافعان شهر ساز و برگ فراوان گرد آوردند و در درون منجنيقها نصب كردند . يكى از اميران مسلمانان به شهر حمله آورد . مسيحيان بيرون آمدند و او و يارانش را كشتند . پس از قتل او مسلمانان لشكر به قدس بردند و در اواسط ماه رجب در كنار آن فرود آمدند ولى از مشاهدهء آن همه مدافعان بترسيدند . صلاح الدين پنج روز به گرد شهر مىگرديد تا بنگرد از كدام سو بايد حمله كند . عاقبت بترسيدند . صلاح الدين پنج روز به گرد شهر مىگرديد تا بنگرد از كدام سو بايد حمله كند . عاقبت جانب شمالى ، از دروازه عمود و كنيسهء صهيون را برگزيد و لشكر بدانجا بداشت و منجنيقها نصب كرد و جنگ سخت شد .\r\nچنان كه هر روز از دو جانب خلق بسيارى كشته مىشدند .\r\nاز كسانى كه در اين روزها كشته شدند عز الدين عيسى بن مالك از اكابر امراى بنى بدران بود . پدرش فرمانرواى قلعهء جعبر بود . مسلمانان از قتل او اندوهگين شدند .\r\nسپاهيان صلاح الدين حمله‌اى سخت كردند و مدافعان بيت المقدس را از جاى بجنبانيدند و به درون شهر راندند و خندق را تصرف و بارو را سوراخ كردند . فرنگان در نبرد سست شدند و از صلاح الدين امان خواستند ، ولى صلاح الدين نپذيرفت و گفت جز جنگ راهى نيست و بايد چنان شهر را در تصرف آورد كه در سال 471 فرنگان آن را تصرف كرده بودند .\r\nباليان صاحب رمله ، از شهر بيرون آمد رو در رو ، با او سخن گفت و امان طلبيد و كوشيد تا او را بر سر لطف آورد ، ولى صلاح الدين از دادن امان سر برمىتافت . باليان او را تهديد كرد كه مردان تا پاى مرگ مىجنگند و زنان و كودكان را خواهند كشت و همهء امتعه را آتش خواهند زد و معابد بزرگ را ويران خواهند كرد و پنج هزار تن اسيران مسلمان را خواهند كشت و همهء حيوانات را از ماكيانها گرفته تا چارپايان نابود خواهند كرد .\r\nصلاح الدين در اين باب با اصحاب خود به مشورت نشست رأى دادند كه بايد امان داد بدين شرط كه هر مرد ده دينار و هر زن پنج دينار و هر كودك چه دختر و چه پسر دو دينار بدهد . اين مبلغ بايد تا مدت چهل روز تاديه شود . هر كه تا آن هنگام از پرداخت آن خوددارى ورزد به منزلهء اسير خواهد بود . باليان خود سى هزار دينار از بابت فقراى ملت خويش بداد . صلاح الدين در روز جمعهء بيست و هفتم رجب سال 583 بيت المقدس را گرفت و علمهاى مسلمانان بر باروها افراشته شد و آن روز از روزهاى فراموش ناشدنى بود .\r\nصلاح الدين امينانى بر دروازه‌هاى شهر گماشت تا آن اموال وصول شود ولى اينان چنان كه بايد بر مردم سخت نگرفتند و بسيارى بىآنكه چيزى بپردازند از شهر بيرون رفتند .\r\nعاقبت شانزده هزار تن از زن و مرد و كودك باقى ماندند كه هيچ نداشتند صلاح الدين آنان را اسير كرد .\r\nدر بيت المقدس على التحقيق شصت هزار جنگجو بود ، غير از زنان و كودكان ، زيرا پس از فتح شهرها و قلعه‌ها مردم از هر سو به آنجا روى نهاده بودند . دليل اين امر آن بود كه باليان فرمانرواى رمله سى هزار دينار از بابت هجده هزار تن پرداخت نمود ، شانزده\r\n\r\n","description":"","footnote":"","page_name":" 471 ","page_number":503},
  {"content":"\r\n\r\nهزار تن هم از پرداخت عاجز آمدند . همهء اميران صلاح الدين نيز خلق بىشمارى را در لباس مسلمانان با گرفتن مبلغى فرارى مىدادند . جمعى نيز نزد او آمدند و خواستند بعضى را به آنان ببخشد . او نيز بخشيد و آنان مالى گرفتند و راهشان را گشودند . افزون بر اينها در بيت المقدس برخى از زنان پادشاهان رهبانيت اختيار كرده بودند . صلاح الدين اينان را با همهء كنيزان و غلامانشان و حشم و اموالشان آزاد كرد . همچنين ملكهء بيت المقدس را كه صلاح الدين شوهر او را اسير كرده و اكنون در قلعهء نابلس محبوس بود با همهء خدم و حشم آزاد كرد و او به شويش پيوست .\r\nهمچنين بطرك بزرگ با همهء اموال خود و اموال كليساها از شهر خارج شد و كس متعرض او نشد . آنگاه زن پرنس‌رينالد صاحب كرك نزد صلاح الدين آمد . شوى او را در نبرد حطين كشته بود . زن از صلاح الدين خواست كه فرزند اسيرش را آزاد كند . صلاح الدين گفت اگر كرك را تسليم نمايى پسرت را آزاد مىكنم . او نيز به كرك رفت ولى فرنگانى كه در آنجا بودند به سخن او گوش ندادند و پسرش همچنان در اسارت بماند .\r\nبر سر گنبد صخره صليب زرنگار عظيمى بود . جمعى از مسلمانان فرا رفتند و آن را از جاى كندند و فروافكندند . چنان بانگ اللّه اكبر و فرياد برخاست كه زمين به لرزه درآمد .\r\nچون بيت المقدس از دشمن پيراسته شد صلاح الدين فرمان داد بناهاى مقدس را به همان حال نخستينشان درآورند زيرا مسيحيان در آنها تغييراتى پديد آورده بودند و فرمان داد تا مسجد و صخره را پاكيزه كردند . مسلمانان روز جمعه چهارم شعبان نماز جمعه را در آنجا به جاى آوردند امام محيى الدين بن الزكى [ ( 1 ) 
  ] قاضى دمشق خطبه‌هاى نماز به جاى آورد . اين خطبه به فرمان صلاح الدين بود . محيى الدين خطبه‌اى از حيث بلاغت شگفت‌انگيز ادا كرد . و از عظمت اسلام و مسلمانان چنان سخن گفت كه تن‌ها را به لرزه درآورد . خطبهء او را راويان به خاطر سپرده بودند و نقل مىكردند .\r\nصلاح الدين براى اقامهء نمازهاى پنجگانه امامى معين كرد و فرمود منبرى بسازند .\r\nگفتند نور الدين محمود بيست سال پيش براى مسجد بيت المقدس در حلب منبرى ساخته و چند سال صنعتگران ماهر بر آن كار كرده‌اند و فرمود آن منبر را از حلب آوردند و در مسجد الاقصى نصب كردند .\r\nآنگاه فرمان داد سنگهاى مرمرى كه روى صخره را با آن پوشانيده بودند كندند كشيشان از آن صخره مىكندند و برابر با طلا مىفروختند . مسيحيان براى به دست آوردن تكه‌هايى از آن سنگ و بركت يافتن از آن كوششهاى بسيار مىكردند و هر كس چيزى از آن به شهر خود مىبرد آن را در كليسا مىنهاد پادشاهان فرنگ را بيم آن بود كه آن سنگ به\r\n\r\n\r\n","description":"","footnote":"\r\n[ ( 1 ) 
  ] متن : الزنگى .\r\n","page_name":" 472 ","page_number":504},
  {"content":"\r\n\r\nپايان رسد . از اين روى آن را با مرمر پوشيدند . صلاح الدين فرمود آن مرمرها برداشتند .\r\nصلاح الدين گفت تا در مسجد الاقصى قرآنهاى بسيار بگذارند و قاريان معين كرد و بر ايشان راتبه‌هايى كرامند قرارداد و مدارس و رباطها بنا كرد . همهء اين بركات از فتح بيت المقدس حاصل شد .\r\nفرنگان چندى درنگ كردند و اموال و املاك خود را به بهايى اندك فروختند و از آنجا رفتند . خريداران سپاهيان بودند و مسيحيانى كه از فرنگان نبودند . بر اين مسيحيان جزيه نهادند و آنان همچنان در بيت المقدس باقى ماندند . و اللّه تعالى اعلم .\r\n\r\nمحاصرهء صور و صفد و كوكب و كرك\r\nچون صلاح الدين قدس را فتح كرد ، تا آخر ماه شعبان همان سال در خارج شهر درنگ كرد تا از جميع كارهايش فراغت يافت . سپس راهى شهر صور گرديد . جماعتى كثير از فرنگان در صور گرد آمده بودند . مركيس نيز به صور رفته و شهر را در ضبط آورده بود . چون صلاح الدين به عكا رسيد چند روز در آنجا درنگ كرد . مركيس نيز هر چه بيشتر به استحكامات شهر پرداخت خندق را حفر كرد و باروها را تعمير نمود . دريا از سه سوى آن را در برگرفته بود و شهر چون جزيره‌اى مىنمود . صلاح الدين نه روز از رمضان باقى مانده بر تپه‌اى مشرف به شهر فرود آمد و لشكرگاه برپاى كرد و قتال با مدافعان شهر را به نوبت به عهدهء الملك الافضل و الملك الظاهر پسرانش و الملك العادل برادرش و برادرزاده‌اش ، تقى الدين ، گذاشت و براى فروكوفتن شهر منجنيقها و عراده‌ها نصب نمود . فرنگان در زورقها و حراقه‌ها سوار مىشدند و از پشت سر بر مسلمانان حمله مىكردند و از دريا ايشان را زير باران تير مىگرفتند و از نزديك شدن به بارو منع مىكردند . صلاح الدين ناوگان مصر را از بندر عكا فراخواند . اينان آمدند و فرنگان را راندند تا قتال با مدافعان باروها براى مسلمانان ميسر شد و شهر را از دريا و خشكى در محاصره گرفتند . در نبردى كه ميان كشتيها درگرفت فرنگان پنج كشتى مسلمانان را در هم كوبيدند و جمع كثيرى از سپاهيان را كه بر آنها سوار بودند كشتند يا اسير كردند . صلاح الدين باقى كشتيها را كه شمارشان اندك بود به بيروت بازگردانيد . به هنگام بازگشت كشتيهاى فرنگان به تعقيبشان پرداختند . مسلمانان چون دشمن را نزديك ديدند خود را از كشتيها به ساحل افگندند و جان به در بردند و كشتيهاى خود را ترك كردند . صلاح الدين آن كشتيها را به چنگ آورد و بشكست و به جنگ با صور ، از خشكى ، بازگرديد و حلقهء محاصره را تنگتر كرد ولى هيچ فايده‌اى نداشت ، زيرا فرنگان بسيارى را كه در عكا و عسقلان و قدس امان داده بود همه با داراييهاى خويش به صور آمده بودند و فرمانرواى آن را يارى مىكردند . اينان از فرنگان آن سوى دريا نيز يارى خواسته بودند و ايشان نيز وعده يارى داده بودند و اينك در انتظار ايشان بودند .\r\n\r\n","description":"","footnote":"","page_name":" 473 ","page_number":505},
  {"content":"\r\n\r\nچون صلاح الدين مقاومت مدافعان صور را ديد با ياران خود به مشورت پرداخت كه بازگردند . آنان نيز از جنگ ملول شده بودند ، رأى به بازگشت دادند . صلاح الدين در آخر شوال به عكا بازگرديد و سپاهيان خويش را اجازه داد كه زمستان را در شهرهاى خود بگذرانند و بهار بيايند . سپاهيان مشرق و شام و مصر بازگشتند و خود با خواص و ياران خويش در عكا ماند و ادارهء امور شهر را به عز الدين جورديك [ ( 1 ) 
  ] يكى از اكابر امراى نور الدين سپرد .\r\nبه هنگامى كه صلاح الدين به محاصرهء عسقلان سرگرم بود ، لشكرى به محاصرهء هونين [ ( 2 ) 
  ] فرستاد و آنجا را در محاصره گرفتند و راه آذوقه بر آن بستند . در روزهايى كه صلاح الدين صور را محاصره كرده بود آنان كس فرستادند و امان خواستند . صلاح الدين امانشان داد و هونين را بگرفت .\r\nهمچنين در آن روزها كه به عسقلان مىرفت لشكرى هم به محاصرهء قلعهء كوكب فرستاد ، تا كاروانهايى را كه از آن راه مىگذرند ، از تعرض فرنگانى كه در آن قلعه بودند ، حراست كنند . اين قلعه مشرف بر رود اردن بود و از آن اسبتاريه بود .\r\nصلاح الدين سپاهى هم به محاصرهء صفد فرستاد . صفد نيز از آن داويه بود و مشرف بر طبريه . كسانى كه از جنگ حطين رهايى يافته بودند به اين دو قلعه پناه آورده و در آنجا موضع گرفته بودند . چون لشكر صلاح الدين به كوكب و صفد رسيد راهها از آسيب تعرض دشمن آسوده شد و فساد مرتفع گرديد .\r\nدر شب آخر شوال كه شبى سخت سرد و بارانى بود ، مدافعان قلعهء كوكب بر محاصره كنندگان كه به غفلت آسوده بودند ، حمله كردند و جمعى را كشتند و هر چه طعام و سلاح داشتند برگرفتند و به قلعه رفتند .\r\nدر هنگامى كه صلاح الدين از صور عزم رحيل داشت اين خبر به او رسيد . بر او گران آمد . امير قايماز نجمى را به محاصرهء قلعهء كوكب فرستاد و خود به عكا رفت . چون زمستان سرآمد در محرم سال 584 از عكا به كوكب آمد و آن را در محاصره گرفت ، ولى مردم نيك به دفاع برخاستند . تمام بلاد ساحلى جز قلعهء كوكب و صفد و كرك همه فتح شده بود .\r\nچون تصرف آن به زودى ميسر نبود در ماه ربيع الاول خود به دمشق رفت و امير قايماز نجمى را به محاصرهء آن گماشت .\r\nدر دمشق رسولان قلج ارسلان و قزل‌ارسلان و ديگران نزد او آمدند . مردم از آمدنش شاديها نمودند و تهنيتها گفتند . و اللّه تعالى ولى التوفيق .\r\n\r\n\r\n","description":"","footnote":"\r\n[ ( 1 ) 
  ] متن : خرديك .\r\n[ ( 2 ) 
  ] متن : صور .\r\n","page_name":" 474 ","page_number":506},
  {"content":"\r\n\r\n\r\nغزو صلاح الدين در سواحل شام و صلح او با صاحب انطاكيه\r\nچون صلاح الدين از فتح قدس بازگرديد و صور و صفد و كوكب را محاصره كرد به دمشق بازگشت و به قصد غز و بلاد سواحل شام و اعمال انطاكيه لشكر بياراست و در ماه ربيع الاول سال 584 از دمشق در حركت آمد و بر حمص فرود آمد . سپاهيان جزيره و ملوك اطراف را فراخواند . همه بر او گرد آمدند . صلاح الدين عازم حصن اكراد شد و در آنجا لشكرگاه زد و با معدودى از ياران خود به قلاع نواحى انطاكيه رفت و تا طرابلس هر چه بر سر راه بود تاراج كرد و راههاى حمله و گريز بشناخت و با دلى خوش بازگرديد . صلاح الدين در اين سفر غنايم بسيار فراچنگ آورد .\r\nصلاح الدين در حوالى حصن اكراد درنگ كرد . در آنجا قاضى جبله منصور بن نبيل نزد او آمد . منصور بن نبيل از روز استيلاى فرنگان بر جبله نزد بوهموند صاحب انطاكيه ماند و بر همهء مسلمانان آن حدود حكمش نافذ بود . كارهاى بوهموند را نيز مىگردانيد . اكنون كه باد پيروزى بر علم صلاح الدين مىورزيد وصيت شوكتش همه جا را گرفته بود نزد او آمده بود تا شرح غم خويش بازگويد و مواضع آسيب‌پذير جبله و لاذقيه را به او نشان دهد و او را به تسخير آن دو شهر برانگيزد .\r\nصلاح الدين در روز اول جمادى الاول حركت كرد و در انطرطوس [ ( 1 ) 
  ] فرود آمد . فرنگان انطرطوس به برجهاى استوار پناه برده بودند و شهر خالى افتاده بود . سپاهيان صلاح الدين به شهر درآمدند و آن را ويران و هر چه بود تاراج كردند . يكى از اين برجها از آن داويه بود و سردارشان كه صلاح الدين او را اسير كرده و در فتح بيت المقدس آزاد كرده بود در آنجا بود .\r\nساكنان برج ديگر نيز از او امان خواستند و از آنجا فرود آمده تسليم شدند . صلاح الدين برج را ويران كرد و سنگهاى آن را در دريا افگند . برج داويه در برابر او مقاومت ورزيد . پس صلاح الدين به مرقب رفت . اين مكان در دست اسبتاريه بود و به سبب بلندى و استوارى ، كس را خيال تسخير آن بر سر نيفتاده بود . راه در كوهستان بود . مرقب در جانب راست راه جبله بود و دريا در جانب چپ آن و راه بسيار باريك بود و مردم يك يك از آن مىتوانستند بگذرند .\r\n\r\nفتح جبله\r\nشصت كشتى از كشتيهاى جنگى فرمانرواى صقليه به يارى فرنگان آمدند و در سواحل\r\n\r\n\r\n","description":"","footnote":"\r\n[ ( 1 ) 
  ] متن : طرطوس .\r\n","page_name":" 475 ","page_number":507},
  {"content":"\r\n\r\nطرابلس پهلو گرفتند . چون شنيدند كه صلاح الدين در آن حدود است به سوى مغرب بادبان گشودند و در برابر او بايستادند و هر كس را كه از آن راه مىگذشت با تير مىزدند . صلاح الدين فرمان داد كه از آن سو كه دريا بود سنگرهايى برآوردند و تيراندازان در پس آنها كمين گرفتند تا سپاهيانش از آن تنگنا گذشتند و به جبله رسيدند . صلاح الدين در آخر جمادى الاولاى به جبله رسيد . قاضى جبله پيش از او به جبله داخل شد و صلاح الدين به زودى آن را تصرف كرد و علمهاى اسلام بر باروى شهر بالا رفت .\r\nمدافعان به قلعه پناه بردند . قاضى آنان را امان داد و فرود آورد . جماعتى از مردم جبله را قاضى به گروگان گرفت تا آنگاه كه فرمانرواى انطاكيه گروگانهاى مسلمان را آزاد نمود . او نيز گروگانهاى مسيحى را آزاد كرد . رؤساى شهر به اطاعت صلاح الدين درآمدند .\r\nصلاح الدين در اين هنگام در كوهستان ميان جبله و حماة مىزيست . سابق الدين عثمان بن الدايه صاحب شيزر را در آنجا امارت داد و خود به لاذقيه رفت . و اللّه تعالى اعلم بغيبه و احكم\r\n\r\nفتح لاذقيه\r\nچون صلاح الدين از كار جبله بپرداخت به لاذقيه لشكر برد . در آخر ماه جمادى الاولاى سال 584 به لاذقيه رسيد . مدافعان شهر به دو قلعه كه بر فراز كوه بود پناه بردند . مسلمانان شهر را گرفتند و فرنگان را در آن دو قلعه به محاصره افگندند و زير ديوارها را سوراخ كردند .\r\nفرنگان يقين به مرگ كرده بودند . قاضى جبله روز سوم محاصرهء قلعه‌ها ، با مدافعان به گفتگو پرداخت آنان امان خواستند . صلاح الدين نيز امانشان داد و علمهاى اسلام را بر فراز دو برج نصب نمود . مسلمانان بيشتر شهر را ويران كردند . بناهاى آن در غايت استحكام و همه از مرمر بود . صلاح الدين شهر را به تقى الدين پسر برادر خود اقطاع داد . او نيز بار ديگر شهر را آبادان كرد . چنان كه از اول نيز بهتر و استوارتر شده بود . تقى الدين را در اين گونه كارها همتى بلند بود .\r\nچون لاذقيه تسليم شد ، كشتيهاى صقليه كه از آنها ياد كرديم ، برابر لاذقيه آمدند و چون از كارى كه مسيحيان لاذقيه كرده بودند به خشم آمده بودند آنان را از خروج از شهر مانع مىشدند . از اين رو مردم نزد صلاح الدين آمدند و از او خواستند كه از ايشان جزيه بستاند و اجازت دهد كه در شهر باقى بمانند . صلاح الدين نيز اجازت داد .\r\nآنگاه فرمانده آن كشتيها نزد صلاح الدين آمد و گفت كه با فرنگان به مهربانى رفتار كرده است . اكنون از آنان جزيه بستاند و به خدمتشان گيرد ولى در ضمن سخن تهديد كرد و گفت كه اگر چنان نكند فرنگان از آن سوى دريا مىآيند و چنين و چنان مىكنند . صلاح الدين نيز در جواب ، از فرنگان به حقارت ياد كرد و او را تهديد به گوشمالى نمود و آن مرد نزد ياران خود بازگرديد . صلاح الدين از لاذقيه راهى صهيون گرديد . و اللّه تعالى اعلم .\r\n\r\n","description":"","footnote":"","page_name":" 476 ","page_number":508},
  {"content":"\r\n\r\n\r\nفتح صهيون\r\nچون صلاح الدين از كار لاذقيه فراغت يافت به صهيون لشكر برد . در اواخر جمادى - الاولاى سال 584 بر قلعهء صهيون فرود آمد . اين قلعه بر سر قله‌اى بلند و دست نايافتنى بود و بر گرداگرد آن كوه ، دره‌اى عميق بود و از سوى شمال بدان راه بود ، قلعهء صهيون را پنج بارو بود و خندقى ژرف داشت . به سبب تنگى جاى ، صلاح الدين بر كوه فرود آمد و پسر خود الملك الظاهر صاحب حلب را به تنگناى آن دره فرستاد و منجنيقها نصب كرد و بارو را در زير باران سنگ گرفت . از سوى قلعه نيز تيراندازان با انواع كمانها تير مىانداختند و مسلمانان پاى مىفشردند .\r\nدر دوم جمادى الاخر مسلمانان پيش تاختند و از ميان صخره‌هاى كوهستان بالا رفتند تا يكى از باروها را گرفتند و پس از نبردى سخت دو باروى ديگر را به تصرف آوردند و هر چه اسب و استر و گاو و گوسفند و ذخاير بود به غنيمت بردند .\r\nمدافعان به درون قلعه پناه بردند و مسلمانان به نبرد پرداختند . مسيحيان امان خواستند . بدان شروط كه در قدس مصالحه كرده بودند با ايشان مصالحه كردند . مسلمانان ، صهيون را گرفتند . صلاح الدين منكوبرس [ ( 1 ) 
  ] صاحب قلعهء ابو قبيس [ ( 2 ) 
  ] را بر آن امارت داد . او بار ديگر قلعه را تعمير كرد . مسلمانان در آن نواحى پراكنده شدند و همهء آن حدود را تسخير كردند ، ولى راه رفتن به آن نواحى از طريق كوهستانها سخت بود زيرا راههاى آسانتر كه از جلگه‌ها مىگذشت بعضى به دست فرنگان بود و بعضى به دست اسماعيليان . و اللّه تعالى اعلم .\r\n\r\nفتح بكاس و شغر\r\nدر سوم ماه جمادى الاخر ، صلاح الدين از صهيون به قلعهء بكاس لشكر برد . فرنگان از بكاس به قلعهء شغر پناه گرفته بودند . صلاح الدين بكاس را تصرف و شغر را محاصره كرد .\r\nشغر و بكاس بر سر راه لاذقيه و جبله و صهيون بودند . صلاح الدين منجنيقهاى خود را نصب كرد ولى سنگ آنها به قلعه نمىرسيد . مردم شغر سخت مقاومت مىكردند و در خلال اين احوال نزد صاحب انطاكيه كس فرستادند و يارى خواستند ، زيرا شغر در زمرهء قلمرو او بود و چون سخت از صلاح الدين بيمناك بودند ، پيام دادند كه اگر به يارى ايشان نشتابد قلعه را به صلاح الدين تسليم خواهند كرد و چون به ياريشان نيامد از صلاح الدين امان خواستند كه سه روز ايشان را مهلت دهد . صلاح الدين مهلت داد و از ايشان چند تن را به گروگان گرفت .\r\nپس از سه روز در اواسط ماه جمادى الاخر قلعه را تسليم كردند . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : ناصر الدين بن كورس .\r\n[ ( 2 ) 
  ] متن : بو فلس .\r\n","page_name":" 477 ","page_number":509},
  {"content":"\r\n\r\n\r\nفتح سرمين\r\nصلاح الدين به هنگام اشتغالش به فتح قلاع ، پسر خود الملك الظاهر غازى ، فرمانرواى حلب را نيز براى تسخير سرمين فرستاد . غازى سرمين را محاصره نمود و مردم را بدان شرط كه قلعه را مبلغى به آنان مقاطعه دهد وادار به تسليم كرد ، ولى چون ولى چون تسليم شدند قلعه را ويران نمود . همهء اين فتوحات به مدت يك ماه صورت پذيرفت و همه از اعمال انطاكيه بودند . و اللّه تعالى اعلم .\r\n\r\nفتح برزيه\r\nچون صلاح الدين از فتح قلعهء شغر فراغت يافت لشكر به قلعهء برزيه برد . برزيه روبروى افاميه و از اعمال آن بود . ميان آن درياچه‌اى بود از آب رود عاصى و چند چشمهء ديگر . مردم برزيه بيش از مردم ديگر قلاع به مسلمانان آسيب و زيان مىرسانيدند . صلاح الدين در روز بيست و چهارم جمادى الاخر سال 584 در آنجا فرود آمد . راه فرا رفتن به قلعه از شمال و جنوب بسته بود . از جانب شرقى بالا رفتن ميسر بود ولى نه به خاطر جنگ . تنها از سوى غربى راه بود .\r\nصلاح الدين به جانب غربى آمد و منجنيقها نصب كرد ولى به سبب دورى و بلندى قلعه ، سنگهاى منجنيق به آن نمىرسيد . بناچار راه حمله را برگزيد و لشكريان خود را ميان امرايش تقسيم كرد و بر آن نهاد كه بنوبت به قلعه حمله آوردند .\r\nگروه نخست به سردارى عماد الدين زنگى بن مودود بن زنگى صاحب سنجار حمله كرد .\r\nعماد الدين ياران خود را فرا برد تا جايى كه بالا رفتن به دشوارى صورت مىگرفت و در تيررس مدافعان بودند و سنگها بر سر ايشان مىباريد . مدافعان صخره‌هاى عظيم فرومىافگندند . اين صخره‌ها چنان بودند كه كس را تاب مقاومت با آنها نبود . چون اين گروه مانده شدند بازگشتند و سپس آن گروه كه جنگجويان ويژهء صلاح الدين بودند ، حمله آغاز كردند و جنگى سخت در پيوستند . صلاح الدين و تقى الدين برادرزاده‌اش ، ايشان را تحريض مىنمودند . اين گروه نيز مانده شدند و عزم بازگشت كردند . صلاح الدين بر ايشان بانگ زد . آنان به جنگ بازگشتند .\r\nگروه سوم نيز به ايشان پيوست . ياران نور الدين نيز كه خستگى از تن گرفته بودند از پى آنان حمله كردند . راه چاره بر فرنگان بسته شده بود . به عقب برگشتند و به قلعه داخل شدند .\r\nمسلمانان نيز با آنان به قلعه درآمدند .\r\nجمعى از مسلمانان كه در خيمه‌هاى خود در جانب شرقى بودند و فرنگان از آنها غافل شده بودند به كوه فرا رفتند و وارد قلعه شدند و به مسلمانانى كه با فرنگان داخل قلعه شده بودند پيوستند و قلعه را گرفتند . فرنگان با جمعى از اسيران مسلمان كه همه در بند و زنجير بودند بر بام قلعه فرا رفته بودند . چون مسلمانان اسير صداى تكبير برادران خود را\r\n\r\n","description":"","footnote":"","page_name":" 478 ","page_number":510},
  {"content":"\r\n\r\nشنيدند آنان نيز تكبير گفتند . فرنگان بترسيدند و تسليم شدند . مسلمانان همه را اسير كردند و كشتند و سرمين را آتش زدند و فرمانرواى آن و زن و فرزندش را اسير كردند و اسيران ميان خود تقسيم كردند . صلاح الدين آنان را گرد آورد و چون به نزديكى انطاكيه رسيد همه را به انطاكيه فرستاد ، زيرا زن فرمانرواى انطاكيه اخبار انطاكيه را براى صلاح الدين مىفرستاد و با او دم آشتى مىزد . از اين رو صلاح الدين حق دوستى او را رعايت كرد . و اللّه تعالى ولى التوفيق .\r\n\r\nفتح درب ساك\r\nچون صلاح الدين از فتح برزيه فراغت يافت روز ديگر از پل تازه‌اى كه بر نهر عاصى در نزديكى انطاكيه بسته بودند گذشت و بر انطاكيه فرود آمد . باقى لشكريان او نيز به دو پيوستند سپس به قلعهء درب ساك لشكر برد و در ماه رجب همان سال درب ساك را مورد حمله قرار داد . اين قلعه پايگاه استوار داويه بود كه به هنگام سختى بدان پناه مىبردند . صلاح الدين منجنيقها نصب كرد تا قسمتى از باروى آن را ويران نمود . سپس سپاهيان حمله آغاز كردند و جنگجويان را از بارو دور نمودند و پى برجى را شكافتند .\r\nآن برج فرو ريخت . روز ديگر از بامداد حمله كردند . فرنگيان پاى مىفشردند و چشم به راه يارى رسيدن از سوى بوهموند [ ( 1 ) 
  ] صاحب انطاكيه بودند . چون دريافتند كه از او كارى ساخته نيست از صلاح الدين امان خواستند . صلاح الدين فقط ايشان را خود امان داد . مردم درب ساك به انطاكيه رفتند . صلاح الدين در بيستم ماه رجب سال 584 قلعه را به تصرف خويش درآورد . و اللّه تعالى اعلم .\r\n\r\nفتح بغراس\r\nصلاح الدين [ ( 2 ) 
  ] از درب ساك با لشكر خود به بغراس رفت . بغراس نزديك انطاكيه بود و براى نبرد با آن مىبايست قسمتى از لشكر را مقابل انطاكيه قرارداد . صلاح الدين بغراس را محاصره نمود و منجنيقها نصب كرد ولى به سبب بلندى ، سنگ‌هاى منجنيق به آن نمىرسيد .\r\nاز ديگر سو مسلمانان در تنگناى آب بودند زيرا حمل آب بر بالاى كوه دشوار بود . در اين حال كه مسلمانان از تصرف قلعه مأيوس شده بودند از سوى قلعه رسولى بيامد و براى مردم امان خواست . صلاح الدين نيز فقط خود آنان را امان داد . چنان كه در درب ساك كرده بود و قلعه را با هر چه در آن بود بستد و سراسر آن را ويران نمود . بعدها ابن ليون فرمانرواى ارمن آن را از نو بنا كرد و استحكام بخشيد و در قلمرو خويش درآورد . و اللّه اعلم .\r\n\r\n\r\n","description":"","footnote":"\r\n[ ( 1 ) 
  ] متن : سمند .\r\n[ ( 2 ) 
  ] متن : عماد الدين .\r\n","page_name":" 479 ","page_number":511},
  {"content":"\r\n\r\n\r\nصلح انطاكيه\r\nچون صلاح الدين بغراس را گرفت ، بوهموند صاحب انطاكيه بيمناك شد و نزد او كس فرستاد كه صلح كند و گفت همهء اسيران مسلمان را كه نزد اوست آزاد خواهد كرد اين پيشنهاد ياران او بود . مىخواستند مردم اندكى بياسايند و باز آمادهء نبرد شوند . صلاح الدين نيز بپذيرفت . مدت اين صلح هشت ماه بود . از روز عقد قرارداد و كسى را فرستاد تا او را در باب آزاد كردن اسيران سوگند دهد . بوهموند در اين ايام سركردهء همهء فرنگان بود و كشورى پهناور داشت و پس از مرگ كنت ، طرابلس و اعمال آن نيز در قلمرو او درآمده بود . پسر بزرگش سوگند خورد . صلاح الدين به حلب بازگرديد و در سوم شعبان سال 584 وارد حلب شد و ملوك اطراف در جزيره و غير آن هر يك به ديار خود رفت .\r\nامير عز الدين ابو الفليته قاسم بن المهنا العلوى الحسينى امير مدينهء نبويه ، على ساكنها افضل الصلاة ، همراه صلاح الدين بود . او در جنگها شركت مىكرد . صلاح الدين مصاحبت و ديدار او را مغتنم مىشمرد . و ميمون و مبارك مىدانست و در كارها با او مشورت مىنمود .\r\nصلاح الدين در اول رمضان همان سال وارد دمشق شد . او را اشارت كردند كه لشكر خويش پراكنده كند . صلاح الدين نپذيرفت و گفت اين قلعه‌هاى كوكب و صفد و كرك در وسط بلاد اسلام جاى دارند بايد آنها را نيز تسخير كرد تا از جانب آنها آسوده خاطر باشيم . و اللّه تعالى اعلم .\r\n\r\nفتح كرك\r\nصلاح الدين لشكرى بسيج كرد و به سردارى برادرش الملك العادل ابو بكر بن ايوب به كرك فرستاد . او تا درب ساك و بغراس پيش رفت و كرك را محاصره كرد . آن سان كه مردم شهر چيزى براى خوردن نداشتند . پس پيام دادند و امان خواستند . الملك العادل اجابت كرد .\r\nقلعه را تسليم كردند . الملك العادل كرك و قلعه‌هايى را كه در آن نواحى بود به تصرف آورد .\r\nبزرگترين اين قلعه‌ها قلعهء شوبك بود . از آن پس آن نواحى ايمن شد و از مصر تا قدس در حيطهء فرمان مسلمانان درآمد . و اللّه تعالى اعلم .\r\n\r\nفتح صفد\r\nچون صلاح الدين به دمشق بازگرديد تا نيمهء ماه رمضان سال 584 در آنجا ماند .\r\nسپس به آهنگ محاصرهء صفد لشكر در جنبش آورد و در صفد فرود آمد و منجنيقها نصب كرد مردم شهر را آذوقه رو به پايان مىرفت ، زيرا در محاصرهء نخستين قسمتى از ذخايرشان مصرف شده بود و اكنون بيم آن بود كه آن باقى هم به پايان رسد . اين بود كه امان خواستند و\r\n\r\n","description":"","footnote":"","page_name":" 480 ","page_number":512},
  {"content":"\r\n\r\nصلاح الدين امانشان داد و صفد را بگرفت . مردم صفد از شهر بيرون آمدند و به صور رفتند .\r\nو اللّه تعالى اعلم .\r\n\r\nفتح كوكب\r\nچون صلاح الدين بر صفد مستولى شد فرنگان ترسيدند كه دژ كوكب به خطر افتد از اين رو گروههايى از ياران خود را به يارى آن فرستادند . قايماز نجمى كوكب را در محاصره داشت و چون از اين يارى رسانى خبر يافت برفت و آنان را كه در شكافهاى كوه پنهان شده بودند بيافت و بكشت چنان كه حتى يك تن هم نجات نيافت . در ميان ايشان دو سردار از اسبتاريه بودند . قايماز آن دو را اسير كرد و نزد صلاح الدين به صفد برد . صلاح الدين آنسان كه با اسبتاريه و داويه رفتار مىكرد آن دو را حاضر آورد تا بكشد يكى از آنها زبان برگشاد و خواستار عفو شد . صلاح الدين هر دو را عفو كرد و به زندان فرستاد .\r\nصلاح الدين صفد را فتح كرد لشكر به كوكب برد و آنجا را محاصره نمود . سپس پيام داد كه امان بخواهند و تسليم شوند ولى مردم همچنان در نبرد ابرام مىكردند . صلاح الدين منجنيقها برپا داشت و سنگ روان داشت و از پى آنان حمله آغاز شد . ولى باران كه سخت مىباريد او را از جنگ بازمىداشت . صلاح الدين مدتى درنگ كرد . چون باران به پايان آمد بار ديگر حمله آغاز كرد و در درون بارو آنان را فرو كوفت و برجى را سوراخ كرد و فروافگند .\r\nمردم بترسيدند و امان خواستند . صلاح الدين در اواسط ذو القعدهء سال 584 كوكب را تصرف كرد .\r\nفرنگان از هر جا كه بودند در صور گرد آمدند و از همكيشانشان كه در آن سوى دريا بودند يارى طلبيدند . آنان نيز پى در پى مدد فرستادند . مسلمانان همهء سواحل را از ايله تا بيروت در تصرف داشتند . تنها صور اين رشته را از هم گسسته بود . چون صلاح الدين از فتح صفد و كوكب فراغت يافت به قدس رفت و مراسم اضحى را در آنجا به جاى آورد . سپس به عكا بازگشت و تا پايان زمستان در آنجا ماند . و اللّه تعالى اعلم .\r\n\r\nفتح شقيف\r\nصلاح الدين در ماه ربيع الاول سال 585 به محاصره شقيف رفت . رينالد فرمانرواى صيدا از همه كس مكارتر و هوشيارتر بود . چون صلاح الدين به مرج العيون رسيد نزد او آمد و اظهار طاعت و محبت نمود و از او تا ماه جمادى الاخر همان سال مهلت خواست تا زن و فرزند خود را كه در صور نزد ماركيس است از آنجا خلاص كند سپس بيايد و دژ شقيف را به او تسليم نمايد . صلاح الدين اين سخن بپذيرفت و در همانجا به انتظار آن وعده درنگ كرد .\r\nاز آن سو مدت صلحى كه ميان او و بوهموند صاحب انطاكيه بود به پايان آمده بود\r\n\r\n","description":"","footnote":"","page_name":" 481 ","page_number":513},
  {"content":"\r\n\r\nاز اين رو برادرزادهء خود تقى الدين را با لشكرى به بلاد نزديك انطاكيه فرستاد . سپس خبر يافت كه فرنگان در صور اجتماع كرده‌اند و از همكيشان ايشان كه در آن سوى دريا هستند پىدرپى بر ايشان مدد مىرسد و پادشاه فرنگان كه او را پس از فتح قدس اسير كرده و سپس آزاد نموده بود ، اينك دست اتحاد به ماركيس داده است و خلق بىشمارى گرد آمده آمادهء پيكارند .\r\nصلاح الدين ، صلاح نديد كه شقيف را پشت سر رها كند و به سوى آنان رود زيرا امكان داشت مانع رسيدن آذوقه و ساز و برگ به او شوند .\r\nچون زمان به پايان آمد به سوى شقيف در حركت آمد و رينالد را بخواند . رينالد بيامد و عذر آورد كه هنوز ماركيس زن و فرزند او را رها ننموده است و بار ديگر مهلت خواست صلاح الدين دريافت كه مكر مىورزد پس او را به زندان كرد و فرمان داد كه نزد مردم شقيف پيام فرستد تا تسليم شوند . رينالد نپذيرفت . صلاح الدين او را به دمشق فرستاد تا در آنجا زندانى شود و خود به شقيف رفت و شقيف را محاصره كرد و براى اين كار افواجى از لشكر خود را در برابر فرنگان كه در خارج شهر صور بودند قرارداد . در اين احوال خبر آوردند كه فرنگان از صور به محاصرهء صيدا رفته‌اند . اينان به سوى صيدا راندند و پس از جنگى هفت تن از سوارانشان را اسير كردند و باقى را كشتند . در اين نبرد يكى از غلامان صلاح الدين كه در شجاعت بىمانند بود كشته شد . مسلمانان مسيحيان را به لشكرگاهشان در خارج صور باز گردانيدند پس از اين حادثه صلاح الدين بيامد و در لشكرگاه اقامت گزيد بدان اميد كه به جماعتى از فرنگان دست يابد و از آنان انتقام بستاند . روزى سوار شده بود تا لشكرگاه فرنگان را از دور نظاره كند . سپاهيانش پنداشتند كه قصد جنگ دارد ، يكباره از جاى بجنبيدند و بر دشمن زدند .\r\nصلاح الدين امرا را از پى ايشان فرستاد تا آنان را بازگرداند و ايشان باز نگرديدند . چون فرنگان چنان ديدند ، پنداشتند كه از پس ايشان كسانى در كمين باشند ، كسانى براى كشف خبر فرستادند . چون ايشان را بريده از ديگر لشكريان ديدند به يكباره حمله آوردند و همه را كشتند اين واقعه در نهم ماه جمادى الاولاى همان سال بود . سپس صلاح الدين با لشكر عظيم خود از ناحيهء كوهستان سرازير شد و فرنگان را تا پل عقب راند . قريب به صد مرد جوشن‌پوش در دريا غرقه شدند و اين غير از آنان بودند كه طعمهء تيغ هلاك گرديدند . فرنگان به صور بازگرديدند و صلاح الدين به تبنين [ ( 1 ) 
  ] برگشت تا اوضاع عكا را ملاحظه كند و به لشكرگاه خويش بازگردد .\r\nچون صلاح الدين به لشكرگاه خود آمد ، خبر يافت كه فرنگان براى تهيهء نيازمنديهاى خويش از صور دور شده‌اند . پس به لشكريان خويش كه در عكا بودند نامه نوشت . و با آنان وعده نهاد كه در روز هشتم جمادى الاخر از آن سو كه هستند به صور حمله كنند تا از دو جانب\r\n\r\n\r\n","description":"","footnote":"\r\n[ ( 1 ) 
  ] متن : بليس .\r\n","page_name":" 482 ","page_number":514},
  {"content":"\r\n\r\nايشان را در ميان گيرند . آنگاه در چند موضع از دره‌ها و شكاف كوهها جمعى را در كمين نشاند سپس جمعى از سواران لشكر خود را برگزيد كه پيش تازند و بر فرنگان حمله برند ، آنگاه واپس آيند تا دشمن را به كمينگاهها كشند . آنان چنان كردند و فرنگان از پى ايشان بتاختند و چون تنور جنگ تافته شد ، سواران مسلمان را از هزيمت شرم آمد . مدتى دراز مردان در كمينگاه به انتظار نشستند و چون از ايشان خبرى نيامد ترسيدند كه به چنگ دشمن افتاده باشند و از كمينگاهها بيرون جستند و از پى ياران خويش بتاختند . آنان همچنان گرم جنگ بودند . قضا را شكست در لشكر مسلمانان افتاد و بسيارى به هلاكت رسيدند . چهار تن از امراى طى و ربيعه راه گم كردند و به درون دره افتادند برخى از مماليك صلاح الدين نيز از پى ايشان رفتند . فرنگان آنان را ديدند و دانستند كه راه گم كرده‌اند پس به تعقيبشان پرداختند و همه را كشتند . و اللّه تعالى اعلم .\r\n\r\nمحاصرهء فرنگان صور شهر عكا را\r\nصور ، چنان كه گفتيم ، در ضبط يكى از فرنگانى بود كه از آن سوى دريا آمده بود به نام مركيس . هر گاه صلاح الدين شهرى را فتح مىكرد يا دژى را به امان مىگشود مردمش به صور مىرفتند . پس جماعت كثيرى از فرنگان در آن گرد آمده بودند با اموال بسيار . چون بيت المقدس فتح شد ، بسيارى از راهبان و كشيشان و زعماى مسيحيان در عزاى از دست رفتن آن جامهء سياه پوشيدند . بطركى از بيت المقدس حركت كرد و با اين جمع به راه افتادند و از همكيشان خود در آن سوى دريا يارى و مدد كارى طلبيدند تا بيايند و انتقام بيت المقدس را بگيرند . مجاهدان مسيحى از هر شهر و روستايى به حركت آمدند ، حتى زنانى هم كه قادر به حمل سلاح بودند آهنگ جنگ كردند و آنكه خود قادر به خروج نبود يكى را به جاى خود اجير مىكرد و از اموال خود هزينه مىكرد . فرنگان از هر سو در صور فرود آمدند . سيل جنگجويان و اسلحه و آذوقه پىدرپى مىرسيد . مسيحيان عزم عكا و محاصرهء آن نمودند و در روز هشتم رجب سال 585 به محاصرهء عكا پرداختند . اينان از ساحل حركت مىكردند و كشتيهايشان در دريا محاذى ايشان حركت مىكرد . مسلمانان نيز همچنان آنان را از اطراف زير نظر داشتند تا در اواسط رجب به عكا رسيدند . صلاح الدين مىخواست كه همچنان در موازات ايشان حركت كند و به هنگام حركت به ايشان تازد ولى يارانش مىگفتند كه اين كار به صلاح نيست زيرا راه تنگ است و سخت است . بهتر است از راه ديگر روند و در عكا آنگاه كه فرود آمدند با ايشان مصاف دهند . مسيحيان فرود آمدند و از دريا تا دريا گرداگرد عكا را گرفتند . چنان كه مسلمانان را راهى بدان نماند .\r\nصلاح الدين روبروى ايشان لشكرگاه زد و براى گردآورى سپاه به اطراف كس فرستاد .\r\nلشكرهاى موصل و ديار بكر و سنجار و ساير بلاد جزيره برسيدند . تقى الدين پسر برادرش از\r\n\r\n","description":"","footnote":"","page_name":" 483 ","page_number":515},
  {"content":"\r\n\r\nحماة آمد و مظفر الدين كوكبرى از حران و رها . براى مسلمانان پىدرپى از خشكى يارى مىرسيد و براى فرنگان از دريا . چند بار ميان دو سپاه نبردهايى رخ داد . صلاح الدين سپس تا پايان ماه رجب دست از جنگ بداشت . چون ماه شعبان برسيد كه يك روز از بامداد تا شامگاه نبرد كرد . سپاهيان او همچنان آمادهء نبرد شب راه به روز آوردند و صبح روز ديگر جنگ در پيوستند و نيك پايدارى كردند . تقى الدين برادرزاده‌اش در نيمهء روز از ميمنه حمله كرد و فرنگان را از آنجا كه بودند دور كرد و خود در جايشان مستقر گرديد و به شهر رسيد . مسلمانان به شهر درآمدند و صلاح الدين شهر را از هر چه بدان نياز بود پر كرد . صلاح الدين ، امير حسام الدين ابو الهيجاء سمين يكى از امراى بزرگ خود را كه از كودان حكميه [ ( 1 ) 
  ] اربل بود به شهر فرستاد .\r\nروز ديگر مسلمانان عزم قتال كردند . فرنگان را ديدند كه گرداگرد خود خندق كنده‌اند و آن روز جنگ ميسر نشد . دو سپاه همچنان در برابر يك ديگر موضع گرفته بودند . جماعاتى از اعراب در خدمت صلاح الدين بودند آنان در پيچ و خم رود كمين گرفته بودند تا در ساحل دريا بر فرنگان دستبرد زنند . در اواسط شعبان بر ايشان زدند و جمعى را كشتند و سرهايشان را نزد صلاح الدين آوردند . صلاح الدين آنان را بنواخت و در حقشان نيكى كرد . و اللّه تعالى اعلم .\r\n\r\nنبرد عكا\r\nصلاح الدين از مصر لشكر خواسته بود . اين خبر ، به فرنگان رسيد و آهنگ آن كردند كه پيش از رسيدن ايشان چارهء كار خويش بنمايند . صلاح الدين لشكر خود را ميان چند پادگان تقسيم كرده بود . پادگانى در برابر انطاكيه بود تا پادشاه انطاكيه بوهموند را از تجاوز به اعمال حلب بازدارد و پادگانى در حمص بود تا مردم حمص را از تعرض مهاجمان طرابلس حفظ كند و پادگانى برابر صور و پادگانى در دمياط و اسكندريه .\r\nچون فرنگان وضع را چنين ديدند دلير شدند و در روز بيستم ماه شعبان سال 585 حمله آغاز كردند . صلاح الدين لشكر خود تعبيه داد . فرنگان قصد ميمنه كردند . برادرزادهء صلاح الدين تقى الدين در ميمنه بود . اندكى در او تزلزل پديد آمد . صلاح الدين افواجى از افراد خود به يارى او فرستاد . فرنگان به قلب لشكر حمله آوردند . قلب از جاى بشد و جماعتى از مسلمانان از جمله امير مجلى بن مروان [ ( 2 ) 
  ] و ظهير برادر فقيه عيسى كه والى بيت المقدس بود و حاجب خليل هكارى و جز ايشان كشته شدند .\r\nفرنگان آهنگ خيمهء صلاح الدين كردند و جمعى از مدافعان او را كشتند و چند خيمه را تاراج كردند . در اين پيكار جمال الدين ابو على بن رواحه كه از علما بود به قتل رسيد . فرنگان\r\n\r\n\r\n","description":"","footnote":"\r\n[ ( 1 ) 
  ] متن : حطيه .\r\n[ ( 2 ) 
  ] متن : على بن مردان .\r\n","page_name":" 484 ","page_number":516},
  {"content":"\r\n\r\nشمشير در مسلمانان نهادند . همهء كسانى كه گرد خيمه بودند منهزم شدند ولى ايشان به خيمهء صلاح الدين دست نيافتند .\r\nچون فرنگان به عقب نگريستند و ديدند از ياران خود جدا افتاده‌اند از بيم ، بازگشتند .\r\nدر اين حال ميسرهء صلاح الدين بر فرنگان حمله آورد و ايشان را به آن سوى خندقهايشان واپس نشاند و به آنجا كه خيمه‌هاى صلاح الدين بود بازگشتند و هر كه را از فرنگان در آن حوالى يافتند كشتند .\r\nچون قلب لشكر صلاح الدين به هزيمت رفت او از پى ايشان مىتاخت تا آنان را باز گرداند . جمعى نزد او بازگشتند . صلاح الدين با آن گروه بازگرديد و از پشت سر فرنگانى را كه با ميسرهء سپاه او مىجنگيدند مورد حمله قرار داد . چنان كه حتى يك تن هم از ايشان زنده نمايد . يكى از سران داويه اسير شد . صلاح الدين فرمان قتلش را داد . دفعهء پيش او را آزاد كرده بود . شمار كشتگان به ده هزار تن رسيد كه همه را در نهرى كه فرنگان از آن آب مىخوردند افگندند . اما مسلمانانى كه منهزم شده بودند بعضى از طبريه بازگشتند و بعضى پس از عبور از اردن باز گرديدند و بعضى به دمشق رسيدند . مسلمانان جنگ را همچنان ادامه دادند و نزديك بود به لشكرگاه فرنگان داخل شوند ، ولى كسانى به دادخواهى آمدند كه اموال و بنهء ايشان به غارت رفته است . آنان كه به هزيمت رفته بودند اموال خود را با خود برده بودند جمعى از اوباش بر آنها دستبرد زده اموال ايشان را ربوده بودند . جمع‌آورى اين اموال لشكر صلاح الدين را به اطراف پراكنده بود و از استيصال فرنگان بازداشته بود .\r\nمسلمانان يك روز و يك شب در اين كار سپرى كردند كه اموال غارت شده را از ديگر مسلمانان بستانند و اين امر سبب شد كه فرنگان نفسى تازه كنند و آمادهء نبرد شوند . و اللّه تعالى اعلم .\r\n\r\nحركت صلاح الدين پس از نبرد با فرنگان به عكا\r\nچون اين نبرد به پايان آمد و زمين پر از اجساد فرنگان گرديد ، هوا متغير و متعفن شد . گذشته از اين بيمارى قولنج صلاح الدين عودت كرد . يارانش اشارت كردند كه از اينجا برويم تا فرنگان نيز امكان يابند كه به جاى ديگر روند . اگر ما رفتيم و آنان در جاى خود ماندند آنگاه دوباره بازمىگرديم . پزشكان نيز رأى دادند كه بايد از آن مكان دور گردد . صلاح الدين در چهارم ماه رمضان سال 585 از آنجا عازم خروبه شد و ساكنان عكا را فرمان داد كه شهر را نيكو محافظت كنند و آنان را از سبب حركت خود از عكا آگاه گردانيد . چون صلاح الدين حركت كرد فرنگان بر محاصرهء عكا افزودند و از دريا با ناوهاى خويش دايره‌اى بر گردش زدند و بر گرد لشكرگاه خود خندق كندند و از خاك خندق بارويى برآوردند تا آنان را از آسيب صلاح الدين اگر بازگردد نگهدارد . در همان حال جمعى از سپاه مسلمانان روبروى ايشان بودند ، كه گاهگاه حمله مىكردند ولى مسيحيان از پيكار اعراض داشتند . اين خبر به صلاح الدين\r\n\r\n","description":"","footnote":"","page_name":" 485 ","page_number":517},
  {"content":"\r\n\r\nرسيد ، يارانش اشاره مىكردند كه لشكر روان دارد تا فرنگان را يارى تحصن نباشد ولى او به سبب بيماريش چنان نكرد و فرنگان چنان كه مىخواستند آماده دفاع و پيكار شدند . مردم عكا هر روز از شهر بيرون آمدند و جنگى مىكردند و بازمىگشتند . و اللّه تعالى اعلم .\r\n\r\nبازگشت صلاح الدين به محاصرهء فرنگان در عكا\r\nالملك العادل ابو بكر بن ايوب در نيمهء ماه شوال 585 با سپاه مصر به عكا برسيد . جمع كثيرى از جنگجويان و بسيارى از ساز و برگ نبرد به همراه داشت . پس از او ناوگان جنگى مصر به سردارى امير لؤلؤ آشكار شد . قضا را امير لؤلؤ به يكى از كشتيهاى بزرگ فرنگان رسيد آن را به غنيمت گرفت و اموال بسيار فراچنگ آورد و كشتى را به عكا برد . در اين ايام صلاح الدين از بيمارى خود شفا يافته بود و در جزيره اقامت گزيده بود تا زمستان بگذرد .\r\nفرنگان شنيدند كه صلاح الدين به سوى ايشان خواهد آمد . پيشدستى كرده بناگاه بر افواج مسلمانان كه در مقابلشان قرار داشتند ، زدند و هر دو گروه دل بر هلاك نهادند و خلق كثيرى به قتل رسيد . اين واقعه در ماه صفر سال 586 اتفاق افتاد .\r\nبراى صلاح الدين از دمشق و حمص و حماه لشكرها در رسيدند و او از جزيره به تل كيسان رفت و با فرنگان هر روز جنگى مىكرد ، باشد كه آنان را از قتال با مسلمانانى كه در عكا بودند بازدارد . فرنگان با اين دو گروه نبرد مىكردند و خسته نمىشدند .\r\nفرنگان در مدت اقامتشان در عكا سه برج چوبى ، هر برج به ارتفاع شصت ذراع ساخته بودند و هر برجى را پنج طبقه بود . آنها را در چرم گرفته بودند و با داروهايى كه آتش در آنها اثر نداشت آغشته كرده بودند و مردان جنگى را در آنها جاى داده بودند و از سه طرف به شهر نزديك كرده بودند . آنگاه در بيستم ماه ربيع الاول سال 586 برجها را نزديك باروها آوردند و مدافعان را از سر بارو دور كردند و به انباشتن خندق پرداختند و نزديك شد كه بر شهر چيره شوند . مردم عكا كسى را برگزيدند كه شناكنان از دريا بگذرد و حال ايشان با صلاح الدين بگويد . صلاح الدين لشكر در حركت آورد و جنگى سخت را آغاز كرد ولى بيم آن داشت كه بر مردم شهر آسيبى عظيم رسد . اين نبرد سه روز مدت گرفت . فرنگان در دو جبهه مىجنگيدند و مردم شهر از دفع برجها عاجز آمدند بارها نفط اندازان آتش افكندند ولى هيچ اثرى نبخشيد . در آنجا مردى بود از اهل دمشق كه در كار نفط اندازى تجربه‌ها اندوخته بود او عقاقيرى ترتيب داد و نزد قراقوش حاكم عكا رفت و دارويى كه ساخته بود به او داد و گفت با منجنيقى اين دارو به يكى از برجها بيفكند ، ناگاه برج مشتعل شد . سپس ديگى پر از آن ماده پرتاب كردند و پس از آن ديگى ديگر . برج سراسر آتش گرفت و با هر كس كه در آن بود بسوخت . با ديگر برجها نيز چنين كردند .\r\nمردم شهر شادمان شدند و از اين ورطهء هولناك برهيدند . صلاح الدين فرمود تا آن\r\n\r\n","description":"","footnote":"","page_name":" 486 ","page_number":518},
  {"content":"\r\n\r\nمرد را جايزه‌هاى كرامند دهند ولى او نپذيرفت و گفت : من اين كار را براى رضاى خدا كرده‌ام و جز از او پاداشى نمىخواهم .\r\nآنگاه صلاح الدين به ملوك اطراف نوشت و آنان را به جنگ برانگيخت . عماد الدين زنگى بن مودود ، صاحب سنجار و ديار بكر و علاء الدين پسر عز الدين مسعود بن مودود بن زنگى صاحب موصل و زين الدين صاحب اربل بيامدند . هر يك از اينان كه مىرسيدند نخست با فرنگان وارد جنگ مىشدند ، سپس خيمه‌هاى خويش برپاى مىداشتند . در اين احوال خبر رسيدن ناوگان مصر رسيد . فرنگان چند كشتى به مقابله روان داشتند و از اين سو صلاح الدين حمله‌هاى سخت مىكرد باشد كه آنان را از مقابله با ناوگان مصرى بازدارد ولى ، فرنگان همچنان در دو جبهه به جنگ ادامه مىدادند . عاقبت در نبردى كه ميان كشتيهاى مسلمانان و كشتيهاى مسيحيان درگرفت مسلمانان پيروز شدند و به بندر عكا وارد شدند . و اللّه تعالى اعلم بغيبه .\r\n\r\nرسيدن پادشاه آلمان به شام و هلاكت او\r\nآلمانها يكى از طوايف فرنگان هستند . شمارشان از ديگر طوايف بيشتر و دليريشان افزونتر است . در جزيرهء انگلتره در جانب شمال غربى درياى محيط زندگى مىكنند . مدت درازى نيست كه به كيش مسيح درآمده‌اند .\r\nچون كشيشان و راهبان خبر بيت المقدس و حركت مسيحيان اطراف را به جانب آن ، نزد ايشان بردند پادشاهشان از خشم به هم برآمد و لشكر گرد آورد و به زعم خود عزم جهاد كرد . مسيحيان نيز راه او را گشاده داشتند .\r\nچون به قسطنطينيه آمد پادشاه آن سامان نتوانست مانع ورود او شود ولى راه آذوقه بر ايشان ببست و از اين بابت سخت در تنگنا افتادند . پادشاه قسطنطينيه ماجرا به صلاح الدين نوشت . سپاهيان مسيحى از خليج قسطنطينيه گذشتند و به كشور قلج‌ارسلان بن مسعود بن سليمان بن قتلمش درآمدند . تركمانان از پى آنها به راه افتادند و هر بار دستبردى مىزدند يكى را مىكشتند يا چيزى را مىربودند . فصل زمستان بود و آن بلاد سرد . بيشترشان از سرما و گرسنگى جان دادند .\r\nآلمانها به قونيه درآمدند . قطب الدين ملكشاه بن قلج ارسلان فرمانرواى قونيه بود .\r\nاو كشور خود را ، ميان فرزندانش تقسيم كرده بود و هر يك از ايشان در ناحيه‌اى فرمان مىراند .\r\nقطب الدين لشكر بيرون آورد ولى تاب مقاومت نداشت و به قونيه بازگرديد . مسيحيان از پى او به قونيه آمدند . مسيحيان براى او هدايايى فرستادند و خواستند اجازه دهد بر ايشان از شهر آذوقه رسد . قطب الدين اجازه داد . سپس از او خواستند بيست تن از امرايش را نزد ايشان به گروگان نهند . با اين اميران راهى بلاد ديگر شدند ولى دزدان و راهزنان همواره به آنان\r\n\r\n","description":"","footnote":"","page_name":" 487 ","page_number":519},
  {"content":"\r\n\r\nدستبرد مىزدند . مسيحيان نيز آن اميران گروگان را حبس كردند . آنگاه به بلاد ارمن رفتند .\r\nفرمانرواى ارمينيه لئون پسر استفان پسر لئون [ ( 1 ) 
  ] بود . به ايشان آذوقه و علوفه داد و اظهار فرمانبردارى نمود . آلمانها به سوى انطاكيه در حركت آمدند . در آنجا پادشاهشان به درون نهر آب رفت تا شستشو كند در آب غرق شد . پس از او پسرش به جايش نشست ، چون به انطاكيه رسيدند ميانشان اختلاف افتاد . برخى مىخواستند به ديار خود بازگردند و برخى مىخواستند به جاى او برادرش به پادشاهى نشيند و جماعتى نيز بازگشتند .\r\nشاهزاده با آنان كه باقى مانده بودند و شمارشان به چهل هزار تن مىرسيد به راه خود ادامه داد . در لشكرش مرگ و مير افتاده بود . صاحب انطاكيه در حق ايشان نيكى كرد و آنان را به نزد فرنگان عكا به راه انداخت . آنان بر جبله و لاذقيه گذشتند و به حلب رفتند .\r\nمردم حلب خلق كثيرى از آنان را كشتند . تا به طرابلس رسيدند بيشترشان در اثر بيمارى تلف شده بودند . قريب هزار مرد باقى مانده بودند . اينان از راه دريا خود را به عكا رسانيدند .\r\nدر آنجا از ضعف و اختلاف همكيشان خويش خبر يافتند . به كشتى سوار شدند كه به بلاد خود بازگردند . كشتيهايشان غرق شد و حتى يك تن از ايشان رهايى نيافت .\r\nقلج ارسلان اين اخبار را به صلاح الدين نوشته بود و وعده داده بود كه آنان را از آمدن به آن سوى بازدارد . چون به راه خود ادامه دادند ، عذر آورد كه از بازداشتن ايشان عاجز بوده است ، زيرا پسرانش از او جدا شده‌اند و از او سخن نمىشنوند .\r\nصلاح الدين با يارانش مشورت كرد كه اكنون كه دشمن روى آورده چه بايد كرد بعضى اشارت كردند كه به مقابله رود و راه بر ايشان بگيرد و با آنان نبرد كند . بعضى ديگر گفتند كه در همانجا درنگ كند مبادا عكا از دست برود . صلاح الدين رأى اخير را پسنديد و لشكر از جبله و لاذقيه و شيزر به حلب فرستاد تا آن را از تعرض دشمن در امان دارند . و اللّه تعالى ولى التوفيق .\r\n\r\nنبرد مسلمانان با فرنگان در عكا\r\nفرنگان در دهم ماه جمادى الاخر سال 586 بر عكا تاختن آوردند و از خندقهاى خود بيرون آمده بر لشكر صلاح الدين زدند . الملك العادل ابو بكر بن ايوب با سپاهيان مصر به مقابله برخاست . فرنگان بر آنان پيروز شدند و خيمه‌هايشان را تصرف نمودند . سپس لشكريان مصر حمله آوردند و فرنگان را از خيمه‌هاى خود دور كردند . جمعى از لشكريان مصر خود را به خندقها رسانيدند و راه يارى دوستانشان را بستند و شمشير در آنها نهادند و بيش از بيست هزار تن را به قتل رسانيدند .\r\n\r\n\r\n","description":"","footnote":"\r\n[ ( 1 ) 
  ] متن : كاقولى بن خطفاى بن اليون .\r\n","page_name":" 488 ","page_number":520},
  {"content":"\r\n\r\nسپاه موصل نزديك سپاه مصر بود . فرماندهء ايشان علاء الدين خرمشاه [ ( 1 ) 
  ] بن عز الدين مسعود صاحب موصل بود . آذوقهء اينان تمام شده بود و علاء الدين فرمان داده بود كه در همان حال به پايدارى خويش ادامه دهند . اينان نيز حمله كردند و دستبردى جانانه زدند .\r\nدر اين حال به صلاح الدين خبر رسيد كه پادشاه آلمان مرده است و سپاه او پراكنده شده . مسلمانان شادمان شدند و پنداشتند كه اگر فرنگان از اين واقعه آگاه شوند ، در كار خود سست خواهند شد .\r\nپس از دو روز از دريا براى فرنگان مدد رسيد . يكى از كنتها كه او را كنت هانرى [ ( 2 ) 
  ] مىگفتند بيامد . او پسر برادر پدرى پادشاه فرانسه [ ( 3 ) 
  ] بود و پسر برادر مادرى پادشاه انگلستان [ ( 4 ) 
  ] او اموال بسيار ميان فرنگان تقسيم كرد و لشكرها بسيج كرد و وعده داد كه از پى مددها خواهد رسيد . با اين اميد به نبرد با مسلمانان بيرون آمدند . صلاح الدين در بيست و هفتم ماه جمادى الاول از آنجا كه بود به خروبه [ ( 5 ) 
  ] رفت تا مجال كر و فر بيشتر باشد . از ديگر سو هواى آنجا از بوى اجساد كشتگان متعفن شده بود . كنت هانرى براى كوبيدن عكا منجنيقها و دبابه‌ها نصب كرد . مردم عكا حمله كردند و همه را گرفتند و جمعى از فرنگان نيز در آن حوالى كشته شدند . سردار مسيحى ديگر نتوانست در آنجا منجنيق برپا كند يا منجنيق را از چشم مردم شهر پوشيده دارد . پس تپهء عظيمى از خاك بالا آورد و منجنيقها را پشت آنها قرار داد اين عمل سبب شد كه زندگى بر مردم عكا تنگ شود و آذوقه در شهر ناياب گردد .\r\nصلاح الدين جمعى را به اسكندريه فرستاد تا از آنجا با كشتى آذوقه به عكا بياورند .\r\nنيز به بيروت كسانى را روانه نمود . اينان با كشتيهاى پر از آذوقه برسيدند و تا مسيحيان را بفريبند بر سر كشتيها صليب نصب كردند . كشتيها سالم به بندرگاه رسيدند . از آن پس كشتيهاى آذوقه از اسكندريه پىدرپى برسيد .\r\nملكه‌اى از فرنگ با هزار مرد جنگجو به يارى همكيشان خويش مىآمد . در حوالى اسكندريه راه بر او گرفتند و همهء جنگجويانش را اسير كردند .\r\nپاپ پيشواى كيش نصرانيت از كليساى رم به جنگجويان پيام داد و آنان را به صبر و پايدارى دعوت كرد و مژده داد كه براى ايشان مدد خواهد رسيد . همچنين نزد پادشاهان فرنگ رسول فرستاد و آنان را به يارى جنگجويان عكا فراخواند . اين اعمال سبب افزون شدن نيروى مقاومت ايشان گرديد .\r\nهمهء اين امور سبب شد كه فرنگان در يازدهم شوال سال 586 از خندقهاى خود بيرون آيند و بر سپاه مسلمانان تازند . چون صلاح الدين چنان ديد ، بار و بنهء مسلمانان را به\r\n\r\n\r\n","description":"","footnote":"\r\n[ ( 1 ) 
  ] متن : خوارزمشاه .\r\n[ ( 2 ) 
  ] كندهرى .\r\n[ ( 3 ) 
  ] متن : افرنسيس .\r\n[ ( 4 ) 
  ] متن : انگلتار .\r\n[ ( 5 ) 
  ] متن : حزونه .\r\n","page_name":" 489 ","page_number":521},
  {"content":"\r\n\r\nقيمون در سه فرسنگى عكا برد و لشكر خويش تعبيه داد و با فرنگان روبرو شد .\r\nپسرانش الملك الافضل على و الملك الظاهر غازى و الملك الظافر خضر در قلب سپاه جاى داشتند و برادرش الملك العادل ابو بكر با لشكر مصر و لشكرهايى كه به آن پيوسته بودند در ميمنه بود و عماد الدين زنگى بن مودود صاحب سنجار و تقى الدين صاحب حماة و معز الدين سنجر شاه صاحب جزيرهء ابن عمر در ميسره جاى داشتند . صلاح الدين نيز در خيمهء كوچكى كه بر تلى مشرف بر ميدان جنگ نصب شده بود قرار گرفت .\r\nچون فرنگان بيامدند و انبوه مسلمانان را مشاهده كردند ، از اينكه خندقهاى خود را ترك گفته بودند پشيمان شدند . شب را درنگ كردند و بامداد روز ديگر به لشكرگاههاى خود بازگشتند . جنگجويان مقدمهء لشكر مسلمانان از پى ايشان تاختند و از هر سو راه بر آنان بستند و در خارج خندق آنان را محصور كردند .\r\nدر بيست و سوم شوال مسلمانان پس از اينكه گروهى را در كمين جاى دادند بر دشمن تاختند . از فرنگان قريب به چهارصد تن حمله آوردند . مسلمانان واپس نشستند . فرنگان آمدند تا به كمينگاهها رسيدند . بناگاه به دام مسلمانان افتادند و حتى يك تن هم رهايى نيافت .\r\nفرنگان سخت دچار قحطى شده بودند چنان كه يك پيمانه گندم به صد دينار صورى رسيد و اين در حالى بود كه مسلمانان به آنان آذوقه مىرسانيدند . مثلا امير اسامه فرمانرواى بيروت از بيروت و سيف الدين على بن احمد المشطوب نايب صيدا از صيدا و از عسقلان و ديگر جايها براى ايشان آذوقه مىفرستادند . اگر اينان نبودند سپاهيان فرنگان از گرسنگى هلاك شده بودند خصوصا آنكه در فصل زمستان دريا طوفانى شد و كشتيهايشان از ساحل بريدند .\r\nچون زمستان در رسيد فرنگان چنان كه عادتشان بود با كشتيهاى خود به صور رفتند .\r\nآنان زمستانها را در صور مىگذرانيدند . چون ايشان دور شدند راهى از دريا به عكا باز شد مردم عكا نزد صلاح الدين كس فرستادند و از ستمى كه بر آنان رفته بود شكايت كردند . امير حسام الدين ابو الهيجاى سمين حاكم عكا بود . از آن همه درنگ ملامت‌بار و جنگهاى پىدرپى به صلاح الدين شكايت كرد . صلاح الدين به جاى او و يارانش نايب ديگر را با گروهى ديگر به عكا فرستاد و برادر خود الملك العادل را مأمور انجام اين مهم نمود . الملك العادل به كنار دريا آمد و در دامنهء كوه حيفا قرار گرفت و كشتيها و زورقها را گرد آورد و دسته دسته سپاهيان را به عكا مىفرستاد . چون دسته‌اى از سپاهيان تازه نفس داخل مىشد دسته‌اى از مدافعان پيشين شهر بيرون مىآمد . به جاى شصت امير كه در عكا بودند ، بيست امير وارد عكا شد . نايبان صلاح الدين در بسيج سپاهيان به عكا ، اهمال كردند . و شمار آنان كه از عكا خارج شدند از آنان كه به عكا درآمدند بيشتر بود . كارگزاران خزانهء صلاح الدين جماعتى از مسيحيان بودند . اينان به هنگامى كه سپاهيان براى ثبت نام يا گرفتن مواجب خود مراجعه مىكردند ، به درشتى سخن مىگفتند و آنان را مىرنجانيدند . بدين سبب جمع كثيرى از ايشان\r\n\r\n","description":"","footnote":"","page_name":" 490 ","page_number":522},
  {"content":"\r\n\r\nپراكنده شدند و مدافعان عكا روى به ضعف نهادند . چون زمستان سپرى شد كشتيهاى فرنگان بيامد و بار ديگر راه عكا بسته و اخبار آن بريده شد . از امرايى كه وارد عكا شدند يكى سيف الدين على بن احمد المشطوب بود و يكى عز الدين ارسلان سركردهء غلامان اسد الدين شيركوه و ديگر پسر چاولى . ورود اينان به عكا در آغاز سال 587 صورت گرفت . و اللّه سبحانه و تعالى اعلم .\r\n\r\nوفات زين الدين يوسف صاحب اربل و امارت برادرش كوكبرى\r\nزين الدين يوسف بن زين الدين على بن اطاعت صلاح الدين درآمد . چنان كه گفتيم ، در ايام پدرش ، اربل از آن او بود و حران و رها از آن برادرش مظفر الدين كوكبرى زين الدين يوسف در غزوات صلاح الدين با او بود و در عكا نيز حضور يافت و بيمار شد و در ماه رمضان سال 584 درگذشت . پس از مرگ او ، برادرش مظفر الدين جمعى از امراى او از جمله بلداجى [ ( 1 ) 
  ] را دستگير كرد و نزد صلاح الدين كس فرستاد و از او خواست اربل را به او دهد و حران و رها را بستاند . صلاح الدين نيز چنين كرد و اربل را به اقطاع او داد و شهر زور و اعمال آن و دربند قرابلى [ ( 2 ) 
  ] و بنى قفچاق [ ( 3 ) 
  ] را به آن بيفزود .\r\nچون زين الدين يوسف بمرد مردم اربل با مجاهد الدين قايماز صاحب موصل مكاتبه كردند زيرا دل با او داشتند ، و اين به هنگامى بود كه عز الدين مسعود او را حبس كرده و از حبس آزاد كرده بود و او را از سوى خود نيابت موصل داده بود و بعضى از غلامان وى را به جاسوسى گماشته بود ، تا هر چه مىگذرد به او خبر دهد . مردم اربل مىخواستند كه مجاهد الدين بيايد تا اربل را به او دهند مبادا به دست صلاح الدين افتد ولى مجاهد الدين از خشمى كه با عز الدين داشت اين دعوت را نپذيرفت و مظفر الدين بيامد و اربل را بگرفت و كارش در اربل بالا گرفت .\r\nچون مظفر الدين از حران و رها بيرون آمد صلاح الدين آن را به برادرزادهء خود تقى الدين عمر بن شاهنشاه داد و آن را بر ميافارقين در ديار بكر و حماة و اعمال آن در شام بيفزود .\r\nصلاح الدين بدين شرط آن بلاد را به او داده بود كه درآمد آن صرف امور جنگى با فرنگان شود .\r\nتقى الدين برفت و آن كارها به سامان آورد .\r\nچون تقى الدين به ميافارقين رفت او را طمع تصرف بلاد مجاور در سر افتاد و آهنگ حانى [ ( 4 ) 
  ] از بلاد ديار بكر نمود . سيف الدين بكتمر صاحب خلاط با سپاه خود به نبرد او رفت . تقى الدين او را منهزم ساخت و بلادش را زير پى سپرد .\r\n\r\n\r\n","description":"","footnote":"\r\n[ ( 1 ) 
  ] متن : بلدامير .\r\n[ ( 2 ) 
  ] متن : عرابلى .\r\n[ ( 3 ) 
  ] متن : هى قفچاق .\r\n[ ( 4 ) 
  ] متن : حال .\r\n","page_name":" 491 ","page_number":523},
  {"content":"\r\n\r\nبكتمر ، مجد الدين بن رشيق [ ( 1 ) 
  ] وزير شاه ارمن [ ( 2 ) 
  ] را دربند كرده بود و در قلعه‌اى در آنجا بازداشته بود . چون در اين نبرد منهزم شد به والى آن قلعه نوشت كه او را بكشد . اين نامه به هنگامى رسيد كه تقى الدين قلعه را محاصره كرده بود . چون قلعه را بگرفت . ابن رشيق را آزاد كرد و سپس به خلاط رفت و آن را در محاصره گرفت . مدافعان شهر نيك پايدارى كردند چون پيروزى حاصل نكرد به ملازگرد لشكر برد و آنجا را محاصره نمود تا مردم امان خواستند تقى الدين بر ايشان مدتى معين كرد كه شهر را تسليم كنند . قضا را بيمار شد و دو روز پيش از به پايان رسيدن مدت بمرد . پسرش جسد او را به ميافارقين برد و در آنجا به خاك سپرد . با مرگ او بكتمر بازگرديد و كارش بالا گرفت . و اللّه تعالى اعلم .\r\n\r\nرسيدن يارى به فرنگان از جانب مغرب\r\nاز فرنگان آن سوى دريا ، براى همكيشانشان كه عكا را محاصره كرده بودند پىدرپى مدد مىرسيد . نخستين كسى كه آمد فليپ پادشاه فرانسه بود و او به نسب از همه شريفتر بود ، هر چند كه كشورى پهناور نداشت . ابن اثير چنين مىگويد و مرادش اين است كه او در اين ايام مردى نيرومند بود زيرا در حقيقت ، پادشاه فرنگان او بود و از جهت شمار سپاهيان و بسيارى ساز و برگ بر همه برترى داشت . فليپ در دوازدهم ربيع الاول سال 587 [ ( 3 ) 
  ] با كشتيهايى عظيم پر از جنگجويان و اسلحه برسيد و فرنگانى كه عكا را محاصره كرده بودند بسى قويدل شدند .\r\nصلاح الدين در اين ايام در شفرعم [ ( 4 ) 
  ] بود ، نزديك به لشكرگاه فرنگان . هر روز سوار مىشد و بر ايشان تاخت مىآورد تا آنان را به خود مشغول دارد و نگذارد به شهر دست‌اندازى نمايند . صلاح الدين نزد امير اسامه فرمانرواى بيروت كس فرستاد و از او خواست كه چند كشتى و زورق به بندر عكا بفرستد تا فرنگان را از ديگر سو به خود مشغول دارند . او نيز كشتيهاى خود را بفرستاد . كشتيهاى او با پنج كشتى از كشتيهاى پادشاه انگلستان روبرو شد .\r\nاين كشتيها را پيشاپيش فرستاده بود و خود در جزيرهء قبرس مانده بود بدين طمع كه آن را در تصرف آورد . مسلمانان آن پنج كشتى را با هر چه در آنها بود به غنيمت بردند . فرمان صلاح الدين به ديگر حكام و نواب او نيز برسيد . آنان نيز كشتيهايى به سواحل عكا روانه داشتند چنان كه آن سواحل پر از كشتى شد . فرنگان منجنيقها نصب كردند و در چهارم جمادى - الاولى جنگ آغاز كردند . صلاح الدين به لشكرگاه خود كه نزديك فرنگان بود آمد تا از شدت حملهء فرنگان به شهر بكاهد . چون پادشاه انگلستان از جزيرهء قبرس فراغت يافت و آنجا را تصرف كرد پادشاهش را عزل كرد و با بيست و پنج كشتى پر از مردان و اموال و اسلحه در نيمهء رجب به عكا رسيد . او در ميان راه به چند كشتى از مسلمانان رسيد كه با هفتصد جنگجو\r\n\r\n\r\n","description":"","footnote":"\r\n[ ( 1 ) 
  ] متن : رستق .\r\n[ ( 2 ) 
  ] متن : شاكرين .\r\n[ ( 3 ) 
  ] متن : 584 .\r\n[ ( 4 ) 
  ] متن : معمر عمر .\r\n","page_name":" 492 ","page_number":524},
  {"content":"\r\n\r\nاز بيروت به عكا مىرفت . جنگ آغاز شد . مسلمانان از پيروزى مأيوس شدند . فرمانده ايشان مردى بود به نام يعقوب الحلبى و معروف به غلام ابن شقتين . از بيم افتادن كشتى با اموال و مردانش به دست فرنگان آن را آتش زد و غرقش كرد .\r\nآنگاه فرنگان با دبابه‌ها و قوچ‌سرهاى قلعه كوب به بارو نزديك شدند مسلمانان برخى را آتش زدند و برخى را گرفتند . فرنگان ديواره‌هايى از خاك ساختند و از پس آنها به نبرد خود ادامه دادند بدين گونه از آسيب مسلمانان در امان ماندند و از آن سو كار بر مردم عكا سخت شد .\r\n\r\nاستيلاى فرنگان بر عكا\r\nچون مسلمانان از محاصرهء عكا به تنگنا افتادند . امير سيف الدين على بن احمد هكارى المشطوب كه از بزرگترين امراى شهر بود نزد پادشاه فرانسه رفت و از او براى مسلمانان عكا امان خواست كه اجازه دهد از شهر بيرون روند . اجابتش ننمود . اين امر سبب شد كه ساكنان شهر بيشتر در كار خود سست شوند . سپس عز الدين ارسل اسدى و پسر عز الدين چاولى و سنقر ارجانى با جماعتى از ايشان از شهر گريختند و به لشكرگاه مسلمانان پيوستند .\r\nاين حادثه نيز مسلمانان ساكن عكا را بيشتر از پاى درآورد . فرنگان نزد صلاح الدين پيام فرستادند كه عكا را تسليم كند . صلاح الدين اجابت كرد ولى بدان شرط كه مردم شهر را امان دهند و او در عوض به تعداد مردم شهر از اسيرانشان آزاد كند و آن صليب كه در بيت المقدس گرفته‌اند بازپس دهد ولى فرنگان حاضر به سازش نشدند . صلاح الدين چون چنان ديد به مسلمانان عكا پيام داد كه همه يكباره از شهر خارج شوند و به صورت تن واحد بر دشمن حمله برند و دل بر مرگ سپارند تا او با لشكر خود از اين سو بتازد شايد راه خلاصى يافته شود ولى اين امر صورت تحقق نيافت . روز ديگر فرنگان به شهر حمله آوردند . مسلمانان بر بارو آمدند و علمهاى خويش به جنبش درآوردند و اين نشان آن بود كه از حفظ شهر عاجزند . مشطوب چون وضع را چنان ديد و ديد كه از صلاح الدين كارى ساخته نيست خود نزد فرنگان كس فرستاد و از ايشان امان خواست كه در عوض ، دويست هزار دينار تسليم كند و پانصد اسير آزاد نمايد و صليب را نيز به آنان بازگرداند و به مركيس فرمانرواى صور هم چهارده هزار دينار تسليم كند . فرنگان اجابت كردند و براى پرداخت مال و آزاد كردن اسيران دو ماه مدت معين كردند .\r\nچون معاهده بسته شد فرنگان به صورتى صلح‌آميز به شهر داخل شدند ولى غدر كردند و مردم را به زندان افگندند و اموالشان را زير نظر گرفتند و به صلاح الدين پيام دادند كه اسيران را آزاد كند و صليب را بفرستد تا گروگانها آزاد شوند .\r\nصلاح الدين را به سبب هزينه‌هاى لشكركشى به چنان مالى دسترس نبود . پس به جمع‌آورى مال پرداخت . صد هزار دينار گرد آورد . چون آن مال گرد آمد صلاح الدين نزد\r\n\r\n","description":"","footnote":"","page_name":" 493 ","page_number":525},
  {"content":"\r\n\r\nايشان پيام فرستاد كه بايد داويه سوگند خورند و ضمانت كنند كه غدر و مكرى در كار نخواهد بود . آنان كه به ملوك خويش اعتماد نداشتند از سوگند و ضمانت سرباز زدند . پادشاهانشان گفتند هر گاه شما مال و اسيران و صليب را تسليم كرديد و براى اداى باقى اموال گروگانهايى داديد ما ياران شما را از اسارت آزاد خواهيم كرد . صلاح الدين خواست كه داويه ضمانت كنند و سوگند بخورند كه غدرى در كار نخواهد بود ولى ايشان بار ديگر از سوگند و ضمانت خوددارى كردند و گفتند شما صد هزار دينار و اسيران و صليب را بفرستيد ما از اسيران هر كس را كه خواستيم آزاد مىكنيم و هر كس را كه خواستيم در بند نگه مىداريم تا باقى مال برسد .\r\nمسلمانان از مكر و غدر ايشان آگاه شدند ، زيرا فرنگان مىخواستند مردم بىچيز و بىاهميت را آزاد كنند و اعيان را نگه دارند و تا فديه بستانند و رها سازند . صلاح الدين نپذيرفت .\r\nدر اواخر ماه رجب فرنگان در خارج شهر گرد آمدند . مسلمانان حمله‌اى سخت كردند و آنان را از جاى خود واپس راندند ولى فرنگان مسلمانانى كه با خود بيرون آورده بودند همه را به قتل رسانيدند . سپس همهء فقرا را كشتند و اعيان را زنده نگهداشتند تا با گرفتن مالى بر جانشان ببخشايند . چون صلاح الدين چنان ديد آن مال را خود تصرف كرد و اسيران و صليب را به دمشق فرستاد . و اللّه تعالى اعلم .\r\n\r\nويران كردن صلاح الدين عسقلان را\r\nچون فرنگان بر عكا مستولى شدند مركيس صاحب صور از پادشاه انگلستان به وحشت افتاد و دريافت كه قصد آن دارد كه او را فروگيرد . از اين رو او را رها كرده به صور رفت .\r\nدر آغاز ماه شعبان سال 587 فرنگان آهنگ عسقلان كردند و همچنان از ساحل بىآنكه از آن دور شوند به عسقلان رفتند .\r\nصلاح الدين فرزند خود الملك الافضل على و سيف الدين اياز كوش و عز الدين جورديك را از پى ايشان فرستاد تا همچنان بر آنان بتازند و از هر ناحيه دستبرد زنند و آنان جمع كثيرى را كشتند يا به اسارت گرفتند .\r\nالملك الافضل على نزد پدر كس فرستاد و از او يارى طلبيد ولى صلاح الدين چنان سپاهيانى را كه جنگ را بسيجيده باشند در اختيار نداشت .\r\nپادشاه انگلستان خود را به دنبال لشكر رسانيد و به حمايت از آن پرداخت تا به يافا رسيدند و در آنجا اقامت گزيدند و مسلمانان در روبروى ايشان بودند .\r\nبراى فرنگان هر چه نياز مىداشتند از عكا رسيد و آنان راهى قيساريه شدند و مسلمانان همچنان در پى ايشان بودند و به هر كه دست مىيافتند مىگرفتند يا مىكشتند .\r\nچون فرنگان در نزديكى قيساريه توقف كردند ، مسلمانان برسيدند و جنگ در پيوستند و جمعى را كشتند و چون شب فرا رسيد و فرنگان بياسودند بار ديگر مسلمانان حمله آوردند\r\n\r\n","description":"","footnote":"","page_name":" 494 ","page_number":526},
  {"content":"\r\n\r\nو گروهى را كشتند و گروهى را به اسارت گرفتند .\r\nفرنگان به جانب ارسوف راندند . مسلمانان پيشاپيش خود را به ارسوف رسانيدند .\r\nراه باريك بود و امكان آن نبود كه همعنان با ايشان اسب بتازند . در آنجا به انتظار نشستند .\r\nچون برسيدند چنان حمله كردند كه راهى جز امواج دريا براى فرنگان باقى نماند ، ولى فرنگان دل بر هلاك نهاده ، بر مسلمين تاختند و ايشان را منهزم ساختند و بازپس‌ماندگان را از دم تيغ گذرانيدند و خود را به قلب سپاه رسانيدند و صلاح الدين در قلب جاى داشت . مسلمانان به بيشه‌اى انبوه رسيدند و خود را درون آن پنهان كردند . فرنگان كه پنداشته بودند دامى بر ايشان تعبيه شده از همانجا بازگشتند . مسلمانان نيز از آن تنگنا بيرون آمدند . فرنگان به يافا رفتند و چون كسى از مسلمانان را در آنجا نيافتند به تصرفش درآوردند .\r\nصلاح الدين از آنجا كه به هزيمت رفت به رمله افتاد و بقاياى سپاه و بنهء خود را گرد آورد .\r\n[ صلاح الدين با ياران خود به مشورت نشست كه دربارهء عسقلان چه تصميمى بگيرد همه به خراب كردن آن اشارت كردند و گفتند چون فرنگان به عسقلان آيند و ما با آنان روبرو شويم آنان با ما خواهند جنگيد تا ما را از آنجا برانند و خود فرود آيند . چون چنين شود ما به سرنوشتى كه در عكا داشتيم دچار شويم زيرا آنان با گرفتن عكا از حيث سلاح و ديگر ساز و برگ نيرومندتر شده‌اند و ما ناتوانتر گشته‌ايم . صلاح الدين به ويران شدن عسقلان رضا نمىداد و سپاهيان خويش را فراخواند كه به عسقلان روند و آن را از تعرض فرنگان حفظ نمايند .\r\nآنان گفتند اگر خواستار حفظ عسقلان هستى بايد يا خود يا يكى از پسران بزرگت با ما به شهر درآيد زيرا مىترسيم كه به ما در عسقلان آن رسد كه در عكا رسيد . 
  ] [ ( 1 ) 
  ] چون صلاح الدين چنان ديد برادر خود الملك العادل ابو بكر را در برابر لشكر فرنگان قرار داد و خود به عسقلان رفت و نوزدهم شعبان سال 587 شهر را به كلى ويران كرد و سنگهاى آن در دريا افگند و نشان آن از روى زمين محو كرد . در اين ويرانى آن قدر از اموال و ذخاير مردم تلف شد كه در حساب نمىگنجيد . چون خبر ويرانى عسقلان به فرنگان رسيد در يافا ماندند .\r\nمركيس نزد پادشاه انگلتره ( انگلستان ) كس فرستاد و او را بدان سبب كه صلاح الدين را از ويران كردن عسقلان باز نداشته است ملامت نمود .\r\nصلاح الدين در روز دوم رمضان به رمله لشكر برد و باروى آن را ويران كرد و از آنجا به سبب شدت باران و سرما راهى بيت المقدس شد تا در استحكام بارو و گردآورى اسلحه جهت دفاع از شهر نظارت نمايد و اجازت فرمود كه سپاهيان براى آسودن به شهرهاى خود روند و خود در هشتم رمضان به خيمه‌هاى خويش بازگرديد .\r\n\r\n\r\n","description":"","footnote":"\r\n[ ( 1 ) 
  ] ميان قلاب در متن آشفته بود از ابن اثير تكميل شد ( وقايع سال 578 )\r\n","page_name":" 495 ","page_number":527},
  {"content":"\r\n\r\nفرنگان در يافا ماندند و به تعمير خرابيها پرداختند . صلاح الدين در سيزدهم رمضان راهى نطرون شد تا در آنجا خيمه زند . رسولان ميان پادشاه انگلتره ( انگلستان ) و الملك العادل ابو بكر بن ايوب آمد و شد گرفتند و قرار بر آن شد كه پادشاه خواهر خود را به او دهد و قدس و بلاد ساحل از آن العادل باشد و عكا و بلاد فرنگان در ساحل تا كشور ايشان در آن سوى رود از آن خواهر پادشاه باشد . البته به شرطى كه داويه راضى باشند .\r\nصلاح الدين اين پيشنهاد را بپذيرفت ولى كشيشان و راهبان خواهر پادشاه انگليس را از اين ازدواج منع كردند . بنابر اين كار به پايان نيامد . در واقع پادشاه انگليس نيز قصد خدعه داشت .\r\nآنگاه فرنگان قصد بيت المقدس كردند و در سوم ذو القعده از يافا به رمله رفتند .\r\nصلاح الدين به بيت المقدس رفت . سپاهيان مصر با ابو الهيجاء سمين به آنجا آمدند . مسلمانان با آمدن آنان قويدل شدند . در سوم ذو الحجه فرنگان به نطرون رفتند و مسلمانان در روبروى ايشان موضع داشتند . ميانشان چند بار نبردهايى درگرفت كه در يكى از آنها بيش از پنجاه تن از جنگجويان فرنگان اسير شدند . صلاح الدين به تعمير باروى قدس همت گماشت . هر شكافى را پر كرد و آن مكانى را كه از آنجا شهر را تصرف كرده بود نيك در ضبط آورد و فرمود تا در خارج فصيل خندقى كندند و هر ناحيه را به يكى از فرزندان و اصحاب خود سپرد . چون براى ساختن بارو سنگ كم آمد . صلاح الدين خود سوار شد و از جايهاى دور سنگ بار كرد و آورد .\r\nديگر سپاهيان به او اقتدا كردند .\r\nآنگاه فرنگانى كه در نطرون بودند در تنگنا افتادند . مسلمانان راه آذوقه بر ايشان بستند .\r\nپادشاه انگليس خواست تا نقشهء بيت المقدس را براى او بكشند تا در كيفيت محاصرهء آن بنگرد .\r\nنقشه را براى او كشيدند . ديد كه اطراف آن را دره‌اى فراگرفته است . تنها از جانب شمال راه هست و آن دره عميق و صعب العبور بود . پادشاه گفت : محاصرهء آن براى ما مقدور نيست : زيرا اگر ما طرفى را كه شهر قرار دارد محاصره كنيم ديگر جوانب آزاد باقى مىماند . و اگر لشكر خود را دو قسمت كنيم و يك قسمت را در جانب وادى مستقر گردانيم و قسمت ديگر را در جانب شهر و صلاح الدين يك قسمت را مورد حمله قرار دهد ، آن قسمت ديگر را ياراى يارى رسانيدن به ايشان نيست ، زيرا آن قسمت اگر جاى خود را ترك گويند ، مسلمانان از شهر بيرون آيند و هر چه در لشكرگاهشان هست به غنيمت برند و اگر جمعى را در لشكرگاه به نگهبانى بگذارند و خود به يارى ايشان روند تا آنان از دره بگذرند ، صلاح الدين كارشان را ساخته باشد .\r\nاز اينها گذشته حمل علوفه و آذوقه با وجود بسته بودن راهها ميسر نخواهد بود . چون سران سپاه سخن پادشاه را شنيدند به صحت آن اذعان كردند و به رمله بازگرديدند ، سپس در محرم سال 588 به عسقلان رفتند و به عمارت آن كوشيدند . پادشاه انگليس به يكى از پادگانهاى مسلمانان حمله آورد و جنگى چند رخ داد كه از هر دو سو جمعى كشته شدند .\r\n\r\n","description":"","footnote":"","page_name":" 496 ","page_number":528},
  {"content":"\r\n\r\nصلاح الدين گروههايى از لشكر خود را از بيت المقدس براى تاراج و قطع آذوقه بر سر فرنگان مىفرستاد . آنان اموالى به غنيمت مىگرفتند و باز مىگشتند .\r\n\r\nكشته شدن مركيس و نشستن هانرى [ ( 1 ) 
  ] به جاى او\r\nصلاح الدين نزد سنان سركردهء اسماعيليه در شام كس فرستاد و از او خواست با گرفتن ده هزار دينار مركيس و پادشاه انگليس را بكشد .\r\nاسماعيليان قتل پادشاه را صلاح خود نمىدانستند ، زيرا اگر او از ميان برداشته مىشد صلاح الدين فراغتى مىيافت و به سر وقت ايشان مىرفت . از اين رو دو مرد در جامهء راهبان به كشتن مركيس معين كردند . اين دو به صاحب صيد او ابن بازران صاحب رمله پيوستند و شش ماه نزد آنان ماندند و به عبادت تظاهر مىكردند تا مركيس با آنان انس گرفت . روزى اسقف صور مركيس را به مهمانى دعوت كرد . اين دو بناگاه برجستند و او را مجروح كردند . يكى از آن دو بگريخت و در كليسا پنهان شد . مركيس را كه جراحتى سخت برداشته بود به كليسا بردند . آن باطنى كه به كليسا گريخته بود بار ديگر حمله كرد و او را بكشت . فرنگان قتل او را به پادشاه انگليس نسبت دادند و گفتند مىخواهد سراسر سواحل شام را در تصرف خود داشته باشد . چون مركيس كشته شد رئيس فرنگانى كه از آن سوى دريا آمده بودند ، يعنى هانرى پسر خواهر پادشاه فرانسه و پسر برادر پدرى پادشاه انگليس شهر را گرفت و همان شب با ملكه عروسى كرد و چون پادشاه انگليس بازگشت عكا و ديگر بلاد را در تصرف آورد و تا سال 594 زندگى كرد . تا روزى از بام بيفتاد و بمرد . چون پادشاه انگليس به بلاد خود بازگرديد هانرى نزد صلاح الدين كس فرستاد و او را به صلح دعوت كرد و از او خلعت خواست .\r\nصلاح الدين براى او خلعت فرستاد و او آن خلعت را در عكا بر تن پوشيد . و اللّه تعالى اعلم .\r\n\r\nحركت فرنگان به قدس\r\nچون صلاح الدين به قدس رفت خبر يافت كه تقى الدين عمر پسر برادرش شاهنشاه درگذشته و پسرش ناصر الدين محمد بر بلاد جزيره مستولى شده است . قلمرو او حران و رها و سميساط و ميافارقين و حانى [ ( 2 ) 
  ] بود . او نزد صلاح الدين كس فرستاد و از او خواست كه آن اعمال را در دست وى باقى گذارد و افزون بر آن متصرفات پدرش در شام را نيز به او دهد .\r\nصلاح الدين صلاح نديد كه بلادى آنچنان را به دست كودكى نو رسيده بسپارد . الملك الافضل على بن صلاح الدين ، از پدر خواست كه اعمال تقى الدين را به او دهد و دمشق را از او بستاند صلاح الدين بپذيرفت و فرمان داد كه بر سر اعمال خود رود . صلاح الدين به ملوك بلاد شرقى\r\n\r\n\r\n","description":"","footnote":"\r\n[ ( 1 ) 
  ] متن : كندهرى .\r\n[ ( 2 ) 
  ] متن : ارجان .\r\n","page_name":" 497 ","page_number":529},
  {"content":"\r\n\r\nدر موصل و سنجار و جزيره و اربل ، نامه نوشت كه به يارى پسرش الملك الافضل على سپاه فرستند . چون ناصر الدين چنان ديد نزد الملك العادل ابو بكر بن ايوب رسول فرستاد و او را نزد صلاح الدين شفيع ساخت كه كرم كرده فقط متصرفات پدرش تقى الدين را در شام در دست او گذارد و بلاد جزيره را از او بگيرد . صلاح الدين بپذيرفت و آن بلاد را به برادر خود الملك العادل اقطاع داد و او را فرستاد كه آن بلاد را در ضبط آرد و الملك الافضل را از آنجا بازگرداند الملك العادل با الملك الافضل در حلب ديدار كرد و او را بازگردانيد و از فرات گذشت و بلادى را كه در دست ناصر الدين بود بستد و از جانب خود بر آنها عمالى گماشت و او را با لشكريانى كه در جزيره مقام داشتند با خود نزد صلاح الدين آورد .\r\nچون فرنگان دريافتند كه صلاح الدين پسرش افضل و برادرش عادل را به جزيره فرستاده و لشكرش را با آن دو روانه داشته و اينك در قدس خود با جمعى از خواصش باقى مانده است طمع در تصرف قدس كردند و بر لشكر مصر كه روانهء قدس بود و سليمان برادر مادرى الملك العادل بر آن فرمان مىراند حمله كردند و در نواحى خليل او را گرفتند و كشتند و اموالشان به غارت بردند و جز اندكى كه به كوه خليل گريخته بودند كسى از آن لشكر باقى نماند . سپس فرنگان به داروم رفتند و ويرانش كردند و در نهم ماه جمادى الاولاى 588 به سوى قدس راندند و در بيت نوبه [ ( 1 ) 
  ] در دو فرسنگى آن فرود آمدند . صلاح الدين بسيج نبرد كرد و برجهاى شهر را هر يك به يكى از امراى خود سپرد و گروههايى از لشكر را پىدرپى به جنگ فرنگان فرستاد و آنان دليريها نمودند تا فرنگان بازپس نشستند و به يافا رفتند و هر چه علوفه و آذوقه گرد آورده بودند نصيب مسلمانان شد .\r\nدر اين احوال فرنگان خبر يافتند كه لشكرهاى شرق كه با الملك العادل و الملك الافضل بودند به دمشق بازگشته‌اند . ايشان نيز به عكا بازگشتند و چنان نمودند كه به محاصرهء بيروت مىروند . صلاح الدين پسر خود الملك الافضل را فرستاد كه راه بر آنان ببندد . او تا مرج العيون پيش رفت ولى فرنگان بيرون نيامدند .\r\nدر خلال اين احوال لشكرهايى از حلب و ديگر جايها بيامدند . صلاح الدين به يافا رفت و آنجا را محاصره كرد و به جنگ بستد . اين واقعه در دهم ماه رجب همان سال واقع شد . صلاح الدين باقى آن روز را به محاصرهء قلعه پرداخت . فتح قلعه نزديك بود . فرنگان كه منتظر فرا رسيدن مدد از جانب عكا بودند بدين بهانه كه امان مىخواهند مسلمانان را تا روز ديگر سرگرم كردند . مسلمانان نيز پذيرفتند كه آنان را امان دهند . شب هنگام پادشاه انگليس بيامد و از پى او ياريهاى مردم عكا نيز برسيد . روز ديگر خواستار نبرد شدند ولى از مسلمانان كس قدم پيش ننهاد . پادشاه خود به ميان دو صف آمد و طعام خواست و به خوردن نشست\r\n\r\n\r\n","description":"","footnote":"\r\n[ ( 1 ) 
  ] متن : فوجه .\r\n","page_name":" 498 ","page_number":530},
  {"content":"\r\n\r\nصلاح الدين فرمان حمله داد در اين هنگام يكى از امرايش به نام جناح كه برادر زين الدين على بن احمد المشطوب بود پيش آمد و گفت : اين چگونه است كه جنگ با ماست و غنايم نصيب مماليك تو مىشود ؟ صلاح الدين را اين سخن گران آمد و از نبرد با فرنگان به خيمه‌هاى خود بازگشت و درنگ كرد تا پسرش افضل و برادرش عادل برسيدند . پس به رمله رفت و منتظر نشست تا بنگرد كه كار او با فرنگان به كجا مىكشد . فرنگان همچنان در يافا بودند و اللّه تعالى اعلم .\r\n\r\nصلح ميان صلاح الدين و فرنگان و رفتن پادشاه انگليس به بلاد خود\r\nمدت درازى بود كه پادشاه انگليس از كشور خود دور افتاده بود . او ديگر از تصرف بلاد ساحلى مأيوس شده بود . زيرا مسلمانان بر آن مستولى شده بودند . پس نزد صلاح الدين كس فرستاد و خواستار صلح شد . صلاح الدين پنداشت كه اين خدعه‌اى بيش نيست از اين رو پاسخى نداد و همچنان خواستار جنگ بود . پادشاه انگليس به صلح اصرار مىورزيد . آن سان كه صلاح الدين صدق گفتار او را باور كرد . و پادشاه از عمارت عسقلان دست برداشت و از غزه و داروم و رمله صرف نظر كرد و نزد الملك العادل ابو بكر بن ايوب رسول فرستاد تا در اين امر ميانجى گردد . او صلاح الدين و اميرانش را اشارت كرد كه اين صلح را بپذيرند . زيرا سپاهيان از طول جنگها ملول شده بودند و به سبب هزينهء بسيار خزانه خالى شده بود و بسيارى از چارپايان هلاك شده بودند و سلاحها فرسوده شده بود . همچنين گفتند كه پادشاه انگليس مىخواهد صلح برقرار شود تا پيش از رسيدن زمستان به بلاد خود بازگردد . اگر درخواست او اجابت نشود و به سبب فرا رسيدن زمستان سفر در دريا ميسر نگردد ما نيز مجبوريم كه تا سال ديگر در اينجا بمانيم . چون صلاح الدين به صحت اين رأى يقين كرد به صلح تن در داد و در بيستم شعبان سال 588 به مدت چهل و چهار ماه با رسولان فرنگان پيمان صلح بست و بر آن سوگند خوردند و صلاح الدين به ايشان اجازت داد كه به زيارت قدس آيند .\r\nپادشاه انگليس از راه دريا به ديار خود بازگشت و هانرى كه بعد از مركيس فرمانروايى صور يافته بود بر فرنگان سواحل شام پادشاهى يافت و با ملكه كه پيش از اين صاحب آن نواحى بود ازدواج كرد . صلاح الدين به قدس رفت و باروهاى شهر را اصلاح كرد و كنيسهء صهيون را به درون بارو آورد و حال آنكه پيش از اين خارج از بارو بود و مدرسه‌ها و رباطها و بيمارستان پى افگند و براى آنها موقوفات ترتيب داد . آنگاه آهنگ حج نمود ولى موانعى پيش آمد كه او را از حج منصرف كرد . صلاح الدين در پنجم ماه شوال به دمشق رفت و امير جورديك از موالى نور الدين را در قدس به نيابت خويش نهاد . صلاح الدين چون از قدس به دمشق مىرفت راه خود را از ثغور مسلمانان انداخت و نابلس و طبريه و صفد و تبنين و\r\n\r\n","description":"","footnote":"","page_name":" 499 ","page_number":531},
  {"content":"\r\n\r\nبيروت را ديدار كرد . چون به بيروت رسيد بوهموند فرمانرواى انطاكيه و طرابلس و اعمال آن بيامد و نسبت به او اظهار فرمانبردارى كرد و بازگشت . صلاح الدين در بيست و پنجم شوال به دمشق بازگرديد . مردم از آمدن او مسرور شدند و دشمن ناتوان گرديد . و اللّه سبحانه و تعالى اعلم .\r\n\r\nوفات صلاح الدين و حال پسرش و برادرش بعد از او\r\nچون صلاح الدين به دمشق رسيد به سبب شكستى كه در سپاه فرنگان افتاده بود و به سبب پيمان صلح با آنها خاطرش از آن بابت آسوده شد و قدرى بياسود . سپس بار ديگر عزم جنگ كرد و با پسرش الافضل و برادرش العادل به مشاورت پرداخت كه لشكر به كدام سو كشد الملك العادل اشارت به خلاط كرد زيرا او را وعده داده بود كه اگر خلاط را بگيرد آن را به وى اقطاع خواهد داد . پسرش الافضل اشارت به بلاد روم يعنى متصرفات خاندان قلج ارسلان نمود ، زيرا تصرف آن آسان مىنمود . از سوى ديگر بر سر راه فرنگانى بودند كه مىخواستند به شام تعرض كنند .\r\nصلاح الدين برادر خود العادل را گفت : تو با يكى از فرزندان من و پاره‌اى سپاه به خلاط رو . من نيز به بلاد روم مىروم . چون از كار آنجا بپرداختم به شما مىپيوندم ، آنگاه همه به آذربايجان و سپس به بلاد عجم مىرويم .\r\nصلاح الدين برادر را اجازت داد كه به كرك رود - كرك اقطاع او بود - تا نيروى خويش بسيج كند و به خلاط رود . چون الملك العادل به كرك رفت ، صلاح الدين بيمار شد و در ماه صفر سال 589 پس از بيست و پنج سال كه از تصرف مصر به دست او گذشته بود ، وفات كرد . رحمة اللّه تعالى .\r\nپسرش الملك الافضل نور الدين على با او در دمشق بود و همهء لشكر نزد او بود .\r\nالافضل دمشق و ساحل و بعلبك و صرخد و بصرى و بانياس و هونين [ ( 1 ) 
  ] و همهء اعمال داروم را تصرف كرد . پسر ديگرش الملك العزيز عثمان در مصر بود . او نيز بر مصر چيره شد . پسر سومش الملك الظاهر غازى فرمانرواى حلب بود . او نيز بر حلب و اعمال آن چون حارم و تل باشر و عزاز و برزيه و درب ساك و غير آن غلبه يافت . محمود بن تقى الدين عمر در حماة بود . او به اطاعت الملك الظاهر غازى درآمد و همراه او شد . شيركوه بن محمد بن شيركوه نيز در حمص بود . او نيز اطاعت الملك الظاهر را پذيرا شد . علاوه بر حماة سلميه و معره و منبج از آن محمد بن تقى الدين بود و علاوه بر حمص رحبه و تدمر از آن شيركوه بن محمد بن شيركوه . بهرامشاه بن فرخشاه بن شاهنشاه ملقب به الامجد در بعلبك بود و الظافرين\r\n\r\n\r\n","description":"","footnote":"\r\n[ ( 1 ) 
  ] متن : شوش .\r\n","page_name":" 500 ","page_number":532},
  {"content":"\r\n\r\nصلاح الدين با برادرش الافضل در بصرى بود و سابق الدين عثمان بن الدايه در شيزر بود .\r\nالملك العادل ابو بكر بن ايوب ، در كرك و شوبك بود .\r\nچون خبر وفات صلاح الدين به الملك العادل رسيد در كرك ماند . الملك الافضل او را به دمشق فراخواند و او اجابت نكرد . او نيز بار ديگر پيام داد و او را از پسر برادرش الملك العزيز فرمانرواى مصر و از اتابك عز الدين صاحب موصل بترسانيد و گفت عز الدين آهنگ بلاد جزيره را دارد و وعده داد كه در برابر او ياريش خواهد كرد . آنگاه رسولى كه از سوى الملك الافضل آمده بود او را گفت كه اگر نزد الملك الافضل به دمشق روى با تو مىآيم و اگر نيايى نزد الملك العزيز مىروم و به آنچه او اختيار كند با او پيمان مىبندم .\r\nبا اين سخن الملك العادل بيمناك شد و نزد الافضل به دمشق رفت . الافضل او را به اكرام درآورد و آذوقه و سلاح و لشكر داد تا برود و اتابك عز الدين صاحب موصل را از بلاد جزيره براند .\r\nالملك الافضل به فرمانرواى حمص و فرمانرواى حماة نيز نوشت و از آنان خواست كه لشكرهايى همراه الملك العادل كنند . العادل با سپاه از فرات گذشت و در نواحى رها اقامت گزيد . عز الدين مسعود بن مودود صاحب موصل را چون خبر وفات صلاح الدين رسيد ، عزم آن كرد كه لشكر به بلاد جزيره و حران و رها و ديگر متصرفات الملك العادل كشد و آنها را بازپس گيرد . ولى مجاهد الدين قايماز كه اتابك دولت او بود او را عيب مىكرد و ملامت مىنمود و از روابط دوستانه ميان الملك العادل و برادرزاده‌اش سخن مىگفت . در اين احوال خبر رسيد كه الملك العادل در حران است . سپس نامه رسيد كه الملك الافضل بعد از پدرش صلاح الدين به حكومت رسيده است و مردم همه سر بر فرمان او نهاده‌اند . عز الدين به ملوك اطراف چون صاحب سنجار و صاحب ماردين نامه نوشت و از آنان يارى خواست . برادرش از نصيبين نزد او آمد و همراه او روانهء رها گرديد . عز الدين مسعود در راه بيمار شد و به موصل بازگرديد و در اول رجب سال 589 درگذشت و الملك العادل بر قلمرو خود در بلاد جزيره بىهيچ معارضى بماند . و اللّه تعالى ينصر من يشاء من عباده .\r\n\r\nحركت الملك العزيز از مصر و محاصره كردن او الملك الافضل را در دمشق و تقسيم كردن آن دو ولايات را ميان خود\r\nالملك العزيز عثمان بن صلاح الدين در مصر استقرار يافت . موالى پدرش از برادرش الملك الافضل على رويگردان بودند . رؤساى اين موالى در اين ايام فخر الدين اياز چركس [ ( 1 ) 
  ] و قراجا بودند . اينان همواره او را از برادرش الافضل مىترسانيدند و مىگفتند كه كردان و\r\n\r\n\r\n","description":"","footnote":"\r\n[ ( 1 ) 
  ] متن : جهاركس .\r\n","page_name":" 501 ","page_number":533},
  {"content":"\r\n\r\nمماليك اسدى كه در سپاه مصرند دل با الافضل دارند و مىترسيم كه عاقبت تو را براندازند .\r\nمصلحت اين است كه لشكر ببرى و دمشق را بستانى .\r\nاز اين رو در سال 590 الملك العزيز به قصد گرفتن دمشق ، لشكر در حركت آورد .\r\nالملك الافضل در اعمال جزيره بود . خود نزد عمش الملك العادل ابو بكر رفت و او را بياورد .\r\nالملك الظاهر غازى بن صلاح الدين صاحب حلب و ناصر الدين محمد بن تقى الدين عمر بن شاهنشاه صاحب حماة و شيركوه بن محمد بن شيركوه صاحب حمص و عساكر موصل گرد آمدند و به يارى او به دمشق رفتند . الملك العزيز را در عزم فتورى پديد آمد و پس از گفتگوهايى كار صلح بر آن قرار گرفت كه قدس و اعمال فلسطين از آن الملك العزيز عثمان باشد و جبله و لاذقيه از آن الملك الظاهر غازى صاحب حلب و دمشق و طبريه و غور نيز در دست الملك الافضل على باقى بماند و نيز مقرر شد كه العادل در مصر بماند و امور دولت را بگرداند زيرا مصر پيش از اين اقطاع او بود . بدين قرار صلح برقرار شد و العزيز به مصر بازگرديد و ديگران نيز به بلاد خود رفتند . و اللّه تعالى اعلم .\r\n\r\nمحاصرهء العزيز بار ديگر دمشق را و به هزيمت رفتن او\r\nچون الملك العزيز به مصر بازگرديد ، موالى صلاح الدين بار ديگر او را به جنگ با برادرش برانگيختند . او نيز در سال 591 لشكر ببرد و دمشق را محاصره كرد .\r\nالملك الافضل على از دمشق به نزد عم خود الملك العادل رفت و با او در قلعهء جعبر ديدار كرد . سپس نزد برادرش الملك الظاهر غازى به حلب شد و از آن دو يارى خواست .\r\nچون به دمشق آمد ، ديد كه عمش الملك العادل پيش از او وارد دمشق شده . آنگاه چنان نهادند كه مصر از آن الملك الافضل على باشد و دمشق از آن الملك العادل .\r\nالملك العزيز عثمان تا نزديكى دمشق پيش آمد . كردان و موالى شيركوه با او دل بد داشتند و به الافضل گرايش داشتند . سردار اين مخالفان سيف الدين ايازكوش ، از مماليك و ابو الهيجاء السمين بود از كردان . اينان به الافضل نهانى پيام دادند كه اگر به نبرد العزيز بيرون آيد آنان به هزيمت خواهند رفت . چون الافضل با برادر روبرو شد آن دو به هزيمت شدند و العزيز نيز به هزيمت رفته به مصر بازگرديد .\r\nالملك الافضل عم خود الملك العادل را به قدس فرستاد و آن را از نايب العزيز بستد و از پى او به مصر راند . همه سپاهيان گرد الافضل را گرفته بودند . چون الملك العادل چنان ديد به شك افتاد كه مبادا چون به مصر رسيدند به عهد خود وفا نكند و دست او به دمشق نرسد . اين بود كه در نهان به الملك العزيز پيام داد كه پايدارى كند و گروهى از لشكر خود را به نگهبانى شهر بلبيس گذارد و به عهده گرفت كه الملك الافضل و ديگران را از نبرد\r\n\r\n","description":"","footnote":"","page_name":" 502 ","page_number":534},
  {"content":"\r\n\r\nبا آنان بازخواهد داشت . الملك العزيز عثمان ، فخر الدين اياز چركس را با جمعى از موالى پدر آنجا نهاد . الافضل آهنگ نبرد با آنان كرد . العادل او را منع كرد . خواست به مصر حركت كند نيز او را منع نمود و گفت : اگر مصر را به جنگ بگيرى بر شكوه و هيبت مصر لطمه خواهد خورد و دشمنان در آن طمع خواهند كرد . بهتر آن است كه درنگ كنى تا بنگريم كه كار به كجا خواهد كشيد . آنگاه الملك العزيز را واداشت كه قاضى الفاضل را نزد الافضل فرستد ، زيرا به سبب مقامى كه در نزد صلاح الدين داشت همگان به سخن او گوش مىدادند . قاضى قدم به ميدان نهاد و ميان دو برادر عقد صلح منعقد شد . بدين گونه كه قدس و فلسطين و طبريه و اردن از آن الملك الافضل باشد و اقطاعات كه از قديم در دست الملك العادل بوده در دست او باقى بماند و او در مصر نزد الملك العزيز بماند و تدبير كارهاى او را در دست داشته باشد بدين قرار سوگند خوردند . الافضل به دمشق بازگرديد و العادل در مصر نزد العزيز ماند .\r\nو اللّه اعلم .\r\n\r\nاستيلاى الملك العادل بر دمشق\r\nالملك العزيز عثمان ابن صلاح الدين به استمالت الملك العادل ابو بكر بن ايوب پرداخت و او را بدين گونه تطميع كرد كه دمشق را از برادرش بستاند و به او تسليم كند . الملك الظاهر غازى بن صلاح الدين صاحب حلب ، الملك الافضل على بن صلاح الدين را به سبب دوستى و پيوستگى با عمش الملك العادل ملامت مىكرد و او را تحريض مىكرد كه از او دورى گزيند و در اين امر پاى مىفشرد .\r\nالعادل و العزيز از مصر بيامدند و دمشق را محاصره كردند و از امراى الافضل ابو غالب الحمصى را كه مورد اعتماد و نواخت او بود با خود يار كردند . او در شب بيست و هفتم رجب سال 592 دروازهء شرقى دمشق را بگشود و العادل به شهر درآمد . العزيز در ميدان اخضر ايستاد . برادرش الافضل نزد او آمد . العادل به سراى شيركوه فرود آمد . آن دو چون كثرت لشكر الافضل را ديدند با او به مدارا رفتار كردند و او را به قلعه بازگردانيدند و خود در بيرون شهر اقامت گزيدند . افضل هر بامداد و شامگاه نزد ايشان مىرفت و به گفتگو مىنشست .\r\nچون آن دو نيرو گرفتند او را فرمان دادند كه از دمشق بيرون رود و همهء آن اعمال و قلعهء صرخد به الملك العزيز سپارد . العزيز قلعه را تصرف كرد . الملك العادل را گفتند كه بر زبان العزيز رفته است كه دمشق را به الافضل باز خواهد گردانيد . پس العادل برفت و او را وادار كرد كه شهر را به او تسليم كند . العزيز شهر را تسليم او كرد و خود به مصر بازگرديد .\r\nالافضل نيز به روستايى خارج شهر رفت و چندى بماند ، سپس راهى صرخد شد . الملك العادل در دمشق ماند . و اللّه سبحانه و تعالى اعلم بغيبه و احكم .\r\n\r\n","description":"","footnote":"","page_name":" 503 ","page_number":535},
  {"content":"\r\n\r\n\r\nفتح الملك العادل ابو بكر بن ايوب يافا را و استيلاى فرنگان بر بيروت و محاصره كردن ايشان تبنين را\r\nچون صلاح الدين در گذشت و پسرانش پس از او به حكومت رسيدند العزيز با هانرى پادشاه فرنگان همان پيمان را كه پدرش بسته بود تجديد كرد . امير اسامه بيروت را به اقطاع داشت . او گاهگاه زورقهايى براى دستبرد زدن به فرنگان روانه مىداشت . فرنگان گاه شكايت او در دمشق به العادل مىبردند و گاه شكايت به الملك العزيز در مصر ، ولى آنان به شكايت ايشان گوش فرا نمىدادند . از اين رو از پادشاهان خود در آن سوى دريا يارى خواستند .\r\nآنان نيز لشكرها به ياريشان روان كردند . بيشتر از آلمان بودند . اينان در عكا فرود آمدند .\r\nالعادل ، عزيز را به يارى طلبيد . او نيز با لشكرهاى جزيره و موصل بيامد و همه در عين جالوت اجتماع كردند و سراسر رمضان و برخى از شوال سال 592 را در آنجا درنگ كردند . سپس به يافا لشكر بردند . نخست يافا را گرفتند و ويران كردند . مدافعان شهر به قلعه پناه بردند .\r\nمسلمانان قلعه را محاصره كردند و به جنگ بگشودند و دست به كشتار و تاراج زدند .\r\nفرنگان از عكا به يارى همكيشانشان آمدند و به قيساريه رسيدند . در آنجا خبر يافتند يافا به دست مسلمانان افتاده است . سبب بازگشت آنان از عكا اين بود كه پادشاهشان هانرى در عكا از جايى بلند افتاد و هلاك شد و اين امر سبب اختلال در كار ايشان گرديد .\r\nخبر رسيد كه فرنگان عزم بيروت دارند . الملك العادل رفت تا بيروت را ويران سازد تا از چشم فرنگان بيفتد . نخست بارو را ويران كرد و آهنگ ويران كردن خانه‌ها را نمود كه امير اسامه مانع شد و خود نگهدارى آن را بر عهده گرفت . با اين پيمان الملك العادل از بيروت بازگرديد و فرنگان در روز عرفه به بيروت درآمدند و امير اسامه از آنجا بگريخت و بيروت به دست ايشان افتاد . الملك العادل جمعى از سپاهيان خود را به صيدا فرستاد تا باقيماندهء آن شهر را نيز ويران كنند . پيش از اين به دست صلاح الدين قسمتهايى از آن ويران شده بود .\r\nلشكريان الملك العادل پس از ويران كردن صيدا ، در نواحى صور نيز دست به آشوب و ويرانى و قتل و غارت زدند .\r\nمسلمانان در نزديكى قلعهء هونين فرود آمدند . در اواسط محرم الملك العادل خبر يافت كه فرنگان به در حصن تبنين مىآيند . ايشان در ماه صفر 594 در آنجا فرود آمدند .\r\nالملك العادل لشكرى به حمايت آن فرستاد ولى كارى از پيش نبرد . فرنگان باروها را سوراخ كردند . الملك العادل از الملك العزيز فرمانرواى مصر يارى خواست . او با لشكريان خويش بيامد و در ماه ربيع الاول همان سال به عسقلان رسيد .\r\nمسلمانانى كه در تبنين گرفتار آمده بودند ، نزد فرنگان كس فرستادند و از آنان امان\r\n\r\n","description":"","footnote":"","page_name":" 504 ","page_number":536},
  {"content":"\r\n\r\nخواستند و گفتند تبنين را به ايشان تسليم خواهند كرد . يكى از بزرگانشان گفت كه اينان غدر مىورزند . از اين رو بار ديگر مردم تبنين به مقاومت پرداختند تا العزيز به عسقلان رسيد .\r\nفرنگان از شنيدن اين خبر مضطرب شدند زيرا پادشاهى نداشتند و كارها به دست كشيش كنراد [ ( 1 ) 
  ] از ياران پادشاه آلمان بود و فرمانروايشان زنى بود . اين زن زوجهء هانرى بود . فرنگان نزد پادشاه قبرس كس فرستادند و او را فراخواندند . نام پادشاه قبرس نيز هانرى بود ، برادر همان پادشاه بود كه مسلمانان در حطين اسيرش كرده بودند . چون بيامد ملكهء خود را به او به زنى دادند .\r\nچون الملك العزيز عثمان از عسقلان به جبل خليل رفت و بر فرنگان مشرف شد و جنگ را تدارك ديد ، فرنگان به صور و سپس به عكا بازگشتند . مسلمانان به لجون [ ( 2 ) 
  ] فرود آمدند .\r\nامراى الملك العزيز سخت در اضطراب افتادند . جماعتى از ايشان چون ميمون قصرى و قراسنقر و حجاف [ ( 3 ) 
  ] و ابن مشطوب و چند تن ديگر عزم آن كردند كه بر العزيز و مدبر امور دولتش فخر الدين چركس غدر ورزيده عصيان كنند . چون العزيز چنان ديد شتابان به مصر بازگرديد .\r\nدر اين هنگام الملك العادل با فرنگان صلح كرد و در ماه شعبان همان سال پيمان صلح بسته شد . العادل به دمشق رفت و از آنجا به ماردين رفت و ما در اخبار او خواهيم آورد . و اللّه تعالى اعلم .\r\n\r\nوفات طغتكين بن ايوب در يمن و حكومت پسرش اسماعيل سپس سليمان بن تقى الدين شاهنشاه\r\nگفتيم كه سيف الاسلام طغتكين بن ايوب در سال 578 بعد از وفات برادرش شمس الدوله توران شاه و اختلاف نواب او در يمن در آن سرزمين امارت يافت و بر آن استيلا جست و در زبيد فرود آمد و در آنجا بماند تا در ماه شوال سال 593 درگذشت . طغتكين بن ايوب مردى بد سيرت و ستمگر بود و به اموال رعيت دست تطاول دراز مىكرد . چون در يمن كارش بالا گرفت قصد تسخير مكه نمود .\r\nخليفه الناصر لدين اللّه به برادر او صلاح الدين نوشت كه او را از اين كار منع كند .\r\nصلاح الدين نيز او را منع كرد .\r\nچون سيف الاسلام طغتكين درگذشت ، پسرش الملك المعز اسماعيل بن طغتكين به جايش نشست . اسماعيل مردى گول و بىخرد بود . چنان كه مدعى شد كه از بنى اميه است و دعوى خلافت كرد و جامهء سبز پوشيد . عمش او را ملامت كرد و توبيخ نمود ولى او نپذيرفت و بر\r\n\r\n\r\n","description":"","footnote":"\r\n[ ( 1 ) 
  ] متن : جنصكير .\r\n[ ( 2 ) 
  ] متن : البحور .\r\n[ ( 3 ) 
  ] متن : حجاب .\r\n","page_name":" 505 ","page_number":537},
  {"content":"\r\n\r\nرعيت دست ستم گشود . عاقبت دولتمردانش بر او بشوريدند و كشتندش .\r\nآنكه او را به قتل رسانيد اتابك سنقر از موالى پدرش بود . سنقر برادرش الملك الناصر ، ايوب بن طغتكين را در سال 598 به جاى او نشاند و خود زمام كارها به دست گرفت . پس از چهار سال حكومت ، سنقر درگذشت و يكى از امراى ايشان به نام غازى بن جبريل به جايش نشست و با مادر الناصر ازدواج كرد . پس الناصر مسموم شده بمرد . عربها بر غازى بن جبريل كه مىپنداشتند كه او الناصر را زهر داده است بشوريدند و اوضاع يمن همچنان آشفته بود .\r\nمحمد بن محمد الحميرى بر بلاد حضرموت مستولى شد و بر مادر الناصر خودكامگى پيش گرفت و زبيد را تسخير كرد و يكى از خاندان ايوب را فراخواند تا ملك يمن را به او سپارد . در اين احوال مردى از بنى ايوب موسوم به سليمان بن تقى الدين كه چون در سال پيش به هيئت صوفيان به مكه وارد شده بود به صوفى معروف بود ، به يمن آمد و به زبيد رفت . بقاياى ايوبيان از او خواستند كه زمام كارشان را بر دست گيرد . او نيز بپذيرفت و مادر الملك الناصر را به زنى گرفت . و اللّه سبحانه و تعالى اعلم .\r\n\r\nرفتن الملك العادل ابو بكر بن ايوب به جزيره و محاصرهء او ماردين را\r\nميان نور الدين ارسلان شاه بن مسعود بن مودود صاحب موصل و قطب الدين محمد ، فرزند عمش عماد الدين زنگى بن مودود صاحب نصيبين و خابور و رقه فتنه افتاد . پيش از اين ، اين اختلاف ميان نور الدين و عماد الدين بر سر اختلاف در مرزهاى متصرفاتشان پديد آمده بود .\r\nنور الدين ارسلان شاه لشكر كشيد و نصيبين را از او بستد . قطب الدين به حران و رها كه در قلمرو الملك العادل ابو بكر بن ايوب بود پناه برد و از او يارى طلبيد . الملك العادل در دمشق بود . قطب الدين براى آنكه يارى او را جلب كند اموال بسيار هزينه كرد . العادل به حران رفت و نور الدين كه در نصيبين بود راهى موصل شد و چون او به موصل رفت قطب الدين نصيبين را تصرف كرد و الملك العادل در رمضان سال 594 ماردين را محاصره نمود . فرمانرواى ماردين حسام الدين يولق [ ( 1 ) 
  ] ارسلان بن ايلغازى [ ( 2 ) 
  ] بن البى بن تيمورتاش بن ايلغازى بن ارتق بود . او كودك بود و امور دولتش در دست مملوك پدرش نظام يرنقش [ ( 3 ) 
  ] بود . چون الملك العادل ابو بكر بن ايوب ماردين را محاصره نمود و محاصره به دراز كشيد و ربض تصرف شد ، از شهر آذوقه منقطع گرديد ، ولى سال بعد ، از محاصره دست بداشت . ما در اخبار دولت زنگى به آن وقايع اشاره كرديم . و اللّه تعالى ينصر من يشاء من عباده .\r\n\r\n\r\n","description":"","footnote":"\r\n[ ( 1 ) 
  ] متن : بولو .\r\n[ ( 2 ) 
  ] متن : ابى الغازى .\r\n[ ( 3 ) 
  ] متن : برتقش .\r\n","page_name":" 506 ","page_number":538},
  {"content":"\r\n\r\n\r\nوفات الملك العزيز صاحب مصر و حكومت برادرش الملك الافضل\r\nدر بيستم محرم سال 595 الملك العزيز عثمان بن صلاح الدين يوسف بن ايوب صاحب مصر درگذشت . چون او بمرد ، فخر الدين اياس چركس [ ( 1 ) 
  ] از موالى پدرش كه زمام امور دولت او را به دست داشت نزد الملك العادل ابو بكر بن ايوب كس فرستاد و او را به مصر فراخواند .\r\nالملك العادل ماردين را در محاصره داشت .\r\nفخر الدين كه از موالى صلاح الدين بود با الملك الافضل پسر صلاح الدين دل بد داشت .\r\nولى موالى صلاح الدين و اسد الدين شيركوه و كردان دل با افضل داشتند . چون فخر الدين چركس آنان را گرد آورد تا در امر حكومت راى بزند ، خود گفت پسر الملك العزيز را به جاى پدر مىنشانيم . سيف الدين اياز كوش مقدم موالى شيركوه گفت : اين كودك را پسنديده نيست به حكومت نشانيم مگر آنكه يكى از پسران صلاح الدين كفالت او را به عهده گيرد ، زيرا فرماندهى لشكر خود صنعتى است . پس همگان راى به الملك الافضل على بن صلاح الدين دادند . سپس نزد قاضى الفاضل رفتند . او نيز به الافضل اشارت كرد . اياز كوش او را از صرخد به مصر فراخواند .\r\nو او در آخر ماه صفر همان سال به مصر وارد شد .\r\nدر همان حال كه الافضل به مصر مىآمد در راه او را خبر دادند كه قدس سر بر فرمان وى نهاده است . چون در پنجم ربيع الاول به بلبيس رسيد ، امراى مصر و برادرش الملك المؤيد مسعود به ديدارش شتافتند . برادرش الملك المؤيد براى او طعامى ترتيب داده بود و فخر الدين چركس مدبر دولت العزيز نيز طعامى و چون خوردن از طعام برادر را مقدم داشت فخر الدين پنداشت كه اين كار بدان سبب است كه با او دل بد دارد . پس نزد او آمد و اجازت خواست كه براى دفع فتنه‌اى كه ميان دو طايفه از عرب افتاده است ، عزيمت كند .\r\nالافضل نيز اجازت داد . فخر الدين به قدس رفت و آنجا را تصرف كرد . جماعتى از موالى صلاح الدين از جمله قراجا زره‌كش [ ( 2 ) 
  ] و قراسنقر نيز به او پيوستند و با آمدن ميمون قصرى پشتشان قوى شد و شوكتشان افزون گشت و آهنگ عصيان بر الافضل كردند و نزد الملك العادل كس فرستادند و او را نزد خود فراخواندند تا همراه ايشان به مصر برود و آن را بگيرد ، ولى الملك العادل كه هواى تصرف ماردين را در سر داشت شتاب ننمود .\r\nالملك الافضل در باب موالى صلاح الدين به شك افتاد و كسانى چون شقبره [ ( 3 ) 
  ] و آيبك فطيس [ ( 4 ) 
  ] و البكى را دستگير كرد . جماعتى از ايشان به ياريشان در قدس پيوستند . الافضل نزد\r\n\r\n\r\n","description":"","footnote":"\r\n[ ( 1 ) 
  ] متن : جهاركس .\r\n[ ( 2 ) 
  ] متن : قراجا الدكرمس .\r\n[ ( 3 ) 
  ] متن : شقيره .\r\n[ ( 4 ) 
  ] متن : انبك مطيش .\r\n","page_name":" 507 ","page_number":539},
  {"content":"\r\n\r\nايشان كس فرستاد كه در آنچه كرده‌اند بار ديگر بينديشند ، ولى آنان امتناع كردند . الافضل در قاهره ماند و بنيان دولتش مستحكم شد . آنگاه زمام كارها به دست سيف الدين اياز كوش داد و حكومت را به پسر برادرش الملك العزيز عثمان سپرد . به سبب خردساليش سيف الدين كفيل او بود . كارهايشان بر اين نسق قرار گرفت . و اللّه سبحانه و تعالى اعلم .\r\n\r\nمحاصرهء الملك الافضل دمشق را و بازگشتن او\r\nچون امور الملك الافضل على بن صلاح الدين انتظام يافت . الملك الظاهر غازى صاحب حلب و پسر عمش شيركوه بن محمد بن شيركوه ، صاحب حمص او را به تصرف دمشق ترغيب كردند ، زيرا الملك العادل ابو بكر بن ايوب از دمشق به محاصرهء ماردين رفته بود . سپس وعده دادند كه او را يارى خواهند كرد . الملك الافضل در سال 595 عازم فتح دمشق شد و در اواسط شعبان به دمشق درآمد . چون الملك العادل اين خبر بشنيد ، پسر خود الملك الكامل محمد را با لشكرى به محاصرهء ماردين گماشت و خود شتابان راهى دمشق گرديد و دو روز پيش از الافضل به دمشق وارد شد . چون الافضل به دمشق آمد مجد الدين برادر فقيه عيسى هكارى با او بود . جمعى از سپاهيان كه در دمشق بودند در نهان با او به گفتگو پرداختند كه دروازهء باب السلامه را بگشايند . الافضل نهانى از آن داخل شد و تا باب البريد پيش رفت .\r\nسپاهيان الملك العادل دريافتند كه ايشان شمارى اندك‌اند و مدد از ايشان منقطع است . پس آنان را از شهر بيرون راندند . الافضل به ميدان حصى [ ( 1 ) 
  ] فرود آمد . كار الافضل رو به ضعف نهاد و كردانى كه در لشكر او بودند عصبيت را دست اتفاق به هم دادند . شيركوه صاحب حمص سپس الملك الظاهر صاحب حلب در اواخر ماه شعبان و اوايل رمضان به يارى الافضل آمدند .\r\nالملك العادل نيز نزد موالى صلاح الدين در قدس رسول فرستاد و آنان را فراخواند . چون بيامدند نيرومند شد ، الافضل و يارانش نوميد گرديدند . سپاهيان دمشق از شهر بيرون آمدند تا بر آنان شبيخون زنند ولى چون آنان را بيدار و مهيا يافتند بازگشتند . در خلال اين احوال العادل را خبر دادند كه پسرش الملك الكامل محمد به حران آمده است . العادل او را به يارى خود فراخواند . محمد در اواسط صفر سال 596 بيامد . در اين هنگام لشكرها از دمشق برفتند و هر كس به شهر خود بازگشت . و اللّه اعلم .\r\n\r\nبرداشتن الملك الكامل بن الملك العادل محاصره را از ماردين\r\nپيش از اين از حركت الملك العادل به ماردين سخن گفتيم . در اين نبرد نور الدين صاحب موصل و جز او از ملوك جزيره و ديار بكر حضور داشتند . در عين حال از تسلط الملك\r\n\r\n\r\n","description":"","footnote":"\r\n[ ( 1 ) 
  ] متن : حصار .\r\n","page_name":" 508 ","page_number":540},
  {"content":"\r\n\r\nالعادل بر ماردين از آن جهت كه ممكن بود بعدا براى ايشان هم مزاحمتى ايجاد كند دلخوش نبودند . چون الملك العادل براى رويارويى با الملك الافضل به دمشق رفت و پسر خود الملك الكامل محمد را به محاصرهء ماردين گذاشت . ملوك جزيره و ديار بكر به دفع او از ماردين پرداختند . نور الدين ارسلان‌شاه صاحب موصل و پسر عمش قطب الدين محمد بن زنگى بن مودود صاحب سنجار و پسر عم ديگرش معز الدين سنجر شاه بن غازى بن مودود صاحب جزيرهء ابن عمر در دنيسر گرد آمدند تا مراسم عيد فطر را اجرا نمايند و در ششم شوال حركت كردند و در نزديكيهاى جبل ماردين فرود آمدند . مردم ماردين سخت در محاصره بودند . فرمانرواى ماردين نظام يرنقش به الملك الكامل پيام فرستاده بود كه بر طبق شروطى در مدتى معين قلعه را تسليم او نمايد . الملك الكامل هم به آنان اجازه داده بود كه در طى اين مدت آذوقه به شهر داخل كنند . در اين هنگام خبر يافتند كه نور الدين با لشكر خود به يارى ايشان آمده است . الملك الكامل جمعى از سپاه خود را در ربص نهاد و جمعى را بيرون آورد و اين كارى بر زيان او بود . ديگر از اتفاقات عجيب آنكه قطب الدين محمد بن زنگى صاحب سنجار نيز الملك الكامل را وعده داده بود كه چون تنور جنگ تافته شد او روى در گريز خواهد نهد .\r\nاين توطئه هم صورت نپذيرفت . نور الدين صاحب موصل دل بر هلاك نهاده پس از روبرو شدن با دشمن حمله كرد و الملك الكامل بن الملك العادل به هزيمت شد و به سوى ربض واپس نشست . ديد كه مردم ماردين بر آن گروه از لشكرش كه در ربض نهاده بود غلبه يافته‌اند و هر چه داشته‌اند به تاراج برده‌اند . از اين رو در نيمهء ماه شوال گريزان برفت تا به ميافارقين رسيد . مردم ماردين باقيماندهء اموال و آذوقه را غارت كردند . فرمانرواى ماردين از قلعه فرود آمد و با نور الدين ديدار كرد و به قلعهء خود بازگرديد .\r\nنور الدين به راس عين رفت تا از آنجا آهنگ حلوان و رها و بلاد جزيره كند . اينها در قلمرو الملك العادل بودند و نور الدين به محاصرهء آنها مىرفت . در آنجا رسول الملك الظاهر غازى نزد او آمد و خواستار خطبه و سكه شد . نور الدين به يارى ايشان مىرفت چون اين پيام بشنيد بيمناك شد و در يارى ايشان درنگ كرده به موصل بازگرديد . سپس نزد الملك الافضل و الملك الظاهر كه در اين روزها به محاصرهء دمشق سرگرم بودند پيام داد و عذر آورد كه بيمار شده . الملك الكامل از ميافارقين به حران رسيد . پدرش او را به دمشق فراخواند . الملك الكامل با لشگر خود به دمشق رفت و الملك الافضل و الملك الظاهر محاصرهء دمشق را رها كردند . و اللّه سبحانه و تعالى اعلم .\r\n\r\nاستيلاى الملك العادل بر مصر\r\nچون الملك الافضل على و الملك الظاهر غازى پسران صلاح الدين به بلاد خود\r\n\r\n","description":"","footnote":"","page_name":" 509 ","page_number":541},
  {"content":"\r\n\r\nبازگشتند ، الملك العادل ابو بكر بسيج مصر كرد . موالى صلاح الدين او را بدين كار ترغيب كرده بودند و با او پيمان بستند كه پسر العزيز شاه باشد و او سرپرست او . چون خبر به الملك الافضل كه در بلبيس بود رسيد از آنجا به رويارويى با ايشان رفت و در هفتم ربيع الاخر سال 596 پس از نبردى منهزم شده شب هنگام وارد قاهره شد . در همان شب قاضى الفاضل عبد الرحيم بن على البيسانى كاتب انشاء صلاح الدين وفات كرد و الملك الافضل در نماز جنازهء او حاضر شد العادل به قصد محاصره قاهره در حركت آمد . ياران الافضل او را واگذاشتند و او بناچار نزد عمش العادل كس فرستاد تا با او مصالحه كند . بدين طريق كه ديار مصر را به او دهد و در عوض دمشق يا بلاد جزيره يعنى حران و رها و سروج را بستاند ولى الملك العادل اجابت نكرد بلكه در عوض ميافارقين و جبال جور را به او داد و بر اين پيمان بستند . الافضل در هجدهم ماه ربيع الاخر از قاهره بيرون آمد و با عم خود ديدار كرد و به ديار خود صرخد رفت .\r\nالملك العادل در همان روز به قاهره داخل شد . چون الملك الافضل به صرخد رسيد كسى را فرستاد تا بلادى را كه در عوض مصر به او داده بودند تحويل بگيرد . ميافارقين در اقطاع نجم الدين ايوب پسر الملك العادل بود و از تسليم آن سرباز زد ، ولى باقى آن بلاد به او تحويل گرديد . الملك الافضل در اين باب رسولان خود را نزد الملك العادل فرستاد .\r\nالافضل پنداشت كه پسر سر از فرمان پدر برتافته است ولى چون دريافت كه آن كار به دستور پدر كرده است از مكاتبه و فرستادن رسولان باز ايستاد .\r\nكار الملك العادل در مصر بالا گرفت و خطبه به نام الملك المنصور محمد پسر الملك العزيز عثمان را قطع كرد و به نام خود خطبه خواند . آنگاه نام بعضى از سپاهيان را از دفتر محو كرد و نام برخى را اثبات نمود . اين امر سبب رميدگى سپاهيان شد .\r\nالملك العادل ، فخر الدين چركس مقدم موالى صلاح الدين را با سپاهى به بانياس فرستاد تا آنجا را در محاصره گيرد و آن را براى خود تصرف نمايد . فخر الدين با جماعتى از موالى صلاح الدين از مصر روانهء شام شد . بانياس از آن يكى از امراى ترك به نام امير بشاره بود . الملك العادل از او بيمناك شده بود و اين امر سبب فرستادن اين لشكر شد . و اللّه تعالى اعلم .\r\n\r\nحركت الملك الظاهر و الملك الافضل به محاصرهء دمشق\r\nچون الملك العادل نام الملك المنصور محمد پسر الملك العزيز عثمان بن صلاح الدين را از خطبه بيفگند و دربارهء سپاهيان آن روش پيش گرفت ، اين امر سبب رميدگى امرا شد . پس نزد الملك الظاهر در حلب و الملك الافضل در صرخد رسولان فرستادند و آن دو را برانگيختند كه دمشق را محاصره كنند تا الملك العادل ناچار شود براى دفاع از دمشق از مصر بيرون آيد\r\n\r\n","description":"","footnote":"","page_name":" 510 ","page_number":542},
  {"content":"\r\n\r\nو اينان عصيان آشكار كنند و به نام آن دو دعوت نمايند . اين خبر به الملك العادل رسيد . آنكه اين خبر به دو داده بود ، امير عز الدين اسامه بود . او به هنگام بازگشت از حج به صرخد رفت و در آنجا با الافضل ديدار كرد . الافضل او را از اين طرح آگاه كرده و به همدستى فراخوانده بود .\r\nچون الافضل راز خود با اسامه در ميان نهاد اسامه همه را به الملك العادل نوشت . العادل به پسر خود الملك المعظم عيسى كه در دمشق بود ، نوشت كه برود و الافضل را در صرخد محاصره كند . نيز به فخر الدين چركس و ميمون قصرى صاحب نابلس نوشت كه با او به محاصرهء صرخد روند . الافضل از صرخد نزد برادرش الظاهر به حلب گريخت . ديد او به بسيج لشكر مشغول است تا بر سر الملك العادل برد ، زيرا يكى از امراى خود را نزد العادل فرستاده بود ولى العادل او را نپذيرفته و هم از راه بازگردانيده بود . الملك الظاهر لشكر به منبج برد و آنجا را تصرف كرد . سپس به قلعهء نجم راند و آن را بگرفت . اين وقايع در آخر ماه رجب سال 597 اتفاق افتاد .\r\nالملك المعظم عيسى به قصد صرخد در حركت آمد و به بصرى رسيد . نخست نزد چركس و كسانى كه با او بانياس را محاصره كرده بودند كس فرستاد و ايشان را فراخواند ولى آنان مغالطه كردند و به دعوتش پاسخ ندادند . بناچار از بصرى به دمشق بازگشت . آنگاه امير اسامه را فرستاد تا آنان را به يارى فراخواند ولى با او درشتى كردند . از جمله يكى از ايشان به نام البكى فارس در اين اسائه افراط كرد و كار را از بدگوييهاى زبانى به زدن كشانيد . اسامه از ميمون قصرى امان خواست او نيز امانش داد و به دمشق بازگرديد . سپس همگى نزد الملك الظافر خضر بن صلاح الدين گرد آمدند و او را از صرخد فرود آوردند . سپس نزد الملك الظاهر و الملك الافضل كس فرستادند و آن دو را برانگيختند تا به ايشان بپيوندند .\r\nالملك الظاهر در انجام اين پيشنهاد درنگ كرد و خود از منبج به حماة رفت و آنجا را در محاصره گرفت . تا آنگاه كه صاحب حماة ناصر الدين محمد بن تقى الدين پرداخت سى هزار دينار صورى را به عهده گرفت و ادا كرد . الملك الظاهر در نهم رمضان از حماة راهى حمص شد .\r\nبرادرش الملك الافضل نيز با او بود . سپس از آنجا به بعلبك و پس از آن به دمشق رفت .\r\nدر آنجا موالى صلاح الدين همراه الملك الظافر خضر بن صلاح الدين نزد او آمدند . ميان الملك الظاهر و برادرش الملك الافضل قرار چنان بود كه چون دمشق را گرفتند در دست الافضل بماند و ديگران به مصر روند و چون مصر را گرفتند دمشق را به الملك الظاهر دهند تا همهء شام از آن او باشد و مصر به دست الملك الافضل . آنگاه الافضل صرخد را به يكى از موالى پدرش به نام زين الدين قراجا بسپارد تا در خدمت او حاضر باشد و آن دو ، خاندان او را از صرخد بيرون آورده به حمص نزد شيركوه بن محمد بن شيركوه فرستادند .\r\nالملك العادل از مصر به شام آمده بود و به نابلس رسيده بود . از آنجا لشكر به دمشق\r\n\r\n","description":"","footnote":"","page_name":" 511 ","page_number":543},
  {"content":"\r\n\r\nفرستاد . اين لشكر پيش از رسيدن الظاهر و الافضل به دمشق ، به شهر درآمد . چون آنان برسيدند در اواسط ماه ذو القعده دو روز ميانشان نبرد افتاد و نزديك شد كه شهر را بگشايند ولى در آن لحظات پيروزى الظاهر بر برادر خود الافضل حسد برد و نزد او كس فرستاد كه دمشق از آن او باشد و لشكرها با او به مصر بازگردند . الافضل در پاسخ گفت : تو خود دانى مادر و خانوادهء من كه از آن تو نيز هستند ، بر روى زمين‌اند و جايى ندارند كه در آن مأوى گيرند چنان پندار كه اين شهر از آن تو است . آن را به ما واگذار تا در اين مدت كه به تصرف مصر مشغوليم آنان در دمشق جاى گيرند . الملك الظاهر براى تحقق خواست خويش ابرام مىكرد . چون الافضل چنان ديد لشكريان خود را مخير ساخت كه اگر خواهند نزد او بمانند و اگر خواهند به الملك الظاهر يا الملك العادل پيوندند . آنان گفتند : ما جز تو نمىخواهيم و العادل را از برادرت دوست‌تر داريم . پس الافضل ايشان را اجازت داد كه بازگردند . فخر الدين چركس و زين الدين قراجا گريختند . بعضى نيز به دمشق رفتند . بعضى بر سر اقطاعات خويش رفتند .\r\nچون رشتهء اتحادشان گسسته شد ، هر يك با الملك العادل از نو مصالحه تجديد كرد . قرار بر آن شد كه منبج و افاميه و كفرطاب و برخى قراء معره به الملك الظاهر تعلق گيرد و سميساط و سروج و رأس عين و حملين به الملك الافضل . چون پيمان بسته شد در محرم سال 598 از دمشق برفتند .\r\nالملك الظاهر عازم حلب شد و الملك الافضل عازم حمص تا در آنجا نزد زن و فرزند خود بماند . در روز تاسوعاى آن سال الملك العادل وارد دمشق گرديد . الملك الافضل در بيرون شهر دمشق با او ديدار كرد و شهر را تسليم او نمود و خود برفت . چون الملك الافضل و الملك الظاهر از منبج بيرون آمدند نزد نور الدين ارسلان شاه صاحب موصل كس فرستادند كه قصد تصرف بلاد العادل در ناحيهء جزيره نمايد و سبب آن بود كه چون الملك العادل مصر را تصرف كرد ميان نور الدين صاحب موصل و الملك الظاهر صاحب حلب و نيز صاحب ماردين بر ضد او پيمان دوستى بسته شد تا بتوانند نيرويى در برابر او به وجود آورند ، پس نور الدين ارسلان شاه در ماه شعبان از موصل در حركت آمد . پسر عمش قطب الدين محمد بن عماد الدين زنگى صاحب سنجار و لشكر ماردين نيز با او همراه بودند . اينان در راس عين فرود آمدند . پسر الملك العادل كه الملك الفائز لقب داشت با سپاهى در حران بود تا نگهبان اعمال جزيره باشد .\r\nاو نزد نور الدين ارسلان شاه پيام فرستاد كه حاضر است با او مصالحه كند . نور الدين از صلح ميان الافضل و الظاهر با العادل نيز خبر يافته بود . نور الدين درخواست صلح را بپذيرفت و بر آن پيمان بستند و سوگند خوردند . نور الدين نيز كسى را نزد الملك العادل فرستاد تا آن عهد و سوگند را تأييد نمود و خود سوگند خود و كارها به سامان آمد . و اللّه تعالى ولى التوفيق .\r\n\r\n","description":"","footnote":"","page_name":" 512 ","page_number":544},
  {"content":"\r\n\r\n\r\nمحاصرهء ماردين سپس صلح ميان الملك العادل و صاحب ماردين\r\nالملك العادل پسر خود الملك الاشرف موسى را با لشكرى به محاصرهء ماردين فرستاد .\r\nاو نيز با سپاهيان موصل و سنجار برفت و در خرزم [ ( 1 ) 
  ] نزديك ماردين فرود آمد . سپاهى نيز از قلعهء بازغيه از اعمال ماردين آمد . تا از رسيدن آذوقه به لشكر الملك الاشرف بن الملك العادل مانع آيد . جماعتى از لشكريان الملك الاشرف با ايشان روبرو شدند و منهزمشان ساختند .\r\nتركمانان در اين نواحى قوافل را مىزدند و راه مردم را مىبستند . جماعتى از لشكر الملك الاشرف به رأس عين رفت تا راهها را از فساد آنان پاك كند . الملك الظاهر غازى بن صلاح الدين ميانجى شد تا آن دو گروه را به مصالحه وادارد . بدين قرار كه صاحب ماردين صد و پنجاه هزار دينار كه هر دينارى يازده قيراط اميرى باشد به الملك العادل دهد و به نام او در بلاد خود خطبه بخواند و به نام او سكه زند و هر گاه كه نياز افتد جماعتى از لشكريان خود را به لشكرگاه او بفرستد . الملك العادل پذيرا شد و صلح ميان دو طرف برقرار شد و اشرف از ماردين بازگشت و اللّه اعلم .\r\n\r\nگرفتن بلاد از دست الملك الافضل\r\nپيش از اين گفتيم كه الظاهر غازى و الافضل على چون با العادل ابو بكر در سال 597 مصالحه كردند ، الافضل سميساط و سروج و رأس عين و حملين را گرفت و قلعهء نجم كه الظاهر پيش از صلح و به هنگام محاصره گرفته بود در دست او باقى مانده بود .\r\nدر سال 599 الملك العادل آن بلاد را از الملك الافضل بازپس گرفت و تنها سميساط و قلعهء نجم را به او واگذاشت . در اين سال الظاهر نزد الافضل كس فرستاد و قلعهء نجم را خواستار شد و گفت اگر نجم را به او دهد نزد الملك العادل شفاعت خواهد كرد تا آنچه از او گرفته بازپس دهد ، ولى الافضل اين سخن نپذيرفت و الظاهر او را تهديد كرد . رسولان همواره در آمد و شد بودند تا در ماه شعبان همان سال قلعه را تسليم نمود . الافضل مادر خود را نزد العادل فرستاد باشد كه سروج و رأس عين را تسليم ايشان كند ولى شفاعت او پذيرفته نيامد .\r\nالافضل چون ديد كه برادرش و عمش همهء متصرفات او را گرفته‌اند ، نزد ركن الدين سليمان بن قلج ارسلان صاحب بلاد روم رسول فرستاد و فرمانبردارى خويش اعلام كرد و گفت كه به نام او خطبه خواهد خواند . او نيز خلعتش فرستاد . الافضل در سال 600 به نام او خطبه خواند و از جملهء نواب او شد .\r\nهم در سال 599 الملك العادل ، محمد بن الملك العزيز صاحب مصر را به رها فراخواند .\r\n\r\n\r\n","description":"","footnote":"\r\n[ ( 1 ) 
  ] متن : حريم .\r\n","page_name":" 513 ","page_number":545},
  {"content":"\r\n\r\nداستان از اين قرار است كه او در سال 596 نام الملك العادل را از خطبه انداخته بود . الملك العادل بيمناك شده بود كه مبادا ياران پدرش بر او گرد آيند و از آن فتنه‌اى زايد . پس در سال 598 او را به دمشق فرستاد و در سال 599 او را به رها نقل كرد . برادران و مادرش نيز با او بودند و همگان در آنجا مقام كردند و اللّه اعلم .\r\n\r\nواقعهء الملك الاشرف با صاحب موصل\r\nميان نور الدين ارسلان شاه صاحب موصل و پسر عمش قطب الدين محمد بن زنگى فرمانرواى سنجار همچنان جنگ و فتنه بر دوام بود . الملك العادل ابو بكر بن ايوب ، قطب الدين را به سوى خود كشيد و او نيز در همهء قلمروش به نام الملك العادل خطبه خواند . نور الدين از اين كار به خشم آمد و در ماه شعبان سال 600 لشكر برد و نصيبين را كه از آن قطب الدين بود محاصره كرد . قطب الدين از الملك الاشرف موسى پسر الملك العادل يارى طلبيد . الملك الاشرف در حران بود . براى يارى او به رأس عين رفت تا نور الدين را دفع كند . الملك الاشرف در اين جنگ با مظفر الدين كوكبرى بن زين الدين على صاحب اربل و نيز صاحب جزيرهء ابن عمر و صاحب كيفا و آمد همدست شده بود . نور الدين از نصيبين دور شد و الملك الاشرف به آنجا درآمد . برادرش نجم الدين صاحب ميافارقين و صاحب كيفا و صاحب جزيرهء ابن عمر نيز بيامدند و همگان از نصيبين به بقعا رفتند . نور الدين ارسلان شاه صاحب موصل از تل اعفر كه آن را تصرف كرده بود و كفر زمار بازگشت بدان قصد كه آن جمع را متفرق كند . در اين حال از يكى از موالى او كه جاسوس وى بود نامه‌اى رسيد و شمار دشمن را بس اندك شمرد و او را به جنگ برانگيخت . نور الدين به نوشرا رفت و در نزديكى ايشان فرود آمد . سپس آهنگ قتال كرد . جنگى كردند و نور الدين منهزم شد و به موصل باز آمد . الملك الاشرف و يارانش به كفر زمار فرود آمدند و در آن بلاد دست به قتل و تاراج زدند . سپس رسولان به آمد و شد پرداختند تا طرح صلح افگنند . قرار بر آن شد كه نور الدين قلعهء تل اعفر را كه از قطب الدين گرفته بود به او بازپس دهد . اين مصالحه در سال 601 انجام پذيرفت و هر كس به شهر خود رفت . و اللّه تعالى اعلم .\r\n\r\nرسيدن فرنگان به شام و صلح با ايشان\r\nچون فرنگان قسطنطنيه را در سال 601 از روميان گرفتند ، بر بلاد اطراف دست‌اندازى آغاز كردند جمعى از ايشان به سوى شام آمدند و در بندر عكا پهلو گرفتند . بدان آهنگ كه بيت المقدس را از مسلمانان بازستانند . سپس در نواحى اردن به حركت درآمدند و به هر جا رسيدند كشتار و تاراج كردند .\r\n\r\n","description":"","footnote":"","page_name":" 514 ","page_number":546},
  {"content":"\r\n\r\nالملك العادل در دمشق بود . از شام و مصر لشكرها فراخواند و براى دفع ايشان برفت و در طور نزديكى عكا فرود آمد . فرنگان در مرج عكا روبروى او بودند . فرنگان از آنجا كه بودند به كفر كنار رفتند و در آنجا نيز قتل و تاراج كردند . چون سال 601 به پايان رسيد رسولان از دو سو روانه شدند كه طرح صلح افكنند . مصالحه چنان شد كه الملك العادل از همهء مناصفات رمله و صيدا چشم پوشد و ناصره و غيره را به ايشان تسليم نمايد . چون معاهده به پايان آمد . الملك العادل به مصر رفت و فرنگان آهنگ حماة كردند . صاحب حماة ناصر الدين محمد به دفاع برخاست . فرنگان او را منهزم كردند و چند روز در حماة ماندند و بازگشتند .\r\nو اللّه تعالى اعلم .\r\n\r\nحملهء ابن ليون ارمنى بر اعمال حلب\r\nابن ليون پادشاه ارمن و صاحب دروب در سال 602 بر اعمال حلب تاخت و قتل و تاراج كرد و اين تجاوز پىدرپى صورت مىگرفت . الملك الظاهر غازى صاحب حلب لشكر گرد آورد و در پنج فرسنگى حلب فرود آمد و ميمون قصرى - منسوب به قصر خلفاى علوى مصر - يكى از موالى پدرش را بر مقدمه بفرستاد . پدرش ميمون را از ايشان گرفته بود . رفتن از حلب به بلاد ارمن به سبب سختى راه و كوههاى بلند و دره‌هاى ژرف متعذر بود . ابن ليون لشكر خود را به آن سو كه محاذى حلب است نگهداشته بود . يكى از ثغور حلب قلعهء درب ساك بود . الظاهر بيمناك شد كه مباد درب ساك در خطر افتد . از اين رو مبلغى آذوقه و سپاهى به آنجا فرستاد . آنگاه ميمون قصرى را گفت كه از پى ايشان جماعتى از لشكر را روانه ارد . ميمون خود با اندكى از سپاهيان باقى ماند . اين خبر به ابن ليون رسيد ، فرصت مغتنم شمرد و بر سر قصرى تاخت و جمعى از مسلمانان را كه همراه او بودند بكشت . مسلمانان از برابر ايشان بگريختند و ياران ابن ليون بر هر چه بر جاى مانده بود دست يافتند . در راه كه مىرفتند به آن گروه كه به يارى درب ساك مىرفتند برخورد كردند . آنان را نيز تار و مار كردند و هر چه داشتند بردند . ارمنها به بلاد خود بازگرديدند و در دژهاى خويش تحصن گزيدند .\r\nو اللّه تعالى اعلم .\r\n\r\nاستيلاى الملك الاوحد نجم الدين بن الملك العادل بر خلاط\r\nالملك العادل ابو بكر بن ايوب بر ميافارقين استيلا يافته بود و پسر خود الملك الاوحد نجم الدين را بر آنجا نهاده بود . نجم الدين بر چند دژ از اعمال خلاط دست يافت و در سال 603 لشكر به خلاط كشيد . بلبان [ ( 1 ) 
  ] از موالى شاه ارمن [ ( 2 ) 
  ] در خلاط بود . جنگ درگرفت نجم الدين\r\n\r\n\r\n","description":"","footnote":"\r\n[ ( 1 ) 
  ] متن : بليان .\r\n[ ( 2 ) 
  ] متن : شاهرين .\r\n","page_name":" 515 ","page_number":547},
  {"content":"\r\n\r\nنخست از بلبان شكست خورد و به ميافارقين بازگرديد ولى بار ديگر جنگ در پيوست و بر او پيروز گرديد .\r\nچون سال 604 در رسيد نجم الدين موش [ ( 1 ) 
  ] و چند جاى ديگر را بگرفت .\r\nپدرش الملك العادل او را به لشكر يارى داد پس آهنگ خلاط نمود . بلبان لشكر به جنگ او آورد . نجم الدين منهزمش ساخت و در خلاط به محاصره‌اش افكند .\r\nبلبان نزد مغيث الدين طغرل شاه بن قلج ارسلان صاحب ارزن الروم رسول فرستاد و او را به يارى خواند . او نيز با سپاه خود بيامد و با بلبان دست اتفاق داد و نجم الدين را شكست داد و هر دو شهر موش [ ( 2 ) 
  ] را محاصره كردند . سپس طغرل شاه بر بلبان غدر كرد و او را بكشت و خود به خلاط راند تا آن را در تصرف آرد . مردم خلاط او را راندند . طغرل شاه به ملازگرد رفت . مردم ملازگرد نيز سخت پايدارى ورزيدند . طغرل شاه بناچار به بلاد خود بازگرديد .\r\nمردم خلاط نزد نجم الدين كس فرستادند كه او را بر خلاط و اعمال آن فرمانروايى دهند . او نيز بيامد و خلاط و اعمال آن را در تصرف آورد . ملوك مجاور او از او بيمناك بودند .\r\nهمچنين گرجيان را خوش نمىداشتند . از اين رو پىدرپى بر سرزمينهاى قلمرو او مىتاختند .\r\nنجم الدين نيز از بيم آنكه خلاط را از دست بدهد به جنگ ايشان نمىرفت . جماعتى از لشكر خلاط كنارى گرفتند و بر قلعه وان كه از بزرگترين و استوارترين قلعه‌ها بود مستولى شدند و بر نجم الدين عصيان ورزيدند . آنگاه جمع كثيرى نيز به ايشان پيوستند و شهر ارجيش را تصرف كردند . نجم الدين از پدر خود الملك العادل يارى طلبيد ، مبادا خلاط و اعمال آن از دست برود .\r\nبرادرش الملك الاشرف موسى به قلمرو خويش در حران و رها بازگرديد . الملك الاوحد نجم الدين نيز به ملازگرد رفت تا به تنظيم امور خود پردازد مردم خلاط بر لشكريان بشوريدند و آنان را از شهر براندند و يارانش را در قلعه به محاصره افكندند و با نام شاه ارمن شعار دادند .\r\nنجم الدين به خلاط بازگشت . لشكرى از جزيره به ياريش شتافت . نجم الدين بدان مستظهر شد و خلاط را محاصره نمود و تصرف كرد و خلقى را نيز بكشت و جمعى را از اعيان شهر به حبس فرستاد . مردم خلاط از اين واقعه تا پايان دولت بنى ايوب تسليم حكم ايشان شدند . و اللّه تعالى اعلم .\r\n\r\nحمله‌هاى فرنگان به شام\r\nدر سال 604 شمار فرنگان در طرابلس و حصن الاكراد افزون شد فرنگان در اين ايام بر قسطنطنيه تسلط يافته بودند و دولتشان قوى شده بود . پس بر حمص و ديگر ولايات شام حملات پىدرپى مىكردند . اسد الدين شيركوه بن محمد بن شيركوه صاحب حمص را توان\r\n\r\n\r\n","description":"","footnote":"\r\n[ ( 1 ) 
  ] متن : سوس .\r\n[ ( 2 ) 
  ] متن : تلبوس .\r\n","page_name":" 516 ","page_number":548},
  {"content":"\r\n\r\nدفع ايشان نبود . دست يارى به سوى ديگران دراز كرد . تنها الملك الظاهر غازى صاحب حلب به يارى او برخاست او سپاهى به ياريش گسيل داشت .\r\nمردم قبرس در دريا بر ناوگان مصرى حمله كردند و چند كشتى را در تصرف گرفتند و هر كه در آنها بود به اسارت بردند . الملك العادل نزد صاحب عكا رسول فرستاد و حجت آورد كه ميان آنان صلح برقرار بوده است . فرمانرواى عكا نيز عذر آورد كه مردم قبرس در فرمان فرنگان قسطنطينيه‌اند و او را بر آنان حكمى نيست . الملك العادل لشكر به عكا آورد . فرمانرواى عكا ناچار به مصالحه شد ، بر اين قرار كه اسيران مسلمان آزاد شوند .\r\nالملك العادل از عكا به قلعتين رفت اين مكان نزديك درياچهء قدس بود .\r\nالملك العادل پس از تسخير قلعتين فرمانرواى آن را آزاد كرد و هر چه در آن بود به غنيمت گرفت و قلعه را خراب كرد . سپس به طرابلس راند و همهء آن نواحى را به مدت دوازده روز غارت كرد . سپس به درياچهء قدس باز گرديد . فرنگان نزد او پيام فرستادند و خواستار صلح شدند . العادل اجابت نكرد . در اين احوال زمستان فرا رسيد . الملك العادل اجازت داد كه لشكر جزيره به بلاد خود بازگردد و جمعى را از لشكرش نزد صاحب مصر نهاد تا به يارى او قيام نمايند . سپس به دمشق بازگرديد و زمستان را در آنجا ماند . و اللّه اعلم .\r\n\r\nحملات گرج بر خلاط و اعمال آن و تصرف ايشان ارجيش را\r\nچون الملك الاوحد نجم الدين خلاط را - چنان كه گفتيم - تصرف كرد ، گرجيان همچنان بر نواحى آن تجاوز مىكردند و دست به آشوب و غارت مىزدند . آنگاه در سال 605 به ارجيش آمدند و آن را محاصره كردند و به جنگ گشودند و خلق بسيارى را كشتند و شهر را غارت كردند و ويران نمودند . نجم الدين كه در خلاط بود از رويارويى با ايشان سرباز زد و به دفاع از ارجيش اقدامى ننمود . مىترسيد كه چون از خلاط پاى بيرون نهد مردم بر او چنان كه پيش از اين كردند ، بشورند . گرجيان در سال 609 به خلاط رفتند و آنجا را در محاصره گرفتند .\r\nالملك الاوحد نجم الدين با آنان نبرد كرد و منهزمشان ساخت و پادشاهشان را اسير نمود . پادشاه با دادن صد هزار دينار و آزاد كردن پنج هزار اسير و دادن دخترش به الملك الاوحد خود را از اسارت برهانيد . و اللّه تعالى اعلم بغيبه .\r\n\r\nاستيلاى الملك العادل بر خابور و نصيبين از سنجار و محاصرهء آن\r\nگفتيم كه قطب الدين محمد بن زنگى بن مودود صاحب سنجار و خابور و نصيبين و متعلقات آن را با پسر عمش نور الدين ارسلان شاه بن مسعود بن مودود صاحب موصل دشمنى سختى بود و همچنان فتنه و كشمكش بر دوام بود . نور الدين ارسلان شاه در سال 605 دختر\r\n\r\n","description":"","footnote":"","page_name":" 517 ","page_number":549},
  {"content":"\r\n\r\nخود را به پسر الملك العادل ابو بكر بن ايوب داد و بدين گونه ميان آن دو خويشاوندى پديد آمد .\r\nنور الدين را وزرايى بود كه او را واداشتند تا با الملك العادل به گفتگو پردازد كه بلادى را كه از آن قطب الدين است و نيز ولايتى را كه از آن سنجر شاه غازى بن مودود است ميان خود تقسيم كنند . بدين قرار كه قلمرو قطب الدين به الملك العادل تعلق گيرد و جزيرهء ابن عمر كه از آن سنجر شاه است به نور الدين .\r\nنور الدين را از اين راهنمايى خوش آمد و نزد الملك العادل كس فرستاد و با او در ميان نهاد . او نيز بپذيرفت . البته بدين اميد كه وسيله باشد براى تصرف موصل و جز آن .\r\nالملك العادل ، نور الدين را نيز به طمع انداخت كه چون اين بلاد را تصرف كند آن را به پسر خود شوى دختر نور الدين خواهد داد و او در موصل خواهد ماند . پس بر اين پيمان نهادند و سوگند خوردند .\r\nالملك العادل با لشكرى از دمشق به فرات رفت و آهنگ خابور نمود و آن را بگرفت .\r\nچون نور الدين از اين امر خبر يافت بر خود بيمناك شد و با ياران خود به مشورت پرداخت كه اكنون چه بايد كرد . جمعى اشارت كردند كه بايد آمادهء محاصره باشد . نور الدين اين رأى را قبول كرد و به گردآورى مردان جنگى و ما يحتاج پرداخت . برخى نيز او را از نقض پيمان و بسيج نيرو منع كردند .\r\nاينان در اين گفتگوها بودند كه الملك العادل خابور و نصيبين را گرفت و در سال 606 سنجار را محاصره كرد . قطب الدين صاحب سنجار را قصد آن بود كه سنجار را در برابر جايى كه به عوض آن مىستاند تسليم الملك العادل كند . يكى از امراى او كه مملوك پدرش زنگى بوده بود و احمد بن يرنقش نام داشت او را از اين كار منع نمود و به دفاع از شهر پرداخت . نور الدين به سردارى پسرش الملك القاهر لشكرى بسيج كرد كه به يارى الملك العادل فرستد .\r\nدر اين احوال مظفر الدين كوكبرى ، صاحب اربل وزير خود را نزد نور الدين فرستاد و پيام داد كه براى دفع الملك العادل از سنجار حاضر است كه او را يارى رساند . نور الدين اجابت كرد و وزير همان شب كه آمده بود بازگرديد و مظفر الدين لشكر آورد و با نور الدين ديدار كرد و در خارج موصل فرود آمد .\r\nسبب اين امر آن بود كه صاحب سنجار پسرش را نزد مظفر الدين فرستاده بود تا نزد الملك العادل شفاعت كند كه سنجار را براى او باقى گذارد . او نيز كه بر گردن الملك العادل حقوقى داشت ، روى شفاعت بر زمين نهاد ولى الملك العادل نپذيرفت . چون الملك العادل شفاعت او را رد كرد او نيز با نور الدين دست موافقت داد .\r\nچون مظفر الدين به موصل آمد ، نزد الملك الظاهر غازى بن صلاح الدين فرمانرواى حلب و نيز كيخسرو بن قلج ارسلان صاحب بلاد روم كس فرستاد تا با آنان همدست شده .\r\n\r\n","description":"","footnote":"","page_name":" 518 ","page_number":550},
  {"content":"\r\n\r\nاگر الملك العادل از مصالحه با صاحب سنجار سر برتافت بر بلاد او تجاوز ورزند . همچنين نزد خليفه الناصر لدين اللّه رسول فرستادند كه الملك العادل را پيام دهد از تعرض دست بردارد خليفه نيز هبة اللّه بن المبارك بن الضحاك ، استاد الدار خود و امير آق‌باش از خواص مماليك خود را بفرستاد . اينان نخست به موصل آمدند سپس با الملك العادل كه سنجار را در محاصره داشت ديدار كردند و پيام بگزاردند . الملك العادل ابتدا بپذيرفت كه از محاصره دست بردارد ولى كار را به مماطله برگزار كرد . عاقبت بر آن قرار نهادند كه هر چه گرفته از آن او باشد و سنجار نيز از آن فرمانروايش . چون صلح برقرار شد ، هر يك به شهر خود رفت .\r\nدر سال 609 الملك العادل امير اسامه را كه اقطاعات فراوان داشت ، و از جملهء آنها حصن كوكب از اعمال اردن بود بگرفت و حصن كوكب را از او بستد و ويران كرد و در نزديكى عكا دژى بر كوه طور بساخت و آن را به مردان جنگى و سلاح و آذوقه استحكام بخشيد .\r\nو اللّه تعالى اعلم .\r\n\r\nوفات الظاهر صاحب حلب و حكومت پسرش العزيز\r\nالملك الظاهر غازى بن صلاح الدين بن ايوب صاحب حلب و منبج و جز آنها از بلاد شام در ماه جمادى الاخر سال 613 درگذشت . او مردى تندخو و مالدوست و سخت‌كش بود ولى شعرا و قضات را اكرام مىكرد . پسر خردسال خود ، محمد بن الملك الظاهر را كه سه سال از عمرش گذشته بود وليعهد خويش ساخت و از پسر بزرگتر كه مادرش دختر عمويش الملك العادل بود رويگردان شد . محمد را ، الملك العزيز غياث الدين لقب داد .\r\nيكى از بندگان با كفايت خود را كه طغرل نام داشت و به شهاب الدين ملقب بود به اتابكى او معين كرد . شهاب الدين طغرل مردى خيرخواه و نيكوكار بود و از عهدهء سرپرستى آن كودك نيكو برآمد و راه دادگرى پيش گرفت و سراسر ولايت را به نيروى حسن سيرت و طويت خويش در ضبط آورد . و اللّه اعلم .\r\n\r\nحكومت الملك المسعود بن الملك الكامل بر يمن\r\nچون الملك المظفر سليمان بن سعد الدين [ ( 1 ) 
  ] در سال 599 بر يمن استيلا يافت با زوجهء خويش مادر الملك الناصر كه ملكهء او بود بد رفتارى آغاز كرد و او را بيازرد و از او اعراض كرد و خود به استبداد به حكومت پرداخت و جهان را از جور و ظلم پر نمود و سيزده سال بر اين سيرت فرمان راند . سپس بر الملك العادل بن ايوب بشوريد و روزى نامه‌اى به او نوشت كه با اين آيه آغاز مىشد :  إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ الرَّحِيمِ  الملك العادل به فرزند\r\n\r\n\r\n","description":"","footnote":"\r\n[ ( 1 ) 
  ] متن : سليمان بن المظفر .\r\n","page_name":" 519 ","page_number":551},
  {"content":"\r\n\r\nخود الملك الكامل نوشت كه لشكر به يمن فرستد و يكى را از سوى خود به امارت آن ديار روانه دارد . الملك الكامل نيز پسر خود الملك المسعود [ صلاح الدين يوسف بن الكامل 
  ] را كه نام تركى او اقسيس [ يا اتسز 
  ] بود در سال 612 با لشكرى به يمن فرستاد . او يمن را تصرف كرد و سليمان را بگرفت و دست بسته به مصر فرستاد . سليمان همچنان در مصر بود تا در سال 649 در دمياط در نبرد با فرنگان كشته شد .\r\nمدت حكومت الملك المسعود در يمن به دراز كشيد . در سال 619 حج به جاى آورد و علمهاى پدر خود الملك الكامل را بر علمهاى خليفه الناصر لدين اللّه مقدم داشت . خليفه نامه‌اى به پدرش نوشت و به او شكايت برد پدرش الملك الكامل به او نوشت : « اى فرومايه اگر دست راستت را نبرم پسر الملك العادل نيستم . تو دنيا و دينت را پس پشت افگنده‌اى و لا حول و لا قوة الا باللّه » الملك المسعود از پدر عذر خواست و پدر عذر او بپذيرفت .\r\nالملك المسعود ، در سال 626 لشكر به مكه برد و مكه را از حسن بن قتاده سرور خاندان ادريس المطاعن [ ( 1 ) 
  ] بستد و از سوى خود يكى را به عمارت آن برگماشت و به يمن بازگرديد و در همان سال وفات يافت . پس از او استاد دار او على بن رسول بر امور يمن غلبه يافت . پس از الملك المسعود پسرش يوسف و پس از او موسى ملقب به الملك الاشرف در يمن به حكومت رسيد و او در تحت حمايت و كفالت على بن رسول بود . چون موسى هلاك شد على بن رسول زمام امور يمن به دست گرفت . پسرانش پس از او به حكومت يمن رسيدند و دولتشان تا به امروز همچنان بر دوام است و مادر اخبار ايشان - انشاء اللّه تعالى - خواهيم آورد .\r\n\r\nرسيدن فرنگان از آن سوى دريا به سواحل شام و حركت ايشان به دمياط و محاصرهء آن و استيلا بر آن\r\nپادشاه روم بزرگ ، بزرگترين پادشاه فرنگ در ساحل شمالى درياى روم ( مديترانه ) بود و همه سر به فرمان او داشتند . او از آشفتگى احوال فرنگان در ساحل شام و پيروزى مسلمانان بر ايشان خبر يافته بود و تصميم به ياريشان گرفت و بسيج لشكرها را آغاز كرد و همه امرا او را امتثال نمودند . پادشاه روم ، از ديگر ملوك آن طرف خواست كه يا خود به تن خويش به جنگ روند يا براى مسيحيان مدد فرستند . آنان پذيرفتند و در سال 614 سيل لشكر و آذوقه به جانب عكا و سواحل شام روان شد . الملك العادل ابو بكر بن ايوب از مصر به رمله رفت و فرنگان از عكا به قصد او بيرون آمدند . الملك العادل نيز به آهنگ رزم در حركت آمد تا به نابلس رسيد . قصدش آن بود كه بر فرنگان سبقت گيرد تا بتواند آنان را از بلاد اطراف دور سازد ، ولى فرنگان پيش از او به عكا رسيدند . الملك العادل در بيسان كه از نواحى اردن بود فرود آمد .\r\n\r\n\r\n","description":"","footnote":"\r\n[ ( 1 ) 
  ] متن : ادريس بن مطاعن .\r\n","page_name":" 520 ","page_number":552},
  {"content":"\r\n\r\nاز اين رو از مقابله با ايشان رخ برتافت و به دمشق رفت و در مرج الصفر درنگ كرد و لشكرها از اطراف بخواست . فرنگان هر چه در بيسان باقى مانده بود ربودند و از بيسان تا بانياس را غارت كردند و سه روز در بانياس ماندند و پس از آنكه همهء آن اعمال را ويران كردند در حالى كه غنايم و اسيران بسيار به دست آورده بودند به عكا بازگرديدند .\r\nآنگاه به جانب صور راندند و صور و صيدا و شقيف را كه در دو فرسنگى بانياس بود تاراج كردند و پس از عيد فطر به عكا بازگرديدند . آنگاه قلعهء طور را كه بر كوهى در نزديكى عكا بود ، محاصره كردند . اين دژ را الملك العادل پى افگنده بود . محاصرهء آن قلعه هفده روز مدت گرفت و چند تن از ملوكشان در آن نبرد كشته شدند و بناچار بازگشتند .\r\nالملك العادل پسر خود الملك المعظم عيسى را به قلعهء طور فرستاد تا آن را ويران كند و به دست فرنگان نيفتد .\r\nفرنگان در ماه صفر سال 615 از طريق دريا به دمياط رسيدند . رود نيل ميان ايشان و دمياط فاصله بود . در سواحل دمياط پهلو گرفتند . بر كرانهء نيل برجى بلند بود كه زنجيرهاى آهنى از آن فرود آمده و تا باروى دمياط كشيده شده بود و مانع آن بود كه كشتيها از درياى شور به رود نيل وارد شوند و به درون مصر آيند . چون فرنگان به خشكى آمدند خندقى بر گرد خود حفر كردند و محاصرهء دمياط را آغاز نهادند و بسيارى آلات جنگى جهت محاصرهء دمياط فراهم آورند .\r\nالملك العادل نزد پسر خود الملك الكامل به مصر كس فرستاد و پيام داد كه لشكر خود را بيرون كشد و در برابر فرنگان قرار گيرد . او نيز چنان كرد . با لشكريان مسلمان از مصر بيرون آمد و در عادليه نزديك دمياط فرود آمد . فرنگان براى تسخير آن برج تلاش بسيار كردند و چهار ماه در آن كار ببودند . عاقبت آن را تصرف كردند و براى ورود به درون رود نيل راهى پيدا كردند و از اين پس مىتوانستند بر دمياط فرود آيند . الملك الكامل به عوض آن زنجيرها پل عظيمى ساخت و بدان ، راه بر مهاجمان بربست . فرنگان با نبردى سخت آن زنجيرها را نيز بريدند . الملك الكامل فرمان داد زورقهايى را از سنگ بينباشتند و در آن سوى پل غرق كردند تا شايد از دخول فرنگان به نيل مانع آيند فرنگان راه خود به خليج ازرق كج كردند . اين خليج در قديم مسير نيل بوده بود . فرنگان آنجا را حفر كردند تا به دريا رسيد و از آن راه به رود نيل ، فراتر از آن موانع ، رسيدند . فرنگان كشتيهاى خود را از آن مسير حركت دادند و به بوره رسيدند و در برابر لشكر مسلمانان قرار گرفتند . در اين حال مسلمانان را نيز امكان نبرد پديد آمد ، زيرا پيش از اين دمياط ميان دو لشكر فاصله بود . فرنگان از درون كشتيهاى خود نبرد آغاز نهادند ولى پيروزيى به دست نياوردند و آذوقه و مدد پىدرپى به دمياط مىرسيد زيرا نيل ميان ايشان و فرنگان حايل بود از اين رو از محاصره چندان در رنج نيفتادند .\r\n\r\n","description":"","footnote":"","page_name":" 521 ","page_number":553},
  {"content":"\r\n\r\nدر خلال اين احوال خبر رسيد كه الملك العادل ابو بكر بن ايوب [ در جمادى الاخر سال 615 
  ] جهان را بدرود گفته است . در لشكر او اختلاف افتاد . عماد الدين احمد بن على معروف به ابن مشطوب هكارى كه سر اميران بود بسى كوشيد تا الملك الكامل را خلع كند و برادر كوچكش الملك الفائز را به جاى او نشاند . اين خبر به الملك الكامل رسيد در همان شب ، به قريه‌اى به نام اشموم طناح [ در نزديكى دمياط 
  ] رفت . روز ديگر مسلمانان به جستجوى او پرداختند و همه به او پيوستند و چون اوضاع درهم و آشفته شده بود خيمه‌هاى خود را با برخى اثاث و بنهء خويش رها كردند . فرنگان بر آنها دست يافتند و از نيل گذشتند و به خشكى متصل به دمياط فرود آمدند و ميان دمياط و سرزمين مصر حايل شدند و از سوى ديگر اعراب دست به راهزنى زدند و راه آوردن آذوقه به دمياط منقطع شد .\r\nفرنگان جنگ را شدت بخشيدند و در دمياط شمار مدافعان اندك بود ، زيرا بسيارى از لشكر اسلام بناگهان آن را ترك كرده بودند چون محاصرهء شهر مردم را به جان آورد و يافتن قوت متعذر شد ، امان خواستند و در آخر شعبان سال 616 شهر را تسليم ايشان كردند .\r\nچون فرنگان دمياط را گرفتند ، گروههايى از لشكر خود را به بلاد اطراف فرستادند و بسى كشتند و غارت كردند فرنگان از هر سو به دمياط آمدند و در آباد ساختن و استحكام آن در برابر حملهء دشمن جد بليغ كردند .\r\nالملك الكامل در نزديكى ايشان لشكرگاه زده بود تا آن بلاد را از تعرض مصون دارد .\r\nآنگاه منصورهء را در ساحل دريا از جانب دمياط بنا كرد . و اللّه تعالى اعلم .\r\n\r\nوفات الملك العادل و تقسيم شدن كشور او ميان فرزندانش\r\nخبر نبرد الملك العادل را با فرنگانى كه در سال 614 از آن سوى دريا به سواحل شام آمده بودند ، بيان كرديم و گفتيم كه ميان او و فرنگان در عكا و بيسان چه گذشت . الملك العادل به مرج الصفر نزديكى دمشق آمد و در آنجا اقامت گزيد و چون فرنگان به دمياط رفتند او به عالقين [ ( 1 ) 
  ] رفت . در آنجا بيمار شد و در هفتم جمادى الاخر سال 615 سيزده سال پس از تسخير دمشق در سن هفتاد و پنج سالگى درگذشت . پسرش الملك المعظم عيسى در نابلس بود بيامد و پيكر او به دمشق برد و به خاك سپرد و خود را جانشين او خواند و بازماندهء اموال و سلاح را گرد آورد . گويند هفتصد هزار دينار وجه نقد در گنجينهء خويش داشت . الملك العادل پادشاهى بردبار و شكيبا بود . گوش به سخن ساعيان نمىداد و از مكر و خدعه دورى مىنمود الملك العادل در زمان حيات خويش كشور را ميان پسران تقسيم كرد . مصر را به\r\n\r\n\r\n","description":"","footnote":"\r\n[ ( 1 ) 
  ] متن : خانقين .\r\n","page_name":" 522 ","page_number":554},
  {"content":"\r\n\r\nالملك الكامل محمد داد و دمشق و قدس و طبريه و اردن و كرك را به الملك المعظم عيسى و خلاط و متعلقات آن و بلاد جزيره را جز رها و نصيبين و ميافارقين به الملك الاشرف موسى داد و رها و ميافارقين به شهاب الدين غازى و قلعهء جعبر را به الملك الحافظ ( ؟ ) ارسلان شاه .\r\nچون الملك العادل درگذشت هر يك از پسران در قلمرو خود بود . خبر به الملك الكامل كه در برابر فرنگان در دمياط موضع گرفته بود رسيد . لشكرش آشفته شد و چنان كه گفتيم مشطوب كوشش آغاز كرد كه برادر او الملك الفائز را به حكومت بردارد . الملك المعظم عيسى كه اين خبر بشنيد شتابان از دمشق به مصر آمد و مشطوب را به شام فرستاد . مشطوب به برادرشان الملك الاشرف پيوست و در زمرهء ياران او درآمد كشور مصر الملك الكامل را صافى شد . الملك المعظم از مصر بازگرديد و در ماه ذو القعدهء همان سال راهى بيت المقدس شد و تا فرنگان در آن طمع نكنند باروهايش را فروافگند ولى فرنگان - چنان كه گفتيم - دمياط را گرفتند و الملك الكامل همچنان در روبروى ايشان لشكرگاه زده بود . و اللّه تعالى ينصر من يشاء من عباده .\r\n\r\nوفات الملك المنصور صاحب حماة و حكومت پسرش الملك الناصر\r\nگفتيم كه صلاح الدين شهر حماة و اعمال آن را به تقى الدين عمر پسر برادرش شاهنشاه بن ايوب به اقطاع داده بود . سپس او را در سال 587 به جزيره فرستاد و او حران و رها و سروج و ميافارقين و متعلقات آن را از بلاد جزيره ، تصرف كرد و صلاح الدين همهء آن سرزمينها را به اقطاع او داد . سپس آهنگ بلاد ارمينيه نمود . آنگاه آهنگ نبرد با سيف الدين بكتمر صاحب خلاط كرد و خلاط را محاصره نمود . سپس به محاصرهء ملازگرد رفت . تقى الدين در آن سال در محاصرهء ملازگرد بمرد و پسرش ناصر الدين محمد كه الملك المنصور لقب داشت به جاى او نشست . صلاح الدين بلاد جزيره را از ناصر الدين محمد گرفته و به برادر خود الملك العادل داده بود . تنها حماة و اعمال آن در دست ناصر الدين محمد بن تقى الدين ماند و آن اعمال همواره در دست او بود تا سال 617 كه پس از بيست و هشت سال حكومت بمرد .\r\nپسر و وليعهد او الملك المظفر بن الملك المنصور در نزد الملك العادل در مصر بود و پسر ديگرش قلج ارسلان نزد داييش الملك المعظم عيسى در محاصرهء ملازگرد .\r\nدولتمردانش او را به حماة فراخواندند و به جاى پدر نشاندند . الملك المعظم از او خواست كه هر ساله مالى نزد وى فرستد و بدين شرط او را به حماة روانه داشت . قلج ارسلان بن تقى الدين محمد ، الملك الناصر لقب يافت . برادرش كه مقام ولايت‌عهدى داشت از مصر بيامد ولى اهل حماة او را راندند و او به دمشق نزد الملك المعظم رفت و از آنجا به مردم حماة نامه‌ها نوشت و دلجوييها نمود ولى كس اجابتش نكرد بناچار به مصر بازگرديد و اللّه تعالى اعلم .\r\n\r\n","description":"","footnote":"","page_name":" 523 ","page_number":555},
  {"content":"\r\n\r\n\r\nحركت صاحب بلاد روم به حلب و انهزام او و داخل شدنش در فرمان الملك الاشرف\r\nپيش از اين گفتيم كه چون الملك الظاهر غازى بن صلاح الدين صاحب حلب و منبج در سال 613 درگذشت پسر خردسالش الملك العزيز غياث الدين محمد در كفالت شهاب الدين طغرل خادم و مملوك پدرش الملك الظاهر به حكومت برگزيده شد .\r\nشهاب الدين طغرل مردى نيكسيرت بود و دادگر . به مال رعيت چشم طمع نداشت و از سعايت ساعيان گوش فرو مىبست . در حلب دو تن از اشرار بودند كه در نزد الملك الظاهر بسيار سعايت مىكردند و او را بر ضد مردم برمىانگيختند و مردم از ايشان رنجهاى فراوان ديدند . شهاب الدين طغرل آن دو را با ديگر بدكاران شرور از درگاه خود دور كرد و بازار آن دو را كساد نمود . از آن پس مردم زبان به بدگويى و دشنام آن دو گشودند . آن دو به بلاد روم رفتند و فرمانرواى آن بلاد عز الدين كيكاوس بن كيخسرو را به تصرف حلب و بلاد آن سوى آن تحريض كردند . كيكاوس ديد كه اين كار ميسر نمىشود مگر اينكه يكى از خاندان ايوب را پيش اندازد تا مردم از او فرمان ببرند .\r\nالملك الافضل بن صلاح الدين در سميساط بود . از خشم برادرش الملك الظاهر و عمش الملك العادل كه متصرفات او را از وى گرفته بودند به اطاعت عز الدين كيكاوس بن كيخسرو درآمد . كيكاوس او را گفت لشكر به حلب برد و هر چه از آن بلاد تصرف كند از آن الملك الافضل باشد ولى خطبه و سكه به نام كيكاوس . آنگاه با همين شرط به بلاد الملك الاشرف در جزيره ، يعنى حران و رها و متعلقات آن لشكر برند . بر اين شرط پيمان بستند و سوگند خوردند و لشكرها گرد آوردند و در سال 615 در حركت آمدند و قلعهء رعبان را گرفتند . سپس به سوى تل باشر لشكر بردند . اين قلعه از آن پسر بدر الدين دلدرم [ ( 1 ) 
  ] ياروقى [ ( 2 ) 
  ] بود . نخست محاصره‌اش كردند و بر مردم . آن سخت گرفتند . چون به تصرف درآمد كيكاوس آن را از آن خود كرد .\r\nالملك الافضل و مردم شهر بيمناك شدند كه مباد در حلب نيز چنين كند .\r\nشهاب الدين طغرل كفيل و سرپرست الملك العزيز پسر الملك الظاهر مقيم قلعهء حلب بود و از بيم دشمنان از آنجا فرود نمىآمد . الملك الاشرف پسر الملك العادل ، صاحب بلاد جزيره و خلاط را پيام داد كه اگر بيايد از او فرمان خواهد برد و خطبه و سكه به نام او خواهد كرد و از اعمال حلب هر چه خواهد از آن خود كند . او نيز لشكر گرد آورد و در سال 615 به سوى او لشكر در حركت آورد . جماعتى از اعراب نيز به او پيوستند . الملك الاشرف در خارج شهر حلب فرود آمد . كيكاوس و الافضل از تل باشر به منبج رفتند الاشرف نيز به منبج راند\r\n\r\n\r\n","description":"","footnote":"\r\n[ ( 1 ) 
  ] متن : ارزم .\r\n[ ( 2 ) 
  ] متن : باروقى .\r\n","page_name":" 524 ","page_number":556},
  {"content":"\r\n\r\nاعراب كه بر مقدمهء لشكر او بودند بر مقدمهء لشكر كيكاوس زدند و آنان را منهزم ساختند .\r\nچون فراريان بازگشتند كيكاوس به بلاد خود بازگشت . الملك الاشرف برفت و رعبان و تل باشر را بگرفت . جمعى از لشكريان كيكاوس كه در تل باشر بودند ، تسليم شدند . الملك الاشرف پس از اسارت آزادشان نمود . چون نزد كيكاوس بازگشتند ، همه را در خانه‌اى جمع كرد و آتش در آن خانه زد و همه را هلاك كرد .\r\nالملك الاشرف هر چه از قلاع حلب گرفته بود به شهاب الدين طغرل خادم و سرپرست الملك العزيز داد و از پى عز الدين كيكاوس به راه افتاد . در راه خبر وفات پدرش الملك العادل را شنيد و بازگرديد . پايان . و اللّه تعالى اعلم .\r\n\r\nدرآمدن موصل در فرمان الملك الاشرف و گرفتن او سنجار را\r\nدر دولت بنى زنگى گفتيم كه الملك القاهر عز الدين مسعود بن ارسلان شاه در ماه ربيع الاول سال 615 درگذشت . پسرش نور الدين ارسلان شاه كه كودكى ده ساله بود در كفالت مملوك پدرش بدر الدين لؤلؤ [ ( 1 ) 
  ] به جايش نشست تدبير همهء امور دولت به دست لؤلؤ بود . عم او عماد الدين زنگى بن ارسلان شاه در قلعهء عقر [ ( 2 ) 
  ] و شوش از اعمال موصل بود . او به وصيت پدرش در آن ناحيه فرمان مىراند . چون برادرش عز الدين مسعود بمرد ، خود را جانشين او خواند و عماديه را تصرف كرد . مظفر الدين كوكبرى بن زين الدين صاحب اربل ، او را در اين كار يارى داد . بدر الدين لؤلؤ نزد الملك الاشرف موسى بن الملك العادل كه صاحب سراسر بلاد جزيره بود و خلاط و اعمال آن را در تصرف داشت كس فرستاد و اظهار فرمانبردارى كرد .\r\nالملك الاشرف در اين هنگام در حلب بود تا آن سرزمين را از تعرض كيكاوس فرمانرواى بلاد روم - چنان كه خواهيم گفت - در امان دارد . الملك الاشرف پاسخ مساعد داد و وعده داد كه او را در برابر دشمنانش يارى خواهد كرد .\r\nالملك الاشرف نزد مظفر الدين كوكبرى پيام فرستاد و او را به سبب پيمان‌شكنيش تقبيح كرد و فرمان داد كه هر چه از بلاد موصل گرفته است بازپس دهد و گر نه او خود خواهد آمد و همهء آن سرزمينها را بازپس خواهد گرفت و اندرز داد كه از فتنه‌انگيزى دست بردارد و با او سرگرم جهاد فرنگ شود .\r\nالملك الاشرف از اين اقدام خويش بهره‌اى نبرد . ناصر الدين محمود صاحب حصن كيفا و آمد نيز از موافقت با او امتناع كرد و به قصد غارت برخى بلاد او لشكر آورد . آنگاه با مظفر الدين متفق گرديد . چون الملك الاشرف چنان ديد لشكرى بسيج كرده به نصيبين فرستاد تا اگر بدر الدين لؤلؤ را نياز افتد به ياريش برخيزد . آنگاه بدر الدين لؤلؤ لشكر خود بر سر\r\n\r\n\r\n","description":"","footnote":"\r\n[ ( 1 ) 
  ] متن : نور الدين لؤلؤ .\r\n[ ( 2 ) 
  ] متن : الصغد .\r\n","page_name":" 525 ","page_number":557},
  {"content":"\r\n\r\nعماد الدين زنگى برد . در اين نبرد بدر الدين پيروز گرديد و عماد الدين به اربل نزد مظفر الدين گريخت . در اين حال از سوى خليفه الناصر لدين اللّه و الملك الاشرف رسولان بيامدند و ميان دو طرف صلح برقرار كردند و پيمانها بستند و بر آن سوگندها خوردند .\r\nچندى بعد عماد الدين زنگى به قلعهء كواشى حمله برد و آن را تصرف آورد . بدر الدين لؤلؤ نزد الملك الاشرف كه در حلب بود كس فرستاد و از او يارى طلبيد . الملك الاشرف به يارى او از فرات گذشته به حران آمد ولى عواملى پيش آمد كه او را از سرعت در كار بازداشت . مظفر الدين كوكبرى نزد ملوك اطراف كس فرستاده بود و آنان را به طاعت كيكاوس بن كيخسرو بن قلج ارسلان فرمانرواى روم ترغيب مىكرد تا به نام او خطبه بخوانند و اين كيكاوس با الملك الاشرف دشمنى داشت و بر سر منبج با او منازعت داشت . همچنين نزد امرايى كه با اشرف بودند پيام فرستاد تا ايشان را به خود گرايش دهد . بعضى از آنان نيز دعوت او اجابت كردند . از آن جمله احمد بن على بن المشطوب - كه در دمياط با الملك الكامل چنان كرد - و عز الدين محمد بن بدر [ ( 1 ) 
  ] الحميدى از الملك الاشرف جدا شدند و در دنيسر در نزديكى ماردين گرد آمدند تا از حركت الملك الاشرف به موصل براى يارى بدر الدين مانع آيند .\r\nچون اينان چنان كردند ، الملك الاشرف نيز صاحب حصن كيفا و آمد را به سوى خود جلب كرد و شهر حانى [ ( 2 ) 
  ] و جبل جور [ ( 3 ) 
  ] را به او داد و گفت اگر دارا را تصرف كند آن را نيز به او دهد . چون صاحب كيفا و آمد بيامد آن ديگران را نيز در عزم سستى پديد آمد و به تبع او به فرمان الملك الاشرف بازگشتند و آن جمع پريشان شد و هر ملكى به قلمرو خود بازگرديد ، ابن المشطوب به اربل رفت و بر نصيبين گذشت . سپاهيانى كه در نصيبين بودند با او جنگيدند و منهزمش كردند و افرادش را پراكنده ساختند . ابن المشطوب بر سنجار گذشت . فرخ شاه بن زنگى بن مودود جمعى را از پى او فرستاد . اسيرش كرده ببردند ، فرخ شاه در طاعت الملك الاشرف بود . چون ابن المشطوب را نزد فرخ شاه به سنجار بردند او را بر ضد الملك الاشرف برانگيخت . او نيز آزادش كرد . ابن المشطوب با جماعتى از مفسدين به بقعا از اعمال موصل رفت و آنجا را تاراج كرده به سنجار آورد .\r\nبار ديگر براى حمله و غارت به اعمال موصل جماعتى را بسيج كرد . لؤلؤ نيز در تل اعفر از اعمال سنجار لشكرى به كمين او نشاند . چون بر ايشان گذشت با او به جنگ پرداختند .\r\nابن المشطوب به تل اعفر گريخت . بدر الدين لؤلؤ او را به مدت يك ماه يا حدود يك ماه محاصره كرد و در اواسط ماه ربيع الاخر سال 617 تل اعفر را بگرفت و ابن المشطوب را در حران حبس كرد . ابن المشطوب همچنان در حبس بود تا در ماه ربيع الاخر سال 619 جهان را بدرود گفت . چون جمع ملوك پراكنده شد . الملك الاشرف از حران به محاصره ماردين رفت .\r\n\r\n\r\n","description":"","footnote":"\r\n[ ( 1 ) 
  ] متن : نور الدين .\r\n[ ( 2 ) 
  ] متن : جانين .\r\n[ ( 3 ) 
  ] متن : جودى .\r\n","page_name":" 526 ","page_number":558},
  {"content":"\r\n\r\nسپس با فرمانرواى ماردين چنان صلح كرد كه رأس عين را كه الملك الاشرف به او اقطاع داده بود بازپس دهد و نيز سى هزار دينار بپردازد و قلعهء موزر [ ( 1 ) 
  ] را نيز به صاحب آمد واگذارد .\r\nالملك الاشرف موسى بن العادل از دنيسر به نصيبين رفت و آهنگ موصل داشت . در راه كه بود فرمانرواى سنجار ، فرخ شاه ، بيامد كه سنجار را بدهد و رقه را در عوض بستاند ، سبب آن بود كه چون بدر الدين لؤلؤ تل اعفر را از او گرفت يارانش او را رها كردند و به او بدگمان شدند ، زيرا برادر خود ملك سنجار را كشته بود . اينك خود را به دامن الملك الاشرف مىانداخت تا از كيد بدخواهان در امان ماند ، بدين منظور رسولان خود را از پى الملك الاشرف روانه ساخت . آنان در راه دنيسر به نصيبين به او رسيدند . الملك الاشرف بپذيرفت ورقه را به او داد او نيز سنجار را در آغاز ماه جمادى الاولاى سال 617 تسليم وى كرد . فرخ شاه و برادرانش با زن و فرزند و خويش و پيوند و اموالشان از سنجار خارج شدند .\r\nالملك الاشرف از سنجار راهى موصل شد . در نوزدهم جمادى الاولاى همان سال به موصل رسيد رسولان خليفه و مظفر الدين براى پيشنهاد صلح نزد او آمدند كه هر چه عماد الدين زنگى از قلاع موصل گرفته است به بدر الدين لؤلؤ بازپس دهد . جز قلعهء عماديه . در اين باب گفتگوهاى بسيار رفت و الملك الاشرف به سوى اربل به قصد مظفر الدين كوكبرى صاحب اربل حركت كرد . در راه ناصر الدين محمد صاحب آمد و كيفا و ديگران كه از خواص او بودند شفاعت كردند تا به آن مصالحه تن در داد و براى تسليم قلاع مدتى معين كرد .\r\nعماد الدين با الملك الاشرف همراه شد تا تسليم همهء قلاع پايان گيرد .\r\nالملك الاشرف در دوم رمضان سال 617 از موصل برفت . بدر الدين لؤلؤ نواب خود را به آن قلاع فرستاد و سپاهيانى كه در آن قلاع بودند از تسليم آنها سرباز زدند و آن مدت نيز به پايان آمد .\r\nعماد الدين زنگى ، شهاب الدين غازى برادر الملك الاشرف را شفيع قرار داد تا او را آزاد كرد و قلعهء عقر و شوش را به او بازگردانيد . بدر الدين لؤلؤ نيز قلعهء تل اعفر را كه پيش از اين از اعمال سنجار بود به الملك الاشرف تسليم كرد . و اللّه اعلم .\r\n\r\nباز ستاندن دمياط از دست فرنگان\r\nچون فرنگان دمياط را گرفتند ، به استحكام مواضع آن پرداختند . الملك الكامل بن الملك العادل به مصر بازگرديد و در آن حدود براى خود لشكرگاهى ترتيب داد و چون فرود آمد شهر منصوره را بنا كرد و چند سال همچنان ببود . خبر فتح دمياط به فرنگانى كه در آن سوى دريا بودند رسيد . آنان نيز به نشاط آمدند و پىدرپى براى همكيشانشان كه در دمياط\r\n\r\n\r\n","description":"","footnote":"\r\n[ ( 1 ) 
  ] متن : مورو .\r\n","page_name":" 527 ","page_number":559},
  {"content":"\r\n\r\nبودند مدد فرستادند . در اين احوال الملك الكامل همچنان در جاى خود استوار بود . بناگاه خبر رسيد كه مغولان آشكار شده‌اند و به آذربايجان واران رسيده‌اند . مسلمانان مصر و شام از آن بيمناك شدند كه مبادا با ظهور مغولان ديگر ثغور بلاد اسلامى نيز به خطر افتد . الملك الكامل از برادرش الملك المعظم عيسى بن الملك العادل صاحب دمشق و برادر ديگرش الملك الاشرف موسى بن الملك العادل صاحب بلاد جزيره و ارمينيه يارى خواست . الملك المعظم نزد الملك الاشرف رفت تا او را به يارى برادر برانگيزد . ديد كه خود سرگرم فرونشاندن فتنه‌هايى است كه از آن ياد كرديم . بناچار بازگشت و منتظر فرونشستن فتنه شد فرنگان پس از چندى لشكرهاى خود از دمياط به حركت آوردند و راهى درون مصر شدند . الملك الكامل بار ديگر از دو برادر خويش يارى خواست . باز هم الملك المعظم نزد الملك الاشرف رفت و او را به نبرد برانگيخت . اين بار با او به دمشق آمد و از آنجا راهى مصر شدند . سپاه حلب نيز با او بود . همچنين الملك الناصر داود صاحب حماة و شيركوه صاحب حمص و الملك الامجد صاحب بعلبك نيز قدم در راه نهادند . چون بيامدند الملك الكامل را بر كنار درياى اشموم ديدند و فرنگان را كه سپاهيان خود در حركت آورده و در ساحل نيل در برابر او جاى گرفته‌اند و با منجنيق لشكرگاه او را فرو مىكوبند و مردم از تسلط ايشان بر بلاد مصر سخت مىترسند . چون الملك الاشرف به مصر نزديك شد برادرش الكامل به استقبالش رفت و مردم شاد شدند .\r\nپس از الملك الاشرف ، الملك المعظم آمد . او از راه كه مىآمد يكسره به دمياط رفت تا پيش از بازگشت فرنگان بر آن دست يابد . الاشرف و الكامل چون استقرار يافتند بر كشتيهاى فرنگان دستبرد زدند و سه كشتى آنان را با هر چه در آنها بود به غنيمت گرفتند . پس از اين پيروزى رسولان به آمد و شد پرداختند و براى عقد صلح قرار بر آن شد كه مسلمانان بيت المقدس و عسقلان و طبريه و صيدا و جبله و لاذقيه و هر چه صلاح الدين گشوده است جز كرك را به آنان دهند و دمياط را بازستانند ، ولى فرنگان راضى نشدند و گفتند بايد كرك و شوبك نيز تسليم شود و نيز سيصد هزار دينار براى مرمت باروهاى بيت المقدس كه الملك المعظم و الملك الكامل ويران كرده‌اند بپردازند . مسلمانان بناچار جنگ را آماده شدند . فرنگان با خود علوفه و آذوقه‌اى كه نياز مىداشتند - بدان اميد كه بر سواد مصر غلبه خواهند يافت و آذوقه و علوفهء خود تأمين خواهند كرد - از دمياط نياورده بودند و اكنون دچار كمبود آن شده بودند و به وضعى افتادند كه حسابش را نمىكردند . گروهى از مسلمانان از نيل گذشتند و در آن سوى آن ، جايى كه فرنگان بودند قرار گرفتند .\r\nآب بيشتر آن زمينها را فراگرفته بود و فرنگان را راهى باقى نمانده بود كه از آن بگذرند جز باريكه‌اى . الملك الكامل در اين هنگام در اشموم بر نيل پل بست و سپاهيان او از پل\r\n\r\n","description":"","footnote":"","page_name":" 528 ","page_number":560},
  {"content":"\r\n\r\nگذشتند و ميان فرنگان و دمياط حايل شدند .\r\nدر اين احوال كشتى بزرگى پر از آذوقه و سلاح به يارى فرنگان مىآمد و چند زورق حراقه آن را همراهى مىكرد . كشتيهاى مسلمانان راه بر آنها گرفتند و هر چه داشتند به غنيمت بردند . اين امر سبب شد كه در لشكرگاههاى فرنگان كار بر ايشان تنگ شود . سپاهيان مسلمان گرداگردشان را محاصره كردند . فرنگان دل بر مرگ نهادند و خيمه‌ها و منجنيقها و بنهء خود به آتش كشيدند و آهنگ آن كردند كه يكبارهء بر مسلمانان حمله آورند . فرنگان عاقبت از الملك الكامل و الملك الاشرف امان خواستند بدان شرط كه دمياط را بىهيچ عوضى تسليم كنند در آن ايام كه اين گفتگوها بود ، الملك المعظم صاحب دمشق از جانب دمياط - چنان كه گفتيم - آشكار شد . اين امر سبب سستى و دلمردگى بيشتر فرنگان شد . در اواسط سال 618 دمياط را تسليم كردند و بيست تن از ملوكشان را به گروگان دادند و كشيشان و راهبان خود را به دمياط فرستادند تا شهر را به دست مسلمانان سپارند . آن روز نيز از روزهاى فراموش ناشدنى بود . چون دمياط را تسليم كردند از آن سوى دريا براى فرنگان مدد رسيد ولى سودى به حالشان نداشت . مسلمانان به دمياط درآمدند . فرنگان در آنجا استحكامات بسيار به وجود آورده بودند از آن پس اين شهر يكى از دژهاى استوار اسلام گرديد . و اللّه تعالى اعلم .\r\n\r\nوفات الملك الاوحد نجم الدين بن العادل صاحب خلاط و حكومت برادرش الملك الظاهر غازى بر آن شهر\r\nگفتيم كه الملك الاوحد نجم الدين بن الملك العادل ميافارقين و پس از آن خلاط و ارمينيه را در سال 603 تصرف كرد و در سال 607 وفات كرد و الملك العادل متصرفات او را به برادرش الملك الاشرف داد . سپس الملك العادل در سال 616 سروج و رها و متعلقات آن را به پسرش الملك الظاهر غازى داد .\r\nچون الملك العادل بمرد و پسرش الملك الظاهر زمام كارهاى بلاد شرقى را در دست گرفت برادر خود غازى را امارت خلاط و ميافارقين داد و اين افزون بر سروج و رها بود كه پدرش به او داده بود و او را وليعهد خود قرارداد ، زيرا خود عقيم بود و صاحب فرزند نمىشد .\r\nغازى بر همين حال ببود تا آنگاه كه بر الملك الاشرف عصيان ورزيد - و اين به هنگامى بود كه ميان پسران الملك العادل فتنه افتاده بود - و بيشتر بلاد از او بستد و ما در جاى خود بدان خواهيم پرداخت .\r\n\r\nفتنه ميان الملك المعظم و برادرانش الملك الكامل و الملك الاشرف و حوادثى كه در اين ايام به وقوع پيوست\r\nفرزندان الملك العادل ، يعنى الملك الكامل و الملك الاشرف و الملك المعظم چون\r\n\r\n","description":"","footnote":"","page_name":" 529 ","page_number":561},
  {"content":"\r\n\r\nپدرشان درگذشت هر يك بر سر اعمال خود بودند زيرا پدر هر يك را سهمى داده بود . الملك الاشرف و الملك المعظم نزد الملك الكامل آمدند و به اطاعت او گردن نهادند . سپس الملك المعظم عيسى بر فرمانرواى حماة ، الملك الناصر بن الملك المنصور ، غلبه يافت . در سال 619 لشكر به حماة برد و آن را محاصره نمود و چون حماة مقاومت كرد لشكر به سلميه و معره از اعمال حماة برد و آنجا را تصرف نمود . الكامل صاحب مصر نزد او كس فرستاد و اين عمل وى را نكوهش كرد و فرمان داد كه دست از حماة بردارد . او نيز فرمان امتثال كرد ولى از او كينه به دل گرفت .\r\nالملك الكامل سلميه را به الملك المظفر برادر صاحب حماة كه در آنجا مىزيست اقطاع داد . در اين حال الملك المعظم مخالفت با برادران خود الملك الاشرف و الملك الكامل آشكار كرد و نزد ملوك مشرق رسول فرستاد و آنان را به يارى خويش فراخواند تا با آنان پيكار كند . جلال الدين منكبرنى بن علاء الدين خوارزمشاه پس از آنكه مغولان در خوارزم و خراسان و غزنه و عراق عجم بر او غلبه يافته بودند و به هند رفته بود ، اينك از آنجا بازگشته بود .\r\nجلال الدين در سال 621 كه از هند بازگشت بر فارس و غزنه و عراق عجم و آذربايجان مستولى شد و در تبريز فرود آمد و با خاندان ايوبى هم‌مرز گرديد . الملك المعظم صاحب دمشق به او پيام فرستاد و طرح آشتى افكند و از او عليه برادرانش يارى خواست . او نيز اجابت كرد . همچنين الملك الظاهر برادر الملك الاشرف را فراخواند و او را وعدهء خلاط داد .\r\nهمچنين مظفر الدين كوكبرى صاحب اربل را به سوى خود فراخواند . همگان او را اجابت كردند . الملك الظاهر غازى بر برادر خود الاشرف عصيان ورزيد و بر خلاط و ارمينيه پنجه افگند و سر از فرمان او باز زد . الملك الاشرف در سال 621 لشكر به سوى او برد و در خلاط او را منهزم ساخت و خلاط را از او بستد و حسام الدين ابو على الموصلى را بر آن شهر امارت داد .\r\nاصل ابو على از موصل بود . به خدمت الملك الاشرف درآمد و در نزد او مقامى ارجمند يافت آن سان كه او را امارت خلاط داد . سپس الاشرف الملك الظاهر غازى را عفو كرد و او را در ميافارقين باقى گذاشت .\r\nمظفر الدين كوكبرى صاحب اربل لشكر گرد آورد و به موصل برد . لؤلؤ فرمانرواى موصل در اطاعت الملك الاشرف بود . مظفر الدين موصل را محاصره كرد و چون كارى از پيش نبرد بازگرديد .\r\nالملك المعظم خود به تن خويش از دمشق به حمص رفت . فرمانرواى حمص شيركوه بن محمد بن شيركوه در اطاعت الملك الكامل بود . المعظم حمص را محاصره كرد و چون حمص پايدارى ورزيد به دمشق بازگرديد .\r\n\r\n","description":"","footnote":"","page_name":" 530 ","page_number":562},
  {"content":"\r\n\r\nآنگاه الملك الاشرف به سوى الملك المعظم در حركت آمد بدين آهنگ كه با او پيمان صلح بندد . الملك المعظم او را نزد خود نگه داشت . بدين اميد كه از فرمان الملك الكامل منحرف شود . آنگاه به شهر خود رفت و بر همان حال كه بود بماند .\r\nجلال الدين خوارزمشاه در سال 624 از آذربايجان لشكر به خلاط برد و چند بار شهر را در محاصره گرفت . حسام الدين على موصلى نايب خلاط به بلاد جلال الدين لشكر برد و چند دژ از آن بگرفت و مدتى ميانشان كشمكش بود . الملك الكامل بيمناك شد كه مبادا ميان الملك المعظم و جلال الدين و خوارزميان صلح افتد . از اين رو از فرنگان يارى خواست و به امپراطورشان كه در آن سوى دريا بود نامه نوشت و خواست كه به يارى او به عكا آيد و در برابر قدس را تسليم او كند . چون الملك المعظم اين خبر بشنيد از عواقب كار بترسيد و دست از فتنه‌انگيزيهاى خود برداشت و به او نامه نوشت و مهربانيها نمود . و اللّه تعالى اعلم .\r\n\r\nوفات الملك المعظم صاحب دمشق و حكومت پسرش الملك الناصر سپس استيلاى الملك الاشرف بر آن و گرفتن الملك الناصر كرك را در عوض\r\nالملك المعظم عيسى بن الملك العادل ، فرمانرواى دمشق در آخر ماه ذو القعدهء سال 624 ديده از جهان فروبست و پسرش داود ملقب به الملك الناصر جانشين او شد . عز الدين اتابك خادم پدرش زمام كارهاى او را به دست گرفت . او نيز در نخست به شيوهء الملك المعظم در اطاعت الملك الكامل بود و خطبه به نام او مىخواند . سپس در سال 625 عصيان كرد و اين به هنگامى بود كه از او خواسته بود كه از دژ شوبك دست بردارد و او امتناع مىكرد .\r\nالملك الكامل لشكر بر سرش آورد و تا غزه پيش تاخت و قدس و نابلس را بستد و از سوى خود فرمانروايان نهاد . الملك الناصر داود از عم خود الملك الاشرف موسى يارى خواست او به دمشق آمد و از دمشق به نابلس رفت سپس نزد الملك الكامل آمد تا الملك الناصر را سامان دهد . الملك الكامل از او خواست كه دمشق را از الملك الناصر گرفته به او دهد تا او دمشق را به اقطاع وى دهد ، ولى الملك الناصر نپذيرفت و الملك الاشرف به دمشق بازگشت و آن را محاصره كرد .\r\nالملك الكامل براى آنكه بتواند كاملا به كار دمشق پردازد با فرنگان مصالحه كرد و آنان را امكان داد كه باروهاى شهر را ويران كنند و بر آن استيلا يابند . همچنين در سال 626 الملك الكامل به دمشق رفت و آن را با الملك الاشرف محاصره كرد . اين محاصره الملك الناصر را به بيم افكند و بناچار به سود آن دو از دمشق كناره جست و به كرك و شوبك و بلقاء و غور و نابلس بسنده كرد . آنان نيز آن نواحى را تسليم او كردند و او به شوبك رفت . الملك الاشرف بر دمشق مستولى شد . در اين حال الملك الكامل از وفات پسرش الملك المسعود\r\n\r\n","description":"","footnote":"","page_name":" 531 ","page_number":563},
  {"content":"\r\n\r\nصاحب يمن آگاه شد و ما اخبار او را آورديم . و اللّه يؤيد بنصره من يشاء من عباده .\r\n\r\nاستيلاء الملك المظفر بن الملك المنصور بر حماة از دست برادرش الملك الناصر\r\nچون الملك الكامل دمشق را تصرف كرد ، الملك المظفر محمود بن الملك المنصور محمد بن تقى الدين عمر را كه در نزد او در مصر بود يارى داد تا حماة را تصرف كند . در آن ايام برادرش پس از پدرشان فرمانرواى حماة بود . برخى از مردم حماة او را فراخوانده بودند .\r\nاو نيز لشكر بياراست و به حماة رفت و شهر را محاصره كرد . با گروهى كه براى او نامه نوشته بودند چنان توطئه كرد كه شب هنگام به شهر درآيد . آنان نيز وعدهء يارى دادند . او نيز شب هنگام از بارو فرا رفت و شهر را در تصرف آورد .\r\nالملك الكامل به او نوشت كه قلعهء ماردين را به اقطاع الملك الناصر دهد . او نيز قلعه را به اقطاع او داد . الملك الكامل سلميه را از او بستد و به شيركوه بن محمد بن شيركوه صاحب حمص اقطاع داد . الملك المظفر محمود در حماة به استقلال حكومت كرد و امور دولت خود را به حسام الدين على بن ابى على الهدبانى داد . سپس حسام الدين از او برميد و به نجم الدين ايوب پيوست و ماردين همچنان در دست الملك الناصر برادر الملك المظفر بود تا سال 630 . در آن سال الملك الناصر آهنگ آن كرد كه آن را به فرنگان واگذارد . الملك المظفر بدين سبب شكايت به الملك الكامل برد . او فرمان داد كه ماردين را از او بازستانند .\r\nسپس الملك الكامل او را دربند كرد و تا سال 635 كه هلاك شد همچنان دربند ببود . پايان .\r\nو اللّه اعلم .\r\n\r\nگرفتن الملك الاشرف بعلبك را از الملك الامجد و اقطاع آن به برادرش اسماعيل بن العادل\r\nسلطان صلاح الدين ، الملك الامجد بهرامشاه بن فرخشاه برادر تقى الدين عمر بن شاهنشاه بن ايوب را قلعهء بعلبك به اقطاع داد و بصرى از آن خضر بود .\r\nپس از وفات الملك العادل ، بعلبك به پسرش الملك الاشرف تعلق گرفت .\r\nدر سال 626 برادر خود اسماعيل بن الملك العادل را با لشكرى به محاصرهء بعلبك فرستاد . او برفت و الملك الامجد حسن را در آنجا به محاصره انداخت تا عاقبت شهر را در برابر جايى كه به او اقطاع داد تسليم نمود . اسماعيل پس از اين واقعه به دمشق رفت و در آنجا فرود آمد . تا آنگاه كه به دست يكى از غلامانش كشته شد . و اللّه سبحانه و تعالى اعلم .\r\n\r\n","description":"","footnote":"","page_name":" 532 ","page_number":564},
  {"content":"\r\n\r\n\r\nنبرد ميان جلال الدين خوارزمشاه و الملك الاشرف و استيلاى او بر خلاط\r\nگفتيم كه جلال الدين خوارزمشاه آذربايجان را تصرف كرد و با خاندان ايوبى هم‌مرز شد . الملك الاشرف چون خلاط را در سال 622 از دست برادر خود غازى بستد آن را به حسام الدين على موصلى سپرد . در اين ايام الملك المعظم با جلال الدين خوارزمشاه طرح دوستى افگند و او را به نبرد با برادران خود تحريض كرد . و ما از آن سخن گفتيم - جلال الدين لشكر به خلاط آورد و دو بار آن را محاصره كرد . سپس بازگرديد . حسام الدين على موصلى نيز لشكر به بلاد خوارزمشاه كشيد و چند دژ را به تصرف آورد .\r\nجلال الدين دختر اتابك ازبك بن پهلوان را به زنى داشت كه اينك از او جدا شده بود و آن زن در خوى مىزيست . آن زن در نهان به حسام الدين على نايب خلاط پيام داد و او را به خوى فراخواند . مردم خوى نيز با او همدست شدند . حسام الدين نيز بيامد و خوى را تصرف كرد و همهء دژهاى آن را بستد و شهر مرند [ ( 1 ) 
  ] را تسخير كرد . آنگاه مردم نقجوان [ ( 2 ) 
  ] به او نامه نوشتند و شهر خود را به او تسليم كردند و او به خلاط بازگشت و زوجهء جلال الدين دختر سلطان طغرل را با خود ببرد . جلال الدين از اين امر به خشم آمد .\r\nچندى بعد الملك الاشرف بر حسام الدين على نايب خلاط بدگمان شد و يكى از امراى بزرگ خود عز الدين آيبك را كه با حسام الدين سخت دشمنى داشت به دستگيرى او بفرستاد .\r\nاو نيز بىخبر و ناگهان او را به قتل آورد . غلام حسام الدين بگريخت و به جلال الدين پيوست .\r\nجلال الدين در ماه شوال سال 626 به خلاط لشكر كشيد و آن را محاصره نمود و منجنيقها نصب كرد و راه آذوقه بر شهر را به مدت هشت ماه ببست و در جنگ پاى فشرد تا در آخر جمادى الاولاى سال 627 شهر را بگرفت . عز الدين آيبك و جنگجويانى كه در شهر بودند به قلعه پناه بردند و دل بر مرگ نهادند . جلال الدين در شهر كشتار و تاراج بسيار كرد .\r\nآن سان كه همانند آن شنيده نشده بود . سپس بر قلعه غلبه يافت و آيبك نايب خلاط را اسير كرد و به دست غلام حسام الدين كه از سوى او فرمانروايى قلعه يافته بود سپرده او نيز به دست خود او را بكشت . و اللّه تعالى اعلم .\r\n\r\nحركت الملك الكامل به يارى الملك الاشرف و هزيمت جلال الدين در برابر الملك الاشرف\r\nچون جلال الدين بر خلاط مستولى شد ، الملك الاشرف از دمشق نزد برادر خود الملك\r\n\r\n\r\n","description":"","footnote":"\r\n[ ( 1 ) 
  ] قرند .\r\n[ ( 2 ) 
  ] بقجوان .\r\n","page_name":" 533 ","page_number":565},
  {"content":"\r\n\r\nالكامل به مصر رفت و از او يارى طلبيد . برادر نيز به ياريش برخاست و پسر خود الملك العادل را به جاى خود در مصر نهاد . در راه الملك الناصر پسر الملك المعظم صاحب كرك و نيز الملك المظفر بن المنصور صاحب حماة و ديگر بنى ايوب را ديدار كرد و به سلميه آمد در حالى كه همه در فرمان او بودند . از آنجا به آمد رفت و آمد را از الملك المسعود بستد . آمد را صلاح الدين به اقطاع او داده بود و اين به هنگامى بود كه آن را از ابن بغشان گرفته بود .\r\nچون ابن بغشان نزد او آمد در بندش آورد و آمد را تصرف كرد . او پس از وفات الملك الكامل از بند برهيد و به مغولان پيوست .\r\nسپس الملك الكامل بر بلاد شرقى مستولى شد . اين بلاد از آن الملك الاشرف بود و شامل حران و رها و متعلقات آن مىشد . الملك الاشرف آن بلاد را در عوض دمشق گرفته بود .\r\nچون الملك الكامل آن بلاد را تصرف آورد ، پسر خود الملك الصالح نجم الدين ايوب را بر آن امارت داد .\r\nچون جلال الدين خلاط را تصرف كرده بود صاحب ارزن الروم نيز در نزد او بود .\r\nعلاء الدين كيقباد ملك بلاد روم از اين امر غمگين شد ، زيرا در عين خويشاوندى با او دشمنى داشت و از اين بيمناك شد كه مبادا هر دو آهنگ بلاد او كنند . پس نزد الملك الكامل و الملك الاشرف كه در حران بودند كس فرستاد و از آن دو يارى طلبيد . الملك الاشرف به يارى برخاست و سپاهيان جزيره و شام را بسيج كرده و به سوى علاء الدين در حركت آمد و در سيواس به او پيوست و از آنجا راهى خلاط شد - جلال الدين به نبردشان لشكر بيرون آورد و در حوالى ارزنگان مصاف را آماده شدند . لشكر حلب به جنگ پيشدستى كرد . سردارشان عز الدين عمر بن على هكارى بود و در زمرهء دليران نامدار . جلال الدين پايدارى نتوانست به خلاط گريخت و ياران و جنگجويان خويش برگرفت و راهى آذربايجان شد . الملك الاشرف به خلاط آمد . شهر را سراسر ويرانه يافت .\r\nفرمانرواى ارزن الروم در خلاط همراه جلال الدين بود و همواره با او مىبود . او را اسير كرده نزد پسر عمش علاء الدين كيقباد فرمانرواى بلاد روم آوردند . علاء الدين او را با خود به ارزن الروم برد . در آنجا سراسر آن ديار را از شهرها و قلعه‌ها تسليم علاء الدين كرد .\r\nآنگاه ميان جلال الدين و ايشان صلح برقرار شد و بر آن مصالحه كردند كه هر كس هر چه در دست دارد از آن او باشد و بر اين پيمان بستند و سوگند خوردند . پس از صلح الملك الاشرف به سنجار بازگشت و جلال الدين به آذربايجان شد .\r\nحسام الدين [ ( 1 ) 
  ] صاحب شهر ارزن الروم از ديار بكر همواره با الملك الاشرف بود و در همهء جنگهايش شركت داشت از جمله آنكه هنگامى كه جلال الدين خلاط را محاصره كرده بود\r\n\r\n\r\n","description":"","footnote":"\r\n[ ( 1 ) 
  ] متن : غازى .\r\n","page_name":" 534 ","page_number":566},
  {"content":"\r\n\r\nاو در خلاط بود . جلال الدين اسيرش كرد ولى پس از آنكه از او پيمان گرفت كه در فرمان او باشد آزادش نمود .\r\nچون الملك الاشرف و علاء الدين كيقباد به جنگ جلال الدين رفتند حسام الدين در جنگ با ايشان همراهى ننمود . از اين رو پس از شكست جلال الدين شهاب الدين غازى پسر الملك العادل برادر الملك الاشرف كه فرمانرواى شهر ميافارقين بود بيامد و او را در ارزن الروم محاصره كرد . سپس ارزن را به صلح از او بستد و حانى [ ( 1 ) 
  ] را در عوض به او داد . حانى از بلاد ديار بكر بود .\r\nحسام الدين از خاندانى اصيل بود معروف به بنى الاحدب . آن بلاد را در ايام ملكشاه بن الب ارسلان سلجوقى به اقطاع ايشان داده بودند . و اللّه تعالى اعلم .\r\n\r\nاستيلاى الملك العزيز صاحب حلب بر شيزر و مرگ او و جانشينى پسرش الملك الناصر پس از او\r\nسابق الدين عثمان بن الدايه ، از امراى الملك العادل نور الدين محمود بن زنگى بود .\r\nپسرش الملك الصالح اسماعيل او را دربند كرد . صلاح الدين را اين كار خوش نيامد . پسرانش را به دمشق فرستاد و آن شهر را در تصرف آورد و شيزر را به سابق الدين اقطاع داد . شيزر همچنان در دست او و فرزندانش بود تا شهاب الدين يوسف بن مسعود بن سابق الدين به امارت شيزر رسيد . در سال 630 محمد الملك العزيز پسر الملك الظاهر غازى به فرمان الملك الكامل لشكر بر سر او برد و شيزر را از او بستد .\r\nدر سال 634 الملك العزيز محمد بمرد و پسرش الملك الناصر يوسف كه هنوز خردسال بود به جاى او قرار گرفت . او در كفالت جدهء پدرش صفيه خاتون دختر الملك العادل قرار داشت .\r\nاز آن ميان شمس الدين لؤلؤ ارمنى و عز الدين المجلى و اقبال خاتونى بر ملك مستولى شدند و هر يك به نوعى در كار او دخالت مىكردند . و اللّه ينصر من يشاء من عباده .\r\n\r\nفتنه كيقباد صاحب بلاد روم و استيلاى او بر خلاط\r\nكيقباد صاحب بلاد روم كشورش وسعت گرفت و دولتش نيرومند شد . از اين رو به بلاد اطراف چنگ انداخت و از جمله به خلاط لشكر كشيد و اين به هنگامى بود كه الملك الاشرف جلال الدين خوارزمشاه را از آنجا رانده بود . الملك الاشرف به دفاع برخاست و از برادر خود الملك الكامل يارى طلبيد . او نيز در سال 631 با لشكرى از مصر در حركت آمد . چند تن از ملوك كه همه از خاندان او بودند نيز در اين نبرد او را يارى دادند . الملك الكامل بيامد\r\n\r\n\r\n","description":"","footnote":"\r\n[ ( 1 ) 
  ] متن : جانى .\r\n","page_name":" 535 ","page_number":567},
  {"content":"\r\n\r\nتا به شهر ازرق از ثغور روم رسيد . الملك المظفر صاحب حماة را كه از آن خاندان بود بر مقدمه بفرستاد . الملك المظفر چون با كيقباد روبرو شد منهزم گرديد و در خرت برت به محاصرهء او افتاد . عاقبت از او امان خواست كيقباد امانش داد و خرت‌برت را نيز به تصرف آورد .\r\nخرت‌برت از آن بنى ارتق بود . الملك الكامل در سال 632 با لشكر خود به مصر بازگرديد و كيقباد همچنان از پى ايشان مىتاخت . كيقباد سپس به حران و رها رفت و آن دو شهر را از نواب الملك الكامل بستد و كسى را از سوى خود به امارت آنجا معين كرد . الملك الكامل در سال 633 بار ديگر لشكر به جنگ كيقباد كشيد . و اللّه اعلم .\r\n\r\nوفات الملك الاشرف و استيلاى الملك الكامل بر متصرفات او\r\nالملك الاشرف در سال 634 از برادر خود الملك الكامل به وحشت افتاده بود . از اين رو سر از فرمان او بيرون آورد . مردم حلب و كيخسرو صاحب بلاد روم و همهء ملوك شام كه خويشاوند او بودند جز الملك الناصر بن الملك المعظم صاحب كرك كه همچنان بر اطاعت از الملك الكامل باقى مانده بود با او همدلى كردند . الملك الناصر نزد الملك الكامل به مصر رفت و سخت مورد تكريم واقع شد .\r\nدر خلال اين احوال در سال 635 الملك الاشرف مظفر الدين موسى بن العادل درگذشت .\r\nاو برادر خود الملك الصالح اسماعيل را كه فرمانرواى بصرى بود به جاى خود برگزيد .\r\nالملك الصالح به دمشق رفت و آنجا را در تصرف آورد .\r\nملوك ديگر نيز با او دم وفاق زدند ، همچنانكه با الملك الاشرف دم وفاق مىزدند .\r\nاز آن ميان تنها الملك المظفر صاحب حماة به الملك الكامل گرايش يافت . الملك الكامل به دمشق لشكر برد و شهر را در محاصره گرفت و بر آن سخت گرفت تا آنگاه كه الملك الصالح بدان رضا داد كه دمشق را به او واگذارد و در عوض بعلبك را بستاند . الملك الكامل بر باقى قلمرو اشرف دست يافت و ديگر بنى ايوب به فرمان او گردن نهادند . و اللّه اعلم .\r\n\r\nوفات الملك الكامل و حكومت پسرش الملك العادل\r\nالملك الكامل بن الملك العادل صاحب دمشق و مصر و جزيره در سال 635 ، شش ماه بعد از مرگ برادرش الملك الاشرف در دمشق ديده از جهان فروبست . ملوكى كه در خدمت او بودند هر يك به بلاد خود رفتند . مثلا الملك المظفر به حماة شد و الملك الناصر به كرك .\r\nدر مصر با پسرش الملك العادل سيف الدين ابو بكر بيعت شد . او الملك الجواد يونس را كه پسر عمويش مودود بن الملك العادل ابو بكر بود با سپاهى به نيابت از خويش در دمشق نهاد .\r\nالملك الناصر داود به دمشق لشكر برد تا آنجا را تصرف كند . الملك الجواد يونس به مقابله\r\n\r\n","description":"","footnote":"","page_name":" 536 ","page_number":568},
  {"content":"\r\n\r\nبيرون آمد و او را منهزم كرد و بر دمشق مستولى شد و از فرمان الملك العادل بن الكامل بيرون آمد و با الملك الصالح ايوب باب مراسلت گشود و از او خواست كه بيايد تا دمشق را تسليم او كند و بلاد شرقى را كه پدرش بر آنها فرمان مىراند در عوض بستاند . الملك الصالح در سال 636 بدين منظور برفت و دمشق را بگرفت . يونس به بلاد شرقى رفت و بر آن بلاد مستولى شد و آن بلاد همچنان در تصرف او بود تا آنگاه كه لؤلؤ صاحب موصل بر سر او لشكر برد و آن بلاد از او بستد . دمشق در دست الملك الصالح استقرار يافت .\r\nچون لؤلؤ آن بلاد را از الملك الجواد يونس بستد ، از قصير به جانب غزه رفت .\r\nالملك الصالح او را از دخول به شهر منع كرد . او به نزد فرنگان به عكا رفت . فرنگان او را به الملك الصالح اسماعيل صاحب دمشق فروختند . او نيز در بندش نمود سپس به قتلش آورد .\r\nپايان . و اللّه اعلم .\r\n\r\nاخبار خوارزميان\r\nمغولان به آذربايجان راندند و بر جلال الدين غلبه يافتند و او را در سال 627 كشتند .\r\nيارانش از گرد او پراكنده شدند و هر يك به سويى رفتند . بيشتر آنان به بلاد روم رفتند و بر علاء الدين كيقباد پادشاه آن سرزمين فرود آمدند . چون علاء الدين كيقباد درگذشت و پسرش كيخسرو پادشاهى يافت از آنان بيمناك شد و اميرانشان را بگرفت و باقى گريختند و در اطراف كشور او دست به غارت و آشوب گشودند .\r\nالملك الصالح ايوب صاحب سنجار و متعلقات آن از پدر خود الملك الكامل پادشاه مصر اجازت خواست كه آنان را به كار گيرد باشد كه از زيان ايشان مانع گردد . خوارزميان به نزد او گرد آمدند . او نيز ابواب رزق بر رخشان بگشود . چون الملك الكامل در سال 635 درگذشت خوارزميان پيمان صلح شكستند و خروج كرده در نواحى بلاد دست به كشتار و تاراج گشودند . چون لؤلؤ به سنجار لشكر برد و الملك الصالح اسماعيل را در آنجا محاصره كرد .\r\nالملك الصالح نزد خوارزميان كس فرستاد و از ايشان دلجويى نمود و حران و رها را به اقطاع ايشان داد و به يارى آنان بر لشكر لؤلؤ زد و او را به هزيمت داد و لشكرگاه او را به غنيمت برد .\r\nو اللّه تعالى اعلم .\r\n\r\nحركت الملك الصالح ايوب به مصر و دربند كردن الملك الناصر او را\r\nچون الملك العادل پس از پدر در مصر به پادشاهى نشست اهل دولت او بر او بشوريدند و خبر يافتند كه برادرش الملك الصالح ايوب بر دمشق مستولى شده . پس او را فراخواندند تا بر خود امارت دهند . الملك الصالح ايوب نزد عم خود الملك الصالح اسماعيل\r\n\r\n","description":"","footnote":"","page_name":" 537 ","page_number":569},
  {"content":"\r\n\r\nكه در بعلبك بود رسول فرستاد و از او خواست كه در اين سفر جنگى با او همراه شود ولى او عذر آورد . الملك الصالح ايوب خود در حركت آمد و پسر خود الملك المغيث فتح الدين عمر بن الصالح ايوب را در دمشق نهاد .\r\nچون از دمشق بيرون آمد عم او الملك الصالح اسماعيل همراه او با شيركوه صاحب حمص به دمشق آمدند و شهر را تصرف كردند و الملك المغيث فتح الدين را دربند نمودند .\r\nدر نابلس اين خبر به الملك الصالح ايوب رسيد . لشكريانش از گردش پراكنده شدند و او خود به نابلس درآمد . الملك الناصر داود از كرك آمد و او را بگرفت و بند بر نهاد برادرش الملك العادل شفاعت كرد ولى الناصر نپذيرفت و از بند آزادش ننمود . داود آهنگ قدس كرد و قدس را از فرنگان بستد و قلعه را ويران نمود . و اللّه تعالى ولى التوفيق .\r\n\r\nوفات شيركوه صاحب حمص و حكومت پسرش ابراهيم الملك المنصور\r\nالملك المجاهد اسد الدين شيركوه بن محمد بن اسد الدين شيركوه بن شادى ايوبى در سال 636 درگذشت حكومت او از آغاز قرن هفتم بود . پس از او پسرش ابراهيم ملقب به الملك المنصور به جايش نشست . و اللّه اعلم .\r\n\r\nخلع الملك العادل و اعتقال او و استيلاى برادرش الملك الصالح ايوب بر مصر\r\nچون الملك الناصر داود از فتح قدس بازگرديد ، الملك الصالح نجم الدين ايوب را از بند برهانيد و يارانش گرد او را گرفتند . در مصر دولتمردان همچنان بر برادرش الملك العادل عصيان مىورزيدند . آنان به الملك الصالح ايوب نامه نوشتند و از او خواستند كه به مصر رود تا او را بر خود امارت دهند . الملك الناصر داود نيز با او برفت . چون به غزه رسيد الملك العادل براى دفاع به بلبيس آمد و به عم خود الملك الصالح اسماعيل كه در دمشق بود نامه نوشت و از او يارى خواست تا با برادرش ايوب نبرد كند . او نيز از دمشق بيامد و در غور فرود آمد .\r\nدر خلال اين احوال موالى الملك العادل در لشكرگاهش بر او بشوريدند . سردار ايشان ايبك اسمر بود او را گرفتند و نزد الملك الصالح ايوب فرستادند . الملك الصالح ايوب بيامد و الملك الناصر داود صاحب كرك نيز با او بود . اينان در سال 637 به قلعه درآمدند . چون الملك الصالح ايوب بر تخت فرمانروايى استقرار يافت ، الملك الناصر داود از او بيمناك شد و به كرك بازگرديد . سپس الملك الصالح ايوب از امرايى كه برادرش را دربند كرده بودند نيز بيمناك شد و همه را دربند كرد و از آن جمله بود ايبك اسمر اين واقعه در سال 638 اتفاق افتاد . برادر خود الملك العادل را به حبس فرستاد و او در حبس ببود تا سال 645 كه در حبس از جهان برفت .\r\n\r\n","description":"","footnote":"","page_name":" 538 ","page_number":570},
  {"content":"\r\n\r\nالملك الصالح ايوب قلعه‌اى در كنار نيل روبروى مقياس بنا كرد و آنجا را مسكن خود قرارداد و نگهبانان و موالى خود را در آن جاى داد . اينان در اواخر ايامشان به بحريه معروف بودند . پايان . و اللّه اعلم .\r\n\r\nفتنهء خوارزميان\r\nآشوب و عصيان خوارزميان در بلاد شرقى بسيار شد . از فرات گذشتند و آهنگ حلب نمودند . سپاهيان حلب به سردارى الملك المعظم تورانشاه بن صلاح الدين به دفاع بيرون آمدند . خوارزميان لشكرش را منهزم ساختند و خودش را به اسارت گرفتند و الملك الصالح بن الملك الافضل صاحب سميساط را كشتند . او در اين نبرد شركت داشت . آنگاه منبج را به جنگ تصرف كردند و بازگشتند . سپس از حران بيرون آمدند و در نواحى رقه دست به كشتار و تاراج زدند ، مردم حلب لشكر بسيج كردند . الملك الصالح نيز از دمشق لشكر آورد . الملك المنصور ابراهيم فرمانرواى حمص نيز با او بود . اينان بر خوارزميان تاختند و آنان را به حران باز گردانيدند . در حملهء ديگر لشكر حلب بر حران و رها و سروج و رقه و رأس عين و متعلقات آن غلبه يافت .\r\nالملك المعظم تورانشاه از بند رهايى يافت و لؤلؤ صاحب موصل او را به جنگ لشكر حلب فرستاد . لشكر حلب به آمد رسيد و الملك المعظم تورانشاه را محاصره كردند و آمد را گرفتند و او از آن پس در حمص كيفا اقامت گزيد تا پدرش الملك الصالح ايوب در مصر درگذشت . آنگاه او را به مصر فراخواندند كه زمام امور آن به دست گيرد . او پسر خود الملك الموحد عبد اللّه را در حصن كيفا نهاد و خود به مصر رفت . تا آنگاه كه مغولان بر بلاد شام غلبه يافتند .\r\nدر سال 640 خوارزميان با الملك المظفر غازى ، صاحب ميافارقين به جنگ فرمانرواى حلب رفتند . الملك المنصور ابراهيم صاحب حمص نيز با لشكر حلب بود . اينان در اين نبرد شكست خوردند و لشكرگاهشان نيز به غارت رفت . و اللّه سبحانه و تعالى اعلم .\r\n\r\nاخبار حلب\r\nپيش از اين از حكومت الملك الظاهر غازى بر حلب - بعد از وفات پدرش - سخن گفتيم الملك الظاهر غازى در سال 634 درگذشت . دولتمردان او پسرش الملك الناصر يوسف را كه در كفالت جدهء او ضيفه [ ( 1 ) 
  ] . خاتون - مادر الملك العزيز و دختر الملك العادل - بود به جاى او\r\n\r\n\r\n","description":"","footnote":"\r\n[ ( 1 ) 
  ] متن : صفيه .\r\n","page_name":" 539 ","page_number":571},
  {"content":"\r\n\r\nنشاندند . لؤلؤ ارمنى و اقبال خاتونى و عز الدين مجلى زمام امور ملك به دست داشتند . ضيفه خاتون همواره لشكرها بسيج مىكرد و به جنگ خوارزميان مىفرستاد و شهرها را فتح مىكرد تا سال 640 كه بدرود حيات گفت . از آن پس الملك الناصر يوسف خود به استقلال به حكومت پرداخت . و جمال الدين اقبال خاتونى را به حل و عقد امور دولت خويش معين كرد .\r\n\r\nاختلاف الملك الصالح ايوب با عم خود الملك الصالح اسماعيل بر سر دمشق و استيلاى ايوب بر آن\r\nگفتيم كه الملك الصالح اسماعيل بن الملك العادل در غياب الملك الصالح ايوب به هنگامى كه راهى مصر بود به دمشق راند و دمشق را در سال 630 تصرف كرد . از آن پس واقعهء دربند كردن الملك الصالح ايوب در كرك پيش آمد . سپس استيلاى او بر مصر در سال 637 از آن پس اختلاف ميان آن دو همچنان بر جاى بود .\r\nالملك الصالح اسماعيل صاحب دمشق از فرنگان خواست كه او را در برابر ايوب صاحب مصر يارى كنند و در عوض دژ شقيف و صفد را به آنان واگذارد . چون پيمان نهاده شد مشايخ و علماى زمانش او را نكوهش كردند و بدين سبب عز الدين بن عبد السلام الشافعى از دمشق خارج شد و به مصر رفت و الملك الصالح ايوب او را منصب قضا داد . پس از او جمال الدين بن الحاجب المالكى دمشق را ترك گفته به كرك رفت و به اسكندريه شد و در آنجا درگذشت .\r\nملوك شام براى دفع فتنهء الملك الصالح ايوب مجتمع شدند . الملك الصالح اسماعيل صاحب دمشق و الملك الناصر يوسف صاحب حلب و جدهء او ضيفه خاتون و الملك المنصور ابراهيم بن شيركوه صاحب حمص دست اتفاق به هم دادند ولى الملك المظفر صاحب حماة راه خلاف پيمود و به الملك الصالح نجم الدين ايوب گرايش يافت . مدتى آتش اين فتنه همچنان افروخته بود . سپس پيشنهاد صلح شد بدان شرط كه صاحب دمشق فتح الدين عمر بن نجم الدين ايوب را كه در دمشق دربند بود آزاد كند ولى او اجابت ننمود و بار ديگر شرار فتنه بالا گرفت .\r\nالملك الناصر داود صاحب كرك با الملك الصالح اسماعيل صاحب دمشق متفق شدند و از فرنگان يارى خواستند و اسماعيل قدس را به ايشان واگذار نمود . نيز نجم الدين ايوب از خوارزميان يارى خواست ، خوارزميان اجابتش كردند و در غزه اجتماع نمودند .\r\nالملك الصالح نجم الدين ايوب به سردارى بيبرس كه به هنگام محبوس شدنش با او بود لشكر روان نمود . اينان در غزه به خوارزميان پيوستند . الملك الصالح اسماعيل نيز لشكرى به سردارى الملك المنصور بن شيركوه صاحب حمص روان نمود او نيز به عكا رفت .\r\n\r\n","description":"","footnote":"","page_name":" 540 ","page_number":572},
  {"content":"\r\n\r\nو با فرنگان همدست شده در حركت آمد . چون نبرد درگرفت لشكر مصر و خوارزميان پيروز شدند و سپاه شام را تا دمشق تعقيب نمودند . در آنجا الملك الصالح اسماعيل را محاصره كردند .\r\nبدان سان كه از شدت محاصره به جان آمد و بدان راضى شد كه دمشق را بدهد و در عوض بعلبك و بصرى و سواد را بستاند . نجم الدين ايوب اجابت كرد . اسماعيل در سال 643 [ ( 1 ) 
  ] از دمشق به بعلبك رفت .\r\nالملك الصالح نجم الدين ايوب ، حسام الدين على بن ابى على هدبانى را كه در نزد اسماعيل محبوس بود و آزادى او جزء شروط صلح بود ، فراخواند و او را از سوى خود نيابت دمشق داد .\r\nالملك المنصور ابراهيم به حمص بازگشت ولى صاحب حماة سلميه را از قلمرو او منتزع نمود و از آن خود ساخت .\r\nخوارزميان كه پس از پيروزى بر دمشق خواهان اقطاعات بودند بر حسام الدين بشوريدند و با الملك الصالح اسماعيل همدست شدند . الملك الناصر داود صاحب كرك نيز با او يار شد و بيامدند و دمشق را محاصره نمودند . حسام الدين نيكو از دمشق دفاع كرد .\r\nالملك الصالح نجم الدين ايوب نزد الملك الناصر يوسف صاحب حلب كس فرستاد و از او خواست در دفع فتنهء خوارزميان از دمشق اقدم كند . او نيز با ابراهيم بن شيركوه صاحب حمص برفت و خوارزميان را ، در سال 644 از دمشق براند و سردار ايشان حسام الدين بركه خان را بكشت . آنان كه زنده مانده بودند با يكى ديگر از سرانشان كشلوخان به مغولان پيوستند و در زمرهء ايشان درآمدند ، از آن پس نشانشان در شام برافتاد .\r\nالملك الصالح اسماعيل كه به خوارزميان استظهار داشت به الملك الناصر صاحب حلب پناه برد . حسام الدين على بن ابى على هديانى لشكر دمشق را به بعلبك برد و شهر را به امان بستد و فرزندان اسماعيل را با وزير او [ امين الدوله و استاد دار او 
  ] ناصر الدين يغمور نزد نجم الدين ايوب به مصر فرستاد . او نيز همه را دربند كشيد .\r\nالملك الناصر يوسف صاحب حلب لشكر به بلاد جزيره كشيد و با لؤلؤ صاحب موصل نبرد كرد . لؤلؤ شكست خورد و الملك الناصر نصيبين و دارا و قرقيسيا را تصرف كرد و سپاهيانش پيروزمند به حلب بازگشتند . و اللّه اعلم .\r\n\r\nحركت الملك الصالح ايوب به دمشق بار اول و بار دوم و محاصرهء او حمص را و ذكر ديگر حوادث\r\nالملك الصالح ايوب ، حسام الدين على هدبانى را از دمشق فراخواند و بجاى او\r\n\r\n\r\n","description":"","footnote":"\r\n[ ( 1 ) 
  ] 648 .\r\n","page_name":" 541 ","page_number":573},
  {"content":"\r\n\r\nجمال الدين بن مطروح را امارت دمشق داد سپس خود در سال 645 راهى دمشق شد و هدبانى را به جاى خود در مصر نهاد . چون به دمشق رسيد فخر الدين بن الشيخ ، لشكر به عسقلان و طبريه برد و مدتى آن دو را در محاصره داشت سپس بر فرنگان غلبه يافت و عسقلان و طبريه را بگشود .\r\nدر خلال اين احوال الملك المنصور صاحب حماة ، در دمشق به ديدار الملك الصالح ايوب ، آمد . پدرش الملك المظفر تقى الدين محمود در سال 643 درگذشته بود و الملك المنصور محمد فرزند او به جايش نشسته بود . همچنين الملك الاشرف موسى صاحب حمص نيز به دمشق آمده پدرش الملك المنصور ابراهيم در سال 644 به هنگامى كه قصد رفتن به مصر و ديدار با الملك الصالح ايوب را مىداشت در دمشق وفات كرده بود . پس از او پسرش مظفر الدين موسى كه الملك الاشرف لقب يافت بجاى او قرار گرفت .\r\nدر سال 646 سپاه حلب به سردارى لؤلؤ ارمنى بيامد و حمص را دو ماه محاصره نمود و آن را از الملك الاشرف موسى بستد و در عوض تل باشر از قلاع حلب را با رحبه و تدمر به او داد . اين دو شهر نيز با حمص در تصرف او بودند . الملك الصالح ايوب چون اين خبر بشنيد به خشم آمد و از مصر راهى دمشق شد و به سردارى حسام الدين على هدبانى و فخر الدين بن الشيخ لشكر به حمص فرستاد . اينان مدتى حمص را در محاصره داشتند در اين احوال رسول خليفه المستعصم باللّه نزد الملك الصالح آمد و شفاعت كرد ، او نيز فرمان داد كه سپاهيانش دست از محاصره بدارند . آنگاه جمال الدين يغمور را امارت دمشق داد و ابن مطروح را عزل نمود . و اللّه تعالى اعلم .\r\n\r\nاستيلاى فرنگان بر دمياط\r\nافرنسه امتى عظيم است از افرنج . ظاهرا آنان اصل افرنج باشند زيرا افرنجه همان افرنسه است كه به هنگام تعريب سين آن به جيم بدل شده است .\r\nپادشاهشان از بزرگترين پادشاهان اين عصر است . او را رى دو فرانس [ ( 1 ) 
  ] مىگويند و رى در زبان ايشان به معنى شاه است . اين پادشاه عزم بلاد سواحل شام نمود و از همان راه و به همان نيت كه پادشاهان پيشين آن ديار آمده بودند بيامد . چون لشكر خود بسيج كرد با پنجاه هزار جنگجو به كشتيها سوار شدند و به قبرس آمد . زمستان را در قبرس ماند . سپس در سال 647 راهى دمياط گرديد .\r\nالملك الصالح ايوب ، بنى كنانه را به حفاظت دمياط گماشته بود . چون در برابر مهاجمان ياراى پايداريشان نبود بگريختند و پادشاه فرانسه دمياط را تصرف كرد . اين خبر\r\n\r\n\r\n","description":"","footnote":"\r\n[ ( 1 ) 
  ] متن : رى الافرنس .\r\n","page_name":" 542 ","page_number":574},
  {"content":"\r\n\r\nبه الملك الصالح ايوب رسيد . او خود در دمشق بود و لشكرش در حمص . الملك الصالح شتابان به مصر بازگرديد . فخر الدين بن الشيخ نيز با لشكر خود بيامد و پس از او در منصوره فرود آمد . الملك الصالح در راه بيمار شده بود . و اللّه تعالى اعلم .\r\n\r\nاستيلاى الملك الصالح بر كرك\r\nميان الملك الصالح ايوب و الملك الناصر داود و پسر عمويش الملك المعظم از پيش دشمنى بود و از محبوس شدن الملك الناصر در كرك سخن گفتيم .\r\nچون الملك الصالح ايوب دمشق را تصرف كرد با اتابك خود فخر الدين يوسف بن الشيخ لشكرى به محاصرهء كرك فرستاد . او نيز در سال 644 برفت و كرك را محاصره كرد .\r\nاتابك فخر الدين را الملك العادل ابو بكر حبس كرده بود و الملك الصالح ايوب او را از حبس آزاد كرده بود و از آن پس ملازم خانهء او شده بود و اينك در سال 644 او را به محاصرهء كرك بسيج كرده بود . اتابك فخر الدين كرك را در محاصره گرفت و اعمال و نواحى آن را ويران كرد .\r\nالملك الناصر داود كه سخت ناتوان شده بود نزد الملك الناصر يوسف صاحب حلب رفت و به دو پناه برد و اين بعد از آن بود كه ذخيرهء خود را نزد المستعصم باللّه فرستاد و او نيز وصول آن را اعلام داشته بود .\r\nالملك الناصر داود به هنگامى كه به حلب مىرفت پسر خود الملك المعظم عيسى را به جاى خود نهاد . او خردترين فرزندان او بود . برادران بزرگترش الملك الامجد حسن و الملك الظاهر شادى به خشم آمدند و او را دربند كردند و در سال 646 خود را به الملك الصالح ايوب رسانيدند . او در منصوره در برابر فرنگان مىجنگيد . كرك و شوبك را تسليم وى كردند .\r\nالملك الصالح بدر الصوابى را به امارت كرك و شوبك فرستاد و آن دو برادر را از مصر اقطاع بخشيد . و اللّه سبحانه و تعالى اعلم .\r\n\r\nوفات الملك الصالح ايوب صاحب مصر و شام و سرور ملوك ترك در مصر و حكومت پسرش تورانشاه و هزيمت فرنگان و اسارت پادشاهشان\r\nالملك الصالح نجم الدين ايوب بن الكامل در سال 647 در منصوره ، بدان هنگام كه روبروى فرنگان به جنگ ايستاده بود ، از اين جهان رخت بربست . دولتمردان او كه از فرنگان بيمناك بودند مرگ وى را پنهان داشتند . كنيز ام ولد او شجرة الدر زمام امور را به دست گرفت و امراى او را گرد آورد و حسام الدين على هدبانى را كه در مصر بود از واقعه آگاه كرد . او نيز امرا را فراخواند و قويدل ساخت و آنان را به وفادارى سوگند داد . اتابك فخر الدين بن الشيخ نيز خبر به الملك المعظم تورانشاه فرستاد و او را از حصن كيفا كه مقر فرمانرواييش بود فرا\r\n\r\n","description":"","footnote":"","page_name":" 543 ","page_number":575},
  {"content":"\r\n\r\nخواند . آنگاه خبر وفات الملك الصالح پراكنده شد و فرنگان به قتال مسلمانان آزمند شدند و به لشكرگاه ايشان حمله آوردند . مسلمانان شكست خوردند و اتابك فخر الدين كشته شد ، اما به خواست خداوند بار ديگر مسلمانان حمله آوردند و فرنگان منهزم شدند . الملك المعظم تورانشاه به مدت سه ماه يا بيشتر از حصن كيفا بيامد . مسلمانان با او بيعت كردند و گرد او را گرفتند و در قتال با فرنگان پاى فشردند و كشتيهايشان بر كشتيهاى دشمن غلبه يافتند . فرنگان پيشنهاد كردند كه دست از محاصرهء دمياط برمىدارند به شرطى كه قدس در عوض به ايشان واگذار شود ، ولى مسلمانان اين پيشنهاد را نپذيرفتند .\r\nمسلمانان گروههايى از لشكريان خود را بر سر ايشان مىفرستادند و اينجا و آنجا دستبرد مىزدند تا عاقبت مجبور به بازگشت شدند . مسلمانان از پى ايشان تاخت آوردند .\r\nفرنگان بترسيدند و پاى به گريز نهادند . پادشاهشان رىدوفرانس كه فرانسيس نام داشت به اسارت افتاد و بيش از سى هزار تن از ايشان به قتل رسيد . فرانسيس را در خانه‌اى كه به خانهء فخر الدين بن لقمان معروف بود حبس كردند و خادم صبيح المعظمى را موكل آن ساختند .\r\nآنگاه الملك المعظم تورانشاه لشكر مصر را به مصر بازگردانيد . و اللّه تعالى اعلم .\r\n\r\nكشته شدن الملك المعظم تورانشاه و حكومت شجرة الدر و آزاد شدن فرنسيس در دمياط\r\nچون با الملك المعظم تورانشاه بيعت شد ، او را خاصگانى از مماليك بود كه با او از حصن كيفا به مصر آمده بودند . تورانشاه ايشان را بر موالى پدرش مسلط ساخت . از اين رو جماعتى از ايشان منكوب شدند و جماعتى نيز بىكار و مهمل افتادند .\r\nالملك الصالح ايوب را گروهى از مماليك بود كه به مماليك بحرى شهرت داشتند زيرا آنان را در مكانى روبروى مقياس نيل جاى داده بود . سرور اينان بيبرس بود . بيبرس همان بود كه الملك الصالح ايوب او را به جنگ خوارزميان فرستاد و اين به هنگامى بود كه ايشان با عم او الملك الصالح اسماعيل فرمانرواى دمشق به نبرد او آمده بودند . ما پيش از اين در اين باره سخن گفتيم . چندى بعد الملك الصالح ايوب خوارزميان را به خود گرايش داد .\r\nو آنان به دو پيوستند و همراه لشكر او بر لشكر دمشق و فرنگان حمله آوردند و ايشان را منهزم ساختند و دمشق را محاصره نمودند و در تصرف آوردند . آنگاه بيبرس از الملك الصالح برميد و كنارى جست . در سال 644 الملك الصالح ايوب براى او امان‌نامه فرستاد و به مصرش آورد و به سبب نقارى كه با او داشت به زندانش فرستاد ، سپس آزادش نمود .\r\nيكى ديگر از خواص الملك الصالح قلاون الصالحى بود . قلاون در زمرهء مماليك قراسنقر مملوك الملك العادل بود كه چون الملك العادل در سال 645 درگذشت قلاون به ارث به الملك الصالح رسيد .\r\n\r\n","description":"","footnote":"","page_name":" 544 ","page_number":576},
  {"content":"\r\n\r\nديگر از مماليك خاص الملك الصالح ، اقطاى جامه‌دار و آيبك تركمانى بودند .\r\nاينان به سبب قدرت يافتن مماليك تورانشاه همه رانده شده بودند ، از اين رو گرد هم آمدند و عصيان آغاز نهادند و آهنگ خلع الملك المعظم تورانشاه كردند .\r\nتورانشاه پس از شكست فرنگان ، از منصوره به مصر بازمىگشت چون كشتى او به كنار برج رسيد و خواست بر آن سوار شود بر او حمله‌ور شدند . بيبرس با شمشير به او حمله كرد .\r\nتورانشاه به برج گريخت . آتش در برج زدند . به سوى دريا گريخت . او را زير باران تير گرفتند .\r\nخود را به آب افگند . در ميان آب به ضرب تير كشته شد . دو ماه بود كه به مصر آمده بود و از حكومتش دو ماه ميگذشت .\r\nاين اميرانى كه تورانشاه را كشته بودند ، اجتماع كردند و ام خليل شجرة الدر زوجهء الملك الصالح ايوب را به پادشاهى برداشتند . او مادر خليل پسر الملك الصالح ايوب بود و خليل در ايام حيات پدرش مرده بود . از اين رو شجرة الدر را ام خليل مىخواندند . به نام شجرة الدر بر منابر خطبه خواندند و به نام او سكه زدند و علامت او را كه « ام خليل » بود بر فرمانها و منشورها نقش كردند .\r\nشجرة الدر ، عز الدين آيبك چاشنىگير را سرپرستى لشكر داد . چون دولتشان استقرار يافت ، فرانسيس خواست كه دمياط را به مسلمين تسليم كند و از بند اسارت آزاد گردد مسلمانان در سال 648 بر دمياط استيلا يافتند .\r\nفرانسيس به كشتى نشسته به عكا رفت و اين فتحى عظيم بود . شاعران قصايد پرداختند ، از جمله آن قصايد يكى قصيدهء جمال الدين مطروح نايب دمشق است كه در اين روزگار در ميان مردم رايج است . و اللّه تعالى ولى التوفيق . و آن قصيده اين است :\r\n قل للفرنسيس اذا جئته * مقال صدق عن قؤول فصيح\r\nآجرك اللّه على ما جرى * من قتل عباد يسوع المسيح\r\nاتيت مصر تبتغى ملكها * تحسب ان الزمر يا طبل [ ( 1 ) 
  ] ريح\r\nفساقك الحين الى ادهم * ضاق به فى ناظر يك الفسيح\r\nو كل اصحابك او دعتهم * بسوء تدبيرك بطن الضريح\r\nخمسون الفا لا يرى منهم * الا قتيل او اسير جريح\r\nوفقك اللّه لأمثالها * لعلنا من شرككم [ ( 2 ) 
  ] نستريح\r\nان كان بابا كم بذا راضيا * فرب غش قد اتى من نصيح\r\nاوصيكم خيرا به انه * لطف من اللّه اليكم اتيح\r\nلو كان ذا رشد على زعمكم * ما كان يستحسن هذا القبيح\r\nفقل لهم ان اضمر و اعودة * لاخذ ثار او لقصد قبيح\r\nدار ابن لقمان على حالها * و القيد باق و الطواشى صبيح \r\n\r\n\r\n","description":"","footnote":"\r\n[ ( 1 ) 
  ] متن : شركم .\r\n[ ( 2 ) 
  ] متن : بالطبل .\r\n","page_name":" 545 ","page_number":577},
  {"content":"\r\n\r\nطواشى كه در بيت آخر آمده در لغت اهل مشرق به معنى خواجه است . خادم را نيز طواشى گويند . و اللّه اعلم .\r\n\r\nاستيلاى الملك الناصر يوسف صاحب حلب بر دمشق و بيعت تركان در مصر با الملك الاشرف موسى بن اتسز بن المسعود صاحب يمن و بازگشت آن دو سپس صلح ايشان\r\nچون الملك المعظم تورانشاه كشته شد ، امرا بعد از او ، شجرة الدر زوجهء الملك الصالح ايوب را به پادشاهى نشاندند . امراى خاندان ايوبى كه در شام بودند از اين عمل به خشم آمدند . بدر الصوابى فرمانرواى كرك و شوبك بود . الملك الصالح او را بر آن دو شهر امارت داده بود و الملك المغيث فتح الدين عمر ، پسر برادر خود الملك العادل را در نزد او حبس كرده بود .\r\nبدر الصوابى فتح الدين را از زندان آزاد كرد و با او بيعت نمود و جمال الدين بن يغمور امور دولتش را به دست گرفت .\r\nچون امراى دمشق اين بيعت را نپذيرفتند ، با امراى قيمريه [ ( 1 ) 
  ] كه در دمشق بودند قرار بر آن نهاد كه الملك الناصر يوسف ، صاحب حلب را فراخوانند و او را به امارت خود برگزينند .\r\nاو نيز بيامد و دمشق را بگرفت و جماعتى از موالى الملك الصالح را بند برنهاد .\r\nچون خبر اين واقعه به مصر رسيد شجرة الدر را خلع كردند و الملك الاشرف موسى بن الملك المسعود برادر الملك الصالح بن الكامل را به فرمانروايى نصب كردند و اين همان كسى است كه برادرش اتسز موسوم به يوسف بعد از پدرشان ملك المسعود در يمن فرمان مىراند . بارى با موسى بيعت كردند و او را بر تخت نشاندند و آيبك عز الدين تركمانى را نيز اتابك او قرار دادند .\r\nدر اين هنگام جماعتى از تركان كه در غزه بودند بشوريدند و به اطاعت از الملك المغيث فتح الدين عمر بن العادل شعار دادند و تركانى كه در مصر بودند ندا در دادند كه همهء اين بلاد از آن خليفه المستعصم باللّه است و بار ديگر بيعت خود با الملك الاشرف و اتابك او موسى تجديد كردند .\r\nالملك الناصر يوسف با لشكر خود از دمشق راهى مصر شد . اقطاى جامه‌دار سركردهء مماليك بحرى كه فارس الدين لقب داشت نيز به مقابله به شام راند . سپاه شام از برابر او بگريخت .\r\nدر اين احوال الملك الناصر يوسف صاحب دمشق ، الملك الناصر داود صاحب كرك را\r\n\r\n\r\n","description":"","footnote":"\r\n[ ( 1 ) 
  ] متن : قيصريه .\r\n","page_name":" 546 ","page_number":578},
  {"content":"\r\n\r\nبه سبب امورى كه از آن خبر يافته بود بگرفت و در حمص به حبس افگند و ملوك خاندان ايوبى را فراخواند . پس الملك الاشرف موسى صاحب حمص و رحبه و تدمر و الملك الصالح اسماعيل بن العادل از بعلبك و الملك المعظم تورانشاه و برادرش نصر الدين پسران صلاح الدين و الملك الامجد حسام الدين و الملك الظاهر شادى پسران الملك الناصر داود صاحب كرك و تقى الدين عباس بن العادل در دمشق گرد آمدند سردار اين سپاه شمس الدين لؤلؤ ار نمىبود .\r\nآيبك تركمانى با لشكر مصر به مقابله بيرون آمد . آيبك در اين روزها پسران الملك الصالح اسماعيل را ، كه از زمانى كه حسام الدين هدبانى آنان را از بعلبك گرفته بود در زندان مىزيستند ، آزاد كرد و خلعت داد شايد سبب شود كه الملك الناصر يوسف از پدرشان به شك افتد .\r\nدو سپاه در عباسيه گرد آمدند . لشكر مصر شكست خورد و لشكر شام از پى آن بتاخت .\r\nآيبك پايدارى ورزيد . در اين حال جماعتى از سپاهيان شام به او پيوستند . آيبك حمله‌اى سخت كرد . سپاه شام منهزم شد . لؤلؤ ارمنى را اسير كرده نزد او آوردند . آيبك او را به قتل آورد .\r\nهمچنين الملك الصالح اسماعيل و الملك الاشرف موسى و الملك المعظم تورانشاه و برادرش نيز اسير شدند . آن گروه از لشكر مصر كه منهزم شده بودند به شهر رسيدند . شاميانى كه از پس ايشان مىتاختند بناگاه خبر يافتند كه سپاه شام به هزيمت رفته بناچار بازگشتند . آيبك به قاهره داخل شد و بنى ايوب را در قلعه حبس كرد .\r\nسپس يغمور وزير الملك الصالح اسماعيل را كه در بعلبك دربند بود با فرزندانش برادر كرد و الملك الصالح اسماعيل را در محبس بكشت .\r\nالملك الناصر سپاهى از دمشق به غزه فرستاد . در آنجا با فارس الدين اقطاى سردار سپاه مصر نبرد كرد ، ولى سپاه دمشق شكست خورد و فارس الدين اقطاى بر غزه مستولى شد .\r\nآنگاه رسولانى ميان الناصر و امراى مصر به آمد و شد پرداختند و در سال 650 ميانشان مصالحه افتاد ورود ازرق [ ( 1 ) 
  ] را مرز دو كشور قرار دادند .\r\nآيبك ، حسام الدين على هدبانى را آزاد كرد و او به دمشق به خدمت الملك الناصر پيوست .\r\nهمچنين الملك الناصر يوسف را از سوى خليفه المستعصم باللّه در باب الملك الناصر داود صاحب كرك كه در حمص محبوس بود شفاعت آمد . او نيز آزادش كرد . داود با پسران خود الملك الامجد و الملك الظاهر به بغداد رفت ولى خليفه او را از دخول به بغداد منع كرد .\r\nالملك الناصر داود ودايعى را كه به خليفه سپرده بود خواستار شد ولى خليفه از اداى آنها سرباز زد . الملك الناصر داود چندى در آن حدود بماند سپس به شفاعت المستعصم به دمشق بازگشت و در آنجا اقامت گزيد . و اللّه تعالى ينصر من يشاء من عباده .\r\n\r\n\r\n","description":"","footnote":"\r\n[ ( 1 ) 
  ] متن : ارون .\r\n","page_name":" 547 ","page_number":579},
  {"content":"\r\n\r\n\r\nخلع الملك الاشرف بن اتسز و استبداد آيبك و امراى ترك در مصر\r\nپيش از اين ، از بيعت امراى تركمان در مصر با الملك الاشرف موسى بن يوسف بن اتسز بن الملك الكامل سخن گفتيم . آنان به نام او خطبه خواندند و پس از آنكه زمام همهء امور ملك را به آيبك سپردند ، بر تخت نشاندند . آيبك به خودكامگى آزمند بود . اقطاى جامه‌دار از امراى بحرى او را از اين عمل بازمىداشت و مىخواست چه از سر همسرى و چه از روى حسد جلو لجام گسيختگيهاى او را بگيرد . از اين رو آيبك سه تن را از مماليك بر او گماشت تا بناگاه كشتندش . اين قتل در يكى از كوچه‌هاى قصر و در سال 652 اتفاق افتاد .\r\nجماعت مماليك بحرى به او گرايش داشتند . چون كشته شد پراكنده شدند و به دمشق به الناصر پيوستند .\r\nآيبك در مصر خودكامگى پيش گرفت و الملك الاشرف موسى بن يوسف را خلع كرد و خطبه به نام او قطع نمود . او آخرين امير خاندان ايوبى در مصر بود . آيبك خطبه به نام خود كرد . سپس شجرة الدر ام الخليل را كه پيش از او ملكهء مصر بود به زنى گرفت .\r\nچون مماليك بحريه در دمشق نزد الملك الناصر رفتند و او را به گرفتن مصر تحريض كردند ، او نيز لشكر بياراست و به غزه آمد . آيبك نيز لشكر به عباسيه فرود آورد . در آنجا جماعتى از يارانش آهنگ دستگيرى او نمودند . آيبك چون خبر يافت ، آنان بترسيدند و به الملك الناصر پيوستند . سپس رسولان از دو جانب به حركت آمدند و چنان مصالحه افتاد كه مرز ميان آنان العريش باشد .\r\nالملك الناصر فرمانرواى دمشق وزير خود كمال الدين بن العديم را به طلب خلعت نزد المستعصم باللّه فرستاد . عز الدين آيبك نيز فرمانبردارى خويش از خليفه اعلام داشت و هداياى بسيار گسيل داشت . المستعصم باللّه نيز خلعت الملك الناصر را تا سال 655 به تعويق انداخت .\r\nدر سال 655 آيبك تركمانى كشته شد . او را شجرة الدر بناگهان و بىخبر در حمام به قتل آورد ، زيرا شنيده بود دختر بدر الدين لؤلؤ فرمانرواى موصل را خواستگارى كرده است . پس از قتل او پسرش على را جايش نشاندند و او را الملك المنصور لقب نهادند . ياران آيبك از شجرة الدر انتقام گرفتند و ما در اخبار ايشان خواهيم آورد . ان شاء اللّه تعالى .\r\n\r\nحركت الملك المغيث بن العادل صاحب كرك با مماليك بحرى به مصر و هزيمت شدن ايشان\r\nمماليك بحرى كه پس از كشته شدن اقطاى جامه‌دار نزد الملك الناصر به دمشق رفته\r\n\r\n","description":"","footnote":"","page_name":" 548 ","page_number":580},
  {"content":"\r\n\r\nبودند ، همچنان در نزد او بودند . در اواخر سال 655 الناصر از ايشان به وحشت افتاد و طردشان كرد . آنان به غزه رفتند و به الملك المغيث فتح الدين عمر بن الملك العادل فرمانرواى كرك نامه نوشتند و خواستند كه به دو پيوندند . در باب الملك المغيث گفتيم كه بدر الصوابى پس از كشته شدن تورانشاه در مصر او را كه در كرك زندانى بود از حبس بيرون آورد و به حكومت نشاند و خود زمام كارهاى دولتش را به دست گرفت . در اين ايام بيبرس بند قدارى سردار مماليك بحرى از غزه كس نزد او فرستاد و او را فراخواند تا به پادشاهى نشيند . چون الملك الناصر كه در دمشق بود ، از اين امر آگاهى يافت لشكر به غزه كشيد و با آنان نبرد كرد و به كرك منهزمشان ساخت .\r\nالملك المغيث به استقبالشان آمد و ميانشان اموالى تقسيم كرد . مماليك ، او را به تصرف مصر تحريض كردند . او نيز با ايشان روانه مصر شد . سپاهيان مصر به سردارى تسز مملوك المعز آيبك و ديگر موالى او به قتال بيرون آمدند . دو گروه در عباسيه نبرد كردند .\r\nالملك المغيث و مماليك بحرى شكست خورده به كرك بازگشتند و لشكر مصر نيز بازگرديد .\r\nدر خلال اين احوال [ در سال 656 
  ] الملك الناصر داود بن الملك المعظم عيسى از دمشق به قصد حج بيرون آمد . در مدينه در برابر مرقد رسول خدا از المستعصم باللّه كه از بازپس دادن ودايع او طفره مىرفت شكايت كرد و همراه با حجاج به عراق بازگرديد . خليفه ، وجود او را در بغداد ناخوش مىداشت . عاقبت راه بيابان در پيش گرفت . آنگاه نزد الملك الناصر يوسف كس فرستاد و كوشيد تا از او دلجويى كند . الملك الناصر داود برفت و در دمشق سكونت جست ، سپس با رسول خليفه كه براى الناصر يوسف خلعت و منشور آورده بود بازگرديد و در قرقيسيا درنگ كرد تا او را اجازت دهد و رسول اجازت نداد . از اين رو راهى تيه بنى اسرائيل شد . در اين رفت و آمدها به نزديكى كرك رسيد ، الملك المغيث صاحب كرك او را بگرفت و به زندان فرستاد . چون مغولان روى به بغداد نهادند خليفه او را فراخواند كه با لشكر او به دفع تاتار رود . در اين حال مغولان بر بغداد مستولى شدند ، او نيز بازگشت و در يكى از قراء دمشق به طاعون مبتلا شد و در سال 656 بمرد . پايان . و اللّه تعالى اعلم .\r\n\r\nحركت الملك الناصر يوسف صاحب دمشق به كرك و محاصرهء آن و دستگيرى مماليك بحرى\r\nدر باب الملك المغيث و مماليك بحرى پيش از اين سخن گفتيم . چون مماليك بحرى منهزم شده به كرك رفتند ، الملك الناصر يوسف ، لشكرى از دمشق بر سر ايشان فرستاد . اين لشكر در غزه با ايشان مصاف داد ، سپاه الملك الناصر يوسف شكست خورد و مماليك بحرى بر ايشان پيروز شدند و كارشان در كرك بالا گرفت . الملك الناصر يوسف خود با لشكرى در سال\r\n\r\n","description":"","footnote":"","page_name":" 549 ","page_number":581},
  {"content":"\r\n\r\n657 از دمشق بيرون آمد . صاحب حماة الملك المنصور بن الملك المظفر محمود نيز همراه او بود . اينان در حوالى كرك فرود آمدند و شهر را محاصره كردند . الملك المغيث نزد الملك الناصر پيام فرستاد و خواستار صلح شد و از شروط صلح يكى دربند كشيدن مماليك بحرى بود .\r\nبيبرس بند قدارى از اين خبر آگاه شد و با جماعتى از يارانش بگريخت و به الملك الناصر يوسف پيوست . الملك المغيث باقى را دستگير كرد و بند برنهاد و نزد الملك الناصر يوسف فرستاد . از آن جمله بود ، سنقر الاشقر . الملك الناصر نيز آنان را به حلب فرستاد و در آنجا بند برنهاد و پس از دو ماه به دمشق بازگرديد .\r\nدر اواخر سال 657 سيف الدين قطز الملك المنصور نور الدين على بن المعز آيبك را از سلطنت خلع كرد . همچنين علم الدين الغتمى و سيف الدين بهادر از كبار ياران او را نيز بگرفت و خود بر تخت سلطنت جاى كرد و المظفر لقب يافت . در ايام الملك المنصور نور الدين على بن المعز ، رسول الملك الناصر يوسف ، يعنى كمال الدين بن العديم به مصر آمد تا با او به دفع مغولان پيمان بندد و اين حوادث در زمان حضور او در مصر اتفاق افتاد . سيف الدين قطز چون به حكومت رسيد ابن العديم را با پاسخ قبول خود بازگردانيد و وعده داد كه در اين راه از يارى او باز نايستد . و اللّه تعالى ينصر من يشاء من عباده .\r\n\r\nاستيلاى مغولان بر شام و انقراض دولت بنى ايوب و هلاكت بسيارى از ايشان\r\nمغولان به بغداد حمله آوردند . سلطانشان هلاكو بود . او بر تخت خلافت مستولى شد . مغولان ، خليفه المستعصم را كشتند و اعلام دين را زير پى سپردند . چنان شد كه گويى روز رستاخيز آمده است . ما اين حادثه را در ضمن اخبار خلفا آورديم و در اخبار تتر باز هم به آن خواهيم پرداخت .\r\nالملك الناصر يوسف صاحب دمشق به چاره‌جويى پرداخت و پسر خود الملك العزيز محمد را نزد سلطان هلاكو فرستاد و هداياى گران تقديم نمود . اگر چه سودى چندان نبخشيد ولى هلاكو او را با وعدهء مساعدت بازگردانيد .\r\nهلاكو سپاه خود را به ميافارقين فرستاد . الملك العادل محمد بن الملك المظفر شهاب الدين غازى بن الملك العادل بزرگ در آنجا بود . مغولان شهر را محاصره كردند و اين محاصره دو سال مدت گرفت . سپس در سال 658 به جنگ آن را گرفتند و الملك الكامل را نيز كشتند .\r\nهلاكو لشكر به اربل فرستاد . شش ماه شهر را محاصره نمود و فتح كرد . ملوك بلاد روم عز الدين كيكاوس و ركن الدين قلج ارسلان پسران كيخسرو بن كيقباد پس از فتح بغداد نزد هلاكو رفتند و به اطاعت او درآمدند و به بلاد خويش بازگشتند .\r\n\r\n","description":"","footnote":"","page_name":" 550 ","page_number":582},
  {"content":"\r\n\r\nهلاكو به بلاد آذربايجان لشكر برد . در آنجا در سال 657 لؤلؤ صاحب موصل به نزد او رفت و اظهار فرمانبردارى كرد . هلاكو او را بازگردانيد و لؤلؤ پس از اندكى بمرد و پس از او موصل نصيب پسرش الملك الصالح گرديد و سنجار از آن پسر ديگرش علاء الدين .\r\nالملك الناصر پسر خود را با هدايا و تحف به عنوان طرح آشتى نزد هلاكو فرستاد و خود از ديدار او پوزش خواست كه مىترسد فرنگان به سواحل شام تجاوز كنند . هلاكو پسر را و عذر پدر را پذيرا آمد ، و او را با وعده‌هاى جميل به نزد پدر بازگردانيد .\r\nسپس هلاكو به حران رفت و پسر خود را با لشكرى به حلب فرستاد . الملك المعظم تورانشاه پسر صلاح الدين به نيابت الملك الناصر يوسف در حلب بود . تورانشاه به قتال بيرون آمد . مغولان كمين گرفتند و او را از پى خود كشيدند . بناگاه كمينداران بيرون جستند و خلق كثيرى از سپاهيان او را كشتند . سپس راهى عزاز شدند و آن شهر را به صلح گرفتند .\r\nخبر پيروزى مغولان به الملك الناصر يوسف رسيد . در آن هنگام در برزه [ ( 1 ) 
  ] بود . الملك المنصور [ ( 2 ) 
  ] صاحب حماة نزد او آمده بود و اكنون نزد او مىزيست . بيبرس بند قدارى نيز از آن هنگام كه از كرك گريخته در خدمت او بود . در اين احوال خبر يافت كه جماعتى از مماليك او قصد شورش دارند . الملك الناصر يوسف بر فور به دمشق بازگرديد . موالى شورشگر به غزه رفتند و اعلام كردند كه قصد قتل او را نداشته‌اند بلكه مىخواسته‌اند دستگيرش كنند و برادرش الملك الظاهر غازى بن الملك العزيز محمد را به جاى او نشانند .\r\nالملك الظاهر غازى از بيم برادر به غزه گريخت . سپاهيانى كه از او جانبدارى مىكردند در غزه اجتماع كردند و او را به سلطنت برداشتند . بيبرس بند قدارى نيز با آنان بود . او از ضعف حال ايشان آگاه بود . به الملك المظفر قطز فرمانرواى مصر نامه نوشت و از او خواست كه امانش دهد . او نيز امانش داد .\r\nبيبرس بند قدارى پس از يافتن امان به مصر رفت . در آنجا نيك استقبالش كردند و قطز او را در دار الوزاره فرود آورد و ناحيهء قليوب را به او اقطاع داد .\r\nهلاكو از فرات گذشت و در حلب فرود آمد . فرمانرواى آمد . فرمانرواى ارزن الروم از سوى هلاكو نزد تورانشاه نايب حلب آمد و او را به فرمانبردارى از هلاكو فراخواند . توران شاه امتناع كرد و هلاكو به حلب درآمد و شهر را به جنگ تصرف كرد ولى پس از چندى مردم را امان داد .\r\nتوران شاه و يارانش و مدافعان شهر به قلعه پناه بردند .\r\nمردم حماة نزد هلاكو رسول فرستادند و اظهار اطاعت كردند و خواستند كه از جانب خود نايبى به شهرشان فرستد . اين نايب شحنه ناميده مىشد .\r\n\r\n\r\n","description":"","footnote":"\r\n[ ( 1 ) 
  ] متن : دمشق .\r\n[ ( 2 ) 
  ] متن : الناصر .\r\n","page_name":" 551 ","page_number":583},
  {"content":"\r\n\r\nهلاكو نيز يكى از سرداران خود را به نام خسرو شاه به حماة فرستاد . او مىگفت كه از فرزندان خالد بن وليد است .\r\nالملك الناصر يوسف از تسليم حلب خبر يافت . از دمشق بيرون رفت و يكى را به جاى خود در آنجا نهاد و خود را به غزه رسانيد . موالى و برادرش گرد او را گرفتند . مغولان به نابلس رفتند و پس از تصرف آن ، همهء سپاهيان را كشتند .\r\nالناصر از غزه به العريش رفت و رسولان خود را نزد قطز فرستاد و از او خواست كه براى دفع دشمن مشترك متحد شوند . پس همگان در قطنه ( ؟ ) مجتمع شدند . در آنجا ميان تركمانان و كردان شهرزورى اختلاف افتاد و كار به كشتار و غارت كشيد . الملك الناصر در باب مردم مصر به ترديد و بيم افتاد . پس او و برادرش الملك الظاهر غازى و الملك الصالح بن الاشرف موسى بن شيركوه صاحب حمص راهى تيه بنى اسرائيل شدند . الملك المنصور صاحب حماة و سپاهيان به مصر رفتند . سلطان قطز آنان را در صالحيه استقبال كرد و اكرام نمود و همراه آنان به مصر بازگرديد .\r\nمغولان بر دمشق و ساير بلاد شام تا غزه مستولى شدند و اميران خود را در هر شهرى برگماشتند . سپس قلعهء حلب را گشودند . جماعتى از مماليك از جمله سنقر اشقر در آنجا دربند بودند . هلاكو آنان را از بند برهانيد و نزد سلطان جق كه از امراى ايشان بود فرستاد و عماد الدين قزوينى را امارت حلب داد .\r\nبدان هنگام كه هلاكو در حلب بود الملك الاشرف موسى بن ابراهيم بن شيركوه صاحب حمص نزد او آمد . آنگاه كه الملك الناصر يوسف به مصر مىرفت او خود را به كنارى كشيده بود . اينك هلاكو او را اكرام كرد و حمص را كه در سال 646 الملك الناصر از او گرفته بود به او بازپس گردانيد .\r\nهلاكو آنگاه به قلعهء حارم لشكر برد و قتل و تاراج بسيار كرد و فرمان داد باروى حلب و قلعهء آن را ويران كنند . در حماة و حمص نيز چنين كرد . مغولان قلعهء دمشق را مدتى دراز در محاصره داشتند تا به امان تصرفش كردند . آنگاه بعلبك را گرفتند و قلعهء آن را ويران كردند . سپس به صبيبه [ ( 1 ) 
  ] رفتند . الملك السعيد بن الملك العزيز بن الملك العادل فرمانرواى آن بود . مغولان شهر را به امان تصرف كردند . الملك السعيد با مغولان برفت و در جنگهاى ايشان شركت جست . فخر الدين بن الزكى از مردم دمشق و به هلاكو پيوست و هلاكو او را منصب قضاى دمشق داد .\r\nهلاكو پس از اين فتوحات به عراق بازگرديد و سپاه او از فرات بگذشت و يكى از اميران بزرگ لشكر خود را به نام كتبوقا بر سراسر شام امارت داد . عماد الدين قزوينى را از\r\n\r\n\r\n","description":"","footnote":"\r\n[ ( 1 ) 
  ] متن : صبينه .\r\n","page_name":" 552 ","page_number":584},
  {"content":"\r\n\r\nحلب عزل كرد و ديگرى را به جاى او معين نمود .\r\nاما الملك الناصر چون وارد تيه شد از عاقبت كار خويش به بيم افتاد . يارانش ترغيبش كردند كه نزد هلاكو رود . نخست نزد كتبوقا فرمانرواى شام رفت و اجازت طلبيد كه نزد هلاكو رود . كتبوقا او را دستگير كرد و به عجلون برد . مردم عجلون هنوز عاصى بودند ، الملك الناصر آنان را فرمان داد كه تسليم شوند .\r\nكتبوقا ، الملك الناصر را نزد هلاكو فرستاد . الملك الناصر بر دمشق سپس بر حماة گذشت . الملك الاشرف صاحب حمص و خسرو شاه به استقبال او بيرون آمدند . آنگاه وارد حلب شد و به نزد هلاكو رفت . هلاكو نيز اكرامش كرد و وعده داد كه او را به مقر حكومتش بازگرداند .\r\nمسلمانان دمشق بر مسيحيان اهل ذمه بشوريدند و كنيسهء مريم را كه يكى از بزرگترين كنيسه‌هايشان بود ، ويران كردند . اين كنيسه در جانبى از شهر بود كه خالد بن الوليد آن را فتح كرده بود و كنيسه‌اى در جانبى ديگر داشتند كه ابو عبيده به امان تصرف كرده بود . چون خالد بن الوليد امارت دمشق يافت خواست كه اين كنيسه را داخل مسجد جامع شهر كند ، براى خريدن آن بهايى گران پيشنهاد كرد ولى مسيحيان امتناع كردند و او كنيسه را خراب كرد و داخل در مسجد جامع شهر نمود ، زيرا اين كنيسه پيوسته به جامع بود . چون عمر بن عبد العزيز خلافت يافت مسيحيان عوض كنيسه‌اى را كه جزء مسجد جامع شده بود خواستار شدند . عمر بن عبد العزيز نيز كنيسه‌اى را كه خالد به جنگ گرفته بود به آنان بازپس داد و ما اين داستان را آورده‌ايم . چون در اين هنگام مسلمانان بر اهل ذمه شوريدند اين كنيسهء مريم را ويران كردند و نشانى از آن بر جاى ننهادند .\r\nدر سال 658 لشكرهاى اسلام در مصر اجتماع كردند و به سردارى سلطان قطز به آهنگ نبرد يا مغولان راهى شام شدند . الملك المنصور محمد صاحب حماة و الملك الافضل على برادرش نيز با او بودند . اين خبر به كتبوقا نايب هلاكو در شام رسيد . مغولان شام را بسيج كرد و به جنگ مسلمانان آمد . الملك السعيد بن الملك العزيز بن الملك العادل بن ايوب صاحب صبيبه و الملك الاشرف صاحب حمص نيز با كتبوقا بودند . دو سپاه در عين الجالوت روبرو شدند و نبرد در غور درگرفت . مغولان منهزم شدند . كتبوقا نيز كشته شد . السعيد صاحب صبيبه نيز اسير كرديد و قطز او را به قتل آورد و بر سراسر شام مستولى گرديد . قطز الملك المنصور محمد صاحب حماة را بر مقر فرمانروايش نهاد و به مصر باز گرديد و در راه هلاك شد . بيبرس بند قدارى او را كشت و خود به جاى او بر تخت نشست و الملك الظاهر لقب يافت و ما در دولت ترك از او ياد خواهيم كرد .\r\nلشكريان تاتار بار ديگر به شام آمدند و هلاكو به سبب برخى كشمكشهاى داخلى از\r\n\r\n","description":"","footnote":"","page_name":" 553 ","page_number":585},
  {"content":"\r\n\r\nامور شام غافل بود . پس بر قتل كتبوقا تأسف خورد و از هزيمت سپاهيانش ملول شد .\r\nالملك الناصر را احضار كرد و ملامت نمود كه كار شام را در نظرش آسان وانمود كرده بود و گفت كه او را فريب داده است . الملك الناصر عذرها مىآورد و هلاكو نمىپذيرفت . عاقبت تيرى به سوى او انداخت و او را بر جاى سرد كرد . سپس برادرش الملك الظاهر و الملك الصالح بن الاشرف موسى صاحب حمص را نيز بكشت . زوجهء هلاكو ، الملك العزيز بن الملك الناصر را شفاعت كرد تا خون او نريزد .\r\nدولت بنى ايوب در شام منقرض شد ، همچنانكه پيش از اين در مصر منقرض شده بود .\r\nمصر و شام و در زمره مملكت ترك درآمد و ديگر بنى ايوب را سهمى نبود ، جز آنكه الملك المنصور بن الملك المظفر صاحب حماة همچنان بر جاى خود بود . او را قطز به حماة فرستاده بود و الملك الظاهر بيبرس او را در مقام خود ابقا كرده بود . او و فرزندانش مدتى در عين فرمانبردارى از دولت ترك باقى ماندند . تا آنگاه كه خداوند آن دولت را نيز منقرض كرد و يكى از امرايشان بر آن غلبه يافت . ما در اخبار دولتشان خواهيم آورد . و اللّه وارث الارض و من عليها و العاقبة للمتقين .\r\n\r\nخبر از دولت ترك كه طرفداران دولت عباسى بودند ، در مصر و شام بعد از بنى ايوب و آغاز كار و سرانجام احوال ايشان\r\nدر آغاز كتاب ، آنگاه كه در باب امم عالم سخن مىگفتيم ، از ترك و انساب ايشان نيز سخن گفتيم ، همچنين در آغاز اخبار دولت سلجوقى گفتيم كه تركان از فرزندان يافث بن نوح‌اند و همه در اين متفق‌اند ، ولى نسب‌شناسان عرب گويند كه ايشان از فرزندان عامور بن سويل بن يافث‌اند و نسب‌شناسان روم مىگويند از فرزندان تيراس [ ( 1 ) 
  ] بن يافث‌اند و در تورات چنين است . بنابر اين سخن نسب‌شناسان عرب نادرست است و اين غلط از آنجا ناشى شده كه عامور تصحيف شدهء كومر است يعنى به هنگام معرب ساختن كلمه ، كاف به غين نقطه‌دار بدل شده و بعدا غين به عين بىنقطه تصحيف شده و به همان حال باقى مانده است . اما سويل به غلط افزوده شده . روميان كه نسب تركان را به تيراس مىرسانند آنچه مىگويند منقول از اسرائيليات است و اين رأى بر ديگر آرا برترى دارد زيرا در تورات نيز چنين است .\r\nتركان ا شعوب و اجناس بسيار است . ما در آغاز كتاب از تغزغز [ ( 2 ) 
  ] كه اقوام تاتار و ختايند و در سرزمين طمغاج [ ( 3 ) 
  ] زندگى مىكنند سخن گفتيم .\r\nو نيز در آن شمار آورديم اقوام خرلخ و غز را كه سلجوقيان و هياطله از ايشان‌اند و از\r\n\r\n\r\n","description":"","footnote":"\r\n[ ( 1 ) 
  ] متن : طيراش .\r\n[ ( 2 ) 
  ] متن : تغرغر .\r\n[ ( 3 ) 
  ] متن : طغماح .\r\n","page_name":" 554 ","page_number":586},
  {"content":"\r\n\r\nهياطله‌اند خلج . بلاد ايشان نزديك به سغد سمرقند است . از اين رو گاه ايشان را سغدى گويند و نيز در آن شمار آورديم غور و خزر و قفچاق را . قفچاق را خفشاخ نيز گويند و نيز از اقوام ترك‌اند : يمك و شركس و اركش .\r\nصاحب كتاب رجار [ ( 1 ) 
  ] در جغرافياى خود اقوامى از تركان را ذكر كرده كه مساكنشان از ما وراء النهر است تا درياى ظلمت و اينان عبارت‌اند از : عسى ( ؟ ) و تغزغز و خرخيز و كماكى ( ؟ ) و خرلخ و خزر و حاسان ( ؟ ) و تركش ( ؟ ) و اركش و خفشاخ و خلج و غز و بلغار و خجاكت ( ؟ ) و يمناك ( ؟ ) و برطاس و سنجرت و خرجان و انكر و در جاى ديگر انكر را از شعوب ترك آورده و حال آنكه آنان در بلاد بنادقه ( ونيز ) از سرزمين روم زندگى مىكنند .\r\nاما مساكنشان : تركان در نيمهء شرقى جانب شمالى از معمورهء زمين مسكن دارند .\r\nروبروى هند و عراق و بلادشان در سه اقليم يعنى اقاليم ششم و هفتم و پنجم گسترده است .\r\nهمچنانكه عربها در جانب جنوبى معمورهء زمين ، در جزيرة العرب و آنچه بدان پيوسته است از اطراف شام و عراق سكونت دارند .\r\nتركان نيز چون اعراب بيابانگردند و اهل جنگ و سواركارى و معاششان جز در موارد اندكى از كشتار و غارت مىگذرد و گفتيم كه ايشان در آغاز فتوحات به اسلام گردن ننهادند مگر پس از يك سلسله جنگها ، و پيروزى بر آنان در دولت اموى و اوايل دولت عباسى به وقوع پيوست . در اين پيروزيها عربها را اسيران بسيار از ايشان در دست افتاد . مردانشان را در پيشه‌ها و صنايع به كار مىگرفتند و با زنانشان همبستر مىشدند و صاحب فرزند مىگرديدند ، آنچنانكه با اسيران ايرانى و رومى و امم ديگر ، كه به خاطر نشر دين با آنان پيكار مىكردند ، رفتار مىكردند .\r\nعربها را رسم بر اين بود كه از بردگان خود در جنگها با ملل ديگر يارى نمىخواستند و هر كس از ايشان كه اسلام مىآورد او را به حال خود رها مىكردند و او به هر طريق كه مىخواست معاش خويش حاصل مىكرد ، زيرا در آن ايام عصبيت عربى در اوج اقتدار خود بود و پرچم شوكتشان در اهتزاز و مردم و فرمانروايانشان دست در دست يك ديگر داشتند و در طريق عزت و مجد راه مىسپردند . در اين روزگاران به سبب كثرت آنها و رونق دين مسلمانان چونان دندانه‌هاى شانه ، شانه به شانه در برابر حوادث پاى مىفشردند . اما زمانى برنيامد كه قدرت دولت روى به ضعف نهاد و فرمانروايان به راه خودكامگى رفتند و سلطان براى حراست از قوت و شوكت خود در برابر منازعان نياز به نيرويى ديگر يافت . چونكه بنى عباس\r\n\r\n\r\n","description":"","footnote":"\r\n[ ( 1 ) 
  ] متن : زجار .\r\n","page_name":" 555 ","page_number":587},
  {"content":"\r\n\r\nاز زمان مهدى و رشيد ، براى خود خاصگانى از ترك و رومى و بربر برگزيدند و مواكب خود را در اعياد و ديگر مراسم و جنگها به انبوه آنان شكوه مىبخشيدند . بنابر اين در روزگاران صلح ، تركان زينت مجالس و موكبها بودند و در ايام نبرد مدافعان قدرت خلافت . شمار تركان آن سان افزون گرديد كه المعتصم باللّه شهر سامرا را براى سكونت ايشان پى افگند تا مردم بغداد از آسيب ايشان و تصادم مركبهايشان و زد و خوردهاى آنان با يك ديگر و ديگر مردم آسوده شوند . كه كوچه‌ها تنگ بود و گنجاى تركتازيهاى ايشان را نداشت .\r\nترك عنوانى است كه به همهء اين اقوام و قبايل اطلاق مىشود و همه در تحت اين نام مندرج‌اند .\r\nجنگهاى مسلمانان در اين عهد در نقاط دور دست بود . مخصوصا ميان آنان و تركان پىدرپى نبرد بود و همواره پيروزى بهرهء مسلمانان بود . از اين رو امواج اسيران و بردگان از هر سو پىدرپى ، در مىرسيد . چه بسا خلفا پس از آنكه نيازهايشان از اين اسيران و بردگان در جنبه‌هاى ديگر برآورده مىشد برخى از ايشان را به عنوان منادمت و مصاحبت برمىگزيدند و برخى را براى سردارى سپاه انتخاب مىكردند و به تربيت و آموزش آنان مىپرداختند و به قوانين شريعت آشنا مىساختند و آداب سياست و كشوردارى مىآموختند . علاوه بر اينها در تيراندازى و شمشيرزنى و نيزه‌گذارى سرآمد مىشدند و به فنون لشكركشى و آداب نبرد آشنايى مىيافتند .\r\nتركان در اثر اين پرورش ، پوستين درشت بدويت از دوش بيفگندند و جامهء لطيف درباريان بر تن پوشيدند . خلفا نيز در آنان به عين عنايت نگريستند و مقام و مرتبتشان برافراشتند و فرماندهان جنگى و رؤساى مواكب را در مراسم ، از ميان ايشان برگزيدند .\r\nتركان نيز به بست و گشادكارها پرداختند و زمام بسيارى از امور را در دست گرفتند .\r\nاين يكى از عادات خلفا گرديد كه پايه‌هاى تخت سلطنت را به پايمردى تركان استقامت و استوارى بخشند ولى اين امر سبب شد كه تركان راه خودكامگى پيش گيرند و بر دولت غلبه يابند و خلفا را از تصرف در امور منع كنند و خود به امر و نهى پردازند و زمام دولت به دست گيرند و آنچنانكه خواست ايشان است به اين سو و آن سو برند و عنوان سلطان را بر مراتب خويش بيفزايند .\r\nآغاز غلبهء موالى و تحكم ايشان بر دولت و سلطان از زمان المتوكل على اللّه بود .\r\nپيشينيان راه را براى آيندگان هموار كردند و آخريان به اوليان اقتدا نمودند و در اسلام دولتهايى چند تأسيس كردند كه بر همه عصبيت نژادى و نسبى غلبه داشت . چون : دولت آل سامان در ما وراء النهر و آل سبكتكين بعد از ايشان و بنى طولون در مصر و بنى طغج . سپس دولت سلجوقى و دولتهايى كه پس از آن آمدند ، چون خوارزمشاهان در ما وراء النهر و بنى طغتكين\r\n\r\n","description":"","footnote":"","page_name":" 556 ","page_number":588},
  {"content":"\r\n\r\nدر دمشق و بنى ارتق در ماردين و بنى زنگى در موصل و شام و غير ايشان دولتهايى كه در تضاعيف اين كتاب براى تو حكايت كرديم .\r\nچون دولت عباسى غرق در رفاه‌طلبى شهريگرى شد و كارش به ناتوانى كشيد ، هدف تيرهاى كافران تاتار گرديد تا كرسى خلافت را سرنگون كردند و رونق بلاد را از ميان بردند و دولت كفر جاى دولت اسلام بگرفت ، زيرا مسلمانان غرقه در تنعم شده بودند و همه به لذات زندگى پرداخته بودند و به تن‌پرورى خوگر شده بودند و همتهايشان پستى گرفته بود و جامهء مردانگى از تن بيرون كرده بودند .\r\nلطف خداوندى يار شد و پيش از آنكه آن رمق نيز به پايان رسد بار ديگر در ديار مصر علم اسلام برافراشته شد و از ميان اين اقوام و قبايل و خاندانهاى بسيار ترك ، جمعى به يارى دين برخاستند و رسوم اسلام تازه كردند . اينان را از دار الحرب در قيد بردگى به دار الاسلام آورده بودند . در آنجا به عنايت ربانى در عين قوت ايمانى و اخلاق بدوى كه هنوز آلودهء طباع نشده بود و كثافات لذات و چرك شهريگرى بر آن ننشسته بود قدم به عالم اسلام نهادند .\r\nبازرگانان برده‌فروش آنان را پىدرپى ، چنان كه مرغان تشنه به آبشخور مىروند ، به مصر مىبردند و براى فروش به دولتمردان آن ناحيه عرضه مىداشتند . خريداران كه كثرت بردگان را يكى از نمايشهاى شوكت و قدرت خود مىپنداشتند در خريد آنان با يك ديگر رقابت مىكردند و بسا كه مىخواستند در سايهء نيروى ايشان پايه‌هاى قدرت خود را استوارى بخشند .\r\nجماعاتى از ايشان به سرايهاى سلطانى راه يافتند و پس از تربيت دينى و آموختن قرآن و تعليم در زمرهء خاصگان درآمدند . آنگاه در فنون نبرد چون سوارى و تيراندازى و شمشيرزنى و نيزه گذارى نيك استاد شدند و به ديگر ملكات اخلاقى خو گرفتند . چنان كه صاحبانشان به مراتب فداكارى و جانبازيشان يقين داشتند .\r\nچون بردگان به اين حد مىرسيدند و بر اين درجات فرا مىرفتند بر ارزاقشان و اقطاعاتشان مىافزودند و مرد و مركب و سلاح به ايشان مىدادند . برخى از اينان به چنان مقامى مىرسيدند كه خود را شايان نشستن بر تخت پادشاهى مىيافتند .\r\nصلاح الدين ايوبى پادشاه مصر و شام و برادرش الملك العادل ابو بكر و پس از ايشان فرزندانشان به خريدن و پرورش دادن اين مملوكان آزمند بودند و از آن ميان الملك الصالح نجم الدين ايوب از آخرين ملوكشان در اين كار مبالغت مىورزيد . چنان كه بيشتر لشكريانش از همين مملوكان بودند و اين به هنگامى بود كه عشيره و يارانش او را واگذاشته بودند و به ياريش برنمىخاستند و لشكريانش به راه جدايى مىرفتند . در اين احوال او را چاره‌اى نمانده بود جز آنكه به خشنود كردن بازرگانان برده پردازد و بهاى بردگان را چند برابر آنچه بود تأديه كند . در اين ايام بردگان به غايت فراوان بودند ، زيرا مغولان جانب غربى ، ناحيه شمالى\r\n\r\n","description":"","footnote":"","page_name":" 557 ","page_number":589},
  {"content":"\r\n\r\nمعموره را زير پى سپرده بودند و ساكنان آن نواحى را از قفچاق و روس و آلان و غير آن و ملل مجاور ايشان را از قبايل چركس فرو كوبيده بودند . پادشاه مغولان در ناحيهء شمالى در اين ايام ، دوشى خان پسر چنگيز بود . در آن حدود خلقى را كشته و خلقى را اسير كرده بود و اسيران خيل بردگان بودند كه به دست بازرگانان افتاده بودند و از نفيسترين انواع كالاهاى ايشان به شمار مىآمدند . و اللّه تعالى اعلم .\r\n\r\nذكر بيبرس البندقدارى\r\nدر كتاب تاريخ بيبرس حكايت عجيبى است در سبب داخل شدن مغولان به بلاد ايشان . بيبرس نخست به ذكر شعب و طوايف قبايل قفچاق كه خود نيز از آنهاست مىپردازد و مىگويد : قبايل قفچاق عبارت‌اند از : طغصبا ( ؟ ) وستا ( ؟ ) و برج اغلا و البولى و قنغراغلى و اوغلى و دورت و قلابا اغلى و جرثان و قد كابر كلى و كنن . اينان يازده قبيله‌اند و از ده قبيله پيشين كه نسب‌شناسان ذكر كرده‌اند و مادر آغاز اين مبحث آورديم ذكرى نيست .\r\nاين يازده تيره كه آورديم همه شاخه‌هايى از قفچاق هستند . قفچاقها در ناحيهء شمال غربى بلاد ترك زندگى مىكنند . از سياق كلام بيبرس چنين برمىآيد كه آنان را از اين ناحيه آورده‌اند نه از ناحيهء خوارزم يا ما وراء النهر .\r\nبيبرس گويد : چون مغولان در سال 626 بر بلادشان غلبه يافتند - و اين روزگار فرمانروايى دوشى خان پسر چنگيز خان بود - قضا را شخصى از قبيلهء دورت موسوم به منقوش پسر كتمر به شكار رفته بود ، ديگرى از قبيلهء طغصبا به نام آقاكبك به او رسيد و او را بكشت .\r\nميان دو قبيله سخت دشمنى بود . مدتى خاندانش از او بىخبر بودند ، شخصى به نام جلنقر را به استكشاف حال او فرستادند . او بازگشت و خبر قتل او بداد و قاتل را نيز نام برد . قبيلهء مقتول آمادهء خونخواهى شدند . دو قبيله به هم ريختند و قبيلهء طغصبا منهزم شد . آنا كبك قاتل ، خود را از مهلكه برهانيد و جمع خود را پراكنده ساخت ، سپس برادر خود اقصر را نزد دوشىخان پادشاهشان فرستاد . او برفت و پرده از كار قبيلهء قفچاق دورت برداشت و گفت كه پسران كتمرچه بر سر قوم و برادر او آورده‌اند . سپس او را ترغيب كرد كه بر سر آنها لشكر برد و اين كار را در نظر وى بسى آسان جلوه داد .\r\nدوشى خان يكى از جاسوسان خود را به ميان آن قبيله فرستاد و از ميزان توان و جنگجويى ايشان خبرها كسب كرد و راههاى آمدن سپاه را دريافت و بازگشت و گفت غلبه بر قبيلهء دورت كارى آسان است .\r\nدوشى خان گفت : اين قفچاق چون طعمه‌اى است كه سگانى چند بر سر آن ريخته‌اند هر بار يكى را مىرانى ديگرى مىآيد . اقصر كه به دادخواهى رفته بود سخنى گفت بدين مضمون\r\n\r\n","description":"","footnote":"","page_name":" 558 ","page_number":590},
  {"content":"\r\n\r\nكه ما را هزار سر است و يك دم و حال آنكه شما را يك سر است و هزار دم . اين سخن سبب ترغيب دوشى خان شد .\r\nبيبرس گويد : مغولان لشكر گرد آوردند و بر قفچاق تاختند و بسيارى كشتند و بسيارى اسير و برده ساختند و در اطراف بلاد پراكنده نمودند و بسيارى را بازرگانان برده‌فروش به مصر آوردند ، ولى خداوند ، در عوض آنان را دو چيز عنايت كرد : يكى دخول در ايمان و ديگر استيلا بر ملك و سلطنت . پايان كلام بيبرس .\r\nاز اين قصه چنان برمىآيد كه قبيلهء دورت از قفچاق است و قبيلهء طغصبا از تتر . و نيز چنين مستفاد مىشود كه اين تيره‌ها كه برشمرد از يك بطن واحد نيستند . همچنين معلوم مىشود كه اين تركان كه در بلاد مصر هستند همه قفچاق هستند . و اللّه تعالى اعلم .\r\n\r\nخبر از استيلاى ترك در مصر و جدايى آنها از بنى ايوب و دولت المعز آيبك نخستين ملوك ايشان\r\nگفتيم كه الملك الصالح نجم الدين ايوب بن الملك الكامل بن الملك العادل بسيارى بردگان ترك داشت . اينان جمعى تركمان بودند و جمعى ارمن و رومى و چركس و غير ايشان ولى به طور عام همه را ترك مىگفتند ، زيرا شمار تركان از ديگران افزونتر بود و برتريشان بيشتر . آنچه سبب امتياز اين طوايف از يك ديگر مىشد ، يا نسب بود و يا انتسابى كه به يكى از صاحبان قدرت داشتند . مثلا جمعى را عزيزى مىخواندند ، اينان منسوب به الملك العزيز عثمان بن صلاح الدين بودند و جمعى را صالحى مىگفتند منسوب به الملك الصالح نجم الدين ايوب و جماعتى را بحرى مىناميدند منسوب به قلعه‌اى كه الملك الصالح ميان دو شعبهء نيل در برابر مقياس ساخته بود و پادگان خود را در آنجا قرار داده بود .\r\nاز آن ميان ، اين مماليك بحرى را شوكت و اعتبار خاصى بود و در زمرهء خواص سلطان بودند . از بزرگانشان عز الدين آيبك چاشنيگير تركمانى و همتاى او فارس الدين اقطاى جامه‌دار و ركن الدين بيبرس بندقدارى به شمار است .\r\nو گفتيم كه الملك الصالح ايوب به هنگام محاصرهء فرنگان دمياط را ، در سال 647 وفات كرد و مرگش را پنهان داشتند تا به تدبير كارها پردازند . پس زمام امور را زوجهء او ام خليل شجرة الدر كه كنيز صاحب فرزند او بود به دست گرفت . آنگاه نزد پسرش الملك المعظم تورانشاه كس فرستادند و او را فراخواندند .\r\nدر اين احوال فرنگان را از مرگ الملك الصالح ايوب خبر شد . بناگهان به لشكرگاه مسلمانان حمله آوردند . سپاه مسلمانان در آغاز منهزم شد و فخر الدين اتابك كشته شد سپس مسلمانان نيك پاى فشردند و اميران ترك در اين روز هنرها نمودند و با حمله‌اى دشمن را كه\r\n\r\n","description":"","footnote":"","page_name":" 559 ","page_number":591},
  {"content":"\r\n\r\nغلبه يافته بود درهم شكستند .\r\nالملك المعظم تورانشاه از حصن كيفا برسيد و با او بيعت كردند و سر به فرمان نهادند و اوضاع به سامان آمد . آنگاه مسلمانان از دريا و خشكى بر فرنگان تاختند . گفتيم كه فرنگان شكست خوردند و پادشاهشان فرانسيس اسير شد . پس از اين فتح ، الملك المعظم تورانشاه دو ماه بعد از رسيدنش به دمياط راهى مصر شد و در فارسكور فرود آمد كه از آنجا به قاهره رود . جمعى از مماليك او كه از خواص وى بودند بر مماليك پدرش دست تطاول گشودند برخى را به خوارى افگندند و برخى را بىكاره و مهمل رها كردند . امراى مماليك بحرى قصد قتل او كردند . اينان آيبك و اقطاى و بيبرس بودند و چنان كه گفتيم - او را كشتند و ام خليل شجرة الدر را به پادشاهى نشاندند و به نام او بر منابر خطبه خواندند و نامش بر سكه زدند و علامت او را كه « ام خليل » بود بر سر فرمانها و منشورها گذاشتند . آيبك تركمانى فرماندهى لشكر را عهده‌دار شد . آنگاه فرانسيس دمياط را فديه داد و خود را از بند برهانيد . مسلمانان در سال 648 دمياط را تصرف كردند و فرانسيس را پس از آنكه از او پيمانها گرفتند كه ديگر هرگز متعرض بلاد مسلمانان نشود ، از راه دريا به كشورش روانه ساختند .\r\nدولت ترك در مصر تأسيس شد و دولت بنى ايوب منقرض گرديد . چون ايوبيان از قتل الملك المعظم تورانشاه و حكومت شجرة الدر خبر يافتند به هم برآمدند . فتح الدين عمر بن العادل را ، عمش الملك الصالح ايوب در كرك حبس كرده بود و او را تحت نظر خادم خود بدر الصوابى قرار داده بود زيرا بدر را پس از تصرف شوبك و كرك امارت آن ديار داده بود .\r\nبدر الدين ، فتح الدين را از زندان آزاد كرد و با او بيعت نمود و زمام كارهايش را به دست گرفت و او را الملك المغيث لقب داد . اين خبر به مصر رسيد . دانستند كه آنچه سبب خشم آنان شده اين است كه يك زن را به فرمانروايى برگزيده‌اند . پس همگان به امارت زعيم خود آيبك ، به سبب منزلتى كه در نزد الملك الصالح ايوب و برادرش الملك العادل داشت ، متفق شدند و با او بيعت كردند و ام خليل شجرة الدر را خلع كردند و آيبك را الملك المعز لقب دادند .\r\nآيبك به حكومت قيام كرد و ملك مصر را خاص خود نمود و يكى از موالى خود سيف الدين قطز را نايب خود قرار داد و مقامات و مراتب را ميان امراى ترك تقسيم كرد . و اللّه تعالى ينصر من يشاء من عباده .\r\n\r\nحركت الملك الناصر يوسف صاحب دمشق كه از بنى ايوب بود ، به مصر و حكومت الملك الاشرف موسى به جاى آيبك\r\nالملك الصالح ايوب پيش از مرگش جمال الدين بن يغمور را به جاى ابن مطروح امارت دمشق داد . امراى دولت ايوب در دمشق فراوان بودند . چون از تسلط ترك به مصر و حكومت\r\n\r\n","description":"","footnote":"","page_name":" 560 ","page_number":592},
  {"content":"\r\n\r\nآيبك و بيعت با الملك المغيث در كرك خبر يافتند در كار خود نگريستند كه اكنون به چه طريق كار خود سامان دهند و زيانها را جبران نمايند .\r\nبزرگ خاندان ايوبى در اين روزگار الملك الناصر يوسف بن الملك العزيز محمد بن الملك الظاهر غازى بن صلاح الدين صاحب حلب و حمص و مضافات آن بود . او را فراخواندند و در دمشق با او بيعت كردند و به تصرف مصر ترغيب نمودند .\r\nخبر حركت الملك الناصر يوسف به مصر رسيد . ديدند بهتر آن است كه يكى از خاندان ايوبى را به پادشاهى بردارند و خود مقام اتابكى او را به عهده گيرند ، شايد زبان معاندان كوتاه گردد . پس با الملك الاشرف مظفر الدين موسى بن الملك الناصر يوسف بيعت كردند .\r\nپدرش يوسف بن الملك المسعود اتسز بن الملك الكامل صاحب يمن بوده بود . موسى پسرى شش ساله بود . چون با او بيعت كردند او را الملك الاشرف لقب دادند . چون او به پادشاهى برگزيده شد آيبك از تخت سلطنت به كرسى اتابكى نزول كرد . الملك الناصر همچنان آهنگ مصر داشت .\r\nالملك الناصر يوسف ملوك شام را كه از بنى ايوب بودند چون الملك الاشرف موسى صاحب حمص و الملك الصالح اسماعيل بن الملك العادل بن ايوب صاحب بعلبك و الملك المعظم تورانشاه بن صلاح الدين و برادرش نصرة الدين و پسران الملك الناصر داود صاحب كرك يعنى الملك الامجد حسن و الملك الظاهر شادى ، فراخواند و در سال 648 از دمشق حركت كرد و بر مقدمه ، اتابك خود شمس الدين لؤلؤ ارمنى را بفرستاد . خبر به مصر رسيد .\r\nاوضاع پريشان شد . مصريان شعار خلافت المستعصم باللّه آشكار كردند و بار ديگر با اين شعار با الملك الاشرف بيعت كردند و لشكر بياراستند و به نبرد بيرون آمدند و بر مقدمه ، اقطاى جامه‌دار و جماعت مماليك بحرى را روان داشتند . آيبك نيز خود از پى ايشان برفت . دو لشكر در عباسه بر هم زدند . لشكر مصر نخست شكست خورد و شاميان به تعقيب ايشان پرداختند ولى عز الدين آيبك در قلب پايدارى كرد و آسياب جنگ به گرد او به چرخش افتاد .\r\nجماعتى از لشكريان الملك الناصر يوسف از جمله مماليك عزيزى چون جمال الدين ايدغدى [ ( 1 ) 
  ] و شمس الدين آقوش البرنلى [ ( 2 ) 
  ] و شمس الدين اتسز حسامى كه از رياست لؤلؤ بر خود ناخشنود بودند ، گريخته نزد آيبك آمدند و لؤلؤ همچنان برجاى ماند . سپس الملك المعز آيبك بر الملك الناصر يوسف و يارانش حمله كرد و او را منهزم نمود و سپاهش را پراكنده ساخت . شمس الدين لؤلؤ اتابكى را اسير كرده آوردند . آيبك او را بكشت . همچنين امراى ايوبى را كه اسير كرده بودند به زندان فرستاد .\r\nآيبك چون پس از اين پيروزى بازگرديد آن گروه از سپاهيان الناصر را كه نخست\r\n\r\n\r\n","description":"","footnote":"\r\n[ ( 1 ) 
  ] متن : لا يدعون .\r\n[ ( 2 ) 
  ] متن : اتسز اليرلى .\r\n","page_name":" 561 ","page_number":593},
  {"content":"\r\n\r\nپيروزى يافته بودند و از باقى ماجرا خبر نداشتند ديد كه در عباسه اجتماع كرده‌اند ، اين بود كه راه كج كرده به بلبيس و سپس به قلعه رفت . سپاهيان شام چون از هزيمت الملك الناصر آگاه شدند از پى او پاى به گريز نهادند و در دمشق به او پيوستند .\r\nآيبك به قاهره بازگرديد و بنى ايوب را در قلعه حبس كرد و از آن ميان الملك الصالح اسماعيل و وزير او ابن يغمور را كه پيش از اين دربند كرده بود بكشت .\r\nچون الملك الناصر صلاح الدين يوسف به شام رسيد كمبودهاى لشكر خود را بر طرف ساخت و بشتاب راهى مصر گرديد و در سال 650 در غزه فرود آمد . لشكريان مصر به جنگ او بيرون آمدند و مدتى دو سپاه در برابر يك ديگر ايستادند . تا آنگاه كه نجم الدين بادرائى رسول خليفه المستعصم باللّه برسيد و ميان دو گروه آشتى برقرار كرد . بدين طريق كه قدس و ساحل تا نابلس از آن الملك المعز آيبك باشد و مرز ميان دو كشور رود اردن باشد و كار بر اين قرار گرفت و هر يك به ديار خود بازگرديد . المعز آيبك نيز آن گروه از امراى ايوبى را كه روز نبرد حبس كرده بود آزاد نمود . و للّه سبحانه و تعالى اعلم .\r\n\r\nجنگ عربها در صعيد با اقطاى\r\nچون الملك الصالح سرگرم نبرد با فرنگان بود عربهاى صعيد فساد آغاز كردند . آنان بر گرد الشريف خضر الدين ابى ثعلب بن نجم الدين عمر بن فخر الدين اسماعيل بن حصن الدين ثعلب الجعفرى ، از فرزندان جعفر بن ابى طالب ، گرد آمدند . اين خاندان از حجاز پس از جنگهايى كه در حوالى مدينه با بنى اعمامشان داشتند ، و مغلوب ايشان شدند به ناحيهء صعيد آمدند .\r\nعربهاى صعيد همگان بر فرمان او درآمدند و سر به شورش برداشتند . اين شورش همچنان ادامه داشت تا الملك الصالح ايوب درگذشت و دولت ترك در مصر به وجود آمد . آنان نيز سرگرم فرونشاندن فتنهء بني ايوب شدند و به اين عربهاى عصيانگر نپرداختند . چون الملك المعز آيبك از كار الملك الناصر يوسف بپرداخت و با او پيمان صلح بست ، فارس الدين اقطاى و عز الدين آيبك افرم ، امير مماليك بحريه را به سركوبى ايشان فرستاد . آنان برفتند و در نواحى اخميم با ايشان درآويختند و منهزمشان ساختند . الشريف بگريخت و جان خويش برهانيد ، ولى به زودى دستگير شد و به قتل رسيد و لشكر مصر به قاهره بازگرديد . و اللّه تعالى اعلم .\r\n\r\nكشته شدن اقطاى جامه‌دار و فرار مماليك بحرى نزد الملك الناصر يوسف و بازگشت آيبك به تخت فرمانروايى\r\nاقطاى جامه‌دار از امراى مماليك بحرى بود و فارس الدين لقب داشت . در مقام سلطنت و اتابكى همطراز الملك المعز آيبك بود . اقطاى همواره هواى آن داشت كه بر كرسى\r\n\r\n","description":"","footnote":"","page_name":" 562 ","page_number":594},
  {"content":"\r\n\r\nفرمانروايى فرا رود ولى آيبك جلو زياده‌رويهاى او را مىگرفت . اقطاى تا ، قلوب مماليك بحرى را به خود متمايل سازد و آنان را از آيبك دور نمايد ، نسبت به آنها جانب مدارا و فروتنى را رعايت مىكرد و عاقبت در دولت ، صاحب قدرت و امتيازى شگرف گرديد . اسكندريه را از المعز آيبك به اقطاع گرفت و در بيت المال تصرف مىكرد . فخر الدين محمد بن الناصر بهاء الدين بن حناء را نزد الملك المظفر تقى الدين محمود ، صاحب حماة فرستاد . دختر او را به زنى گرفت .\r\nاقطاى دست سخا برگشاد و به اين و آن اقطاع داد و در ميان مردم ، ياران و پيروان بسيار حاصل كرد .\r\nاين اعمال بر المعز آيبك گران مىآمد تا عاقبت آهنگ قتلش نمود . در سال 652 روزى او را براى شورا به قصر دعوت كرد و سه تن از غلامان خود را در تالار ستونها به كمين نشاند . اينان قطز و بهادر [ ( 1 ) 
  ] و سنجر بودند . چون اقطاى بيامد بيرون جستند و به روى او شمشير كشيدند و در حال به قتلش آوردند . مماليك بحرى به هم برآمدند و بر اسب نشستند و قلعه را محاصره كردند ولى چون سر اقطاى را به سويشان پرتاب كردند پراكنده شدند .\r\nچون اقطاى كشته شد امراى مماليك بر جان خود بيمناك شدند و كسانى چون ركن الدين بيبرس بند قدارى و سيف الدين قلاون صالحى و سيف الدين سنقر الاشقر و بدر الدين بيسرى [ ( 2 ) 
  ] شمسى و سيف الدين بلبان رشيدى عز الدين از دمر و سيف الدين سكز [ ( 3 ) 
  ] و بلبان المستنصرى و سيف الدين برامق [ ( 4 ) 
  ] با جماعتى ديگر از مماليك بحرى به شام رفتند و آنان كه باقى مانده بودند پنهان شدند . المعز ايبك فرمان داد اموال و ذخايرشان را مصادره كنند و هر چه اقطاى از بيت المال گرفته بود بازگردانيدند و اسكندريه را به اعمال سلطانى منضم نمودند .\r\nبا رفتن اين گروه آيبك به انفراد به فرمانروايى پرداخت . الملك الاشرف موسى را خلع نمود و نامش از خطبه بينداخت و به نام خود خطبه خواند و با شجرة الدر زوجهء الملك الصالح كه پيش از او به مقام شاهى رسيده بود ازدواج كرد و علاء الدين ايدغدى عزيزى و جماعتى از مماليك عزيزى را آزاد كرد و دمياط را به علاء الدين به اقطاع داد .\r\nچون مماليك بحرى و امرايشان به غزه رسيدند به الملك الناصر صلاح الدين يوسف نامه نوشتند و اجازت خواستند كه به شام روند و چون به دمشق رسيدند او را به تصرف مصر تحريض كردند . او نيز اجابت كرد و لشكرى بسيج نمود . المعز آيبك در باب آنان به الملك الناصر يوسف نامه نوشت . امراى بحرى كه از مصر آمده بودند از او خواستند كه قدس و بلاد ساحلى را به اقطاع ايشان دهد . او نيز چنان كرد .\r\nالملك الناصر به عزم مصر به غور آمد و از آنجا با جمعى از مماليك و ديگران راهى قاهره گرديد و در عباسه فرود آمد . دو سپاه مدتى همچنان در مقابل يك ديگر درنگ كردند .\r\n\r\n\r\n","description":"","footnote":"\r\n[ ( 1 ) 
  ] متن : بهادل .\r\n[ ( 2 ) 
  ] متن : بنسر .\r\n[ ( 3 ) 
  ] متن : تنكر .\r\n[ ( 4 ) 
  ] متن : موافق .\r\n","page_name":" 563 ","page_number":595},
  {"content":"\r\n\r\nعاقبت ميانشان مصالحه شد و در سال 654 هر يك به ديار خود بازگرديد .\r\nآيبك رسولى نزد المستعصم باللّه فرستاد و اظهار اطاعت كرد و از او فرمان و خلعت خواست و چون به مصر بازگرديد علاء الدين ايدغدى را كه از او بيمناك شده بود بار ديگر بگرفت و دمياط را به اعمال سلطانى بازگردانيد . علاء الدين همچنان در بند بماند تا در همين دولت هلاك شد . و اللّه تعالى اعلم .\r\n\r\nفرار عز الدين آيبك الافرم نزد الناصر به دمشق\r\nعز الدين آيبك الافرم الصالحى والى قوص و اخميم بود . در آنجا كارش بالا گرفت و هواى خودكامگى در سرش افتاد . المعز آيبك تركمانى خواست او را عزل كند ولى وى سر از فرمان برتافت .\r\n\r\nكشته شدن المعز آيبك و حكومت پسرش المنصور على\r\nچون المعز آيبك را كار بالا گرفت و اركان سلطنتش استوارى يافت و دشمنان و بدخواهان را از حوزهء فرمانروايى خويش دفع كرد هواى آن در سرش افتاد كه دختر الملك المنصور صاحب حماة و دختر لؤلؤ صاحب موصل را به زنى گيرد تا با آنان طرح اتحاد افكند .\r\nاز اين رو به خواستگارى پرداخت . اين امر حسد شجرة الدر زوجهء او را برانگيخت . او نيز چند تن از خواجه‌سرايان از جمله سنجر مملوك محسن الجوهرى [ ( 1 ) 
  ] را گفت تا در حمام قصرش بر او حمله‌ور شدند و در سال 655 پس از سه سال كه از حكومتش گذشته بود او را كشتند .\r\nغلامان آيبك چون خبر بشنيدند ، با سيف الدين قطز و سنجر الغتمى و بهادر بيامدند و به قصر داخل شدند و جواهرى را كشتند . سنجر العزيزى به شام گريخت . اينان آهنگ قتل شجرة الدر را داشتند ولى مماليك صالحيه از اين كار منع كردند و شجرة الدر را دربند كشيدند و پسر آيبك على بن المعز آيبك را به حكومت برداشتند و او را الملك المنصور لقب دادند . اتابك او علم الدين سنجر الحلبى بود . چندى بعد موالى المعز زمام كارهاى على بن المعز آيبك را به دست گرفتند و علم الدين سنجر را دربند كشيدند و به جاى او امير اقطاى المعزى الصالحى را مقام اتابكى دادند . اين واقعه در سال 656 اتفاق افتاد . مادر المنصور على بن آيبك پسر را برانگيخت تا صاحب شرف الدين الغازى را مصادره كند و بكشد . و در اين سال بهاء الدين زهير بن محمد بن على [ ( 2 ) 
  ] الملكى [ ( 3 ) 
  ] درگذشت . او از دبيران الملك الصالح نجم الدين ايوب بود و همواره ملازم او بود و در كرك با او به زندان رفت سپس همراه او به مصر آمد . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : الخزرى .\r\n[ ( 2 ) 
  ] متن : زهير بن على .\r\n[ ( 3 ) 
  ] متن : المهلى .\r\n","page_name":" 564 ","page_number":596},
  {"content":"\r\n\r\n\r\nبرانگيختن مماليك بحرى الملك المغيث فتح الدين عمر بن الملك العادل صاحب كرك را به جنگ و شكست او\r\nاز فرار مماليك بحرى به نزد الملك الناصر يوسف سخن گفتيم و گفتيم كه آنان او را وادار كردند لشكر به مصر آورد و آيبك نيز به دفاع بيرون آمد و به عباسه در برابرشان لشكرگاه زد و سپس ميانشان صلح افتاد . چون پيمان صلح بسته شد الملك الناصر به دمشق بازگشت و مماليك از او جدا شده به قلعهء بلقاء رفتند . آنان از اين صلح راضى نبودند . الناصر از ايشان بيمناك بود . از اين رو آنان را از خود دور كرد . مماليك به غزه و نابلس رفتند و به الملك المغيث فتح الدين صاحب كرك پيام دادند كه در فرمان او خواهند بود . الملك الناصر لشكرى به سركوبى ايشان فرستاد . مماليك آن لشكر را در هم شكستند . سپس الملك الناصر خود به جنگ ايشان رفت . مماليك او را نيز منهزم ساختند و خود به بلقا راندند و از آنجا به كرك رفتند و المغيث را برانگيختند كه لشكر به مصر برد و از او خواستند كه براى اين فتح لشكرى به آنان سپارد . او نيز چنان كرد و مماليك رهسپار مصر شدند . بزرگانشان عبارت بودند از : بيبرس بندقدارى و قلاون الصالحى و بلبان الرشيدى . امير سيف الدين قطز با لشكر مصر بيرون آمد و با مماليك صالحيه پيش رفت و آنان را شكست داد . بلغار الاشرف كشته شد و قلاون الصالحى و بلبان الرشيدى اسير گرديدند . چندى بعد به شفاعت و كفالت استاد الدار ، قلاون آزاد شد و پس از آزادى متوارى گشت . سپس به ياران خود پيوست و بار ديگر الملك المغيث را به لشكر كشى به مصر تحريض كرد .\r\nالمغيث در سال 656 بار ديگر لشكر به مصر آورد و در صالحيه فرود آمد . عز الدين الرومى و كافورى نيز به او پيوستند . سيف الدوله قطز بار ديگر با لشكر مصر بيامد . چون نبرد آغاز شد الملك المغيث منهزم گرديد و بقاياى لشكرى به كرك رسيدند . مماليك بحرى به غور گريختند و در آنجا به جماعتى از تركان برخوردند كه از كوهستانهاى شهرزور از مغولان گريخته بودند . آن دو گروه با هم متفق شدند و ميان خود روابط خويشاوندى سببى برقرار كردند . الملك الناصر يوسف از شر و فساد آنان بترسيد و لشكرى بر سر ايشان فرستاد و در غور با آنان درآويخت . سپاه الملك الناصر شكست خورد . او بار ديگر خود به نبرد آمد . اين بار كردان و مماليك از رويارويى او رخ برتافتند و جمعشان پراكنده شد . كردان راهى مصر شدند .\r\nدر العريش تركمانان راه بر ايشان گرفتند و جمعى از ايشان را كشتند . باقى به مصر رفتند .\r\nمماليك بحريه با لشكر الملك المغيث به كرك شدند . او وعده داد كه ياريشان خواهد كرد .\r\nدر اين احوال الملك الناصر از دمشق پيام داد كه مماليك را تسليم او كند و او در پاسخ گفت كه خود چارهء آنها خواهد كرد . مماليك از اين حادثه پريشانحال شدند و بيبرس و قلاون به\r\n\r\n","description":"","footnote":"","page_name":" 565 ","page_number":597},
  {"content":"\r\n\r\nبيابان گريختند و در آنجا اقامت كردند . سپس به مصر رفتند . اتابك قطز آنان را گرامى داشت و اقطاع داد . اينان نيز در نزد او ماندند .\r\nچون بيبرس و قلاون از الملك المغيث گريختند ، باقى امراى بحرى چون سنقر الاشقر و سكز [ ( 1 ) 
  ] و برامق [ ( 2 ) 
  ] را دستگير كرد و نزد الناصر فرستاد . الناصر نيز آنان را در قلعهء حلب حبس كرد و آنان در زندان بماندند تا مغولان بر آن قلعه دست يافتند و هلاكو ايشان را به بلاد خود فرستاد . و اللّه سبحانه و تعالى اعلم .\r\n\r\nخلع الملك المنصور على بن آيبك و استيلاى قطز بر كشور مصر\r\nدر باب حركت هلاكو به بغداد و استيلاى او بر آن شهر سخن گفتيم و خواهيم گفت .\r\nهلاكو پس از تسخير بغداد به ناحيه فرات رفت و ميافارقين و اربل را تصرف كرد . سپس لشكر بر سر بدر الدين لؤلؤ صاحب موصل كشيد و لؤلؤ به فرمان او گردن نهاد و نيز الملك الناصر يوسف صاحب دمشق پسر خود را با هدايا و تحف نزد هلاكو فرستاد و خواستار مصالحه شد و خود عذر آورد كه به سبب بيم از تعرض فرنگان بر سواحل شام از رفتن به نزد او خوددارى كرده است .\r\nامراى مصر بر جان خود بترسيدند زيرا مىدانستند كه الملك المنصور على بن المعز آيبك از رويارويى با چنان دشمنى ناتوان است و در فنون رزم ممارستى ندارد و از مزاياى سلحشورى عارى است . پس همگى متفق شدند كه با سيف الدين قطز المعزى كه به برندگى و اقدام و دليرى معروف بود بيعت كنند . با قطز بيعت كردند و در سال 656 او را بر تخت فرمانروايى نشاندند و الملك المظفر لقب دادند و الملك المنصور را پس از دو سال كه از حكومتش گذشته بود عزل كردند و او و برادرانش را در دمياط محبوس داشتند . سپس الملك الظاهر بيبرس او را به قسطنطينيه تبعيد كرد . كسانى كه اين كارها را به عهده داشتند مماليك صالحى و عزيزى بودند و نيز كسانى از مماليك معزى كه به قطز گرايش داشتند .\r\nدر خلال اين احوال سيف الدين بهادر و علم الدين سنجر الغتمى غايب بودند . چون بيامدند قطز به بيم افتاد و دخالت و مزاحمت ايشان را ناخوش مىداشت . پس هر دو را بگرفت و دربند كرد . آنگاه به كار ملك پرداخت و در تحكيم اركان دولت خويش سعى بليغ داشت .\r\nقطز از شاهزادگان خوارزم بود . بعضى گويند كه او خواهرزادهء خوارزمشاه بود و محمود بن مودود نام داشت كه به اسارت مغولان درآمد و او را فروختند مردى به نام ابن الزعيم او را خريد . اين امر را نووى از قول جماعتى از مورخان نقل مىكند . و اللّه تعالى ينصر من يشاء من عباده .\r\n\r\n\r\n","description":"","footnote":"\r\n[ ( 1 ) 
  ] متن : شكر .\r\n[ ( 2 ) 
  ] متن : برانق .\r\n","page_name":" 566 ","page_number":598},
  {"content":"\r\n\r\n\r\nاستيلاى مغولان بر شام و انقراض دولت بنى ايوب سپس حركت قطز با لشكر و بازگرفتن شام از دست مغولان و هزيمت ايشان و قرار گرفتن شام در دست تركان\r\nدر سال 658 هلاكو از فرات گذشت و الملك الناصر يوسف و برادرش الملك الظاهر به تيه گريختند و الملك المنصور صاحب حماة و جماعت مماليك بحرى كه با او در باديه نزد اعراب بودند به مصر رفتند و هلاكو شهرهاى شام را يكى پس از ديگرى گرفت و باروها را ويران كرد و بر هر شهر از جانب خود شحنه‌اى گماشت . سران مماليك بحرى را كه در حبس بودند ، سنقر الاشقر و سكز و برامق را آزاد كرده به خدمت خود گرفت . به سبب اختلافى كه ميان برادرانش افتاده بود به عراق بازگشت و كتبوقا يكى از امراى بزرگ خود را با دوازده هزار سپاهى در عراق نهاد .\r\nدر حلب بود كه الملك الاشرف موسى بن [ ( 1 ) 
  ] ابراهيم بن شيركوه صاحب حمص نزد او آمد . هلاكو او را بر دمشق و ديگر شهرهاى شام امارت داد . بدان هنگام كه الملك الناصر يوسف به مصر مىرفت ، او خود را به كنارى كشيده بود . آنگاه الملك الناصر يوسف با پسرش الملك العزيز نزد هلاكو رفتند و او در باب فرستادن لشكر شام براى دفع لشكريان مصر از شام با او مشورت كرد . الملك الناصر مصريان را در نظرش بس حقير جلوه داد . او نيز كتبوقا را با يارانش بدين نبرد نامزد كرد . كتبوقا به سوى قلعه دمشق كه قلعه‌اى استوار بود لشكر برد و آن را محاصره كرد و به جنگ بگشود و نايب آن بدر الدين بربدك ( ؟ ) را بكشت و در مرج دمشق لشكرگاه زد . بعضى از ملوك فرنگان كه در ساحل بودند نزد او آمدند . الملك الظاهر برادر الملك الناصر فرمانرواى صرخد نزد او آمد ، كتبوقا او را بار ديگر به مقر فرمانرواييش بازگردانيد . الملك المغيث صاحب كرك نيز پسر خود الملك العزيز را نزد او فرستاد تا اظهار فرمانبردارى كند . كتبوقا او را نيز بپذيرفت و اكرام كرده نزد پدر بازگردانيد .\r\nسپاهيان مصر گرد آمدند و الملك المظفر قطز ، عربها و تركمانان را گرد آورد و آنان را عطا داد و آمادهء پيكار كرد . كتبوقا نزد قطز كس فرستاد كه به فرمان هلاكو درآيد و در مصر بر سر امارت خويش باقى بماند . قطز گردن رسولان او را بزد و آهنگ شام نمود تا با دشمن مصاف دهد . الملك المنصور صاحب حماة و برادرش الملك الافضل نيز با او بودند .\r\nكتبوقا با سپاه مغول همراه با الملك الاشرف موسى بن المنصور صاحب حمص و الملك السعيد حسن بن الملك العزيز عثمان بن العادل صاحب صبيبه بيامد . قطز نزد آن دو رسول فرستاد تا آنان را به خود گرايش دهد . الملك السعيد بن العزيز رسول را پاسخى درشت داد . دو سپاه\r\n\r\n\r\n","description":"","footnote":"\r\n[ ( 1 ) 
  ] متن : الاشرف ابراهيم .\r\n","page_name":" 567 ","page_number":599},
  {"content":"\r\n\r\nدر غور و عين الجالوت مصاف دادند . چون نبرد آغاز شد الملك الاشرف كنارى گرفت و مغولان منهزم شدند و اميرشان كتبوقا در جنگ كشته شد . الملك السعيد حسن بن الملك العزيز اسير شد .\r\nاو را نزد قطز آوردند نخست ملامتش كرد سپس او را بكشت .\r\nبيبرس از پى فراريان تاخت و جمعى از ايشان را بكشت . در حمص به گروه بزرگى از مغولان رسيد كه به يارى كتبوقا مىآمدند . بيبرس با لشكر ترك آنان را پراكنده ساخت و خلق بسيارى را بكشت .\r\nالملك الاشرف صاحب حمص كه از لشكر مغول جدا شده بود به قطز پيوست . قطز او را به امارت حمص ابقا كرد . همچنين الملك المنصور را در مقامى كه داشت در حماة مقرر فرمود و معره را به او داد و سلميه را از او بستد و آن را به امير عرب مهنا بن مانع بن جديله اقطاع داد .\r\nآنگاه به دمشق رفت در آنجا هر كه از مغولان يافت بكشت و برخى نيز پيش از آنكه عرضهء تيغ هلاك شوند بگريختند . قطز در هر شهر گروهى از سپاهيان را بگماشت و علم الدين سنجر الصالحى را به نيابت خويش در دمشق نهاد . علم الدين پيش از اين اتابك على بن آيبك و نجم الدين ابو الهيجاء بن خشترين كردى بود .\r\nقطز حلب را به علاء الدين على بن بدر الدين لؤلؤ صاحب موصل سپرد چون خبر شكست قوم مغول در شام و استيلاى ترك ، به هلاكو رسيد ، صاحب دمشق الملك الناصر يوسف را متهم ساخت كه او را به هنگام مشورت فريب داده است . پس فرمان داد او را كشتند و دولت بنى ايوب از سراسر شام منقرض شد و به ملوك ترك مصر رسيد . و اللّه يرث الارض من عليها و هو خير الوارثين .\r\n\r\nكشته شدن المظفر قطز و حكومت الظاهر بيبرس\r\nمماليك بحرى از هنگام كشته شدن اميرشان اقطاى جامه‌دار مترصد گرفتن انتقام خون او بودند و قطز كه عهده‌دار قتل او بود همواره از ايشان بيمناك بود . چون به جنگ مغولان لشكر كشيد هر يك از ايشان راه ديگرى پيش گرفت . مماليك بحرى كه از الملك المغيث صاحب كرك گريخته بودند خود را قانع كردند كه سلطان قطز براى دفاع از اسلام و مسلمين از هر كس ديگر به آنان محتاجتر است . پس ، از او امان خواستند ، او نيز امانشان داد و چون امان يافتند با او در جنگ عين جالوت ، جنگى كه ميان قطز و مغولان درگرفت ، شركت جستند .\r\nسرانشان در اين روزها عبارت بودند از : بيبرس بند قدارى و انص [ ( 1 ) 
  ] مملوك نجم الدين الرومى و بلبان الرشيدى و بكتوت الجوكندارى و بيدغان الركنى [ ( 2 ) 
  ] . چون مغولان از شام منهزم شدند\r\n\r\n\r\n","description":"","footnote":"\r\n[ ( 1 ) 
  ] متن : انز .\r\n[ ( 2 ) 
  ] بندر غاز التركى\r\n","page_name":" 568 ","page_number":600},
  {"content":"\r\n\r\nو اينان بر شام استيلا يافتند و آن شور دفاع فروكش كرد اين مماليك بحرى را بار ديگر هواى انتقام در سر افتاد .\r\nدر سال 658 كه قطز از دمشق دور شد . اينان نيز مصمم شدند كه در راه كه مىروند كار او بسازند . چون به مصر رسيدند روزى قطز به هنگام شكار از لشكر دور افتاد انص پيش رفت و در حق يكى از دوستان خود شفاعت كرد و خم شد تا بر دست او بوسه زند . در حال دست او بگرفت . بيبرس شمشير كشيد و ضربتى بر او زد . قطز با دست و دهان بر زمين افتاد ، ديگران او را تيرباران كردند و كشتند و به لشكرگاه روى نهادند . نايب سلطنت فارس الدين اقطاى المستعرب ، اتابك على بن المعز آيبك بر در خيمه ايستاده بود . پرسيد : چه كسى عهده‌دار قتل او شد . گفتند : بيبرس . در حال با او بيعت كرد و سپاهيان كه در لشكرگاه بودند نيز با او بيعت كردند و او را الملك الظاهر لقب دادند . آنگاه ايدمر الحلبى را به قلعه فرستادند تا اين خبر برساند و در آنجا براى او بيعت گيرد .\r\nالملك الظاهر بيبرس در ماه ذو القعدهء همان سال ( سال 658 ) بر تخت فرمانروايى نشست و از مردم در هر طبقه كه بودند پيمان گرفت و سوگندشان داد و اين خبر به سراسر بلاد بداد . تاج الدين عبد الوهاب بن بنت الاعز را وزارت و منصب قضا داد و كوشيد تا كارهايش به شيوهء سرورش الملك الصالح نجم الدين ايوب باشد .\r\nآغاز كار بيبرس آن بود كه او از موالى علاء الدين ايدكين بندقدارى بود . چون الملك الصالح نجم الدين ايوب بر علاء الدين ايدكين بندقدارى خشم گرفت و او را به زندان كرد و اموال و غلامان او را گرفت بيبرس نيز به ملكيت او درآمد . الملك الصالح او را در زمرهء جامه‌داران خويش قرار داد و او همواره در ترقى بود تا در جنگها امور چارپايان بر عهدهء وى قرار گرفت . بعد از الملك الصالح نيز چنان شد كه گفتيم . پايان . و اللّه سبحانه و تعالى اعلم .\r\n\r\nعصيان سنجر الحلبى [ ( 1 ) 
  ] در دمشق سپس عصيان اقوش البرلى در حلب بيعت با خليفه در مصر و كشته شدن او\r\nچون خبر كشته شدن قطز و فرمانروايى الملك الظاهر بيبرس در دمشق به علم الدين سنجر الحلبى رسيد ، عصيان آغاز كرد و خود را جانشين قطز خواند و در دمشق بر تخت نشست و خود را الملك المجاهد لقب داد و به نام خود خطبه خواند و سكه زد و الملك المنصور صاحب حماة به فرمان او گردن نهاد .\r\nلشكريان مغول به شام آمدند ، چون به حدود بيره رسيدند ، الملك السعيد المظفر علاء الدين على بن لؤلؤ صاحب موصل لشكرى به جنگ با ايشان روانه داشت ولى مغولان\r\n\r\n\r\n","description":"","footnote":"\r\n[ ( 1 ) 
  ] متن : الحلى .\r\n","page_name":" 569 ","page_number":601},
  {"content":"\r\n\r\nلشكر او را در هم شكستند و جمع بسيارى را كشتند . امراى عزيزى و ناصرى او را به غفلت متهم كردند و در بندش كشيدند . حسام الدين الجو كندارى از امراى عزيزى بيامد و الملك الظاهر بيبرس او را بر ديگر امرا فرمانروايى داد .\r\nدر اين حال لشكر مغول حلب را تصرف كرد . حسام الدين به حماة گريخت . سپس لشكر مغول به حماة رفت . صاحب حماة الملك المنصور و برادرش الملك الافضل على به حمص گريختند . الملك الاشرف بن شيركوه فرمانرواى حمص بود . مماليك عزيزى و ناصرى گرد او را گرفتند و آهنگ نبرد با مغولان كردند . در سال 659 ميان دو طرف نبرد واقع شد . نخست شكست در لشكر مسلمانان افتاد ولى عاقبت پيروزى يافتند و تا حماة پيش رفتند و در آنجا فرود آمدند .\r\nالملك المنصور و الملك الاشرف صاحب حمص به سنجر الحلبى در دمشق پيوستند ولى به سبب ضعفى كه در او ديدند به فرمانش در نيامدند .\r\nمغولان از حماة به افاميه رفتند و آن را محاصره كردند . سپس از فرات گذشته به بلاد خود بازگشتند .\r\nالملك الظاهر بيبرس فرمانرواى مصر سرور خود علاء الدين بندقدارى را با سپاهى به جنگ سنجر الحلبى روانهء دمشق كرد . سنجر منهزم شد و به قلعه پناه برد . شب هنگام بيرون آمد و به بعلبك گريخت . ياران بيبرس از پى او رفتند و او را گرفتند و نزد بيبرس فرستادند . بيبرس او را در بند كرد و ايدكين را امارت دمشق داد . صاحب حماة و حمص نيز به شهرهاى خود بازگشتند .\r\nبيبرس نزد ايدكين كس فرستاد و از او خواست بهاء الدين بغدى [ ( 1 ) 
  ] الاشرفى و شمس الدين اقوش البرلى و ديگران از امراى عزيزى ناصرى را دستگير كند . ايدكين بهاء الدين را گرفت ولى امراى عزيزى و ناصرى با شمس الدين اقوش گريختند و از صاحب حمص و صاحب حماة خواستند كه بر ضد بيبرس عصيان كنند ولى آنان اجابت نكردند .\r\nچون بيبرس ، علاء الدين ايدكين بندقدار را به جنگ سنجر الحلبى فرستاد ، برلى را گفت كه به او پيوندد . برلى با علاء الدين برفت و در دمشق اقامت گزيد . چون علاء الدين ايدكين ، بغدى را در بند كرد برلى از دمشق خارج شد . ايدكين به او پيامى محبت‌آميز داد كه بازگردد ولى برلى به او نپرداخت و به حمص رفت تا الملك الاشرف موسى را با خود يار كند و عليه بيبرس سر به شورش بردارد ولى الملك الاشرف نپذيرفت و برلى خشمگين به شيزر رفت سپس روى به حلب نهاد .\r\n[ علاء الدين ايدكين لشكرى به سردارى فخر الدين حمصى به بيره فرستاده بود زيرا\r\n\r\n\r\n","description":"","footnote":"\r\n[ ( 1 ) 
  ] متن : بقرى .\r\n","page_name":" 570 ","page_number":602},
  {"content":"\r\n\r\nمغولان در بيره فرود آمده بودند . چون برلى به حلب آمد ، فخر الدين حمصى در حلب بود . 
  ] [ ( 1 ) 
  ] برلى او را گفت : من در فرمان بيبرس هستم . نزد او رو و از او بخواه كه بگذارد كه من و يارانم در اين طرف بمانيم و ما را مجبور نكند كه به درگاه او رويم . چون فخر الدين به مصر رفت كه اين پيام بگذارد ، برلى در حلب عصيان كرد و جمعى عرب و تركان را گرد آورد و آمادهء نبرد شد .\r\nسپاهيان مصر بيامدند و او را سركوب كردند . برلى به بيره رفت و بيره را تصرف كرد و در آنجا استقرار يافت . تا سال 660 كه بيبرس به سردارى سنقر الرومى لشكر به حلب برد و صاحب حماة و صاحب حمص نيز با او يار شدند كه به انطاكيه حمله كنند . برلى به آنان رسيد و اظهار فرمانبردارى كرد و بيبرس نيز او را امارت بيره داد و پس از چندى از او بيمناك شد و به زندانش فرستاد .\r\nهمچنين در سال 660 بيبرس علاء الدين طبوس الوزيرى را دستگير كرد و به زندان فرستاد ، زيرا از او اعمالى ناپسند سر زده بود . او يك سال و يك ماه در زندان بماند . بيبرس به جاى او جمال الدين اقوش التجيبى را امارت دمشق داد .\r\n\r\nبيعت با خليفه در مصر و كشته شدن او\r\nچون خليفه المستعصم باللّه عبد اللّه ، در بغداد كشته شد رسم خلافت در اقطار زمين عاطل ماند . الملك الظاهر بيبرس خواستار تجديد و بر پاى داشتن تخت خلافت مىبود . در سال 659 ابو العباس احمد بن الظاهر بامر اللّه خود را به مصر افكند . او در روز واقعه در قصور خلافت در بغداد بود . خود را از مهلكه برهانيد و در ميان احياء عرب مىگشت تا به مصر رسيد .\r\nبيبرس از آمدن او سخت مسرور شد و برنشست و به استقبال او رفت و مردم را از هر طبقه كه بودند به دربار سلطان در قلعه فراخواند و او را بر صدر نشاند و خود فروتر از او بنشست . قاضى تاج الدين عبد الوهاب بن خلف معروف به ابن بنت الاعز حاضر شد و به شهادت اعرابى كه همراه او آمده بودند ، شهادت داد كه او از آن شجرهء كريمه ( يعنى بنى عباس ) است . پس نخست الملك الظاهر بيبرس با او بيعت كرد و مردم نيز از هر طبقه بيامدند و با او بيعت كردند . و به نام او بر منابر خطبه خواندند و نامش بر سكه‌ها نقش كردند و او را المستنصر لقب دادند . خليفه نيز در حضور مردم اقرار كرد كه زمام همه كارها را به بيبرس تفويض كرده و خود در هيچ كارى مداخله نخواهد كرد و در اين باب محضر نوشتند . اين محضر به انشاء فخر الدين ابراهيم بن لقمان بود .\r\nخليفه و سلطان و مردم همگى به خيمه‌اى كه در بيرون شهر قاهره زده بودند رهسپار\r\n\r\n\r\n","description":"","footnote":"\r\n[ ( 1 ) 
  ] متن در هم ريخته و مغشوش بود از نتمه المختصر ( حوادث سال 659 و 660 ) تصحيح شد . متن : علاء الدين ايدكين .\r\n","page_name":" 571 ","page_number":603},
  {"content":"\r\n\r\nشدند و آن محضر براى مردم خوانده شد و اهل مراتب و خواص را خلعت دادند . سلطان ندا در داد كه اينك به يارى خليفه نو ، برخاسته و بايد او را به مركز خلافت يعنى بغداد بازگرداند .\r\nخليفهء نو نيز روز جمعه بر منبر خطبه خواند و خشوع كرد و مردم را بگريانيد و نماز خواند و پس از نماز هر كس به منزل خود رفت .\r\nدر خلال اين احوال الملك الصالح اسماعيل بن لؤلؤ صاحب موصل و برادرش الملك المجاهد اسحاق صاحب جزيره بيامدند . پدرشان لؤلؤ به خدمت هلاكو درآمده بود . هلاكو نيز او را بر امارت موصل و متعلقات آن ابقا كرده بود . لؤلؤ در سال 657 بمرد و موصل را به پسر خود الملك الصالح داد و جزيرهء ابن عمر را به الملك المجاهد و سنجار را به الملك السعيد .\r\nهلاكو نيز آنان را در همان مقامى كه بودند ابقاء كرد . الملك السعيد به الملك الناصر صاحب دمشق پيوست و با او به مصر رفت سپس در زمرهء ياران قطز درآمد . قطز او را امارت حلب داد و چنان كه گفتيم او را در بند كشيد .\r\nچون هلاكو به آن دو برادر بدگمان شد . هر دو به مصر رفتند و الظاهر بيبرس اكرامشان كرد . از او خواستند برادرشان را از بند برهاند . او نيز برهانيد و وعده داد كه بار ديگر آنان را بر سر قلمروشان گسيل خواهد داشت .\r\nبيبرس به بسيج سپاه پرداخت تا خليفه را به تخت خلافتش در بغداد برساند . براى او به جمع لشكر پرداخت و خيمه‌ها برپا نمود و ترتيب كارهايش را بداد و نقايص را بر طرف نمود .\r\nگويند بر سر اين كار هزار هزار دينار هزينه كرد .\r\nبيبرس در ماه شوال سال 659 از مصر راهى دمشق شد تا از آنجا خليفه و پسران لؤلؤ را هر يك به مقر فرمانرواييش برساند . چون به دمشق درآمد در قلعه فرود آمد و بلبان الرشيدى و شمس الدين سنقر را به فرات فرستاد . خليفه مصمم شد كه به بغداد حركت كند و از آنان جدا شد . الملك الصالح اسماعيل و برادرش نيز به موصل رفتند .\r\nاين خبر به هلاكو رسيد . سپاهى به قصد خليفه فرستاد . در عانه و حديثه با او روبرو شدند . سپاه خليفه اندكى پاى فشرد عاقبت منهزم شد و خليفه نيز به قتل رسيد . هلاكو لشكرى به موصل فرستاد . اين لشكر نه ماه موصل را در محاصره داشت . چون مردم موصل به جان آمدند تسليم شدند . لشكريان هلاكو موصل را گرفتند و الملك الصالح را كشتند و در تمام اين مدت بيبرس مقيم دمشق بود .\r\nبنى ايوب از نواحى شام نزد بيبرس آمدند و اظهار فرمانبردارى كردند . اينان يكى الملك المنصور صاحب حماة بود و يكى الملك الاشرف صاحب حمص . بيبرس آنان را اكرام كرد و هر يك را به مستقر خويش بازگردانيد و اجازت داد كه ساز و برگ رزم گرد آورند و فرمان\r\n\r\n","description":"","footnote":"","page_name":" 572 ","page_number":604},
  {"content":"\r\n\r\nخويش را در بلاد اسماعيليان بسط دهند . همچنين تل باشر را كه الملك المنصور در زمان الملك الناصر به عوض حلب داده بود به او بازپس داد . هم در دمشق بود كه صاحب حمص و صاحب بعلبك و المنصور و السعيد پسران الملك الصالح اسماعيل بن العادل و الملك الامجد بن الملك الناصر داود و الملك الاشرف بن الملك المسعود و الملك الظاهر بن الملك المعظم نزد او آمدند . بيبرس همه را اكرام كرد و به نيكوترين وجه پذيرا آمد و بر ايشان ارزاق و راتبه‌ها معين كرد . سپس به مصر آمد و الملك العزيز بن الملك المغيث را كه قطز در نبرد كرك اسير كرده دربند نموده بود ، آزاد ساخت .\r\nبيبرس عيسى بن مهنا يكى از رجال عرب را بر احياء عرب شام امارت داد و اقطاعات بسيار معين كرد و مأمور حفظ راهها و قوافل تا حدود عراق نمود .\r\nبيبرس پس از اين كارها به مصر بازگرديد . مردى از اعقاب المسترشد باللّه عباسى به نام احمد نزد او آمد . ابن بنت الاعز چون آن خليفهء متوفى ، نسب او را تصديق كرد . بيبرس نيز مردم را بر حسب طبقاتشان فراخواند و با او بيعت نمود . اين بيعت در سال 660 بود .\r\nنسب احمد در سلسله نسب عباسيان چنين است : احمد بن ابى بكر على ابن احمد بن ابى بكر احمد بن الامام المسترشد و در نزد نسب‌شناسان مصر نسب او چنين است : احمد بن الحسن بن ابى بكر بن الامير ابى على القبى [ ( 1 ) 
  ] بن الامير حسن بن الامام الراشد بن الامام المسترشد . صاحب حماة ، ابو الفدا ، در تاريخ خود چنين آورده است : اين خليفه همان كسى است كه سلسلهء خلافت عباسى تا اين زمان در اعقاب او باقى است . پايان . و اللّه سبحانه و تعالى اعلم .\r\n\r\nفرار تركمانان از شام به بلاد روم\r\nتركمانان به هنگام دخول مغولان به شام همگى به ساحل رفتند و در جوكان نزديكى صفد اقامت گزيدند . الملك الظاهر بيبرس چون به شام رفت رسولان فرنگان از يافا و بيروت و صفد نزد او آمدند و خواستند ميانشان - چنان كه در ايام صلاح الدين بود - صلح برقرار شود .\r\nبيبرس اجابت كرد . آنان به امپراطور پادشاهشان در بلاد فرانسه ، آن سوى دريا ، نوشتند . آنان را با الملك الظاهر بيبرس عهد و پيمان بود . در اين احوال ميان فرنگان ساكن صفد و تركمانان خلاف افتاد . مردم صفد بر تركمانان بشوريدند ، تركمانان نيز بر آنان تاختند و عده‌اى از رؤسايشان را اسير كردند . ايشان با پرداخت فديه خويشتن را برهانيدند .\r\nتركمانان به سبب اين عمل از بيبرس بترسيدند و به بلاد روم گريختند و شام از ايشان خالى شد . و اللّه تعالى ينصره من يشاء من عباده .\r\n\r\n\r\n","description":"","footnote":"\r\n[ ( 1 ) 
  ] متن : القتبى .\r\n","page_name":" 573 ","page_number":605},
  {"content":"\r\n\r\n\r\nشورش مماليك عزيزى و اشرفى و استيلاى برلى بر بيره\r\nمماليك اشرفى و عزيزى بزرگترين جماعات اين مماليك بودند . سركردهء مماليك اشرفى بهاء الدين بغدى و سركردهء مماليك عزيزى شمس الدين اقوش بود . الملك المظفر قطز ، نابلس و غزه و سواحل شام را به او اقطاع داده بود . چون الظاهر بيبرس به حكومت رسيد سنجر الحلبى در دمشق عصيان آشكار كرد . بيبرس سرور خود علاء الدين بندقدارى را با لشكرى به جنگ او فرستاد . مماليك عزيزى و اشرفى در حلب بودند . اينان بر فرمانرواى حلب السعيد بن لؤلؤ - چنان كه گفتيم - بشوريدند . علاء الدين بندقدارى ايشان را نزد خود به دمشق فراخواند . بيبرس بيسان را بر متصرفات برلى بيفزود و برفت و دمشق را تصرف كرد .\r\nسپس بيبرس به علاء الدين بندقدارى پيام داد كه مماليك عزيزى و اشرفى را دستگير كند .\r\nولى او جز بر بغدى سركردهء مماليك اشرفى دست نيافت و باقى از آنجا دور شدند و به عصيان خود ادامه دادند . برلى بر بيره مستولى شد و در آنجا بماند و بر سپاهيان مغول در جانب شرقى فرات حمله مىكرد و از ايشان كشتار مىنمود . آنگاه بيبرس لشكر بياراست و به سردارى جمال الدين الحموى ، به جنگ او فرستاد . جمال الدين آنان را شكست داد و سپس رهايشان كرد . الظاهر بيبرس همچنان به ترغيب و تهديد او مشغول بود تا بالاخره به اطاعت گردن نهاد و اجازت خواست كه نزد او رود . بكباش الفخرى به استقبال او بيرون رفت . در سال 661 در دمشق با او ديدار كرد . چون بيامد سلطان باب عطا بر روى او و ياران او بگشود و هر كس را بر حسب مرتبه‌اش مقامى داد و او را از خواص و مشاوران خويش قرارداد و از وى خواست كه از بيره دست بردارد . او نيز دست برداشت . بيبرس بيره را بستد و جاى ديگر را در عوض به او داد . و اللّه سبحانه و تعالى اعلم .\r\n\r\nگرفتن الظاهر بيبرس كرك را از الملك المغيث عمر و استيلاى او بر حمص پس از وفات صاحب آن\r\nچون سلطان بيبرس در سال 660 به سردارى بدر الدين ايدمرى لشكر به شوبك فرستاد و آنجا را تصرف كرد ، بدر الدين بلبان خصى را بر آن امارت داد و خود به مصر بازگرديد .\r\nنزد الملك المغيث عمر ، در كرك ، جماعتى از كردان بودند . اينان از شهرزور از برابر مغولان به شام گريخته بودند و الملك المغيث ايشان را جزء لشكريان خود ساخته بود و براى حمله به شوبك و نواحى آن بسيج كرده بود . سلطان بيبرس از بيم الملك المغيث عزم حركت به كرك نمود . الملك المغيث پيام داد كه در اطاعت اوست و براى كردانى كه در خدمت او بودند امان خواست . بيبرس امانشان داد و كردان به او پيوستند . بيبرس در سال 661 به كرك رفت\r\n\r\n","description":"","footnote":"","page_name":" 574 ","page_number":606},
  {"content":"\r\n\r\nو سنجر الحلبى را به جاى خود در مصر نهاد . در غزه مادر الملك المغيث فتح الدين عمر ، صاحب كرك ، به ديدار او آمد و از او براى پسرش امان طلبيد تا در حضور او آيد . بيبرس اجابت كرد و به بيسان رفت . المغيث به ديدار او شتافت . چون رسيد بگرفتش و در حال او را با اقسنقر الفارقانى به قاهره فرستاد . سپس در مصر به قتل آورد .\r\nبيبرس ، عز الدين ايدمر را بر كرك امارت داد و نور الدين بيسرى الشمسى را فرستاد تا مردم كرك را امان دهد و كارهاى آنجا را سامان بخشد و خود در طور به انتظار او بماند .\r\nچون نور الدين بازگرديد به قدس رفت و فرمان داد مسجدش را عمارت كنند . آنگاه به مصر بازگرديد .\r\nدر مصر از وفات صاحب حمص الملك الاشرف موسى بن الملك المنصور ابراهيم بن الملك المجاهد شيركوه بن ناصر الدين محمد بن اسد الدين شيركوه خبر يافت . اين خاندان حمص را از نياكان خود به ارث برده بودند . نور الدين الملك العادل حمص را به جد ايشان اسد الدين اقطاع داده بود . و حمص همواره در دست ايشان بود . تا آنگاه الملك الناصر يوسف صاحب حلب در سال 646 آن را بستد و تل باشر را در عوض او بداد و بار ديگر هلاكو حمص را به ايشان بازگردانيد . و الملك الظاهر نيز او را در مقام خود ابقا كرد .\r\nچون الملك الاشرف موسى در سال 661 بمرد ، حمص به دست بيبرس افتاد و فرمانروايى خاندان ايوبى در آن سرزمين منقرض شد . و اللّه سبحانه و تعالى اعلم .\r\n\r\nهزيمت تتر در بيره و فتح قيساريه و ارسوف بعد از آن\r\nسپاهيان مغول به سردارى يكى از امرايشان در سال 663 بازگشتند و بيره را محاصره كردند و منجنيقها برپا نمودند . سلطان بيبرس نيز لشكرى با لوغان از امراى ترك روان داشت .\r\nاين لشكر در ماه ربيع الاول اين سال در حركت آمد . بيبرس خود نيز از پى آن برفت ، تا به غزه رسيد .\r\nچون به بيره رسيدند ، مغولان شهر را محاصره كرده بودند . ولى شكست خورده برفتند و بنه و خيمه‌هاى خود بگذاشتند . سپاه بيبرس همه را به غارت برد .\r\nسلطان بيبرس پس از اين پيروزى ، از غزه عازم قيساريه گرديد . قيساريه در دست فرنگان بود . سلطان در دهم ماه جمادى الاولاى اين سال در كنار شهر فرود آمد و منجنيقها برپا نمود و مردم را به جنگ فراخواند و ناگهان حمله آورد . نگهبانان و مردم شهر به قلعه گريختند .\r\nبيبرس پنج روز قلعه را محاصره كرد و به جنگ تصرف نمود . فرنگان بگريختند . بيبرس با جماعتى از لشكريان خود اعمال قيساريه را به باد غارت داد و لشكر به حيفا فرستاد لشكريان او حيفا را نيز به جنگ بستدند . به مدت يك روز يا كمتر از يك روز شهر و قلعه را ويران\r\n\r\n","description":"","footnote":"","page_name":" 575 ","page_number":607},
  {"content":"\r\n\r\nكردند . آنگاه لشكر به ارسوف برد . در آغاز ماه جمادى الاخر ارسوف را در محاصره گرفت و به جنگ بگشود و فرنگانى را كه در آنجا بودند اسير كرد . سپس لشكر به كرك كشيد . باروها را ميان امراى لشكر خود تقسيم كرد و آنان باروها را ويران نمودند .\r\nبيبرس همهء قرا و املاك و اراضى آن نواحى را ميان امرايى كه با او بودند تقسيم كرد .\r\nشمارشان پنجاه و دو تن بود و فرمان هر ناحيه به نام يكى نوشت و به مصر بازگرديد .\r\nبيبرس در راه از هلاكت هلاكو پادشاه مغول خبر يافت . مرگ او در ربيع الاخر 664 واقع شد و خبر يافت كه پسرش اباقا به جاى او نشسته است . در اين ايام ميان اباقا و بركه صاحب سرزمينهاى شمالى فتنه‌ها برخاست .\r\nچون بيبرس به مصر وارد شد نخست شمس الدين سنقر الرومى را بگرفت و حبس كرد .\r\nپيش از آنكه سفر رزمى خود را آغاز كند ميان عيسى بن مهنا و [ زامل بن على 
  ] امير عرب فتنه‌اى بود و زامل به هلاكو پيوسته بود . اينك از بيبرس امان خواست . بيبرس او را امان داد و او به ميان قوم خود بازگرديد . و اللّه تعالى اعلم .\r\n\r\nجنگ طرابلس و فتح صفد\r\nطرابلس از آن فرنگان بود . بوهموند شاهزدهء انطاكى [ ( 1 ) 
  ] در آنجا فرمان مىراند انطاكيه را نيز در تصرف داشت . به سلطان بيبرس خبر رسيد كه او بسيج جنگ كرده است .\r\nعلم الدين باشقرد با او به مقابله پرداخت و منهزم شد و بسيارى از مسلمانان به شهادت رسيدند .\r\nسلطان ، خود آمادهء غزا شد و در ماه شعبان سال 664 از مصر در حركت آمد و پسر خود الملك السعيد على را در كفالت عز الدين ايدمر الحلبى در قلعه نهاد . بيبرس پسر خود السعيد را در سال 662 وليعهد خود كرده بود . چون به غزه رسيد به سردارى سيف الدين قلاون و ايدغدى العزيزى لشكرى روانه كرد . او در قليعات و حلبا و عرق از حصون طرابلس با دشمن مصاف داد تا از او امان خواستند . لشكر سلطان همچنان برفت تا به صفد رسيد . ده روز صفد را در محاصره داشت . در بيستم رمضان همان سال صفد را بگرفت و فرنگانى را كه در آنجا بودند گرد آورد و قتل عام كرد . آنگاه در آنجا جمعى از لشكريان را به نگهبانى نهاد و ارزاق ايشان بر ديوان عطا نوشت و به دمشق بازگرديد . و اللّه تعالى اعلم .\r\n\r\nحركت لشكرها به جنگ ارمن\r\nارمنها از فرزندان برادر ابراهيم ( ع ) هستند . از فرزندان قوميل بن ناحور و ناحور پسر\r\n\r\n\r\n","description":"","footnote":"\r\n[ ( 1 ) 
  ] متن : سمند بن برنس الاشتر\r\n","page_name":" 576 ","page_number":608},
  {"content":"\r\n\r\nتارح است و از تارح در قرآن به آزر تعبير شده است . ناحور برادر ابراهيم ( ع ) است . گويند كه گرجيان و ارمنها از يك پدرند . ارمينيه به ايشان منسوب است و پايان مساكنشان در بندهاى مجاور حلب است و پايتخت آن سيس است . پادشاهشان نكفور لقب دارد . صاحب اين دربندها در عهد الملك الكامل و صلاح الدين ، قليج بن يون بود . الملك العادل از او يارى طلبيد و او را اقطاع داد و با او در لشكركشيها شركت مىكرد . صلاح الدين نيز با او بر سر بلادى كه در تصرف داشت مصالحه نمود . پادشاهشان در عهد هلاكو و تاتار هيتوم [ ( 1 ) 
  ] پسر قسطنطين بود . شايد از اعقاب يا خويشاوندان قليج بود .\r\nچون هلاكو عراق و شام را تصرف كرد ، هيتوم به فرمان او درآمد . هلاكو نيز بر پادشاهيش ابقا نمود و فرمانش داد كه بر بلاد شام حمله برد . نيز فرمان داد كه فرمانرواى تاتار روم او را يارى دهد . هيتوم در سال 662 همراه با بنى كلاب اعراب حلب به جنگ بيرون آمد . الملك الظاهر بيبرس لشكرهاى حماة و حمص را به نبردش گسيل داشت . اينان برفتند و او را منهزم ساخته به بلاد خود بازگرديدند .\r\nچون سلطان بيبرس در سال 664 از غزو طرابلس بازگرديد به غزو سيس و بلاد ارمن شد . سرداران سپاه او سيف الدين قلاون و الملك المنصور صاحب حماة بودند . اينان به قصد نبرد رفتند . هيتوم پادشاهشان رهبانيت اختيار كرده بود و پسر خود لئون [ ( 2 ) 
  ] را جانشين خود كرده بود . لئون سپاهى از ارمنها گرد آورد و به جنگ بيرون شد . برادرش و عمش نيز با او بودند .\r\nمسلمانان آنان را فرو كوفتند و جمعى را مقتول و جمعى را اسير كردند . برادر و عم او نيز در شمار كشتگان بودند . سپاهيان مسلمان بلادشان را زير پى سپردند و شهر سيس را گرفتند و خراب كردند و با غنايم بسيار و اسيران بسيار بازگشتند . بيبرس از دمشق به استقبالشان رفت و در قارا به آنان رسيد و از ديدار ايشان و پيروزى ايشان سخت شادمان شد . در آنجا رعايا نزد او از اقوامى كه همواره در كوچ هستند شكايت كردند كه اموالشان را غارت مىكنند و فرزندانشان را اسير كرده به فرنگان عكا مىفروشند . بيبرس فرمان قلع و قمع ايشان داد .\r\nهمگان به دست سپاهيان او منكوب شدند . برخى كشته و برخى اسير شدند يا به بردگى افتادند .\r\nآنگاه سلطان بيبرس به مصر رفت و لئون بن هيتوم پادشاه ارمن را آزاد كرد و خواست با او مصالحه كند . لئون را در مصر نگهداشت . پدرش براى فديهء رهايى او اموال و دژهاى بسيار تقديم كرد . بيبرس نپذيرفت و گفت شرط رهايى او منوط به آزادى امرايى است كه هلاكو از زندان حلب گرفته است يعنى : سنقر الاشقر و ياران او .\r\nهيتوم در اين باب به هلاكو پيام فرستاد . هلاكو نيز زندانيان را نزد او روانه كرد .\r\nبيبرس در نيمه شوال پسر خود را بفرستاد ، تا آن قلعه‌ها كه در فديه تقديم شده بود تحويل\r\n\r\n\r\n","description":"","footnote":"\r\n[ ( 1 ) 
  ] متن : هيثوم .\r\n[ ( 2 ) 
  ] متن : كيقومن .\r\n","page_name":" 577 ","page_number":609},
  {"content":"\r\n\r\nبگيرد . بزرگترين و استوارترين اين قلعه‌ها قلعهء مرزبان و رعبان [ ( 1 ) 
  ] بود . سنقر الاشقر در دمشق نزد بيبرس آمد و در موكب او قرار گرفت و كس از كار او آگاه نبود . سلطان او را نعمت و مكنت داد و مرتبهء او برافراشت و حق سابقه و صحبت او را رعايت كرد .\r\nهيتوم در سال 660 ( ؟ ) از دنيا رفت . و اللّه تعالى ينصر من يشاء من عباده .\r\n\r\nحركت الملك الظاهر بيبرس به جنگ دژهاى فرنگان در شام و فتح يافا و شقيف سپس انطاكيه\r\nبيبرس به هنگامى كه از جنگ طرابلس به مصر بازگرديد ، فرمان به تجديد بناى جامع الازهر و اقامهء خطبه در آن داد . جامع الازهر از صد سال پيش معطل مانده بود . الازهر نخستين مسجدى بود كه شيعه در قاهره بنا كرد بدان هنگام كه قاهره را پى مىافكندند .\r\nسلطان بيبرس سپس عازم دمشق شد زيرا از تعرض مغولان به او خبرى رسيده بود .\r\nچون به دمشق رسيد ، درنگ ناكرده راهى صفد شد . پيش از اين به هنگام بيرون آمدن از صفد فرمان به آبادانى آن شهر داده بود . در خلال اين احوال خبر يافت كه مردم شقيف بر ثغور بلاد او تعرض كرده‌اند .\r\nبيبرس عنان به جانب عكا معطوف داشت و سراسر آن سرزمين را زير پى سپرد . فرنگان با شرايطى كه او را خشنود سازد خواستار مصالحه شدند . او پيشنهاد مقاسمهء صيدا و ويران ساختن شقيف و آزادى بازرگانان مسلمان كه به اسارت ايشان درآمده بودند و پرداخت ديهء برخى از مقتولان كرد . به مدت ده سال ميانشان عقد صلح بسته شد ولى فرنگان به شروط وفا نكردند . بيبرس بار ديگر عزم نبرد نمود و در ماه جمادى الاخر سال 666 بار ديگر لشكر به محاصرهء شقيف برد . سپس از هلاكت فرمانرواى يافا كه از فرنگان بود و جانشينى پسرش آگاه شد .\r\nاز سوى فرمانرواى جديد كسانى نزد بيبرس آمدند و خواستار صلح شدند . بيبرس رسولان را به زندان كرد و به يافا حمله آورد و بر شهر پيروز شد . مردم شهر به قلعه پناه بردند . بيبرس امانشان داد تا از قلعه فرود آمدند و او قلعه را ويران كرد .\r\nنخستين كسى كه شهر يافا را پى افكند يكى از ملوك فرنگان بود ، در سال 493 به هنگامى كه سواحل شام را تصرف نمود . ريدوفرانس زمانى كه از حبس در خانهء ابن لقمان رهايى يافت بناى آن را به كمال رسانيد .\r\nبيبرس پس از تصرف يافا به دژ شقيف بازگشت و آن را محاصره كرد و به امان در تصرف آورد . آنگاه لشكر به اطراف طرابلس فرستاد . همهء آن نواحى را زير پى سپردند و خانه‌ها و\r\n\r\n\r\n","description":"","footnote":"\r\n[ ( 1 ) 
  ] متن : رغبان .\r\n","page_name":" 578 ","page_number":610},
  {"content":"\r\n\r\nكليساها را ويران كردند .\r\nكليساها را ويران كردند .\r\nفرمانرواى طرطوس به اطاعت سلطان درآمد و براى لشكر او آذوقه و علوفه فرستاد و اسيرانى را كه در نزد او بود آزاد كرد . شمار اين اسيران بيش از سيصد تن بود . سلطان عنان عزيمت به حمص و حماة معطوف داشت و آهنگ انطاكيه نمود .\r\nسيف الدين قلاون نيز با لشكر بيامد و در ماه شعبان به انطاكيه فرود آمد . همچنين الملك المنصور صاحب حماة و جماعتى از مماليك بحرى كه در احياء عرب در باديه بودند نيز بيامدند .\r\nفرمانرواى انطاكيه بوهموند بود و انطاكيه پيش از اسلام پايتخت روم بود . آن را انطيوخوس از ملوك يونان پى افكنده بود و از اين رو آنجا را به نام انطيوخوس انطاكيه مىگفتند . انطاكيه در دست روميان بود و مسلمانان به هنگام فتوحات آن را به تصرف درآوردند .\r\nچون فرنگان در سال 490 به سواحل شام آمدند . انطاكيه را گرفتند و صلاح الدين آن را از پرنس‌رينالد كه او را در واقعهء حطين به قتل آورد ، پس گرفت . فرنگان بار ديگر آن را بازپس گرفتند . انطاكيه در دست بوهموند انطاكى بود .\r\nدر آن هنگام كه الملك الظاهر بيبرس انطاكيه را محاصره كرده بود ، بوهموند در طرابلس بود و كنه تابل [ ( 1 ) 
  ] عم پادشاه ارمن كه از واقعهء دربند ، گريخته بود در انطاكيه نزد بوهموند مىزيست . از اين رو با لشكر خود به جنگ الملك الظاهر بيبرس بيرون آمد و منهزم شد .\r\nبيبرس كنه تابل را اسير كرد و آزادى او را منوط به فرمانبردارى مردم انطاكيه از خود نمود ولى مردم انطاكيه نپذيرفتند . تا از محاصره به جان آمدند . مسلمانان حمله‌اى كردند و شهر را به جنگ گرفتند و بسيارى را كشتند . باقيماندگان به قلعه پناه بردند . بيبرس امانشان داد تا فرود آمدند . بيبرس به پادشاهشان بوهموند كه در طرابلس بود ماجرا بنوشت و كنه تابل و نزديكانش را آزاد كرد . تا نزد پادشاهشان هيتوم به سيس رفتند .\r\nبيبرس پس از اين پيروزى غنايم گرد آورد و تقسيم كرد و قلعهء انطاكيه را خراب نمود و شهر را آتش زد .\r\nصاحب بغراس امان خواست . بيبرس سنقر الفارقى را كه استاد دارش بود به بغراس فرستاد تا بغراس را تصرف كرد .\r\nصاحب عكا نزد بيبرس رسول فرستاد و خواستار صلح شد . او پسر خواهر فرمانرواى قبرس بود . سلطان با او به مدت ده سال پيمان صلح بست . سپس به مصر بازگرديد و در روز سوم از ايام التشريق همان سال وارد مصر گرديد . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : كند اصطبل .\r\n","page_name":" 579 ","page_number":611},
  {"content":"\r\n\r\n\r\nصلح با مغولان\r\nسلطان بيبرس در سال 667 از مصر به قصد غزو با فرنگان ، راهى سواحل شام شد و عز الدين ايدمر الحلبى را با پسر خود الملك السعيد كه وليعهد او بود در مصر نهاد . بيبرس به ارسوف رسيد . در آنجا خبر يافت كه رسولانى از نزد اباقا پسر هلاكو آمده‌اند . اينان بر تكفور پادشاه روم گذشتند . او نيز در آن باب به بيبرس پيام داد . بيبرس از حلب اميرى فرستاد و آنان را احضار كرد و نامهء اباقا را خواند و پاسخى سخت داد و رسولان را بازگردانيد .\r\nآنگاه اميرانى را كه با او از مصر آمده بودند اجازه داد كه به مصر بازگردند و خود به دمشق بازگرديد . سپس با اندكى از ياران به قلاع رفت و در آنجا از وفات ايدمر الحلبى در مصر آگاه شد . سلطان از آنجا به خربة اللصوص آمد و خيمه‌هاى خود برپاى كرد و شتابان و ناشناس راهى مصر شد . اين سفر شتاب آلود با گروهى اندك از تركمانان در ماه شعبان سال 667 انجام گرفت . در لشكرگاه كسى از سفر او خبر نداشت . مىپنداشتند بيمار است و در خيمهء خود آرميده است . شب چهارم كه شب سه‌شنبه بود به قلعه رسيد . نگهبانان نشناختندش . رئيس آنان بر بارو بيامد و نشانى خواست . نشانى بداد . چون شناختندش به درون راهش دادند .\r\nروز پنجشنبه بامدادان در ميدان آشكار شد و مردم شادمان شدند . چون حاجت خويش روا كرد شب دوشنبه همچنانكه آمده بود به شام بازگرديد . و در شب جمعه نوزدهم شعبان در پرده‌سراى خويش بود . اميران از آمدنش مسرور شدند . سپس دسته‌هايى از سپاهيان را به اطراف فرستاد و بر صور حمله كردند و يكى از ديه‌ها را تصرف كردند و حوالى كركو را زير پى سپردند و با غنايم بسيار بازگرديدند . و اللّه تعالى اعلم .\r\n\r\nاستيلاى الملك الظاهر بيبرس بر صهيون\r\nصلاح الدين ايوبى چون در سال 584 صهيون را فتح كرد آن را به ناصر الدين منكو برس اقطاع داد . صهيون همچنان در دست او بود . چون هلاك شد به پسرش مظفر الدين عثمان رسيد و پس از او به پسرش سيف الدين بن عثمان . در اين ايام تركان در مصر به قدرت رسيدند . سيف الدين برادرش عماد الدين را در سال 660 با هدايايى نزد الظاهر بيبرس فرستاد .\r\nبيبرس آن هدايا را بپذيرفت و در حق او نيكى كرد . سيف الدين در سال 669 درگذشت . او فرزندان خود را وصيت كرده بود كه صهيون را به بيبرس واگذارند . دو پسر او سابق الدين و فخر الدين نزد سلطان آمدند . سلطان ايشان را اكرام كرد و اقطاع داد و سابق الدين را امارت بخشيد و از سوى خود به صهيون فرستاد . او همچنان در صهيون بود تا آنگاه كه سنقر الاشقر هنگامى كه در ايام الملك المنصور در دمشق عصيان كرد - بر آن غلبه يافت . و اللّه تعالى اعلم .\r\n\r\n","description":"","footnote":"","page_name":" 580 ","page_number":612},
  {"content":"\r\n\r\n\r\nحركت الظاهر بيبرس به حج\r\nبه الملك الظاهر بيبرس خبر رسيد كه ابو نمى محمد بن ابى سعيد بن قتاده بر عم خود ادريس بن قتاده غلبه يافته و مكه را از او بستده و خود در آن نواحى به استقلال فرمان مىراند و به نام الظاهر بيبرس خطبه مىخواند . بيبرس فرمان امارت مكه به نام او كرد و خود آهنگ حج نمود . در سال 667 بسيج سفر كرد و ياران خويش نيز براى اين سفر مهيا ساخت . سپاهيان همراه با آقسنقر الفارقانى كه استاد دارش او بود تا دمشق مشايعتش كردند . سلطان از آنجا به كرك رفت و چنان نمود كه به صيدا مىرود و به شوبك رسيد و از آنجا در يازدهم ذو القعده راه مكه در پيش گرفت . نخست به مدينه - على ساكنها افضل الصلاة - رفت و سلامى تمام بداد و از ميقات مردم مدينه احرام بست و در پنجم ذو الحجه وارد مكه شد . كعبه را به دست خود شستشو داد . آب بر دوش مىكشيد . مسلمانان را اجازه داد كه به درون كعبه درآيند و خود بر درگاه ايستاده بود و دست ايشان مىگرفت . سپس حج و مناسك آن به جاى آورد . آنگاه شمس الدين مروان را نايب خود در مكه قرارداد و در حق امير ابو نمى و صاحب ينبع و خليص و ديگر شريفان حجاز نيكيها كرد . به صاحب يمن نوشت كه من در مكه‌ام . هفده گام برداشته‌ام و به مكه رسيده‌ام .\r\nسلطان در سيزدهم ذو الحجه از مكه راهى مدينه شد و پس از هفت روز به مدينه رسيد و در آخر ذو الحجه به كرك آمد و در آغاز سال 668 به دمشق وارد شد و به زيارت قدس رفت . سپاهيان او با امير آقسنقر به مصر بازگشته بودند . سلطان كه از زيارت آمد در تل العجول به آنان رسيد و در سوم ماه صفر همان سال وارد قلعه شد . و اللّه تعالى اعلم .\r\n\r\nحملهء فرنگان و مغولان بر حلب و حركت سلطان به سوى ايشان\r\nصمغار از امراى تتر در بلاد روم مقيم بود و بر آن فرمان مىراند . ميان او و فرنگان مكاتبه بود در باب حمله به بلاد شام . صمغار با لشكر خود در موعد مقرر بيامد و بر احياء عرب در نواحى حلب تاخت آورد . در سال 668 خبر به الملك الظاهر بيبرس رسيد . او در آن روزها در اطراف اسكندريه به شكار رفته بود . در حال راهى غزه شد و از غزه به دمشق . مغولان بازگشتند . بيبرس سپس به عكا لشكر برد و در نواحى آن دست به تاراج و كشتار زد . در حصن الاكراد نيز چنين كرد و در آخر رجب به دمشق بازگرديد . سپس به مصر روان شد و بر عسقلان گذشت . همه شهر را ويران كرد و نشان آن از روى خاك برافگند .\r\nسلطان بيبرس را در مصر خبر رسيد كه سن‌لوئى پادشاه فرانسه و پادشاه انگلستان\r\n\r\n","description":"","footnote":"","page_name":" 581 ","page_number":613},
  {"content":"\r\n\r\nو پادشاه اسكاتلند و پادشاه لئون و پادشاه برشلونه و پادشاه آراگون و جماعتى از ملوك فرنگ با ناوگان خود به صقليه آمده‌اند و در آنجا مشغول جمع‌آورى آلت و عدت نبرد هستند و معلوم نيست كه قصد كجا دارند . الملك الظاهر بيبرس به استحكام مرزها و سواحل پرداخت و ناوگانى از كشتيها و زورقها ترتيب داد . سپس شنيد كه آنان قصد تونس دارند و ما اخبار آن را در ضمن اخبار ملوك آن طرف بنى ابى حفص خواهيم آورد . و اللّه تعالى اعلم .\r\n\r\nفتح حصن الاكراد و عكا و دژهاى صور\r\nسلطان بيبرس در سال 669 به غزو بلاد فرنگ رفت . نخست پسر خود الملك السعيد را با لشكرى زير نظر امير سيف الدين قلاون به مرقب فرستاد و همراه با بيليك [ ( 1 ) 
  ] خازندار و خود به طرابلس لشكر برد و سراسر آن نواحى قتل و تاراج كرد . در دهم شعبان همان سال به حصن الاكراد روى آوردند و سلطان ده روز آنجا را در محاصره داشت . سپس بر ربضهاى آن حمله آورد و شهر را تصرف كرد . فرنگان در قلعه به دام افتادند تا امان خواستند و بيرون آمدند و به بلاد خود رفتند .\r\nسلطان بيبرس چند دژ را گرفت و به رئيس اسبتاريه كه در انطرطوس بود دو خبر پيروزى خويش بداد . او خواستار صلح شد و انطرطوس [ ( 2 ) 
  ] و مرقب را به او واگذاشت . سلطان پس از آنكه حصن الاكراد را از آذوقه و مردان جنگى بينباشت از آنجا حركت كرده به حصن ابن عكار [ ( 3 ) 
  ] فرود آمد و آنجا را سخت محاصره نمود . مردم امان خواستند و تسليم شدند . بعد از عيد فطر از آنجا به طرابلس رفت و براى تصرف آن نبردى سخت آغاز كرد . فرمانرواى طرابلس كه از فرنگان بود خواهان صلح شد و ميان دو طرف به مدت ده سال پيمان صلح بسته شد .\r\nسلطان پس از اين پيروزيها به دمشق بازگرديد و در آخر ماه شوال به عليقه لشكر برد و آنجا را از فرمانروايش ابن الرضا بستد و جمعى از سپاهيان خود را در آنجا نهاد . سلطان از آنجا به نبرد مغولان به بيره رفت و به مصر بازگرديد ، ديد كه اسماعيليان قلعه‌هايى را كه در دست داشته بودند به نواب او تسليم كرده‌اند . آنان آن قلعه‌ها را تصرف كردند و نشان دعوتشان بر افتاد .\r\nو اللّه سبحانه و تعالى اعلم .\r\n\r\nمحاصرهء مغولان بيره را و هزيمت ايشان\r\nآباقا پسر هلاكو در سال 671 به سردارى درباى يكى از امراى مغول لشكر به بيره فرستاد . او شهر را محاصره نمود و منجنيقها نصب كرد . سلطان بيبرس در دمشق بود . از مصر و شام لشكر گرد آورد و به ساحل فرات برد و امير قلاون را بر مقدمه بفرستاد . او با مغولان\r\n\r\n\r\n","description":"","footnote":"\r\n[ ( 1 ) 
  ] متن : بعلبك .\r\n[ ( 2 ) 
  ] متن : طرطوس .\r\n[ ( 3 ) 
  ] متن : عكا .\r\n","page_name":" 582 ","page_number":614},
  {"content":"\r\n\r\nدر درون خيمه‌هايشان در آويخت . مغولان منهزم شدند سلطان با لشكريان خويش از فرات بگذشت . مغولان هر چه داشتند گذاشتند و خود گريختند . مردم بيره بيرون آمدند و خيمه‌هايشان را غارت كردند و همهء آلات محاصره را كه آورده بودند در آتش بسوختند . سلطان اندكى در ميدان شهر درنگ كرد و نايب آن را خلعت داد . پس درياى با جماعتى از لشكر شكست‌خوردهء خود نزد آباقا بازگشت . پادشاه مغول بر او خشم گرفت و ملامتش كرد . و اللّه تعالى ولى التوفيق .\r\n\r\nغزوهء سيس و خراب شدن آن\r\nالملك الظاهر بيبرس در ماه شعبان سال 673 از مصر به غزو سيس رفت . در ماه رمضان به دمشق رسيد . از آنجا بر مقدمه امير قلاون و بدر الدين بيليك الخازندار را بفرستاد . اين لشكر بر مصيصه فرود آمد و آنجا را به جنگ گرفت . سلطان بيبرس از پى بيامد و همگان به سيس روان شدند . بيبرس گروهى از سپاهيان را در بيره نهاد تا شهر را از مغولان حفاظت كنند .\r\nحسام الدين العنتابى و مهنا بن عيسى امير عرب را به شام فرستاد تا از آن ناحيه بر مغولان بتازند . خود به سيس رفت و شهر را ويران كرد و دسته‌هايى از سپاهيان را به اطراف فرستاد .\r\nآنان تا بانياس و ادنه پيش رفتند و سراسر آن نواحى قتل و تاراج كردند . بيبرس به دربند روم رسيد . سپس با لشكرى تعبيه داده به مصيصه بازگشت و آتش در آن زد . سلطان از مصيصه به انطاكيه رسيد . در آنجا درنگ كرد تا غنايم را تقسيم كند . بيبرس به جانب قصير [ ( 1 ) 
  ] لشكر راند .\r\nفرنگان آن را مقدس و متبرك مىشمردند ، زيرا رئيسشان كه او را بابا ( پاپ ) مىخوانند و در شهر رم سكونت دارد فرمان به ساختن آن داده بود . سلطان آنجا را فتح كرد .\r\nدر آنجا حسام الدين العنتابى و مهنا بن عيسى كه از حملات در آن سوى فرات باز مىگشتند نزد او آمدند . در خلال اين احوال شنيد كه پرنس بوهموند پسر بوهموند صاحب طرابلس از دنيا رفته است . بلبان [ ( 2 ) 
  ] دوات‌دار را فرستاد تا ميان او و فرزندان بوهموند طرح صلح افكند . او نيز چنان قرار نهاد كه هر سال بيست هزار دينار بدهد و بيست اسير را آزاد كند . فرمانرواى قبرس نيز بيامد و در عقد قرارداد حاضر شد . فرمانرواى قبرس براى تسليت به فرزندان بوهموند آمده بود . پس از عقد قرارداد ، بلبان دوات‌دار نزد بيبرس بازگرديد .\r\nبيبرس در نيمهء ذو الحجه به دمشق بازگرديد . و اللّه تعالى ينصر من يشاء من عباده .\r\n\r\nجنگ بيبرس با مغولان در بلاد روم و كشته شدن پروانه سبب مداخله در اين كار\r\nمعين الدين [ ( 3 ) 
  ] پروانه بر غياث الدين كيخسرو صاحب بلاد روم از خاندان قلج ارسلان\r\n\r\n\r\n","description":"","footnote":"\r\n[ ( 1 ) 
  ] متن : قصر .\r\n[ ( 2 ) 
  ] متن : بليان\r\n[ ( 3 ) 
  ] متن : علاء الدين\r\n","page_name":" 583 ","page_number":615},
  {"content":"\r\n\r\nغلبه يافته بود و اين امر در خلال غلبهء مغولان بر سراسر بلاد روم بود و تنها براى غياث الدين كيخسرو نامى از پادشاهى مانده بود و او در كفالت پروانه مىزيست . مغولان يكى از امراى خود را با جماعتى از لشكريان خود در آن بلاد مستقر كرده بودند و ابن امير را شحنه مىگفتند .\r\nنخستين فرمانرواى مغول در بلاد روم بايجو بود كه فاتح آن بود . پس از او امارت به صمغار رسيد و بعد از او توقون [ ( 1 ) 
  ] و تودون نويان [ ( 2 ) 
  ] با شركت يك ديگر امارت يافتند . اين دو امير با بيبرس همعصر بودند .\r\nپروانه همواره از تطاول مغولان و رفتار ناپسند ايشان شكايت داشت . چون الملك الظاهر بيبرس در مصر و شام نيرومند شد ، پروانه آرزوى آن داشت كه مگر يارى كند تا خاندان قلج ارسلان بتواند مغولان را از ديار خويش براند . از اين رو پيوسته براى او نامه مىنوشت و به جنگ تحريضش مىكرد . آباقا پادشاه مغول در سال 664 لشكر به بيره آورد و بيبرس از دمشق به نبرد بيرون آمد . پروانه به او نامه نوشت و او را فراخواند . بيبرس در حمص اقامت گزيد . پروانه رسولى نزد او فرستاد و بار ديگر او را به جنگ با مغولان دعوت كرد . آباقا كه به سوى بلاد روم مىآمد پروانه را به نزد خود فراخواند . پروانه نخست عذر آورد سپس در عين بىميلى راهى دربار او گرديد .\r\nامرا به او نوشتند كه الملك الظاهر بيبرس بر حسب سفارش و خواست او به بلاد روم مىآيد . پروانه براى رفع اتهام نزد اباقا كس فرستاد و از او در برابر بيبرس يارى خواست او نيز لشكر مغول را به ياريش فرستاد و فرمان داد كه بازگردد تا حركت بيبرس را مانع شود .\r\nپروانه بازگشت . در آنجا جماعتى از امرا را يافت كه با بيبرس باب مكاتبه گشوده‌اند و او را به حركت برانگيخته‌اند . كوشيد تا آنان را از تصميمشان بازدارد .\r\nبيبرس در ماه رجب همان سال به مصر بازگرديد و يك سال درنگ كرد . در آنجا خبر يافت كه توقون و تودون نويان [ ( 3 ) 
  ] اميران مغول در بلاد روم به سوى ثغور شام در حركت آمده‌اند . سلطان در ماه رمضان سال 675 به قصد بلاد روم لشكر بياراست و تا نهر ازرق پيش آمد . شمس الدين سنقر الاشقر را بر مقدمه بفرستاد . سنقر با مقدمهء لشكر مغول مصاف داد و ايشان را منهزم نمود و نزد سلطان بازگرديد و همگان مجتمع شده بار ديگر به جنگ مغولان رفتند .\r\nدر ابلستين [ ( 4 ) 
  ] با آنان روبرو شدند . معين الدين پروانه نيز با لشكرش با ايشان بود .\r\nبيبرس اين سپاه را درهم شكست . توقون و تودون نويان به قتل رسيدند . پروانه و پادشاهش كيخسرو كه در سويى دور از ميدان نبرد ايستاده بودند بگريختند . بسيارى از مغولان اسير\r\n\r\n\r\n","description":"","footnote":"\r\n[ ( 1 ) 
  ] متن : توقو .\r\n[ ( 2 ) 
  ] تدوان .\r\n[ ( 3 ) 
  ] متن : تدوان .\r\n[ ( 4 ) 
  ] البنشين .\r\n","page_name":" 584 ","page_number":616},
  {"content":"\r\n\r\nشدند كه از آن جمله بودند : سيف الدين ارسلان و سيف قبجق .\r\nسلطان به قيساريه رفت و آنجا را تصرف نمود و درنگ كرد شايد به سبب وعده‌اى كه در ميان بود پروانه نزد او رود . ولى پروانه نرفت و بازگرديد . خبر شكست اين لشكر به آباقا خان پادشاه مغول رسيد . بعضى از جاسوسان نيز از رابطه‌اى كه ميان پروانه و الملك الظاهر بيبرس بود او را آگاه كرده بودند . آباقا اعمال پروانه را نكوهش كرد و هم در وقت به تماشاى ميدان جنگ آمد . از كثرت كشتگان مغول به شك افتاد ، زيرا از ياران پروانه كس كشته نشده بود . آباقا راهى بلاد روم شد و هر جا رسيد كشتار و تاراج كرد . بسيارى از دژها در برابر او مقاومت ورزيدند . پروانه با آباقا برفت و آباقا آهنگ قتل او داشت ولى بعدا از خون او بگذشت تا به حفظ بلاد روم رود ، ولى زنان كشتگان مغول بر در سراى او گرد آمدند و صدا به گريه و شيون بلند كردند و آباقا او را در بين راه بكشت . و اللّه سبحانه و تعالى اعلم .\r\n\r\nوفات الملك الظاهر بيبرس و حكومت پسرش الملك السعيد محمد بركه خان\r\nچون سلطان از نبرد مغولان در ابلستين و قيساريه بازگشت در محرم سال 676 بيمار شد و در آخر همان ماه وفات كرد . بيليك خازندار كه بر دولت او استيلا داشت مرگ او را پوشيده داشت و به خاكش سپرد و لشكر را به مصر بازگردانيد . چون به قلعه رسيد مردم را گرد آورد و محمد بركه خان پسر او را به جاى پدر نشاند و او را الملك السعيد لقب داد .\r\nبيليك نيز پس از اين حادثه بمرد و امور دولت به دست استاددار ، شمس الدين آقسنقر الفارقانى افتاد . او در غياب بيبرس نايب او در مصر بود .\r\nچون فارقانى زمام كارها به دست گرفت و كارش استقامت يافت شمس الدين سنقر الاشقر و بدر الدين بيسرى از امراى بيبرس را به سعايت بعضى از خواص خود كه از آغاز حكومتش گرد حكومت او بودند ، دستگير كرد . اين گروه از خواص همه از مردمى فرومايه بودند و ميل الملك السعيد به ايشان بدان سبب بود كه به مقتضاى هواهاى نفسانى او رأى مىدادند .\r\nچون آن دو امير گرفتار آمدند دايى او بدر الدين محمد بن بركه خان خوارزمى او را نكوهش كرد . الملك السعيد او را نيز در بند آورد . مادرش از اين گونه اعمال او به وحشت افتاد و السعيد همه را آزاد كرد . الملك السعيد مورد عتاب و خطاب سران دولت خود واقع شد و خواستند كه سوگند بخورد .\r\nخواص الملك السعيد او را وادار كردند كه شمس الدين الفارقانى را در بند كشد . او نيز فارقانى را در بند كشيد و فارقانى پس از چند روز كه در بند بود هلاك شد .\r\n\r\n","description":"","footnote":"","page_name":" 585 ","page_number":617},
  {"content":"\r\n\r\nالملك السعيد ، شمس الدين سنقر الالفى را به جاى او نصب كرد . بار ديگر خواص او زبان به سعايت گشودند ، الفى را نيز عزل كرد و سيف الدوله كوندك [ ( 1 ) 
  ] داماد سيف الدين قلاون را به جاى او قرارداد . سيف الدوله كوندك [ ( 2 ) 
  ] شوهر خواهر زوجهء امير قلاون بود . دختر كرمون .\r\nپدرش از امراى مغول بود كه به جنگ الملك الظاهر بيبرس آمده بود ولى در نزد او بماند و دختر خود را به امير قلاون داد و دختر ديگرش را كوندك به زندگى گرفت . كرمون سپس نزد الملك السعيد لاچين الربعى رفت و در زمرهء حواشى او قرار گرفت و با اهل دولت بنيكى رفتار مىكرد و در برآوردن نيازهاى ايشان سعى بليغ مىداشت و بر همين حال مىبود . و اللّه سبحانه و تعالى اعلم .\r\n\r\nخلع الملك السعيد و حكومت برادرش سلامش [ ( 3 ) 
  ]\r\nچون الملك السعيد بركة بن بيبرس بر تخت ملك استقرار يافت ، آهنگ شام كرد تا در مصالح دولت خود بنگرد . در سال 677 به سوى شام در حركت آمد و در دمشق استقرار يافت و لشكرهاى خويش به اطراف روان كرد . به تحريك لاچين و ديگر خواص امير قلاون الصالحى و بدر الدين بيسرى را به سيس فرستاد . آنان ترغيبش مىكردند كه چون ابن اميران بازگرديدند در بندشان كشد . سپس ميان اين خواص و نايب سيف الدين كوندك خلاف افتاد و نزد سلطان از او سعايت كردند ، تا آنجا كه سلطان را به خشم آورند . آن سپاه كه به سيس رفته بود پس از كشتار و غارت آن نواحى بازگشت . آن نايب برفت و در نهان هر چه رفته بود باز گفت و خبر داد كه سلطان آهنگ دستگيرى ايشان دارد . آنان در مرج عذراء خيمه زدند و به ديدار سلطان نرفتند . بلكه پيام فرستادند و او را از داشتن چنان خواصى ملامت كردند و خواستند كه در حق آن نايب انصاف دهد . الملك السعيد بركه از آنان اعراض كرد و به يكى از موالى پدرش در نهان نامه نوشت كه اميران را نزد او بازگرداند . چون بر اين امر اطلاع يافتند به كينه ايشان افزوده شد و عصيان آغاز كردند . الملك السعيد دو تن از اميران را نزد ايشان فرستاد و استمالت نمود . اميران آن دو را بازگردانيدند . آنگاه مادر خود دختر بركه خان را فرستاد ، باز هم نپذيرفتند و به سوى قاهره در حركت آمدند . در محرم سال 678 به قاهره رسيدند . عز الدين آيبك الافرم الصالحى امير جاندار و علاء الدين اقطوان ساقى و سيف الدين بلبان استاد الدار در قلعه بودند دروازه‌ها را بستند و از دخول ايشان ممانعت كردند . رسولان از دو سو به آمد و شد پرداختند . آيبك و اقطوان و لاچين تركمانى براى گفتگو رفتند هر سه را دستگير كردند و بامداد روز ديگر به محاصرهء قلعه پرداختند و آب را به روى ايشان بستند .\r\nالملك السعيد بعد از بازگشت از دمشق با بقاياى لشكرش عازم قاهره شد و به اعراب\r\n\r\n\r\n","description":"","footnote":"\r\n[ ( 1 ) 
  ] متن : كونك .\r\n[ ( 2 ) 
  ] متن : كوزبك .\r\n[ ( 3 ) 
  ] متن : شلامش .\r\n","page_name":" 586 ","page_number":618},
  {"content":"\r\n\r\nبخششهاى كلان كرد و آنان را به جنگ برانگيخت . چون به غزه رسيد اعراب از گرد او پراكنده شدند . مردم ديگر نيز از پى ايشان رفتند . چون به بلبيس آمد جز اندكى با او نمانده بود . لشكر بر او سبقت جسته به قاهره رفته بود . چون لشكريان از بلبيس كوچ كردند امير عز الدين ايدمر الظاهرى نايب شام با جمعى از امراى شام از الملك السعيد اعتزال جست .\r\nمصريان نيز به امير عز الدين پيوستند . الملك السعيد به اين امر وقعى ننهاد و خود با باقيماندهء لشكريانش پيش تاخت تا به بيرون شهر قاهره رسيد . نايب او در قاهره امير عز الدين آيبك الافرم بود . او در قلعهء جبل بود و لشكر گرداگرد او را گرفته بود . امير علم الدين سنجر الحلبى از سوى الملك السعيد حمله كرد و پس از كشته شدن چند تن از دو طرف راهى گشود و به قلعه درآمد و علم سلطان برافراشت . سپس فرود آمد و الملك السعيد را نيز به قلعه برد اما سنقر الاشقر در مطريه ماند و به هيچيك از دو طرف نپيوست .\r\nچون سلطان به قلعه درآمد از دو سو نبرد آغاز شد . محاصره‌كنندگان آب را قطع كردند .\r\nگويند كه چون الملك السعيد به قلعه مىرفت ، امرا با لشكريان خود رفتند تا راه بر او بگيرند ولى خداوند حجابى از ابرى انبوه بر او پوشيد و آنان راه او ندانستند .\r\nچون الملك السعيد به قلعه درآمد خواص او با وى به مخالفت برخاستند و برخى از او جدا شدند . الملك السعيد با امرا به گفتگو پرداخت كه اگر از دشمنى دست بردارند ، در عوض شام را به ايشان واگذار خواهد كرد . آنان جز حبس او هيچ نمىخواستند . گفت تنها كرك را به او دهند . آنان پذيرفتند . الملك السعيد سوگند خورد كه امانشان داده و آنان نيز سوگند خوردند كه از عصيان باز آيند و با هيچيك از سپاهيان بر ضد او توطئه نكنند . چون پيمان بسته شد در حال او را به كرك فرستادند و به نايب كرك علاء الدين ايدكين [ ( 1 ) 
  ] الفخرى نوشتند كه او را به كرك راه دهد . او نيز چنان كرد و الملك السعيد در كرك استقرار يافت و علاء الدين ايدكين زمام كارهايش را به دست گرفت .\r\nامرايى كه در مصر بودند . امير سيف الدين قلاون را به فرمانروايى نامزد كردند ولى او نپذيرفت و به بدر الدين سلامش بن السلطان الملك الظاهر ركن الدين بيبرس البندقدارى اشارت كرد و گفت او سزاوارتر بدين مقام است . سلامش كودكى هشت ساله بود . او را در ماه ربيع الاول سال 678 به پادشاهى برداشتند و بدر الدين لقب دادند .\r\nامير قلاون سمت امير الجيوش يافت . قلاون ، سنقر الاشقر را به عنوان نايب شام به دمشق فرستاد . [ سپاهيان چون با الملك السعيد به مخالفت برخاستند عز الدين ايدمر نايب دمشق را كه بعد از جمال الدين اقوش چنين مقام يافته بود ، دستگير كرده بودند . چون سنقر\r\n\r\n\r\n","description":"","footnote":"\r\n[ ( 1 ) 
  ] متن : ايدكز .\r\n","page_name":" 587 ","page_number":619},
  {"content":"\r\n\r\nالاشقر به دمشق آمد اقوش را به امارت حلب فرستاد و اين حال جز اندك زمانى نپاييد . 
  ] [ 1 
  ] امير قلاون وزارت خويش را به برهان الدين الخضر بن الحسن السنجارى [ 2 
  ] داد . آنگاه مماليك صالحى را گرد آورد و بر اقطاعاتشان بيفزود و مراتب دولتى را به ايشان داد و مماليك ظاهرى را از كارها دور كرد و به زندان فرستاد و از فساد منع كرد ، ولى روزى ايشان نبريد .\r\nچون به جزاى خويش رسيدند ، آنان را آزاد كرد و كارش به استقامت آمد . و للّه تعالى اعلم .\r\n\r\nخلع سلامش و حكومت الملك المنصور قلاون\r\nسلطان سيف الدين قلاون از قفچاق بود . از قبيله‌اى به نام برج اعلى ( ؟ ) كه از آنها سخن گفتيم . قلاون غلام علاء الدين اقسنقر الكاملى [ 3 
  ] از موالى الملك الصالح نجم الدين ايوب بود . چون علاء الدين درگذشت در زمرهء موالى الملك الصالح درآمد . در باب شهامت و استقامت اين دسته از موالى سخن گفته‌ايم .\r\nقلاون در عهد دولت الملك المظفر قطز همراه با الملك الظاهر بيبرس به مصر آمد .\r\nچون الملك الظاهر به حكومت رسيد او را به خود نزديك ساخت و از خواص خود قرار داد و داماد خويش ساخت . قلاون پس از بيبرس با پسرش ، الملك السعيد محمد بركه خان بيعت كرد .\r\nچون امرا از الملك السعيد بريدند و او را خلع كردند به امير قلاون روى آوردند ولى او برادر الملك السعيد يعنى سلامش بن الملك الظاهر را به پادشاهى نامزد كرد . امرا نيز به سبب فرمانبردارى كه از او داشتند با سلامش موافقت كردند . اين موافقت دو ماه مدت گرفت تا عاقبت قلاون به خواست آنان گردن نهاد . در ماه جمادى الاولاى سال 678 با او بيعت كردند و او زمام امور را به دست گرفت و بسيارى از باجها و خراجها را لغو كرد و وظايف را ميان امرا تقسيم نمود و بسيارى از مماليك خود را فرماندهى هزاره داد و بر اقطاعات آنان افزود در همان آغاز عز الدين آيبك الافرم الصالحى را از بند برهانيد و بار ديگر نيابت مصر را به او داد . اينك نيز كه با او بيعت شده بود خواست او را در مقام خويش ابقاء كند ، ولى او استعفا خواست . آنگاه حسام الدين طرنطاى را جانشين وى كرد . همچنين مملوك خود علم الدين سنجر الحلبى [ 4 
  ] را رياست دواوين داد . برهان الدين السنجارى را در مقام وزارت ابقا كرد . سپس او را عزل كرد و فخر الدين ابراهيم بن لقمان را به جاى او معين نمود . عز الدين ايدمر الظاهرى را ، كه جمال الدين اقوش به هنگامى كه سپاهيان شام را در بلبيس از الملك السعيد بن الظاهر جدا كرده بود در بند كرده بود ، همچنان كه در بند بود بياوردند . فرمان داد او را در بند\r\n\r\n\r\n","description":"","footnote":"\r\n[ ( 1 ) 
  ] بين دو قلاب در متن مغشوش بود و از تتمه المختصر اصلاح شد . ج 2 ، ص 324 .\r\n[ ( 2 ) 
  ] متن : برهان الحصرى السخاوى .\r\n[ ( 3 ) 
  ] متن : الكابلى .\r\n[ ( 4 ) 
  ] متن : الشجاعى .\r\n","page_name":" 588 ","page_number":620},
  {"content":"\r\n\r\nنگهدارند . و اللّه تعالى ولى التوفيق .\r\n\r\nعصيان الملك السعيد محمد بركه خان بن الملك الظاهر بيبرس در كرك و وفات او و حكومت برادرش الملك المسعود خضر [ 1 
  ]\r\nچون سلطان قلاون به پادشاهى رسيد الملك السعيد كه در كرك بود خلاف آغاز كرد و به امراى مصر و شام نامه نوشت و آنان را به عصيان دعوت كرد . سلطان قلاون او را در باب عهدشكنىاش مورد خطاب و عتاب قرار داد ولى او بدان وقعى ننهاد .\r\nالملك السعيد سپاه خود را به سردارى حسام الدين لاچين جامه‌دار به شوبك فرستاد .\r\nلاچين بر شوبك مستولى شد . سلطان قلاون لشكرى به دفع او فرستاد اين لشكر به سردارى نور الدين بيليك الايدمرى برفت و در ماه ذو القعدهء سال 678 شوبك را بازگردانيد . اين واقعه مصادف بود با مرگ الملك المسعود در كرك . امرايى كه در كرك بودند و سركردهء آنها نايب او ايدكين الفخرى بود . و گويند او ايدغرى الحرانى بود ، برادرش خضر را به جاى او نشاندند و او را الملك المسعود نجم الدين لقب دادند .\r\nغلامان خضر بر راى و خرد او غلبه يافتند و اموال او را بىحساب و نه در جاى خود خرج مىكردند تا آنجا كه هر چه الملك الظاهر بيبرس در كرك ذخيره كرده بود همه تلف شد .\r\nآنگاه لشكرى به جنگ صليبيان فرستادند . اينان صرخد را محاصره كردند . صرخد سخت مقاومت ورزيد .\r\nخضر سپس با سنقر الاشقر كه كوس مخالفت مىزد مكاتبه آغاز كرد و او را به همكارى خويش فراخواند . سلطان قلاون آيبك الافرم را با لشكرى به محاصرهء كرك فرستاد . او كرك را محاصره نمود و بر آن سخت گرفت . الملك المنصور خضر خواستار صلح شد و گفت همان قدر كه الملك الناصر داود بن الملك المعظم داشته است به او واگذارند . سلطان قلاون بپذيرفت و پيمان صلح منعقد شد . الملك المسعود خضر بار ديگر عصيان كرد . اين بار علاء الدين ايدغرى الحرانى از او جدا شد و به سلطان قلاون پيوست و گفت هر چه دربارهء او گفته‌اند همه درست است .\r\nسلطان قلاون بار ديگر در سال 680 نايب خود حسام الدين طرنطاى را با لشكرى به محاصرهء كرك فرستاد . طرنطاى برفت و كرك را محاصره كرد و الملك المسعود و برادرش سلامش را امان داد و فرود آورد و كرك را بگرفت و آن دو را نزد سلطان قلاون آورد . سلطان هر دو را اكرام كرد و با پسر خود معاشر ساخت و بر آن حال ببودند تا قلاون بمرد . سپس الملك الاشرف آن دو را به قسطنطينيه فرارى داد .\r\n\r\n\r\n","description":"","footnote":"\r\n[ ( 1 ) 
  ] متن : خسرو .\r\n","page_name":" 589 ","page_number":621},
  {"content":"\r\n\r\n\r\nعصيان سنقر الاشقر در دمشق و هزيمت او\r\nشمس الدين سنقر الاشقر نايب دمشق بود . آهنگ عصيان و خودكامگى نمود . چند قلعه در تصرف آورد و از سوى خود كسانى به امارت آنها فرستاد و از الملك المنصور قلاون خواست كه سراسر شام را از العريش تا فرات جزء قلمرو او گرداند و مىپنداشت كه قلاون دريغ نخواهد كرد ، ولى قلاون يكى از موالى خود حسام الدين لاچين صغير سلاحدار را در ماه ذو الحجهء سال 678 امارت قلعهء دمشق داد . سنقر اين كار را ناخوش داشت و عصيان كرد و به نام خود خطبه خواند . در اين احوال خبر رسيد كه قلاون بر تخت سلطنت نشسته است .\r\nسنقر الاشقر امرا را گرد آورد و شايع كرد كه قلاون كشته شده و از آنان براى خود بيعت گرفت و هر كس را كه از بيعت سر برمىتافت به زندان مىكرد و خود را الملك الكامل لقب داد .\r\nاين واقعهء در ماه ذو الحجهء همان سال بود . سنقر ، لاچين نايب قلعهء دمشق را نيز دستگير كرد و سيف الدين را به ديگر شهرهاى شام و قلعه‌هاى اطراف فرستاد تا براى او بيعت گيرد و وزارت را به مجد الدين اسماعيل داد و در قلعه استقرار يافت .\r\nسلطان قلاون ، آيبك الافرم را پس از مرگ الملك السعيد محمد بركه خان به كرك فرستاد . آيبك با لشكر خود به غزه رسيد . در آنجا بيليك الايدمرى كه از فتح شوبك باز مىگشت به او پيوست . سنقر الاشقر آن دو را از اقدام عليه خود بر حذر داشت و از افرم خواست كه سر از فرمان سلطان برتابد زيرا سلطان هرگز امارت شام را براى او نخواهد گذاشت .\r\nافرم ماجرا به قلاون نوشت . قلاون پاسخ داد كه سنقر به سبب اعمالى كه مرتكب شده از مقام خود عزل شده . سنقرالاشقر نيز از اطراف شام لشكر گرد آورد و جمعى از اعراب را بسيج كرد و آنان را با قراسنقر المقرى به غزه فرستاد . افرم و يارانش با آنان مصاف دادند و منهزمشان ساختند و جماعتى از امراى ايشان را اسير كردند و نزد سلطان قلاون به مصر فرستادند . سلطان همه را از اسارت برهانيد و خلعت داد .\r\nچون لشكر شكست خورده به دمشق رسيد ، سنقر الاشقر در مرج لشكرگاه زد و به امراى غزه نامه نوشت و استمالت نمود . سلطان قلاون به سردارى علم الدين سنجر الحلبى و حسام الدين لاچين المنصورى و بدر الدين بكتاش الفخرى السلاحدار ، سپاهى به دمشق فرستاد . سنقر الاشقر در ماه صفر سال 679 در جسر با اين سپاه روبرو شد و شكست خورد . فاتحان وارد دمشق شدند و آن را تصرف كردند . علم الدين سنجر ، لاچين صغير را از بند برهانيد و نيابت دمشق را به او داد و سيف الدين سنجار المنصورى را نيز بر قلعه گماشت و فتحنامه به سلطان نوشت .\r\nسنقر الاشقر به رحبه رفت ولى نايب رحبه او را راه نداد از اين رو نزد عيسى بن مهنا رفت . سنقر و عيسى بن مهنا به آباقا خان پادشاه تتر نامه نوشتند و او را به تسخير شام برانگيختند\r\n\r\n","description":"","footnote":"","page_name":" 590 ","page_number":622},
  {"content":"\r\n\r\nولى آباقا خان اجابت نكرد و چون لشكر مصر در پى او بود به صهيون راند و شيزر را نيز تصرف كرد . سلطان قلاون لشكرى به سردارى عز الدين الافرم به شيزر فرستاد . اين لشكر شيزر را محاصره نمود . در اين حال خبر رسيد كه آباقا خان به دعوت سنقر و عيسى بن مهنا ، عنان به جانب شام گشوده است .\r\nآباقا ، صاحب بلاد روم را با مغولانى كه همراه او بودند به اين نبرد فراخواند .\r\nهمچنين بايد و پسر برادرش طرخان و صاحب ماردين و صاحب سيس از ناحيهء آذربايجان بيامدند . اباقا خود به راه شام آمد و بر مقدمه برادرش منكو تيمور را روانه داشت .\r\nچون خبر حركت لشكر مغول در شام پيچيد ، آيبك افرم از محاصره شيزر دست بداشت و سنقر الاشقر را به دفاع در برابر مغولان كه دشمنان مسلمانها بودند فراخواند . سنقر الاشقر نيز از دوستى با اباقا منصرف شد و از صهيون بيامد تا به لشكر مسلمانان پيوندد .\r\nسلطان قلاون در مصر لشكر آراست و عازم شام شد . پسر خود ابو الفتح على را كه مقام ولايت‌عهدى داده بود و منشور حكم او را براى مردم خوانده بود در مصر نهاد و در ماه جمادى الاولاى سال 679 به عزم كارزار بيرون آمد تا به غزه رسيد . مغولان به حلب رسيدند .\r\nمردم حلب شهر را واگذاشته بودند . همهء خانه‌ها خالى بود . مغولان در خانه‌ها و مساجد آتش زدند . بيشتر اين كارها به دست فرمانرواى سيس و ارمن انجام گرفت . مغولان خبر يافتند كه سلطان قلاون لشكر به غزه آورده است . پس شتابان به بلاد خود بازگشتند . سلطان نيز به مصر بازگرديد ، ولى پيش از حركت به مصر جمعى از لشكريان خود را در حمص و بلاد سواحل نهاد تا آن نواحى را از تعرض فرنگان حفظ كنند .\r\nسنقر الاشقر به صهيون بازگرديد . بسيارى از لشكريانش از او جدا شده به شام رفتند .\r\nتنها امرايى كه در تصرف قلاع شام به هنگام عصيانش او را يارى داده بودند ، چون سنجر دوات‌دار و عز الدين ايدمر ، با او ماندند . و اللّه سبحانه و تعالى اعلم .\r\n\r\nحركت سلطان قلاون به محاصرهء مرقب سپس صلح با ايشان و با سنقر الاشقر در صهيون\r\nفرنگانى كه در حصن مرقب بودند چون خبر هجوم تاتار را به شام شنيدند آنان نيز در بلاد مسلمانان دست به آشوب و غارت زدند .\r\nچون مغولان از شام بازگشتند بلبان الطباخى صاحب حصن الاكراد ، اجازه خواست كه به جنگ ايشان رود . آنگاه با جنگجويانى كه در قلعه‌هاى آن نواحى بودند و نيز جمع تركمانان روانه شد . بلبان چون به حصن مرقب رسيد در فرود آن لشكر بداشت . ساكنان و مدافعان دژ به جنگ و گريز پرداختند تا او را به ميان دره‌ها و تنگناها كشيدند . سپس به\r\n\r\n","description":"","footnote":"","page_name":" 591 ","page_number":623},
  {"content":"\r\n\r\nيكباره حمله آوردند و او را شكست دادند و بسيارى از مسلمانان را كشتند . خبر اين شكست به سلطان قلاون رسيد . در اواخر سال 679 لشكر بياراست و پسر خود را به جاى خود نهاد و به عزم قتال لشكر بيرون آورد و برفت تا به روحا رسيد . در آنجا رسولان فرنگان برسيدند و خواستار مصالحه شدند . بدين گونه كه سلطان متعرض مرقب نشود در عوض آنان نيز اسيران مسلمان را كه در واقعهء بلبان گرفته‌اند آزاد نمايند . سلطان بپذيرفت و در ماه محرم سال 679 عقد صلح بسته شد . در اين معاهده در باب صاحب بيت اسبتار و پسرش و نيز فرمانرواى طرابلس بوهموند پسر بوهموند و صاحب عكا و دربارهء بلادشان و قلاع اسماعيليه و همهء بلادى كه فتح شده يا خواهد شد سخن رفته بود . همچنين آمده بود كه فرنگان حق ندارند از فرمانرواى قلعه‌اى يا غير آن يارى جويند يا در فتنه‌انگيزى با مغول همدست شوند و اگر بتوانند با آنان به بلاد مسلمين نيايند . اين معاهده به مدت دو سال بسته شد . سلطان قلاون امراى خود را فراخواند تا آنان نيز بر اين عهدنامه سوگند ياد كنند .\r\nدر اين احوال خبر رسيد كه جماعتى از امراى او تصميم به عصيان گرفته‌اند و با فرنگان در نهان گفتگو كرده‌اند و سركردهء ايشان در اين كار كوندك است . چون به بيسان رسيد ، كوندك و يارانش را دستگير كرد و همه را عرضهء تيغ هلاك كرد . كسانى كه در اين توطئه دست داشته بودند بر جان خود بترسيدند و خود را به صهيون به سنقر الاشقر رسانيدند . سلطان به دمشق وارد شد و آهنگ محاصرهء شيزر نمود . رسولان ميان او و سنقر الاشقر به آمد و شد پرداختند و صلح بدين شروط برقرار شد كه سنقر شيزر را به سلطان واگذارد و شغر و بكاس را به جاى آن بستاند و شمار سپاهيان دژهاى اطراف خود را به ششصد سوار تقليل دهد و اميرانى را كه گريخته و نزد او رفته‌اند از خود براند . بدين شروط پيمان صلح بسته شد . سنجر دوات دار كه از نزد سنقر به نزد سلطان بازگشت ، سلطان در حق او نيكى كرد و سلطان ، بلبان الطباخى را نيابت شيزر داد .\r\nفرزندان الملك الظاهر بيبرس كه در كرك بودند از سلطان قلاون خواستند كه بر قلمرو ايشان بيفزايد ، آنچنانكه در زمان سلطان داود بوده است ، تا ميانشان صلح برقرار شود .\r\nچون سلطان با سنقر طرح صلح افگند به حل مسئلهء كرك پرداخت يكى از خويشاوندانشان را از قاهره نزد ايشان فرستاد و بدان گونه كه پيشنهاد كرده بودند صلح برقرار شد . آنگاه امير سلاحدار و تاج الدين بن الاثير را براى سوگند دادنشان به كرك فرستاد . و اللّه تعالى اعلم .\r\n\r\nهجوم مغولان به حمص و هلاكت اباقا پس از آن\r\nمغولان در سال 680 از هر سو به شام حمله آوردند . اباقا با لشكرى گران بيامد تا\r\n\r\n","description":"","footnote":"","page_name":" 592 ","page_number":624},
  {"content":"\r\n\r\nبه رحبه رسيد . رحبه را محاصره كرد . صاحب ماردين نيز همراه او بود . برادر خود منكو تيمور را با لشكرى بر مقدمه به شام فرستاد . فرمانرواى ناحيهء شمالى منكو تيمور از فرزندان دوشى خان از سراى به يارى اباقا آمد . او از قسطنطينيه گذشت سپس در قيساريه و تفليس فرود آمد و از آنجا به منكو تيمور پسر هلاكو پيوست و با او به شام رفت .\r\nسلطان قلاون با لشكر مسلمانان از دمشق بيرون آمد و پيش از آنان خود را به حمص رسانيد . در آنجا سنقر الاشقر با همراهان خود از امراى ظاهريه به او پيوست مغولان و هم پيمانانشان از سپاهيان روم و ارمن و فرنگ و گرج بيش از هشتاد هزار تن در حركت آمدند و در حمص دو سپاه به هم رسيدند .\r\nسلطان قلاون ميمنهء خود را به صاحب حماة محمد بن المظفر و نايب دمشق لاچين سلاحدار و عيسى بن مهنا و اعرابى كه با او بودند سپرد و ميسره را به سنقر الاشقر و مماليك ظاهريه و جماعات تركمانان و امراى ايشان داد و حسام الدين طرنطاى و حاجب ركن الدين اياجى [ 1 
  ] و جمهور سپاهيان و مماليك در قلب قرار گرفتند . سلطان قلاون زير علم قرار گرفت و موالى و حواشى او گرداگردش بودند . لشكر مغول به صورت دسته‌ها و گروهها تعبيه شده بود .\r\nاين نبرد در اواسط ماه رجب سال 680 واقع شد . جنگ درگرفت و مسلمانان پاى فشردند .\r\nنخست ميسرهء مسلمانان از جاى بشد و مغولان به تعقيب آنان پرداختند . آنگاه شكست در ميسرهء مغول افتاد . سپاه قلاون بر قلب تاخت . قلب منهزم شد . مغولانى كه در تعقيب ميسرهء مسلمانان بودند بازگشتند و بر سلطان قلاون كه همچنان در جاى خود ثابت ايستاده بود گذشتند .\r\nسلطان از جاى نجنبيد و ميسرهء لشكر او كه واپس نشسته بودند بازگشتند .\r\nسلطان به خيمه‌هاى خود بازگرديد و روز ديگر از پى دشمن روان شد . لشكريان مغول به هنگام فرار بىآنكه گدارهاى فرات را بشناسند خود را به آب افگندند و جماعتى كثير از ايشان غرق شدند . بعضى نيز از طريق سلميه و بيابان رفتند و به هلاكت رسيدند .\r\nخبر اين شكست به آباقا رسيد . او در رحبه بود . شتابان خود را به بغداد رسانيد .\r\nسلطان هر يك از لشكرها را به جاى خود بازگردانيد . سنقر الاشقر به صهيون بازگشت ولى كثيرى از مماليك ظاهريه نزد سلطان ماندند . سلطان به دمشق رفت و در اواخر شعبان آن سال از دمشق به مصر رفت . در آنجا خبر يافت كه منكو تيمور بن هلاكو در همدان و منكو تيمور فرمانرواى شمال در سراى مرده است و همهء اينها براى او به مثابهء پيروزى بود .\r\nاباقا بن هلاكو در سال 681 هلاك شد . سبب هلاكت او آن بود كه گويند شمس الدين جوينى [ 2 
  ] وزير خود را به قتل برادرش منكو تيمور به هنگام بازگشنش از واقعهء حمص متهم ساخت و او را دربند كشيد و شكنجه كرد و اموالش را مصادره نمود . شمس الدين\r\n\r\n\r\n","description":"","footnote":"\r\n[ ( 1 ) 
  ] متن : اياحى .\r\n[ ( 2 ) 
  ] متن : الجريض .\r\n","page_name":" 593 ","page_number":625},
  {"content":"\r\n\r\nجوينى زهر در طعامش كرد و او را بكشت . همچنين اباقا يكى از امراى خود را به قتل برادر خود متهم كرد . او شحنهء جزيره بود . از آنجا بگريخت . سلطان قلاون لشكرى به ناحيهء موصل فرستاد تا موصل را مورد حمله قرار دهد . مسلمانان به سنجار [ 1 
  ] رسيدند و در آنجا اين امير را يافتند و نزد قلاون آوردند . سلطان او را زندانى كرد . سپس آزادش نمود و نام او در ديوان بنوشت . او بسيارى از اخبار مغول را نقل كرده و بعضى از قول او روايت شده است .\r\nسلطان قلاون در اين سال دسته‌هايى از لشكر خود را به نواحى سيس از بلاد روم فرستاد تا در برابر اعمالى كه ارمنها در حلب مرتكب شده بودند ، چون آتش زدن مساجد ، از ايشان انتقام بگيرد . اينان رفتند و در آن نواحى كشتار و تاراج كردند . يكى از امراى مغول در آن حدود به ايشان برخورد و جنگ در پيوست سپاهيان قلاون او را منهزم ساختند و تا جبال بلغار پيش رفتند و با غنايم بسيار بازگرديدند .\r\nسلطان قلاون ، شمس الدين قراسنقر المنصورى را به حلب فرستاد تا ويرانيهايى را كه مغولان در قلعه و مسجد پديد آورده بودند مرمت كند . او نيز آن كار را به نيكوترين وجه به پايان برد .\r\nبرخى پادشاهان مغول اسلام آوردند . نخست نكودر [ 2 
  ] پسر هلاكو فرمانرواى عراق خبر اسلام آوردن خود بداد . او را احمد نام شد . رسولان او اين خبر نزد سلطان قلاون آوردند اينان شمس الدين اتابك و مسعود بن كيكاوس صاحب بلاد روم و قطب الدين محمود شيرازى قاضى سيواس و شمس الدين محمد از حواشى صاحب ماردين بودند .\r\nنامهء احمد نكودر ، تاريخ جمادى الاولاى سال 681 را داشت . سلطان قلاون اين رسولان را اكرام كرد و سلطان را جوابى مناسب داد .\r\nسپس رسول تودامنكو [ 3 
  ] كه بعد از برادرش منكو تيمور در سال 682 به فرمانروايى ناحيهء شمال رسيده بود بيامد . خبر از فرمانروايى خود و دخول خود در دين اسلام داد و خواست تا خليفه براى او فرمان و لقب فرستد و علم جهاد با كفارى كه در آن حوالى هستند بر دوش او نهد . اين خواهشها برآورده شد . و اللّه سبحانه و تعالى اعلم .\r\n\r\nاستيلاى سلطان قلاون بر كرك و صهيون و وفات صاحب حماة\r\nالملك المنصور محمد بن المظفر صاحب حماة در ماه شوال سال 682 درگذشت . سلطان ، پسر او الملك المظفر را به جاى بدر امارت داد و براى او و نزديكانش خلعت فرستاد .\r\nسلطان قلاون در ماه ربيع الاول سال 683 براى محاصرهء مرقب به شام رفت ، زيرا مردم\r\n\r\n\r\n","description":"","footnote":"\r\n[ ( 1 ) 
  ] متن : سنجر .\r\n[ ( 2 ) 
  ] متن : بكدار .\r\n[ ( 3 ) 
  ] متن : قودان بن طقان .\r\n","page_name":" 594 ","page_number":626},
  {"content":"\r\n\r\nمرقب براى همدلى و همدستى با دشمن سلطان دست به كارهايى زده بودند . سلطان مرقب را محاصره كرد تا از او امان خواستند . سلطان مرتب را گرفت و منتظر رسيدن سنقر الاشقر از صهيون شد . چون سنقر نرسيد سلطان نيز به مصر بازگرديد . آنگاه نايب خود حسام الدين طرنطاى را با لشكرى به محاصرهء كرك فرستاد ، زيرا سلامش و خضر در آنجا عصيان كرده بودند .\r\nحسام الدين برفت و كرك را در سال 685 محاصره كرد . مردم كرك امان خواستند . او نيز امانشان داد و همه را گرفته نزد سلطان آورد . سلطان سوار شده به استقبالشان رفت و در اكرامشان مبالغه كرد . چندى بعد در رفتارشان نشانه‌هاى بدسيرتى پديدار شد . سلطان از ايشان به بيم افتاد . همه را در بند كشيد و به قسطنطينيه تبعيد كرد و عز الدين المنصورى و بعد از او بيبرس دوات‌دار مؤلف « اخبار الترك » را به امارت كرك فرستاد .\r\nآنگاه لشكرى به سردارى حسام الدين طرنطاى ترتيب داده به محاصرهء سنقر الاشقر به صهيون فرستاد ، زيرا سر به شورش برداشته بود و بر بلاد سلطان تعدى مىكرد . طرنطاى در سال 686 برفت و سنقر را در محاصره گرفت تا امان خواست و با همهء يارانش تسليم گرديد .\r\nاو را نزد سلطان آورد و در قلعه فرود آورد و همواره در آنجا بود تا سلطان درگذشت و پسرش الملك الاشرف به جاى او نشست . و ما انشاء اللّه به آن خواهيم پرداخت .\r\n\r\nدرگذشت ميخائيل پادشاه قسطنطينيه\r\nگفتيم كه فرنگان قسطنطينيه را از روميان در سال 600 بستدند . ميخائيل يكى از سرداران روم بود كه در يكى از دژهاى حوالى قسطنطينيه مىزيست . چون فرصتى به دست آورد بر شهر شبيخون زد و هر كه را از فرنگان كه در آنجا بود بكشت و باقى با كشتيهاى خود گريختند .\r\nروميان گرد ميخائيل را گرفتند و او را بر خود پادشاه كردند و پادشاه پيشين را كشتند ميان او و صاحب مصر الملك الناصر قلاون دوستى و صلح بود . پسران الملك الظاهر بيبرس چون از مصر تبعيد شدند نزد او رفتند . ميخائيل در سال 581 بمرو و پسرش آندرونيك [ 1 
  ] كه راونس ( ؟ ) لقب داشت به جاى او نشست . ميخائيل به پالئولوك [ 2 
  ] شهرت داشت . و فرزندانش را پالئولوگها [ 3 
  ] مىخواندند . اينان تا اين زمان در قسطنطينيه پادشاهى مىكنند . و اللّه تعالى يؤيد بنصره من يشاء من عباده .\r\n\r\nاخبار نوبه\r\nدر سالهاى 675 پادشاه نوبه نزد الملك الظاهر بيبرس آمد و از وى عليه برادرش\r\n\r\n\r\n","description":"","footnote":"\r\n[ ( 1 ) 
  ] متن : ماندر .\r\n[ ( 2 ) 
  ] متن : اشكرى .\r\n[ ( 3 ) 
  ] متن : بنى اشكر .\r\n","page_name":" 595 ","page_number":627},
  {"content":"\r\n\r\nداود كه بر او غلبه كرده و ملك را از او گرفته بود ، يارى خواست . سلطان او را وعدهء يارى داد و او همچنان چشم به راه مانده بود . چون داود قدرت و توان يافت و از حدود كشور خويش پاى بيرون نهاد و تا نزديكى اسوان ، يعنى اواخر صعيد تاخت و تاز كرد ، سلطان قلاون سپاهى به سردارى اقسنقر الفارقانى و آيبك افرم استاد الدار خود به سركوبى او فرستاد . مرتشكين پادشاه نوبه را نيز با آنان همراه كرد . اينان بدين قصد پيش رفتند و اعراب را نيز به جنگ برانگيختند تا به راس الجنادل رسيدند و بر آن بلاد و ساكنانش غلبه يافتند . داود به مقابله لشكر بيرون آورد ولى شكست خورد و جمع كثيرى از سپاهيانش به قتل رسيدند و خواهر و برادر و مادرش نيز اسير شدند . داود خود به بلاد سودان رفت . لشكر بيبرس از پى برفت و پس از قتالى ديگر او را اسير كرد و همچنان بند بر نهاده نزد سلطان فرستاد . فرمان داد تا او را در قلعه دربند كنند و همچنان در بند ببود تا بمرد . مرتشكين در سلطنت نوبه استقرار يافت و بر عهده گرفت كه هر سال مبلغى معين بپردازد و هدايايى معلوم گسيل دارد و دژهاى مجاور اسوان خالصهء سلطان باشد و به پسر برادر خود داود و به همهء ياران او ، هر چه متعلق به ايشان بوده است ، باز پس دهد . او به همهء اين شروط وفا كرد .\r\nچون الملك الظاهر بيبرس درگذشت و دولت او و دولت فرزندانش سپرى شد و ملك به الملك المنصور قلاون رسيد ، در سال 686 به سردارى علم الدين سنجر الخياط و عز الدين الكورانى لشكر به نوبه فرستاد . نايب قوص عز الدين ايدمر السيفى نيز با ايشان همراه شد .\r\nعز الدين جمعى از اعراب را چون فرزندان ابى بكر و فرزندان عمر و فرزندان شريف و فرزندان شيبان و فرزندان كنز الدوله و جماعتى از اعراب بنى هلال نيز در حركت آورد . اين سپاه در دو جانب شرقى و غربى در ناحيهء دنقله پيش رفتند . پادشاهشان بيتمامون نام داشت . نووى نام او را چنين ضبط كرده و پندارم كه برادر مرتشكين باشد . پادشاه به نبرد لشكر آراست و بر لشكر دشمن زد ولى شكست خورد و تا پانزده روز راه آن سوى دنقله به عقب نشست .\r\nپسر خواهر بيتمامون بر سرير قدرت مستقر شد و سپاهيان مصر به مصر بازگشتند .\r\nسپس بيتمامون بيامد و بر سراسر آن بلاد مستولى شد . پسر خواهرش به شكايت به مصر آمد .\r\nقلاون عز الدين آيبك الافرم را با لشكرى همراه او كرد . سه تن از امرا و عز الدين نايب قوص نيز در حركت آمدند - اين واقعه در سال 688 اتفاق افتاد - و با كشتيهايى پر از آذوقه و سلاح روان شدند . ملك نوبه در اسوان مرد و در همانجا به خاك سپرده شد . نايب او به دادخواهى نزد سلطان آمد . سلطان ، داود پسر برادر مرتشكين را كه در قلعه اسير بود با او بفرستاد . جريس ( ؟ ) پيشاپيش در حركت آمد . بيتمامون گريخت و در جريره‌اى وسط نيل پانزده مرحله آن سوى دنقله موضع گرفت . سپاهيان بر ساحل رود ايستادند و رسيدن زورقها به جزيره به سبب صخره‌هايى كه بر سر راه بود دشوار بود . بيتمامون بيرون آمد و به ابواب رفت .\r\n\r\n","description":"","footnote":"","page_name":" 596 ","page_number":628},
  {"content":"\r\n\r\nيارانش از او جدا شدند . سپاهيان مصر به دنقله بازگشتند . داود را به شاهى برداشتند و پس از نه ماه كه در راه بودند در سال 689 به مصر مراجعت كردند . بيتمامون به دنقله آمد و داود را كشت و اميرى را كه با ايشان بود نزد سلطان قلاون فرستاد تا او را به صلح ترغيب كند و در عوض آن خراج معين را ادا كند . سلطان بپذيرفت و او نيز آنچه را گفته بود ادا كرد و بر سرير ملك خويش مستقر بماند . و اللّه تعالى اعلم .\r\n\r\nفتح طرابلس\r\nفرنگانى كه در طرابلس بودند پيمان صلح را شكستند و آن نواحى را مورد تاخت و تاز قرار دادند . سلطان از مصر و شام لشكر گرد آورد و آنان را مجهز كرد و آلات محاصره داد و در ماه محرم سال 688 راهى طرابلس شد و منجنيقها نصب كرد و شهر را به جنگ بستد . مدت محاصره سى و چهار روز بود . طرابلس را تاراج كرد و بسيارى را به قتل آورد . بعضى به زورقها نشستند تا خود را برهانند . باد آنان را بار ديگر به سواحل آورد . اينان را نيز گرفتند و كشتند يا اسير كردند . سلطان قلاون فرمان داد آن شهر را خراب كنند و به آتش كشند . سلطان دژها و جنگلگاههاى اطراف را فتح كرد و نگهبانان و عامل شهر را به حصن الاكراد منتقل كرد .\r\nسپس دژ ديگرى بنا كرد تا همه به آنجا روند و آن را نيز طرابلس ناميد و اين طرابلس همان است كه امروز هم موجود است .\r\nاما تاريخ شهر طرابلس از آغاز فتح اسلامى از اين قرار است : چون معاويه در عهد عثمان بن عفان ( رض ) به حكومت شام منصوب شد ، سفيان بن مخنف الازدى را به طرابلس فرستاد . سفيان شهر را محاصره كرد و گرداگرد آن را بگرفت . مردم شهر به جان آمدند و به دريا گريختند . سفيان شهر را در تصرف آورد و فتحنامه به معاويه نوشت . معاويه هر سال لشكرى به طرابلس مىفرستاد تا به عنوان مرابط حافظ ثغور شام باشند .\r\nدر عهد عبد الملك مروان بطريقى از روميان نزد او آمد و خواست تا شهر طرابلس را آباد كند و جمعى را در آن سكنا دهد و خراج بپردازد . عبد الملك اجابت كرد . آن رومى اندكى بماند و سپس در حق مسلمانانى كه نزد او بودند غدر ورزيد . عبد الملك ، فرمان دستگيرى او را داد . مىخواست به ديار خود بگريزد . زورقهاى مسلمانان او را در دريا بگرفتند و عبد الملك به قتلش آورد . بعضى گويند وليد بن عبد الملك او را به قتل آورد . از آن پس واليانى از دمشق مأمور طرابلس مىشدند تا نوبت به دولت عبيديان رسيد . آنان طرابلس را تصرف كردند و از سوى خود واليانى مىفرستادند . نخست رمان خادم بود ، سپس سر الدوله ، آنگاه ابو السعاده على بن عبد الرحمان بن جباره ، سپس نزال ، سپس مختار الدولة بن نزال . همهء اينان از وابستگان دولت عبيدى بودند . سپس قاضى شهر امين الدوله ابو طالب حسن بن عمار بر طرابلس استيلا يافت .\r\n\r\n","description":"","footnote":"","page_name":" 597 ","page_number":629},
  {"content":"\r\n\r\nابن عمار در سال 464 درگذشت . او از فقهاى شيعه بود . چون از دنيا رفت پسر برادرش ابو الحسن بن محمد بن عمار ملقب به جلال الملك [ 1 
  ] جانشين او شد .\r\nدر سال 499 [ 2 
  ] سن‌ژيلى [ 3 
  ] از پادشاهان فرنگ به طرابلس لشكر آورد . نام او ريموند بود و معنى ريموند مبارك و خجسته است و سن ژيل نام شهرى است كه بدان معروف شده است .\r\nريموند سن‌ژيلى مدتى شهر را محاصره كرد و فخر الملك ابن عمار از دفع او عاجز آمد . ابن عمار آهنگ سلطان سلجوقى عراق محمد بن ملكشاه كرد تا از او يارى جويد و ذو المناقب پسر عم خود را بر طرابلس نهاد . سعد الدوله فتيان بن الاعز نيز با او بود . ذو المناقب او را كشت و افضل بن امير الجيوش را كه زمام امور خلفاى عبيدى مصر را در دست داشت به طرابلس فراخواند . ريموند سن‌ژيلى در همان روزها كه شهر را در محاصره داشت درگذشت و يكى از زعماى روم به نام سردانى به جاى او نشست . افضل ، يكى از سرداران خود را به طرابلس فرستاد . او به جمع مال پرداخت و به دفع دشمن نپرداخت . بعضى نزد افضل از او سعايت كردند كه مىخواهد دعوى استقلال كند . افضل ديگرى را به جاى او فرستاد و اين ديگر نيز مردى بدسيرت بود چنان كه مردم از او برميدند . در اين حال كشتيهايى از مصر برسيد و جمعى از اعيان شهر و ياران و خويشاوندان و زن و فرزند فخر الملك بن عمار را دربند كشيدند و به مصر فرستادند . ابن عمار كه از يارى سلجوقيان نوميد شده بود - زيرا آنان سرگرم فرونشاندن فتنه‌هايى ديگر بودند - به ؟ طرابلس آمد سپس به دمشق رفت و در سال 502 بر اتابك طغتكين فرود آمد .\r\nدر سال 503 سردانى پس از هفت سال محاصره طرابلس را تصرف كرد . سپس پسر ريموند سن‌ژيلى از بلاد فرنگ آمد و طرابلس را از سردانى بستد . و قريب به سى سال در آنجا فرمان راند . عاقبت زعماى كشورش بر او بشوريدند و يكى از آنان به نام بطرس يك چشم او را بكشت و از سوى خود القوش را در طرابلس امارت داد . سپس واقعهء ميان صاحب بيت المقدس پادشاه فرنگان و اتابك زنگى صاحب موصل پديد آمد . در اين مصاف فرنگان منهزم شدند و القوش اسير شد و پادشاه فرنگان از مهلكه برهيد و به يكى از دژها پناه برد و در آنجا موضع گرفت . اتابك زنگى او را محاصره كرد تا به مصالحه گردن نهاد بدان شرط كه آن دژ را بدهد و زنگى نيز اسيران را در عوض آزاد نمايد .\r\nالقوش به سوى طرابلس رفت و مدتى در آنجا بماند . سپس اسماعيليه برجستند و او را كشتند . پس از او كودكى جانشين وى شد . او در سال 557 در واقعهء حارم شركت جست .\r\nدر اين جنگ الملك العادل فرنگان را شكست داد و او به اسارت افتاد و تا زمان صلاح الدين در بند بود . در سال 570 آزاد شد و به طرابلس رفت . او همچنان ببود تا سال 588 الملك المنصور قلاون طرابلس را فتح كرد . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : جلال الدين .\r\n[ ( 2 ) 
  ] متن : 292 .\r\n[ ( 3 ) 
  ] متن : صنجيل .\r\n","page_name":" 598 ","page_number":630},
  {"content":"\r\n\r\n\r\nساختن مدرسه و دو بيمارستان در مصر\r\nالملك المنصور قلاون آهنگ آن كرد كه در قاهره بيمارستانى بسازد . بناها را يك يك مىنگريست تا نظرش به دار القطبيه از قصور عبيديان و بناهاى مجاور آن در زمينهاى ميان دو قصر افتاد . آنجا را محل بيمارستان قرارداد و خانه را بناى اصلى آن . همچنين در برابر آن مدرسه‌اى براى تدريس علم و گنبدى براى مدفن خود . اين مدرسه زير نظر سنجر الشجاعى علم الدين ساخته شد . مدرسه و بيمارستان در مدت كمى بنا شد و در سال 682 بناى آنها كامل گرديد . قلاون املاك و مزارع و ديه‌هايى در مصر و شام وقف آنها نمود . در روز افتتاح بيمارستان كه روزى از ياد نرفتنى بود خود به بيمارستان آمد و جامى از شربتى طبى نوش كرد و گفت اين بيمارستان را به همگان وقف كردم . از كسانى كه چون من باشند تا فروترين اصناف مردم . اين بيمارستان از آثار نيك اوست . و اللّه اعلم .\r\n\r\nوفات الملك المنصور قلاون و حكومت پسرش الملك الاشرف خليل\r\nالمنصور قلاون پسر خود علاء الدين على را به ولايت‌عهدى برگزيد و او را الصالح لقب داد . علاء الدين در سال 687 چشم از جهان فروبست او پسر ديگرش خليل را ولايت‌عهدى داد .\r\nفرنگان كه در عكا بوديد پيمان صلح شكستند و بر آن نواحى دست به حمله زدند كاروانى از بازرگانان كه جمعى غلامان رومى و ترك براى او مىآوردند مورد حملهء فرنگان واقع شد و آن بردگان همه به غارت رفتند و اسير شدند . سلطان تصميم گرفت كه به غزاى آنان رود . پس از عيد فطر سال 679 لشكر بيرون آورد . پسر خود خليل را بر قاهره نهاد . زين الدين سيف و علم الدين الشجاعى وزير نيز با او در قاهره ماندند . قلاون در خارج شهر قاهره لشكرگاه برپاى كرد . بناگاه بيمار شد و به قصر خود بازگرديد و بيمارى به شدت گراييد و در ماه ذو القعدهء آن سال ديده از جهان بربست . با پسرش خليل بيعت شد و او را الاشرف لقب نهادند .\r\nحسام الدين طرنطاى نايب قلاون بود . او را در مقام خود ابقا كرد و زين الدين سيف را در نيابت عتبه با او شريك ساخت و علم الدين سنجر الشجاعى را وزارت داد و بدر الدين بيدر [ 1 
  ] المنصورى را استاد دار خود ساخت و عز الدين آيبك را خزانه‌دار [ 2 
  ] خود كرد .\r\nحسام الدين لاچين سلاحدار نايب دمشق بود و شمس الدين قراسنقر الجو كندار نايب حلب . خليل بن قلاون آن دو را در مقامشان ابقا كرد . سپس نايب حسام الدين طرنطاى را چند روز دستگير كرد و سپس او را به قتل آورد و اموال او را كه در بيان نمىگنجيد مصادره كرد .\r\n\r\n\r\n","description":"","footnote":"\r\n[ ( 1 ) 
  ] متن : بيدو .\r\n[ ( 2 ) 
  ] متن : خرندار .\r\n","page_name":" 599 ","page_number":631},
  {"content":"\r\n\r\nاز آن جمله ششصد هزار دينار نقدينه بود . همه را به خزانه حمل كرد . بدر الدين به استقلال مقام نيابت يافت .\r\nالملك الاشرف خليل ، نزد محمد بن عثمان بن السعلوس به حجاز كس فرستاد و او را وزارت خويش داد . او يكى از بازرگانان شام بود كه در زمان پدرش به او نزديك شده بود .\r\nو او را به سرپرستى اقطاعات خود در شام به خدمت گرفته بود . او نيز در شام بر مقدار درآمد اقطاعات به او سبب ستمى كه بر رعايا روا مىداشت بسيار بيفزود . اعمال ناپسند او را به طرنطاى خبر دادند طرنطاى ، المنصور قلاون را واداشت تا او را مصادره كند و شكنجه دهد و از شام تبعيد كند .\r\nمحمد بن عثمان بن السعلوس در اين سال به حج رفت و زمام امور دولت الملك الاشرف خليل را به عهده گرفت و چون به وزارت رسيد كارهاى شگرف از او بروز كرد . خواص خود را به كارها گماشت و از ديگر مردم برتر داشت و مقام و منزلت هر كس معين نمود .\r\nالملك الاشرف خليل شمس الدين سنقر را نيز به زندان كرد . چون طرنطاى دستگير شد عز الدين سيف را نيز دستگير كرد ، زيرا خبر يافته بود كه با طرنطاى در توطئه‌هاى او شركت داشته . ولى چون برائتش ثابت شد آزادش كرد . و اللّه تعالى اعلم .\r\n\r\nفتح عكا و خراب كردن آن\r\nالملك الاشرف خليل در آغاز سال 690 به محاصرهء عكا رفت . مىخواست كارى را كه پدرش آغاز كرده بود به پايان آورد . پس لشكر بياراست و مردم شام را نيز به نبرد فراخواند و خود شتابان راهى عكا گرديد . امراى شام و المظفر بن المنصور صاحب حماة نيز به دو پيوستند .\r\nاين لشكر گران عكا را محاصره كرد و سنگهاى منجنيق بر آن باريدن گرفت و بسيارى از برجهاى ان سرنگون شد . مدافعان نيز جنگجويان مسلمان را تيرباران كردند . مسلمانان بر خود پوششهايى از نمد پوشيدند و در پناه آن پيش رفتند و خندق را به خاك بينباشتند . هر يك از ايشان هر چه مىتوانست خاك حمل مىكرد و در خندق مىريخت . تا پر شد . مسلمانان به برج رسيدند و آن را با خاك يكسان كردند و از همان ناحيه به شهر حمله آوردند و هر كه را يافتند طعمهء تيغ هلاك كردند و هر چه بود به غارت بردند . اندكى از دشمنان به برجهاى بزرگتر پناه بردند . مسلمانان آنان را محاصره كردند و آن گروه را نيز به خاك هلاك افگندند .\r\nاين فتح در اواسط ماه جمادى الاولاى سال 690 [ 1 
  ] بود .\r\nعكا را صد و سه سال پيش از اين يعنى در سال 587 فرنگان از صلاح الدين ايوبى گرفته بودند و اينك بار ديگر به دست مسلمانان مىافتاد .\r\n\r\n\r\n","description":"","footnote":"\r\n[ ( 1 ) 
  ] متن : 670 .\r\n","page_name":" 600 ","page_number":632},
  {"content":"\r\n\r\nالملك الاشرف خليل فرمان داد شهر را درهم كوبند . خبر به فرنگان صور و صيدا و عثليث [ 1 
  ] رسيد . شهرهاى خود را رها كردند و رفتند . سلطان قدم به اين شهرهاى خالى نهاد و همه را با خاك يكسان كرد . سپس به دمشق بازگرديد . در راه كه مىآمد حسام الدين لاچين المنصورى نايب دمشق را دستگير كرد . بعضى از شياطين به او خبر داده بودند كه سلطان آهنگ كشتن او دارد . او نيز بر اسب نشست و بگريخت . علم الدين سنجر الشجاعى او را تعقيب كرد و بگرفت .\r\nالملك الاشرف به بيروت لشكر برد و آنجا را تسخير كرد . سپس بر كرك گذشت . نايب كرك ركن الدين بيبرس دوات دار استعفا خواست . اين ركن الدين بيبرس همان مورخ است .\r\nسلطان ، جمال الدين اتسز الاشرفى را به جاى او معين كرد .\r\nالملك الاشرف خليل به قاهره بازگرديد . سلامش و خضر و پسران الملك الظاهر بيبرس را كه در زندان اسكندريه بودند به قسطنطينيه فرستاد . سلامش در آنجا درگذشت . سلطان ، شمس الدين سنقر الاشقر و حسام الدين لاچين المنصورى را كه در بند كرده بود آزاد كرد و علم الدين سنجر نايب دمشق را گرفت . و پيش از آنكه خود به مصر بيايد به مصر فرستاد .\r\nسلطان فرمان داد در قلعه طاقنماهايى بس وسيع و بلند براى نشستن بسازند و گنبدى در برابر آنها جهت جلوس سلطان در ايام جشن و سرور برپا دارند . اين گنبد مشرف بر ميدان اسب‌دوانى و ميدان بود . و اللّه سبحانه و تعالى اعلم .\r\n\r\nفتح قلعة الروم\r\nسلطان در سال 691 پس از آنكه حسام الدين لاچين را آزاد كرد و بار ديگر به مقر فرمانرواييش فرستاد راهى دمشق شد و از آنجا به حلب رفت و لشكر به قلعة الروم برد و شهر را در ماه جمادى الاولاى همان سال محاصره كرد و پس از سى روز تصرف نمود . مدافعان قلعه سخت پايدارى كردند . سلطان قلعه را ويران نمود و بطرك ارمنى را اسير كرد و به حلب بازگرديد ماه شعبان را در حلب ماند و سيف الدين بلبان الطباخى [ 2 
  ] را به جاى قراسنقر الظاهرى بر حلب امارت داد . قراسنقر را چون الملك الظاهر بيبرس سرورى بر مماليك داه ؟ بود ، به اين لقب مىخواندند .\r\nسلطان به دمشق بازگرديد و عيد فطر را در آنجا سپرى ساخت . لاچين از او بيمناك شد و در شب عيد فطر بگريخت . سلطان براى دستگيرى او خود بر اسب نشست ولى يكى از اعراب در ميان حى خود او را بديد و بگرفت . . و نزد سلطان آورد . سلطان او را بند برنهاده به قاهره گسيل داشت . سلطان در ماه شوال همين سال عز الدين آيبك الحموى را به جاى علم الدين\r\n\r\n\r\n","description":"","footnote":"\r\n[ ( 1 ) 
  ] متن : عتليه .\r\n[ ( 2 ) 
  ] متن : الطباقى .\r\n","page_name":" 601 ","page_number":633},
  {"content":"\r\n\r\nسنجر الشجاعى به نيابت دمشق فرستاد .\r\nسلطان پس از اين اعمال به مصر بازگرديد و علم الدين سنجر الشجاعى را از بند برهانيد .\r\nعلم الدين يك سال پس از آزادى بمرد . آنگاه سلطان سنقر الاشقر را گرفت و بكشت و چون امير بيدر به برائت لاچين گواهى داد او را آزاد كرد .\r\nدر سال 691 ابن الاثير [ تاج الدين احمد بن شرف الدين سعيد بن شمس الدين محمد الحلبى الكاتب 
  ] [ 1 
  ] درگذشت و پسرش عماد الدين ايوب جانشين او شد . ايوب را الملك المنصور قلاون در آغاز فرمانرواييش به زندان كرده بود و الملك الاشرف پس از سيزده سال كه در زندان گذرانيد آزاد كرد و او را به جهت مجالست خود و شورا برگزيد .\r\nهم در اين سال قاضى فتح الدين محمد بن القاضى محيى الدين عبد اللّه بن عبد الظاهر صاحب ديوان انشا و كاتب سر درگذشت . او را در نزد سلطان و پدرش مكانتى عظيم بود و جاى او را تاج الدين [ 2 
  ] احمد بن الاثير الحلبى [ 3 
  ] گرفت . از فتح الدين بن عبد الظاهر پسرى ماند به نام علاء الدين على . سلطان نعمت خويش بر او نيز ارزانى داشت . و او را در زمرهء كاتبان خويش درآورد .\r\nسلطان محرم سال 693 به قصد شكار به جانب صعيد رفت . نايب خود بدر الدين بيدرا را در قاهره نهاد و رفت تا به قوص رسيد . شمس الدين بن السعلوس نيز در خدمت او بود .\r\nگروهى نزد سلطان سعايت كردند كه بيدرا را در صعيد مزارع بىحساب است . سلطان از انبارهاى او ديدار كرد . در نظرش بسيار آمد . بيدرا از اين حال بيمناك شد . چون سلطان به قاهره رسيد برخى از اقطاعات او را از او بازپس گرفت و بيدرا همچنان ميان بيم و اميد مىزيست . هدايا و تحف بسيار چون انواع خيمه‌ها و اسبان رهوار و جز آنها به سلطان تقديم داشت . و اللّه اعلم .\r\n\r\nحركت سلطان به شام و صلح ارمن و درنگ او در ييلاق و ويران شدن شوبك\r\nسلطان الملك الاشرف خليل در سال 692 به شام رفت . بيدرا نايب خود را پيشاپيش با لشكر بفرستاد و خود عنان مركب به جانب كرك كج كرد و چندى در آنجا درنگ نمود و به اصلاح امور آن پرداخت و بازگرديد . آنگاه راهى شام شد . در آنجا رسول فرمانرواى سيس نزد او آمد و خواستار صلح شد . و اين شرط بپذيرفت كه بهسنا [ 4 
  ] و مرعش و تل حمدون را بر مسلمانان واگذارد . بر اين پايه پيمان صلح بسته شد و سلطان آن قلعه‌ها را تصرف كرد . اينها\r\n\r\n\r\n","description":"","footnote":"\r\n[ ( 1 ) 
  ] افزوده از : النجوم الظاهره ، ج 8 ، ص 34 .\r\n[ ( 2 ) 
  ] متن : فتح الدين .\r\n[ ( 3 ) 
  ] متن : الحلى .\r\n[ ( 4 ) 
  ] متن : تهسنا .\r\n","page_name":" 602 ","page_number":634},
  {"content":"\r\n\r\nدر دهانهء در بند از متعلقات حلب بودند . بهسنا بيش از اين در دست مسلمانان بود . چون هلاكو حلب را تصرف كرد نايب آن ، آن را به پادشاه ارمن در سيس ، فروخت . سپس سلطان به حمص رفت و در ماه رجب آن سال به حمص رسيد . الملك المظفر تقى الدين صاحب حماة نيز با او بود . به سلميه وارد شد حسام الدين مهنا بن عيسى بن مهنا امير عرب به ديدار او آمد .\r\nسلطان او برادرانش محمد و فضل و پسرش موسى را در بند كشيد و با امير لاچين به دمشق فرستاد و از آنجا به مصر گسيل شدند و در آنجا به زندان رفتند . پس از دستگيرى امير حسام الدين مهنا به جاى او محمد بن ابى بكر على بن حذيفه را بر عرب [ 1 
  ] امارت داد . در همان روزها كه در حمص بود نايب كرك امير افرم را فرمان داد كه شوبك و قلعهء آن را ويران كند . پس از ويرانى شوبك به مصر بازگرديد . پيشاپيش لشكر را بابيد را به مصر فرستاد و خود با خواص خود از پى آن بيامد . چون به مصر داخل شد بنداز لاچين المنصورى برداشت . و اللّه اعلم .\r\n\r\nكشته شدن الملك الاشرف خليل و حكومت برادرش الملك الناصر محمد در كفالت كتبوقا\r\nبيدرا نايب الملك الاشرف بر عقل و ارادهء او مستولى شده بود و الملك الاشرف از او بيمناك بود ، زيرا سلطان مىپنداشت كه مىخواهد راه خودكامگى پيش گيرد بنابر اين او نيز از سلطان وحشت داشت .\r\nدر سال 693 الملك الاشرف عزم شكار كرد و به بحيره رفت . وزير خود ابن السعلوس را براى تحصيل اموال و اقمشه به اسكندريه فرستاد . سلطان در ناحيهء حمامات براى صيد فرود آمد و تا روز شنبهء دوازدهم محرم در آنجا درنگ كرد . در آن روز به هنگام عصر در تروجه [ 2 
  ] امير بدر الدين بيدرا نايب سلطنت با جماعتى كثير از امرا نزد او آمدند . سلطان فرمان داده بود كه لشكر را با بنه و خيام بردارد و پيشاپيش برود تا سلطان به تنهايى شكار كند و شب هنگام به پرده‌سراى بازگردد . سلطان به شكار پرداخت و بيدرا نيز به انجام فرمان او رفت و در اين روز جز شهاب الدين احمد بن الاشل ميرشكار كسى با او نبود . در آن حال بيدرا و يارانش نزد او آمدند سلطان خشمگين شد و زبان به سرزنش او گشود . بيدرا مىكوشيد از سورة خشم او بكاهد .\r\nآنگاه نزد ياران خود آمد و در نهان ميعاد نهاد كه بر سلطان حمله‌ور شده از ميانش بردارند از كسانى كه دست به اين حمله زدند يكى لاچين المنصورى نايب دمشق بود و قراسنقر المنصورى نايب حلب . همهء امرا از الملك الاشرف كينه به دل داشتند زيرا خدم و حواشى خود را بر آنان مقدم داشته بود .\r\nابن السعلوس به او نامه نوشت و او را از قلت اموال خبر داد . سلطان براى آنكه از\r\n\r\n\r\n","description":"","footnote":"\r\n[ ( 1 ) 
  ] متن : غرب .\r\n[ ( 2 ) 
  ] متن : فرجه .\r\n","page_name":" 603 ","page_number":635},
  {"content":"\r\n\r\nهزينهء خود بكاهد غلامان خود را به قلعه بازگردانيد و خود با گروه اندكى ماند . روزى بار ديگر هواى شكار در سرش افتاد . در اين روز اميران از پى او رفتند و در شكارگاه به او نزديك شدند سلطان احساس خطر كرد و پيش از آنكه دست به كارى زند شمشيرها بكشيدند و او را زير ضربه‌ها گرفتند . بيدرا نخستين ضربه را فرود آورد آنگاه لاچين ضربهء دوم را فرود آورد و او را در همان حال خفته در خاك و خون رها كردند . اين واقعه در اواسط محرم همان سال بود .\r\nاينان به خيمه‌ها بازگشتند و پاى فشردند تا بيدرا را فرمانروايى دهند و او را الملك القاهر لقب دادند .\r\nآنگاه بيسرى الشمسى و سيف الدين بكتمر . ملاحدار را دربند كشيد و هر دو را با خود به قاهره برد و عازم قلعهء قاهره كه مقر پادشاه بود شدند .\r\nزين الدين كتبوقا به شكار بيرون آمده بود . خبر قتل الملك الاشرف را شنيد . از پى بيدرا و يارانش روان شد و حسام الدين استاد الداز و ركن الدين بيبرس چاشنگير و طقجى با جماعتى از چاشنيگيران از دور پديدار شدند . چون بيدرا بيسرى و بكتمر را بند بر نهاده در خيمه‌اى به آنان نشان داد ، نزد كتبوقا و يارانش بازگشتند و اعرابى كه همراه بيدرا بودند و ديگر سپاهيان از او گريختند . بيدرا اندكى به جنگ پرداخت و كشته شد . سرش را بر نيزه كرده به قاهره آوردند . يارانش چون قراسنقر و لاچين در قاهره گريختند و پنهان شدند .\r\nگويند كه لاچين در گلدستهء مسجد ابن طولون پنهان شد . كتبوقا و يارانش به قلعه درآمدند . علم الدين الشجاعى در قلعه بود . محمد بن قلاون برادر الملك الاشرف را حاضر آوردند و با او بيعت كردند و او را الملك الناصر لقب دادند . كتبوقا نيابت سلطنت يافت . حسام الدين مقام اتابكى و علم الدين سنجر به وزارت رسيد و ركن الدين بيبرس چاشنيگير استاد الدار شد .\r\nاينان زمام همهء امور دولت را در دست داشتند و الناصر را جز نامى نبود .\r\nاينان براى دستگيرى ديگر اميرانى كه در توطئهء قتل الملك الاشرف خليل دست داشته بودند به جد در ايستادند و بعضى را عرضهء شمشير كردند و بعضى را بردار كردند و اعضاى بعضى را قطع كردند . سيف الدين بهادر ، راس نوبه ، و جمال الدين اقوش الموصلى را نيز كشتند . و اجسادشان را سوختند .\r\nكتبوقا ، از لاچين و قراسنقر كه عهده‌دار اين قتل بودند ، شفاعت كرد . آنان از مخفيگاههاى خود بيرون آمدند و به مقام دولتى خويش بازگشتند . چون وزير محمد بن السعلوس از اسكندريه بازگرديد ، كتبوقا او را دستگير كرد و اموال وزير الشجاعى را نيز مصادره نمود و او را به انواع شكنجه كرد . وزير در زير شكنجه هلاك شد . عز الدين آيبك الافرم را الصالحى آزاد نمود . او را الملك الاشرف در سال 692 زندانى كرده بود . و اللّه سبحانه و تعالى اعلم .\r\n\r\n","description":"","footnote":"","page_name":" 604 ","page_number":636},
  {"content":"\r\n\r\n\r\nوحشت كتبوقا و كشته شدن علم الدين سنجر الشجاعى\r\nعلم الدين سنجر الشجاعى در دستگاه الملك الناصر محمد بن قلاون موقعيتى نيك داشت و در زمرهء خواص او قرار گرفت . علم الدين الملك الناصر را اشارت كرد كه جماعتى از امرا را در بند كشد . اين اقدام از كتبوقا مخفى مانده بود . علم الدين با موكب خود در ميدان قلعه بود كه كتبوقا از اين امر خبر يافت . اميران نيز سواره در خدمت او بودند . همگان به وحشت افتادند و در كار علم الدين و الملك الناصر شك كردند . سپس يكى از مماليك علم الدين نزد كتبوقا آمد و شمشير كشيد كه او را بكشد ولى به دست مماليك او به قتل رسيد . آن روز كتبوقا و ديگر امرا به قلعه نزد الملك الناصر نرفتند و بيبرس چاشنيگير را گرفتند و به اسكندريه فرستادند و در لشكر ندا دردادند . چون گرد آمدند قلعه را محاصره كردند . سلطان اميرى نزد آنها فرستاد تا به گفتگو پردازد . گفتند به شرطى از محاصرهء قلعه دست بر خواهند داشت كه علم الدين سنجر الشجاعى را به دست ايشان دهد . سلطان از اين كار امتناع كرد . اميران هفت روز محاصره را ادامه دادند و جنگ ميان دو طرف سخت شد . كسانى كه در قلعه باقى مانده بودند نزد كتبوقا گريختند و علم الدين براى دفع ايشان بيرون آمد ولى كارش به جايى نرسيد و نزد سلطان بازگرديد . سلطان سخت بر جان خود مىترسيد . علم الدين درخواست كرد كه اجازه دهند به زندان برود . در همان حال كه به زندانش مىبردند چند تن از مماليك به او حمله كردند و كشتندش . اين خبر به كتبوقا و يارانش رسيد . آن خيالات از سرشان برفت . سپس براى سلطان امان خواستند ، امانشان داد . او را سوگند دادند . سوگند خورد . مهاجمان به قلعه درآمدند . كتبوقا باب عطا بگشود و مردم را عطا داد . از مماليك [ برجى 
  ] آن كسان را كه با علم الدين رابطه داشته بودند و شمارشان به نهصد تن مىرسيد از منازلشان دور كرد .\r\nدر آغاز محرم سال 694 اين مماليك شبى را ميعاد نهادند و همه بر اسب نشستند و به زندانها حمله آوردند و آن گروه را كه در زندانها بودند آزاد كردند و خانه‌هاى امرا را غارت كردند ولى پيش از آنكه به همهء مقاصد خود برسند صبح بردميد . حاجب بها در جمعى از لشكريان را به سركوبيشان فرستاد و شورش را فروخوابانيد . جماعت مماليك برجى پراكنده شدند . بسيارى از ايشان دستگير شدند و به شكنجه كشيده شدند . بعضى را كشتند ، بعضى را زدند و بعضى را تبعيد كردند .\r\nسلطان ، عز الدين آيبك الافرم را از حبس برهانيد و او را به مقامى كه داشت يعنى امير جاندار بازگردانيد . امير افرم در همان نزديكى بمرد .\r\nپس از اين حوادث بنيان فرمانروايى سلطان استوار شد . نايب السلطنهء او كتبوقا بود كه زمام كارهايش را به دست داشت و بر او تحكم مىكرد . ما بقى اين وقايع را ان شاء اللّه خواهيم آورد . و اللّه تعالى ولى التوفيق .\r\n\r\n","description":"","footnote":"","page_name":" 605 ","page_number":637},
  {"content":"\r\n\r\n\r\nخلع الملك الناصر محمد بن قلاون و حكومت الملك العادل كتبوقا\r\nچون ميان زين الدين كتبوقا و علم الدين سنجر الشجاعى خلاف افتاد و آن فتنه در پى آن برپا شد ، كتبوقا بر جان خود بيمناك شد و مدتى خود را به بيمارى زد و به دار النيابه نرفت .\r\nسلطان گاهگاه به عيادت او مىرفت . كتبوقا در اين ايام برخى از خواص خود را واداشت تا مقدمات استيلاى او را بر ملك و بر تخت نشستن او را قراهم كنند . كتبوقا از آغاز امر هواى سلطنت در سر داشت . پس امرا را گرد آورد تا با او بيعت كنند . آنان نيز بيعت كردند و الملك الناصر محمد بن قلاون را خلع نمودند . كتبوقا سواره به سراى سلطنت رفت و بر تخت نشست .\r\nاو را الملك العادل لقب دادند . سلطان الملك الناصر از قصرهاى شاهى اخراج شد . او با مادرش در يكى از حجره‌هاى قصر زندگى مىكرد .\r\nكتبوقا ، حسام الدين لاچين را نايب السلطنهء خود نمود و الصاحب فخر الدين عمر بن عبد العزيز الخليلى را مقام استاد الدار داد . او پيش از اين در ديوان علاء الدين وليعهد قلاون بود . عز الدين آيبك الافرم الصالحى امير جاندار شد و بهادر الحلبى امير حاجب و سيف الدين بتخاص [ 1 
  ] استاد الدار . سپس مقامات دولتى را ميان مماليك خود تقسيم كرد .\r\nكتبوقا به نواب شام نوشت تا براى او بيعت بگيرند . آنان نيز اطاعت كردند . كتبوقا عز الدين آيبك خازندار نايب طرابلس را عزل كرد و به جاى او فخر الدين آيبك الموصلى را قرار داد . خازندار در حصن الاكراد فرود آمد و موصلى به طرابلس رفت .\r\nدر سال 695 طايفه‌اى از مغولان قبيلهء اويرات [ 2 
  ] به سركردگى طرغيه شوى دختر منكو تيمور پسر هلاكو با بايدو در قتل كيخاتو خان پسر عم پادشاه مغول دست داشتند نزد الملك العادل كتبوقا گريختند . غازان خان به طايفه‌اى از مغولان اشارت كرد كه راه بر آنان بگيرند و يكى از امراى خود را فرستاد تا طرغيه و كسانى از بزرگان قبيله را كه با او هستند دستگير كند . او نيز با هشتاد سوار برفت . طرغيه او را و يارانش را كشت و از فرات گذشته وارد شام شد .\r\nمغولان از ديار بكر به تعقيب ايشان پرداختند ولى با حمله‌اى كه از سوى فراريان انجام گرفت منهزم شدند . الملك العادل كتبوقا ، سنجر دواتدار را گفت تا به گرمى استقبالشان كند و نايب دمشق به آمدنشان مجلسى عظيم ترتيب داد . سپس به مصر رفتند . شمس الدين قراسنقر پيشبازشان كرد . اينان با ديگر امرا بر در قلعه مىنشستند و اين امر را براى خود ننگى مىپنداشتند و همين امر چنان كه خواهيم گفت ، سبب خلع الملك العادل گرديد . از پى آنان ديگر افراد قومشان به مصر درآمدند . در راه جماعتى كثير از آنان مرده بود . ابن مغولان كم‌كم\r\n\r\n\r\n","description":"","footnote":"\r\n[ ( 1 ) 
  ] متن : منماص\r\n[ ( 2 ) 
  ] متن : اربدانيه .\r\n","page_name":" 606 ","page_number":638},
  {"content":"\r\n\r\nدر دولت نفوذ كردند و تركان با ايشان درآميختند و اسلام آوردند و فرزندانشان را در امور دولتى استخدام كردند و به ايشان زن دادند و از ايشان زن گرفتند . و اللّه سبحانه و تعالى اعلم .\r\n\r\nخلع الملك العادل كتبوقا و حكومت الملك المنصور لاچين\r\nدولتمردان الملك العادل كتبوقا از اينكه مماليك او بر ايشان مقدم شده بودند و اويراتهاى تتر با آنان برابر ، سخت به خشم آمدند و براى خلع او به گفتگو نشستند .\r\nدر سال 695 كتبوقا به شام رفت و عز الدين آيبك الحموى نايب دمشق را عزل كرد و سيف الدين اغزلو را كه از موالى او بود به جايش نشاند . اموال عز الدين را نيز مصادره كرد سپس شكاركنان راهى حمص گرديد . الملك المظفر تقى الدين محمود صاحب حماة به استقبالش شتافت و اكرامش كرد و او را به حماة برد .\r\nكتبوقا پس از اين سفر رهسپار مصر شد در حالى كه امرا تصميم به خلع او و سركوب مماليك او داشتند . چون به عوجاء از سرزمين فلسطين رسيد خبر يافت كه بدر الدين بيسرى الشمسى با مغولان مكاتبه دارد . كتبوقا او را نكوهش كرد و به سختى تهديد نمود . امرا از اين گونه خطاب بيمناك شدند و عزم خود جزم كردند . حسام الدين لاچين و بدر الدين بيسرى و شمس الدين قراسنقر و سيف الدين قفچاق و بهادر الحلبى و بكتاش الفخرى و بيليك خازندار و اقوش الموصلى و بكتمر سلاحدار و طغجى و كرجى و معطاى همدست شده آهنگ شورش كردند و همگان با لاچين بيعت كردند . ديگران نيز به او پيوستند و آهنگ خيمه‌هاى بكتوت الازرق نمودند و او را نيز كشتند . سپس بتخاص [ 1 
  ] آمد او را هم به ديار عدم فرستادند . سلطان كتبوقا با جمع خود بر نشست تا به دفاع پردازد . حمله‌اى كردند و او به دمشق گريخت . همگان با لاچين بيعت كردند و او را الملك المنصور لقب دادند . به هنگام بيعت امرا با او شرط كردند كه بىرأى ايشان كارى نكند . لاچين قبول كرد و به مصر رفت و در قلعه فرود آمد .\r\nچون كتبوقا به دمشق رسيد سيف الدين اغزلو نايب دمشق به استقبالش آمد و او را به قلعه داخل كرد . كتبوقا از تعرض لاچين و امراى او سخت احتياط مىكرد . لاچين جماعتى از موالى او را امان داد . سپس جمعى از امراى مصر به سردارى جاغان به رحبه آمدند . اينان از طرفداران لاچين بودند . از رحبه به دمشق حركت كردند و در خارج شهر فرود آمدند و بيعت با لاچين را اعلام كردند . سپاهيان و موالى كتبوقا دسته دسته به ايشان پيوستند و اساس كار الملك العادل كتبوقا سراسر از هم گسيخته شد . كتبوقا خواست كه ولايت صرخد را به او دهند . تا فرمان برسد او را به زندان فرستادند . دو سال حكومت كرده بود . امراى كتبوقا نيز بيعت خود را براى لاچين فرستادند و سيف الدين جاغان به قلعهء دمشق درآمد . در اين احوال\r\n\r\n\r\n","description":"","footnote":"\r\n[ ( 1 ) 
  ] متن : ميحاص .\r\n","page_name":" 607 ","page_number":639},
  {"content":"\r\n\r\nنامهء لاچين رسيد كه جاغان به مصر رود و نيز كتبوقا را چنان كه خود خواسته بود ولايت صرخد داد . و امير قبجق المنصورى هم نيابت دمشق يافت . لاچين در مصر ركن الدين بيبرس چاشنيگير و ديگر مماليك را از بند برهانيد . قراسنقر را نايب خود ساخت و سيف الدين سلار را استاد الدار و سيف الدين بكتمر سلاحدار را امير جانداز و بهادر الحلبى را [ امير طبلخانه 
  ] نمود و فخر الدين الخليلى را همچنان به وزارت ابقاء كرد . سپس او را عزل كرد و شمس الدين سنقر الاشقر را به جاى او گماشت . آنگاه قراسنقر نايب خود را و سيف الدين بكتمر را در آخر سال 696 بگرفت و به جاى او غلام خود سيف الدين منكو تيمور الحسامى را برگزيد و سيف الدين قبجق را نايب خود ساخت .\r\nلاچين فرمان داد جامع ابن طولون را تجديد بنا كنند و براى نظارت علم الدين سنجر را برگزيد و از خالص مال خود بيست هزار دينار تقديم كرد . و املاك و ديه‌ها بر آن وقف نمود .\r\nلاچين در سال 697 الناصر محمد بن قلاون را با سيف الدين استاد الدار به كرك فرستاد و زين الدين ابن مخلوف فقيه بيت خود را گفت كه او پسر سرور من است و من در اين حكومت نايب او هستم اگر مىدانستم كه او مىتواند حكومت كند زمام كار را به دست او مىدادم و اكنون بر جان او بيمناكم از اين رو او را به كرك فرستادم . الناصر در ماه ربيع الاول به كرك رسيد . نووى گويد كه جمال الدين بن اقوش را با او فرستاد .\r\nسلطان در اين سال بدر الدين بيسرى الشمسى را به سعايت منكو تيمور نايب خود بگرفت ، زيرا لاچين در نظر داشته بود كه منكو تيمور را وليعهد خود سازد ولى بيسرى او را از اين عمل منع كرده بود و او را نكوهش كرده بود ، منكو تيمور يكى از مماليك بيسرى را واداشت تا به سلطان خبر دهد كه او را آهنگ شورش است پس لاچين در آخر ماه ربيع الثانى همان سال او را دستگير كرد و به زندان فرستاد و او در زندان بمرد .\r\nهمچنين در اين سال لاچين ، بهادر الحلبى و عز الدين آيبك الحموى را دربند كشيد .\r\nلاچين در اين سال فرمان داد اقطاعات را در همهء نواحى ملك بازگردانند . امرا و دبيران را براى انجام اين مهم روانه داشت و متولى آن عبد الرحمان الطويل مستوفى دولت بود .\r\nمورخ حماة ، الملك المؤيد ، گويد كه مصر منقسم بر بيست و چهار قيراط بود : چهار قيراط ويژهء سلطان و هزينه‌هاى او و راتبه‌ها بود و ده قيراط از آن امرا و اطلاقات و زيادات و سپاهيان و ده قيراط براى سپاهيان . پس لشكر ناتوان شد .\r\n\r\nفتح دژهاى سيس\r\nچون سيف الدين منكو تيمور نيابت يافت و در زمرهء خواص سلطان درآمد و زمام امور\r\n\r\n","description":"","footnote":"","page_name":" 608 ","page_number":640},
  {"content":"\r\n\r\nدولت به دست گرفت از او خواست كه مقام ولايت‌عهدى را به او دهد . امرا از اين امر ناخشنود شدند و نظر سلطان را از او برگردانيدند . منكو تيمور نيز با ايشان دل بد كرد و به سعايت نشست تا سلطان برخى از ايشان را دستگير كرد و ديگران خود به اطراف پراكنده شدند . سلطان جماعتى از ايشان را در سال 697 به غزو بلاد سيس و ارمن فرستاد . از جملهء اين امرا بود بدر الدين بكتاش الفخرى امير سلاح و قراسنقر و بكتمر سلاحدار الفى ؟ نايب صفد با سپاه خود و نايب طرابلس و نايب حماة نيز با آنان بودند . علم الدين سنجر دواتدار نيز از پى ايشان برفت .\r\nاين سپاه به سيس رسيد . سه روز در آنجا قتل و تاراج كردند . سپس بر بغراس گذشتند .\r\nآنگاه به مرج انطاكيه . سه روز در آنجا درنگ كردند و در بلاد روم به جسر الحديد رسيدند و از آنجا به تل حمدون راندند . شهر را خالى يافتند . ارمنهايى كه در آنجا بودند به قلعهء نجميه نقل كرده بودند . نخست قلعهء مرعش را گرفتند . سپس قلعهء نجميه را چهل روز محاصره كردند و به صلح بگشودند . يازده دژ از آن نواحى را از جمله دژهاى مصيصه و حموم را به حيطهء تصرف آوردند . مردم ارمينيه سخت به وحشت افتاد و اظهار فرمانبردارى نمودند و لشكر به حلب باز گرديد .\r\nسلطان لاچين را خبر رسيد كه مغولان آهنگ شام دارند . امير جمال الدين آقوش الافرم صغير را با سپاهى راهى دمشق كرد و فرمان داد كه از دمشق همراه با امير قفجق المنصورى لشكر به حلب برد و از آنجا رهسپار حمص شود و در آنجا بماند . سپس خبر رسيد كه مغولان بازگشته‌اند . در آنجا سيف الدين الطباخى را فرمان شد كه بكتمر سلاحدار و الفى نايب صفد و جمعى از امرا را دربند كند . طباخى مىخواست چنان كند ولى يارى آن نداشت .\r\nتدلار ( ؟ ) به بسار ( ؟ ) رفت و در همانجا بمرد ولى ديگران نيز چون خبر يافتند خود را نزد قفجق به حمص رسانيدند . قفجق آنان را امان داد و به سلطان نامه نوشت و شفاعت كرد ولى سلطان در دادن پاسخ تعلل مىكرد .\r\nروزى سيف الدين گرجى و علاء الدين ايدغدى [ 1 
  ] از اينكه قفجق آنان را امان داده است به درشتى با او سخن گفتند . قفجق به شك افتاد كه شايد اينان اين سخن از زبان سلطان گويند پس از حمص بيرون رفت .\r\nسلطان لاچين ، جاقان را به جاى او به دمشق فرستاد و به او نوشت كه از پى او و ديگر امرا رود . او نيز از پى ايشان برفت . آنان شتابان برفتند و سپاهيانشان پراكنده شدند . قفچق از فرات گذشت و با اصحاب خود به عراق درآمد . پيش از اين نايب حمص را گرفته و با خود برده بودند . در راه خبر يافتند كه سلطان لاچين كشته شده است در حالى كه در بلاد دشمن\r\n\r\n\r\n","description":"","footnote":"\r\n[ ( 1 ) 
  ] متن : ايدغرى .\r\n","page_name":" 609 ","page_number":641},
  {"content":"\r\n\r\nپيش رفته بودند و بازگشتشان ميسر نبود . پس در نواحى واسط نزد غازان رفتند . قفجق خود وابسته به لشكر مغول بود و پدرش از خواص غازان به شمار مىآمد .\r\nچون ميان لاچين و غازان فتنه افتاد نوروز [ 1 
  ] اتابك غازان از او رميده بود . به لاچين نامه نوشت كه به دو پيوندد . لاچين غازان را از نامه‌هاى او آگاه كرد . او نيز به قتلغ نايب هرات [ 2 
  ] نوشت كه نوروز را بگيرد و بكشد . او نيز چنان كرد . غازان برادران او را نيز در بغداد بكشت .\r\nو اللّه تعالى اعلم .\r\n\r\nكشته شدن لاچين و بازگشت الملك الناصر محمد بن قلاون به پادشاهى خويش\r\nسلطان لاچين همهء مقاليد ملك را به غلام خود منكو تيمور تفويض كرده بود . او نيز بر همه جا دست انداخته و قصد آن داشت كه خود به استقلال فرمان راند .\r\nچنان كه گفتيم ، امرا اعمال او را ناخوش مىداشتند . او نيز سلطان را بر ضد ايشان برانگيخت .\r\nسلطان نيز آنان را يك يك از درگاه خود براند . برخى را به خوارى افگند و برخى را تبعيد كرد .\r\nسيف الدين گرجى از چاشنيگيران بود و بر ايشان سرورى داشت . او از خواص و مقربان سلطان بود .\r\nهر گاه اراده مىكرد به سراى سلطان داخل مىشد . منكو تيمور را بر او رشك آمد و خواست او را از درگاه دو نگهدارد . چون خبر آوردند كه قلعه‌اى چند از بلاد ارمن فتح شده ، منكو تيمور كوشيد كه سلطان ، سيف الدين گرجى را به آن نواحى فرستد . گرجى از رفتن استعفا خواست ولى كينهء منكو تيمور به دل گرفت و در كار برانداختن منكو تيمور نشست . امير طغجى [ 3 
  ] از امراى چاشنيگيران را دامادى بود به نام توقتاى [ 4 
  ] . روزى منكو تيمور به هنگام گفتگو به خشم آمد و با او به درشتى سخن گفت . او به خشم آمد . به سيف الدين گرجى و طغجى شكايت برد .\r\nآنگاه همگان بر كشتن سلطان كه سبب تطاول منكو تيمور شده بود ، متفق شدند .\r\nيك شب سلطان لاچين به بازى شطرنج مشغول بود و حسام الدين قاضى حنفيان نزد او بود . گرجى بيامد و در را به روى مماليك او بست . سلطان سبب پرسيد و گرجى بهانه‌اى آورد . سپس همچنانكه در كنار سلطان به تمشيت برخى كارها مشغول بود قمهء او را زير پارچه‌اى پنهان كرد . چون سلطان براى نماز عشاء برخاست گرجى شمشير بركشيد تا بكشدش . سلطان از پى قمهء خود گشت و نيافتش . ديگران شمشير در او نهادند و كشتندش و آهنگ قتل قاضى كردند ولى از سر خون او درگذشتند . گرجى پس از كشتن سلطان در جايى كه طغجى انتظارش را مىكشيد رفت و همه به خانهء منكو تيمور رفتند . او در سراى نيابت سلطنت بود . چون مرگ را\r\n\r\n\r\n","description":"","footnote":"\r\n[ ( 1 ) 
  ] متن : فيروز .\r\n[ ( 2 ) 
  ] متن : حران .\r\n[ ( 3 ) 
  ] متن : طقجى .\r\n[ ( 4 ) 
  ] متن : طنطاى .\r\n","page_name":" 610 ","page_number":642},
  {"content":"\r\n\r\nروياروى ديد به طغجى پناه برد . طغجى نيز او را پناه داد و در چاه به زندانش كرد . سپس رأيشان ديگرگون شد و تصميم به قتلش گرفتند و كشتندش .\r\nقتل الملك المنصور حسام الدين لاچين در ماه ربيع الاول سال 698 اتفاق افتاد .\r\nاو از موالى على بن المعز آيبك بود . چون او را به قسطنطينيه تبعيد كردند ، لاچين را در قاهره رها كرد . المنصور قلاون او را از قاضى به حكم بيع بر غايب خريد به هزار درهم . او را لاچين صغير مىگفتند ، زيرا لاچين ديگرى بود از او بزرگتر معروف به لاچين كبير كه نايب حمص بود .\r\nچون لاچين كشته شد امرا مجتمع شدند . از آن جمله بودند : ركن الدين بيبرس چاشنيگير و سيف الدين سلار استاد الدار و حسام الدين لاچين رومى كه با اسب بريد از بلاد سيس آمده بود و جمال الدين آقوش الافرم كه پس از اخراج نايب و يارانش به حمص ، از دمشق آمده بود و عز الدين آيبك خازندار ، و بدر الدين سلاحدار . اينان قلعه را در ضبط آوردند و نزد الملك الناصر محمد بن قلاون به كرك كس فرستادند و او را فراخواندند كه پادشاهى دهند .\r\nطغجى قصد آن داشت كه خود بر تخت نشيند . در اين حال امرايى كه در حلب بودند از غزوه سيس بازگشتند . مقدم بر ايشان امير بدر الدين بكتاش الفخرى امير سلاح بود . امرايى كه در قلعه بودند طغجى را اشارت كردند كه به استقبال او رود . طغجى با ناخشنودى و اكراه بر نشست و به پيشباز او رفت . چون با امير سلاح ديدار كرد پرسيد : چيست كه سلطان خود به استقبال من نيامده است ؟ گفت : سلطان كشته شده . [ در همان حال امير سلاح طغجى را از خود براند و حاضران تيغ در او نهاده كشتندش . 
  ] [ 1 
  ] گرجى در قلعه مانده بود . چون اين خبر بشنيد بگريخت ولى جماعتى از پى او رفتند و در قرافه كشتندش امير بدر الدين بكتاش و امراى ديگر پس از يك سال كه به غزاى سيس رفته بودند به قلعه داخل شدند .\r\nامرا چون سيف الدين سلار و امير ركن الدين بيبرس چاشنيگير و امير عز الدين ايبك خازندار و امير آقوش الافرم و بكتمر امير جاندار و امير سيف الدين كرت حاجب كارها را مىگردانيدند و چشم به راه محمد بن قلاون بودند كه از كرك برسد . آنان آنچه رفته بود به امراى دمشق نوشتند . آنان نيز موافقت كردند . سپس نايب لاچين جاقان الحسامى را دستگير كردند . مأمور دستگيرى او بهاء الدين قرا ارسلان السيفى بود . جاقان را در بند كشيدند و پس از چند روز بمرد . امرايى كه در مصر بودند سيف الدين قتلوبك را به جاى او برگزيدند .\r\nالملك الناصر محمد بن قلاون در ماه جمادى الاولاى سال 698 به مصر رسيد . با او بيعت كردند . او امير سيف الدين سلار را نيابت سلطنت داد و بيبرس را استاد الدار نمود و\r\n\r\n\r\n","description":"","footnote":"\r\n[ ( 1 ) 
  ] افزوده از النجوم الزاهره . ج 8 ، حوادث سال 698 .\r\n","page_name":" 611 ","page_number":643},
  {"content":"\r\n\r\nبكتمر الجوكندار را امير جاندار و شمس الدين اعسر را وزارت داد و فخر الدين بن الخليلى را با آنكه قبلا ابقا كرده بود عزل نمود . آنگاه جمال الدين آقوش الافرم را به عوض سيف الدين قتلوبك به دمشق فرستاد و سيف الدين قتلوبك را به مصر فراخواند و مقام حاجبى داد . سيف - الدين كرت را به طرابلس فرستاد و سيف الدين كرامى امارت دژهاى شام و بلبان الطباخى را نيابت حلب داد . قراسنقر المنصورى را از بند برهانيد و به صبيبه [ 1 
  ] فرستاد و چون صاحب حماة سلطان الملك المعز در پايان آن سال درگذشت امارت حماة به او داد .\r\nالملك الناصر محمد بن قلاون همهء امرا را خلعت داد و باب عطايا و ارزاق بگشود و بر سرير پادشاهى استقرار يافت . بيبرس و سلار زمام كارهاى او به دست داشتند . و اللّه يؤيد بنصره من يشاء من عباده .\r\n\r\nجنگ با مغولان\r\nپيش از اين گفتيم كه قفجق نايب دمشق نزد غازان گريخت و اين امر سبب شد كه ميان او و مصر آتش اختلاف بالا گيرد . غازان به بسيج سپاه پرداخت كه رهسپار شام شود نخست سلامش بن اباجو [ 2 
  ] را با بيست و پنجهزار از سپاهيان مغول به شام روان داشت . برادرش قطقطو نيز با او بود . غازان فرمان داده بود كه از جانب سيس به شام رود و پس از شام بر بلاد روم تازد . چون سلامش به بلاد روم داخل شد او را هواى پادشاهى در سر افتاد كه روم را بگيرد و غازان را خلع كند . فرزندان قرمان [ 3 
  ] در بلاد روم به فرمان او درآمدند . شمارشان به ده هزار سوار مىرسيد . سلامش از آنجا كه بود مصريان را پيام فرستاد و از ايشان عليه غازان يارى خواست . سلامش كه شصت هزار سپاهى گرد آورده بود به سيواس راند . فرمانرواى سيواس او را به شهر راه نداد و نامه‌اى نوشت و با مخلص رومى نزد فرمانرواى مصر فرستاد و از او يارى طلبيد . از سوى دمشق سپاهى به يارى او رفت . چون غازان خبر يافت يكى از امراى مغول به نام مولاى را با سى و پنجهزار سوار به جنگ او فرستاد . چون لشكر غازان به سيواس رسيد سپاهيان سلامش از او ببريدند و به مولاى پيوستند .\r\nبدينگونه كه مغولان نزد مولاى رفتند و تركمانان به كوه زدند . سلامش با بقاياى لشكر خود به سيس عقب نشست و به دمشق و از آنجا به مصر رفت و از سلطان لاچين خواست كه او را با لشكرى يارى دهد تا بتواند زن و فرزند خويش از شام به مصر آورد سلطان ، نايب حلب را فرمان داد كه به ياريش رود او نيز بكتمر الحلبى را بفرستاد سلامش خود را به يكى از قلاع رسانيد غازان او را فرود آورد و بكشت برادرش قطقطو و مخلص\r\n\r\n\r\n","description":"","footnote":"\r\n[ ( 1 ) 
  ] متن : ضبينه .\r\n[ ( 2 ) 
  ] متن : امال بن بكو .\r\n[ ( 3 ) 
  ] متن : قزمان .\r\n","page_name":" 612 ","page_number":644},
  {"content":"\r\n\r\nدر روم ماندند . در مصر به آن دو اقطاع دادند و آن دو در زمرهء سپاه مصر درآمدند . و اللّه تعالى اعلم .\r\n\r\nنبرد مغولان با الملك الناصر محمد بن قلاون و استيلاى غازان بر شام سپس بازگشتنش از آنجا\r\nاز رميدگى كه ميان مغولان و حكومت تركان در مصر پديد آمده بود سخن گفتيم و علل و اسباب آن بيان داشتيم . چون با الملك الناصر محمد بن قلاون بيعت شد خبر يافت كه غازان خان لشكر به شام مىآورد . سلطان لشكرى به سردارى قتلوبك الكبير و سيف الدين غزاز بر مقدمه روان داشت و خود در اواخر سال 698 از پى ايشان برفت تا به غزه رسيد . در آنجا خبر دادند كه برخى از مماليك آهنگ آن دارند كه او را فروگيرند و اويراتى [ 1 
  ] هايى كه از لشكر مغولان نزد كتبوقا آمده‌اند در اين امر دخالت دارند .\r\nدر آن ايام كه سلطان درصدد كشف حقيقت اين خبر بود ناگاه مشاهده شد كه مملوكى از ايشان شمشير بركشيده صفوف لشكر را برمىدرد و پيش مىآيد . لشكريان در خارج شهر غزه صف بسته بودند . آن مرد فورا كشته شد . به تحقيق و تعقيب پرداختند . حقيقت امر روشن شد . معلوم شد توطئه را اويراتىها ساز كرده‌اند و رئيس ايشان تراغاى [ 2 
  ] است . در اين واقعه بعضى از مماليك مقتول شدند و بعضى در كرك به زندان رفتند .\r\nسلطان از غزه به عسقلان و از آنجا به دمشق رفت . از آن پيشتر رفت . ميان سلميه و حمص به لشكر غازان رسيد . در ناحيه‌اى به نام مروج . جمعى از گرج و ارمن همراه او بودند و بر مقدمه امراى ترك كه از شام گريخته بودند . قفجق المنصورى و بكتمر سلاحدار و فارس الدين البكى و سيف الدين غزاز نيز بر مقدمه مىآمدند .\r\nنبرد در اواسط ماه ربيع الاول سال 699 واقع شد ميمنهء لشكر مغول در هم شكست و غازان ثابت ايستاده بود . بناگاه به قلب حمله كرد . الملك الناصر محمد بن قلاون منهزم شد و بسيارى از امرا به شهادت رسيدند . حسام الدين قاضى حنفيان و عماد الدين اسماعيل بن الامير در اين حمله از دست رفتند . غازان به حمص رفت و بر خزاين سلطان مستولى شد .\r\nخبر شكست لشكر الملك الناصر محمد بن قلاون به دمشق رسيد . مردم به هم برآمدند و اوباش سر به شورش برداشتند . مشايخ شهر چون بدر الدين [ محمد بن ابراهيم 
  ] بن جماعه و تقى الدين بن تيميه و جلال الدين قزوينى به شفاعت نزد غازان رفتند . شهر همچنان پرآشوب بود .\r\nمشايخ شهر از غازان طلب امان نامه كردند . گفت امان نامه را پس از رفتن شما به شهر\r\n\r\n\r\n","description":"","footnote":"\r\n[ ( 1 ) 
  ] متن : اربدانى .\r\n[ ( 2 ) 
  ] متن : طرنطاى .\r\n","page_name":" 613 ","page_number":645},
  {"content":"\r\n\r\nمىفرستم . آنگاه چند تن از امراى او همراه با الشريف القمى [ 1 
  ] به دمشق درآمدند و مكتوبى كه خود آن را « فرمان » مىخواندند قرائت كردند .\r\nامراى مغول در بستانهاى خارج شهر فرود آمدند . سيف الدين ارجواش [ 2 
  ] المنصورى به قلعه موضع گرفت . اميرى امان‌نامه امان نزد او برد كه فرود آيد و فرود نيامد . چند تن از مشايخ دمشق را فرستادند . او همچنان به تحصن خويش مىافزود . اين امر به سبب پيامى بود كه الملك الناصر در نهان به او داده بود . در اين احوال قفجق و بكتمر در ميدان فرود آمدند و از او خواستند كه فرود آيد . سيف الدين پاسخى درشت داد . گفتند : اگر تسليم نشوى خون مسلمانان به گردن تو است . گفت : به گردن شماست كه از دمشق بيرون رفتيد و غازان را به اينجا كشانيديد .\r\nقفجق به دمشق داخل شد و فرمان غازان را كه او را امارت دمشق و همهء شام داده بود براى مردم خواند و به نام غازان در مسجد خطبه خوانده شد و دست سپاهيان مغول در شهر به انواع آشوب و تاراج و ستم گشوده گرديد . همچنين در قراء اطراف چون صالحيه و ديه‌هاى آن و مزه و داريا ستم از حد گذرانيدند .\r\nابن تيميه سوار شد و نزد شيخ الشيوخ نظام الدين محمود الشيبانى رفت . او در عادليه مىزيست . او را سوار كرده با خود به صالحيه آورد و اوباش و شورشگران را از آنجا طرد كردند .\r\nسپس مشايخ همگان برنشستند و شكايت به غازان بردند . مقربان غازان از بيم آنكه بر مغولان خشم گيرد نگذاشتند به غازان نزديك شوند . ميان دو طرف اختلاف افتاد و تاوان اين اختلاف را مردم شهر مىپرداختند . عاقبت نزد وزير سعد الدين و رشيد الدين آمدند و شكايت به آن دو بردند . اين امر سبب شد كه اسيرانشان آزاد گردند .\r\nدر ميان مردم شايع شد كه غازان مغولان را پروانهء قتل و تاراج شهر داده است .\r\nمردم شهر به شيخ الشيوخ پناه بردند و بر عهده گرفتند كه چهارصد هزار درهم بپردازند تا مغولان را هواى تاراج از سر برود . براى فراهم كردن اين مبلغ بسيارى را زدند يا به حبس افگندند تا آن مبلغ حاصل شد .\r\nمغولان به مدرسهء عادليه درآمدند . ارجواش مدرسه را به آتش كشيد . براى كوبيدن قلعه منجنيقى بر بام مسجد بنى اميه نصب كردند ، آن را آتش زدند . منجنيق ديگر ساختند .\r\nمغولان سخت از آن حراست مىكردند . در اين گير و دار حرمت مسجد پاك برفت و در آن مرتكب اعمال حرام مىشدند . روزى مردم قلعه هجوم آوردند . نجارى را كه منجنيق مىساخت كشتند . ارجواش نايب قلعه نيز همهء خانه‌ها و مدارس و ابنيه و دار السعاده را كه در\r\n\r\n\r\n","description":"","footnote":"\r\n[ ( 1 ) 
  ] متن : الشريف الرضى .\r\n[ ( 2 ) 
  ] متن : علم الدين .\r\n","page_name":" 614 ","page_number":646},
  {"content":"\r\n\r\nاطراف مسجد بود ويران كرد در اين ماجراها قاضيان و خطيبان رنجهاى بسيار ديدند و نمازهاى جماعات و جمعه تعطيل شد و قتل و اسارت از حد بگذشت دار الحديث نيز با مدارس بسيار ويران گرديد .\r\nپس از اين اعمال غازان به بلاد خود بازگشت . قفجق را بر دمشق و شام امارت داد .\r\nحماة و حمص را به بكتمر سلاحدار داد و صفد و طرابلس و نواحى ساحل را به فارس الدين البكى . و نايب خود قتلغ شاه را با شصت هزار سپاهى براى نگهدارى شام در آنجا گماشت .\r\nوزير او بدر الدين بن فضل اللّه و شرف الدين ابن الامير و علاء الدين بن القلانسى با او برفتند .\r\nقتلغ شاه بار ديگر قلعه را محاصره كرد و چون كارى از پيش نبرد عزم رفتن كرد و همهء متجاوزان و اوباش همراه او رفتند .\r\nقفچق تنها ماند و به تنهايى فرمان مىراند . مردم اندكى امان يافتند . مماليك بار ديگر اينجا و آنجا زمام كارها به دست گرفتند .\r\nسپاه مغول كه از پى تركان به قدس و غزه رفته بودند و خونها ريخته و اموال بسيارى تاراج كرده بودند بازگشتند . سردارشان در اين ايام مولاى بود از امراى مغول . ابن تيميه نزد او رفت و خواست تا بعضى از اسرا را به او بخشد و بدين طريق جمعى را آزاد كرد .\r\nالملك الناصر محمد بن قلاون چون به قاهره رسيد ، الملك العادل كتبوقا نيز با او بود .\r\nاو از محل نيابت خود صرخد آمده بود كه در آن معركه شركت جويد . چون در لشكر الملك الناصر شكست افتاد با او به مصر رفت و در خدمت نايب سلار باقى ماند .\r\nسلطان بار ديگر دست به هزينه و عطا گشود و لشكر خويش آمادهء نبرد ساخت و به صالحيه رفت . در آنجا از حركت غازان از شام خبر يافت . بلبان الطباخى نايب حلب از راه طرابلس و جمال الدين الافرم نايب دمشق و سيف الدين كراى نايب طرابلس به او پيوستند لشكر سلطان و لشكرهاى آنان متفق شدند . نيز به سلطان خبر دادند كه قتلغ شاه نايب غازان نيز از پى او از شام رفته است . بيبرس چاشنيگير با لشكر خود بيامد و ميان او و قفچق و بكتمر سلاحدار و البكى مراسلاتى افتاد و همگان اذعان كردند كه آنچه كرده‌اند خطا بوده و اكنون سر به فرمان سلطان دارند . آن سه امير نزد سلار و بيبرس رفتند . آنان را نزد سلطان كه در صالحيه بود آوردند . ماه شعبان همان سال بود . سلطان برنشست و به استقبالشان رفت و اكرام بسيار كرد و اقطاعشان داد . قفچق را بر شوبك امارت داد و خود به قاهره بازگشت . سلار و بيبرس نيز در خدمت بودند .\r\nجمال الدين آقوش الافرم الصغير در امارت دمشق ابقا شد و قراسنقر المنصورى امارت حلب يافت زيرا بلبان الطباخى از امارت آن سامان استعفا خواسته بود . سيف الدين قتلوبك\r\n\r\n","description":"","footnote":"","page_name":" 615 ","page_number":647},
  {"content":"\r\n\r\nبه طرابلس مأمور شد . الملك العادل زين الدين كتبوقا المنصورى به نيابت حماة منصوب شد .\r\nچون امام الدين بن سعد الدين القزوينى قاضى دمشق وفات كرده بود اين مصعب به بدر الدين بن جماعه رسيد . جمال الدين اقوش الافرم چون به دمشق رفت هر كس را كه به خدمت مغولان در آمده بود عقاب كرد و لشكرى به جبل كسروان و دروز فرستاد تا مردم آن نواحى را گوشمال دهد ، زيرا به هنگام هزيمت لشكر سلطان ، دست به كشتارشان زده بودند . همچنين مردم دمشق را به تير اندازى و شيوهء به كار بردن سلاح اجبار كرد . نيز مقرر شد كه مردم مصر و شام پولى بپردازند تا گروهى سوار و پياده به حفظ ديه‌ها به مدت چهار ماه گماشته شوند .\r\nدر سال 700 شايعات در باب حركت مغولان افزون گرديد . الملك الناصر محمد عازم شام شد و بر مردم مقرر كرد كه مالى بپردازند تا بدان لشكر خود را تقويت نمايند آن مال بستد . چند روزى در خارج شهر غزه درنگ كرد . سپس دو هزار سوار به دمشق فرستاد و خود در پايان ماه ربيع الاول به مصر بازگرديد .\r\nغازان با لشكر جرار خود برسيد . مردم از برابرش مىگريختند چنان كه راهها را گنجاى ايشان نبود . غازان ميان سرمين [ 1 
  ] و حلب فرود آمد و شهرها را تا انطاكيه و جبل السمر ( ؟ ) به جاروب غارت برونت و كشتار بسيار كرد . در آنجا گرفتار سرما و باران شديد و زمين گلناك بود و عبور از آن دشوار . آذوقه و علوفه نيز قطع شد و سپاه در تنگناى آذوقه افتاد . زمين نيز سراسر پوشيده در برف بود . مغولان بناچار به بلاد خود بازگرديدند .\r\nسلطان الملك الناصر محمد لشكرى بسيج كرده بود و اين لشكر به سردارى بكتمر سلاحدار به شام مىآمد . سلطان سيف الدين فنحاص المنصورى را به جاى او گماشته بود .\r\nدر خلال اين احوال ميان سلطان الملك الناصر و غازان رسولان و نامه‌ها در آمد و شد بود .\r\nهمچنين سلطان ، فارس الدين البكى را امارت حمص ارزانى داشت . و اللّه سبحانه و تعالى اعلم .\r\n\r\nوفات خليفه الحاكم بامر اللّه و خلافت پسرش المستكفى باللّه و جنگ با اعراب صعيد\r\nخليفه الحاكم بامر اللّه احمد كه الملك الظاهر بيبرس او را در سال 660 به خلافت رسانيده و با او بيعت كرده بود ، در سال 701 پس از چهل و يك سال خلافت درگذشت . او پسر خود ابو الربيع سليمان را به جانشينى خود معين كرده بود . الملك الناصر محمد بن قلاون با او بيعت كرد و او را المستكفى لقب داد .\r\n\r\n\r\n","description":"","footnote":"\r\n[ ( 1 ) 
  ] متن : مرش .\r\n","page_name":" 616 ","page_number":648},
  {"content":"\r\n\r\nدر اين احوال مردم صعيد از جور اعراب و قتل و غارت ايشان فريادشان به شكايت برخاست . سلطان لشكرى به سردارى شمس الدين قراسنقر بر سرشان فرستاد و سخت گوشمالشان داد . اعراب به طاعت آمدند و مقرر شد كه هزار هزار و پانصد هزار درهم بپردازند با هزار اسب و دو هزار شتر و ده هزار گوسفند . اعراب صعيد نخست به شروط گردن نهادند ولى نفاق آشكار كردند . سلار و بيبرس چاشنيگير لشكر بر سر ايشان كشيدند و قتل و تاراج كردند و اموال و چارپايانشان را غارت كردند و بازگشتند .\r\nامير بيبرس چاشنيگير عزم انجام فريضهء حج كرد . ابو نمى ، امير مكه مرده بود . دو پسر او رميثه و حميضه جاى پدر را گرفتند و دو برادر خود عطيفه و ابو الغيث را دربند كردند .\r\nآن دو زندان را سوراخ كردند و خود را به بيبرس رسانيدند تا ساز و برگى فراهم كرده به جنگ برادران خود روند . بيبرس آن دو را بگرفت و به قاهره آورد .\r\nدر سال 702 [ 1 
  ] كشتيهايى پر از جنگجويان از مصر به جزيرهء ارواد در درياى طرطوس گسيل شد . جماعتى از فرنگان در آن جزيره بودند . اينان در جزيره باروها برآورده و استحكامات ساخته بودند . سپاهيان مصر آن جزيره را تصرف كردند و فرنگان را اسير نمودند . سپس همه جا را ويران كردند و رسم آبادانى از آن برافگندند . و اللّه تعالى ولى التوفيق .\r\n\r\nمعاهده اهل ذمه\r\nدر سال 700 وزير فرمانرواى ناحيهء مغرب به رسالت به مصر آمد . در آنجا اهل ذمه را مكرم و محترم و در رفاه يافت و ديد كه در كارهاى دولت تصرف مىكنند . از آن وضع خشمگين شد و زبان به نكوهش گشود . خبر ناخشنودى و نكوهش او به سلطان الملك الناصر رسيد .\r\nفرمان داد فقها گرد آيند تا حدودى را كه براى اهل ذمه معين شده بررسى و مجرى دارند و با آنان چنان رفتار كنند كه به هنگام فتوحات صدر اسلام رفتار مىكرده‌اند .\r\nحاصل گفتگوهاى فقها بدين جا كشيد كه مسيحيان عمامه‌هاى كبود يا سياه بر سر گذارند و يهود عمامه‌هاى زرد و زنان ايشان با علاماتى كه مناسب آنها باشد مشخص شوند . همچنين هيچيك از اهل ذمه بر اسب ننشينند و سلاح حمل نكنند و چون بر خر سوار شوند به عرض بنشينند و پاها از دو سو رها نكنند و از وسط جاده نرانند و صدايشان را از صداى مسلمانان بلندتر نكنند و بناهايشان را از بناهاى مسلمانان بالاتر نبرند و علامات و شعارهاى خود آشكار ننمايند و ناقوس نزنند و هيچ مسلمانى را به كيش نصارا و يهود دعوت نكنند و بردهء مسلمان نخرند و نيز از كسانى كه مسلمانان اسير كرده‌اند يا در سهم مسلمانان واقع شده نخرند و چون\r\n\r\n\r\n","description":"","footnote":"\r\n[ ( 1 ) 
  ] متن : 760 .\r\n","page_name":" 617 ","page_number":649},
  {"content":"\r\n\r\nبه حمام داخل مىشوند زنگوله‌اى به گردن خود بندند تا از ديگران تميز داده شوند و سر انگشترى خود را به خط و كلمات عربى نقش نكنند و به فرزندان خود قرآن نياموزند و در كارهاى دشوار مسلمانان را به خدمت نگيرند و آتش نيفروزند و اگر يكى از آنان با زن مسلمانى زنا كرد كشته شود . بطرك مسيحيان در حضور عدول گفت : بر همكيشان من و اصحاب من مخالفت و عدول از اين مقررات حرام است . رئيس يهود نيز نوشت : اين مقررات را بر همكيشانم عرضه داشتم اجراى آنها بر ايشان واجب شد .\r\nاينك پس از نقل معاهدهء مردم شام و مصر با اهل ذمه ، متن معاهدهء عمر بن الخطاب را با اهل ذمه مىآوريم :\r\n« عهدنامه‌اى است از مسيحيان مصر و شام با عبد اللّه عمر امير المؤمنين . كه چون شما بر ما پيروزى يافتند ما از شما امان خواستيم براى خود و زن و فرزند و همكيشانمان و ما اين شروط را پذيرفتيم كه در شهرهايمان و اطراف آن دير و كنيسه و صومعهء راهب بنا نكنيم و هر چه از آنها ويران شود از نو تعمير ننماييم . درهاى خانه‌هاى خود را براى ورود عابران و مسافران گشاده گردانيم و هر مسلمانى كه بر ما گذشت سه شب او را طعام دهيم . در معابد و خانه‌هايمان هيچ جاسوسى را مأوا ندهيم . و از مسلمانان رازى را پوشيده نداريم و فرزندان خود را قرآن نياموزيم و شريعت خود آشكار نگردانيم و كسى را به آن دعوت ننماييم و هيچيك از خويشاوندان خود را كه بخواهند به اسلام داخل شوند منع نكنيم . مسلمانان را اكرام كنيم و چون بخواهند بنشينند جاى خود به آنها دهيم و خود را در پوشيدن لباس چه قلنسوه چه عمامه و كفش يا آرايش موى به آنان شبيه نسازيم . خود را به نامهايى كه آنها به فرزندانشان مىگذارند ، نناميم و كنيه‌هايى چون كنيه‌هاى آنان براى خود برنگزينيم بر روى زين سوار نشويم و شمشير حمايل نكنيم و هيچ سلاحى نداشته باشيم و با خود حمل ننماييم و عبارتهاى عربى بر خاتمهاى خويش ننگاريم و جلو سرمان را بتراشيم و مهمان مسلمان را هر جا كه باشيم اكرام كنيم و بر ميان خود زنار بنديم و صليبهاى خود آشكار نكنيم . بساط متاع خود را بر سر راه مسلمانان يا در بازارها نگشاييم . هيچگاه در نزد مسلمانان ناقوس نزنيم و مراسم شعانين به راه نيندازيم . چون كسى از ما بميرد براى او به صداى بلند زارى نكنيم و آتش در راه مسلمانان نيفروزيم . از بردگان آنچه در سهم مسلمانان قرار گرفته نخريم . به خانهء مسلمانان سرنكشيم و خانه‌هاى خود را بلندتر از خانه‌هاى ايشان نسازيم . » چون اين عهدنامه را نزد عمر آوردند در آن افزود كه « حق زدن هيچ مسلمانى را نداريم . اين شروط را ما و همكيشانمان پذيرفتيم تا در امان شما باشيم . اگر در چيزى از آنچه شرط كرده‌ايم و به عهده گرفته‌ايم خلاف كرديم ديگر در ذمهء شما نخواهيم بود و با ما چنان رفتار كنيد كه با ديگران از اهل معاندت و شقاق رفتار مىكنيد . » عمر رضى اللّه عنه آن شروط\r\n\r\n","description":"","footnote":"","page_name":" 618 ","page_number":650},
  {"content":"\r\n\r\nبه امضا رسانيد و خود نيز شرطى بر شروط ايشان بيفزود كه « هر كس از اهل ذمه مسلمانى را عمدا بزند پيمانى كه با او بسته‌ايم لغو مىگردد . » بر اساس احكام اين عهدنامه ، فتاوى فقها نصا و قياسا در باب اهل ذمه صادر مىشود .\r\nاما معابد اهل ذمه : ابو هريره گويد : عمر هر كنيسه‌اى را كه بعد از هجرت احداث شده بود ويران كرد و تنها كنيسه‌هايى را باقى گذاشت كه پيش از اسلام بنا شده بوده‌اند .\r\nهمچنين [ عمر بن عبد العزيز 
  ] عروة بن محمد [ السعدى 
  ] را فرستاد تا همهء معابد اهل ذمه را در صنعاء ويران نمايند و با قبطيان مصالحه كند كه برخى از معابدشان را ويران كند و برخى را بر جاى گذارد و او تنها معابدى را باقى گذاشت كه قبل از هجرت ساخته شده بودند . در باب خراب كردن و تعمير كردن معابد اهل ذمه ميان فقها اختلاف است و اين اختلاف مشهور است . و اللّه تعالى ولى التوفيق .\r\n\r\nفرو كوبيدن الملك الناصر محمد بن فلاون مغولان را\r\nدر سال 702 اخبار پى در پى رسيد و خبر از حركت مغولان داد و اينكه قتلغ شاه به جانب فرات مىآيد و به نايب حلب نامه نوشته كه در بلاد شما فرود خواهم آمد . سپس خبر رسيد كه مغولان از فرات گذشته‌اند و مردم با شنيدن اين خبر پيشاپيش ايشان پاى به فرار نهادند . مغولان وارد مرعش شدند . سپاهى از مصر به يارى مردم شام آمده اين سپاه به دمشق رسيد . در آنجا خبر يافتند كه غازان خان با لشكر مغول به شهر رحبه درآمد . است و در آنجا فرود آمده . نايب رحبه آنان را ميزبانى كرده و اسبانشان را علوفه داده و پوزش خواسته و گفته است كه در فرمان اوست و او به شام رود اگر بر شام پيروز گردد تصرف رحبه خود حاصل است و پسر خود را به گروگان نهاده است . غازان خان از رحبه چشم پوشيد و چون از فرات گذشت به ديار خود بازگرديد .\r\nغازان براى مردم شام نامه‌اى طولانى نوشته بود و آنان را از استمداد از سلطان مصر بر حذر داشته بود و در ضمن براى فريب ايشان سخن به ملايمت و ملاطفت آميخته بود .\r\nقتلغ شاه نويان با نود هزار يا بيشتر از لشكريان مغول رهسپار شام شد . خبر به سلطان الملك الناصر رسيد . از مصر بسيج حركت كرد و بر مقدمه امير بيبرس چاشنيگير را بفرستاد و خود با سلار از پى او بيامد . خليفه ابو الربيع سليمان نيز با اين سپاه بود . اينان همچنان با تعبيه پيش آمدند . بيبرس وارد دمشق شد . نايب حلب قراسنقر المنصورى بود . العادل كتبوقا نايب حماة و اسد الدين گرجى نايب طرابلس با لشكرهاى خود نيز با او بودند .\r\nمغولان دو قريه را مورد حمله قرار دادند . در اين قريه‌ها جماعاتى از تركمانان بودند كه با شنيدن خبر آمدن مغولان با زن و فرزند و خان و مان خويش از ناحيهء فرات گريخته بودند .\r\n\r\n","description":"","footnote":"","page_name":" 619 ","page_number":651},
  {"content":"\r\n\r\nمغولان از پى ايشان آمدند و بسيارى را كشتند . برخى خانواده‌هاى تركمانان خود را از چنگ ايشان برهانيدند .\r\nقتلغ شاه و چوپان با لشكر خود به دمشق رفتند . مىپنداشتند كه سلطان هنوز از مصر بيرون نيامده است . در حالى كه لشكر مسلمانان در شقحب به سردارى ركن الدين بيبرس استقرار يافته بود و نايب دمشق اقوش الافرم چشم به راه رسيدن سلطان بودند ، از نزديك شدن مغولان بيمناك شدند و اندكى از مواضع خود واپس نشستند . مردم نيز به وحشت افتادند و دسته دسته رهسپار نواحى مصر شدند . در همين احوال در غرهء ماه رمضان رايات لشكر سلطان از دور پديدار شد و چون صفها راست كردند در مرج الصفر دو لشكر بر هم زدند . مغولان بر ميمنهء لشكر سلطان حمله كردند . خداوند مسلمانان را ثبات بخشيد و تا شبانگاه پايدارى ورزيدند و جماعتى در نبرد كشته شدند . شكست در لشكر مغول افتاد و به كوه پناه بردند . سلطان از پى ايشان برفت و تا صبح بردميد كوه را در محاصره آورد . مسلمانان ديدند كه مغولان در تنگنا افتاده و دل بر هلاك نهاده‌اند . از سويى راهى باز كردند تا بيشترشان با قتلغ شاه و چوپان بيرون آمدند و بگريختند . لشكريان شام باقى را فرو كوفتند و سراسر نابود كردند .\r\nمغولان مىگريختند و سپاه مصر و شام از پى ايشان اسب مىتاختند . سلطان فرموده بود كه نهرهاى آب را بر سر راهشان بگشايند . زمين گلناك شده بود و اسبهايشان در گل فرو رفت .\r\nسپاهيان سلطان آنان را زير ضربه‌هاى سخت خود گرفتند و قتل عام كردند .\r\nسلطان الملك الناصر محمد بن قلاون نامه‌اى به غاران نوشت و بار ديگر قلب او را از حسرت و وحشت بينباشت و قاصدان مژدهء پيروزى به مصر بردند .\r\nسلطان به دمشق بازگرديد و مراسم عيد فطر را در آنجا به جاى آورد . روز سوم از آنجا رهسپار مصر شد و در آخر شوال با موكبى عظيم در ميان فريادهاى شادى مردم به شهر در آمد و شاعران در آن روز قصايد پرداختند .\r\nدر اين سال - 702 - العادل كتبوقا نايب حماة درگذشت . او در مصر به حكومت رسيد و در دمشق به خاك سپرده شد . نيز بلبان الجوكندار نايب حمص نيز درگذشت . همچنين قاضى تقى الدين [ محمد بن الشيخ مجد الدين على معروف به 
  ] ابن دقيق العيد پس از شش سال كه بر مسند قضاى مصر بود بمرد . بدر الدين بن جماعه جاى او را گرفت .\r\nهم در اين سال غازان خان بمرد . گويند از شنيدن خبر هزيمت لشكر خود دچار تب شد و به هلاكت رسيد و برادرش خربنده به جاى او نشست . هم در اين سال سلطان ، رميثه و حميضه پسران الشريف ابو نمى را آزاد كرد و آنان را به جاى برادرانشان عطيفه و ابو الغيث امارت داد . و اللّه تعالى اعلم .\r\n\r\n","description":"","footnote":"","page_name":" 620 ","page_number":652},
  {"content":"\r\n\r\n\r\nاخبار ارمن و جنگ در بلاد ايشان و كشته شدن پادشاهشان فرمانرواى سيس به دست مغولان\r\nپيش از اين از ارمنها سخن گفتيم و گفتيم كه ايشان و برادرانشان گرجيان از فرزندان قويل بن ناحور بن آزراند و ناحور برادر ابراهيم ( ع ) است . اينان پيش از اسلام كيش نصرانيت برگزيده بودند . مواطنشان در ارمينيه بود . و ارمينيه منسوب به ايشان است . پايتختشان شهر خلاط بود و پادشاهشان نكفور لقب داشت . مسلمانان بلادشان را گرفتند و بر آنان جزيه نهادند .\r\nحكام و واليان مسلمان بر ارمينيه حكومت كردند و جنگها و فتنه‌ها بسيار شد . چون خلاط ويران شد پايتخت ارمينيه به سيس منتقل گرديد . سيس مجاور در بندهاى حلب است . ارمنها به مسلمانان باج و خراج و جزيه مىدادند . پادشاهشان در عهد الملك العادل نور الدين [ محمد بن زنگى 
  ] قليج بن لئون بود . او دارندهء ناحيهء در بند بود . قليج به خدمت الملك العادل نور الدين در آمد و اقطاع دار او شد و مصيصه و ارزن و طرطوس را از دست روميان بگرفت . صلاح الدين كه پس از الملك العادل نور الدين به حكومت رسيد او را در مقام خويش ابقا كرد .\r\nدر يكى از سالها به تركمانان غدر ورزيد و از اداى مال سرباز زد . صلاح الدين به جنگ او رفت و چنان كرد كه بار ديگر به اطاعت آمد و در اداى جزيه به حال نخستين خويش باز آمد و از تعرض به ثغور حلب دست بداشت .\r\nدر عهد الملك الظاهر بيبرس ، هيتوم بن قسطنطين بن يانس بر آن سرزمين فرمان مىراند .\r\nمىگفت كه از اعقاب قليج است يا از خاندان اوست .\r\nچون هلاكو عراق و شام را گرفت . هيتوم به فرمان او درآمد و هلاكو او را در مقام خود ابقا نمود . او نيز در جنگهاى مغولان در بلاد شام شركت مىجست .\r\nدر سال 662 با فرمانرواى مغول در بلاد روم جنگ كرد و بنى كلاب از اعراب حلب را با خود به جنگ برد و در نواحى عنتاب دست به شورش و كشتار و غارت زد . هيتوم بن قسطنطين از آن پس رهبانيت اختيار كرد و پسر خود لئون را جانشين خود ساخت .\r\nالملك الظاهر بيبرس در سال 664 لشكرى به سردارى المنصور قلاون صاحب حماة به بلاد ايشان برد . نرسيده به در بند ، لئون با سپاه خود با او مصاف داد . در اين نبرد شكست خورد و اسير شد . سپاهيان الملك الظاهر شهر سيس را ويران كردند . هيتوم براى رهايى فرزندش لئون از بند اسارت اموال و چند قلعه را فديه داد . الملك الظاهر از او خواست كه از اباقا پسر هلاكو بخواهد سنقرالاشقر و يارانش را آزاد كند . هلاكو آنان را در زندان حلب به بند كشيده بود . هيتوم چنين كرد و آن اسيران آزاد شدند . هيتوم پنج دژ را به بيبرس واگذار كرد . از آن جمله بودند : رغبان و مرزبان .\r\n\r\n","description":"","footnote":"","page_name":" 621 ","page_number":653},
  {"content":"\r\n\r\nهيتوم در سال 669 درگذشت و پسرش لئون رسما به جاى او قرار گرفت و پادشاهى آن سامان در اعقاب او باقى ماند . ميان ايشان و تركان همواره به سبب همسايگيشان با حلب جنگ و ستيز بود . تركان پىدرپى لشكر به بلاد ايشان گسيل مىداشتند . تا آنگاه كه به صلح و پرداخت جزيه گردن نهادند . از سوى مغولان نيز شحنه‌اى با گروهى از لشكريان در آنجا اقامت داشت . اين شحنه از طرف شحنهء مغولان در بلاد روم معين شده بود .\r\nچون لئون درگذشت پسرش هيتوم بعد از او به جايش نشست . برادرش سنباط بر او بشوريد و خلعش كرد و به زندانش فرستاد و يك چشمش را ميل كشيد همچنين برادر كوچكشان يروس را نيز به قتل رسانيد .\r\nدر عهد سنباط ( يا سنباد ) سپاهيان ترك از سوى الملك العادل كتبوقا به قلعهء حموض آمدند و چون ارمنها سنباط را ناتوان يافتند آهنگ قتل او كردند . او به قسطنطينيه گريخت .\r\nارمنها برادرش رندين را به جاى او نشاندند . او با مسلمانان مصالحه كرد و مرعش و همهء دژهايى را كه بر كنار جيحان بود به مسلمانان داد و آن دژها را مرز دو كشور قرار دادند و سپاهيان از آنجا بازگشتند . سپس رندين برادر خود هيتوم يك چشم را در سال 669 آزاد كرد .\r\nهيتوم چندى با برادر بزيست . بناگاه آهنگ قتلش نمود . رندين به قسطنطينيه گريخت و هيتوم در سيس اقامت گزيد . هيتوم پسر برادر خود يروس مقتول را سمت اتابكى داد و دولتش در ميان ارمنها استقامت گرفت .\r\nهيتوم در واقعهء غازان با الملك الناصر محمد بن قلاون ، همدست غازان بود . ارمنها در بلاد اطراف دست به آشوب زدند و قلعه‌هايى را كه از دست داده بودند بازپس گرفتند .\r\nو تل حمدون را ويران كردند . چون الناصر مغولان را در سال 702 به هزيمت داد لشكر به بلاد ارمن فرستاد ، سپاهيان او آن قلعه‌ها در تصرف آوردند و حمص را گرفتند و سرزمين سيس را زير پى سپردند و بار ديگر بر آنان باژ و ساو نهادند .\r\nدر سال 707 [ 1 
  ] نايب حلب قراسنقر المنصورى لشكرى با چهار تن از امرا به بلاد ارمن فرستاد . او نيز در سراسر آن بلاد كشتار و تاراج كرد . شحنهء مغول كه در سيس بود به نبرد بيرون آمد ، تركان ايشان را منهزم ساختند و اميرشان را كشتند و باقى را اسير كردند .\r\nسپاهيان مصر به سردارى بكتاش الفخرى امير سلاح از بقاياى مماليك بحرى ، در حركت آمدند و به غزه رسيدند . هيتوم از عواقب اين حادثه بترسيد و جزيهء سال 705 و سالهاى پيش از آن را گسيل داشت و از او خواست كه نزد سلطان شفاعت كند . او نيز شفاعت كرد . سلطان او را ايمنى بخشيد .\r\nشحنهء مغول در بلاد روم در اين عهد ارفلى ( ؟ ) بود و چون غازان [ 2 
  ] اسلام آورد او نيز اسلام\r\n\r\n\r\n","description":"","footnote":"\r\n[ ( 1 ) 
  ] متن : 607 .\r\n[ ( 2 ) 
  ] متن : ابغا .\r\n","page_name":" 622 ","page_number":654},
  {"content":"\r\n\r\nآورد و مدرسه‌اى كه مناره‌اى بلند داشت بساخت .\r\nسپس ميان او و هيتوم فرمانرواى سيس خلاف افتاد . هيتوم نزد خربنده پادشاه مغول سعايت كرد كه او با مردم شام در نهان دوستى دارد . و با آنان توطئه كرده كه بلاد سيس و متعلقات آن را به تصرف آنها درآورد و دليل اين دوستى و يك دلى مدرسه و مناره‌اى است كه احداث كرده است . يكى از نزديكان ارفلى اين موضوع را به او نوشت . ارفلى اين كينه در دل نگه داشت . و در نهان پيام فرستاد كه كار هيتوم را تمام كند . او نيز مهمانى ترتيب داد و هيتوم را دعوت كرد . در آن مجلس بناگاه به قتلش آورد . آنگاه ايدغدى شهرزورى را كه از سوى نايب حلب نزد هيتوم آمده بود كه جزيهء مقرر را وصول كند بگرفت و به زندان كرد . او همچنان در زندان بود تا سال 710 از زندان تبريز بگريخت .\r\nآنگاه اوشين پسر لئون به پادشاهى منصوب شد و ارفلى نزد خربنده رفت . اليناق برادر هيتوم با زن و فرزند خود زودتر از او خود را نزد خربنده رسانيد و زبان به شكايت گشود . چنان كه خربنده به رقت آمد و ارفلى را بكشت و اوشين برادر هيتوم را به جاى او امارت سيس داد . او نيز بر فور نامه‌اى براى الملك الناصر به مصر فرستاد و جزيه بر عهده گرفت . چنان كه پيش از اين بود گاه آن جزيه مىفرستاد و گاه نمىفرستاد . و اللّه تعالى اعلم .\r\n\r\nمراسلهء ملك مغرب و صلح با او\r\nپادشاه مغرب اقصى از بنى مرين بود . اينان پس از موحدين در آن سرزمين به حكومت رسيده بودند . در اين ايام پادشاه مغرب يوسف بن يعقوب بن عبد الحق . بود در سال 704 رسول خود علاء الدين ايدغدى شهرزورى را از شهرزوريان كه در ايام الملك الظاهر بيبرس از مقربان او بودند - با هدايا و تحف بسيار ، چون اسبان و استران و اشتران رهوار و ظروف و و اوانى و ديگر طرائف همه از زر خالص با جماعتى انبوه از مغربيان كه به حج مىرفتند ، نزد الملك الناصر فرستاد . سلطان نيز به نيكوتر وجهى اكرامشان كرد و براى بزرگداشت ايشان اميرى همراهشان نمود و در تمام راه تا هنگامى كه حج خويش به جاى آوردند همه مهمان او بودند . رسول پادشاه مغرب ايدغدى در سال 705 باز گرديد و سلطان به جبران آن ، هدايا و تحف كرامند به مغرب فرستاد و دو تن از امراى دربار خود ايدغدى البابلى و ايدغدى الخوارزمى را كه هر دو لقب علاء الدين داشتند با آنان روانه كرد . ايناد نزد يوسف بن يعقوب رفتند .\r\nاو در حصار تلمسان بود و اين ديدار در ماه ربيع الاخر سال 706 اتفاق افتاد .\r\nيوسف بن يعقوب رسولان را بگرمى پذيرا شد و آنچنانكه در خور شأن ايشان و فرستندهء ايشان بود اكرامشان كرد . آنگاه رسولان را به فاس و مراكش روانه فرمود تا بگردند و از مناظر زيباى آن حدود بهره‌مند شوند .\r\n\r\n","description":"","footnote":"","page_name":" 623 ","page_number":655},
  {"content":"\r\n\r\nيوسف بن يعقوب در حصار تلمسان هلاك شد و آن دو رسول از فاس بازگشتند . در ماه رجب سال 706 با كاروانى عظيم از مغربيان كه به حج مىرفتند در حركت آمدند . در راه سلطان ابو ثابت عامر را ديدار كردند كه پس از يوسف بن يعقوب به سلطنت رسيده بود .\r\nاو نيز در اكرامشان مبالغه كرد و نيكوييها نمود و براى الملك الناصر هديهء كرامند ديگرى از اسبان و استران و اشتران روانه ساخت . رسولان به تلمسان رفتند . ابو زيان و ابو حمو پسران عثمان بن يغمراسن در آنجا بودند . آنان به رسولان روى خوش نشان ندادند . رسولان از ايشان محافظاتى طلب كردند كه آنان را تا مرز كشورشان بدرقه كنند . زيرا نواحى تلمسان به سبب مرگ يوسف بن يعقوب آشفته بود . او نيز چند تن از اعراب را با ايشان همراه كرد ولى كارى از آنان ساخته نبود . اشرار در نواحى مريه راه بر آنان گرفتند اعراب به دفاع پرداختند ولى كارى از پيش نبردند .\r\nاشرار بر كاروان زدند و اموال حجاج و رسولان الملك الناصر را هر چه بود بردند .\r\nرسولان جان خويش برهانيدند و نزد شيخ بكر بن زغلى ، شيخ بنى يزيد بن زغبه در نواحى بجايه رفتند . او ايشان را در بجايه نزد سلطان ابو البقاء خالد از فرزندان امير ابو زكريا يحيى بن عبد الواحد بن ابى حفص از ملوك افريقيه برد . امير ابو زكريا به آنان جامه داد و به دربار تونس فرستاد . سلطان ابو عصيده محمد بن يحيى الواثق در آنجا فرمان مىراند . سلطان در اكرامشان نيك مبالغه كرد و ابراهيم بن عيسى يكى از امراى بنى مرين همراه ايشان شد . او امير غازيان اندلس بود . آمده بود تا فريضهء حج بگزارد . اينك بر تونس مىگذشت . سلطان تونس او را به جنگ فرنگان در جزيرهء جربه ترغيب كرده بود و او با قوم خود و عبد الحق بن عمر بن رحو از اعيان بنى مرين به جنگ رفت . شيخ ابو يحيى زكريا بن احمد اللحيانى كه همراه لشكر تونس بود جزيرهء جربه را محاصره كرده بود و مدتى نيز با آنان مانده بود . سپس ابو يحيى از سلطان تونس بيمناك شده و به طرابلس رفته بود . اينك همه به مصر مىرفتند .\r\nچون به مصر در آمدند سلطان آنان را گرامى داشت تا حج بگزاردند و به مغرب بازگرديدند .\r\nابو يحيى اللحيانى از سلطان الملك الناصر يارى خواست . او نيز او را به اموال و مماليك يارى داد و اين امر سبب پيروزى او بر تونس شد و ما در اخبار ايشان انشاء اللّه تعالى بدان خواهيم پرداخت .\r\n\r\nوحشت الملك الناصر از امير بيبرس چاشنگير و سلار و رفتن او به كرك و خلع او و بيعت با بيبرس\r\nميان سلطان الملك الناصر و بيبرس چاشنيگير و سلار در سال 707 رميدگى پديد آمد زيرا از تحكم آن دو ملول شده بود . پس ، از نگاشتن علامت به مراسم و منشورها امتناع ورزيد .\r\n\r\n","description":"","footnote":"","page_name":" 624 ","page_number":656},
  {"content":"\r\n\r\nساعيان نيز از دو سو به فتنه‌انگيزى پرداختند . شبى يكى از امرا در ساحت قلعه با چند تن از ياران خود بر اسب نشستند و به حركت درآمدند . نگهبانان راه بر آنان گرفتند و آنان پراكنده شدند . سلطان به خشم آمد و اين امر بر مخالفت در افزود .\r\nبكتمر الجوكندار كوشيد تا ميانشان را اصلاح كند . سلطان را واداشت تا برخى از خواص مماليك خود را به قدس تبعيد كند . بيبرس چاشنيگير ، آنان را علت اين فتنه مىدانست سلطان نيز آنان را به قدس فرستاد و آن دو امير را سرزنش كرد و پس از چندى آنان را از تبعيد فراخواند و به همان منزلتى كه داشتند فرابرد . سلطان جوكندار را متهم كرد كه اين تبعيد به سعايت او بوده پس بر او خشمگين شد و او را از خود دور نمود و نيابت صفد را به او واگذاشت .\r\nسلطان الملك الناصر كه از تحكم امرا به جان آمده بود خواست كه او را رها كنند كه به حج رود . بيبرس چاشنيگير و سلار وسيلهء سفر او فراهم كردند و سلطان در سال 708 رهسپار كرك شد . امرا با او وداع كردند . برخى نيز با او همراه شدند . چون به كرك رسيد به قلعه داخل شد و جمال الدين آقوش الاشرفى را از آنجا اخراج كرده به مصر فرستاد و زن و فرزند خود را كه به سوى حجاز مىرفتند به نزد خود فراخواند . آنان از عقبه بازگشتند . سلطان امرايى را كه با او بودند بازپس گردانيد و گفت كه مىخواهد در كرك بماند و از جهان ببرد و به عبادت پردازد . آنگاه اجازت داد كه هر كه را كه خواهند و صلاح مىدانند به جاى او برگزينند . امرا در دار النيابه گرد آمدند و بر آن اتفاق كردند كه بيبرس چاشنيگير سلطان باشد و سلار نايب او .\r\nدر ماه شوال سال 708 با بيبرس بيعت كردند و او را الملك المظفر لقب دادند . خليفه ابو الربيع نيز فرمان حكومت او به امضاء رسانيد . الناصر را نيز فرمان نيابت كرك دادند و براى او اقطاعاتى معين كردند .\r\nسيف الدين سلار چنان كه پيش از اين بود به عنوان نيابت سلطنت زمام كارها به دست گرفت و وظايف و مراتب را معين نمود . مردم شام نيز فرمانبردارى خويش اعلام كردند و بدين گونه بيبرس بر سرير سلطنت استقرار يافت . و اللّه تعالى اعلم .\r\n\r\nشورش بر ضد امير بيبرس چاشنيگير و بازگشت الملك الناصر محمد بن قلاون به پادشاهى\r\nچون سال 709 فرا رسيد ، بعضى از موالى الملك الناصر به كرك نزد او رفتند . الملك المظفر بيبرس مضطرب شد و كسانى از پى ايشان فرستاد ولى آن گروه به ايشان دست نيافتند .\r\nبيبرس جمعى از امرا را متهم كرد و دستگير نمود و اين امر سبب وحشت و رميدگى امرا گرديد .\r\nاز سوى امرايى كه در شام بودند نامه‌هايى به سلطان كه در كرك بود رسيد . سلطان از مكانى كه بود بيرون آمد تا به آنان پيوندد . همچنين از حلب نامه‌هايى رسيد . سلطان به\r\n\r\n","description":"","footnote":"","page_name":" 625 ","page_number":657},
  {"content":"\r\n\r\nامراى شام نامه نوشت و آنان را از تحكم بيبرس چاشنيگير و ياران او و ستمى كه در حق او روا مىدارند آگاه نمود و گفت كه من به دست خويش پادشاهى به ايشان تقديم كردم و اين شوربختى را به اميد راحت برگزيدم ولى آنان دست از من برنمىدارند و هر بار كسى را مىفرستند و مرا تهديد مىكنند و ديديد كه با فرزندان الملك المعز آيبك و فرزندان الملك الظاهر بيبرس چه كردند ، و از اين گونه سخنان و از ايشان يارى خواست و به انواع تطميعشان كرد .\r\nعاقبت گفت اگر به يارى او برنخيزند به مغولان پناه خواهد برد .\r\nسلطان اين نامه را با يكى از سپاهيان كه از عهد آقوش الاشرفى در كرك مانده بود به شام فرستاد . اين سپاهى به شكار مولع بود . سلطان او را در شكارگاه بديد و زبان به شكايت و درد دل گشود . او گفت : من نامهء تو را نزد شاميان خواهم برد سلطان نيز نامه به او داد و او به شام رفت . شاميان به هم برآمدند و آنچنانكه در خور ايشان بود دعوت او اجابت كردند .\r\nسلطان به بلقاء رفت . جمال الدين آقوش الافرم نايب دمشق به مصر نامه نوشت و بيبرس چاشنيگير را از آنچه رفته بود آگاه نمود و از او خواستار لشكر شد تا به دفاع برخيزد . بيبرس چهار هزار نفر از سپاهيان مصر همراه با چند تن از امراى بزرگ نزد او فرستاد و به بسيج ديگر سپاهيان پرداخت . اين خبر سبب گسترش شايعات شد و مردم به خروش آمدند . مماليك سلطان كه بيمناك شده بودند قصد آن كردند كه هر كس به سويى رود . در اين حال خبر آوردند كه سلطان بار ديگر به عللى به بلقاء باز گرديده است . بازگشت او سبب اضطراب اصحاب و حواشى او گرديد و ترس آن داشتند كه مباد سپاهيان مصر بر آنها حمله‌ور شوند زيرا مىدانستند كه بيبرس را چنين آهنگى است .\r\nسلطان در نهان به مماليك خود كه در مصر بودند پيام داد كه آيا حاضرند در اين راه فداكارى كنند . آنان جواب قبول دادند . سلطان بار ديگر به نواب شام چون شمس الدين آقسنقر نايب حلب و سيف الدين نايب حمص نامه نوشت . همه جواب دادند كه فرمان او به جان و دل مىپذيرند . نايب حلب فرزند خود را نزد سلطان فرستاد . همه او را به قيام دعوت كردند . سلطان الملك الناصر در ماه شعبان سال 709 از كرك بيرون آمد . طايفه‌اى از امراى دمشق به او پيوستند . جمال الدين آقوش الافرم دو تن از اميران را براى حفظ راهها فرستاده بود ، اينان نيز به سلطان پيوستند . الملك المظفر بيبرس چاشنيگير نامه‌اى به نواب شام نوشت كه در كنار جمال الدين آقوش الافرم قرار گيرند و نگذارند كه سلطان الملك الناصر به سوى دمشق در حركت آيد . آنان از او اعراض كردند و به سلطان پيوستند . جمال الدين آقوش به بقاع و شقيف رفت و از سلطان امان خواست . سلطان او را و دو تن از امراى بزرگ او را امان داد .\r\nالملك الناصر به دمشق داخل شد . دمشق در آن روزگار خالصهء سيف الدين بكتمر امير جامه‌دار بود . او از صفد بيامد و به خدمت سلطان رفت . سلطان او را استقبال كرد و صله‌اى\r\n\r\n","description":"","footnote":"","page_name":" 626 ","page_number":658},
  {"content":"\r\n\r\nكرامند داد . سپس جمال الدين آقوش الافرم آمد . سلطان او را نيز بگرمى و اكرام پذيرا شد و در نيابت دمشق باقى گذاشت .\r\nاين امور سبب شد كه كار بيبرس مختل شود . طايفه‌اى از مماليك سلطان به شام گريختند . بيبرس گروهى از سپاهيان را از پى ايشان روان داشت . اين سپاهيان آنان را يافتند و جمعى را كشتند و جمعى را مجروح كردند . عامه و غوغا دست به آشوب زدند و قلعة الجبل را محاصره كردند و بىشرمى از حد گذرانيدند . بعضى را گرفتند و عقوبت كردند ولى كارگر نيفتاد بلكه بر شورش افزوده شد . بيبرس به وحشت افتاد . مردم را گرد آورد تا سوگند تازه كنند .\r\nخليفه نيز حاضر شد و سوگند و عهد خويش تجديد كرد . مردم نيز سوگند و عهد خويش تجديد كردند . نسخه‌اى از اين بيعت را فرستاد تا روز جمعه در مسجد جامع قرائت شود . مردم بانگ و خروش كردند و نزديك بود كه آنان را بر منبر سنگباران كنند . بيبرس باب عطا و بذل مال بگشود و عزم شام كرد .\r\nامراى بزرگ نيز آمدند و به سلطان پيوستند . بيبرس را اضطراب در افزود . سلطان در نيمهء رمضان از دمشق حركت كرد . دو تن از امراى غزه پيشاپيش او حركت كرده به غزه رفتند . عربها و تركمانان بر آنان گرد آمدند . خبر به بيبرس رسيد . شمس الدين سلار و بدر الدين بكتوت الجوكندار و سيف الدين سلاحدار را فراخواند و با آنان به گفتگو پرداخت و از ايشان راى و نظر خواست . ديدند كه شكاف هر چه بيشتر مىشود و جز اين چاره‌اى نيست كه به سلطان بگروند و بيبرس را در كرك يا حماة يا صهيون اقطاعى دهند و كشور را به سلطان تسليم كنند .\r\nهمگان بر اين متفق شدند . الملك المظفر بيبرس چاشنيگير حاضر به خلع شد . كسانى چون بيبرس دوات‌دار و سيف الدين بهادر به عنوان شهود خلع حاضر شدند . بيبرس از قلعة الجبل به اطفيح رفت ولى در آنجا قرار نگرفت و رهسپار اسوان گرديد و هر چه خواسته بود از اموال و ذخاير و اسبان اصطبل با خود برداشته بود .\r\nسيف الدين سلار ، صاحب قلعة الجبل به نگهدارى آن قيام نمود . به سلطان نامه نوشت و او را از آنچه رفته بود خبر داد و فرمان داد بر منابر به نام سلطان خطبه بخوانند و بر سر منابر نام او به بانگ بلند گويند و او را دعا كنند و مردم نيز در كوچه‌ها نام او را فرياد زنند . سلار ديگر شعارهاى سلطنت را آماده نمود . رسولان بيبرس نزد سلطان رفتند و خواستهاى او را برشمردند . سلطان همه را برآورده ساخت و او را امارت صهيون داد و همه را خط امان ارزانى داشت .\r\nسلطان در روز عيد فطر بخجستگى به قاهره وارد شد . سيف الدين سلار به استقبال او رفت و اطاعت خويش اعلام نمود . سلطان به قلعه درآمد و باقى روز عيد را در ايوان باشكوه تمام بر تخت نشست . مردم همگان آمدند و بيعت كردند و سوگند خوردند .\r\n\r\n","description":"","footnote":"","page_name":" 627 ","page_number":659},
  {"content":"\r\n\r\nسلار از او خواست كه اجارت دهد بر سر اقطاعات خود رود . سلطان او را خلعت داد .\r\nو اجازت فرمود . سلار در سوم ماه شوال از قاهره بيرون آمد و پسر خود را به درگاه سلطان نهاد .\r\nسلطان امرا را به اخميم فرستاد و اموال و ذخايرى را كه چاشنيگير با خود برده بود از او بستدند و به خزانه بازگردانيدند . جماعتى از مماليك هم كه در زمرهء اميران بودند بازگشتند و به الملك الناصر پيوستند .\r\nسلطان سيف الدين بكتمر الجوكندار امير جاندار را نيابت مصر داد و قراسنقر المنصورى را نيابت دمشق داد و جمال الدين را بار ديگر به صرخد فرستاد و سيف الدين قفجق را نيابت حلب داد و سيف الدين بهادر را نيابت طرابلس . اين اميران همگى به شام عزيمت كردند .\r\nسلطان جماعتى از امرا را كه از آنان بيمناك بود دستگير كرد . وزارت خويش به فخر الدين عمر بن الخليلى داد و ضياء الدين ابو بكر را عزل كرد .\r\nبيبرس چاشنگير رهسپار صهيون شد . [ از اطفيح به سوئس رفت و از آنجا به صالحيه شد و از صالحيه در نزديكيهاى غزه فرود آمد . 
  ] بهادر الاشجعى بر بيبرس موكل بود كه هر جا قصد كند همراه او باشد . امرايى كه با او بودند بازگرديدند . سلطان برخى را در زمرهء مماليك خويش درآورد و برخى را در بند كشيد . سلطان از بيم آنكه مبادا بيبرس دست به كارى زند ، قراسنقر و بهادر را فرمان داد كه او را فروگيرند . قراسنقر هنوز در غزه بود و به شام نرفته بود .\r\nآن دو بيبرس را بند برنهاده در آخر ماه ذو القعده به قلعة الجبل فرستادند . سلطان او را حبس كرد و او در حبس بمرد . و اللّه تعالى ولى التوفيق .\r\n\r\nخبر سلار و سرانجام كار او\r\nالملك الناصر قلاون به پادشاهى خود در مصر بازگرديد و كوشش سلار را در انجام اين مهم سهم بسزايى بود و ما از آن سخن آورديم . بنابر اين او را بر ذمهء سلطان حقوقى بود و سلطان مىخواست اين حقوق را رعايت نمايد . شوبك اقطاع او بود از سلطان خواست اجازت دهد به آنجا رود و خالى از هر شغلى بياسايد . سلطان در اقطاع او و اقطاع مماليكش درافزود و او را خلعت بخشيد و اجازت داد . ده تن از غلامان را كه هر يك اقطاعى داشتند با او همراه كرد . سلار در ماه شوال به شوبك رفت . آنگاه داود المقسور را نزد او فرستاد و كرك را نيز بر شوبك بيفزود و براى او لوا فرستاد همراه با خلعتى زرتار و اسبى با همهء زين و ستام و كمربندى گوهر نشان . سلار در كرك قرار گرفت .\r\nدر سال 710 سلطان را خبر دادند كه جماعتى از امرا قصد عصيان دارند و برادر سلار نيز در زمرهء آنان است . سلطان همه را دستگير كرد و همهء پيروان و حواشى سلار را كه در مصر\r\n\r\n","description":"","footnote":"","page_name":" 628 ","page_number":660},
  {"content":"\r\n\r\nبودند در بند آورد . سلطان ، علم الدين سنجر چاولى [ 1 
  ] را فرستاد تا او را از كرك بياورد و گفت براى آن است كه با او همدم و همراز شود . سلار در بهار آن سال بيامد . سلطان فرمود او را در بند كنند و او همچنان در بند بماند تا هلاك شد . سلطان الملك الناصر همهء اموال و ذخاير او را كه در مصر و كرك بود مصادره كرد . اموال او از گوهرها و مرواريدها و جامه‌ها و زره‌ها و اسبان و اشتران به حدى بود كه در تعبير و بيان نگنجد . گويند او هر روز از اقطاعات و املاكش هزار دينار حاصل مىكرد .\r\nاما آغاز كار او : چون از اسارت مغولان برهيد ، به ملكيت علاء الدين على بن المنصور قلاون درآمد . چون على درگذشت سلار به ميراث به پدرش قلاون رسيد . سپس در ملك پسرش الملك الاشرف ، سپس در ملك برادرش الملك الناصر درآمد . سلار در تمام اين مدت در ملك هر كس كه بود خوش درخشيد . ميان او و لاچين دوستى بود . لاچين او را در برخى موارد به كار مىگرفت . چنان كه در سفرها همراه سلطان مىشد و سعى در جلب محبت او مىنمود . تا دولتش منقرض شد . گويند چون در محبس به احتضار افتاد ، او را گفتند كه سلطان از تو راضى شد بناگاه برپاى جست و چند قدم برفت و بيفتاد و بمرد . و اللّه اعلم .\r\n\r\nعصيان نواب شام و رفتن آنان به نزد مغولان و حكومت تنكز در شام\r\nقفجق نايب حلب پس از آنكه سلطان او را امارت حلب داد بمرد . سلطان ، اسندمر الگرجى را كه در حماة بود در سال 710 به جاى او منصوب كرد . مردم از ظلم او شكايت كردند . سلطان او را دستگير كرد و قراسنقر المنصورى را از نيابت دمشق به آنجا فرستاد و سيف الدين كراى المنصورى را در سال 711 امارت دمشق داد . سپس بر او خشم گرفت و در بندش نمود و جمال الدين آقوش الاشرفى را از كرك به دمشق فرستاد . نايب طرابلس نيز درگذشت .\r\nاقوش الافرم را از صرخد به طرابلس فرستاد . آنگاه بكتمر الجوكندار نايب مصر را بگرفت و در كرك زندانى كرد و به جاى او بار ديگر بيبرس دوات‌دار را معين فرمود .\r\nقراسنقر نايب حلب از او بيمناك شد و با مهنا بن عيسى همدست گرديد . گويند از سلطان اجازهء حج خواست . سلطان اجازه داد . چون به ميان بيابان رسيد خائف شد و بازگرديد .\r\nامرايى كه در حلب بودند گفتند جز به اذن سلطان او را به شهر راه ندهند . قراسنقر بناچار به فرات بازگرديد . مهنا بن عيسى را نزد سلطان شفيع قرار داد . سلطان شفاعت بپذيرفت و او را به حلب بازگرديد .\r\n\r\n\r\n","description":"","footnote":"\r\n[ ( 1 ) 
  ] متن : جوالى .\r\n","page_name":" 629 ","page_number":661},
  {"content":"\r\n\r\nدر خلال اين احوال خبر رسيد كه خربنده پادشاه مغولان لشكر به شام مىآورد . سلطان الملك الناصر سپاه گرد آورد و از مصر روانه ساخت . به لشكرهاى شام نيز پيام داد كه در حمص با آنان مجتمع شوند . قراسنقر بيمناك شد و از حلب بيرون آمد و سپس با خود انديشيد و از سلطان امان خواست كه در فرات بماند . سلطان نيز شوبك را به اقطاع او داد كه در آنجا اقامت گزيند ، ولى چنان نكرد و نزد مهنا بن عيسى ماند . جماعتى از امرا نيز كه از سلطان به وحشت افتاده بودند نزد او آمدند . از آن جمله آقوش الافرم نايب طرابلس بود . اينان مصمم شدند كه به خربنده ملحق شوند . پس رهسپار ماردين شدند . فرمانرواى ماردين به اكرام تمام استقبالشان نمود و نود هزار درهم بر ايشان گسيل داشت و راتبه معين كرد . امرا از ماردين به خلاط رفتند و در آنجا درنگ كردند تا خربنده اجازه داد كه نزد او روند . اين امرا رفتند و او را به تسخير شام ترغيب كردند .\r\nچون سلطان از اين ماجرا خبر يافت ، امرايى را كه در شام خدمت مىكردند به توطئه با قراسنقر و اصحابش متهم ساخت . همه را با لشكرهايشان فراخواند آنگاه سيف الدين بسودى جمقدار ( چوگان‌دار ) الاشرفى را به جاى قراسنقر به طرابلس فرستاد و بكتمر الساقى را به جاى آقوش . همچنين فضل بن عيسى را به جاى برادرش مهنا بن عيسى فرمانروايى بر عرب ارزانى داشت .\r\nچون امراى شام به مصر رسيدند همگان را در بند نمود . همچنين اقوش الاشرفى نايب دمشق را نيز بگرفت و تنكز الناصرى را در سال 712 به جاى او امارت داد و او را بر ديگر ممالك اسلامى ولايت داد . آنگاه نايب خود در مصر ، بيبرس دوات‌دار را بگرفت و در كرك به زندان نمود و ارغون دوات‌دار را جانشين او ساخت . در خارج قلعة الجبل كه مقر پادشاهان مصر بود لشگرگاه ساخت و پس از عيد فطر همان سال حركت كرد . در اثناء راه خبر يافت كه خربنده به رحبه رسيده و در آنجا فرود آمده است . سپس از آنجا بازگشته . سلطان به دمشق رفت و لشكرها در شام پراكنده كرد و خود رهسپار كرك شد تا در آن سال فريضهء حج بگزارد . از كرك به حج رفت و در سال 713 به شام بازگشت .\r\nسلطان الملك الناصر چون از حج بازگرديد نزد مهنا بن عيسى كس فرستاد و از او دلجويى نمود . رسول بازگشت و خبر از امتناع او داد . مهنا در سال 716 به خربنده پيوست .\r\nخربنده در عراق اقطاعش داد و او در همانجا بماند و بازنگرديد تا آنگاه كه خربنده به هلاكت رسيد . و اللّه سبحانه و تعالى اعلم .\r\n\r\n","description":"","footnote":"","page_name":" 630 ","page_number":662},
  {"content":"\r\n\r\n\r\nبازگشت حماة به خاندان الملك المظفر شاهنشاه بن ايوب سپس به خاندان الملك الافضل و انقراض دولتشان\r\nگفتيم كه حماة اقطاع تقى الدين عمر بن شاهنشاه بن ايوب بود . عمش صلاح الدين بن ايوب در سال 574 حماة را به او اقطاع داده بود . حماة همواره در دست او بود تا سال 587 كه جهان را بدرود گفت . آنگاه پسرش الملك المنصور ناصر الدين محمد صاحب حماة شد . او نيز در سال 617 پس از عمش صلاح الدين و الملك العادل درگذشت و پسرش الملك الناصر قلج ارسلان جانشين او شد . در سال 626 برادرش الملك المظفر تقى الدين محمود كه وليعهد پدر بود نزد الملك الكامل بن الملك العادل بود . الكامل لشكرى برايش تجهيز كرد . از دمشق بيامد و آن را از برادرش بستد و در آنجا ببود تا در سال 643 درگذشت . پس از او پسرش الملك المنصور سيف الدين محمد صاحب حماة شد . سيف الدين در مقر خويش بود تا آنگاه كه يوسف بن الملك العزيز پادشاه شام كه از بنى ايوب بود ، در ايام آشكار شدن مغولان از شام به مصر گريخت و الملك المنصور صاحب حماة و برادرش الملك الافضل محمد نيز با او به مصر رفتند . سپس از تركان مصر بيمناك شد و نزد هلاكو بازگرديد ولى الملك المنصور سيف الدين محمد همچنان در مصر ماند . هلاكو شام را گرفت و الملك الناصر قلج ارسلان و ديگر بنى ايوب را چنان كه گفتيم به قتل آورد .\r\nچون هلاكو به سبب فتنه‌اى كه در ميان قوم مغول افتاده بود از شام برفت قطز به شام رفت و شام را از تصرف مغولان بيرون آورد . و از سوى خود بر شهرهاى آن واليانى گماشت .\r\nالملك المنصور را نيز به حماة بازگردانيد و او در آن ديار به حكومت خويش ادامه داد .\r\nالملك المنصور در نبرد قلاون با مغولان در سال 630 در حمص شركت داشت و پيوسته ميان مصر و حماة در آمد و شد بود و در لشكرى كه از مصر به جنگ ارمن مىرفت همراه شد و هر بار كه ملوك مصر او را به يك سفر جنگى فرا مىخواندند حاضر مىشد . او در سال 683 درگذشت . قلاون فرزند او الملك المظفر تقى الدين محمود را به جاى او گماشت . او نيز بر سنت پدر رفتار مىكرد تا در سال 698 كه وفات يافت و اين به هنگامى بود كه با الملك الناصر محمد بن قلاون پس از لاچين بيعت كردند . ديگر از اين خاندان كسى به حكومت حماة نرسيد . بلكه سلطان قراسنقر يكى از امراى ترك را امارت حماة داد او از صبيبه به حماة منتقل شده بود . الملك الناصر او را سفارش كرد كه بنى ايوب و ديگران را بر اقطاعاتشان باقى گذارد آنگاه دوران استيلاى غازان بر شام و بازگشت او در سال 699 فرارسيد . سپس بيبرس چاشنيگير و سلار به شام رفتند و آن بلاد را از مغولان بستدند .\r\nالملك العادل كتبوقا كه بر مصر پادشاهى يافت و لاچين او را خلع كرد و به نيابت\r\n\r\n","description":"","footnote":"","page_name":" 631 ","page_number":663},
  {"content":"\r\n\r\nصرخد فرستاد در اين وقايع ظهورى تمام يافت و از نصيحت و ارشاد بيبرس و سلار دريغ نورزيد و با ايشان به دمشق آمد . آن دو نيز او را نيابت حماة دادند . او همراه با لشكر به غزاى ارمن رفت و در سال 702 به هنگام هزيمت مغولان در كنار الملك الناصر محمد بود و چون به حماة بازگشت بمرد .\r\nسلطان پس از او سيف الدين قفجق را امارت داد . او را از سر اقطاعاتش از شوبك فراخوانده بود . الملك الافضل علاء الدين برادر الملك المنصور صاحب حماة در ايام برادرش المنصور مرده بود . از او پسرى بر جاى ماند به نام اسماعيل و ملقب به عماد الدين . او در ايام دولت اين خاندان همه سرگرم تحصيل و علم و ادب بود . از آن بهره‌اى نيك گرفت . كتاب تاريخ او مشهور است .\r\nچون سلطان الملك الناصر محمد از كرك به پايتخت خويش بازگرديد و بر بيبرس و سلار خشم گرفت بار ديگر نظرش به مردان اين خاندان معطوف شد و از آن ميان عماد الدين اسماعيل را برگزيد و او را در سال 716 امارت حماة داد كه مركز فرمانروايى خاندان او بود .\r\nالملك الناصر محمد ، چون به مستقر پادشاهى خويش بازگشت نيابت حلب را به سيف الدين قفجق داد و اسندمر [ 1 
  ] الگرجى را به جاى او به حماة فرستاد . چون سيف الدين بمرد اسندمر از حماة به حلب نقل كرد و عماد الدين اسماعيل امارت حماة يافت و او را الملك المؤيد لقب دادند .\r\nاو همچنان در مقر فرمانروايى خويش بود تا در سال 732 درگذشت .\r\nچون المؤيد بمرد ، الملك الناصر محمد بن قلاون پسر او الملك الافضل محمد را به جاى او معين كرد . الملك الناصر در ماه ذو الحجهء سال 742 وفات كرد . پس از او مملوكش قوصون به حكومت مصر رسيد . الملك الناصر محمد پسر خود ابو بكر محمد را امارت شام داده بود .\r\nنخستين اقدامى كه از او سر زد عزل الملك الافضل از حماة بود . ابو بكر محمد طقزدمر [ 2 
  ] را نيابت حماة داد . الملك الافضل به دمشق رفت و در سال 742 در آنجا وفات كرد . با مرگ او فرمانروايى خاندان ايوب بر حماة پايان گرفت . و البقاء للّه وحده . لا رب غيره و لا معبود سواه .\r\n\r\nجنگ عرب در صعيد و فتح ملطيه و آمد\r\nالملك الناصر در سال 713 در ناحيهء اهرام لشكرگاه زد و چنان نمود كه براى تفرج بيرون آمده است . او را خبر رسيده بود كه عربهاى صعيد دست به اغتشاش و آشوب زده‌اند .\r\nو در آن نواحى فساد مىكنند و راه كاروانها را مىزنند . سلطان از آنجا از هر سو لشكر بر سر عربها فرستاد و خلقى از ايشان را بكشت و تاراج كرد .\r\n\r\n\r\n","description":"","footnote":"\r\n[ ( 1 ) 
  ] متن : ايدمر .\r\n[ ( 2 ) 
  ] متن : صغردمول .\r\n","page_name":" 632 ","page_number":664},
  {"content":"\r\n\r\nدر سال 714 لشكر به ملطيه برد . ملطيه از آن ارمنها بود . سلطان ملطيه را به جنگ تصرف كرد . براى تصرف ملطيه تنكز نايب دمشق با لشكرهاى شام و شش تن از امراى مصر در حركت آمد . در ماه محرم سال 715 بر ملطيه فرود آمد . در آنجا جماعاتى از نصارى و ارمن و عرب بودند . مسلمانان اندك بودند و به مسيحيان جزيه مىدادند . سپاه شام و مصر جنگ را آغاز كرد . تا دشمن به جان آمد و تسليم شد . مسلمانان در شهر دست به كشتار و تاراج گشودند .\r\nپادشاهشان را اسير كرده بياوردند ولى سلطان او را نكشت و اكرام كرد . چندى بعد خبر يافت كه با ملوك عراق مكاتبه دارد . از اين روى به زندانش فرستاد .\r\nسلطان در سال 715 لشكرى از حلب به عرقيه از اعمال آمد فرستاد . اين لشكر آمد را فتح كرد . سپاهيان سلطان در سال 717 بار ديگر به آمد آمدند و آنجا را فتح كردند و دست به قتل و تاراج زدند و اموالى گران به غنيمت گرفتند و اللّه تعالى ينصر من يشاء من عباده .\r\n\r\nحكام نواحى\r\nدر سال 715 سلطان الملك الناصر بر سيف الدين بكتمر نايب طرابلس خشم گرفت .\r\nاو بعد از اقوش الافرم به حكومت طرابلس رسيده بود . پس از اينكه او را عزل كرد بند برنهاده به مصرش بردند . سلطان سيف الدين كستاى را به جاى او گذاشت . چون سيف الدين كستاى بمرد به جاى او شهاب الدين قرطاى را نيابت داد . او را از نيابت حمص به نيابت طرابلس منتقل كرد . نيابت حمص را به سيف الدين اقطاى داد . سلطان در سال 718 طغاى الحسامى را از مقام چاشنيگيرى برگرفت و به جاى بكتمر الحاجب به نيابت صفد فرستاد . سپس بر او خشم گرفت و او را بند بر نهاده حاضر آورد و در اسكندريه به زندان كرد . آنگاه سيف الدين اقطاى را از حمص به صفد فرستاد و بدر الدين بكتوت القرمانى را امارت حمص داد . و اللّه تعالى اعلم .\r\n\r\nبناها\r\nسلطان الملك الناصر در سال 711 بناى جامع جديد را در مصر آغاز كرد و به كمال رسانيد و براى آن اوقافى پر درآمد معين نمود . سپس در سال 714 فرمان به بناى قصر ابلق داد .\r\nاين قصر يكى از كاخهاى شاهى بود و يكى از فاخرترين بناها در سال 718 فرمان داد جامع قلعه را توسعه دهند و براى اين منظور همهء بناهاى اطراف آن را خراب نمودند و آن را تا اين حدى كه امروز هست وسعت بخشيد . در سال 723 فرمود تا قصور سرياقوس را براى سكونت خود بنا كنند و در برابر آن خانقاه بزرگى كه به نام خود اوست احداث نمودند . هم در سال 723 فرمان داد ايوانى عظيم در قلعة الجبل ساختند و آن را مكان جلوس خود بر تخت فرمانروايى قرارداد و دار العدلش ناميد . و اللّه تعالى اعلم .\r\n\r\n","description":"","footnote":"","page_name":" 633 ","page_number":665},
  {"content":"\r\n\r\n\r\nحج سلطان\r\nالملك الناصر محمد بن قلاون در ايام فرمانرواييش سه بار به حج رفت . نخست در سال 713 هنگامى كه قراسنقر نايب حلب و آقوش الافرم نايب طرابلس و مهنا بن عيسى امير عرب عصيان كردند و خربنده به شام آمد و از رحبه بازگرديد . در اين سال سلطان از مصر به شام آمد و از آنجا به حج رفت و در حج سال 713 شركت جست و فريضه به جاى آورد و به شام بازگرديد .\r\nدوم در سال 719 در اواخر ماه ذو القعده از مصر رهسپار مكه شد . صاحب حماة الملك المؤيد و امير محمد پسر خواهر علاء الدين پادشاه هند و فرمانرواى دهلى با او بودند .\r\nچون حج به جاى آوردند امير محمد پسر خواهر علاء الدين از آنجا به يمن رفت و سلطان به مصر بازگرديد و رميثه امير مكه از بنى حسن و ديگر زندانيان را آزاد كرد و او و ديگر زندانيان را صله داد .\r\nبار سوم در سال 732 بود . الملك الافضل بن المؤيد صاحب حماة بر عادت پدرش در موكب او بود . در سال 733 از حج بازگرديد و فرمان داد در كعبه را در ورقه‌هاى نقره گيرند و در اين راه سى و پنجهزار درهم هزينه كرد . به هنگام بازگشت از حج ، بكتمر الساقى بمرد .\r\nگويند زهرش داده بود . او يكى از بزرگترين امرايش بود و از مماليك بيبرس چاشنيگير بود كه به الملك الناصر منتقل شد . الناصر او را امير ساقيان نمود و منزلتش را روز بروز بيفزود و به او انس گرفت . چنان كه از هم جدا نمىشدند نه در سراى سلطان و نه در خانهء . خود بكتمر مردى بود بسيار با سياست . بعد از مرگش اموال و جواهر و ديگر اندوخته‌هايش در حساب نمىگنجيد . و اللّه تعالى ولى التوفيق بمنه و كرمه .\r\n\r\nاخبار نوبه و اسلام آوردن ايشان\r\nپيش از اين از غزو تركان در نوبه ، در ايام الملك الظاهر بيبرس و الملك المنصور قلاون سخن گفتيم و گفتيم كه در نخست ، عمرو بن العاص بر ايشان جزيه نهاده بود و بعدها نيز اين جزيه را ملوك زمان از ايشان مىگرفتند . گاه نيز در پرداخت آن مماطله مىكردند يا از ادا سربرمىتافتند . در اين هنگام بود كه لشكر مسلمانان بر سرشان مىرفت و آنان را به راه راست مىآورد .\r\nدر سال 680 كه از سوى قلاون لشكر اسلام به آن سو گسيل شد پادشاهشان در شهر دنقله سمامون نام داشت و در اين زمان كه از آن سخن مىگوييم نام پادشاهشان آى بود و من نمىدانم كه آى بلا فاصله پس از سمامون پادشاه شده بود يا ميانشان فاصله بود . آى در سال 716 درگذشت و بعد از او برادرش كربيس در دنقله به پادشاهى رسيد . آنگاه مردى از خاندان\r\n\r\n","description":"","footnote":"","page_name":" 634 ","page_number":666},
  {"content":"\r\n\r\nشاهى ايشان به نام نشلى جدا شد به مصر آمد و اسلام آورد و اسلامش نيكو شد . سلطان الملك الناصر براى او مواجبى معين كرد . نشلى در نزد سلطان مىزيست .\r\nدر سال 716 كربيس از اداى جزيه سرباز زد . سلطان لشكرى به نوبه گسيل داشت و عبد اللّه نشلى نو مسلمان را نيز كه مردى از خاندان شاهيشان بود با اين سپاه همراه كرد .\r\nكربيس از روبرو شدن با اين سپاه خوددارى كرد و به ديار ابواب گريخت . سپاه مصر بازگشت و نشلى كه مسلمان شده بود بر تخت فرمانروايى نوبه قرار گرفت .\r\nسلطان الملك الناصر نزد پادشاه ابواب كس فرستاد و كربيس را طلب نمود . او نيز كربيس را نزد سلطان فرستاد . كربيس در نزد سلطان اقامت گزيد . مردم نوبه بر نشلى بشوريدند و او را كشتند . اين واقعه به تحريك جماعتى از عرب در سال 719 واقع شد . مردم نوبه به ابواب رسولان فرستادند تا كربيس را به كشورش بازگردانند . دريافتند كه او در مصر است .\r\nچون سلطان خبر يافت كربيس را به نوبه فرستاد . او به پادشاهى نشست و چون اسلام آورده بودند ، ديگر جزيه نمىپرداختند .\r\nآنگاه چند خانواده از اعراب جهينه به نوبه رفتند و در آنجا سكونت گزيدند و دست به فتنه و آشوب و فساد گشودند . ملوك نوبه به دفع ايشان كوشيدند ولى كارشان به جايى نرسيد ، سپس با آنان مصالحه كردند و با آنان به سبب ازدواج طرح خويشاوندى ريختند . اين امر سبب شد كه در دولتشان افتراق افتد زيرا به عادت عجمان خواهر و فرزندان خواهر نيز مىتوانستند جانشين پادشاهشان شوند . از آن پس نشانى از دولت و پادشاهى ايشان بر جاى نماند . در اين ايام مردمى بيابانگردند كه چون اعراب باديه‌نشين از پى باران از جايى بجايى كوچ مىكنند و رنگ بدويت عربى دارند . و اللّه غالب على امره . و اللّه تعالى ينصر من يشاء من عباده .\r\n\r\nبقيه اخبار ارمن از فتح اياس سپس فتح سيس تا انقراض دولتشان\r\nپيش از اين اخبار ارمن را تا قتل پادشاهشان هيتوم به دست ايدغدى شحنهء مغول در سال 707 ، در بلاد روم ، آورديم . پس از او برادرش اوسير ، پسر لئون ، در سيس به حكومت رسيد . ميان او و قرمان ملك تركمانان در سال 717 مصاف افتاد . قرمان او را شكست داد .\r\nاو سير پسر لئون پس از اين شكست همچنان به پادشاهى خود تا سال 772 ادامه داد . چون هلاك شد پسر دوازده ساله‌اش لئون به جاى او نشست .\r\nالملك الناصر از او سير خواسته بود كه از قلعه‌هايى كه در همسايگى شام بود دور شود ، ولى او امتناع كرد و الناصر لشكر شام را به جنگ او فرستاد اين لشكر بلاد او را زير پى سپرد و ويران كرد . او سير نيز پس از اين واقعه بمرد . سپس الملك الناصر ، در سال 736 كتبوقا\r\n\r\n","description":"","footnote":"","page_name":" 635 ","page_number":667},
  {"content":"\r\n\r\nنايب حلب را به غزو سيس فرستاد . كتبوقا سيس را فتح كرد و از مردم آن ديار بيش از سيصد تن را اسير كرد . اين خبر به مسيحيان اياس رسيد . بر مسلمانانى كه نزدشان بودند شوريدند و جمعى را در آتش سوختند . اين عمل بدان سبب بود كه ارمنها هم بر كيش مسيحيت هستند .\r\nدر همان احوال تيمورتاش پسر امير چوپان شحنهء مغول در بلاد روم ، نزد سلطان كس فرستاد و اعلام نمود كه اسلام آورده و از سلطان خواست كه براى جهاد با مسيحيان ارمن لشكر فرستد . سلطان ، خواست او بر آورده ساخت و در سال 737 لشكرهاى حلب و حماة را بفرستاد . اينان شهر اياس را فتح كردند و ويران نمودند . مردمى كه باقى مانده بودند به كوهها پناه بردند . سپاهيان حلب از پى آنها رفتند و به بلاد خود بازگرديدند .\r\nدر سال 761 بندمر الخوارزمى نايب حلب لشكر به سيس كشيد و ادنه و طرطوس و مصيصه قلعه‌هاى كلال و جريده و سنباط ؟ كلا و تمرور را فتح كرد و از جانب خود در ادنه و طرطوس هر يك نايبى معين كرد و به حلب بازگرديد .\r\nپس از او در سال 776 عشقيم مسيحى بر حلب امارت يافت . او سيس و قلعهء آن را دو ماه محاصره كرد تا آذوقه‌هاشان به پايان آمد و از طول محاصره به جان آمدند و امان خواستند و به حكم او گردن نهادند و نكفور و امراى او و لشكريانش تسليم عشقيم شدند و او همه را به مصر فرستاد . مسلمانان بر سيس و ديگر قلاع مستولى شدند و دولت ارمن در سيس منقرض شد .\r\nو البقاء للّه وحده . پايان .\r\n\r\nصلح با ملوك مغول و ازدواج الملك الناصر محمد بن قلاون با شاهزادگان شمالى مغول\r\nمغولان را دو دولت نيرومند بود : يكى از آنها دولت خاندان هلاكو بود . هلاكو بر بغداد كه تختگاه خلافت اسلامى در عراق بود مستولى شد و آنجا را ، او و فرزندانش مركز حكومت خود ساختند و علاوه بر عراق عرب ، عراق عجم و فارس و خراسان و ما وراء النهر را زير فرمان داشتند . ديگر دولت خاندان دوشى خان پسر چنگيز خان بود كه از شمال به خوارزم پيوسته بود و از مشرق به قراقرم و از جنوب به حدود قسطنطينيه و از مغرب به بلغار .\r\nميان اين دو دولت همواره جنگ و فتنه بود . همچنانكه با دولتهاى مجاورشان پيوسته در كشمكش بودند .\r\nدولت ترك در مصر و شام همسايهء دولت هلاكوئيان بود . هلاكوئيان طمع در تصرف شام بسته بودند و پىدرپى لشكر به آن سامان مىكشيدند و وابستگان و پيروان خود را كه در ميان اعراب و تركمانان بودند استمالت مىكردند و به پشتگرمى ايشان مىخواستند نيات خود را جامهء عمل بپوشانند . چنان كه در اخبارشان ديدى ميان ملوك ترك و خاندان هلاكو همواره زد و خوردهايى بود كه گاه به سبب فتنه و جنگى كه ميان خاندان دوشى خان و خاندان هلاكو\r\n\r\n","description":"","footnote":"","page_name":" 636 ","page_number":668},
  {"content":"\r\n\r\nدرمىگرفت ملوك مصر و شام پيروزيهايى به دست مىآوردند . ولى ميان ملوك مصر و شام و خاندان دوشى خان هيچگاه كشمكش نبود ، زيرا مرزهايشان از يك ديگر دور بود و ممالكى چند ميانشان فاصله شده بود . بلكه همواره نامه‌هاى مودت‌آميز به يك ديگر مىنوشتند . پادشاهان ترك ، پادشاهان سراى را كه از خاندان دوشى خان بودند تحريك مىكردند كه به خراسان دستبرد زنند تا خاندان هلاكو سرگرم رفع آنان شوند و از شام غفلت كنند .\r\nاز آغاز دولت ترك عادتشان بر همين بود . بلكه ملوك بنى دوشى خان به اين مودت رغبت بيشتر نشان مىدادند و بر هلاكوئيان مفاخرت مىورزيدند .\r\nچون ازبك [ 1 
  ] از خاندان دوشى خان در سال 713 بر تخت فرمانروايى سراى نشست ، در بلاد روم حاكمى بود به نام قتلغ مير . چون بر طبق رسم معمول رسولانى از مصر به نزد او رفتند ، پيشنهاد كرد كه الملك الناصر با يكى از زنان اين خاندان ازدواج كند . مىگفتند كه اين رسم ايشان است . سلطان قبول كرد و مدت شش سال رسولان در آمد و شد بودند و هدايا مىآوردند تا رشته‌هاى مودت نيك مستحكم شد . سپس دختر را در سال 720 نزد شوى آوردند .\r\nنام دختر طلبناش دخت طغاجى از نوادگان دوشى خان بود يكى از بزرگان مغول كه او را بر مهدى روى دوشها حمل مىكردند همراه او بود . جماعتى از امرا و نيز برهان الدين امام ازبك در اين موكب بودند . چون به قسطنطينيه وارد شدند پادشاه در اكرامشان مبالغت ورزيد . گويند شصت هزار دينار خرج كرد . آنگاه از آنجا به كشتى نشستند و از دريا گذشته به اسكندريه وارد شدند .\r\nاين موكب عظيم به مصر داخل شد . عروس بر گردونه‌اى كه اسبانى در زر و حرير گرفته آن را مىكشيدند نشسته بود . دو تن از موالى او در هيئتى پر جلال و شكوه و وقار لجام اسبها را گرفته بودند . چون به قاهره نزديك شدند دو تن از نواب سلطان : ارغون و بكتمر الساقى و كريم الدين وكيل سلطان به استقبال رفتند و خاتون را به قصر آوردند . روز سوم قاضيان و فقها و مردم ديگر را بر حسب طبقاتشان در جامع قلعة الجبل دعوت كردند . رسولان را حاضر آوردند و خلعتهاى كرامند پوشانيدند و عقد نكاح را وكيل سلطان و وكيل دختر اجرا كردند و جمعيت پراكنده شد و آن روز روزى فراموش ناشدنى بود .\r\nرسولان ابو سعيد فرمانرواى بغداد و عراق در سال 720 برسيدند . قاضى تبريز نيز با ايشان بود . آمده بودند تا پيشنهاد صلح دهند و يك دل و يك زبان به اقامه و اشاعهء سنن اسلامى پردازند . از جمله در بهبود مراسم حج و امن گردانيدن راهها و جهاد با دشمن اقدام نمايند . سلطان الملك الناصر پاسخ موافق داد و سيف الدين ايتمش محمدى را براى بستن عقد\r\n\r\n\r\n","description":"","footnote":"\r\n[ ( 1 ) 
  ] متن : انبك .\r\n","page_name":" 637 ","page_number":669},
  {"content":"\r\n\r\nقرارداد و گرفتن پيمان و شنيدن سوگندان بفرستاد و هديه‌اى گرانبها نيز با او همراه كرد . او در سال 723 بازگشت رسولان ابو سعيد نيز با او بودند .\r\nامير چوپان نيز براى چنين منظورى آمده بود . عقد صلح ميانشان بسته شد .\r\nميان امير چوپان و صاحب خوارزم و ما وراء النهر خلافى افتاده بود . ازبك از اين ميان سر برآورد و بر بسيارى از بلاد خراسان استيلا يافت . چون ميان او و الملك الناصر خويشاوندى پديد آمده بود از او خواست كه بر ضد ابو سعيد و امير چوپان به ياريش برخيزد . الملك الناصر نخست اجابت كرده بود و چون ابو سعيد رسول فرستاد و پيمان صلح نهاد ، الملك الناصر از يارى ازبك باز ايستاد . ازبك نزد الملك الناصر پيام فرستاد و او را ملامت كرد و سخنان درشت گفت . الملك الناصر عذر آورد كه با ابو سعيد براى اقامه و نشر شعائر اسلام پيمان بسته است و نمىتواند از آن تخلف ورزد . ازبك نيز اين عذر بپذيرفت . سپس ميان او و ابو سعيد صلح افتاد و چوپان هر چه ازبك از خراسان گرفته بود بازپس داد . چون ميان همهء ملوك آشتى برقرار شد چندى جهان از جنگ و ستيز بياسود . تا آنگاه كه بار ديگر اوضاع دگرگون شد و آتش جنگ و جدال شعله‌ور گرديد . و اللّه ملقب الليل و النهار .\r\n\r\nكشته شدن فرزندان بنى نمى ، امراى مكه كه از بنى حسن بودند\r\nپيش از اين از استيلاى قتاده بر مكه و حجاز و غلبهء ايشان بر هواشم سخن گفتيم .\r\nپس از قتاده دولت به فرزندان او رسيد تا آنگاه كه يكى از ايشان به نام ابو نمى محمد بن ابى سعيد على بن قتاده به حكومت رسيد . ابو نمى در سال 702 بمرد و پسرانش رميثه و حميضه به جاى او نشستند . اين دو ، برادرانشان عطيفه و ابو الغيث را در بند كشيدند . چون كافلان مملكت بيبرس و سلار به حج رفتند ، آن دو نزد ايشان گريختند و از آنچه از رميثه و حميضه بر سرشان آمده بود شكايت كردند . آن دو امير به شكايتشان گوش فرادادند و رميثه و حميضه را در بند آوردند و به مصر بردند و عطيفه و ابو الغيث را نيز در صحبت امير ايدمر الكوكبى كه با لشكرى همراه آنها آمده بود نزد سلطان فرستادند . سلطان از آن دو خشنود شد و به جاى رميثه و حميصه آنان را امارت حجاز داد و در سال 713 بازگردانيد . رميثه و حميضه فرار كردند و آن لشكر نيز بازگرديد .\r\nچون ابو الغيث و عطيفه استقرار يافتند ، رميثه و حميضه با ياران خود بيامدند و لشكرهاى برادران بر يك ديگر زدند . ابو الغيث و عطيفه شكست خوردند و به مدينه گريختند و به منصور بن حماد پناهنده شدند . منصور بن حماد مردان بنى عقبه و بنى مهدى را به ياريشان گماشت و بار ديگر آنان را به جنگ بازگردانيد . اين بار نبرد برادران در بطن مر بود . ابو الغيث بگريخت و كشته شد . رميثه و حميضه پاى فشردند تا برادر ديگرشان عطيفه به ايشان پيوست\r\n\r\n","description":"","footnote":"","page_name":" 638 ","page_number":670},
  {"content":"\r\n\r\nو همراهشان بازگرديد . در سال 715 بار ديگر ميان برادران خلاف افتاد . رميثه نزد سلطان الملك الناصر آمد و از او خواست او را در برابر برادرانش يارى كند . سلطان نيز لشكرى همراه او كرد . حميضه پس از آنكه از مردم اموال بسيارى را مصادره كرد به هفت شهر گريخت .\r\nلشكر دشمن به آن شهرها رسيد . حميضه از مردم خواست به او پيوندند . آنان نيز به او پيوستند ولى چون جنگ درگرفت منهزم شدند و حميضه توانست جان خويش از مهلكه برهاند .\r\nچون لشكر بازگرديد حميصه هم بازگرديد و بار ديگر با برادر به جنگ در ايستاد . رميثه از سلطان يارى خواست . سلطان لشكر فرستاد و حميضه بگريخت . سپس بازگرديد و با برادران خود رميثه و عطيفه مصالحه نمود . عطيفه در سال 718 نزد سلطان آمد و از سلطان يارى طلبيد . سلطان لشكرى همراهش كرد . اينان برفتند و رميثه را بگرفتند و بند بر نهاده به مصر فرستادند ، او را در قلعه زندانى كردند عطيفه در مكه به حكومت نشست و حميضه نيز سرگشته و فرارى شد .\r\nحميضه نزد خان مغول ، پادشاه عراق ، خربنده رفت و از او براى نبرد با فرمانرواى حجاز يارى خواست او نيز لشكرى به ياريش فرستاد سپس چنين شايع شد كه او با شيعيانى كه در دستگاه خربنده بوده‌اند چنان نهاده كه برود و شيخين را از قبرشان بيرون بياورد و اين امر بر مردم گران آمد .\r\nمحمد بن عيسى برادر مهنا بن عيسى بن تعصب دينى راه بر او بگرفت و ياران او را تار و مار كرد . گويند بيلها و كلنگهايى نزد او يافتند كه براى اين منظور آماده كرده بود و اين تصميم سبب شده بود كه سلطان خربنده كه خود شيعى بود از او خشنود باشد .\r\nحميضه در سال 718 به مكه رفت . سلطان الملك الناصر لشكر به جنگ او فرستاد .\r\nبگريخت و مكه را رها كرد .\r\nدر سال 719 رميثه از بند برهيد و به حجاز گريخت . وزيرش نيز با او بود . ولى او را در راه گرفتند و به مصر بازگردانيدند و باز در بند نمودند . چون سلطان در سال 720 از حج بازگرديد او را آزاد كرد .\r\nدر سال 720 حميضه از سلطان امان خواست . جمعى از مماليك كه با او بودند گريختند و با او نزد سلطان نرفتند سپس او را كشتند و خود به سلطان پيوستند .\r\nسلطان الملك الناصر رميثه را از بند رهانيده بود . اينك دست او را بر آن مماليك باز گذاشت . او نيز جمعى را به انتقام قتل برادر بكشت و باقى را عفو نمود .\r\nسلطان الملك الناصر رميثه را به مكه فرستاد و او را با برادرش امارت داد و آن دو همچنان ببودند .\r\nدر سال 721 عطيفه به درگاه آمد . قتاده فرمانرواى ينبع نيز با او بود . او به دادخواهى آمده بود زيرا پسر عمش عقيل پسرش را كشته بود . سلطان نيز اجابت كرد و لشكرى به يارى\r\n\r\n","description":"","footnote":"","page_name":" 639 ","page_number":671},
  {"content":"\r\n\r\nاو فرستاد . اين لشكر با كردان روبرو شده بازگشتند .\r\nدر سال 731 در مكه آشوبى برپا شد . بردگان جماعتى از امرا ، و تركان را كشتند .\r\nسلطان الملك الناصر ، ايدغمش را براى فرونشاندن آشوب به مكه فرستاد . شريفان و بردگان بگريختند . رميثه حاضر شد و اظهار فرمانبردارى نمود و از آنچه اتفاق افتاده بود بيزارى جست و سوگند خورد . سلطان از او بپذيرفت و او را عفو كرد و او همچنان تا پايان عمر در امارت مكه بود .\r\nحكومت مكه به دست پسرانش عجلان و بقيه افتاد ولى عجلان زمام كارها به دست گرفت و پس از او فرزندانش وارث دولت او شدند و ما در اخبار ايشان خواهيم آورد . انشاء اللّه تعالى .\r\n\r\nحج ملك تكرور\r\nسرزمين سياهان در مغرب در اقليم اول و دوم ، ميان امم سياه پوست تقسيم شده است نخستين ايشان از كرانهء درياى محيط امت صوصو است . اينان در غانه‌اند . در آغاز فتح اسلام ، به اسلام گرويدند . صاحب رجار ( ادريسى ) در جغرافيا گويد كه بنى صالح از بنى عبد اللّه بن حسن بن الحسن در آنجا دولتى عظيم داشته‌اند و ما را در تحقيق اين خبر جز آنچه گفتيم ميسر نشده است و كسى در ميان بنى حسن به نام صالح شناخته نشده است . مردم غانه نيز منكر اين هستند كه كسى غير از صوصو بر آنها فرمان رانده باشد .\r\nدر كنار امت صوصو در جانب شرقى امت مالى است . كرسى مملكتشان شهر بنى است .\r\nدر مشرق اينان ، امت كوكو جاى دارد و پس آنها امت تكرور ميان ايشان و امت نوبه ، امت كانم و غير آن هستند .\r\nدر طول زمان در آن نواحى تغييراتى پديد آمد و اهل مالى بلاد صوصو و كوكو را تصرف كردند و آخرين جايى كه بر آن استيلا يافتند بلاد تكرور بود .\r\nدولت امت مالى نيرومند شد و بنى ، پايتخت سراسر بلاد سياهان در مغرب شد و از چند سال پيش همه به دين اسلام درآمده‌اند .\r\nجماعتى از ملوكشان به حج رفتند . نخستين كسى از ايشان كه به حج رفت بر مندار بود و من از يكى از فضلاى ايشان شنيدم كه ضبط درست اين كلمه برمندانه است . راهى كه پس از او ملوكشان پيمودند همان راهى بود كه او پيموده بود . پس از او منسا ولى بن مارى جاطه در ايام الملك الظاهر بيبرس به حج رفت و پس از او يكى از موالى ايشان به نام صاكوره .\r\nصاكوره بر ملكشان غلبه يافته بود و او همان بود كه شهر كوكو را فتح كرد . او در ايام الملك الناصر به حج رفت و پس از او منسا موسى رهسپار مكه شد . اين ترتيب بر حسب چيزى\r\n\r\n","description":"","footnote":"","page_name":" 640 ","page_number":672},
  {"content":"\r\n\r\nاست كه در اخبارشان آمده . در كنار دول بربر و ذكر صنهاجه و دولت لمتونه از ايشان نيز ياد شده است .\r\nچون منسا موسى به قصد حج از بلاد مغرب به راه افتاد و راه صحرا در پيش گرفت و از كنار اهرام بيرون آمد . به الملك الناصر هدايايى گران تقديم كرد . گويند بهاى آن به پنجاه هزار دينار مىرسيد . الملك الناصر او را در قصر بزرگ قرافه فرود آورد و آن قصر به او داد و به ديدار او رفت و با او سخن گفت و صله داد توشهء راه ارزانى داشت و چند سر اسب و ديگر چارپايان تقديم نمود و چند تن از امرا را همراه او كرد كه تا پايان فريضهء حج در خدمت او باشند . او فريضه حج در سال 724 به جاى آورد و بازگرديد . اما در راه حجاز دچار بلاهاى بسيار گرديد كه از همه خلاص يافت . از اين قرار كه راه گم كرد و از كاروان حجاج عرب دور افتاد و تنها با قوم و همراهان خود بود و آن راهها را كس نمىشناخت و هر چه مىرفتند به آب و آبادانى نمىرسيدند . راهى را در پيش گرفته رفتند تا عاقبت از نزديكى سوئس سر در آوردند . در راه اگر به دستشان مىافتاد گوشت مار مىخوردند و اعراب از اطراف بر آنها دستبرد مىزدند تا بالاخره از آن گمگشتگى نجات يافتند .\r\nسلطان بار ديگر او را اكرام كرد و عطايى كرامند داد . براى خرج راهش چنان كه مىگويند صد بار طلا آورده بود و در هر بارى سه قنطار طلا بود . همهء اين طلاها به پايان رسيد چنان كه براى خرج خود دينارى نداشت . از اعيان بازرگانان مالى قرض كرد . در صحبت او يكى از بنى الكويك بود . از او پنجاه هزار دينار قرض كرد و قصرى را كه سلطان به او بخشيده بود به او فروخت سراج الدين الكويك وزيرش را با او فرستاد تا آن مال كه قرض گرفته است بپردازد ولى وزير هلاك شد . سراج الدين پسرش را فرستاد او نيز در آنجا بمرد . پسر ديگرش فخر الدين ابو جعفر با اندكى از آن مال نزد پدر بازگشت . در اين احوال منسا موسى پيش از آنكه همهء آن پول بپردازد درگذشت و آنان به چيزى از آن دست نيافتند . پايان . و اللّه سبحانه و تعالى اعلم .\r\n\r\nاخبار المجاهد پادشاه يمن\r\nاز فرمانروايى على بن رسول سخن گفتيم . على بن رسول پس از مرگ سرور خود يوسف تسز بن الملك الكامل بن الملك العادل بن ايوب ملقب به الملك المسعود ، به حكومت رسيد .\r\nعلى بن رسول استاد الدار او بود و زمام همهء كارهايش را به دست داشت .\r\nچون الملك المسعود يوسف درگذشت على بن رسول پسرش الملك الاشرف موسى را در سال 626 به جاى پدر نشاند و خود كفالت او را بر عهده گرفت .\r\nبنى رسول عاقبت بر اين خاندان غلبه يافتند و ملك يمن را در قبضه اقتدار خويش درآوردند و پس از على فرزندانش وارثان دولت او شدند و دولتشان ادامه داشت تا به الملك\r\n\r\n","description":"","footnote":"","page_name":" 641 ","page_number":673},
  {"content":"\r\n\r\nالمجاهد رسيد . از ملوك اين سلسله يكى الملك المجاهد على بن داود بن الملك المؤيد [ هزير الدين داود 
  ] بن الملك المظفر يوسف بن الملك المنصور عمر بن على بن رسول است كه در سال 721 به حكومت رسيد . پسر عم او الملك الناصر بن محمد بن الملك الاشرف در سال 722 بر او بشوريد ولى الملك المجاهد بر او غلبه يافت و در بندش كشيد . سپس در سال 723 عمش الملك المنصور ايوب بن الملك المظفر عصيان آغاز نهاد و او را بگرفت و به زندان كرد ولى از زندان بيرون آمد و عم خود را بگرفت و بند بر نهاد .\r\nالملك الظاهر عبد اللّه بن المنصور جانشين پدر شد و نبرد با الملك المجاهد را از سر گرفت . در سال 724 سليمان الترك را نزد الملك الناصر به دادخواهى فرستاد ، زيرا اين خاندان همواره خود را فرمانبردار ملوك مصر مىدانستند و براى ايشان باج و خراج و هدايا و تحف يمن مىفرستادند . الملك الناصر لشكرى به سردارى بيبرس الحاجب و طبنال ، دو تن از امراى بزرگ خود به يارى او فرستاد . اين سپاه به يمن رفت . الملك المجاهد با آنان روبرو شد ولى ميان دو گروه مصالحه افتاد . بدين شرط كه الملك المجاهد نيز بر سرير فرمانروائى خود استقرار داشته باشد .\r\nچون الملك المجاهد مصالحه نمود ، همهء كسانى را كه سبب اين فتنه شده بودند بكشتند و سراسر يمن را زير پى سپردند و مردم يمن را به اطاعت الملك المجاهد الزام نمودند و پس از اين كارها به درگاه سلطان به مصر بازگشتند . و اللّه تعالى ولى التوفيق .\r\n\r\nحكومت احمد بن الملك الناصر بر كرك\r\nچون دولت الملك الناصر محمد بن قلاون نيرو گرفت و گسترش يافت و او صاحب فرزندان گرديد ، هواى آن در سرش افتاد كه پسران خود را هر يك در جايى حكومت دهد تا از فرمانروايى ايشان ديدگانش فروغ گيرد . پسر بزرگ خود احمد را در سال 726 امارت كرك داد و چند تن از امرا را در خدمت او قرار داد . احمد به كرك رفت و چهار سال در آنجا بود و از ملك و دولت متمتع و پدر از فرمانروايى پسر در حيات خويش سرمست بود .\r\nدر سال 730 او را فراخواند تا ختنه كند و بدين منظور سور عظيمى برپا نمود و همراه او چند تن از فرزندان امرا و خواص را كه برگزيده بود نيز ختنه كردند . پس از اجراى سنت ختان او را به مقر فرمانروايىاش به كرك بازگردانيد . او همچنان در كرك بود تا الملك الناصر درگذشت و ما به سرگذشت او خواهيم پرداخت . و اللّه تعالى اعلم .\r\n\r\nوفات تيمورتاش پسر امير چوپان شحنهء بلاد روم\r\nامير چوپان نايب مملكت مغول بر ابو سعيد پسر خربنده كه هنوز خردسال بود سخت\r\n\r\n","description":"","footnote":"","page_name":" 642 ","page_number":674},
  {"content":"\r\n\r\nاستيلا داشت . امير چوپان نسبت به پدر ابو سعيد يعنى خربنده هم تقريبا چنين تسلطى داشت ابو سعيد و تيمورتاش را امارت بلاد روم داد . سپس ميان ايشان و پادشاه ناحيهء شمالى ، ازبك ، از اعقاب دوشى خان بر سر خراسان خلاف افتاد . در سال 729 چوپان از بغداد به دفع او رفت - و ما در اخبار ايشان خواهيم آورد - چوپان پسر خود دمشق خواجه را نزد سلطان ابو سعيد در بغداد نهاد . دشمنان به كار سعايت نشستند و از اعمال نكوهيدهء او با ابو سعيد چيزهايى گفتند كه توان تحملش نماند و فرمود تا او را كشتند . چون خبر مرگ پسر به پدر رسيد ، عصيان كرد ابو سعيد شتابان رهسپار خراسان شد . ياران امير چوپان از گردش پراكنده شدند . و او خود بگريخت در هرات يافتند و كشتندش . سلطان ابو سعيد خانوادهء او را اجازت فرمود كه پيكرش را به مقبره‌اى كه در مدينهء نبويه براى خود ترتيب داده بود ، ببرند . پيكر او را به مدينه بردند ولى از فرمانرواى مصر اجازه‌اى كسب نكرده بودند . از اين رو فرمانرواى مدينه از دفن او در آن مقبره ممانعت كرد . پس او را در بقيع به خاك سپردند .\r\nچون خبر قتل امير چوپان به پسرش تيمورتاش كه در بلاد روم امارت مىكرد رسيد ، بر جان خويش بترسيد و به مصر گريخت و ارتق از موالى خود را در روم به جاى خود نهاد .\r\nنخست در سيواس درنگ كرد سپس رهسپار مصر شد . چون به دمشق رسيد ، نايب دمشق سوار شد و به استقبالش آمد و همراه او به مصر رفت . سلطان نيز او را بنيكى پذيرا آمد و اكرام كرد . هفت تن از امرا نيز با او بودند و قريب هزار تن سوار . سلطان آنان را نيز گرامى داشت و بر ايشان راتبه و ارزاق معين كرد و همه در خدمت او بماندند .\r\nرسولان سلطان ابو سعيد از پى او به مصر آمدند و به استناد پيمان صلحى كه با الملك الناصر بسته بودند خواستار تسليم او شدند و سلطان را از فساد اخلاق او و پدرش آگاه كردند .\r\nسلطان گفت به شرطى او را تسليم خواهد كرد كه ابو سعيد نيز حكم خدا را دربارهء قراسنقر نايب حلب كه در سال 712 با جمال الدين آقوش الافرم نزد خربنده گريخته‌اند و او را به لشكركشى به شام ترغيب كرده‌اند ، اجرا كند . ولى آن كار به انجام نرسيد . البته لازم به ذكر است كه خربنده آقوش الافرم را به امارت همدان فرستاد و او در سال 716 در آنجا بمرد . قراسنقر دوست او به جايش امارت همدان يافت . بعد از آنكه سلطان الملك الناصر تيمورتاش را به قتل رسانيد حكم خدا در باب قراسنقر نيز اجرا شد و اين به پاداش فساد او در روى زمين بود .\r\nپس از اين حادثه ، پسر سلطان ابو سعيد با جماعتى از قوم خود برسيد تا مراتب صلح و خويشاوندى را به تأكيد رساند . در مصر اين هيئت را با اكرام تمام پذيرفتند و ميان دو سلطان يعنى سلطان الملك الناصر و ابو سعيد نامه‌هاى صلح آميز در آمد و شد بود تا هر دو جهان را بدرود گفتند . و اللّه وارث الارض و من عليها و هو خير الوارثين .\r\n\r\n","description":"","footnote":"","page_name":" 643 ","page_number":675},
  {"content":"\r\n\r\n\r\nوفات مهنا بن عيسى امير عرب در شام و اخبار قوم او\r\nاين حى از عرب به آل فضل معروف‌اند . ميان شام و جزيره و نجد از سرزمين حجاز در كوچ هستند و خود را به قبيلهء طى نسبت مىدهند . از حليفان ايشان احيائى از زبيد و كلب و مذحج هستند . در شمار و قوت ، آل مراد بر آنان مىچربند و پندارند كه فضل و مراد پسران ربيعه بوده‌اند و نيز پندارند كه فرزندان فضل دو تيره شده‌اند : آل مهنا و آل على . همهء آل فضل در سرزمين حوران بودند ولى آل مراد بر آنان غلبه يافتند و آنان را از حوران راندند .\r\nپس در حمص و نواحى آن فرود آمدند و يكى از حليفان ايشان زبيد ، در حوران سكونت گزيدند و تا به امروز نيز در آنجا هستند و به جاى ديگر نرفته‌اند .\r\nگويند كه آل فضل خود را به دربارها نزديك كردند و از سوى آنان بر احياء عرب امارت يافتند و به آنان اقطاعى مىدادند تا راه ميان شام و عراق را امن نگهدارند .\r\nرياست آل فضل در اين ايام با بنى مهناست و سلسلهء نسبشان چنين است : مهنا بن مانع بن جديلة بن فضل بن بدر بن ربيعة بن على بن مفرج بن بدر بن سالم بن جصة بن بدر بن سميع و از سميع فراتر نرفته‌اند . عوامشان مىگويند كه سميع همان پسرى است كه عباسه خواهر رشيد از جعفر بن يحيى البرمكى به دنيا آورد و من از اين سخن به خدا پناه مىبرم كه به رشيد و خواهرش چنين نسبتها دهند . يا بزرگان عرب از قبيلهء طى را به موالى عجم يعنى فرزندان برمك منسوب دارند . از ديگر سو اگر اين خاندان را چنين نسبى بود هرگز نمىتوانستند بر اين حى عرب رياست يابند و ما در مقدمهء كتاب در اين باب سخن گفتيم .\r\nابتداى رياست ايشان از آغاز دولت بنى ايوب بود . عماد اصفهانى ( كاتب ) در كتاب « البرق الشامى » [ 1 
  ] گويد : الملك العادل به مرج دمشق فرود آمد . عيسى بن محمد بن ربيعه شيخ اعراب با جماعتى كثير همراه او بود .\r\nپيش از اينان رياست در عهد فاطميان در ميان بنى جراح از قبيلهء طى بود . بزرگ اين خاندان مفرج بن دغفل بن جراح طايى بود و او همان كسى بود كه الپتكين [ 2 
  ] از موالى آل بويه را هنگامى كه با سرور خود بختيار در عراق منهزم شده بود دستگير كرده نزد العزيز باللّه [ 3 
  ] آورد و اكرام و اعتبار يافت و در دولت او ترقى كرد .\r\nپيوسته مفرج را چنين مقامى بود تا در سال 404 درگذشت . فرزندان او حسان و محمود و على و حران ( ؟ ) بودند .\r\nبعد از مفرج پسرش حسان به امارت رسيد و آوازه‌اى عظيم يافت . ميان او و خلفاى فاطمى\r\n\r\n\r\n","description":"","footnote":"\r\n[ ( 1 ) 
  ] متن : البرق السامى .\r\n[ ( 2 ) 
  ] متن : افتكين .\r\n[ ( 3 ) 
  ] متن : المعز .\r\n","page_name":" 644 ","page_number":676},
  {"content":"\r\n\r\nتنافر بود . او كسى كه است رمله را خراب كرد و سردارشان هاروق ( ؟ ) التركى را منهزم نمود و به قتل آورد و زنانش را اسير نمود و نيز هم اوست كه ممدوح تهامى بوده است .\r\nمسبحى و جز او از مورخان دولت عبيديان از قرابت حسان بن مفرج و فضل بن ربيعة بن حازم بن جراح و برادرش بدر بن ربيعه سخن گفته‌اند . شايد اين فضل همان جد آل فضل بوده باشد .\r\nابن اثير گويد : ابو عمران فضل بن ربيعة بن حازم بن الجراح الطائى پدرانش فرمانروايان بلقاء و بيت المقدس بودند . فضل گاه با فرنگان بود و گاه با خلفاى مصر . طغتكين اتابك تتش و فرمانرواى دمشق چون چنين ديد او را از شام طرد كرد . او نزد صدقة بن مزيد رفت و به دو پناه برد و هديه‌اى بزرگ تقديم او نمود كه از جملهء آن هفت هزار دينار نقد بود . [ 1 
  ] چون صدقة بن مزيد در برابر سلطان محمد بن ملكشاه در سال 500 و پس از آن علم مخالفت برافراشت و ميان آن دو كشمكشها درگرفت ، فضل در طلايه قرار داشت ولى نزد سلطان گريخت . چون بيامد سلطان او را و يارانش را خلعت داد و در خانهء صدقه در بغداد فرودش آورد . چون سلطان به قتال صدقه رفت ، فضل از او خواست كه راه باديه در پيش گيرد تا اگر فضل خواست از آن سو بگريزد نگذارد . سلطان او را اجازت داد . فضل از آب گذشته به انبار رفت ولى هرگز نزد سلطان بازنگرديد . پايان كلام ابن اثير .\r\nاز سخن ابن اثير و مسبحى چنين برمىآيد كه فضل و بدر - بدون ترديد - از خاندان جراح بوده‌اند و نيز از سياقت اين نسب‌نامه برمىآيد كه فضل نياى ايشان بوده است زيرا ايشان در نسب او مىگويند : فضل بن على بن مفرج و برخى ديگر مىگويند فضل بن على بن جراح .\r\nشايد اين دستهء اخير ربيعه را به مفرج كه بزرگ بنى جراح است نسبت داده باشند و اين امر در اثر طول زمان حاصل شده باشد و در باديه از اين گونه غفلتها و اشتباهات ديده مىشود .\r\nاما در نسبت اين حى به طى برخى مىگويند كه رياست طى از آن اياس بن قبيصه از بنى سنبس بن عمرو بن الغوث بن طى بود . و اياس همان كسى است كه كسرى او را بعد از آل منذر و قتل نعمان بن المنذر فرمانروايى حيره داد و نيز او بود كه بر سر حيره با خالد بن الوليد مصالحه كرد . از آن پس رياست قبيلهء طى در بنى قبيصه بود و ايشان در صدر اسلام رياست داشتند . شايد آل فضل و آل جراح از اعقاب ايشان بوده باشند . اگر هم اعقابش منقرض شده باشد اينان نزديكترين خاندانها به او هستند زيرا رياست در خاندانها و شعوب در اهل عصبيت همچنان پيوستگى خويش حفظ كند و ما در مقدمه از آن سخن آورديم .\r\nابن حزم به هنگام بيان انساب طى گويد : آنان از يمن خارج شدند و در اجا و سلمى\r\n\r\n\r\n","description":"","footnote":"\r\n[ ( 1 ) 
  ] متن : نه هزار .\r\n","page_name":" 645 ","page_number":677},
  {"content":"\r\n\r\nفرود آمدند و آن دو كوه و ما بين آنها را مساكن خود قرار دادند . بنى اسد ميان ايشان و عراق مسكن گزيدند . برخى خاندانهاى طى از آنجا دور شدند . مثلا بنى خارجة بن سعد بن عبادهء طائى كه آنان را جديله - منسوب به مادرشان دختر تيم اللّه - و حبيش و اسعد برادرانشان از آن دو كوه در اثر جنگى بيرون آمدند و به حلب رفتند و در آن بلاد مسكن گزيدند . ولى بنى رمان بن جندب بن خارجة بن سعد در آن دو كوه ماندند . آنان را كه در آن دو كوه مانده بودند جبليون و آنان را كه به حلب رفته بودند سهليون ناميدند . پايان .\r\nممكن است اين احيائى از بنى جراح و آل فضل كه در شام هستند همان بنى خارجه باشند كه ابن حزم مىگويد به حلب مهاجرت كردند ، زيرا اينجا كه اكنون وطن كرده‌اند به بنى جراح كه در فلسطين هستند نزديكتر است تا به كوههاى اجا و سلمى كه وطنگاه ديگران بوده است و خدا مىداند كداميك از اين اقوال در باب نسب ايشان درست‌تر است .\r\nاينك به بيان خبر از رياست آل فضل از آغاز دولت بنى ايوب مىپردازيم و مىگوييم كه اميرى از اين خاندان در عهد بنى ايوب مىزيست به نام عيسى بن محمد بن ربيعه . او معاصر الملك العادل بود و ما اين قول را از عماد اصفهانى كاتب نقل كرديم . پس از او حسام الدين مانع بن خدينة بن غصينة بن فضل بود . او در سال 630 وفات كرد و پس از او رياست به مهنا رسيد .\r\nچون قطز سومين ملوك ترك از مصر بيامد و شام را از مغولان بستد و لشكرشان را در عين جالوت منهزم ساخت سلميه را به مهنا بن مانع داد و آن را از قلمرو الملك المنصور بن الملك المظفر بن شاهنشاه صاحب حماة جدا كرد و من به تاريخ وفات مهنا دست نيافته‌ام .\r\nبدان هنگام كه الملك الظاهر بيبرس خليفه الحاكم عم المستعصم باللّه را بدرقه مىكرد تا به بغداد رود چون به دمشق آمد عيسى بن مهنا بن مانع را بر عرب امارت داد و براى آنكه راهها را امن نگهدارد بر اقطاعات او بيفزود و پسر عمش زامل بن على بن ربيعه را به سبب سركشى و اعراض از او حبس كرد . عيسى بن مهنا همچنان به عنوان امير احياء عرب فرمان مىراند و در ايام او اعراب به صلاح آمدند زيرا او چون پدرش بر ايشان سخت نمىگرفت .\r\nسنقر الاشقر در سال 679 [ 1 
  ] نزد او گريخت و از آنجا به آباقا خان نوشتند و او را به تصرف شام فراخواندند .\r\nعيسى بن مهنا در سال 684 درگذشت . الملك المنصور قلاون ، بعد از او پسرش مهنا بن عيسى را به جاى پدر نشاند . سپس الملك الاشرف بن قلاون به شام رفت و در حمص فرود آمد .\r\nمهنا بن عيسى با جماعتى از قومش به ديدار او رفت الملك الاشرف او را و پسرش موسى را و\r\n\r\n\r\n","description":"","footnote":"\r\n[ ( 1 ) 
  ] متن : 699 .\r\n","page_name":" 646 ","page_number":678},
  {"content":"\r\n\r\nبرادرانش محمد بن عيسى و فضل بن عيسى را بگرفت و همه را به مصر فرستاد و در آنجا به زندان كرد تا آنگاه كه الملك العادل كتبوقا به هنگامى كه در سال 694 بر تخت قرار گرفت آنان را آزاد كرد و مهنا بر سر امارت خويش بازگرديد در ايام الملك الناصر محمد بن قلاون بار ديگر خلافى آشكار شد و مهنا بن عيسى بن جمع‌آورى لشكر پرداخت و به پادشاهان مغول در عراق گرايش يافت ولى در هيچيك از جنگهاى غازان شركت ننمود . چون سنقر و آقوش الافرم و يارانشان در سال 712 عصيان كردند نزد او رفتند و از آنجا به خربنده پيوستند . در اين احوال مهنا بن عيسى كه از سلطان الملك الناصر رميدگى يافته بود در ميان احياء عرب مىزيست و نزد او نمىآمد .\r\nبرادرش فضل بن عيسى در سال 712 نزد سلطان رفت . سلطان او را بگرمى پذيرا شد و به جاى برادرش بر احياء عرب امارت داد و مهنا همچنان فرارى بماند . در سال 716 به خربنده پادشاه مغول پيوست . خربنده او را اكرام كرد و در عراق اقطاع داد . خربنده در اين سال بمرد و مهنا به ديار خود بازگرديد . دو پسر خود احمد و موسى و برادرش محمد بن عيسى را نزد الملك الناصر فرستاد تا او را شفاعت كنند و سلطان از تقصيرش بگذرد . سلطان آن دو را نيك اكرام كرد و در قصر ابلق فرود آورد و به احسان خويش بنواخت اين واقعه در سال 717 بود . هم در اين سال پسرش عيسى و برادرش محمد و جماعتى از آل فضل به حج رفتند . در كاروان ايشان دوازده هزار چارپا بود . چندى بعد ، بار ديگر مهنا بن عيسى به عادت پيشين خود بازگشت و با مغولان رابطه دوستى برقرار نمود و آنان را به شام فراخواند . سلطان بر او و بر همهء قومش خشم گرفت و پس از بازگشتش از شام در سال 720 به همهء نواب شام نامه نوشت كه آل فضل را از آن بلاد طرد كنند . از آن پس آل على كه عديل آنان در نسب بودند صاحب دولت شدند .\r\nالملك الناصر يكى از ايشان را به نام محمد بن ابى بكر بر احياء عرب امارت داد و اقطاع مهنا و فرزندانش را به محمد و فرزندانش داد . مهنا مدتى به همين حال ببود . سپس در سال 731 با الملك الافضل بن المؤيد صاحب حماة به مصر آمد و مىخواست تا به پايمردى او سلطان بر او ببخشايد . سلطان عذر او بپذيرفت و اقطاعاتش را و امارتش را به او بازپس داد .\r\nيكى از امراى بزرگ كه آمدن او را به مصر ديده بود براى من در مصر چنين حكايت كرد كه مهنا در اين سفر از سلطان هيچ چيز نپذيرفت حتى همراه خود اشتران شيرده آورده بود كه از شير آنها مىخورد و به خانهء هيچيك از ارباب دولت فرود نيامد و از هيچكس حاجتى نخواست .\r\nسپس به ميان احياء خود بازگرديد و در سال 734 جهان را بدرود گفت .\r\nپس از او پسرش مظفر الدين موسى بن مهنا به جايش نشست . او نيز در سال 742\r\n\r\n","description":"","footnote":"","page_name":" 647 ","page_number":679},
  {"content":"\r\n\r\nپس از مرگ الملك الناصر بمرد . پس از او برادرش سليمان بن مهنا به حكومت نشست . سليمان نيز در سال 743 درگذشت و شرف الدين عيسى پسر عمويش فضل بن عيسى جانشين او شد .\r\nاو نيز در سال 744 در قدس هلاك شد و در كنار قبر خالد بن وليد ، رضى اللّه عنه ، به خاك سپرده شد و برادرش سيف بن فضل جانشين او گرديد . سيف بن فضل را الملك الكامل بن الملك الناصر سلطان مصر در سال 746 عزل كرد و [ سيف 
  ] بن مهنا بن عيسى را به جاى او گذاشت .\r\nسپس سيف بن مهنا را هواى جنگ در سر افتاد . فياض بن مهنا با او نبرد كرد . سيف منهزم شد .\r\nسپس سلطان حسين بن الملك الناصر در بار اول كه به حكومت رسيد و در كفالت بيقاروس بود . احمد بن مهنا را بر احياء عرب امارت داد و فتنه فرو نشست . سيف بن مهنا در سال 762 بمرد و برادرش حيار بن [ 1 
  ] مهنا را حسين بن الملك الناصر بار دوم كه به حكومت رسيد امارت آن نواحى داد .\r\nدر سال 765 حيار بن مهنا شورش كرد و چند سال در باديه ماند . تا آنگاه كه نايب حماة شفاعت كرد و او به امارتش بازگرديد . سپس در سال 770 بار ديگر عصيان كرد . اين بار سلطان الملك الاشرف شعبان بن حسين پسر عمش زامل بن موسى بن عيسى را به جاى او گذاشت .\r\nزامل به نواحى حلب رفت . بنى كلاب و ديگران گردش را گرفتند و در آن بلاد دست به آشوب زدند . فرمانرواى حلب در اين ايام قشتمر المنصورى بود . به جنگ ايشان رفت و تا لشكرگاهشان پيش تاخت و چارپايانشان را پيش كرده ببرد و به خيمه‌هايشان نيز دستبرد زد . آنان نيز دل بر مرگ نهادند و سپاهيان او را منهزم نمودند . قشتمر و پسرش در جنگ كشته شدند . زامل خود به دست خود آنها را كشته بود . زامل پس از اين قتل راه باديه در پيش گرفت به جاى او معيقيل بن فضل بن عيسى به حكومت رسيد . معيقيل در سال 771 يكى از ياران خود را فرستاد .\r\nو براى حيار بن مهنا امان طلبيد . سلطان امانش داد .\r\nحيار بن مهنا در سال 775 نزد سلطان رفت . سلطان از او راضى شد و او را به مقر امارتش بازگردانيد . حيار در سال 777 بمرد و برادرش قاره به جاى او قرار گرفت او در همان مقام ببود تا سال 781 كه درگذشت به جاى او معيقيل بن فضل بن عيسى و زامل بن موسى بن مهنا به شراكت هم زمام امور را در دست گرفتند ولى پس از يك سال هر دو معزول شدند و بصير بن حيار بن مهنا كه محمد نام داشت امارت يافت . او در اين عهد بر آل فضل و همه احياء طى امير است . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : خيار .\r\n","page_name":" 648 ","page_number":680},
  {"content":"\r\n\r\n\r\nوفات سلطان ابو سعيد پادشاه عراق و انقراض امر خاندان هلاكو\r\nابو سعيد پادشاه مغول در عراق ، پسر خربنده ، پسر ارغون [ 1 
  ] ، پسر آباقا ، پسر هلاكو ، پسر تولوى خان ، پسر چنگيز خان در سال 736 پس از بيست سال سلطنت بمرد و از او فرزندى باقى نماند . با مرگ او دولت خاندان هلاكو ( ايلخانان ) به پايان رسيد و فرمانروايى عراق به دست ديگران افتاد و دولت مغول در ديگر ممالكشان پراكنده شد و ما در اخبار ايشان خواهيم آورد .\r\nچون شيخ حسن در بغداد زمام امور را به دست گرفت منازعاتش افزون شد . پيش از وفات ، رسولانش را نزد الملك الناصر فرستاد و از او يارى خواست كه بغداد را به او تسليم كند و به نزد او گروگانهايى نهد . در عوض الملك الناصر سپاهى در اختيارش گذارد تا با آن دشمنانش را از ميانه بردارد . الملك الناصر نيز اجابت كرد ولى در همان نزديكى بمرد و اين امر به پايان نيامد . و الامر للّه وحده .\r\n\r\nرسيدن هديهء ملك مغرب اقصى با رسولانش و دخترش با حجاج\r\nدولت بنى مرين در مغرب اقصى در اين روزگاران نيرومند شده بود و به دست سلطان ابو الحسن على بن سلطان ابو سعيد عثمان بن سلطان ابو يوسف بن عبد الحق كه نياى ايشان بود ، افتاده بود . او به كشورهاى همجوار خود طمع ورزيد و لشكرى به مغرب اوسط فرستاد . مغرب اوسط در تصرف بنى عبد الواد بود كه دشمنان قوم او - زناته - بودند . پادشاهشان ابو تاشفين عبد الرحمان بن ابى حمو موسى بن ابى سعيد عثمان بن سلطان يغمراسن بن زيان بود . و زيان نيز جد ملوكشان بود . كرسى اين دولت شهر تلمسان بود . سلطان ابو الحسن هفده ماه تلمسان را محاصره نمود و منجنيقها نصب كرد و گرداگرد شهر موانعى ايجاد كرد تا ارزاق و خواربار به شهر نرسد و يك يك اعمال شهر را گرفت تا بالاخره شهر را به جنگ گشود . اين پيروزى در پايان سال 737 بود . پس از پيروزى سلطانش را كه اسير شده بود بر در قصرش به قتل رسانيد و ما در اخبار ايشان خواهيم آورد .\r\nچون بر دشمن غلبه يافت به الملك الناصر محمد بن قلاون فرمانرواى مصر نامه نوشت و پيروزى خويش خبر داد و گفت چگونه مانعى را كه در راه حجاج بود از ميان برداشته و اينك نظارت مىكند تا راهشان هموار شود و وسايل سفرشان مهيا گردد . بر يكى از زنان پدرش سلطان ابو سعيد عثمان ، حج واجب شده بود و او سرگرم فتح تلمسان بود . چون تلمسان را\r\n\r\n\r\n","description":"","footnote":"\r\n[ ( 1 ) 
  ] متن : بغو .\r\n","page_name":" 649 ","page_number":681},
  {"content":"\r\n\r\nفتح كرده و دشمن را از بين برده بود او را با سازى در خور شأن وى به حج فرستاد و با او هدايايى فخيم مشتمل بر پانصد سر اسبان مغربى با زين و ستام و همهء آنچه سواران را به كار آيد چون شمشير و ديگر ساز و برگ و طرايف مغرب از ظروف و اوانى و جامه‌هاى حرير و پشمى و كتان و انواع پوستها و چرمها و انواع گوهرها از مرواريد و ياقوت و امثال آنها ، از راه مودت و دوستى ارسال داشت . و احوال ممالك مغرب را بر سلطان ممالك مشرق عرضه داشت و تا اين كاروان هدايا و حجاج در نظر الملك الناصر بزرگ آيد جماعتى از بزرگان قوم خود را و وزرا و درباريانش را با آن همراه نمود . اين كاروان عظيم در سال 738 به مصر رسيد .\r\nسلطان نيز آنان را به غايت مورد اكرام قرار داد و براى حمل آن هدايا از رود نيل سى استر ختلى غير از اشتران بختى و ديگر اشتران روانه داشت . آنگاه خود در آن روز فراموش ناشدنى به مجلس نشست و آنان بر او داخل شدند و آن هدايا تقديم داشتند همهء اهل دولتش در آن مجلس مشمول احسان گرديدند . سلطان الملك الناصر از ميان آن هدايا مرواريدها و ياقوتها را برگزيد . آنگاه مسافران را در منازل خود تقسيم كرد و در اكرام و بزرگداشت ايشان دقيقه‌اى فروگذار ننمود . و به ايشان اموالى بخشيد و زاد راه فراهم نمود و چند تن از امراى خود را در خدمتشان به حجاز فرستاد تا در آن سال حج خود به جاى آورند و نزد پادشاهشان بازگردند .\r\nالملك الناصر با آنان هديه‌اى براى ملك مغرب فرستاد ، مشتمل بر جامه‌هاى حرير كه در اسكندريه بافته شده بود و مقرر كرد كه هر سال يك بار از آن جامه‌ها به خزانهء سلطان رسد و بهاى آن در آن روزگار پنجاه هزار دينار بود . علاوه بر آن خيمه‌اى از خيمه‌هاى شاهى را كه در شام ساخته شده بود به صورت خانه‌ها و گنبدها كه دامنهاى آن با ميخهاى آهنين و چوبى به زمين محكم مىشد و نيز خيمه‌اى كه رويهء آن از پارچه‌اى پنبه‌اى بود و آستر آن از حرير عراقى و در نهايت صنعت و ظرافت و ده سر اسب از اسبان خاص شاهى با زينها و لجامهاى شاهانه از طلا و نقره و مرصع به لآلى و ديگر جواهر . همراه با آن اسبان كسانى فرستاد كه به خدمت آنها قيام كنند . اين هدايا را نزد سلطان مغرب بردند . مورد قبول و خشنودى او قرار گرفت . سلطان مغرب رسولان را با نامه‌هاى مودت آميز بازگردانيد و رشته‌هاى دوستى ميان دو طرف سخت استوار گرديد و تا پايان زندگى هر دو اين دوستى برقرار خود بود . و اللّه تعالى ولى التوفيق .\r\n\r\nوفات خليفه ابو الربيع و خلافت پسرش\r\nگفتيم كه الملك الظاهر بيبرس يكى از فرزندان الراشد را با عنوان خليفه برگزيد . اين مرد در همان اوان از بغداد رسيده بود و نامش احمد بن محمد بود . ما پيش از اين سلسلهء نسبش را تا راشد بيان كرديم . با او در سال 660 به خلافت بيعت شد و او را الحاكم بامر اللّه\r\n\r\n","description":"","footnote":"","page_name":" 650 ","page_number":682},
  {"content":"\r\n\r\nلقب دادند . الحاكم همچنان بر مسند خلافت بود تا در سال 701 وفات كرد . پس از او با پسرش سليمان بيعت شد . دولتمردان و زمامداران دولت الملك الناصر با او بيعت كردند و او را المستكفى باللّه لقب نهادند . المستكفى باللّه در ايام الناصر صاحب مسند خلافت بود . سلطان در سال 736 به سبب سعايتى كه از فرزندانش شده بود با او دل بد كرد و او را در قلعه جاى داد و از ديدار مردم با او ممانعت كرد . او يك سال در اين حال ببود . سپس او را آزاد گذاشت تا در خانهء خود زندگى كند . بار ديگر ساعيان زبان به سعايت گشودند و سلطان در سال 738 او را و پسرانش را و ديگر خويشاوندان و نزديكانش را به قوص تبعيد كرد . خليفه در آنجا بماند تا در سال 740 پيش از مرگ الناصر ديده از جهان فروبست .\r\nالمستكفى پسر خود احمد را الحاكم لقب داده و به جانشينى خود برگزيده بود ولى الملك الناصر اين وصيت نپذيرفت زيرا بيشتر آن بدگوييها از او بود و بعد از المستكفى پسر عمش ابراهيم بن محمد را به خلافت برگزيد و او را الواثق لقب داد . الواثق پس از چند ماه بمرد .\r\nامرا بعد از او متفق شدند كه احمد پسر المستكفى باللّه را به خلافت بردارند . پس در سال 741 با او بيعت كردند . احمد در سال 753 درگذشت . پس از او برادرش ابو بكر جانشين او شد و المعتضد لقب يافت . المعتضد در سال 763 پس از ده سال خلافت بمرد . پس از او پسرش محمد به خلافت رسيد . او را المتوكل لقب دادند و ما اخبار ايشان را هر يك در جاى خود خواهيم آورد . و اللّه سبحانه و تعالى اعلم بغيبه .\r\n\r\nبه خوارى افتادن تنكز و كشته شدن او\r\nتنكز يكى از موالى لاچين بود كه او را الملك الناصر برگزيد و از مقربان خويش گردانيد .\r\nدر جنگهاى الناصر با مغولان تنكز نيز شركت داشت و با او به كرك رفت و در ايامى كه او را خلع كرده بودند در خدمت وى بود . چون الملك الناصر بار ديگر بر تخت فرمانروايى خويش بازگشت و امرا و حكام نواحى را به ميل و ارادهء خويش معين كرد تنكز را به شام فرستاد و او را نيابت دمشق داد و ساير بلاد روم را زير نظر او قرار داد . تنكز ملطليه را فتح كرد و بلاد ارمن را زير پى سپرد . گاهگاهى نزد سلطان مىآمد و سلطان با او مشورت مىكرد . گاه نيز سلطان خود او را فرا مىخواند تا در مهمات مملكتى با او گفتگو كند . تنكز در دفع مغولان صاحب نام و آوازه شد .\r\nچون سلطان ابو سعيد درگذشت و دولت خاندان هلاكو منقرض شد بعضى زبان به سعايت او گشودند كه با دشمنان سلطان الملك الناصر رابطهء دوستى دارد . سلطان به استكشاف حال او پرداخت . پيش از اين دختر خود را به عقد وى درآورده بود اينك طاجار دولتدار خود\r\n\r\n","description":"","footnote":"","page_name":" 651 ","page_number":683},
  {"content":"\r\n\r\nرا فرستاد تا او را براى انجام عروسى فراخواند . آن مرد كه با او دشمنى داشت و در امور رقابت مىكرد اشارت كرد كه در جاى خود بماند و به دروغ او را از سلطان بيمناك كرد .\r\nالملك الناصر نزد طشتمر نايب صفد كس فرستاد كه به دمشق رود و تنكز را بند بر نهد . او نيز برفت و تنكز را در سال 740 بگرفت . تنكز بيست و هشت سال در دمشق حكومت كرده بود . الملك الناصر يكى از موالى خود بشتك [ 1 
  ] را با لشكرى به دمشق فرستاد . او برفت و اموال تنكز را در ضبط آورد گويند آن قدر بود كه در حساب نمىگنجيد . تنكز را بند بر نهاده بياوردند او را در اسكندريه زندانى كردند و در سال 741 در زندان كشته شد . و اللّه تعالى اعلم .\r\n\r\nوفات الملك الناصر و مرگ پسرش آنوك پيش از او و ولايت پسرش ابو بكر سپس كچك\r\nالملك الناصر محمد بن قلاون پادشاه بزرگ و توانمند مصر در ماه ذو الحجهء سال 741 در فراش خويش بدرود حيات گفت . كمى پيش از مرگ او پسرش آنوك درگذشته بود . مدت حكومتش چهل و هشت سال بود كه سى و دو سال از آن را به استقلال فرمان راند . در آن سه دوره از حكومتش از امرايش بيبرس دواتدار مورخ ، سپس بكتمر الجوكندار و پس از او ارغون دواتدار نيابت سلطنت داشتند . پس از آن ديگر كسى نيابت سلطنت نيافت و اين وظيفه و مقام تا پايان عمرش همچنان بلا متصدى ماند .\r\nمقام دواتدارى را نخست ايدمر سپس سلار و پس از او حلبى سپس يوسف بن الاسعد آنگاه بغا و بعد از او طاجار به عهده داشتند . كاتبان او شرف الدين بن فضل اللّه ، سپس علاء الدين بن الامير ، سپس محيى الدين بن فضل اللّه ، سپس پسرش شهاب الدين و پسر ديگرش علاء الدين ، بودند و قاضيان عهد او تقى الدين بن دقيق العيد و پس از او بدر الدين بن جماعه .\r\nالبته ذكر اين مشاغل به اين كتاب ربطى ندارد و من آنها را آوردم زيرا دولت الملك الناصر دولتى عظيم بود و مدتش به دراز كشيد و در عهد او دولت ترك نيرومند شد و در اين ميان كاتبان را بر قاضيان مقدم داشتم - هر چند قاضيان مقدم بر كاتبان هستند - زيرا پيوستگى كاتبان به دولتها بيشتر از قاضيان است . آنان ياران دولتها هستند .\r\nچون بيمارى سلطان شدت گرفت قوصون كه از اعاظم امراى او بود با مماليك خود همه مسلح به قصر درآمد . بشتك كه رقيب او بود به شك افتاد . او نيز مماليك خود را مسلح كرد و ميان دو امير گفتگو و كشمكش آغاز شد . بشتك به شكايت نزد سلطان رفت . سلطان هر دو را فراخواند و آشتى داد . سلطان مىخواست قوصون را به جانشينى خود برگزيند ولى او\r\n\r\n\r\n","description":"","footnote":"\r\n[ ( 1 ) 
  ] متن : لشمك .\r\n","page_name":" 652 ","page_number":684},
  {"content":"\r\n\r\nامتناع كرد . سلطان پسر خود ابو بكر را به جانشينى برگزيد و ديده بر هم نهاده بمرد . بشتك ميل آن داشت كه پسر ديگر سلطان كه احمد نام داشت و در كرك مىزيست به جانشينى پدر برگزيده شود ، ولى قوصون گفت از وصيت او سر برنخواهد تافت . سرانجام پس از گفتگوهايى بشتك با ابو بكر بيعت كرد و او را الملك المنصور لقب دادند . قوصون زمام امور دولت او را به دست گرفت . قطلوبغا الفخرى نيز با او همدست بود . نيابت سلطنت را به طقزدمر [ 1 
  ] دادند و طشتمر را به حلب فرستادند . و اخضر به جاى طغراى امارت حمص يافت و كتبوقا الصالحى را در دمشق ابقا كردند .\r\nبشتك از خودكامگى امير قوصون و قطلوبغا الفخرى بيمناك شد . خواست نيابت دمشق را به او دهند . از روزى كه براى دستگيرى تنكز به دمشق رفته بود هواى امارت دمشق بر سرش افتاده بود . چون امارت دمشق يافت و براى وداع آمد قطلوبغا الفخرى او را گرفت و به اسكندريه فرستاد . در اسكندريه زندانش كردند .\r\nسلطان ابو بكر سرگرم لذات خود شد و از كار ملك غافل ماند . شبها در لباس مبدل در كوچه‌هاى شهر با عامهء مردم مىگرديد . امرا اين اعمال او را نكوهش كردند . قوصون و قطلوبغا او را خلع نمودند . مدت حكومتش از آغاز بيعت پنجاه و هفت روز بود . او را نزد قوصون فرستادند . قوصون به زندانش فرستاد و برادرش كچك را به جاى او نشاندند و او را الملك الاشرف لقب دادند و طقزدمر را از نيابت سلطنت خلع كردند و قوصون خود اين منصب به عهده گرفت . طقزدمر را به نيابت حماة فرستادند و حماة را از الملك الافضل بن المؤيد گرفتند و به او دادند و او آخرين كسى بود از خاندان الملك المظفر كه بر اين شهر فرمان راند .\r\nطاجار دواتدار را نيز گرفتند و به اسكندريه فرستادند . او در دريا غرق شد . و اللّه تعالى ينصر من يشاء من عباده .\r\n\r\nكشته شدن قوصون و حكومت احمد بن الملك الناصر\r\nچون امراى شام خبر يافتند كه قوصون زمام امور دولت را در دست گرفته است بر او حسد بردند و عزم آن كردند كه با احمد بن الملك الناصر بيعت كنند . احمد در آن ايام در كرك مقيم بود . از آن وقت كه پدرش او را به كرك فرستاده بود در آنجا بود . طشتمر نايب حمص و اخضر نايب حلب به او نامه نوشتند و وى را به پادشاهى فراخواندند . خبر به مصر رسيد .\r\nقطلوبغا با لشكرى به محاصرهء كرك بيرون آمد و نزد طنبغا الصالحى نايب دمشق كس فرستادند .\r\nاو نيز به حلب لشكر برد تا طشتمر نايب حمص و اخضر را در بند آرد . قطلوبغا الفخرى از\r\n\r\n\r\n","description":"","footnote":"\r\n[ ( 1 ) 
  ] متن : طقرمرد .\r\n","page_name":" 653 ","page_number":685},
  {"content":"\r\n\r\nدوست خود قوصون به وحشت افتاده بود و بر خودكامگى و قدرتى كه يافته بود حسد مىبرد .\r\nچون لشكر از مصر بيرون برد نزد احمد بن الملك الناصر در كرك كس فرستاد و با او بيعت كرد .\r\nآنگاه به شام رفت و در دمشق دعوت او آشكار كرد و طقزدمر نايب حماة را به دمشق فراخواند . او نيز دعوت وى اجابت كرد . اين خبر به طنبغا نايب دمشق كه حلب را در محاصره گرفته بود رسيد . دست از محاصره بداشت . قطلوبغا او را به بيعت احمد فراخواند . او سر برتافت .\r\nيارانش از گردش پراكنده شدند . و او به مصر رفت و قطلوبغا الفخرى بر شام مسلط شد و سراسر به دعوت احمد پرداخت . آنگاه امراى مصر را به احمد فراخواند آنان نيز اجابت كردند .\r\nدر مصر ، ايدغمش و آقسنقر السلارى و غازى و پيروانشان از ميان امرا به بيعت احمد گرويدند . قوصون كافل مملكت از آنان به بيم افتاد و آهنگ دستگيريشان نمود . قوصون بايلبغا [ 1 
  ] اليحياوى و ديگر اصحابش در اين باب مشورت كرد . آنان او را فروگذاشتند و شبانه سوار شدند و رفتند . ايدغمش در نزد او بود و سمت امير آخورى داشت . قوصون خواست با او سوار شود ولى ايدغمش به دو پاسخ نداد . سپس خود برفت و به شورشيان پيوست و ندا در داد كه خانه‌هاى قوصون را تاراج كنيد . عوام و شورشگران خانه‌هاى او را تاراج كردند و ويران نمودند و حمامهايى را كه در قرافه در فرود قلعة الجبل ساخته بود همه با خاك يكسان كردند و خانهء شيخ آن ناحيه شمس الدين الاصفهانى را نيز غارت نمودند و جامه‌هايش را از تن كنده بردند .\r\nدست اوباش و غوغا در شهر گشوده شد و مردم را كه خانه‌هايشان به غارت مىرفت رنج فراوان رسيد . خانهء قاضى حنفى حسام الدين الغورى نيز به غارت رفت . زن و فرزندش را نيز اسير كردند . يكى از كسانى كه با قاضى دشمنى داشت مردم را به خانهء او كشانده بود و از اين باب ننگى بزرگ را متحمل شد .\r\nايدغمش و يارانش به قلعه درآمدند و قوصون را گرفتند و به اسكندريه فرستادند .\r\nقوصون در زندان بمرد .\r\nقوصون جماعتى از امرا را براى سركوب طنبغا الصالحى فرستاده بود . قراسنقر السلارى از پى ايشان برفت ، آن اميران و صالحى را بگرفت و همه را بعدها در سال 745 به اسكندريه فرستاد . آنگاه خبر اين پيروزيها به احمد بن الملك الناصر فرستاد و جماعتى از امرا را در بند نمود .\r\nسلطان احمد بن الملك الناصر در ماه رمضان سال 742 از كرك بيامد . طشتمر نايب حمص و اخضر نايب حلب و قطلوبغا الفخرى با او بودند . احمد طشتمر را نيابت مصر داد و قطلوبغا الفخرى را به دمشق ، به نيابت فرستاد . پس از يك ماه يا در همان حدود ، اخضر را دستگير كرد و ايدغمش و اقسنقر السلارى را نيز بگرفت ، ولى از تقصير ايدغمش بگذشت و او را نيابت\r\n\r\n\r\n","description":"","footnote":"\r\n[ ( 1 ) 
  ] متن : طنبغا .\r\n","page_name":" 654 ","page_number":686},
  {"content":"\r\n\r\nحلب داد . اين خبر به قطلوبغا الفخرى رسيد هنوز به دمشق نرسيده بود . راه خود به حلب كج كرد . لشكريان از پى او رفتند ولى او را درنيافتند . او ايدغمش را در حلب دستگير كرد و به مصر فرستاد . او را با طشتمر حبس كردند امرا دربارهء سرنوشت خود بيمناك شدند سلطان نيز از آنان بيمناك بود . و اللّه اعلم .\r\n\r\nحركت سلطان احمد به كرك و همدستى امرا به خلع او و بيعت با برادرش الملك الصالح\r\nچون سلطان و امرا از يك ديگر بيمناك شدند : سلطان احمد پس از سه ماه از بيعتش رهسپار كرك شد و طشتمر و ايدغمش را كه دربند بودند با خود ببرد . از خليفه الحاكم نيز خواست كه با او برود . نايب صفد بيبرس الاحمدى به وحشت افتاد و به دمشق رفت . دمشق در اين ايام دستخوش آشوب بود . لشكريان راه بر او گرفتند و فرودش آوردند . سلطان كس فرستاد كه او را نزد خود برد ولى به او تسليم نشد و گفت من فرمانبردار سلطان مصرم نه سلطان كرك .\r\nدرنگ سلطان احمد بن الملك الناصر در كرك به دراز كشيد و شام پرآشوب شد . امراى مصر نزد او فرستادند به دار الملك خويش بازگردد و او امتناع كرد و گفت : اين مملكت من است در هر جاى آن كه بخواهم مىمانم . آنگاه طشتمر و ايدغمش الفخرى را بكشت . امرايى كه در مصر بودند و رئيسشان بيبرس العلائى و ارغون الكاملى بودند او را خلع كردند و با برادرش اسماعيل در ماه محرم سال 743 بيعت كردند و او را الملك الصالح لقب دادند .\r\nاو آقسنقر السلارى را نيابت مصر داد و ايدغمش الناصرى را از نيابت حلب به نيابت دمشق فرستاد و طقزدمر را به جاى او نيابت حلب داد . سپس ايدغمش را از دمشق عزل كرد و طقزدمر را به دمشق فرستاد و طنبغا الماردانى را امارت حلب داد . چون ماردانى بمرد به جاى او يلبغا اليحياوى را امارت داد و كارش استقامت يافت . و اللّه تعالى ولى التوفيق .\r\n\r\nشورش رمضان بن الملك الناصر و كشته شدن او و محاصرهء كرك و كشته شدن سلطان احمد\r\nبرخى از مماليك در نهان با رمضان بن الملك الناصر به گفتگو پرداختند و او را به شورش بر ضد برادرش برانگيختند و وعده دادند كه به ياريش خواهند برخاست و به پيروزيش خواهند رسانيد . رمضان سوار شده به ميان ايشان رفت . مماليك ساعتى نام او را فرياد زدند ولى رمضان نماند و به كرك گريخت . لشكريان شتابان از پى او رفتند و او را آوردند و در مصر به قتل رسانيدند .\r\n\r\n","description":"","footnote":"","page_name":" 655 ","page_number":687},
  {"content":"\r\n\r\nسلطان الملك الصالح اسماعيل نيز از اميران خود به وحشت افتاد و نايب خود آقسنقر السلارى را بگرفت و به اسكندريه فرستاد . در اسكندريه او را كشتند . به جاى او الحاج آل ملك را نيابت داد .\r\nدر سال 744 لشكر به كرك راند . برخى از سپاهيان سلطان احمد از او جدا شده به مصر رفتند .\r\nآخرين اميرانى كه به محاصرهء كرك لشكر بردند ، قمارى و مسارى بودند . آنان در سال 545 كرك را محاصره نمودند و محاصره را نيز سخت كردند . سپس به كرك حمله آوردند و شهر را تصرف كردند و سلطان احمد بن الملك الناصر را كشتند . او سه سال و چند روز حكومت كرد .\r\nدر محرم سال 743 به كرك رفت و تا آنگاه كه به محاصره افتاد و به قتل رسيد در كرك بود .\r\nدر ايام او طنبغا الماردانى نايب حلب بمرد و به جاى او يلبغا اليحياوى منصوب شد .\r\nهمچنين سيف الدين طراى چاشنيگير نايب طرابلس درگذشت و به جاى او آقسنقر الناصرى تعيين گرديد . و اللّه تعالى اعلم .\r\n\r\nوفات الملك الصالح اسماعيل بن الملك الناصر و ولايت برادرش الملك الكامل شعبان\r\nالملك الصالح اسماعيل بن الملك الناصر در سال 746 پس از سه سال و سه ماه از آغاز حكومتش درگذشت . پس از او با برادرش سيف الدين شعبان بيعت شد . او را الملك الكامل لقب دادند . ارغون العلائي [ 1 
  ] زمام كارهايش را به دست گرفت و نيابت مصر را نيز به عهده گرفت . الحاج آل ملك [ 2 
  ] را به صفد فرستاد ولى او را از راه بازگردانيد و بند برنهاده به دمشق فرستاد آنگاه قمارى الكبير را بياورد و به زندان اسكندريه فرستاد . طقزدمر نايب دمشق و الملك الاشرف كچك مخلوع پسر الملك الناصر را كه قوصون به امارت نشانده بود فراخواند . الحاج آل ملك را جوكندار در زندان دمشق هلاك كرد .\r\n\r\nدرگذشت الملك الكامل شعبان و بيعت با برادرش الملك المظفر حاجى\r\nالملك الكامل تا زير سلطهء امرا و دولتمردانش قرار نگيرد خود زمام امور دولت خويش به دست گرفت و به سخن كس كار نكرد . امراى مصر و شام رسولانى نزد او فرستادند و چون در استبداد رأى ابرام ورزيد ، از فرمانش سر بتافتند .\r\nدر سال 747 يلبغا اليحياوى و يارانش در دمشق عصيان كردند و لشكر بيرون آوردند و رهسپار مصر شدند . الملك الكامل منجك اليوسفى را فرستاد تا از حركت و اعمال ايشان خبر\r\n\r\n\r\n","description":"","footnote":"\r\n[ ( 1 ) 
  ] متن : العلاوى .\r\n[ ( 2 ) 
  ] متن : انجاح الملك .\r\n","page_name":" 656 ","page_number":688},
  {"content":"\r\n\r\nدهد . يحياوى او را گرفته حبس كرد . خبر به الملك الكامل شعبان رسيد . لشكر به شام فرستاد و حاجى و امير حسين را در قلعه به بند كشيد . امراى مصر تصميم به شورش گرفتند و سوار شده با ايدمر الحجازى و اقسنقر الناصرى و ارغون شاه به قبة النصر تاختند . الملك الكامل با موالى خود و ارغون العلائي نايبش سوار شده به مقابله رفت . زد و خوردى درگرفت و ارغون العلائي كشته شد .\r\nالملك الكامل شكست خورده به قلعه بازگرديد و از در مخفى داخل شد و به طرف زندان برادرانش رفت كه آن دو را بكشد . خادمان راه بر او گرفتند و درها را بستند .\r\nالملك الكامل رفت كه ذخاير قلعه را بردارد و ببرد ولى امرا بر او سبقت گرفتند و به قلعه داخل شدند و نزد حاجى بن الملك الناصر رفتند و بند از او برداشتند و بياوردند و با او بيعت كردند و الملك المظفر لقب دادند .\r\nالملك الكامل شعبان در اين ميان ناپديد شد . كنيزان او را به مرگ تهديد كردند مخفيگاه او را نشان دادند . او را گرفتند و به جاى امير حاجى در دهيشه بند بر نهادند و روز دوم او را كشتند و امير حسين نيز آزاد گرديد .\r\nزمام كارهاى الملك المظفر حاجى ، در دست ارغون شاه الحجازى بود . در دولت او طقتمر الاحمدى نيابت حلب يافت و الصلاحى نيابت حمص . آنگاه همهء موالى الملك الكامل شعبان را زندانى كرد . صندوقى از بيت المال بيرون آورد كه مىگفتند صندوق جادوست . آن را در برابر اميران بسوخت . الملك المظفر حاجى نيز چون برادرش راه خودكامگى در پيش گرفت . حجازى و ناصرى را بگرفت و در روز چهلم فرمانرواييش بكشت . همچنين ارغون شاه را تا دور نگهدارد نيابت صفد داد .\r\nبيدمر [ 1 
  ] البدرى را به جاى طقتمر الاحمدى نيابت حلب داد و ارطاى را نيابت امور حجاج ارزانى داشت و همچنان در استبداد پاى مىفشرد . اين امر سبب بيمناك شدن امراى مصر شد و چنان نهادند كه بناگاه او را فرو گيرند . اين خبر به او رسيد . فرمان داد موالى او سوار شوند و در قلعه بگردند و امرا را ندا دهند كه فردا به قصر حاضر شوند . هر كس را كه متهم به مخالفت بود در آن روز بگرفت . ديگران فرار كردند . فراريان را نيز در شهر گرفتند و همه را در بند كشيدند و از همان شب شروع به كشتنشان كردند . بعضى از آنها به شام گريخته بودند . آنها را نيز در راه يافتند و كشتند . روز ديگر پانزده تن ديگر را به جاى ايشان نصب نمود .\r\nچون خبر قتل امرا به دمشق رسيد يحياوى به حيله و خدعه متوسل شد و جمعى از امرا را دستگير كرد . سلطان الملك الناصر امير جيبغاوى را كه از خواص او بود به شام فرستاده\r\n\r\n\r\n","description":"","footnote":"\r\n[ ( 1 ) 
  ] متن : تدمر البدرى .\r\n","page_name":" 657 ","page_number":689},
  {"content":"\r\n\r\nبود تا مواظب اعمال يلبغا الحياوى باشد و به او خبر دهد . امير جيبغا مردم را به اطاعت الملك المظفر حاجى دعوت كرد و بر يحياوى بشورانيد . آنان نيز يحياوى را كشتند . با اين اقدامات پايه‌هاى دولت الملك المظفر مستحكم شد . و اللّه سبحانه و تعالى اعلم .\r\n\r\nكشته شدن الملك المظفر حاجى بن الملك الناصر و بيعت با برادرش حسن و دولت نخستين او\r\nگفتيم كه سلطان جيبغا را به شام فرستاد تا پايه‌هاى دولتش را در آن سامان استوارى بخشد و آثار مخالفت اميران را محو كند . جيبغا در سال 748 با پيروزى بازگشت . ديد كه امراى مصر از سلطان ناخشنودند و او را به سبب اشتغالش به كبوتربازى سرزنش مىكنند . جيبغا زبان به نصيحتش گشود شايد از آن كارهاى نكوهيده باز ايستد . حتى چنان خشمگين شد كه فرمان داد همهء كبوترانش را سر ببرند . سلطان الملك المظفر او را گفت : بهترين شما را سر خواهم بريد ، چنان كه تو كبوتران مرا سر بريدى . جيبغا از اين سخن بر جان خود و اميران بيمناك شد . روز ديگر امرا و نايب بيبغاارس [ 1 
  ] عليه او خروج كردند و رهسپار قبة النصر شدند . سلطان با موالى خود و اميرانى كه با او بودند برنشست . ديگران نيز در اين شورش شركت كردند و همه به خلع او رأى دادند . سلطان امير شيخون العمرى [ 2 
  ] را نزد ايشان فرستاد و ملاطفت كرد ولى امرا همچنان به خلع او ابرام مىكردند . امير شيخون پاسخ اميران به سلطان رسانيد . سپس خود نزد ايشان بازگرديد . چند تن ديگر از امراى الملك المظفر نيز به ايشان پيوستند و همگان به قصر روى آوردند . بيبغاارس پيش تاخت . ياران سلطان او را تسليم كردند . بيبغاارس خود او را بگرفت و به دست خود بر سر گور مادرش بيرون قلعه سر بريد در همانجا به خاكش سپردند .\r\nامرا در رمضان همان سال به قلعه داخل شدند و سراسر روز را به مشورت نشستند كه چه كسى را به جاى او برگزينند و اين كار اندكى به تعويق افتاد . موالى آهنگ شورش كردند و سوار شده عازم قبة النصر شدند . عاقبت با حسن بن الملك الناصر بيعت كردند و او را چون پدرش الملك الناصر لقب نهادند . حسن برادرش حسين و موالى او را زير نظر قرار داد و اموالى را كه در دست اين و آن بود گرد آورد و به خزانه نقل كرد . امور دولت او در دست شش تن از امرا بود : شيخون العمرى و طاز و جيبغا و احمد شاد شرابخانه [ 3 
  ] و ارغون الاسماعيلى ، ولى همه در فرمان بيبغاارس بودند كه به القاسمى معروف بود . او حجازى و آقسنقر را كه زمام دولت الملك المظفر را در دست داشتند در زندان قلعه به قتل آورد .\r\nالملك الناصر حسن بيبغاارس را نايب مصر كرد . ارغون شاه نايب حلب بود به جاى\r\n\r\n\r\n","description":"","footnote":"\r\n[ ( 1 ) 
  ] متن : بيقاروس\r\n[ ( 2 ) 
  ] متن : امير شيخو .\r\n[ ( 3 ) 
  ] متن : شرنخاناه .\r\n","page_name":" 658 ","page_number":690},
  {"content":"\r\n\r\nبيدمر البدرى . پس از قتل يحياوى او را به دمشق آورد و اياس الناصرى را به جاى او به حلب فرستاد . سپس بيبغاارس رفيق خود احمد شاد شرابخانه را بگرفت و به صفد تبعيد نمود . همچنين جيبغا را نيز به نيابت طرابلس فرستاد و از آن ميان ارغون الاسماعيلى را نيابت حلب داد .\r\nدر اين سال ميان بيبغاارس و مهنا بن عيسى فتنه افتاد . در اين نبرد مهنا شكست خورد .\r\nآنگاه برادر خود احمد را نزد سلطان فرستاد . سلطان او را امارت بر عرب داد و فتنه ميان دو طرف فرونشست . مهنا در سال 749 به هلاكت رسيد و برادرش فياض به جاى او نشست و ما در اخبار ايشان آورديم .\r\n\r\nكشته شدن ارغون شاه نايب دمشق\r\nخبر اين واقعهء عجيب اين است كه جيبغا را كه با ارغون شاه دشمنى داشت بيبغاارس به امارت طرابلس فرستاد . اياس الناصرى نيز كه با ارغون شاه دل بد كرده بود به نيابت حلب مىرفت . اينان در سال 750 به دمشق رسيدند . اياس به جيبغا به دروغ خبر داد كه ارغون شاه بزم سورى ترتيب داده و زنان دولتمردان دمشق را در آن جمع كرده و به آنان تعرض ورزيده است . شب هنگام جيبغا با جمعى به سراى ارغون شاه آمد و او را به بيرون خواند . چون بيرون آمد او را بگرفت و سر بريد . آنگاه فرمانى مجعول از زبان سلطان به مردم و مماليك او نشان داد كه اين كار به فرمان سلطان كرده . آنگاه اموال او را مصادره كرد و به طرابلس رفت .\r\nچندى بعد از مصر كسانى رسيدند و آن فرمان را انكار كردند و دروغ او آشكار نمودند .\r\nسپاهى از دمشق برفت و جيبغا و اياس را در طرابلس بگرفتند و به مصر آوردند و در سال 750 كشتند .\r\nپس از مرگ ارغون شاه شمس الناصرى در ماه جمادى الاول سال 750 به نيابت دمشق منصوب شد .\r\nاصل ارغون شاه از بلاد چين بود . او را نزد سلطان ابو سعيد پادشاه مغول به بغداد آوردند . سلطان ابو سعيد او را به دمشق خواجه پسر امير چوپان بخشيد و دمشق خواجه او را به الملك الناصر اهدا نمود . ارغون شاه در دستگاه الملك الناصر مقامى ارجمند يافت و رئيس نوبتخانه شد . الملك الناصر دختر عبد الواحد را به عقد او درآورد . سپس الملك الكامل او را استاد الدار كرد .\r\nدر ايام الملك المظفر باز هم راه ترقى پيمود و نيابت صفد يافت . سپس به نيابت حلب رسيد . چون يلبغا اليحياوى به سعايت جيبغا در دمشق به زندان افتاد ، ارغون شاه امارت دمشق يافت . و اللّه سبحانه و تعالى اعلم .\r\n\r\n","description":"","footnote":"","page_name":" 659 ","page_number":691},
  {"content":"\r\n\r\n\r\nبه خوارى افتادن بيبغاارس\r\nسلطان الملك الناصر حسن خودكامگى آغاز نهاد ، منجك اليوسفى استاد الدار خود و نيز سلاحدار را گرفت و هر دو را بىمشورت بيبغاارس و يارانش دربند كشيد . منجك از خواص بيبغاارس بود و برادرش در خدمت او بود . بيبغاارس بيمناك شد و از سلطان خواست كه اجازت دهد او و طاز به حج روند . سلطان هر دو را اجازت داد و در نهان با طاز توطئه كرد كه در اين سفر بيبغاارس را بگيرد . آن دو به حج شدند . چون در ينبع فرود آمدند طاز ، بيبغاارس را در بند كرد و راهى مكه شد . بيبغاارس از او خواست اجازه دهد همچنانكه در زنجير است حج به جاى آورد . طاز اجازت داد . چون فريضه بگذاردند و بازگشتند طاز او را در كرك به فرمان سلطان حبس كرد . ولى سلطان پس از چندى آزادش كرد و به نيابت حلب فرستاد . بيبغاارس در حلب كه بود عصيان كرد و ما از آن ياد خواهيم كرد . انشاء اللّه تعالى .\r\nچون خبر در بند شدن بيبغاارس به احمد شادى شرابخانه كه در صفد بود رسيد ، او نيز عصيان كرد . سلطان لشكرى به گوشمالش فرستاد . او را دستگير كرده به مصر آوردند . در اسكندريه زندانيش كردند . امور دولت به دست مغلطاى يكى ديگر از امراى دولت افتاد .\r\nو اللّه تعالى اعلم .\r\n\r\nواقعهء الظاهر ملك يمن در مكه سپس دربند كردن و آزاد نمودن او\r\nملك يمن المجاهد على بن المؤيد داود بود . او در سال 751 براى اداى حج به مكه رفت و اين همان سالى بود كه امير طاز نيز به حج رفته بود . در ميان مردم شايع شد كه المجاهد مىخواهد بر كعبه جامهء نو پوشد . مصريان را خوش نيامد و بر يمنيان اعتراض كردند و در يكى از روزها كار به مجادله كشيد و حجاج در هم افتادند و المجاهد منهزم شد . بيبغاارس همچنان در بند بود . امير طاز از بند آزادش كرد و او بر نشست و رشادتها نمود و بار ديگر به بند و زندان بازگرديد . حجاج يمن در اين واقعه اموالشان به غارت رفت .\r\nالمجاهد را گرفتند و به مصر آوردند و محبوس داشتند . در ايام دولت الملك الصالح در سال 752 آزاد شد . قشتمر المنصورى با او همراه شد كه او را به بلاد خود برد . چون به ينبع رسيدند ، برخى گفتند كه آهنگ فرار دارد . قشتمر بار ديگر او را بگرفت و در كرك حبس كرد . چندى بعد از زندان آزاد شد و به بلاد خود بازگردانده شد . و اللّه اعلم .\r\n\r\nخلع الملك الناصر حسن و حكومت برادرش الملك الصالح\r\nچون الملك الناصر حسن بيبغاارس را گرفت و به زندان كرد و بر دولتمردان خود دل\r\n\r\n","description":"","footnote":"","page_name":" 660 ","page_number":692},
  {"content":"\r\n\r\nبد كرد و مغلطاى را بر ايشان سرورى داد ، امرا از او برميدند و براى سرنگونيش به گفتگو نشستند . اميرطاز كه بزرگ ديگر امرا بود با امراى ديگر در باب شورش به توطئه پرداخت بيقو الشمسى با جمعى ديگر با او موافقت كردند و به خلع او همدست شدند . در ماه جمادى الاخر سال 752 سوار شده به طرف قلعه راه افتادند و كس مانع ايشان نشد تا به قلعه درآمدند و طاز الملك الناصر حسن را گرفت و بند برنهاد و امير حسين را از زندان بيرون آورد و با او بيعت كرد و او را الملك الصالح لقب داد و خود نيز زمام امور دولت او را به دست گرفت .\r\nطاز چندى بعد بيقو الشمسى را به دمشق و امير بيقرا را به حلب فرستاد و خود به انفراد به فرمانروايى پرداخت .\r\nدولتمردان با او به رقابت پرداختند و باز براى شورش به گفتگو نشستند سر رشتهء اين شورش به دست مغلطاى و منكلى و بيبقا القمرى بود . اينان با جماعتى كه با ايشان همدست شده بودند به قبة النصر براى نبرد گرد آمدند . از آن سو امير طاز و امير الملك الصالح حسين و يارانشان صف زده بودند . امير طاز حمله كرد و آن جمع پراكنده نمود و بسيارى را به قتل رسانيد و مغلطاى و منكلى را نيز اسير كرد و هر دو را در اسكندريه زندانى نمود . سپس شيخون و منجك را از زندان آزاد كرد و شيخون را اتابك خود بر لشكريان قرار داد و او را در پادشاهى خويش شريك گردانيد . سيف الدين مولاى مقام نيابت سلطنت يافت و سرغتمش در زمرهء خواص درآمد و در دولت مقامى ارجمند يافت . سپس الشمسى محمدى نايب دمشق را بگرفت و ارغون الكاملى را از حلب فراخواند و به جاى او فرستاد . بيبغاارس را از كرك آزاد كرد و امارت حلب داد . سپس با منجك دل بد كرد و او بگريخت و در قاهره پنهان شد . و اللّه تعالى اعلم .\r\n\r\nعصيان بيبغاارس و استيلاى او بر شام و حركت سلطان به سوى او و كشته شدنش\r\nپيش از اين از بيبغاارس و تصرف او در امور در بار اول كه حسن به حكومت رسيد سخن گفتيم و گفتيم كه چگونه در سفر حج با او رفتار كردند و عاقبت در كرك به زندانش كردند .\r\nچون امير طاز او را از زندان آزاد كرد و نيابت حلب را به او داد .\r\nچون طاز زمام امور ملك را به دست گرفت و در همه كار به استبداد تصرف مىكرد بيبغاارس به رشك آمد و هواى مخالفت با او در سر پخت و با نواب شام به گفتگو نشست .\r\nبكلمش [ 1 
  ] نايب طرابلس و احمد شادى شرابخانه [ 2 
  ] نايب صفد با او موافقت كردند ولى ارغون الكاملى نايب دمشق همچنان به فرمانبردارى خويش باقى ماند . شيخون و سرغتمش نيز به دو\r\n\r\n\r\n","description":"","footnote":"\r\n[ ( 1 ) 
  ] متن : بلكمش .\r\n[ ( 2 ) 
  ] متن : شرقخاجناه .\r\n","page_name":" 661 ","page_number":693},
  {"content":"\r\n\r\nپاسخ ندادند . قرار بر آن شد كه در ماه رحب سال 753 قيام كنند . بيبغاارس عربها و تركمانان را نيز به يارى خود فراخواند . حيار [ 1 
  ] بن مهنا از عرب و قراجا بن دلغادر [ 2 
  ] از تركمانان با جماعات خويش به دو پيوستند .\r\nبيبغاارس با اين سپاه از حلب بيرون آمد و آهنگ دمشق كرد . ارغون النايب از دمشق بيرون آمد و به غزه رفت و جيبغا العادلى را به جاى خود در دمشق نهاد . بيبغاارس بيامد و دمشق را تصرف كرد . قلعهء دمشق مقاومت ورزيد بيبغاارس قلعه را محاصره نمود و سپاهيان او در آن اطراف ديهاى بسيارى را تاراج كردند و خلقى را كشتند .\r\nسلطان الملك الصالح حسين با امراى دولت در ماه شعبان همان سال از مصر بيرون آمدند خليفه المعتضد ابو الفتح ابو بكر بن المستكفى نيز همراه او بود . به هنگام بيرون آمدن از شهر منجك را در يكى از خانه‌ها بيافت . يك سال از اختفاى او مىگذشت . سرغتمش او را به اسكندريه فرستاد .\r\nبيبغاارس از خروج سلطان از مصر خبر يافت . از دمشق بگريخت و عوام بر تركمانان حمله كردند و از آنان كشتار بسيار كردند .\r\nسلطان به دمشق رسيد و در قلعه فرود آمد و لشكر از پى بيبغاارس فرستاد . آنان بيامدند ، جماعتى از امرايى را كه با او خروج كرده بودند دستگير كرده بياوردند . سلطان روز سوم عيد فطر بعضى را كشت و باقى را حبس كرد .\r\nسلطان الملك الصالح ، على الماردانى را امارت دمشق داد و ارغون الكاملى را از دمشق به حلب فرستاد . و مغلطاى دواتدار را از پى بيبغاارس فرستاد و خود به مصر رفت . در ماه ذو القعدهء همان سال به مصر داخل شد . مغلطاى به طلب بيبغاارس رفت و يارانش را قلع و قمع نمود و خودش را اسير كرده بكشت و سر او و يارانش را به مصر فرستاد .\r\nآنگاه سلطان ارغون الكاملى نايب حلب را اشارت كرد با لشكرى به طلب قراجا بن دلغادر سركردهء تركمانان رود . قراجا به ابلستين شهر خود رفت و آنجا را ويرانه يافت پس درنگ ناكرده برفت . ارغون بيامد و آنجا را به كلى ويران نمود و از پى قراجا به بلاد روم رفت چون احساس كرد كه از پى او مىآيند به نزد پسر ارشا ( ؟ ) سردار مغول به سيواس رفت .\r\nسپاهيان او نواحى سيواس را غارت كردند و چارپايانشان را پيش كرده بردند . پسر ارشا او را بگرفت و به مصر فرستاد . در آنجا كشته شد و فتنه فرونشست .\r\nزندانيان اسكندريه را نيز آزاد كردند ولى آزادى مغلطاى و منجك اليوسفى چند روز به تاخير افتاد . آن دو را نيز آزاد كردند و به شام تبعيد نمودند . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : خيار .\r\n[ ( 2 ) 
  ] متن : العادل .\r\n","page_name":" 662 ","page_number":694},
  {"content":"\r\n\r\n\r\nواقعهء عرب در صعيد\r\nدر اثناء اين فتنه‌ها ، فساد عرب در صعيد و آشوب و قتل و تاراجشان افزون شد . حاصل دهقانان و اموال شهريان را غارت مىكردند . سركردهء اين آشوبگران مردى به نام احدب بود .\r\nسلطان الملك الصالح در سال 754 همراه با طاز براى سركوب عربها روان شد . شيخون را بر مقدمه بفرستاد . عربها شكست خوردند و جمعشان پراكنده شد و سپاه سلطانى با غنايم بسيار بازگرديد . سلطان براى خود از اسبان راهوار و سلاحهاى نبرد به قدرى انتخاب كرد كه به بيان نمىگنجيد . جماعتى از اعراب اسير و كشته شدند . احدب گريخت . چون سلطان بازگرديد امان خواست . سلطان او را به شرطى كه بر اسب ننشيند و سلاح برندارد و فقط به كشاورزى پردازد امان داد . و اللّه تعالى اعلم .\r\n\r\nخلع الملك الصالح حسين و حكومت الملك الناصر حسن بار دوم\r\nشيخون اتابك لشكر بود . از دوست خود امير طاز به وحشت افتاد و با ديگر امرا براى شورش عليه دولت توطئه كرد . شيخون فرصت نگه داشت تا سال 755 كه امير طاز براى صيد به ناحيهء بحيره رفت . شيخون به قلعه درآمد و الملك الصالح پسر دختر تنكز را خلع كرد و او را بند بر نهاد و پس از سه سال كامل فرمانروايى ملزمش كرد كه در خانهء خويش بماند . سپس با برادر او الملك الناصر حسن بيعت كرد و او را به تخت پادشاهى بازگردانيد و طاز را از بحيره فراخواند و به نيابت حلب فرستاد و ارغون الكاملى را عزل كرد .\r\nارغون به دمشق رفت . در آنجا ببود تا سال 756 كه او را دستگير كرده به اسكندريه فرستادند و به زندان فرستادندش . در خلال اين احوال خبر مرگ الشمسى الاحمدى نايب طرابلس رسيد .\r\nسلطان الملك الناصر حسن منجك را به جاى او فرستاد . شيخون زمام امور دولت را به دست گرفت و به امر و نهى و تصرف در امور پرداخت .\r\nعجلان بن رميثه امارت مكه يافت . او در مكه به انفراد فرمان مىراند . عجلان در مكه صاحب ولايت و عزل و حل و عقد امور شد . ملوك نواحى شرق و غرب به او توجه خاص كردند و با او رابطه برقرار ساختند . سرغتمش از موالى سلطان نيز در ادارهء دولت با او شريك بود . و اللّه يؤيد بنصره من يشاء من عباده بمنه .\r\n\r\n","description":"","footnote":"","page_name":" 663 ","page_number":695},
  {"content":"\r\n\r\n\r\nهلاكت شيخون سپس سرغتمش بعد از و و استبداد سلطان در فرمانروايى خود\r\nشيخون همواره بر سرير فرمانروايى بود و زمام اختيار سلطان الملك الناصر حسن را به دست داشت . تا روزى يكى از مملوكان در مجلس سلطان ، در ماه شعبان سال 758 ، در دار العدل ، بر او حمله‌ور شد و سه ضربت يكى بر رو و يكى بر سر و يكى بر بازوى او زد . شيخون بر زمين افتاد و سلطان به سراى خود رفت و مجلس بگسست . سپاهيان در بيرون قلعه به هم برآمدند و موالى شيخون كه در قلعه بودند به ايوان حمله آوردند . سركردهء اين گروه خليل بن قوصون بود . او پسرخواندهء شيخون بود . شيخون مادر او را به زنى داشت . شيخون را به خانه‌اش بردند . سلطان الملك الناصر فرمان داد آن مملوك كه شيخون را شمشير زده بود در همان روز كشتند . روز ديگر الملك الناصر به عيادت او رفت زيرا بيم آن داشت كه آن حمله را به فرمان او پندارند .\r\nشيخون چندى همچنان عليل بماند و در ماه ذو القعدهء همان سال درگذشت . شيخون در مصر نخستين اميرى بود كه او را الامير الكبير گفتند . پس از او همتايش سرغتمش ادارهء امور دولت را به عهده گرفت و از پى امير طاز فرستاد . او را در حلب گرفتند و در اسكندريه زندانى كردند .\r\nامير على الماردانى را به جاى او فرستادند . امير على را از دمشق برداشتند و به جاى او منجك اليوسفى را امارت دمشق دادند .\r\nسلطان در ماه رمضان سال 759 سرغتمش و جماعتى را با او دستگير كرد . اينان عبارت بودند از : مغلطاى دواتدار و طشتمر القاسمى [ 1 
  ] حاجب و طنبغا الماجارى و خليل بن قوصون و قجا السلاحدار و غير ايشان .\r\nآنگاه موالى سرغتمش سوار شدند و با مماليك سلطان در آغاز روز در ميدان قلعه نبرد كردند . اينان عاقبت شكست خوردند . جمعى كشته شدند . سرغتمش و جماعت منكوبين در اسكندريه محبوس شدند . او پس از هفتاد روز كه از اسارتش گذشته بود در زندان به قتل رسيد . آنگاه ياران و پيروان او از امرا و قاضيان و عمال همه منكوب شدند و به خوارى افتادند .\r\nمنكلى بيبغا الشمسى از طرف سلطان مأمور اين سركوبى شده بودند .\r\nپس از اين حادثه سلطان خود زمام كارهاى كشورش را به دست گرفت . مملوك خود بيبغا القمرى را بركشيد و فرماندهء هزاره نمود و الجاى اليوسفى را حاجبى خود داد . سپس او را به نيابت دمشق فرستاد و منجك نايب دمشق را فراخواند . چون به غزه رسيد متوارى و مخفى\r\n\r\n\r\n","description":"","footnote":"\r\n[ ( 1 ) 
  ] متن : القامسى .\r\n","page_name":" 664 ","page_number":696},
  {"content":"\r\n\r\nگرديد . بالاخره سلطان امارت دمشق را به امير على الماردانى داد . او را از حلب به دمشق مأمور كرد و سيف الدين بكتمر المؤمنى را به حلب فرستاد . سپس امير على الماردانى را از دمشق فرا خواند و اسندمر را به جاى او فرستاد . همچنين جاى بكتمر المؤمنى را به مندمر الحورانى داد .\r\nسلطان در سال 760 حورانى را به غزو سيس و فتح ادنه و طرسوس و مصيصه و دژهاى ديگر فرستاد . چون پيروزمند باز آمد ، سلطان نيابت دمشق را به جاى اسندمر به او ارزانى داشت .\r\n\r\nعصيان يلبغا و كشته شدن سلطان حسن و ولايت الملك المنصور و پسر الملك المعظم حاجى در كفالت بيبغا\r\nيلبغا از موالى سلطان الملك الناصر حسن بود و از ديگر مماليك نزد او برتر بود .\r\nاو به سبب آنكه از خواص سلطان بود به الخاصگى معروف بود . الملك الناصر او را بر مدارج دولت فرا برد و امارت داد . آنگاه او را مقام اتابكى بخشيد .\r\nاز آنجا كه يلبغا پيوسته هواى استبداد در سر داشت بدان مقام كه او را مىدادند خشنود نمىشد و زبان به شكايت مىگشود . شبى سلطان او را ميان حرم خود احضار كرد و همراه با خادمان يكى از موالى خود بازگردانيد . يلبغا اين كينه در دل نگه داشت و در پى انتقام بود .\r\nدر سال 762 سلطان به برالجيزه رفت و خيمه‌هاى خود برپاى نمود . خاصگى را نيز اجازت داد كه در نزديكى او خيمه زند . در آنجا او را خبر دادند يلبغا قصد عصيان دارد . سلطان او را فراخواند ولى او نزد سلطان نرفت . چه بسا به فراست دريافته بود كه سلطان را با او قصد بدى است . سلطان سوار شد و خود نزد او رفت . جمعى از مماليك و خواص امرا نيز همراه او بودند . اين واقعه در ماه جمادى الاولاى همان سال بود . يلبغا كه او را هشدار داده بودند آمادهء پيكار بود . در برابر خيمه‌ها زد و خورد درگرفت . اصحاب سلطان از گرد او پراكنده شدند .\r\nسلطان نيز خود به قلعه گريخت و يلبغا از پى او بود . نگهبانان قلعه در آن دل شب از بيم در قلعه را نگشودند . سلطان به درون شهر خزيد و در خانهء امير موسى بن الازكشى در حسينيه پنهان گرديد . امرا چون ناصر الدين الحسينى و قشتمر المنصورى و ديگران به دفع يلبغا پرداختند يلبغا در بولاق با آنان روياروى شد و تار و مارشان كرد . بار دوم و سوم نيز لشكر آوردند و هر بار منهزم شدند . الملك الناصر حسن با لباس مبدل همراه با ايدمر دواتدار قصد آن داشتند كه به شام بگريزند . يكى از مماليك از اين راز خبر يافت و يلبغا را آگاه كرد . يلبغا كسانى را فرستاد تا او را گرفته نزد وى بردند و اين پايان زندگانى او بود . گويند يلبغا او را قبل از قتل شكنجه داد و او جاى ذخاير خود و اموال سلطانى را نشان داد . مدت حكومتش شش سال و نيم بود .\r\n\r\n","description":"","footnote":"","page_name":" 665 ","page_number":697},
  {"content":"\r\n\r\n\r\nحكومت محمد بن الملك المظفر حاجى بن الملك الناصر عصيان اسندمر در دمشق\r\nيلبغا محمد بن الملك المظفر حاجى را به پادشاهى نشاند و او را الملك المنصور لقب داد و خود كفالت و تدبير دولتش را به عهده گرفت و طيبغا الطويل را همكار و همدست خود قرار داد . قشتمر المنصورى را نيابت سلطنت در ديار مصر داد و موسى الازكشى را استاد الدار نمود و اشقتمر الماردينى امير مجلس را امارت طرابلس داد . و طشتمر القاسمى را آزاد كرد و به نيابت كرك فرستاد . امير طاز را نيز كه نابينا شده بود از زندان آزاد نمود و به خواهش خود او به قدس و سپس به دمشق فرستاد . امير طاز در همان سال بمرد . عجلان را در امارت مكه باقى گذاشت و حيار بن مهنا را ولايت عرب داد . جماعتى از امرا را گرفت و به حبس انداخت . و اللّه تعالى اعلم .\r\n\r\nعصيان اسندمر در دمشق\r\nچون اخبار اعمال يلبغا به شام رسيد و معلوم شد كه او اكنون زمام امور دولت را خود به دست گرفته اسپ اسندمر نايب دمشق به رشك آمده خشمگين شد و عزم عصيان كرد .\r\nمندمر و منجك اليوسفى دمدمه دادند و او در عزم خود استوار شد و بر قلعهء دمشق مستولى گرديد .\r\nلشكرى از مصر رهسپار دمشق شد . الملك المنصور نيز با اين لشكر بود . اسندمر به قلعه تحصن جست . رسولان و قاضيان شام براى اصلاح به آمد و شد پرداختند تا آنگاه كه سلطان امانش داد و يلبغا سوگند خورد و او از قلعه فرود آمد . چون اسندمر و يارانش تسليم شدند ، يلبغا آنان را به اسكندريه فرستاد و در آنجا زندانى كرد . آنگاه امير على الماردانى را امارت دمشق داد و قطلوبغا الاحمدى را نيابت حلب داد . به جاى امير شهاب الدين احمد بن القشتمرى سلطان الملك المنصور و يلبغا به مصر بازگرديدند . و اللّه سبحانه و تعالى اعلم .\r\n\r\nوفات خليفه المعتضد بن المستكفى و ولايت پسرش المتوكل\r\nگفتيم كه چون خليفه المستكفى پيش از وفات الملك الناصر درگذشت پسر خود احمد را به جانشينى معين كرد و او را الحاكم لقب داد ، ولى الناصر به دو نپرداخت و ابراهيم بن محمد عم المستكفى را به خلافت برگزيد و او را الواثق خواند . چون الناصر در اواخر سال 741 درگذشت امرايى كه كار دولت را به دست داشتند وصيت المستكفى را به انجاز رسانيدند و الحاكم احمد بن المستكفى را به خلافت نشاندند . و او همچنان بر مسند خلافت بود تا در سال\r\n\r\n","description":"","footnote":"","page_name":" 666 ","page_number":698},
  {"content":"\r\n\r\n753 در عصر دولت الملك الصالح دخترزاده تنكز بمرد . پس از او برادرش ابو الفتح ابو بكر بن المستكى به خلافت رسيد و المعتضد لقب گرفت . او نيز پس از ده سال خلافت در سال 763 بمرد . او پسر خود احمد را به جانشينى معين كرد و المتوكل [ 1 
  ] لقب گرفت . و اللّه تعالى اعلم .\r\n\r\nخلع الملك المنصور محمد و حكومت الملك الاشرف شعبان بن حسين\r\nيلبغا خاصگى به كار الملك المنصور محمد بن حاجى پرداخت و چون از او به بيم افتاده بود در ماه شعبان سال 764 پس از هفده [ 2 
  ] ماه كه از آغاز حكومتش گذشته بود خلعش كرد و به جاى او پسر عمش شعبان بن الملك الامجد حسينى [ 3 
  ] بن الملك الناصر محمد را پادشاهى داد . پدرش در ماه ربيع الاخر همان سال مرده بود . او آخرين فرزند از خاندان الملك الناصر بود . چون بمرد پسرش شعبان كه كودكى ده ساله بود به پادشاهى نشست و به الملك الاشرف ملقب گرديد .\r\nالملك الاشرف شعبان در سال 765 ماردانى را از دمشق عزل كرد و منكلى بغا را از حلب به جاى او به دمشق فرستاد و قطلوبغا الاحمدى را امارت حلب داد . چون قطلوبغا درگذشت اشقتمر الماردانى را به جاى او فرستاد .\r\nسلطان در سال 766 اشقتمر را عزل كرد و سيف الدين فرجى را به جاى او فرستاد .\r\nدر سال 667 او را گفت كه لشكر به طلب خليل بن قراجا دلغادر امير تركمان برد و او را دست بسته بياورد . خليل در خرت برت تحصن گزيد . چهار ماه در محاصره‌اش افكند .\r\nعاقبت خليل امان خواست و به مصر رفت . سلطان نيز امانش داد و خلعتش بخشيد و او را امارت داد و او به شهر خود نزد قوم خود بازگرديد . و اللّه تعالى اعلم .\r\n\r\nواقعهء اسكندريه\r\nاهل جزيره قبرس از امم نصرانى بودند و از بقاياى روميان . در اين عهد چون فرنگان سرآمد ديگر امم نصرانى شده‌اند ، خود را به ايشان نسبت مىدهند . او روسيوس [ 4 
  ] آنها را به كتيم [ 5 
  ] يعنى روميان نسبت داده است و نسبت مردم رودس را به دو دانيم [ 6 
  ] مىرساند و مىگويد : آنان برادران كتيم هستند و هر دو به رومان منتهى مىشوند .\r\nمردم قبرس را جزيه‌اى معين بر عهده بود كه آن را به فرمانرواى مصر مىدادند .\r\nاين جزيه از زمان فتح مصر به دست معاويه حاكم شام در زمان عمر پرداخت مىشد . هر گاه\r\n\r\n\r\n","description":"","footnote":"\r\n[ ( 1 ) 
  ] متن : المستكفى .\r\n[ ( 2 ) 
  ] متن : بيست و هفت ماه .\r\n[ ( 3 ) 
  ] متن : حسن .\r\n[ ( 4 ) 
  ] متن : هروشيوش .\r\n[ ( 5 ) 
  ] متن : كيستم .\r\n[ ( 6 ) 
  ] متن : دوداتم .\r\n","page_name":" 667 ","page_number":699},
  {"content":"\r\n\r\nمردم قبرس در پرداخت جزيه درنگ مىكردند فرمانرواى شام ناوگان خود را به سواحل قبرس مىفرستاد و اينان در بنادر قبرس فساد مىكردند و در سواحل دست به آشوب مىزدند تا به اداى جزيه گردن مىنهادند .\r\nپيش از اين گفتيم كه در عهد استيلاى دولت ترك ، الملك الظاهر بيبرس ، در سال 669 ، ناوگان خود به قبرس فرستاد . اينان شب هنگام وارد بندر شدند ولى در ميان صخره‌هايى كه بندر را احاطه كرده بود كشتيهايشان بشكست .\r\nدر همين عهد مردم جنوا كه از فرنگان بودند بر ردس غلبه يافتند و آن را از دست صاحب قسطنطينيه ، در سال 708 ، بستدند و مردم قبرس تا اين اواخر با ايشان در جنگ و ستيز بودند . گاه نيز به صلح مىگراييدند .\r\nجزيرهء قبرس در فاصلهء يك روز و يك شب راه در دريا روبروى طرابلس است . مردم قبرس همواره به سواحل شام رفت و آمد مىكنند .\r\nمردم قبرس در يكى از روزها آهنگ آن كردند كه بىخبر به اسكندريه تاخت آورند .\r\nفرمانرواى قبرس در پى فرصت بود . چون فرصت به دست آمد با كشتيهاى خود در حركت آمد .\r\nديگر فرنگان را بسيج كرد و در هفدهم محرم سال 767 با ناوگانى عظيم كه گويند به هفتاد كشتى مىرسيد ، همه پر از ساز و برگ جنگى و سواران جنگجو با اسبهايشان ، در اسكندريه پهلو گرفت . چون كشتيها پهلو گرفتند به ساحل آمدند و صفوف خويش تعبيه نمودند و پيشروى آغاز كردند . ساحل پر از نظاره كنندگان بود كه براى تفرج خاطر از شهر بيرون آمده بودند و اينك تماشا مىكردند . اينان به آنچه مىگذشت وقعى نمىنهادند و به سبب آنكه مدتها مىگذشت كه جنگى در آن نواحى رخ نداده بود ، از عواقب اين عمل نمىانديشيدند . در اين روزها پادگان شهر ضعيف بود و تيراندازان كه بايد از باروها دفاع كنند بر سر باروها ديده نمىشدند .\r\nنايب اسكندريه كه بايد به مصالح جنگ و صلح بپردازد خليل بن عوام بود . او نيز براى گزاردن حج به مكه رفته بود . مهاجمان همچنان با تعبيه پيش آمدند و مردم شهر را زير باران تير گرفتند . مردم بر يك ديگر پيشى مىگرفتند و به شهر فرار مىكردند . چون به درون شهر رفتند دروازه را بستند و بر باروها رفتند تا لشكر دشمن را تماشا كنند . فرنگان به دروازه رسيدند و آن را آتش زدند و به شهر درآمدند . مردم مضطرب شدند و به هر جاى مىدويدند . چنان كه پاى بر سر و دست يك ديگر مىنهادند . آنگاه راه بيابان پيش گرفتند و زن و فرزند و هر چه توانستند از اموال خود برداشتند و بردند . چنان كه راهها و دره‌ها را پر كرده بودند و حيرت‌زده و متوحش بىآنكه بدانند به كجا مىروند به اطراف مىدويدند . اعراب آن نواحى راه بر ايشان گرفتند و اموال بسيارى از ايشان ربودند .\r\nفرنگان به شهر درآمدند و هر چه در خانه‌ها و بازارها يافتند بردند . دكانهاى صرافان\r\n\r\n","description":"","footnote":"","page_name":" 668 ","page_number":700},
  {"content":"\r\n\r\nو انبارهاى بازرگانان به غارت رفت . كشتيهاى خود را از انواع كالاها پر كردند . همچنين بسيارى را از زنان و كودكان اسير نمودند و برده ساختند . در اين احوال از سوى اعراب و ديگران جماعتى به ياريشان آمدند . فرنگان دست از تاراج بداشتند و به كشتيهاى خود بازگرديدند . بقيهء آن روز را نيز درنگ كردند و روز ديگر سواحل اسكندريه را ترك كردند .\r\nخبر به كافل دولت مصر امير يلبغا رسيد . او سوار شده در همان حال در حركت آمد .\r\nسلطان مصر و لشكرش و ابن عوام نايب اسكندريه كه از حج آمده بود نيز همراه او بودند .\r\nامير يلبغا ، خليل بن قوصون و قطلوبغا الفخرى را كه از امراى او بودند و براى جهاد عزمى جزم و نيتى صافى داشتند ، بر مقدمه بفرستاد . در راه خبر يافتند كه دشمنان از اسكندريه رفته‌اند .\r\nاين خبر در عزم او رخنه‌اى پديد نياورد و همچنان راه اسكندريه را در پيش گرفت .\r\nچون به اسكندريه آمد و آن منظرهء دلخراش از خرابى و فساد ملاحظه كرد سخت به هم برآمد و فرمان داد خرابيها را اصلاح كنند و به مصر بازگرديد . سراسر وجودش از خشم و كينه به مردم قبرس پر شده بود . فرمان داد ناوگانى مركب از صد كشتى كه آنها را « قربان » مىناميد ترتيب دادند و همهء سپاهيان مسلمان را كه در مصر بودند بسيج كرد و ساز و برگ بسيار گرد كرد از سلاح و آلات حصار . در ماه رمضان همان سال پس از هشت ماه از شروع ، لشكر با همهء ساز و برگش آمادهء نبرد شد ولى به سبب حوادث و موانعى كه پيش آمد نتوانست به جهاد رود .\r\nو اللّه تعالى ولى التوفيق .\r\n\r\nعصيان طيبغا الطويل و به خوارى افتادن او\r\nطيبغا الطويل از موالى سلطان حسن بود و وظيفه‌اش در دولت امير سلاح بود . در عين حال خود را در حد يلبغا مىدانست . او نيز هواى آن در سر داشت كه روزى بتواند به استبداد بر مصر فرمان راند . سپس بر يلبغا رشك برد و اين شيوهء دولتمردان است كه چون نيرومند شوند مورد حسد ديگران واقع شوند . پس گروهى گرد طيبغا الطويل را گرفتند و به عصيان و آشوب ترغيبش كردند . ارغون الاسعردى [ 1 
  ] دواتدار سلطان و آروس المحمودى [ 2 
  ] استاد الدار ، از آن زمره بودند . در همان حال يعنى در ماه جمادى الاولاى سال 767 طيبغا الطويل به شكار بيرون رفت . تصميم او به عصيان بر سر زبان دولتمردان افتاده بود . كسانى در نهان يلبغا را خبر دادند . آهنگ آن كرد كه الطويل را به شام تبعيد كند . منشور سلطانى صادر شد و او را امارت دمشق داد . سلطان بر حسب معمول براى او به دست ارغون الاسعردى و استاد الدار آروس المحمودى كه در زمرهء توطئه‌گران بودند خلعت فرستاد . ارغون الازقى [ 3 
  ] و طيبغا العلائى\r\n\r\n\r\n","description":"","footnote":"\r\n[ ( 1 ) 
  ] متن : الاشقرى .\r\n[ ( 2 ) 
  ] متن : محمدى .\r\n[ ( 3 ) 
  ] متن : ارفى .\r\n","page_name":" 669 ","page_number":701},
  {"content":"\r\n\r\nاز ياران بيبغا نيز با آنان بودند . الطويل با آنان بدرشتى سخن گفت و بازشان گردانيد و با يلبغا در قبة النصر وعدهء ديدار نهاد . ولى در اين ديدار الطويل منهزم شد و الاسعردى و المحمودى اسير شده در اسكندريه به زندان افتادند .\r\nدر ماه شعبان همان سال نزد سلطان شفاعت كردند كه از تقصير الطويل بگذرد .\r\nسلطان شفاعت بپذيرفت و او را به قدس فرستاد . سپس الاسعردى و المحمودى را نيز آزاد كرد و به شام فرستاد . طيدمر الباسلى را به جاى الطويل برگزيد و به جاى الاسعردى سمت دواتدارى را به طيبغا الابوبكرى سپرد . سپس بيبغا او را عزل كرد و به جاى او آروس المحمودى [ 1 
  ] را برگماشت .\r\nجماعتى از امرا كه صاحب وظايف در دولت بودند ، با الطويل خروج كرده بودند . سلطان همه را زندانى كرد و جاى آنان را به امرايى داد كه در دولت صاحب وظيفه نبودند . آنگاه منگلى بغا [ 2 
  ] الشمسى نايب دمشق را به مصر خواند و او را به جاى سيف الدين جرجى [ 3 
  ] به حلب فرستاد و او را اجازت داد كه هر چه خواهد بر سپاهيان خويش بيفزايد و رتبهء او را بالاتر از نايب دمشق قرار داد و آقتمر عبد الغنى [ 4 
  ] را به جاى او به دمشق فرستاد . پايان . و اللّه تعالى اعلم .\r\n\r\nشورش مماليك يلبغا و كشته شدن او و استبداد اسندمر\r\nيلبغا بر سلطان تحكم مىكرد و دولتمردان خصوصا مماليك خود را سخت در تنگنا گذاشته بود . او مماليك بسيار داشت و در تأديب ايشان قساوت به خرج مىداد . گاه آنان را چوب مىزد يا زبان و بينى مىبريد و يا گوشهايشان را داغ مىنهاد . مملوكان اين ستمها در دل نگه داشتند تا روزى خواستند دست به انتقام زنند . به توطئه نشستند . از خواص او يكى اسندمر بود و يكى آقبغا الاحمدى . روزى در حق برادر اسندمر چنين مجازاتى روا داشت .\r\nاسندمر به خشم آمد و از او برميد و با ديگر اميران در برافگندن او همدست شد ، زيرا همگان رهايى خويش را در اين شورش مىديدند . امرا نزد سلطان رفتند و در نهان با او به گفتگو پرداختند . سلطان نيز اجازت داد . سلطان در سال 768 يلبغا را به بحيره فرستاد . مماليكى كه قصد شورش داشتند در طرانه اجتماع كرده بودند و شب هنگام بر سر او تاختند . كسانى به او خبر دادند . چون نشانه‌هاى شورش آشكارا ديد بر نشست و با بعضى از خواص خود از آب نيل بگذشت و خود را به قاهره رسانيد . آنگاه به ناخدايان فرمان داد كه كشتيهاى خود را در كنار ساحل شرقى نگه دارند و نگذارند كسى به ساحل غربى رود .\r\nدر همان شب آقبغا و اسندمر نزد سلطان رفتند و با او بر سر اين موضوع كه اقطاعات يلبغا را به آنها دهد و آنها نيز او را از ميان بردارند ، بيعت كردند . چون يلبغا به قاهره رسيد\r\n\r\n\r\n","description":"","footnote":"\r\n[ ( 1 ) 
  ] متن : روس العادل المحمدى .\r\n[ ( 2 ) 
  ] متن : بيبقا .\r\n[ ( 3 ) 
  ] متن : برجى .\r\n[ ( 4 ) 
  ] متن : عبد العزيز\r\n","page_name":" 670 ","page_number":702},
  {"content":"\r\n\r\nهمهء امرا و حجاب از مماليك خود و ديگران را گرد آورد . از آن جمله بود : اينبك [ 1 
  ] البدرى امير آخر [ 2 
  ] ، طغيتمر [ 3 
  ] النظامى و ارغون تتر [ 4 
  ] كه در عباسيه در شكار بودند . اينان نيز به دو پيوستند و الملك الاشرف را خلع كردند و برادرش انوك [ 5 
  ] را به سلطنت برگزيدند و او را الملك المنصور لقب دادند . خليفه را نيز احضار كرد و او فرمان امارتش داد و آمادهء نبرد شد .\r\nالملك المنصور در جزيرة الوسطى در ساحل دريا لشكرگاه خويش برپا كرد . جماعتى ديگر از امرا كه در نزد سلطان بودند و به هواى يافتن مقام و امارتى به او گرايش داشتند به وى پيوستند ، چون بيبغا العلائى داواتدار و يونس الرماح و كمشبغا [ 6 
  ] الحموى و خليل بن قوصون و يعقوب شاه و قرابغا البدرى و آقبغا الجوهرى .\r\nسلطان الملك الاشرف شعبان صبح آن روز از طرانه حركت كرد و به قصد دار الملك لشكر بياراست و به كرانهء آب رسيد و ديد از كشتيها نشانى نيست . آنجا خيمه زد و سه روز درنگ كرد . يلبغا و يارانش در روبروى ايشان در جزيرة الوسطى بودند و آنان را زير باران تير گرفته بودند و به منجنيق سنگ مىافكندند و صاعقه‌هاى نفط پرتاب مىكردند . كم كم بر توان رزمى الملك الاشرف بيفزود زيرا برخى از ياران او زورقها و كشتيها را سوار مىشدند و پاروزنان بدين سوى مىآمدند . بيشتر اينها غرابهايى بودند كه يلبغا ترتيب داده بود . سلطان و يارانش بر اين كشتيها و زورقها سوار شدند و به جزيرة الفيل رفتند . در آنجا لشكر خود را تعبيه داد . از سپاهيان و ديگر متابعان او بسيط زمين پوشيده بود . از گرد لشكر او ابرى انبوه بر سر لشكر يلبغا سايه افگنده بود . لشكر به دفاع پيش آمد لشكر سلطان نبردى مردانه را آغاز كرد و دشمن را پراكنده نمود . يلبغا هراسان از هر سو مىدويد . خود را به مسجد ميدان رسانيد . دو ركعت نماز بر در مسجد به جاى آورد و همچنان مىرفت و مردم سنگبارانش مىكردند تا به خانهء خود رسيد .\r\nسلطان همچنان با لشكر خود به قلعه آمد و به قصر داخل شد و از پى يلبغا فرستاد .\r\nاو را بياوردند و به زندان قلعه در بندش نمود . باقى روز را در زندان بود . چون شب در رسيد مماليك از زنده ماندن او بيمناك شدند و نزد سلطان آمدند و او را طلب كردند در حالى كه در دل قصد كشتن او را داشتند . سلطان او را فراخواند . يلبغا همچنان متضرعانه به سلطان نزديك مىشد . يكى از غلامان شمشير بركشيد و سر از بدنش دور نمود . جماعتى از ايشان كه بيرون قصر ايستاده بودند در كشته شدن او ترديد مىكردند و مىخواستند سر بريدهء او را به چشم خود ببينند . سر را به دست ايشان دادند . يك يك مىگرفتند و در آن نگاه مىكردند . آخرين كس\r\n\r\n\r\n","description":"","footnote":"\r\n[ ( 1 ) 
  ] متن : آيبك .\r\n[ ( 2 ) 
  ] متن : امير ماخوريه .\r\n[ ( 3 ) 
  ] متن : يقتمر .\r\n[ ( 4 ) 
  ] متن : ططن .\r\n[ ( 5 ) 
  ] متن : اتوك\r\n[ ( 6 ) 
  ] متن : كمشيقا .\r\n","page_name":" 671 ","page_number":703},
  {"content":"\r\n\r\nاو را در مشعلى كه در مقابلش مىسوخت افگند . سپس او را به خاك سپردند و غلامان از شر او بياسودند .\r\nپس از قتل او زمام امور دولت را اسندمر الناصرى و به معاونت آقبغا الاحمدى و قجماس الطازى و قرابغا السرغتمش و تغرى بردى كه سركردگان فرونشاندن اين فتنه بودند در دست گرفتند و امرايى را كه از آنان جدا شده و به يلبغا پيوسته بودند گرفتند و به زندان اسكندريه فرستادند . خليل بن قوصون را عزل كردند و خانه‌نشين نمودند و به جاى آنان كه زندانى شده بودند جمعى ديگر از امرا را به كار داشتند . بدين گونه كار دولت استقرار يافت . و اللّه سبحانه و تعالى اعلم .\r\n\r\nواقعهء اجلاب سپس سركوبى ايشان و هلاكت اسندمر و پايان يافتن دولتش\r\nامرايى كه زمام امور دولت را به دست داشتند آغاز رقابت و همچشمى نمودند و يكى از ياران خود قرابغا السرغتمشى را زندانى كردند . تغرى بردى از اين عمل به خشم آمد و با برخى از امرا در نهان سخن از شورش گفت . اينبك البدرى و جماعتى با او موافقت كردند .\r\nاينان در اواسط ماه رجب سال 768 جنگ را آماده شدند . اسندمر و يارانش نيز سوار شده به دفع ايشان پرداختند . بسيارى از سران را گرفتند و به اسكندريه فرستادند و حبس كردند .\r\nپس از اين اقدام ، طغيان اين اجلاب روى به فزونى نهاد و در بلاد دست به آشوب زدند چنان كه به حدود شريعت و سلطنت نيز تجاوز كردند . سلطان با امراى خود در باب آنان مشورت كرد . همه رأى به دفع شر و رفع تجاوز آنان دادند ولى سلطان عهدى را كه با امرا بسته بود نقض كرد . [ در ماه شوال سال 768 نيمهء شب كوسها به صدا درآمد . الملك الاشرف را به اصطبل سلطانى آوردند و آهنگ دستگيرى اسندمر الناصرى نمودند . برخى از مماليك يلبغا العمرى نيز در اين آشوب شركت داشتند . اين خبر به اسندمر رسيد ، از خانهء خود به قبة النصر رفت و از آنجا خود را به باب الدرفيل پشت قلعه رسانيد و كس از آمدن او آگاه نشده بود تا به زير طبلخانهء سلطانى رسيد . از آنجا بر مخالفان خود تاخت آورد . بيشترين رو به گريز نهادند 
  ] [ 1 
  ] . تنها الجاى اليوسفى و ارغون تتر با هفتاد تن از مملوكان خود قدرى پاى فشردند . آنان نيز به قبة النصر گريختند . دروط برادرزادهء الحاج آل ملك نيز به قتل رسيد .\r\nاسندمر جماعتى از امرا را بگرفت و بند برنهاد و به اسكندريه فرستاد تا در آنجا محبوس باشند . از اين گروه بودند : الجاى اليوسفى و طغيتمر النظامى و ايدمر الشامى و آقبغا جلب و قجماس\r\n\r\n\r\n","description":"","footnote":"\r\n[ ( 1 ) 
  ] در متن مغشوش بود از النجوم الزاهره اصلاح شد . ج 11 / ص 42 .\r\n","page_name":" 672 ","page_number":704},
  {"content":"\r\n\r\nالطازى و ارغون تتر كه همه اميران هزاره يا كمتر از هزاره بودند .\r\nاسندمر و ياران او بر امور مملكت و ارادهء سلطان ، چنان كه پيش از اين بودند ، مسلط شدند و به جاى محبوسين از ديگر امرا و اهل وظايف كسانى را برگماشتند . خليل بن قوصون بار ديگر به مقام خويش بازگشت . اسندمر الناصرى ، قشتمر را از طرابلس عزل كرده به اسكندريه زندانى نمود و بسيارى از امراى شام را تعويض كرد . باقى سال به همين منوال گذشت و اجلاب همچنان به سلطان و رعيت تجاوز مىورزيدند .\r\nدر محرم سال 769 اجلاب به دولت بازگشتند و جمعى از امراى سلطان سوار شده نزد اسندمر آمدند و از امرا شكايت كردند و او را سرزنش نمودند . اسندمر جماعتى از امرا را دستگير كرد و فتنه را پايان داد اين واقعه در روز چهارشنبه ششم صفر بود . روز شنبه بار ديگر اجلاب سوار شدند و ندا به خلع سلطان دادند . سلطان با قريب دويست تن از مماليك خود سوار شد و به مقابله بيرون آمد . عوام نيز آنان را محاصره كردند و سخت به دام افكندند .\r\nاسندمر با هزار و پانصد تن از اجلاب چنان كه دفعهء پيش كرده بود ، از پشت قلعه بيرون آمد ولى اين بار خود و يارانش در زير سنگباران عوام قرار گرفتند . ياران اسندمر منهزم شدند . آقبغا السرغتمشى و جماعتى با او نيز دستگير شدند . همه را در خزانه حبس كردند .\r\nسپس اسندمر را كه اسير شده بود آوردند . امرا روى شفاعت بر زمين نهادند . سلطان شفاعتشان را بپذيرفت و او را در مقام اتابكيش باقى گذاشت . اسندمر به خانهء خود در كيش [ 1 
  ] رفت و در آنجا فرود آمد . در خلال اين احوال خليل بن قوصون مقام اتابكى يافته بود . سلطان روز ديگر او را به خانهء اسندمر فرستاد تا او را حاضر آورد ، زيرا او را نيز در اتابكى با او شريك كرده بود .\r\nچون خليل به خانهء اسندمر رفت . او را به قيام برانگيخت بدان شرط كه تخت سلطنت را به او دهند زيرا خليل از سوى مادر نسب به الملك الناصر مىرسانيد . جماعتى از اجلاب نيز با آنان يار شدند و در رميله گرد آمدند . سلطان نيز با امراء خود برنشست و به مقابله آمد .\r\nآشوبگران منهزم شدند و بسيارى از آنان به قتل رسيدند . و بسيارى نيز اسير شدند . اسيران را به اسكندريه فرستادند تا در زندان نگهداشته شوند . در آنجا اسيران را بر اشتران نشاندند و در شهر گردانيدند . جمعى از ايشان را نيز كشتند . آنگاه به تعقيب باقى اجلاب پرداختند و هر كه را در شهرهاى دور و نزديك يافتند به قتل رسانيدند . از كسانى كه محبوس شدند ، در كرك برقوق العثمانى بود . او پس از اين حوادث به سلطنت مصر رسيد . ديگر بركة الجولانى و طنبغا چوپانى و چركس الخليلى و نعنع بود . اينان همه بىكاره ماندند بعضى در زندان ماندند و بعضى به تبعيد فرستاده شدند . تا چندى بعد بار ديگر مجتمع شدند و ما بدان خواهيم پرداخت .\r\n\r\n\r\n","description":"","footnote":"\r\n[ ( 1 ) 
  ] متن : كيس .\r\n","page_name":" 673 ","page_number":705},
  {"content":"\r\n\r\nسلطان الملك الاشرف شعبان ، از آن پس قدرى در فرمانروايى خود صاحب اختيار شد .\r\nالجاى اليوسفى و طغيتمر النظامى و جماعتى از زندانيان را كه از امراى او بودند ، آزاد كرد .\r\nالجاى را امير سلاح كرد و بيبقا المنصورى و بكتمر المحمدى از امراى اجلاب را به شركت يك ديگر اتابكى ارزانى داشت . چندى بعد سعايت كردند كه آن دو عزم شورش دارند و مىخواهند زندانيان را كه از اجلاب هستند آزاد كنند و سلطان را در قبضهء قدرت خود درآورند .\r\nسلطان فرمان داد آن دو را در بند كردند . آنگاه منكلى بغا الشمسى را از حلب فراخواند و اتابكى داد . و امير على الماردانى را از دمشق بياورد و نيابت سلطنت داد . همچنين در همهء مشاغل دولتى تغييراتى داد و همه به رأى و نظر او بود .\r\nاز جملهء اينان مملوك او ارغون الاشرفى بود كه همواره راه ترقى پيمود تا به مقام اتابكى رسيد و از خواص سلطان شد . طيبغا الطويل را به جاى منكلى بغا امارت حلب داد و بيدمر [ 1 
  ] الخوارزمى را به جاى ماردانى به دمشق فرستاد . ولى پس از چندى او را به بند كشيد و صد هزار دينار مصادره كرد و به طرسوس تبعيدش كرد . پس از منجك اليوسفى را از طرابلس به دمشق روانه نمود و اشقتمر الماردانى را به همان مقام كه پيش از اين بود منصوب نمود .\r\nدر اواخر سال 769 طيبغا الطويل در حلب بمرد . او قصد عصيان داشت . اسنبغا الابوبكرى را به جاى او امارت حلب داد . سپس او را در سال 770 عزل كرد و قشتمر المنصورى را به جاى او گذاشت . و اللّه تعالى ولى التوفيق بمنه و فضله .\r\n\r\nكشته شدن قشتمر المنصورى به حلب در واقعهء اعراب\r\nحيار [ 2 
  ] بن مهنا امير عرب از آل فضل بود . عصيان كرد و سلطان پسر عم او زامل [ 3 
  ] بن موسى بن عيسى را به جاى او امارت داد . حيار همچنان دم از مخالفت مىزد . در ايام تابستان به بلاد حلب تاخت . بنى كلاب نيز گرد او را گرفتند و دست به زدن قوافل زدند . نايب حلب قشتمر المنصورى به دفع ايشان پرداخت . عربها بر حوالى حلب دستبرد مىزدند و چارپايان مردم را پيش مىكردند و مىبردند . عاقبت ميان دو گروه جنگ افتاد . در اين جنگ قشتمر المنصورى و پسرش محمد بن قشتمر كشته شدند . گويند آنها را نصير بن حيار [ 4 
  ] كشت . سپاهيان ترك شكست خورده به حلب بازگشتند و حيار به باديه گريخت . سلطان معيقيل بن فضل را بر عرب امارت داد . سپس حيار بن مهنا از سلطان امان طلبيد و به فرمان او درآمد . سلطان او را به مقام نخستينش بازگردانيد . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : بندمر .\r\n[ ( 2 ) 
  ] متن : جماز .\r\n[ ( 3 ) 
  ] متن : نزال .\r\n[ ( 4 ) 
  ] متن : يعبر بن جماز .\r\n","page_name":" 674 ","page_number":706},
  {"content":"\r\n\r\n\r\nقدرت يافتن الجاى اليوسفى سپس عصيان او و كشته شدنش\r\nچون سلطان الملك الاشرف آثار اجلاب را از دولتش زدود و اندكى بر كارهاى دولت خويش مسلط شد منكلى بغا را از حلب فراخواند و مقام اتابكى داد و امير على ماردانى را از دمشق بياورد و نايب خود قرار داد و الجاى اليوسفى را امير سلاح كرد و اصبغا عبد اللّه را پس از آنكه اجلاب پىدرپى از خود كسانى را به مقام دواتدارى مىگماشتند دواتدار خويش كرد ، ولى پس از چندى بر او خشم گرفت و آقتمر الصباحى را بدين مقام برگزيد . سلطان در ديگر مشاغل دولتى هر كس را كه خود مىخواست برمىگزيد و برمىگماشت . غلام خود ارغون شاه را هر بار به شغلى فراتر مىبرد تا - چنان كه خواهيم گفت - به اتابكى رسانيد . آنگاه بهادر الجمالى را استاد الدار ساخت و سپس امير آخور . او ميان اين دو شغل در گردش بود . تا عاقبت او را در امير آخورى ثابت گذاشت و محمد بن اسقلاس را استاد الدار نمود . يلبغا الناصرى مقام حجابت يافت و پيش از اين متصدى چند شغل ديگر بود .\r\nسلطان مادر خود را به الجاى اليوسفى داد و بدين سبب او را در دولت خود بركشيد .\r\nروزى دواتدار به او سخنى درشت گفت . عزلش كرد و منكو را به جاى او گماشت .\r\nسپس در سال 772 او را نيز عزل كرد و طشتمر العلائى را كه دواتدار بيبغا بود به جاى او معين كرد . الجاى اليوسفى بدين گونه خودكامگى مىكرد .\r\nدر سال 774 فرستادگان منجك اليوسفى از شام رسيدند و اموالى بىحساب آوردند كه شامل اسبان و اشتران بختى با ساز و جهاز و ديگر اشتران و استران و قماش و انواع حله‌ها و زيورها و طرايف ديگر چون ظروف بود . حتى در ميان آنها سگان شكارى و درندگان و هيونانى بود كه از نوع آنها ديده نشده بود . سپس فرستادگان قشتمر الماردانى از حلب رسيدند ، آنها نيز اموالى در همين حدود آوردند . و اللّه اعلم .\r\n\r\nعصيان الجاى اليوسفى و هلاكت او و استبداد الملك الاشرف بعد از او\r\nاين دولت بر همين قرار بود ، تا آنگاه كه در اواسط سال 774 اتابك امير منكلى بغا بمرد و الجاى اليوسفى مقام اتابكى را نيز به مقامى كه داشت بيفزود و بدين گونه مرتبتش فراتر شد و در دولت الملك الاشرف زمامدار مطلق گرديد . در خلال اين احوال مادر سلطان كه در حبالهء نكاح او بود درگذشت . از ميراث آن زن ، الجاى نيز سهمى مىبرد ولى لئامت اخلاق او را واداشت كه در باقى اموال نيز طمع ورزد و در اين گير و دار سلطان را سخنان درشت گفت .\r\n\r\n","description":"","footnote":"","page_name":" 675 ","page_number":707},
  {"content":"\r\n\r\nفضاى دوستى تاريك شد و ساعيان نيز فرصت به دست آورده به سعايت پرداختند و اين سبب اولين عصيان الجاى شد . الجاى را در يكى از اين روزها با برخى از عوام در شهر خلافى پديد آمد . فرمان داد يارانش سوار شوند و بر عامهء مردم تاخته آنها را بكشند و ايشان نيز چنين كردند و خلقى را به خاك افگندند . صاحبنظران دولت سلطان اين امر را به او خبر دادند و زبان به ملامتش گشودند . سلطان به خشم آمد و چون الجاى بيامد او را براند . الجاى نيز سوار شده به جانب قبة النصر رفت و عصيان آشكار نمود و سلطان با او به ملاطفت و نرمى و مدارا گراييد .\r\nاتابك منكلى بغا آن روز هنوز زنده بود . سلطان او را فراخواند . منكلى بغا بيامد سلطان او را خلعت داد و به مقامى شامخ فرابرد . چون سلطان دربارهء منكلى بغا چنان كرد نزديكان سلطان او را از الجاى بيمناك نمودند و الجاى نيز به قصد شورش برنشست و مماليك او نيز سوار شده به ساحت قلعه آمدند . سلطان نيز آمادهء رزم شد و رسولان از دو سو بيامدند برفتند . هر چه سلطان به ملاطفت مىگراييد ، او به خشونت مىافزود و در خلاف خويش پاى مىفشرد و برترى مىفروخت . تا آنجا كه سلطان مملوكان خود را اجازت فرمود كه حمله كنند . بيشتر آنان اجلاب و از ياران بيبغا بودند . سلطان آنان را گرد آورده بود و به فرمان فرزند و وليعهد خويش امير على قرار داده بود . در ماه محرم سال 775 نبرد آغاز شد محل نبرد در ميان چهار ديوار ميدانى بود متصل به اصطبل . گروهى از جنگجويان ، به درون اصطبل داخل شدند و او را زير باران تير گرفتند . تا آنجا كه از جاى خود بشد . يارانش بر اسب نشستند و خواستند از در اصطبل بگريزند . مماليك سلطان حمله‌اى مردانه كردند . او به بركة الحبش گريخت و از پشت كوه به قبة النصر بازگرديد . سه روز در آنجا ماند . و سلطان پىدرپى با او گفتگو مىكرد و به صلح فرا مىخواند و يارانش از گردش پراكنده مىشدند . سلطان گروهى از لشكر را بر سر او فرستاد . الجاى از برابر آنها به فليوب گريخت . از پىاش رفتند . خود را به آب زد و اين پايان زندگى او بود . سپس جسدش را از آب گرفتند و به خاك سپردند . سلطان از مرگ او ملول گرديد و تأسف خورد .\r\nسلطان الملك الناصر شعبان پس از مرگ الجاى يوسف فرزندان او را به قصر خود آورد و براى ايشان و اطرافيانشان ارزاق و راتبه معين كرد . آنگاه همه كسانى را كه در اين توطئه دست داشته بودند دستگير كرد و ارباب وظايف را كه به دو پيوسته بودند در بند نمود و همه را مصادره كرد و معزول نمود و به شام تبعيد كرد .\r\nپس از مرگ الجاى اليوسفى سلطان بار ديگر به انفراد به فرمانروايى پرداخت . ايدمر القرى دواتدار را كه طرابلس نيابت داشت ، بخواند و به جاى الجاى اتابكى داد و بر رتبت او بيفزود . ارغون شاه را امير مجلس نمود . سرغتمش از موالى خود را امير سلاح . طشتمر\r\n\r\n","description":"","footnote":"","page_name":" 676 ","page_number":708},
  {"content":"\r\n\r\nدواتدار و ناصر الدين محمد بن اسقلاس را استاد الدارى داد . امور دولت ميان آن دو منقسم بود و جريان امور هماهنگ با سياست ايشان بود . و اللّه تعالى ولى التوفيق .\r\n\r\nپيش افتادن منجك و نيابت او\r\nامير على الماردانى در سال 772 درگذشت و شغل او زير نظر الجاى اليوسفى قرار گرفت . چون الجاى اليوسفى در سال 775 هلاك شد سلطان كار نيابت را به آقتمر عبد الغنى داد سپس در صدد افتاد كه به سبب شايستگى كه در منجك اليوسفى مىديد او را بدين سمت برگزيند . منجك پيش از اين ، از زمان الملك الناصر حسن عهده‌دار مشاغل مهم بوده بود .\r\nهمچنين مردى در شمار بيبغاارس و امير طاز و سرغتمش بود و آخرين آنان بود .\r\nچون نظر سلطان بر او قرار گرفت ، يكى از امراى دولت خود . يلبغا الناصرى را فرستاد تا او را بياورد . آنگاه بيدمر الخوارزمى را جانشين او و اشقتمر را به جاى او به حلب بازگردانيد .\r\nمنجك در اواخر سال 775 به مصر رسيد . مماليك و حواشى و دامادش آروس المحمودى [ 1 
  ] نيز با او بودند . سلطان در روز ورود او مجلس عظيم ساخت و اهل دولت را به استقبال او فرستاد . امرا و سپاهيان و ارباب وظايف از قاضيان و اهل ديوان همه به پيشباز او رفتند و اجازت داد كه از باب السر سواره وارد شود و خواص سلطانى پياده در برابر او در حركت آيند تا در نزد جايگاه نشستن طواشيان بر دروازهء قصر ، آنجا كه سرور مماليك مىنشيند فرود آيد .\r\nمنجك از سلطان اجازت طلبيد و داخل شد . سلطان او را بگرمى بپذيرفت و به خطاب نايب مطلق سرافرازش نمود و امور ولايت و عزل و نصب در ديگر مراتب سلطانى را از وزرا و خواص و قاضيان و اوقاف و غير آن به او واگذار كرد و بر او خلعت پوشانيد . منجك از خدمت سلطان بيرون آمد . روز دوم وصول او ، در ديوان ، منشور امارتش را خواندند و آن روز روزى فراموش ناشدنى بود .\r\nالملك الاشرف شعبان ، در آن روز يلبغا الناصرى را مقام حاجبى داد و در اواخر سال 776 اشقتمر الماردانى نايب حلب لشكر به بلاد ارمن كشيد و چند ناحيه از اعمال آن را فتح نمود و بر فرمانرواى ارمن نكفور غلبه يافت . نكفور امان خواست و با زن و فرزند به درگاه سلطان آمد و سلطان براى آنها مواجب و ارزاق معين كرد . سلطان بر سيس دست يافت و دولت ارمن منقرض شد .\r\nدر آخر اين سال منجك بمرد و آقتمر الصاحبى معروف به الحنبلى [ 2 
  ] جاى او را گرفت .\r\n\r\n\r\n","description":"","footnote":"\r\n[ ( 1 ) 
  ] متن : روس المحمدى .\r\n[ ( 2 ) 
  ] متن : حلى .\r\n","page_name":" 677 ","page_number":709},
  {"content":"\r\n\r\nسپس سلطان او را عزل كرد و آقتمر عبد الغنى [ 1 
  ] را به جاى او گماشت .\r\nسپس حيار بن مهنا امير عرب در شام بمرد . سلطان پسرش نعير را به جاى پدر نهاد .\r\nهمچنين امير مكه از بنى حسن درگذشت . سلطان الاشرف را به جاى او امارت داد . بدين طريق كارها به نظام آمد . و اللّه اعلم .\r\n\r\nخبر از مماليك بيبغا و آوردن ايشان در شغلهاى دولتى\r\nسلطان الملك الاشرف شعبان ، پس آنكه مماليك بيبغا را سركوب نمود و جمعى از ايشان را تبعيد كرد و جمعى را به قتل آورد و جمعى را به زندان فرستاد و نشان ايشان به كلى از دولت برافگند ، مورد سرزنش منكلى بغا واقع گرديد . او گفت از ميان برداشتن آنان به منزلهء چيدن بالهاى دولت است . اينان سپاهيانى كار آزموده بودند و هيچگاه سلطان از آنان بىنياز نخواهد بود . سلطان با اين سخن از قتل ايشان پشيمان گرديد . آنگاه زندانيانشان را پس از پنج سال از زندان برهانيد و به شام فرستاد تا در خدمت امراى آن حدود درآيند .\r\nاز كسانى كه از بند آزاد شدند جماعتى بودند كه در كرك محبوس بودند چون :\r\nبرقوق العثمانى و بركة چوپانى و طنبغا چوپانى و چركس الخليلى و نعنع .\r\nاين گروه به شام رفتند . منجك صاحب شام بزرگانشان را بخواند تا به مماليك او فن نيزه‌گذارى بياموزند زيرا آنان در آن فن مهارت داشتند و مدتى در نزد او ماندند .\r\nطنبغا چوپانى در ايامى كه نزد او بودم براى من حكايت كرد : ما در نزد منجك مانديم تا آنگاه كه سلطان الملك الاشرف از او خواست كه ما را نزد وى فرستد و الجاى اليوسفى نيز ما را دعوت كرد و او فرومانده بود كه به كداميك از آن دو پاسخ دهد . عاقبت براى آنكه خود را از محذور برهاند انتخاب يكى از آن دو را به عهدهء خود ما گذاشت . ما گفتيم : جز امتثال امر او چاره‌اى نداريم . و او همچنان متحير بود .\r\nدر پايان چنين تصميم گرفت كه ما را نزد الجاى اليوسفى فرستد و در نهان قرطاى را كه دوست او بود و سرپرست امور امير على پسر سلطان بود واداشت كه از الجاى اليوسفى بخواهد ما را به خدمت وليعهد فرستد و بدين طريق هر دو طرف را خشنود نمود . ما نزد وليعهد رفتيم و او ما را بنزد سلطان برد و ما به تعليم مماليك او پرداختيم . تا روزى كه واقعهء الجاى پيش آمد . سلطان در اصطبل نشسته بود ، ما را فراخواند كه به جنگ او برويم و حقوقى را كه بر گردن ما داشت باز نمود ، و ما را اسب و سلاح داد . ما نيز به الجاى حمله آورديم تا او بگريخت . از آن پس سلطان همواره ما را مىنواخت و بر ديگران مقدم مىداشت . پايان .\r\n\r\n\r\n","description":"","footnote":"\r\n[ ( 1 ) 
  ] متن : القنى .\r\n","page_name":" 678 ","page_number":710},
  {"content":"\r\n\r\nطشتمر دواتدار مورد لطف الملك الاشرف شعبان واقع شده بود و در شمار خواص او درآمده بود . هواى آن داشت كه مماليك بيبغا را در دولت گرد آورد و به نيروى آنان بر تحكم خويش بر سلطان بيفزايد . از اين رو هر بار از الملك الاشرف مىخواست كه آنان را از هر ناحيه كه هستند گرد آورد و در زمرهء پشتيبانان دولت قرار دهد و همواره قصد خود در دل نهان مىداشت . محمد بن اسقلاس استاد الدار نيز در دولت همانند او صاحب نفوذ بود و از خواص الملك الاشرف و مورد لطف او بود . نزد سلطان رفت و در نهان او را از عواقب گرد آمدن مماليك بيبغا در دستگاه سلطنت برحذر داشت . طشتمر از اين امر به هم برآمد .\r\nدر نزد سلطان گروه ديگرى از مماليك بودند كه سمت خاصگى داشتند . اينان جوانانى بودند كه سلطان ايشان را برگزيده و پرورش داده و مورد لطف و محبت خويش قرار داده بود .\r\nبعضى را نيز به دامادى سرافراز كرده بود و نامزد برخى مقامات و مراتب ساخته بود . بزرگان اهل دولت براى آوردن نيازهايشان به ايشان متوسل مىشدند و به مساعى آنان به حاجات خود مىرسيدند . طشتمر خود را به نزديك ايشان كرد و در مجالسشان شركت جست و ايشان را عليه محمد ابن اسقلاس تحريك كرد و گفت كه او بيشتر اوقات مانع آن مىشود كه سلطان به خواستهاى ايشان گوش فرادهد و ابواب انعام و صلات را بر رويشان بسته مىدارد . اين سعايت سبب شد دلهاى ايشان از كينهء ابن اسقلاس پر شود و به اين اميد كه اگر او را از ميان بردارند - چنانك طشتمر گفته است - نعمت بر آنان تمام خواهد شد ، سلطان را عليه او برانگيختند .\r\nسلطان در اواسط ماه جمادى الاولاى سال 787 او را به قدس تبعيد كرد و طشتمر خاص سلطان شد و به انفراد بر او تحكم مىكرد . مماليك بيبغائى را از هر جا كه بودند گرد آورد و آنان را مقامات و مراتب و وظايف و مشاغل ارزانى داشت . آنان نيز از هر سو دستگاه حكومت را زير نفوذ خود گرفتند و ما ان شاء اللّه تعالى در اين باب سخن خواهيم گفت . و اللّه تعالى اعلم .\r\n\r\nحج سلطان الملك الاشرف شعبان و عصيان مماليك بر ضد او در عقبة . همچنين شورش قرطاى در قاهره و بيعت با امير على وليعهد و كشته شدت سلطان\r\nچون سلطان الملك الاشرف در دولت خود به كاملترين درجات خودكامگى رسيد ، مردم در تمام نواحى كشورش سر بر خط فرمانش نهادند . خداوند نيز او را از نعمت دنيوى نيكو متمتع نموده بود . در اين احوال رغبت اداى فريضهء حج در دلش پديد آمد و در سال 778 عازم سفر مكه شد . سلطان براى اين سفر از زاد و راحله آن قدر مهيا نمود و با چنان ابهت و شكوهى راهى حجاز شد كه كس تا آن روزگار همانند آن نشنيده بود و نديده بود .\r\n\r\n","description":"","footnote":"","page_name":" 679 ","page_number":711},
  {"content":"\r\n\r\nپسر خود را كه وليعهد او بود در مصر نهاد و به نايب خود آقتمر عبد الغنى سفارش كرد كه همواره بر درگاه باشد و فرمانهاى او به انجام رساند . آنگاه پسران الملك الناصر را كه در قلعه محجوب بودند و سودون الشيخونى [ 1 
  ] بيرون آورد و به كرك فرستاد و گفت تا زمان بازگشت او در آنجا بمانند . خليفهء عباسى محمد المتوكل بن المعتضد و قاضيان نيز با او به حج رفتند . جماعتى از امرا و دولتمردان كه از عطاياى او كيسه‌هايشان پر شده بود با او همراه شدند . در دوازدهم شوال با كاروانى عظيم از اسبان و اشتران كه هر بيننده‌اى را حيران آن همه كثرت و زينت و ساز و برگ مىكرد در حركت آمد . حتى زنان آزاده نيز براى نظارهء اين كاروان حج از پرده‌سرايهاى خود بيرون آمدند . اين كاروان عظيم كه چون به حركت درمىآمد گويى زمين موج برآورده بود در بركه كه از منازل حجاج بود فرود آمد و چند روز درنگ كرد تا مردم از فراهم آوردن نيازهاى خويش فراغت يافتند . سپس حركت كرد و همچنان طى منازل مىنمود تا به عقبه رسيد و در آنجا بر عادت حجاج درنگ كرد . در نفوس مماليك مخصوصا مماليك بيبغايى كه شمارشان از ديگران بيشتر بود از سلطان ملالتى بود . اينان مواجب ارزاق مىخواستند و مباشران بهانه مىآوردند تا كارشان به فساد گراييد . سپس از مباشران علوفه خواستند . گفتند علوفه را پيش فرستاده‌اند و اكنون چيزى موجود نيست . مماليك نپذيرفتند و آشكارا بر سر به عصيان برداشتند و آن شب را آمادهء پيكار بياسودند . الملك الاشرف شعبان طشتمر دواتدار را فراخواند . او بزرگ مماليك بود و با او به سخن نشست تا آنان را از تصميمى كه دارند منصرف كنند . او از جانب مماليك عذرى جميل آورد و خود نزد ايشان رفت تا به گفتگو پردازد . روز ديگر مماليك براى نبرد سوار شدند و طشتمر را نيز با خود همراه كردند و از بازگشتن او ممانعت كردند .\r\nسركردگان شورشيان مبارك الطازى و سراى تمر المحمدى و قتلغتمر العلائى بودند . سلطان با جمعى از خواص خود سوار شد بدين پندار كه خواهند ترسيد يا به سوى او گرايش خواهند يافت و بعضى به دو خواهند پيوست ولى عصيانگران جز جنگ هيچ نمىخواستند و موكب سلطان را تا ديدند زير باران تير گرفتند . سلطان گريزان به خيام خويش بازگرديد و در ميان خواص خويش به كشتى نشست . ارغون شاه اتابك و يلبغا الناصرى و محمد بن عيسى از اعراب باديه و جمعى از جوانانى كه به محبت او پرورش يافته بودند و نامزد مقامات دولتى بودند نيز در ركاب او بودند . سلطان با اين جماعت اندك وارد قاهره شد .\r\nبدان هنگام كه سلطان از قاهره بيرون آمده بود در آنجا جماعتى از امرا و مماليك را بر سر كارهايشان باقى گذاشته بود . از آن جمله بودند : قرطاى الطازى سرپرست امير على وليعهد اقتمر الخليلى و قشتمر و اسندمر السرغتمشى و اينيك البدرى .\r\n\r\n\r\n","description":"","footnote":"\r\n[ ( 1 ) 
  ] متن : سرد\r\n","page_name":" 680 ","page_number":712},
  {"content":"\r\n\r\nشيطان رجيم زير پوست قرطاى رفت كه در مصر حاجب دولت بود و او همواره مترصد چنين فرصتى بود . چه بسا ميان او و وزير بر سر مواجب و علوفات مماليك وليعهد كه در تحت تكفل او بود مشاجرات درمىگرفت و وزير با او درشتى مىكرد . تا روزى كه او نيز عزم عصيان كرد . برخى از يارانش نيز او را ترغيب كردند و قرار بر سوم ذو القعده نهادند . قرطاى شب همان روز نزد دايهء وليعهد رفت و از او خواست لباسهاى پادشاهى را براى بر تخت نشستن وليعهد آماده كند و خود بامداد همان روز در رميله نزديك مصلاى عيد بايستاد و پارچه‌اى بر سر چوب كرد و علم ساخت . كودكان شهر براى نزديك شدن عيد طبلها و دهلها در دست داشتند .\r\nقرطاى فرمان داد بعضى از آنان را آوردند و گفت در برابر او طبل و دهل زنند . مردم از هر سو گرد آمدند . آنهايى كه در غرفه‌ها و طبقات قصر بودند فرود آمدند و مماليكى كه در قاهره بودند بدان سوى روى آوردند . آنقدر مردم جمع شدند كه ديگر جاى نبود . در آن حال از در اصطبل به قلعه روى آوردند و به خانهء وليعهد رفتند و تا در پرده‌سراى او پيش رفتند و او را طلبيدند .\r\nآنگاه نگهبانان را به يك سو كردند و نزد وليعهد شدند و او را بر دوش گرفته به ايوان آوردند و بر تخت نشاندند . ايدمر نايب قلعه را آوردند تا با او بيعت نمود . سپس او را از در اصطبل پايين بردند و بر كرسى نشاندند و امرايى را كه در قاهره بودند فراخواندند تا با او بيعت كردند بعضى را نيز در قلعه حبس نمودند .\r\nقرطاى ، آقتمر الحنبلى را به صعيد فرستاد تا از حال سلطان الملك الاشرف استكشاف كند و از ميان امرا اينبك را برگزيد و از خواص خود قرار داد و در دولت خود شريك گردانيد .\r\nروز را به شب و شب را بروز رسانيدند ، در حالى كه از نوافلى كه مىآمدند از سلطان خبر مىگرفتند .\r\nسلطان چون از عقبه بگريخت دو شب راه رفت تا در پايان شب دوم به بركه رسيد .\r\nدر آنجا از حادثهء قاهره و آنچه قرطاى كرده بود خبر يافت . با امراى خود به مشورت پرداخت محمد بن عيسى اشارت كرد كه به شام رود . ديگران گفتند به قاهره رود . سلطان به جانب قاهره راند و به سوى قبة النصر راه خود ادامه داد . مركبها از گرسنگى و رنج راه مانده شده بودند و ياراى رفتنشان نبود . فرود آمدند . در همانجا مردان را خواب فرو گرفت . يلبغا الناصرى از ميان ايشان نزد الملك الاشرف آمد و گفت از اين ميان خود را بيرون بكش و در يكى از خانه‌هاى قاهره پنهان شو تا معلوم شود كه چه خواهد كرد . سلطان نزديكى از زنانى كه قصد خود را با او در ميان نهاده بود ، رفت و در آنجا مخفى شد . مىپنداشت راه رهايى او همين است الناصرى از او جدا شد . دلش مىخواست در شكاف زمين پنهان مىشد .\r\nاز سوى الملك الاشرف چند تن از غلامان را فرستاده بودند تا از اوضاع قاهره خبر گيرند .\r\nآنان را در رميله نزديك قلعه يافتند . گفتند كه از حجاج‌اند . ايشان را نزد قرطاى بردند فرمان\r\n\r\n","description":"","footnote":"","page_name":" 681 ","page_number":713},
  {"content":"\r\n\r\nداد شكنجه‌شان كنند . شكنجه كردند . گفتند كه سلطان و يارانش در فلان جاى به خواب رفته‌اند .\r\nاز سپاهيان به سردارى اسندمر السرغتمش گروهى بيامدند . جمعى نيز در پى ايشان بودند .\r\nبر سر مردان به خواب رفته رسيدند . سلطان را در آن ميان نيافتند ولى همه را كشتند و سرهايشان را به قاهره آوردند و چون سلطان ناپديد شده بود به خشم آمدند و براى يافتن او مناديان ندا دردادند . سپس محمد بن عيسى را به شكنجه و قتل تهديد كردند . در اين حال زنى بيامد و اينبك را گفت كه سلطان در خانهء زن همسايهء او پنهان شده است . رفتند و سلطان را بيرون آوردند و به دست اينبك دادند . اينبك او را به شكنجه كشيد تا جاى ذخاير اموال خود را نشان داد . سپس خفه‌اش كردند و بار ديگر با پسرش تجديد بيعت نمودند و الملك المنصور لقبش دادند . سرپرست او امير قرطاى و اينبك البدرى زمام امور را به دست گرفتند و كارها بر اين قرار گرفت .\r\n\r\nآمدن طشتمر از عقبه و انهزام او سپس رفتنش به شام و تجديد بيعت او با الملك المنصور على به فرمان خليفه\r\nچون سلطان از عقبه گريزان به قاهره آمد شورشگران بر قشتمر گرد آمدند و خليفه را به بيعت با او فراخواندند ولى خليفه از بيعت تن زد . حجاج با امير المحمل بهادر الجمالى در موقع خود از مكه بازگشتند . فقها و قاضيان به قدس برگشتند و طشتمر و امرا به مصر آمدند تا اگر بتوانند اعمال او را تلافى كنند يا از ميانش بردارند . در عجرود خبر قتل او و بيعت با پسرش و قدرت يافتن قرطاى را شنيدند . در آنجا رأيشان بر آن قرار گرفت كه با دولتمردان جديد به كشمكش برخيزند . لشكر خود تعبيه دادند و بر مقدمه قتلغتمر را بفرستادند . او با طليعهء لشكر مصر روبرو شد و ايشان را منهزم نمود و تا ميدان قلعه از پيشان برفت ولى بىآنكه خود بداند در حلقهء محاصرهء لشكر واقع شد و اسير گرديد .\r\nقرطاى از پى اقتمر الصباحى الحنبلى به صعيد كس فرستاده بود و او برگشته بود تا با قشتمر و يارانش بجنگد . در ميدان قلعه ميان او قشتمر نبرد درگرفت . قشتمر شكست خورده به كيمان در ناحيهء مصر گريخت . سپس امان خواست امانش دادند و بند بر نهادند .\r\nپس از اين پيروزى مردم در يك روز فراموش ناشدنى گرد آمدند . خليفه و امرا و قاضيان و فقها جمع شدند . خليفه فرمان پادشاهى به الملك المنصور على داد و كارها به دو تفويض كرد . قرطاى زمام امور دولت به دست گرفت و وظايف و مشاغل را ميان امرا تقسيم كرد . قشتمر اللفاف را ولايت مصر داد و سرغتمش را امير سلاح نمود و قطلوبغا البدرى را امير مجلس و قرطاى الطازى را رئيس نوبت و اياس السرغتمشى را دواتدار و اينبك البدرى را امير آخور\r\n\r\n","description":"","footnote":"","page_name":" 682 ","page_number":714},
  {"content":"\r\n\r\nو سودون [ 1 
  ] چركس را استاد الدار و اقتمر الحنبلى را نيابت خود و براى او اقطاع قرار داد و نيز براى لشكريان و امرا و نواب . طشتمر العلائي دواتدار را از بند برهانيد و اسكندريه را به او اقطاع داد و فرزندان الملك الناصر را با محافظشان سودون الشيخونى از كرك بخواند و او را مقام حاجبى داد . همچنين بلوط [ 2 
  ] السرغتمشى را .\r\nدر آخر سال 778 تا اوايل سال 779 مردم به بلاى طاعون مبتلا شدند و قشتمر اللفاف اتابك به اين درد بمرد و قرطاى الطازى وظيفهء او را نيز بر شغل خويش بيفزود . آنگاه يلبغا الناصرى را از شام بخواند و او را امير كبير قرطاى برگزيد و از خواص خود ساخت و مشاور خود قرار داد .\r\n\r\nبه خوارى افتادن قرطاى و استيلاى اينبك در دولت سپس هلاكت او\r\nاينبك البدرى [ 3 
  ] در حمل بار مسئوليت دولت در آغاز عصيانشان بر ضد سلطان همدست و همدوش قرطاى بود . قرطاى با او راه يك دلى مىپيمود و او را داماد خويش قرار داد . اينبك مىخواست در كار ياران خود استقلال داشته باشد و مىدانست كه قرطاى فردى لذتجو و شادخوار است و همواره با نديمان خويش سرگرم است . قرطاى در ماه صفر سال 779 در خانهء خود ضيافتى ترتيب داد و نديمان خويش را چون سودون چركس و مبارك الطازى و ديگران دعوت كرد . اينبك ، شرابى به او هديه كرد كه در آن پاره‌اى داروهاى خواب‌آور ريخته بود آنان جامهاى پياپى از آن شراب نوشيدند تا مست شدند و به خواب رفتند و بيدار نمىشدند .\r\nاينبك در آن شب سوار شد و سلطان الملك المنصور را نيز با خود سوار كرد و قصد آن داشت كه دولت را خاص خود سازد و چنان شد . مردم و لشكريان بر او گرد آمدند . قرطاى بعد از سه روز بيدار شد ديد كه سررشتهء كار از دستش رفته است . قرطاى امان خواست ، امانش داد . سپس او را در بند كشيد و به صفد فرستاد و اينبك بر پادشاهى و دولت استيلا يافت .\r\nدر اواسط ماه صفر خبر يافت كه طشتمر در شام عصيان كرده و امراى شام دست يارى به او داده‌اند و در ديگر جايها نغمهء مخالفت او ساز كرده‌اند . فرمود تا منادى ندا كرد و مردم را براى جنگ با شام فراخواند .\r\nچون لشكر بسيج شد ، در آخر ماه صفر پسر خود احمد و برادرش قطلو خواجه را بر مقدمه بفرستاد . در اين لشكر جمعى از مماليك او و مماليك سلطان و جماعتى از امرا از جمله امير برقوق و امير بركه كه بعدها به فرمانروايى رسيدند با او بودند . اينبك با سلطان در دوم\r\n\r\n\r\n","description":"","footnote":"\r\n[ ( 1 ) 
  ] متن : سردون .\r\n[ ( 2 ) 
  ] متن : قلوط .\r\n[ ( 3 ) 
  ] متن : آيبك الغزى .\r\n","page_name":" 683 ","page_number":715},
  {"content":"\r\n\r\nربيع الاول با امرا و سپاهيان در حركت آمدند و به بلبيس رسيدند . اميرانى كه بر مقدمه با برادرش بودند بر او بشوريدند و او منهزما به قلعه بازگشت و ماجرا با برادر خود اينبك بگفت .\r\nاينبك در حال سلطان را برگرفت و به قاهره رفت .\r\nاينبك و سلطان روز دوم ماه ربيع الاخر به مصر رسيدند . جماعتى از امرا از جمله قتلغتمر العلائى و طنبغا السلطانى و نعنع عليه او خروج كردند و با او وعدهء ديدار در قبة النصر نهادند آنان سپاهيانى را كه با برادرش قطلو خواجه بودند بر سر ايشان فرستادند . آنان قطلو خواجه را مغلوب كردند و او را دستگير نمودند . خبر به اينبك رسيد جمعى از امرا را كه در نزد او حاضر بودند به دفع ايشان فرستاد و از آن جمله بودند : ايدمر الشمسى و آقتمر عبد الغنى و بهادر الجمالى و مبارك الطازى و چند تن ديگر . چون اينان دور شدند . اينبك بر اسب نشست و به كيمان مصر گريخت . ايدمر الخطائى [ 1 
  ] از پى او بتاخت ولى نشانى از او نيافت . امرا از قبة النصر به اصطبل درآمدند . آنان نزد قتلغتمر العلائى رفتند و به خلع المنصور اشارت كردند و گفتند از شاهزادگان هر كس بدين مهم قيام كند با او بيعت خواهند كرد ولى او نپذيرفت .\r\nدر بامداد روز سوم امرايى كه شورش كرده بودند برسيدند . برادر اينبك بر مقدمه بيامد .\r\nدر آن ميان بودند يلبغا الناصرى [ 2 
  ] و دمرداش اليوسفى و بلاط از امراى هزاره و برقوق و بركه و جز ايشان از امراى طبلخاناه و با آنان در باب حكومت مصر به منازعه پرداختند . عاقبت امور خود را به يلبغا الناصرى تفويض كردند . او به كار پرداخت تا شايد از ميان آن آراء گوناگون راهى بيابد .\r\nدر روز يكشنبه نهم ماه ربيع الاخر پس از آنكه از پى اينبك همه جا را تفحص كردند او خود بيامد و از اختفا بيرون آمد . نزد امير بلاط رفت . امير بلاط او را نزد يلبغا الناصرى برد .\r\nيلبغا او را به اسكندريه فرستاد و در آنجا زندانى كردند .\r\nبلبغا الناصرى برقوق و بركه را به مشاورت خود برگزيد . ديگران به شك و بيم افتادند و رأيشان بر اين قرار گرفت كه طشتمر را از شام فراخوانند و زمام كارها به دست او دهند كسانى را به طلب او فرستادند و خود چشم به راهش نشستند .\r\n\r\nبه قدرت رسيدن ابو سعيد برقوق و بركه در دولت پس از اينبك و رسيدن طشتمر از شام و زمامدارى و به خوارى افتادن او\r\nچون آن اميران بر دولت غلبه يافتند و يلبغا الناصرى را به امارت نشاندند سر به فرمانش ننهادند و كارها همچنان پريشان و آراء همچنان مختلف بماند .\r\n\r\n\r\n","description":"","footnote":"\r\n[ ( 1 ) 
  ] متن : القتائى .\r\n[ ( 2 ) 
  ] متن : بيبقا الناظرى .\r\n","page_name":" 684 ","page_number":716},
  {"content":"\r\n\r\nبرقوق و بركه از ديگران به سياست و راههاى تدبير آگاهتر بودند . الناصرى نيز - چنان كه گفتيم - با آنان همدلى داشت . اينان پس از گفتگوهايى به اين نتيجه رسيدند كه براى به صلاح آمدن كار ملك آن چند تن ستيزه‌جو را دستگير كنند .\r\nاز جمله اينان بودند تيمورتاش اليوسفى و تمرباى الحسنى [ 1 
  ] و آقبغا آص [ 2 
  ] الشيخونى و اسندمر العثمانى و چند تن ديگر همانند اينان .\r\nدر اواسط ماه صفر سوار شدند و اينان را دستگير كردند و به اسكندريه فرستادند و در آنجا زندانى نمودند ولى امير بلاط را از آن ميان برگزيدند و در زمرهء ياران خود درآوردند .\r\nيلبغا الناصرى چنان كه بود در مقام اتابكى باقى ماند . او را از قلعه فرود آوردند . و در خانهء شيخون كه روبروى قلعه بود جاى دادند . برقوق امير آخور شد و بر در اصطبل فرود آمد و بركهء چوپانى امير مجلس شد . بدين گونه كار ملك ساخته آمد .\r\nطشتمر نايب شام عصيان كرده بود و راه خودكامگى پيش گرفته بود . امرا و سپاهيان شام را گرد آورده بود و عربها و تركمانان را بسيج كرده بود و بيرون شهر لشكرگاه ساخته عازم مصر بود . اينبك با سلطان و سپاه از مصر براى نبرد با او برفت . پيش از اين از به خوارى افتادن او و خروج امرا بر ضد او سخن آورديم و گفتيم كه لشكريان او به جماعت مماليك بيبغايى كه بر اينبك غلبه يافته بودند پيوستند و سرور اينان يلبغا الناصرى بود .\r\nيلبغا الناصرى با برقوق و بركه مشورت كرد كه طشتمر را به مصر فراخوانند . آنان گفتند اگر چنين شود به صلاح خواهد بود زيرا ريشهء اين آشوبها بريده خواهد شد . پس به او نامه نوشتند كه براى تصدى مقام اتابكى و تدبير امور دولت به مصر بيايد ، زيرا او پيشوا و شيخ بيبغاويه و بزرگ ايشان است . با اين نامه طشتمر آرامش يافت و باد فتنه فرو نشست و سوى مصر در حركت آمد . چون به مصر رسيد ميان امرا در باب تعظيم و اكرام او خلاف افتاد .\r\nعاقبت موافقان او سلطان را براى استقبال او بر اسب نشاندند و امرا را به ريدانيه راه انداختند .\r\nچون طشتمر آمد او را مقام اتابكى دادند و زمام دولت به دست او نهادند و عزل و نصب حكام و بست و گشاد كارها به او واگذار كردند .\r\nطشتمر ، يلبغا الناصرى را به جاى امير سباطا امير سلاح كرد و امير بلاط را به كرك فرستاد و بيدمر الخوارزمى را نيابت دمشق داد و همهء وظايف دولت را در ممالك شام زير نظر و رأى او قرار داد . استاد الدار برقوق و بركه نيز با اين انتصابات موافقت كردند . اينبك اليوسفى را نيز ولايت مصر داد . برقوق به جاى الناصرى رئيس نوبت شد . چندى اوضاع بر همين حال ببود برقوق و بركه در خلال اين احوال ، تا شوكتشان افزون شود بر شمار مماليك خود\r\n\r\n\r\n","description":"","footnote":"\r\n[ ( 1 ) 
  ] متن : ترباى الحسينى .\r\n[ ( 2 ) 
  ] متن : افتقلاص السلجوقى .\r\n","page_name":" 685 ","page_number":717},
  {"content":"\r\n\r\nمىافزودند و پيروان خود را برمىكشيدند و هر كس را كه به استخدام ايشان درمىآمد به اقطاع مىافزودند و هر كس از دولتمردان كه به آنان گرايش مىيافت و بر درگاهشان حاضر مىشد مقام و مرتبت مىدادند . تا آنجا كه نظرها از ديگر امرا به سوى آن دو معطوف شد .\r\nطشتمر بر خود بترسيد . يارانش نيز او را عليه آن دو امير ترغيب كردند .\r\nدر ماه ذو الحجهء سال 779 ياران طشتمر بر خلاف رويت عزم قيام كردند و از طشتمر خواستند كه اقدام كند ولى او سر برتافت و از سوار شدن خوددارى كرد . برقوق و بركه در اصطبل گرد آمدند ناچارهء كار كنند . مماليك طشتمر در رميله ساعتى از روز زد و خوردى كردند . عاقبت منهزم شدند و طشتمر امان خواست . امانش دادند و او را به قلعه فراخواندند . چون بيامد او را و جماعتى از يارانش را گرفتند . از آن جمله بودند : اطلمش الارغونى و مدلان الناظرى و امير حاج بن مغلطاى و دواتدار او ارغون . همه را به زندان اسكندريه فرستادند . يلبغا الناصرى را نيز با آنان زندانى كردند .\r\nپس از چندى يلبغا را آزاد كردند و به نيابت طرابلس فرستادند . سپس طشتمر را آزاد كرده راهى دمياط كردند و از آنجا به قدس تبعيد كردند تا در سال 787 درگذشت . پس از در بند كردن آن دو امير كار اين دو امير به رونق آمد و صحنه از مخالفان خالى شد .\r\nامير برقوق مقام اتابكى يافت و الجاى الشمسى مقام امير آخورى . امير برقوق خويشاوند خود انيال را به جاى يلبغا الناصرى امير سلاح نمود و اقتمر العثمانى با جاى اطلمش الارغونى دواتدار شد و طنبغا چوپانى بار ديگر رئيس نوبت شد و تيمورتاش امير مجلس . يلبغا نظامى نايب حلب بمرد و به جاى او اشقتمر الماردانى امارت يافت . سپس اشقتمر را به زندان اسكندريه افگندند و تيمورتاش الحسينى نيابت حلب گرفت . پس از چندى او را از زندان آزاد كردند و در قدس اقامت گزيد . سپس بركه او را فراخواند و اكرام كرد و بار ديگر به نيابت حلب فرستاد .\r\n\r\nشورش اينال و سركوب شدنش\r\nاينال امير سلاح بود و در دولت ، صاحب مقام . خويشاوند امير برقوق بود . با امير بركه سخت راه خلاف مىپيمود و خويشاوند خود برقوق را عليه او برمىانگيخت ولى برقوق اجابت نمىكرد . تا فرصتى به دست آمد امير بركه براى شكار به بحيره رفت و امير برقوق به حوالى شهر . اينال ديد صحنه خالى است . به باب الاصطبل رفت و به يارى جمعى از مماليك خود و مماليك امير برقوق بر آنجا مستولى شد و امير چركس الخليلى امير آخور را دستگير كرد . آنگاه با ياران خود سلطان الملك المنصور را طلبيدند تا در برابر مردم آشكار شود ولى او استنكاف كرد . در اين احوال برقوق از شكار بازگشت . اتابك الشمسى نيز با او بود .\r\n\r\n","description":"","footnote":"","page_name":" 686 ","page_number":718},
  {"content":"\r\n\r\nبرقوق به خانهء خود در خارج از قلعه فرود آمد بر ديگر مماليك خود سلاح پوشيد و به ميدان اصطبل درآمد . سپس آهنگ در كردند و چون بسته بود آن را آتش زدند و امير قرطا المنصورى از ديوار باب السر بالا رفت و در را بگشود . همه داخل شدند و به دفع انيال پرداختند . مماليك برقوق كه به انيال پيوسته بودند نزد او بازگشتند و انيال را زير باران تير گرفتند . انيال گريخت و مجروح به خانهء خود رفت . امير برقوق او را احضار كرد . انيال پوزش خواست و گفت او را قصدى جز آن نبوده است كه بر بركه غلبه يابد . برقوق او را بند برنهاد و به زندان اسكندريه فرستاد و يلبغا الناصرى را چنان كه بود امير سلاح كرد و او را از نيابت طرابلس فراخواند .\r\nخبر اين واقعه به بركه رسيد . شتابان از بحيره بيامد و كارها به سامان آمد آنگاه در مشاغلى كه در اين فتنه خالى مانده بود نظر كردند و كسانى را به تصدى آنها گماشتند و آنان را كه در فرونشاندن اين فتنه فداكارى كرده بودند چون امير قرط و امير قردم در زمرهء خواص آوردند . اين واقعه در سال 781 اتفاق افتاد .\r\nانيال همچنان در اسكندريه در بند بماند تا ماه صفر سال 782 كه او را آزاد كردند و بر طرابلس امارت دادند . سپس منكلى بغا الاحمدى نايب حلب بمرد و انيال را به جاى او مأمور كردند . آنگاه در آخر همان سال او را بار ديگر گرفتند و در كرك زندانى كردند و بيبغا الاحمدى را به جاى او فرستادند و بندمر الخوارزمى جاى الاحمدى را گرفت . سپس در سال 781 حيار بن مهنا امير عرب در شام بمرد و معيقيل بن فضل بن عيسى و زامل بن موسى بن عيسى به شراكت عهده‌دار مقام او شدند ولى هر دو عزل شدند نعير بن حيار به جاى آن دو امارت عرب يافت .\r\n\r\nشورش بركه و به خوارى افتادن او و استقلال امير برقوق\r\nامير بركه در ادارهء كار مملكت - چنان كه گفتيم - عديل برقوق بود . ياران امير برقوق مىخواستند در اموال دستشان گشاده باشد ، ولى او در انجام امور مملكت سخت جدى بود و به عمران و آبادى ميل وافر داشت و در بسيارى مواقع با آنان به معارضه برمىخاست و از اعمال خلافشان ممانعت مىنمود . ايشان كه از اين سختگيرى ناخشنود بودند كينهء او را در دل گرفتند و بركه را به شورش عليه او تحريك نمودند كه برخيزد و خود به استقلال زمام امور را در دست گيرد . از ديگر سو بركه را گفتند كه ايتمش [ 1 
  ] از ياران امير برقوق همواره امير برقوق را بر ضد او برمىانگيزد و آب را گل آلود مىكند و قصد آن دارد كه جاى او را بگيرد . بركه عزم جزم كرد كه ايتمش و امير برقوق را از مسند فرمانروايى برافكند . پس به عزم فروگرفتن ايتمش\r\n\r\n\r\n","description":"","footnote":"\r\n[ ( 1 ) 
  ] متن : اشمس .\r\n","page_name":" 687 ","page_number":719},
  {"content":"\r\n\r\nبيامد . امير برقوق مانع او شد و او را براند . اين عمل سبب افروخته شدن آتش كينه در دل بركه شد و به جد در كار برقوق و ايتمش در ايستاد . جمعى از اكابر چون علامه اكمل الدين شيخ الشيوخ در شيخونيه و امين الدين الحلوانى [ 1 
  ] كه از مردم خراسان بود براى اصلاح ميان دو امير دست به كار شدند و ايتمش را نزد بركه آوردند تا پوزش خواهد . بركه پوزش او بپذيرفت و خلعتش داد .\r\nچندى بعد بار ديگر بركه را هواى شورش بر سر افتاد . اين بار نيز كار به اصلاح كشيد تا نوبت سوم . قضا را در خانهء امير برقوق به سببى وليمه‌اى بود ، در يكى از روزهاى جمعه در ماه ربيع الاول سال 782 . جمعى از ياران بركه كه همه مردانى صاحب شوكت بودند دعوت شده بودند . در اين حال خبر آوردند كه بركه از بامداد امروز تصميم به عصيان گرفته است .\r\nامير برقوق فرمان داد هر كه را كه از ياران بركه در آن مهمانى بود گرفتند و بند برنهادند تا بركه از يارى ايشان محروم ماند . آنگاه خود برنشست و به دستگيرى بركه رفت . بدلان الناصرى از منارهء مدرسهء حسن بالا رفت و او را درون اصطبلش زير باران تير گرفت . بركه به قبة النصر رفت و در آنجا خيمه زد . در ميان مردم ندا در دادند كه خانه‌هاى بركه را تاراج كنيد . در يك لحظه همه تاراج شد و خانه‌ها ويران گرديد . يلبغا الناصرى ياران خود تجهيز كرد و به يارى بركه شتافت . امير برقوق از ناحيهء اصطبل بر در قلعه نشسته بود و دسته دسته سواران را به جنگ بركه مىفرستاد . تمام روز تنور نبرد گرم بود . بركه ياران خود را به دو گروه كرد و گروهى را به يلبغا الناصرى سپرد . الاق الشعبانى به رويارويى بركه رفت و ايتمش به رويارويى يلبغا الناصرى . ياران بركه منهزم شدند . بركه به قبة النصر بازگشت . يارانش زخمهاى كلان برداشته بودند . بيشترشان به خانه‌هاى خود رفتند . بركه آن شب را به مسجد جامع شهر رفت و در آنجا بياسود خبر او به امير برقوق رسانيدند . امير برقوق طنبغا چوپانى را از پى او فرستاد . او را گرفته به قلعه بردند . امير برقوق او را به اسكندريه فرستاد و در آنجا زندانى شد . نايب اسكندريه صلاح الدين خليل بن عرام [ 2 
  ] به قتلش آورد و خود نيز چنان كه در آتيه خواهيم آورد - به قصاص او كشته شد .\r\nبرقوق ، ياران بركه چون يلبغا الناصرى و ديگر پيروان او را از امرا دستگير كرد و به زندانها فرستاد . چون اوضاع دگرگون شد از تقصير آنان بگذشت و هر يك را مقامى و وظيفه‌اى ارزانى داشت . همچنين انيال را كه پيش از بركه سر به شورش برداشته بود آزاد كرد و به نيابت طرابلس فرستاد . برقوق بتنهايى زمام كارها را به دست گرفت و به اصلاح امور پرداخت .\r\nبرقوق چندى بعد از اسندمر نايب دمشق كه دوست بركه بود به شك افتاد و از او\r\n\r\n\r\n","description":"","footnote":"\r\n[ ( 1 ) 
  ] متن : خلدى .\r\n[ ( 2 ) 
  ] متن : عزام .\r\n","page_name":" 688 ","page_number":720},
  {"content":"\r\n\r\nبيمناك شد . او و يارانش را در دمشق بگرفت و نيابت دمشق را به اشقتمر داد و نيابت حلب را به انيال و ايتمش را به جاى بركه اتابكى داد و الاق الشعبانى را امير سلاح نمود و طنبغا چوپانى را امير مجلس كرد و ابغا عثمانى را دواتدار و چركس الخليلى را امير آخور . و اللّه تعالى ولى التوفيق .\r\n\r\nشورش مردم بحيره و واقعهء عساكر\r\nاينان طوايفى صحراگرد بودند فرمانبردار دولت قاهره ، از بقاياى هواره و مزاته و زناته كه در نواحى بحيره مىزيستند و در آغاز هر سال به سلطان خراج مىدادند . رئيس آنان حتى براى جمع‌آورى و پرداخت خراج بدر بن سلام بود و پيش از او پدرانش را چنين مقامى بود .\r\nبدر ، از قبيله زناته بود و زناته يكى از شعوب لواته . در باديه مردانى بودند كه سر به فرمان نداشتند چون ابو ذئب شيخ احياء مهرانه و عسره و بنى التركيه امراى عرب در عقبهء اسكندريه .\r\nاينان براى تهيهء آذوقه به بحيره مىآمدند بنابر اين با آنان روابطى داشتند . سپس براى انجام مقاصد امراى ترك و نگهدارى از اموال ايشان خود را به آنها نزديك كردند و به پشتگرمى ايشان به همنوعان خود از قبايل هواره و ديگر قبايل فخر مىفروختند .\r\nچندى بعد چنان كه عادت هر دولتى است به ميزان مالياتهايى كه بايد بپردازند افزوده شد . اين امر بر ايشان گران آمد و تصميم به سرپيچى گرفتند . از آن سوى نيز براى وصول خراج پاى مىفشردند تا سلام را در قاهره حبس كردند پسرش بدر به سوى صعيد رفت . سپاهيان سلطان راه بر او گرفتند . نبرد در گرفت و جمعى كشته شدند .\r\nدر سال 780 لشكرى به سردارى الاق الشعبانى و احمد بن بيبغا و انيال - پيش از عصيانش - به سركوبى ايشان رفتند . آنان منهزم شدند و سپاهيان سلطان هر چه به جاى گذاشته بودند غارت كردند و بازگشتند . بدر به بحيره بازگرديد و دولت به سبب اشتغالش به كارهاى ديگر چون شورش انيال و بركه ، به آنان نمىپرداخت . شورش بركه به بدر نيز سرايت كرد .\r\nسپاهى از سوى برقوق به سردارى اتابك ايتمش و امير سلام و چوپانى امير مجلس و چند تن ديگر از امرا به سركوبى بدر رفت . اين لشكر در بحيره فرود آمد . بدر آهنگ قتال نمود .\r\nسپاه مصر خيمه‌ها را ترك كردند و در فاصله‌اى بايستادند تا لشكريان بدر به درون خيمه‌ها آمدند و سرگرم غارت شدند . بناگاه بر آنان تاخت آوردند . نزديك بود همه طعمهء تيغ شوند .\r\nجز اندكى رهايى نتوانستند . بدر كس فرستاد و اظهار فرمانبردارى نمود و گفت اين كار كه كرده از ترس جان كرده و خراج معين را بفرستاد و لشكر بازگرديد .\r\nبكتمر الشريف بر بحيره امارت يافت . سپس او را عزل كرد قرط بن عمر را امارت بحيره\r\n\r\n","description":"","footnote":"","page_name":" 689 ","page_number":721},
  {"content":"\r\n\r\nداد . چندى بعد بدر بار ديگر عصيان ورزيد . لشكرى به دفع او رفت بدر بگريخت . قرط از پى ايشان بتاخت بسيارى قتل و تاراج كرد و جمع كثيرى از مردانشان را به قتل آورد و جمعى را حبس كرد . پس از اين شكست ، بعضى ياران بدر از او بازگشتند و به پسر عمش پيوستند .\r\nبعضى نيز امان خواستند و امان يافتند . بعضى نيز زندانى شدند . باقى به عهده گرفتند كه خراج بپردازند . بدر نيز امان خواست ولى پذيرفته نشد . بدر به ناحيهء صعيد رفت . لشكر از پى او رفتند . بدر بگريخت و همهء اموال و احياء او به غارت رفت . بدر به برقه رفت و به ابو ذئب پناهنده شد . او نيز پناهش داد و كار بحيره به صلاح آمد .\r\nقرط بن عمر توانست خراج آن ديار گرد آورد . بدر نزد ابو ذئب بماند . گاهگاهى در ميان احياء و واحه‌ها آشكار مىشد . تا سال 789 كه جمعى كه درصدد انتقام و قصاص از او بودند بيافتند و بكشتندش . او نيز عبرت ديگران گرديد . و اللّه تعالى اعلم .\r\n\r\nكشته شدن بركه در زندان و قصاص ابن عرام به قتل او\r\nامير بركه در ايام امارتش خليل بن عرام را سمت استاد الدار داده بود سپس او را به تصرف در اموال متهم كرد و مورد عتاب قرار داد و به خواريش افگند و به شكنجه‌اش كشيد و اموال او مصادره كرد . پس از چندى آزادش كرد و او همچنان كينهء او به دل مىداشت قضا را بركه خود دچار بلاها شد و بند برنهاده به زندان اسكندريه‌اش فرستادند . ابن عرام جانشين او شد و همهء سعيش آن بود كه خون بركه بريزد . اين عرام يك بار به قاهره آمد و از اينكه امير بركه در زندان اسكندريه بود شفاعت كرد و از عواقب اين عمل بيم داد و بازگشت . در همه اين احوال مرتكب حيله و دغل مىشد . عاقبت كينه‌اى كه از بركه در دل داشت او را به كشتن بركه وادار كرد . چون شب تاريك شد چند تن مردان مسلح به زندان داخل شدند و بركه را به قتل رسانيدند . مىپنداشت كه او را اجازهء چنين كارى داده‌اند .\r\nچون خبر قتل بركه به سرپرست دولت ، يعنى امير برقوق رسيد و مماليك بركه به شكايت نزد او آمدند خواست ابن عرام را بخواند و بازخواست كند . آنگاه دواتدار خود امير يونس را براى كشف واقعيت و احضار ابن عرام به اسكندريه فرستاد . امير يونس ، ابن عرام را بند برنهاد و بياورد و برقوق را از عمل شنيعى كه مرتكب شده بود آگاه كرد . برقوق سوگند خورد كه او را به عوض بركه خواهد كشت . پس او را در اواسط رجب سال 782 بر در قلعه آوردند و تازيانه زدند . سپس بر شترى سوار كردند و در شهر بگردانيدند . چون به سوق الخيل رسيد مماليك بركه برسيدند و با شمشير قطعه قطعه‌اش كردند چنان كه هر پاره از پيكر او به جايى افتاد و اين موعظه‌اى است براى كسانى كه پند مىگيرند . اعاذنا اللّه من درك الشقاء و سوء القضاء و شماتة الاعداء . پايان .\r\n\r\n","description":"","footnote":"","page_name":" 690 ","page_number":722},
  {"content":"\r\n\r\n\r\nوفات سلطان الملك المنصور على بن الملك الاشرف و حكومت الملك الصالح امير حاج\r\nالملك المنصور را امير قرطاى به هنگام شورش عليه پدرش الملك الاشرف بر تخت پادشاهى نشاند . در آن روزگار كودكى دوازده ساله بود . او عنوان پادشاهى داشت و كار ملك از دولتى به دولت ديگر منتقل مىشد تا پس از پنج سال حكومت در ماه صفر سال 783 وفات كرد . امير برقوق بيامد و امرا را گرد آورد و همه به پادشاهى برادرش امير حاج رأى دادند و او را به الملك الصالح ملقب نمودند . آنگاه او را سوار كرده به ابوان بردند و بر تخت نشاندند . خليفه نيز بر حسب عادت او را منشور امارت داد و امير برقوق را سرپرست او در حكومت و نظر در امور مسلمانان معين كرد ، زيرا هنوز خردسال بود و از عهدهء قيام به اين امور برنمىآمد . علما در آن روزگار بدان فتوا دادند و آن را جزئى از مضمون بيعت قرار دادند منشور خليفه بر امرا و قاضيان و خواص و عوام در روزى فراموش ناشدنى قرائت شد . جمع پراكنده شد و كار بيعت به پايان آمد . در بيعت سهمى هم براى امير برقوق معين شده بود .\r\nو اللّه تعالى مالك الامور .\r\n\r\nآمدن آنس الغسانى پدر امير برقوق و انتظام او در زمرهء امرا\r\nاصل امير برقوق از قبيلهء چركس بود . اينان در بلاد شمالى در جبال محيط بر جلگه‌هاى قفچاق و روس و آلان مىزيستند . گويند ايشان از غسانيانى هستند كه به بلاد روم داخل شده‌اند و اميرشان جبلة بن الابهم بوده است و اين به هنگامى بود كه هراكليوس ( هرقل ) به شام آمده بود . جبلة از شام به قسطنطينيه رفت . آمدن جبلة بن الايهم از شام به مدينه و داستان او با عمر بن الخطاب ( رض ) مشهور است و مورخان آن را نقل كرده‌اند . اما اين قول كه چركسها غسانيان باشند به نظر درست نمىآيد . قبيلهء چركس از تركان‌اند و ميان نسب شناسان معروف و ورودشان به آن سرزمينها بسى پيش از دخول غسانيان است . تحقيق اين راى چنين است كه غسانيان چون با جبله نزد هراكليوس رفتند نزد او ماندند و از بازگشت به بلادشان مأيوس شدند . هراكليوس هلاك شد و اوضاع روم پريشان گرديد و سراسر كشور روم پر از فتنه شد .\r\nدر اين ديار فتنه‌خيز غسانيان نياز بدان داشتند كه با قبيله‌اى حليف و هم‌پيمان شوند تا بتوانند از خود دفاع كنند . پس با قبايل چركس حليف و هم‌پيمان شدند و در دامنهء كوههاى آنان در جانب شرقى آنجا كه طرف قسطنطينيه است فرود آمدند و با آنان در آميختند از آنان زن گرفتند و به آنان زن دادند و مندرج در آنها شدند و خاندانهاشان متلاشى\r\n\r\n","description":"","footnote":"","page_name":" 691 ","page_number":723},
  {"content":"\r\n\r\nشد و در شمار ساكنان آن اراضى درآمدند و از جلگه تا جبل را در برگرفتند . با اين همه بعيد نمىنمايد كه نسبهاشان به هم آميخته باشد و تداخل كرده باشد . پس اگر كسى از چركس خود را به غسان نسبت دهد سخنش درست باشد و خدا داناتر است .\r\nامير برقوق را در عهد امير بيبغا ، عثمان قراجا كه در آن ايام از بازرگانان معروف برده در آن نواحى بود بياورد . بيبغا او را خريد و در خانهء خود به تربيتش پرداخت و براى او معلمان گرفت تا در تيراندازى و ديگر فنون نبرد استاد شد و نيز او را آداب كشوردارى آموخت . برقوق از پوستين خشونت به درآمد و كم كم نامزد رياست و امارت شد و از همان آغاز ستارهء خوشبختى بر فراز سرش مىدرخشيد و عنايات ربانى شامل حالش بود . سپس واقعهء مماليك بيبغا پيش آمد . بزرگشان در اين ايام اسندمر بود و گفتيم چگونه پس از اين واقعه برخى را تبعيد كردند و برخى را زندانى نمودند .\r\nامير برقوق اعزه اللّه تعالى از آنان بود كه پنج سال در زندان كرك ميان ياران خود سركرد . امير برقوق اين سالها را سپرى ساخت و خداوند او را نگه داشت تا امانت او را حمل كند و بندگان او را در كنف حمايت خود آرد .\r\nاو با يارانش از زندان خلاص شدند . راهش را گشودند و او به شام رفت . امير منجك كه نايب شام بود ايشان را بگرمى پذيرا گرديد . امير برقوق مردى بصير و مجرب بود .\r\nچون در چهرهء اين امير امارت قبول و سعادت يافت به جان و دل به خدمت او در ايستاد و همواره در زمرهء غلامان خاص او بود تا آنگاه كه الملك الاشرف را هواى آن در سر افتاد كه او را جزء مماليك خود گرداند . امير منجك اين مماليك بيبغايى را كه از زندان آزاد شده و نزد او آمده بودند مورد نواخت و احسان خود قرار داد تا همگان را به امير على فرزند الملك الاشرف تحويل داد .\r\nديرى نپاييد كه الجاى كه فرمانرواى دولت الملك الاشرف بود ، بر او بشوريد . سلطان اين مماليك را حاضر آورد و اسب و سلاح بخشيد و آنان را برگزيده بود به دفع الجاى فرستاد .\r\nآنان نيز مردانه و جانانه جنگيدند تا او را به رميله گريزانيدند . سپس به تعقيبش پرداختند تا خود را به آب زد و غرق شد و زندگيش پايان يافت . پس از اين پيروزى در چشم سلطان عزيز شدند و در دل او جايى خاص يافتند . آنان را اقطاعات داد و راتبه و مواجب كرامند معين كرد .\r\nاز ميان آن گروه از مماليك ، سلطان را به امير برقوق نظرى خاص بود و او را به مزيد مكانت و رفعت محل بر ديگران ترجيح نهاد . تا آنگاه كه سلطان عزم سفر حج كرد و گفتيم كه در اين سفر چگونه قرطاى عصيان كرد و زمام كارها به دست گرفت و پس از او نوبت خودكامگى\r\n\r\n","description":"","footnote":"","page_name":" 692 ","page_number":724},
  {"content":"\r\n\r\nاينبك رسيد . در اين ايام نيز امير برقوق را در دولت مقامى ارجمند بود و همواره عزت او در نمو و رتبت او در ترقى بود . پس كار اينبك روى به فساد نهاد و جماعتى از امرا كه هر يك را هوايى ديگر در سر بود بر امور غلبه يافتند . خردمندان را بيم آن بود كه رشتهء كارها از هم گسيخته گردد و پايانى شوم در پى باشد . در اين ايام امير برقوق پاى مردانگى پيش نهاد و در آن ريسمان چنگ زد و يك سر آن را به دست بركه همرديف خود داد و برهه‌اى از زمان سر ديگر را خود در دست گرفت . سپس بركه پيمان بگسست و بدان راه رفت كه پايانى جز هلاك نداشت . امير برقوق خود بتنهايى بار گران دولت بر دوش گرفت و با عنايت ربانى آن را به سوى خوشبختى كه همواره قرين او بود ، سوق داد .\r\nاز صنع جميل ربانى حادثه‌اى غريب پيش آمد و آن رسيدن پدرش به او بود . يكى از كاروانهاى بازرگانان پدرش را از نقطه‌اى دور افتاده از بلاد چركس با لطايف الحيلى برهانيد و به مصر آورد . نامش آنس بود . امير برقوق براى استقبال او مراسمى شگرف ترتيب داد .\r\nسپاهيان و ديگر طبقات مردم براى پيشباز سوار شدند . در سرياقوس جهت فرود آمدن او خيمه‌هايى بر پا نمودند و جمع كثيرى در آنجا گرد آمدند . در دوم ماه ذو الحجهء سال 782 امير آنس برسيد و در صدر مجلس قرار گرفت . قاضيان و امرا گرداگرد خيمه او بايستادند . سفره‌اى بزرگ گستردند مردم طعام خوردند و پراكنده شدند . آنگاه همه سوار شدند و رهسپار شهر گشتند . بازارها را آذين بسته بودند و شمعها افروخته بودند . كوچه‌ها از نظارگان موج مىزد : جماعتى كه به شمار نمىگنجيدند و جز آفريدگارشان كس شمار آنان نمىدانست . آن روز نيز از روزهاى فراموش ناشدنى بود .\r\nامير را در اصطبل فرود آوردند ، زير شهر ناصريه . سلطان و خويشاوندانش و پسر عموهايش و برادرزادگانش همه در آنجا بودند . سلطان بر ايشان ارزاق و مقررى معين كرد .\r\nامير آنس پدر امير برقوق در اواسط سال ( ؟ ) درگذشت . پيش از مرگ براى مسلمان بودنش حجت اقامه كردند و او مراتب امارت را به وجود خويش مشرف گردانيد .\r\nاو را در مقبرهء دواتدار يونس به خاك سپردند . سپس پيكر او را به مقبره‌اى در جوار مدرسه‌اى كه پسرش ميان دو قصر بنا كرده بود انتقال دادند . اين انتقال در سال 788 بود . و اللّه يؤتى الملك من يشاء .\r\n\r\nخلع الملك الصالح امير حاج و جلوس امير برقوق بر تخت و تحكم او بر سلطان\r\nدولتمردان يلبغاوى و آن گروه كه امير برقوق امارت داده بود هواى خودكامگى و\r\n\r\n","description":"","footnote":"","page_name":" 693 ","page_number":725},
  {"content":"\r\n\r\nتحكم در سر مىپختند و اكنون كه با شركت امير برقوق لذت ملك و سلطنت را دريافته بودند و در سايهء دولت و امنيت مىچريدند ، مىخواستند كه اميرشان در فرمانروايى يكتا باشد و به جاى همهء آن فرومايگان منصب يافته بر سراسر ملك تحكم كند . گاه نيز برخى از اهل فتوا به استناد آن شرط كه در روز بيعت افزوده بودند كه با سلطان به اشتراك برقوق بيعت مىكنند ، مىگفتند بايد خليفه همهء امور ملكت را يك جا به دست امير برقوق دهد تا به وظيفهء ملكدارى قيام كند و رعيت در سايهء حسن سياست و سيرت پسنديده‌اش بياسايد . قضا را در اين احوال جماعتى از امرا كه از خواص آن كودك ، كه اكنون مقام سلطنت داشت ، بودند بر منزلت امير برقوق حسد مىبردند و براى برانداختن او به گفتگو و مشورت نشسته بودند . سركردهء اين قوم ابغا العثمانى دواتدار سلطان بود .\r\nاين خبر به امير برقوق رسيد . فرمان داد او و يارانش را گرفتند و آبغا را به دمشق امارت داد و ديگران را نيز به قوص تبعيد كرد و گفت در آنجا در بند باشند تا حكم او دربارهء ايشان صادر شود . امرايى كه هواى آن داشتند كه برقوق به استقلال فرمان راند گرد آمدند و رأى زدند كه خردان را از دستگاه دولت برانند و او خود به استقلال زمام امورشان را به دست گيرد . برقوق روز نوزدهم رمضان سال 784 همه را گرد آورد . خواص و عوام از سپاهيان و قاضيان و علما و ارباب شورا و صاحبان فتوا حاضر آمدند و به بيعت كردن با او همرأى شدند و سلطان امير حاج را عزل كردند و دو امير از اميران را نزد او فرستادند تا او را از عزلش آگاه كنند . اينان به خانهء او رفتند و شمشيرش را از دستش گرفتند و بياوردندش .\r\nسپس سلطان برقوق از مجلس خود در باب الاصطبل بر اسب نشست و بيامد . جامهء شاهانه و خلعت مقام خلافت بر تن داشت . به كاخهاى شاهى وارد شد و در قصر ابلق بر تخت نشست و مردم دسته دسته براى بيعت با او آمدند از آن روز كار بر او قرار گرفت . او را الملك الظاهر لقب دادند . بر طبلها فرو كوفتند و از هر سو فرياد شادى برآمد . امير برقوق امراى دولت را يك يك خلعت داد . چون ايتمش اتابك و طنبغا چوپانى امير مجلس و چركس الخليلى امير آخور سودون الشيخونى نايب و طنبغا المعلم امير سلاح و يونس النوروزى دواتدار و قردم الحسينى رئيس نوبت . رياست كاتبان را به اوحد الدين بن ياسين داد و او كاتب سرش نيز بود و اين مقام را از بدر الدين فضل اللّه كاتب السر سلطان به او منتقل كرد . همچنين همهء ارباب وظايف را از وزير و كاتب و قاضى و محتسب و همهء مشاهير علم و فتوا و صوفيه خلعت و عطا داد . دولت به نيكوترين وجهى انتظام يافت . مردم از اينكه تحت ولايت سلطان برقوق درآمده بودند و هر كس هر مقامى را كه در خور آن بود ، يافته بود خوشدل شدند . طنبغا چوپانى امير مجلس از او خواست كه اجازت دهد فريضهء حج به جاى آورد . سلطان برقوق اجازت داد .\r\nبه جاى آورد و بازگشت . پايان . و اللّه اعلم .\r\n\r\n","description":"","footnote":"","page_name":" 694 ","page_number":726},
  {"content":"\r\n\r\n\r\nكشته شدن قرط و خلع خليفه و نصب پسر عمش الواثق به خلافت\r\nقرطاى بن عمر از تركمانانى بود كه در خدمت دولت بود . مردى دلير و برنده بود و به پايمردى اين دو خصلت در ميان امرا به مقامى شامخ فرا رفت و به امارت ناحيه صعيد منصوب شد و در نبرد با فرزندان كنز از اعرابى كه از نواحى اسوان سر به شورش برداشته بودند دلاوريها نمود تا همه را از آن ناحيه براند . سپس به هنگامى كه بدر بن سلام عصيان كرد و فرار نمود .\r\nبه بحيره والى فرستاد .\r\nقرط بن عمر در شورش اينال شركت جست و در آن روز دليريها نمود . او همان بود كه از بارو بالا رفت و دروازهء عقبى را آتش زد و چون دروازه باز شد سپاهيان سلطان به درون رفتند و اينال را گرفتند . سلطان همواره حق او را رعايت مىكرد ولى او مردى ستمگر و سختكش بود . رعايا از او شكايتها مىكردند و به تظلم مىآمدند . از اين رو سلطان در آغاز سلطنتش او را دستگير كرد و به زندان فرستاد . سپس او را عفو كرد و آزادش نمود . او پيوسته همراه با خواص سلطان بامدادان به درگاه مىآمد . تا آنگاه كه خبر دادند كه در نهان با خليفه المتوكل بن المعتضد گفتگو كرده تا سر به شورش بردارد و با اعرابى كه در نواحى برقه - از مردم بحيره‌اند و با اصحاب خود برقوق را از مسند سلطنت براندازند و ديگرى را به جاى او به سلطنت برگزينند . همچنين با برخى از امراى كم خرد ترك كه چندان هم مورد توجه نبودند ، قرار شورش نهادند . سلطان برقوق روز ديگر همگان را فراخواند و آنان را گفت كه چه تصميمى داشته‌اند . آنان سخت بترسيدند و انكار كردند . بعضى نيز به جرم خود اقرار كردند . سپس فرمود تا خليفه را در قلعه در بند كنند .\r\nقرطاى بن عمر را بيرون آورد و بر شتر نشاند و گرد شهر بگردانيد . سپس او را به قتلگاهش خارج شهر بردند و با شمشير به دو نيمش كردند . برقوق باقى را به زندان فرستاد . سلطان خلافت را به عمر بن ابراهيم ملقب به الواثق كه از خويشاوندان خليفه بود ، واگذار كرد .\r\nاين عمر بن ابراهيم همان كسى است كه الملك الناصر ، پدرش ابراهيم را بعد از خليفه ابو الربيع به خلافت برگزيد و احمد پسر ابو الربيع را عزل كرد . همهء اين وقايع در سال 785 اتفاق افتاد .\r\nپس از الواثق برادرش زكريا به جاى او نشست و به المعتصم لقب يافت و اين اوضاع همچنان ببود تا باقى حوادث را انشاء اللّه بيان كنيم .\r\n\r\nبه خوارى افتادن يلبغا الناصرى و در بند كشيدن او\r\nيلبغا الناصرى از مماليك بيبغا بود و در ايام او صاحب وظايف و مشاغل . الناصرى را\r\n\r\n","description":"","footnote":"","page_name":" 695 ","page_number":727},
  {"content":"\r\n\r\nبا سلطان الملك الظاهر برقوق نيز حق دوستى بود و اين دوستى از سالهاى دور كه هر دو تحت تربيت سرور خويش مىزيستند تا به امروز ادامه يافته بود . الناصرى از آن جهت كه به سال بزرگتر از ديگران بود مورد احترام ايشان بود .\r\nپيش از اين گفتيم كه چگونه بعد از آنكه اينبك بر كارها سوار شد يلبغا الناصرى مقام اتابكى يافت و به خوبى از عهدهء آن برنيامد . بعد از آن طشتمر آمد و او در زمرهء ياران طشتمر درآمد حتى در آن روزها كه او را عزل كردند و به زندان بردند همراه او بود .\r\nيلبغا الناصرى سپس به شام رفت و بر طرابلس امارت يافت . سپس شورش اينال و عزل او در ماه جمادى الاولاى سال 781 اتفاق افتاد . از آن پس او را از طرابلس برداشتند و امير سلاح به جاى اينال حكومت شام يافت . آنگاه امير بركه او را بركشيد و با او آميزش و دوستى يافت . چون بركه به خوارى افتاد يلبغا الناصرى نيز با او به زندان افتاد . سپس از زندان آزاد شده به شام رفت . اينال نيز از بند برهيد و در سال 782 به جاى منكلى بيغرى الاحمدى ولايت حلب يافت و سالى يا قريب به يك سال در حلب ماند . تا برخى عليه او سعايت كردند كه آهنگ عصيان دارد . او را گرفتند و در كرك حبس كردند . پس به جاى او يلبغا الناصرى را در ماه شوال سال 783 امارت حلب دادند . يك سال بعد الملك الظاهر برقوق بر تخت نشست و در مصر فرمانرواى مطلق گرديد .\r\nيلبغا الناصرى به هنگام حكومت خود گاه اوامرى را كه مىپنداشت انجام آنها به مصالح كشور نيست اجرا نمىكرد . سلطان را ناخوش آمد و كينهء او به دل گرفت . الناصرى را با طنبغا چوپانى امير مجلس كه يكى از اركان دولت بود پيمان دوستى بود .\r\nسلطان فرمان داد كه الناصرى سولى بن دلغادر را به هنگامى كه به حلب نزد او مىرود دستگير كند . الناصرى امتناع كرد زيرا به خيال خود نمىخواست شرط وفا به جاى نياورد و در نهان سولى را خبر داد و او بگريخت .\r\nيلبغا الناصرى در سال 785 بيامد و پيمان و سوگند خويش با چوپانى اتابك ايتمش تجديد كرد و به حلب بازگشت . سپس در اواخر سال 785 بدون اجازت سلطان برقوق لشكر بر سر تركمانان كشيد . در اين نبرد شكست خورد و لشكرش تباه شد . پس از سه روز در حالى كه مجروح شده بود نجات يافت . همهء اين امور سبب شد كه سلطان برقوق كينهء او در دل گيرد . چون الناصرى به سرياقوس رفت استاد الدار به استقبالش آمد ولى در همانجا دستگيرش كرد و به اسكندريه فرستاد تا به زندان رود . دو سال در اسكندريه در زندان ماند . سلطان برقوق حاجب سودون المظفر را به جاى او به حلب فرستاد . سودون حاجب چون جاسوسان همواره عليه الناصرى خبر مىداد . اين خبر دادن كه در دولتهاى قديم شغلى بود بر عهدهء ديوان\r\n\r\n","description":"","footnote":"","page_name":" 696 ","page_number":728},
  {"content":"\r\n\r\nبريد ، در دولت ترك بر عهدهء حاجبان آمده بود . بنابر اين حاجبان كه از خواص سلطان بودند با خبرهايى كه عليه اين و آن به او مىدادند مىتوانستند هر كه را از اميران كه آهنگ عصيان داشتند از چشم سلطان بيندازند . حاجب سودون نيز همواره به سلطان در نهان خبر مىداد و او را از مكر امرا آگاه مىساخت . چون الناصرى در اسكندريه به زندان افتاد و حاجب سودون به جاى او به حلب رفت چوپانى بيمناك شد زيرا ميان او و الناصرى دوستى بود .\r\nاين پريشانى و اضطراب او سبب شد كه سلطان در حق او به شك افتد و چنان كه انشاء اللّه تعالى خواهيم گفت او را براندازد . و اللّه اعلم\r\n\r\nتبعيد چوپانى به كرك سپس ولايت او بر شام بعد از واقعهء بندمر\r\nامير چوپانى از قبايل ترك بود و طنبغا نام داشت و از موالى بيبغاى خاصگى بود .\r\nبر سلطان الملك الاشرف تحكم مىكرد . در قصر او پرورش يافته بود و در كنف عزت او به آداب و صفات نيكو تأدب يافته و متصف شده بود . ميان او و سلطان دوستى و صفاى خاصى بود كه ريشه در ايام خردى و شيرخوارگى داشت و همين عوالم مودت بود كه نردبان ترقى و تعالى او بود . از آن هنگام كه در بلاد خود ديده بر جهان گشوده بودند با يك ديگر به رشتهء الفت متصل بودند حتى در ايام محنت و تبعيد . يعنى در آن ايام محنت‌خيز كه الملك الاشرف در كرك در بند بود امير چوپانى هم به مدت پنج سال در خدمت او بود تا ايام محبس به سرآمد و به فضل خداوند اندوه سلطان به شادمانى و شوربختيش به خوشبختى و زندان به تخت پادشاهى مبدل شد . رحمت و عنايت خداوند شامل حال چوپانى شد كه در آن ايام غربت و محنت خدمت سلطان كند تا ميانشان روابط اكرام مستحكمتر شود و حقوق مودت استوارتر گردد .\r\nان الكرام اذا ما اسهلوا ذكروا * من كان يألفهم في المنزل الخشن سلطان و چوپانى را هر دو به شام فرستادند و در شام با هم زيستند . آنگاه با هم به دار الملك آمدند و با هم بر مدارج عزت فرا رفتند تا در سراشيب تبعيد نزول نمودند .\r\nچون سلطان الملك الاشرف بر تخت فرمانروايى جاى نمود و مراتب و وظايف دولت را ميان ارباب مراتب و اصحاب وظايف تقسيم كرد ، چوپانى را بر ديگران ترجيح نهاد و او را امير مجلس نمود و امير مجلس در دولت ايشان به معنى صاحب شورا بود و همپايهء اتابك و همشأن و همرتبهء او .\r\nچوپانى نيز شرايط نيك بندگى به جاى آورد و از خدمت و نصيحت دريغ نورزيد تا يكى از اركان دولت و معتمد و متكاى سلطان گرديد . تا آنگاه كه كژدم حسد به جانش افتاد\r\n\r\n","description":"","footnote":"","page_name":" 697 ","page_number":729},
  {"content":"\r\n\r\nو ساعيان دست به كار شده از او خبرهاى بد به سلطان مىرسانيدند و خاطر سلطان را مشوب مىساختند . سلطان نيز پيشدستى كرد و فرمان داد ، هفت روز باقيمانده از سال 787 او را در بند آرند . يك روز تمام او را در قصر زندانى نمود و در عين جدال با عواطف محبت‌آميز خويش او را به كرك تبعيد نمود . از آنجا كه سلطان نمىخواست به يكباره حقوق ديرين فراموش كند ، روز ديگر منشور نيابت آن اعمال به نام او صادر فرمود و برايش بفرستاد . چوپانى به سبب حلم اين سلطان و حسن نيت و بصيرت و كرم عهد و جميل وفاى او مردى تبعيدى بود كه تا آن زمان كس همانند آن نشنيده بود . زبانها به دعاى سلطان گشوده شد و قلوب از مهر او لبريز گرديد . از آن پس اوليا و خواص و پيروان و عامهء مردم دانستند كه در كنف حمايت و در كفالت احسان و عدل چنان سلطانى جايى خوش دارند .\r\nچوپانى يك سال در كرك بماند و سلطان همواره در جستجوى احوال و اخبار او بود تا به حقيقت حال واقف گردد . قضا را پس از چندى به خلوص صداقت او يقين كرد بر آن شد كه سعايت بدخواهان گوش فرا ندهد و از او خشنود گردد و هر خيال بد كه در حق او دارد از خاطر بزدايد و او را به مقامى شامخ در امارت فرابرد . كه واقعه بيدمر در شام اتفاق و افتاد و ما اينك به شرح آن مىپردازيم .\r\nخبر اين واقعه از اين قرار است كه بيدمر الخوارزمى نايبى در دمشق بود . پيش از اين بارها از او ياد كرده‌ايم . اصل او از خوارزم بود ، از اتباع خوارزم شاه فرمانرواى عراق به هنگام استيلاى مغول . چون چنگيز سبب هلاكت سلطان شد اينان در بلاد شام پراكنده شدند و به خدمت خاندان ايوبى و تركان - در آغاز تسلط ايشان بر مصر - درآمدند .\r\nبيدمر الخوارزمى از خاندانى اصيل بود و از نجابت برخوردار . در چشم امرا جلوه كرد و او را به حكومت اعمال نامزد كردند و همراه با منجك اليوسفى و اشقتمر الناصرى امارت دمشق را مىگردانيد . چون كمشبغا الخاصگى بر مصر غلبه يافت او عصيان كرد . محاصره‌اش كردند و فرودش آوردند .\r\nبار ديگر بيدمر الخوارزمى را امارت دادند و اوضاع در گردش بود تا سلطان برقوق بر امور مسلط شد . اين بار امارت دمشق يافت و او از ياران بركه بود . چون بركه سر به عصيان برداشت به او و بيغرا والى دمشق نوشت كه در آنجا بر قلعه استيلا جويند و برقوق به نايب قلعه نوشت كه خود را از شر آنان حفظ كند . پس جنتمر برادر امير طاز و پسر جرجى و محمد بيك سوار شدند و سه روز با آنان جنگيد . سپس بيدمر را اسير كردند و با بيغرا بن برغش و جبريل به اسكندريه فرستادند تا در آنجا محبوس باشند . چون بركه كشته شد . بيدمر آزاد گرديد . در اين شورش جماعتى از ياران بركه چون يلبغا الناصرى و تيمورتاش الاحمدى ،\r\n\r\n","description":"","footnote":"","page_name":" 698 ","page_number":730},
  {"content":"\r\n\r\nاسير شدند . سپس سلطان برقوق چون بر تخت سلطنت نشست او را آزاد كرد و بار ديگر به امارت برگزيد و به شام فرستاد ، ولى او مردى بود در جمع اموال حريص و در اين راه از هيچ ستمگرى باز نمىايستاد . هر گاه چيزى نزد كسى مىيافت او را به انواع عذابها و شكنجه‌ها مبتلا مىكرد تا آن را از او بستاند . پس مردم از حكومت او ملول شدند و دلها از او برميد .\r\nدر دمشق جماعتى از طالبان علم بودند كه آنان را به فساد عقيده متهم مىكردند .\r\nبعضى رافضى بودند . بعضى از مجسمه و بعضى حلولى . اينان بدان سبب كه خود را زاهد مىدانستند از پذيرفتن مشاغل دولتى سربرمىتافتند و در باب جمع‌آورى خراج بدان گونه كه در ايام خلفا مرسوم بود و علما و ارباب فتوا و حاملا شريعت اجازت داده بودند اشكال مىكردند تا روزى از كفيل قلعهء دمشق و نگهبانان آن خواستند كه با آنان همراى و همدست شوند و اين به سبب عواملى بود كه در ميان آنان داشتند . كفيل قلعه جمعى از ايشان را بگرفت و حبس كرد و سلطان را از اعمالشان آگاه نمود .\r\nمردم گفتند آن گروه ، به توسط محمد شاه پسر بيدمر ، او را به عصيان واداشتند . خبر به سلطان رسيد از عواقب امر بيمناك شد و پيشدستى كرده او و همهء حواشى و خدمش را در بند آورد . سپس مستوفى اموال در حضرت سلطان همهء اموالى را كه از رعايا به زور گرفته بود بستد و تسليم او نمود . آنگاه همهء آن احمقان و بدسيرتان را به زندان فرستادند . الحق پاداشى بيش از اين در خور بودند از شكنجه و عذاب .\r\nسلطان نزد اشقتمر الناصرى كه در قدس مقيم بود كس فرستاد كه خود به نيابت دمشق رود . او به دمشق رفت و چند روزى فرمان راند ولى در كار خود بماند ، زيرا از يك سو بيمار بود و از سوى ديگر سالخورده و ناتوان . چنان كه او را با بسترش از خانه به مقر فرمانرواييش حمل مىكردند . چون حال بر اين منوال بود ، سلطان امير چوپانى را امارت دمشق داد . با انتصاب او بار ديگر آب رفته به جوى باز آمد و مردم شاد شدند . امير چوپانى از كرك همراه بريد نزد سلطان رفت . براى او خانه و مركب و فرش و جامه و ظروف مهيا كرده بودند . سلطان فرموده بود به استقبالش روند و براى او چنان بزمى بر پاى كردند كه هرگز در خاطرش خطور نكرده بود .\r\nهمگان از حلم و بزرگوارى سلطان كه حقوق ديرين را اينچنين رعايت مىكند در شگفت شدند ، چنان كه ذكر آن به سراسر آفاق رسيد . سپس منشور نيابت دمشق را به او داد و او را در كار خود مطلق العنان گردانيد .\r\nچوپانى در خارج قاهره لشگرگاه زد . اين واقعه در سوم ربيع الاول سال 787 بود .\r\nروز ديگر بامدادان در حركت آمد تا به نزديكى دمشق رسيد . مردم دسته دسته به استقبال\r\n\r\n","description":"","footnote":"","page_name":" 699 ","page_number":731},
  {"content":"\r\n\r\nاو آمدند . كوچه‌ها از نظارگان پر شد سپس محفلى عظيم براى ورود او تشكيل شد . امير چوپانى در امارت دمشق به استقلال مستقر گرديد و همچنان منظور نظر و عنايت سلطان بود . او نيز شرايط فرمانبردارى و خلوص را به جاى آورد . مردم از اين انتخاب نيكوى سلطان ستايشها كردند . سلطان احمد پسر امير يلبغا را كه امير مجلس بود به جاى امير چوپان فرستاد . و اللّه غالب على امره .\r\n\r\nهديهء صاحب افريقيه\r\nسلطان افريقيه در اين عهد از موحدين بود و از اعقاب امير زكريا يحيى بن عبد الواحد بن ابى حفص الهنتاتى كه در سالهاى 625 بر بنى عبد المؤمن ملوك مراكش فرمان مىراند .\r\nنام اين سلطان ، احمد بن محمد بن ابى بكر بن يحيى بن ابراهيم بن ابى زكريا بود . سلسلهء اين ملوك همه همين است .\r\nهمواره از قديم تا اين عهد ملوك افريقيه حق پادشاهان ترك مصر را مىشناخته‌اند و بر ايشان فضيلت و مزيت قائل بوده‌اند . زيرا خداوند آنان را به دو مزيت برگزيده است يكى وسعت و عظمت كشورشان و يكى ولايت ايشان بر مسجد الحرام و مسجد النبى و خدمت در حرمين شريفين . اين رشتهء مودت گاهگاهى به عللى منقطع مىشد ولى پس از چندى بار ديگر به هم مىپيوست .\r\nمرا با اين سلطان خصوصيتى و در مجلس او مكانتى بوده است . چون در سال 784 به اين سرزمين آمدم و در مصر به الملك الظاهر برقوق پيوستم در ديدار نخست دربارهء او از من پرسش نمود . فصلى از اوصاف حميدهء او بيان داشتم كه چگونه دوستدار و ثناگوى اوست و چسان حق او را بر مسلمانان مىشناسد و بخصوص مىداند كه در تسهيل كار و راه حجاج چگونه سعى بليغ مبذول مىدارد و خانهء خدا را براى آنان كه به طواف مىآيند يا در آنجا معتكف مىشوند و راكعان و ساجدان حمايت مىكند . خداوند او را پاداش نيك دهد .\r\nدر مصر كه بودم شنيدم كه سلطان افريقيه مانع پيوستن زن و فرزند من به من شده است ، زيرا بر مقامى كه در اينجا يافته‌ام غبطه مىخورد و مىخواهد بار ديگر مرا به درگاه خويش برد از سلطان مصر الملك الظاهر برقوق خواستم كه شفاعت كند تا در سفر آنان تسهيلى پديد آيد .\r\nسلطان افريقيه شفاعت او بپذيرفت و براى سلطان مصر هداياى گران گسيل داشت . آنچه ما در مغرب داريم كه به عنوان تحفه مىتوان براى ملوك مشرق فرستاد اسبان عربى است .\r\nجز اين اسبان هر چه از انواع نفايس و طرف در مغرب وجود دارد ، همانند آنها در نزد اين ملوك بفراوانى يافته شود و قبيح است براى پادشاهان بزرگ هدايايى فرستاد كه در نزد آنان بسيار ريخته شده باشد .\r\n\r\n","description":"","footnote":"","page_name":" 700 ","page_number":732},
  {"content":"\r\n\r\nسلطان افريقيه ، ايده اللّه ، براى فرستادن اين هدايا سفينه‌اى ترتيب داد و زن و فرزند مرا نيز در آن جاى داد ، زيرا راه دريا از خشكى آسانتر و نزديكتر است . چون اين كشتى به بندر اسكندريه رسيد دستخوش طوفان گرديد و بيشتر چيزهايى كه در آن بود غرق شد . هم آن اسبان و امتعه و هم زن و فرزند من .\r\nبراستى آن اسبان كه طعمهء امواج شدند همه زيبا و اصيل بودند . از آن مهلكه تنها رسولى كه از سوى آن سلطان همراه هدايا آمده بود جان به سلامت برد . رسول نزد سلطان مصر آمد و مراتب مودت سلطان مغرب تقرير كرد و سلطان به كرم و بزرگوارى بپذيرفت و به خاطر او مهمانيها داد و محفلها ترتيب داد .\r\nچون رسول خواست نزد فرستندهء خود بازگردد بسيارى جامه‌هاى وشى معلم ، بافته شده در عراق و اسكندريه كه در قيمت نمىگنجيدند براى او به دست همان رسول ، چنان كه عادت ملوك بزرگ است در ارسال هدايا ، گسيل فرمود . من نيز نامه‌اى در ستايش او به سبب ارسال آن هدايا و استوار داشتن رشته‌هاى مودت همراه با رسول فرستادم . سلطان افريقيه در پاسخ از من پوزش خواست و بار ديگر براى سلطان هدايايى فرستاد .\r\nچون حجاج در سال 788 از مغرب به مصر آمدند كه به مكه روند كاروان بزرگى از مغرب همه از دولتمردان و بزرگزادگان با انواع هدايا و اسبان زيبا و اصيل برسيد . سلطان آنها را بنيكى بپذيرفت .\r\nرسول نامهء سلطان افريقيه را تقديم كرد . نامه خوانده شد و آورندهء آن مورد اكرام خاص واقع گرديد . سلطان باب انعام بگشود و راهتوشهء حجاج را چنان كه بايد مهيا نمود و سران كاروان را سفارش كرد كه هيچ خدمتى را فرونگذارند . رسول افريقيه حج بگزارد ، و موفق بازگرديد . سلطان او را با هدايايى از همان جامه‌ها - به حد وفور - و بسيارى طرايف ديگر بازگردانيد و اين امور سبب شد رشته‌هاى مودت ميان آن دو هر چه استوارتر گردد . من خداوند را سپاس گفتم كه سعى من هر چند اندك بود اثر كرد و چنان حاصلى به بار آورد .\r\nاز جمله حجاجى كه از مغرب آمدند يكى بزرگ عرب از بنى هلال ، يعقوب بن على بن احمد امير قبيلهء رياح بود كه در حوالى قسنطينه و بجايه و زاب مىزيستند او با گروهى از فرزندان و خويشاوندان خود آمده بود . و از آن جمله بود عون بن يحيى بن طالب بن مهلهل كه از كعوب ، يكى از شعوب سليم ، بود كه در حوالى تونس و قيروان مىزيستند . همه حج خويش به جاى آورده و بازگشته بودند . در اواسط ماه ربيع الاخر سال 789 به بلاد خود رفتند و ما احوال اين دولت را به وجهى پسنديده در آتيه خواهيم آورد . و اللّه متولى امرها بمنه و كرمه . پايان .\r\n\r\n","description":"","footnote":"","page_name":" 701 ","page_number":733},
  {"content":"\r\n\r\n\r\nحوادث مكه و امراى آن\r\nپيش از اين گفتيم كه فرمانروايى مكه در اين اعصار در دست فرزندان قتادة بن ادريس بن مطاعن بود و اين فرمانروايى از هواشم پسران امام حسن به آنان رسيده بود و اين از آغاز دولت ترك بود در مصر . حكومت بنى قتاده حكومتى بدوى بود . اينان همواره فرمانبردار پادشاهان مصر بودند و دولت عباسى را در وجود خليفه‌اى كه تركان در مصر نصب كرده بودند برپاى مىداشتند .\r\nدر اين اواخر يعنى در سالهاى 760 حكومت مكه به احمد بن عجلان بن رميثه بن ابى نمىرسيد . او بعد از پدرش عجلان زمامدار مكه شد . دادگرى پيش گرفت و چشم طمع از اموال مردم فروبست و دست ستمگران و حواشى و بندگان ايشان كه مرتكب قتل و غارت مردم بويژه مجاوران مىشدند كوتاه كرد .\r\nدر اين راه خويشاوندان مادريش او را يارى دادند . اينان را بنى عمر مىگفتند از اتباع و موالى ايشان .\r\nچون احمد بن عجلان بر سرير فرمانروايى خويش استقرار يافت و آثار عدل او در اكناف آن بلاد آشكار گرديد زايران و مجاوران مكه افزون شدند و بازرگانان از هر سوى به مكه روى نهادند . چنان كه خانهء خالى در سراسر مكه يافته نمىشد .\r\nپسر عمش عنان بن مقامس بن رميثه و پسر عم ديگرش محمد بن مقامس بن رميثه در آنچه خداوند به او عنايت كرده بود بر او حسد مىبردند ، زيرا اموالى را كه نزد او گرد مىآمد بدان سان كه ايشان را خشنود سازد تقسيم نمىنمود . از اين رو راه انكار گرفتند و آهنگ عصيان نمودند . احمد بن عجلان فرمان داد ايشان را بگيرند ولى چون با برادرش محمد بن عجلان پيمان داشتند محمد بيامد و شفاعت كرد كه يا آزادشان سازد يا به زندانشان برد و دست به خونشان نيالايد . احمد آنان را به زندان فرستاد و سالى يا بيشتر در زندان ماندند . سپس شبى زندان را سوراخ كردند و گريختند در همان شب بگرفتندشان و به زندان بازگردانيدند . از آن ميان عنان بن مقامس بگريخت و در سال 788 خود را به مصر رساند تا از سلطان الملك الظاهر برقوق دادخواهى كند . در اين احوال خبر رسيد كه احمد بن عجلان در بستر خود مرده است و برادرش كبيش بن عجلان پسر او محمد بن احمد را جانشين او ساخته است و محمد تا خود رقيبى در حكومت نداشته باشد محبوسان را زهر داده و كشته است . سلطان از اين كار به هم برآمد و بر او خشم گرفت . او گفت كه اين كار به فرمان كبيش كرده است و او بوده كه ميان اين خويشاوندان فتنه مىكرده است .\r\n\r\n","description":"","footnote":"","page_name":" 702 ","page_number":734},
  {"content":"\r\n\r\nچون در سال 788 حجاج از مصر بيرون آمدند ، سلطان امير حاج را به عزل آن كودك فرمان داد و گفت عنان [ 1 
  ] بن مقامس را به جاى او نشاند و كبيش را دستگير كند و به زندان برد .\r\nچون حجاج به مكه رسيدند كودك براى استقبال كاروان خليفه بيرون آمد . مردانى مأمور شده بودند كه كبيش و اميرى را كه بر مكه گماشته تنبيه كنند . در اين روز كبيش حاضر نشد و آن كودك بيامد و از اسب پياده شد تا چنان كه معمول بود برسم مركبى كه محمل را مىكشيد بوسه زند ، بناگاه آن مردان برجستند و او را به گمان اينكه كبيش است خنجر زدند و ناپديد شدند و كس از آنان خبرى نيافت . آن كودك بر زمين افتاد . او را رها كردند . امير به حرم درآمد و طواف و سعى به جاى آورد و عنا بن مقامس را خلعت امارت داد و او را به شيوهء اسلافش به حكومت گماشت . كبيش از مهلكه جان به در برد و به جده در سواحل مكه گريخت .\r\nكبيش به ميان احياء عرب كه در سرزمين حجاز پراكنده بودند رفت و از آنان يارى خواست . اعراب به سبب فرمانبرداريشان از پادشاه مصر به ياريش برنخاستند . از آن پس اوضاعش پريشان شد و عشيره‌اش او را رها كردند .\r\nچون امير حاج ، با حجاج مصر بازگشت ، سلطان او را به سبب قتل آن كودك ملامت نمود . او نيز عذرى نيكو آورد و عذرش پذيرفته آمد .\r\nپس از رفتن حجاج كبيش جمعى از اوباش عرب را گرد خود جمع نمود و به راهزنى پرداخت . سپس به مكه راند و در سال 789 مكه را محاصره نمود . عنان بن مقامس به دفع او بيرون آمد و در يكى از روزها او را به قتل رسانيد .\r\nاوضاع مكه پريشان شد . عنان بن مقامس و جمعى از اشرار كه گردش را گرفته بودند به غارت اموال مجاورين دست گشودند و محصول امرا و محصول سلطان را كه از راه زكات جمع آمده بود تاراج كردند . سلطان ، على بن عجلان را امارت مكه داد . او عنان بن مقامس را در بند كشيد تا از مكه دفع فتنه شود . و حال بر همان منوال بود تا فتنه يلبغا الناصرى آشكار شد . و ما ان شاء اللّه تعالى آن را بيان خواهيم داشت . پايان .\r\n\r\nعصيان منطاش در ملطيه و رفتن او به سيواس و رفتن لشكرها به طلب او\r\nمنطاش و تمرباى [ 2 
  ] الدمرداشى كه از او ياد كرديم برادران تمراز الناصرى بودند از موالى الملك الناصر محمد بن قلاون آن دو در كفالت مادرشان پرورش يافتند . نام تمرباى\r\n\r\n\r\n","description":"","footnote":"\r\n[ ( 1 ) 
  ] متن : ابن عنان .\r\n[ ( 2 ) 
  ] متن : تمرتاى .\r\n","page_name":" 703 ","page_number":735},
  {"content":"\r\n\r\nمحمد بود و او برادر بزرگتر بود و منطاش كه برادر كوچكتر بود احمد ناميده مىشد . تمرباى به سلطان الملك الاشرف پيوست و در دولت او در كارهاى دولتى ترقى نمود تا در سال 780 ولايت حلب يافت . و ميان او و تركمانان كشمكش درگرفت .\r\nاين واقعه از اين قرار بود كه امراى تمرباى جمعى از تركمانان را كه نزد آنها آمده بودند به سبب برخى اغتشاشها كه در اطراف برپا كرده بودند گرفتند . تركمانان براى دفاع گرد آمدند . سلطان نيز او را به لشكرهايى كه از شام و حماة مىفرستاد يارى داد . تركمانان از برابرشان تا به دربند گريختند . ولى به زودى بر لشكر سلطان حمله آوردند و در درون دره‌ها و تنگناها تاراجشان كردند . تمرباى در سال 782 درگذشت .\r\nسلطان الملك الظاهر همواره اين پيوند دوستى را در حق ايشان رعايت مىكرد و منطاش را امارت ملطيه داد .\r\nچون الملك الظاهر برقوق بر تخت سلطنت نشست و قدرت يافت . از منطاش نشانه‌هاى خلاف مشاهده كرد پس آهنگ گوشمال او نمود ، ولى منصرف شد و منطاش با جمعى نزد سلطان آمد و اظهار برائت نمود . سودون باق از امراى هزاره از خواص سلطان بود و با منطاش علاقهء عصبيت داشت . او پيش از اين در زمرهء ياران امير تمرباى بود . حق دوستى با برادر او را به جاى آورد و نزد سلطان شفاعت نمود و كفالت داد كه از او كارى كه خلاف فرمانبرداريش باشد سر نزند و نيز تعهد داد كه منطاش براى سركوب تركمانان مخالف لشكر برد و ريشه فساد ايشان قطع كند . چون شفاعت پذيرفته آمد منطاش به ملطيه آمد كه قلمرو امارتش بود بازگرديد .\r\nنشانه‌هاى عصيان همچنان از اعمال منطاش آشكار بود . گاه با امراى تركمان نيز در اين باب به گفتگو و توطئه مىپرداخت . بعضى اين اخبار را به سلطان برقوق مىرسانيدند و سلطان هر چه بيشتر به دو بدگمان مىشد .\r\nمنطاش از اين امر آگاه بود از اين رو با فرمانرواى سيواس قاعدهء بلاد روم مراوده ايجاد كرد . در آنجا قاضى مستبدى بود كه بر كودكى از اعقاب بنى ارتنا [ 1 
  ] ملوك آن ناحيه از عهد هلاكو ، تحكم مىكرد . مغولانى كه در آن حوالى بودند و در فرمان شحنه‌اى به حمايت آن بلاد گمارده شده بودند نسبت به او تعصب مىورزيدند .\r\nچون رسولان منطاش و نامه‌هاى او به اين قاضى رسيد به زودى اجابتش كرد و جمعى را از اصحاب خود براى اتمام گفتگو با او به نزدش فرستاد . منطاش به استقبال آنان رفت و دواتدار خود را به جاى خود در ملطيه نهاد . او مردى مغفل بود . از عواقب اعمال عصيان‌آميز منطاش\r\n\r\n\r\n","description":"","footnote":"\r\n[ ( 1 ) 
  ] متن : ارشى .\r\n","page_name":" 704 ","page_number":736},
  {"content":"\r\n\r\nبيمناك شد و فرمانبردارى خود از سلطان برقوق را اعلام كرد و از منطاش تبرى جست و دعوت سلطان را در ملطيه آشكار نمود . چون خبر به منطاش رسيد پريشان خاطر شد . سپس به روش خود ادامه داد و همراه قاضى به سيواس رفت . چون به سيواس رسيد و رشتهء كار از دستش رفت فرمانروايان روم از او اعراض كردند و قاضى براى سلطان از توطئه‌اى كه با منطاش طرح ريخته بود عذرهاى مغالطه‌آميز آورد و او را گرفت و محبوس كرد . در سال 793 سلطان برقوق سپاهيان خود را به سردارى يونس دواتدار و قردم رئيس نوبت و طنبغا الرماح امير سلاح و سودون باق از امراى هزاره روانه داشت و به يلبغا الناصرى نيز اشارت كرد . او بيامد و فرمان داد كه وى نيز با لشكر خود با اين لشكر در حركت آيد . نيز با اينال اليوسفى از امراى هزاره دمشق نوشت . او نيز بيامد و اين لشكر گران از جاى بجنبيد .\r\nدر آن ايام پادشاه مغول در ما وراء النهر و خراسان امير تيمور بود ، از نسل جغتاى او لشكر به عراقين و آذربايجان برد و تبريز را به جنگ بگرفت و در آنجا دست به قتل و غارت زد .\r\nتيمور مىخواست بغداد را تصرف كند . اين لشكر در واقع به مقابله با تيمور مىرفت . چون به حلب رسيدند خبر رسيد كه تيمور با لشكر خود براى سركوبى يكى از مخالفان خود به اقصاى ما وراء النهر رفته است . سپاه سلطان راه به جانب سيواس كج كرد و بىآنكه مردم آن نواحى خبر داشته باشند به مرزهاى آن حمله كرد . قاضى در همان حال منطاش را از زندان آزاد كرد .\r\nدر ايامى كه منطاش در زندان بود قاضى مىكوشيد تا او را هر چه بيشتر از سلطان دور سازد و به خود نزديك كند . منطاش نخست احتياط مىكرد و احتراز مىنمود . تا سرانجام تسليم نظر او شد و به مغولانى كه در بلاد روم بودند پيام داد و خود نزد ايشان رفت و آنان را عليه لشكر سلطان تحريض كرد و گفت اگر سلطان برقوق بيايد پادشاهى و كشور بنى ارتن [ 1 
  ] ا را از آنان خواهد گرفت . در خلال اين احوال آن لشكر به سيواس رسيد و چند روز آنجا را محاصره نمود و بر مردم شهر سخت گرفت . نزديك بود شهر تسليم شود كه منطاش با اقوام مغول برسيد و بر سپاه مصر زد و بسيارى از آنان را به قتل آورد . يلبغا الناصرى در اين وقايع رشادتها نمود و سپاهيان از درنگ بسيار و نرسيدن به پيروزى و منقطع شدن آذوقه به سبب طى كردن مسافات زياد در بلاد مختلف ملول شده بودند . زمزمهء بازگشت سردادند . بعضى از امرا ميل به بازگشت داشتند . و همچنان در عين تعبيه عقب نشستند . مغولان از پى ايشان مىتاختند . سپاهيان مصر بناگاه بازگشته بر سپاه دشمن زدند و بسيارى را كشتند . عاقبت خود را در نيكوترين حالات به بلاد شام رسانيدند . بدين نيت كه بازگردند و ريشهء فتنه را قطع كنند . و اللّه تعالى اعلم\r\n\r\n\r\n","description":"","footnote":"\r\n[ ( 1 ) 
  ] متن : ابن اريثا .\r\n","page_name":" 705 ","page_number":737},
  {"content":"\r\n\r\n\r\nبه خوارى افتادن چوپانى و دربند كشيده شدن او در اسكندريه\r\nامرايى كه سيواس را محاصره كرده بودند از آن درنگ دراز ملول شده بودند . از آن ميان قردم و طنبغا المعلم نزد يلبغا الناصرى سردار سپاه رفتند و از سلطان برقوق كه آنان را در اين عذاب افكنده بود شكايت كردند و مدتى با او به گفتگو پرداختند . آنگاه نزد قاضى كس فرستادند و از او قول گرفتند كه دست به اقدامى نزند ، تا آنان از محاصرهء سيواس دست بردارند و او را سفارش كردند كه منطاش را نكشد تا به وسيلهء او اين فتنه بار ديگر سر برندارد . يونس دواتدار چنان مىپنداست كه آن دو در طاعت سلطان‌اند از اين رو ياراى مخالفتش نبود و گرفتن تصميم را به آن دو واگذار نمود . چون به حلب رسيد دمرداش يكى از امراى حلب نزد او آمد و نصيحت كرد كه چوپانى نايب دمشق ، الناصرى را در نهان واداشته تا كم كم از فرمان سلطان سرباز زند . ولى آن دو در عصيان عليه سلطان اصرار مىورزند . يونس به مصر آمد و آنچه رفته بود با سلطان برقوق بگفت . سلطان دمرداش را فراخواند . او نيز هر چه مىدانست بيان كرد و سلطان را از آنچه در ضمير آن دو بود ، آگاه گردانيد .\r\nچوپانى را مماليكى بود همه فرومايه سرمست جاه و مال شده بودند و آزمند به شورش و عصيان . چوپانى همواره آنان را منع مىكرد . عاقبت آن مماليك نزد طرنطاى كه در آن روزگار حاجب سلطان بود ، از او سعايت كردند . چون چوپانى خبر يافت پريشان خاطر شد و شتابان اجازه خواست كه رهسپار مصر شود كه نزد سلطان رود و آن تهمتها كه به او نسبت داده‌اند از خود دور سازد ، سلطان او را اجازت داد چوپانى در ماه ربيع الاول سال 790 با بريد رهسپار مصر شد . چون به سرياقوس رسيد استاد الدار او بهادر المنجكى او را بگرفت و بند بر نهاد و با كشتى به اسكندريه فرستاد . سلطان نيز روز ديگر قردم و طنبغا المعلم را بگرفت و به چوپانى ملحق نمود . همه را در آنجا زندانى كردند . ريشهء آن عصيان كه آنان مىانديشيدند كنده شد . سلطان طرنطاى حاجب را به جاى چوپانى به دمشق فرستاد و به جاى قردم در مصر پسر عم خود قجماس را تعيين كرد و به جاى المعلم دمرداش را . و كارها بر مسير خود جريان مىيافت .\r\n\r\nفتنهء الناصرى و استيلاى او بر شام و مصر و در بند كشيدن سلطان در كرك\r\nچون خبر در بند كردن آن اميران ، در حلب به الناصرى رسيد ، بيمناك و مضطرب شد و به فراهم آوردن مقدمات عصيان پرداخت و همهء اميران و ديگر مردمى را كه جوياى فتنه و\r\n\r\n","description":"","footnote":"","page_name":" 706 ","page_number":738},
  {"content":"\r\n\r\nفساد بودند نزد خود فراخواند . همه سر به اطاعت نهادند .\r\nالناصرى عصيان خود را از نكوهش از امير سودون المظفرى و انحراف از او آغاز كرد ، زيرا اين امير سلطان را عليه او برانگيخته بود و سلطان او را به خوارى افگنده بود ، و سپس امير سودون را به جاى او معين كرده بود . يكى از وظايف حاجب در دولت ترك انجام وظايف بريد در دولتهاى پيشين بود . حاجب سلطان را از آنچه در قلمروش اتفاق مىافتاد آگاه مىنمود . از اين رو همواره كسانى كه قصد عصيان داشتند كينه‌اى سخت از حاجبان در دل مىداشتند .\r\nبدين علل فضاى ميان اين گروه عصيانگر و المظفرى تيره شد و كار بالا گرفت و خبر به سلطان رسيد . سلطان در وقت دواتدار كوچك تلكتمر را فرستاد تا ميان آنان صلح افگند و آتش فتنه فرونشاند .\r\nچون يلبغا الناصرى و يارانش از آمدن او خبر يافتند بيمناك شدند . تلكتمر بيامد و الناصرى استقبالش كرد . تلكتمر نامهء سلطان را به او داد كه به صلح با حاجب دعوتش مىكرد و مىگفت از آنچه گذشته است چشمپوشى كند .\r\nالناصرى اجابت كرد و از تلكتمر خواست كه سلطان امر را در مخاطبت مورد نواخت خويش قرار دهد .\r\nاما آن گروه از اصحابش كه او را وادار كرده بودند كه حاجب را از ميان بردارد ، او نيز مغلوب رأى آنان شده بود ، دست بردار نبودند . روز ديگر تلكتمر به دار السعاده آمد تا پيمان صلح را منعقد كند و آن خيالات فاسد كه سبب نفور او شده بود از خاطرش بزدايد . الناصرى او را به خلوت خواند ، در همان حال كه با او گفتگو مىكرد جمعى از يارانش بجستند و حاجب را كشتند . سركردهء اين اقدام اقبغا الجوهرى بود . بانگ و خروش بر ضد تلكتمر برخاست .\r\nتلكتمر بترسيد و به جايى كه در آن فرود آمده بود گريخت . امرا نزد يلبغا الناصرى گرد آمدند و تعصب ورزيدند . الناصرى آنان را به عصيان دعوت كرد ، همه پذيرا شدند . اين واقعه در محرم سال 791 بود .\r\nخبر به طرابلس رسيد . جماعتى از امرا نيز در طرابلس قصد شورش داشتند . از آن جمله بود اساس همهء فتنه‌ها بزلار [ 1 
  ] الناصرى . ديگران نيز كه بدين آشوبها دلبسته بودند با او يار شدند و در دار السعاده به ديوان سلطان داخل شدند و نايب او را گرفتند و حبس كردند .\r\nبزلار الناصرى با لشكر و امراى طرابلس به الناصرى پيوست . در حلب و حمص و ساير ممالك شام شورشگران نايبان سلطان را بگرفتند و زندانى كردند .\r\n\r\n\r\n","description":"","footnote":"\r\n[ ( 1 ) 
  ] متن : بدلار .\r\n","page_name":" 707 ","page_number":739},
  {"content":"\r\n\r\nسلطان براى سركوب فتنه‌ها لشكر فرستاد . اتابك ايتمش و يونس دواتدار و خليلى چركس امير آخور و احمد بن بيبغا اميز مجلس و ايدكار حاجب با اين سپاه بودند . سلطان از ميان دليرترين مماليك خود پانصد تن برگزيد و آنان را در فرمان خليلى نهاد و براى او لوايى را كه شاليش مىگويند ، ببست و روان فرمود و همهء نقايصى را كه در كار اين لشكرها بود بر طرف نمود . اينان تعبيه داده در نيمهء ماه ربيع الاول همان سال در حركت آمدند .\r\nچون الناصرى مرتكب آن عمل شد تا كار را به پايان برد ، نزد منطاش كس فرستاد و او را بخواند . منطاش از آن پس كه از سيواس بازگشته بود ميان احياء تتر مىزيست . الناصرى او را فراخواند تا او را در اين فتنه‌انگيزى يارى دهد . منطاش بيامد و الناصرى او را اكرام بسيار كرد و در حق او نيكيها نمود . آنگاه طوايف تركمان و عرب را در حركت آورد و به جانب دمشق روان شد . طرنطاى نايب دمشق پىدرپى سلطان را از اخبار آگاه مىكرد .\r\nاين لشكر به دمشق رفت . دولتمردان دمشق هيئتى از قاضيان برگزيدند و نزد الناصرى و يارانش فرستادند ، شايد او را به اصلاح وادارند ، ولى اجابت نكردند و آن هيئت را نيز گرفتند و نزد خود نگه داشتند و براى نبرد در حركت آمدند . چون دو لشكر در مرج روبرو شدند احمد بن بيبغا و ايدكار الحاجب و پيروانشان به شورشگران پيوستند ، مماليك امرا نيز از پى ايشان برفتند . سپس بر آن جماعت كه باقى مانده بود حمله‌اى مردانه كردند ، همه پراكنده شدند و ايتمش به قلعهء دمشق پناه برد و بدان داخل شد . مكتوبى از سلطان به همراه داشت كه به هنگام احتياج آن را نشان مىداد . يونس حيران مانده بود زيرا مماليكش او را تنها رها كرده بودند . عنقاء امير الامرا به او رسيد . پيش از اين ميان آن دو دشمنى بود . بدان سابقه او را دستگير كرد . چركس الخليلى در حالى كه مماليك سلطان گرد او حلقه زده بودند در محاصره افتاد . او و يارانش شجاعتها نمودند . بيشترشان كشته شدند . يكى از دشمنان خود را به او رسانيد و بر او نيزه‌اى زد . به روى بيفتاد . سپس سرش را بريد . قتل او سبب شد كه لشكر سلطان در هر سو پراكنده شود . جمع كثيرى را اسير كرده از هر سو بياوردند .\r\nالناصرى و يارانش در حال وارد دمشق شدند و بر آن استيلا يافتند . سپاهيان تركمان و عرب دست به تاراج و كشتار گشودند . عنقا در باب يونس از الناصرى دستورى خواست . اشارت به كشتن او كرد . عنقا او را كشت و سرش را بفرستاد و حاكم قلعه را گفت تا ايتمش را نزد خود حبس كند . محبوسين اين واقعه را به زندانهاى قلعهء دمشق و صفد و حلب و ديگر جايها پخش كردند .\r\nابن باكيش نيز دعوت خود را در غزه آشكار كرد و به اطاعت شورشيان سر نهاد .\r\nاينال اليوسفى از امراى هزاره در دمشق كه از معركه گريخته بود به مصر مىرفت . ابن\r\n\r\n","description":"","footnote":"","page_name":" 708 ","page_number":740},
  {"content":"\r\n\r\nباكيش او را بگرفت و در كرك زندانى كرد .\r\nسلطان كه اين اخبار را شنيد عازم دفع مخالفان شد . نخست دمرداش را به جاى ايتمش مقام اتابكى داد و قرماش جاندار دواتدار را به جاى يونس برگزيد و ديگر مراتب را كه خالى مانده بود ترميم كرد . خليفه المتوكل بن المعتضد را كه در بند بود آزاد كرد و به مقام خلافتش بازگردانيد و كسى را كه به جاى او نصب نموده بود عزل كرد .\r\nالناصرى و يارانش چند روز در دمشق ماندند ، سپس آهنگ حركت به مصر نموده و همگان به راه افتادند . خبر حركتشان در همه جا منتشر شد . تا به بلبيس رسيدند . سپس به طرف بركة الحاج راندند و در آنجا در هفتم جمادى الاخر همان سال خيمه زدند . سلطان همراه با مماليك خود بيرون آمد و باقى روز را در برابر قلعه درنگ كرد . سپاهيان و عامهء مردم دسته دسته مىرفتند و به الناصرى مىپيوستند ، چنان كه سرزمين بركة الحاج را پر كردند . بيشتر امرايى كه با سلطان بودند از الناصرى امان خواستند و الناصرى امانشان مىداد . الناصرى سلطان را از حال امرايش آگاه كرد . چون نبرد آغاز شد جماعتى از لشكريان سلطان برقوق به رزم دشمن رفتند و پس از نبردى شكست خورده نزد سلطان بازگشتند . سلطان در عاقبت كار خويش به انديشه فرو رفت و از هم گسيختن دولت خود را به عيان مىديد . در نهان به الناصرى پيام صلح داد و با او ملاطفت آغاز نهاد و گفت كه او را بر سر قلمروش باقى خواهد گذاشت و در كارهاى ديگر خادمان و ياران او را به كار خواهد گرفت . الناصرى سلطان را پيام داد كه مىتواند شب هنگام خود جان خويش نجات دهد و متوارى شود مباد از كسانى غير از مماليك بيبغاوى او را آسيبى رسد . سلطان برقوق آن گروه از مماليكش را كه باقى مانده بودند اجازت داد كه بروند و خود نيز به خانه رفت . سپس با جامهء مبدل بيرون آمد و در جايى از شهر پنهان شد الناصرى بامداد روز بعد با يارانش به قلعه درآمدند و بر آن مستولى شدند .\r\nفاتحان ، امير حاج ابن الاشرف را بياوردند و بار ديگر بر تخت نشاندند . و او را الملك المنصور لقب دادند . سپس امير چوپانى و ديگر امراى در بند را كه در زندان اسكندريه بودند فراخواندند . آنان شتابان بيامدند و روز دوم به قاهره رسيدند . الناصرى و اصحابش سوار شده به استقبال آنان رفتند . چوپانى در اصطبل نزد او فرود آمد و با او در راندن كار ملك شركت جست . باقى روز را در شهر ندا دادند و سلطان الملك الظاهر برقوق را طلبيدند . يكى از مماليك چوپانى جاى نهانى او را نشان داد . چون الناصرى او را ديد زمين ادب ببوسيد و در اكرام او مبالغه كرد . سوگند خورد كه او را امان داده است و او را به قلعه آورد و در جايى در خور او جاى داد . سپس در باب تعيين سرنوشت او به مشورت نشستند . منطاش و بزلار بيش از ديگران\r\n\r\n","description":"","footnote":"","page_name":" 709 ","page_number":741},
  {"content":"\r\n\r\nدر كشتن او پاى مىفشردند ولى الناصرى و چوپانى به عهد و پيمانى كه با او داشتند وفادار بودند و از كشتن او ابا مىكردند . چوپانى به مقام اتابكى رسيد و الناصرى رياست نوبت يافت و دمرداش الاحمدى امير سلاح شد و احمد بن بيبغا امير مجلس و ابغا العثمانى دواتدار و اقبغا الجوهرى استاد الدار و بدين گونه تمام مراتب و وظايف ترميم گرديد .\r\nبزلار را نيابت دمشق دادند و به آنجا فرستادند و كتبغا البيبغائى را به حلب . پيش از اين سلطان او را از طرابلس عزل كرده بود و در دمشق در بند آورده بود . چون به ميان ياران الناصرى بازگرديد به جاى او امارت حلب يافت . سپس به دستگيرى جماعتى از امرا پرداختند .\r\nاز آن جمله بودند : سودون باق و سودون الطرنطاى . بعضى را در اسكندريه حبس كردند و بعضى ديگر را به شام فرستادند و در آنجا زندانى شدند . آنگاه به تعقيب مماليك سلطان پرداختند و بيشترشان به زندان افتادند و باقى را به شام فرستادند تا در خدمت امراى آن طرف باشند .\r\nاستاد الدار محمود قهرمان الدوله و قارون القصرى را گرفتند و او را هزار هزار درهم مصادره كردند سپس به زندان فرستادند .\r\nدر خلال اين احوال در اين مشاورت بودند كه سلطان برقوق در كجا مستقر شود . در كرك يا قوص يا اسكندريه ، عاقبت رأيشان بر كرك قرار گرفت و تا منطاش را به اشتباه اندازند را اسكندريه در پيش گرفتند . منطاش كه مىپنداشت به اسكندريه مىروند همهء شب را در كمينگاه بماند . چوپانى با سلطان از قلعه بيرون آمدند . فرمانرواى كرك موسى بن عيسى نيز با جماعتى از قومش با او همراه شدند و سلطان را به كرك رسانيدند . چوپانى خود نيز تا پاسى از شب او را مشايعت كرد . سپس بازگرديد .\r\nمنطاش چون به فريبى كه خورده بود آگاه شد ، تصميم به شورش گرفت . و ما در آن باب سخن خواهيم گفت .\r\nسلطان با اندكى از غلامان و موالى خويش خود را به كرك رسانيد . الناصرى يكى از خواص خود را به نام حسن الگجكنى امارت كرك داد و او را سفارش كرد كه به خدمت سلطان قيام كند و او را از آسيب دشمنان نگهدارد .\r\nحسن او را به قلعهء كرك برد و همهء اسباب راحت او مهيا كرد . سلطان در قلعهء كرك اقامت جست و در آنجا ببود تا - چنان كه خواهيم گفت - لطف خدايى شامل احوالش شد .\r\nدر اين احوال خبر رسيد كه جماعتى از مماليك الملك الظاهر برقوق كه در آن واقعه پنهان شده بودند اكنون گرد آمده ، در دمشق عزم شورش دارند . چوپانى و يارانش بر آنان ظفر يافتند و همه را زندانى كردند . يكى از ايشان ايبغا الصغير بود . و اللّه تعالى اعلم .\r\n\r\n","description":"","footnote":"","page_name":" 710 ","page_number":742},
  {"content":"\r\n\r\n\r\nشورش منطاش و استيلاى او بر حكومت و به خوارى افتادن چوپانى و محبوس شدن الناصرى و امراى بيبغاوى در اسكندريه\r\nاز آن هنگام كه منطاش با الناصرى به مصر آمده بود همواره مترصد آن بود كه غدر كند و خود زمام دولت را به دست گيرد زيرا از اقطاعات چندان بهراى نيافته بود و چون مشاغل و وظايف را تقسيم كردند كارى به او رجوع ننمودند و الناصرى نيز حق خدمت او را در سركوبى دشمنان رعايت نمىكرد ، مماليك چوپانى ، چون اميرشان محبوس شد و الناصرى در حلب عصيان كرد به او پيوستند و در شمار سپاهيان او درآمدند . سپس با منطاش رابطه برقرار كردند چنان كه ميان آنان و منطاش انسى پديد آمد و صفايى حاصل شد . منطاش جمعى از ايشان را واداشت كه عليه سرورشان بشورند و خود با چوپانى اظهار دوستى مىنمود . چنان كه همواره در مجلس او حاضر مىشد و با نديمان او مىآميخت و بر سفرهء او حاضر مىگرديد .\r\nمماليك بيبغاوى همه از الناصرى كينه به دل داشتند زيرا او را در تقسيم راتبه‌ها و اقطاعات مقصر مىشمردند و همواره در دل هواى عصيان داشتند . چون منطاش ايشان را به عصيان فراخواند آنان خود پيش قدم شدند و اين عصيان را در دل او بياراستند ولى به هنگام نياز به ياريش برنخاستند .\r\nآنگاه الناصرى و چوپانى را از اين توطئه آگاه كردند . آن دو تصميم گرفتند كه منطاش را از قاهره دور سازند و به شام فرستند . منطاش خود را به بيمارى زد و چند روز در خانه بماند ولى در انديشه بود كه چگونه كار خويش آغاز كند . روز دوم بيماريش چوپانى به عيادت او رفت . منطاش جمعى از مردان آشوبگر را در خانهء خود به كمين نشانده بود . چون چوپانى درآمد بيكباره او را فروگرفتند و كشتند . منطاش سوار شده به رميله رفت . و مراكب امرا در باب الاصطبل به غارت رفت . منطاش در كنار منارهء مدرسه ناصريه ايستاد . مدرسه را پر از تيراندازان و جنگجويان كرده بود و يكى از امرا كه از اصحاب او بود بر آنان فرمان مىراند .\r\nاينان منطاش را حمايت مىكردند . كسانى كه در شورش با او ميعاد نهاده بودند ، از مماليك اشرفيه و غير ايشان و نيز آنان كه از مماليك الملك الظاهر برقوق باقى مانده بودند ، همه نزد او گرد آمدند ، آشوب و بانگ و خروش برخاست . امراى بيبغاوى از خانه‌هاى خود سوار شدند و چون به رميله رسيدند ، ايستادند تا بنگرند كه كار به كجا مىكشد . الناصرى با ياران خود از اصطبل بيرون آمد و امرا را فرمان داد كه بر آنان حمله برند ، ولى آنان حمله نكردند . خود نيز حمله نكرد . ياران او و ياران منطاش همچنان درنگ مىكردند .\r\nمماليك الملك الظاهر برقوق به سبب فرو افتادن سرورشان از قدرت به الناصرى پيوستند .\r\n\r\n","description":"","footnote":"","page_name":" 711 ","page_number":743},
  {"content":"\r\n\r\nمنطاش تهديد كرد كه از گرد او پراكنده نشوند برقوق را خواهد كشت . آنان نيز پراكنده شدند . دو گروه در آخر روز از هم جدا شدند و روز ديگر از بامداد كار از سر گرفتند . الناصرى حمله‌اى كرد و منهزم شد . سه روز بر همين حال ببود و بر شمار ياران منطاش همچنان افزوده مىشد . شب روز چهارم پس از هفتاد روز از دخول قلعه مردم از گرد الناصرى پراكنده شدند .\r\nدر اين حال منطاش حمله‌ور شد و خانه‌ها و خزاين الناصرى را غارت كرد . الناصرى سرگشته برفت و اصحابش از او برگشتند . روز ديگر بامدادان امراى مماليك بيبغاوى به مجلس او آمدند .\r\nفرمان داد همه را گرفته به اسكندريه فرستند . و جماعتى از آنان كه الناصرى حبس كرده بود به قوص و دمياط فرستاد . سپس بيعت خود با امير حاج الملك المنصور تازه كرد . آنگاه منادى او ندا داد كه مماليك سلطان همه حاضر شوند جمعى از ايشان را گرفت و باقى فرار كردند .\r\nزندانيان را به قوص فرستاد و جمعى از توانگران را مصادره نمود و محمود استاد الدار را از بند برهانيد و خلعت داد تا او را بار ديگر به كار خود برگمارد ، ولى پس از چندى از او چيزهايى ديد كه مصادره‌اش كرد و زير شكنجه آورد و اموالى سترگ از او بستد . مىگويند شصت قنطار زر .\r\nمنطاش به تدبير امور ملك پرداخت و وظايف و مراتب را معين نمود . اشقتمرى را از شام فراخواند . با برادرش تمرباى عقد برادرى بسته بود . او را نيابت كبرى داد . همچنين اسندمر بن يعقوب شاه را بياورد و امير سلاح گردانيد و اقبقاء الصفوى را مقام حاجبى داد و اين سه را مشاوران خود گردانيد و در زمرهء اركان دولت درآورد . ابراهيم بن قتلغ تمر امير جاندار را كه در امر شورش با او مشورت كرده بود بنواخت و او را بركشيد و سركردهء امراى هزاره ساخت . سپس او را خبر دادند كه با امرا به گفتگو پرداخته تا عليه او بشورد و سلطان را زير فرمان خود آورد ، از اين رو او را دستگير كرد ، سپس به حلب فرستاد تا در آنجا به كار خود مشغول باشد . همچنين ارغون السمندار مورد لطف و عنايت او واقع گرديد . چنان كه خانه‌اش ملجاء و پناه مردم گرديد و نام و آوازه يافت . پس از چندى خبر دادند كه او از كسانى بوده كه با ابراهيم امير جاندار در توطئه شركت داشته . او را بگرفت و در شكنجه كشيد تا كسانى را كه با ابراهيم در توطئه دست داشته‌اند نام ببرد و او اين اتهام را انكار كرد و در محبس بماند .\r\nمنطاش امير سودون را از زندان آزاد كرد . او به مصر آمد ولى در خانهء خود بماند . و كار بر اين منوال استمرار داشت . پايان .\r\n\r\nشورش بزلار در دمشق\r\nچون در دمشق خبر به بزلار رسيد كه منطاش در مصر صاحب دولت شده و به استقلال\r\n\r\n","description":"","footnote":"","page_name":" 712 ","page_number":744},
  {"content":"\r\n\r\nفرمان مىراند بر او گران آمد و تصميم به عصيان گرفت . به نواب ممالك در شام و حلب نامه نوشت و آنها را به همآهنگى و همكارى فراخواند ولى ايشان از او اعراض كردند و همچنان فرمانبردار باقى ماندند . امير بزرگ در دمشق جنتمر برادر امير طاز بود . با ديگر امرا قرار نهاد كه بزلار را فرو گيرند و تسليم كنند . چون خبر يافت سوار شد و با مماليك و پيروان خويش عزم نبرد كرد ، ولى بر او دست نيافتند . جنتمر به مقابله برخاست . عامهء مردم دمشق نيز يارى دادند و پس از ساعتى نبرد بر او غلبه يافتند . چون بزلار به شكست و هلاكت خود يقين كرد دست فرو داشت . بگرفتندش . خبر به منطاش دادند . فرمود او را در بند كشند .\r\nبزلار در زندان بيمار شد و بمرد .\r\nپس از مرگ بزلار ، منطاش جنتمر را نيابت دمشق داد و كارها به سامان خويش باز آمد .\r\nو اللّه يؤيد بنصره من يشاء من عباده .\r\n\r\nخروج سلطان برقوق از كرك و پيروزى او بر سپاه شام و محاصرهء او دمشق را\r\nچون در كرك به سلطان الملك الظاهر برقوق خبر رسيد كه منطاش زمام امور را به دست گرفته و به استقلال فرمان مىراند و همه مماليك بيبغاوى را حبس كرده است و به جاى آنان از ياران خود بر سر كار نهاده است به هم برآمد و از عواقب اين گونه كارها بيمناك شد ، زيرا از آن هنگام كه منطاش زمام امور را به دست گرفته بود چيزى كه خاطرش را به خود مشغول مىداشت حيات سلطان برقوق بود . از اين رو به حسن الكجكنى نايب كرك نامه نوشت كه او را بكشد . و حال آنكه الناصرى او را سفارش كرده بود كه نگذارد به سلطان آسيبى برسد .\r\nبدين سفارش حسن الكجكنى از قتل او طفره مىرفت . روزى كه نامهء منطاش به او رسيد بريد را فراخواند و با ياران او و قاضى شهر و كاتب السر در اين باب مشورت كرد . آنان او را از ارتكاب چنين كارى برحذر داشتند و گفتند تا توان دارد از انجام آن بپرهيزد . پس به منطاش نامه نوشت و گفت كه اگر اين كار بدون اذن سلطان و خليفه باشد از آن خطرهاى بزرگ زايد .\r\nمنطاش نامه‌اى ديگر نوشت . اجازت نامهء سلطان و خليفه را نيز با آن بفرستاد و تأكيد كرد كه هر چه زودتر به حيات او خاتمه دهد .\r\nحسن ، بريد را در جايى فرود آورد و او را وعده‌هاى جميل داد شايد بتواند راه خلاصى بيابد و در همه حال نامهء منطاش را از سلطان برقوق پنهان مىداشتند تا سبب آشفتگى خاطر او نشود . سلطان برقوق خبر يافت و براى رهايى خويش به خدا پناه برد و به ابراهيم خليل كه پنجرهء خانه‌اش مقابل مرقد او بود توسل جست .\r\n\r\n","description":"","footnote":"","page_name":" 713 ","page_number":745},
  {"content":"\r\n\r\nغلامان سلطان به درون شهر به تجسس پرداختند شايد كسانى را بيابند تا آنان را به دفاع از سلطان مأمور سازند . جمعى را بيافت كه دعوت او اجابت كردند و الحق وعده را صادقانه به پايان آوردند . اينان وعده نهادند كه بريدى را خواهند كشت . خانهء بريدى روبروى خانهء سلطان بود . اين گروه شب دهم رمضان در نزديكى خانهء او گرد آمدند . چون بديدندش بر او حمله آورده به قتلش رساندند و سرش را نزد سلطان بردند در حالى كه هنوز از شمشيرهايشان خون مىچكيد . نايب كرك حسن الكجكنى بر سر سفرهء سلطان نشسته افطار مىكرد . چون ايشان را بديد بر خود بلرزيد . آن مردان آهنگ قتلش كردند . سلطان او را پناه داد . از آن پس سلطان خود فرمانرواى قلعهء كرك شد . نايب با او بيعت كرد . مردم شهر نيز به قلعه فرارفتند و روز ديگر با او بيعت كردند .\r\nدر اين حال اعراب حوالى شهر نيز آمدند و با او بيعت كردند و اظهار فرمانبردارى نمودند . اين خبر در همه جا منتشر شد . مماليك او از هر سو بيامدند و بر او گرد آمدند .\r\nاين خبرها به منطاش رسيد ، ابن باكيش نايب غزه را اشارت كرد كه با سپاهيان خود به كرك رود . سلطان مردد بود كه آيا با ابن باكيش روبرو شود يا به شام نهضت كند .\r\nعاقبت تصميم گرفت به شام رود . در اواسط شوال از كرك بيرون آمد و در قبه خيمه زد .\r\nهزار تن يا بيشتر از عرب و ترك بر او گرد آمدند . سلطان الملك الظاهر برقوق رهسپار شام شد . جنتمر نايب دمشق لشكر به دفع او بياراست . در سپاه او جمعى از امراى شام و فرزندان بيدمر نيز حضور داشتند . دو لشكر در شقحب به يك ديگر رسيدند . پس از نبردى سخت دمشقيان پاى به گريز نهادند و بسيارى از ايشان كشته شدند . سلطان بر آنان پيروز شد و تا دمشق تعقيبشان كرد . جمعى كثير نيز به مصر گريختند . سلطان احساس كرد كه ابن باكيش با لشكرى از پى او مىآيد . اين بود كه بازگشت و يك شب را تا بامداد براند . بامداد روز دهم ذو الحجه در حال غفلت دشمن ، بر آنان بتاخت و همه را تار و مار نمود . سلطان و سپاهيان او هر چه بر جاى گذاشته بودند تاراج كردند . چون دستهايشان از اموال پر شد نيرومند شدند . سلطان به دمشق بازگرديد و در ميدان فرود آمد .\r\nمردم و جمعى از مردم كوخ‌نشين بناگاه بر او بشوريدند و به قصد كشتن وى به ميدان ريختند . سلطان خود بر اسب نشست و بگريخت و بنه و اموال خود بر جاى نهاد . عوام هر چه بود غارت كردند و از مماليك او هر كه را يافتند جامه از تن به در كردند . سلطان خود را به قبه يلبغا رسانيد و در آنجا بماند . درها را به روى او بستند . سلطان تا اول محرم سال 792 آنجا را محاصره نمود . كمشبغا [ 1 
  ] الحموى نايب حلب در قلمرو فرمان خود دعوت سلطان آشكار كرده بود\r\n\r\n\r\n","description":"","footnote":"\r\n[ ( 1 ) 
  ] متن : كمشيقا .\r\n","page_name":" 714 ","page_number":746},
  {"content":"\r\n\r\nو اين به هنگامى بود كه سلطان از كرك به شام مىرفت - ما بدان اشارت خواهيم داشت - چون شنيد دمشق را محاصره كرده است براى ديدار او در حركت آمد و از هر نوع ما يحتاج كه رفع نيازهاى او مىكرد با خود حمل نمود . هم در اين حال اينال اليوسفى و قجماس [ 1 
  ] پسر عم سلطان جماعتى از امرا كه در صفد محبوس بودند به دو پيوستند . سبب رهايى آن بود كه جماعتى از مماليك سلطان كه در خدمت نايب صفد بودند غدر كرده او را كشته بودند و زندانيان را آزاد كرده بودند . اينان همه به سلطان پيوستند . سلطان در محاصرهء دمشق بود كه اين گروهها به سركردگى اينال بيامدند و با او به پيكار دشمن پرداختند . و اللّه تعالى اعلم .\r\n\r\nخبر زندانيان قوص و حركت لشكر به سوى آنان و بار ديگر زندانى كردنشان\r\nچون خبر رهايى سلطان الملك الظاهر برقوق به امراى زندانى در قوص رسيد و دانستند كه سلطان بر كرك استيلا يافته و مردم گرد او را گرفته‌اند در اوايل شوال همان سال آنان نيز در قوص شورش كردند و والى را گرفتند و اموالى را كه مردم نزد قاضى به وديعه نهاده بودند بستدند . خبر اين شورش به مصر رسيد . لشكرها به قوص گسيل شد . سپس خبر رسيد كه شورشيان به اسوان رفته‌اند و والى آنجا حسن بن قرط نيز به آنان وعده‌هاى نيك داده و گفته است كه با ايشان موافق خواهد بود . آنان نيز به طمع افتاده مىخواهند از وادى القصب از جانب شرقى به سوئس بروند و از آنجا رهسپار كرك شوند .\r\nچون منطاش از موافقت حسن بن قرط با شورشيان آگاه شد اسندمر بن يعقوب شاه را در اواسط همان سال به كرك فرستاد . او لشكر گرد آورد و بر ساحل شرقى پيش رفت تا راه بر آنان بگيرد . اسندمر بن يعقوب شاه به قوص رسيد . حسن بن قرط پيشدستى كرده نزد منطاش آمد و اظهار فرمانبردارى نمود . منطاش اكرامش كرد و او را بر سر عملش بازگردانيد . حسن بن قرط وقتى به قوص بازگشت ، اسندمر بن يعقوب شاه را در آنجا بديد كه بر نواحى مستولى شده و اميران شورشگر را نداى تسليم داده . چون بيامدند همه را بگرفت و از آن ميان همهء مماليك سلطان الملك الظاهر و مماليك واليان صعيد را بكشت . امرا را به مصر آورد . در اواسط ماه ذو الحجهء همان سال آنان را به مصر داخل كرد . در مصر چهار تن از ايشان از جمله قنق باى لالا [ 2 
  ] آزاد شدند و باقى به زندان افتادند . و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] متن : قجماش .\r\n[ ( 2 ) 
  ] متن : سوماى اللاى .\r\n","page_name":" 715 ","page_number":747},
  {"content":"\r\n\r\n\r\nشورش كمشبغا در حلب و قيام او به دعوت سلطان\r\nپيش از اين گفتيم كه يلبغا الناصرى كمشبغا ، رئيس نويت را ، نيابت حلب داد .\r\nچون منطاش بر سرير دولت استقرار يافت كمشبغا بيمناك شد . بزلار چون در دمشق شورش كرد او را به يارى خواند ولى او امتناع كرد . تا آنگاه كه خبر يافت سلطان الملك الظاهر برقوق در كرك از بند رهايى يافته و عصيان آشكار كرده است . كمشبغا نيز به نام سلطان برقوق دعوت آشكار كرد ، ولى ابراهيم بن امير جانداز با او به مخالفت برخاست . مردم باقوسا از ربضهاى حلب نيز با او مخالفت ورزيدند . كمشبغا با آنان به جنگ پرداخت و همه را تار و مار كرد .\r\nقاضى ابن الرضا كه در اين كشمكش همراه او بود به قتل رسيد .\r\nكمشبغا بر حلب استيلا يافت . اين واقعه در ماه شوال همان سال بود .\r\nسپس خبر يافت كه سلطان سپاهيان دمشق و ابن باكيش را شكست داده است و اكنون در قبهء يلبغا اقامت دارد و دمشق را محاصره كرده است و پيش از اين او را از ميدان دمشق رانده‌اند و بنه و اثاث او را تاراج كرده‌اند .\r\nكمشبغا لشكر و جمعى سياهى لشكر از حلب بسيج كرد و همهء ما يحتاج او را از مال و قماش و اسلحه و اسب و اشتر و خيمه‌هاى شاهانه با فرش و ظروف و نيز آلات محاصره مهيا نمود و بياورد . سلطان او را استقبال كرد و بگرمى بپذيرفت و مقام اتابكى به او ارزانى داشت و او را مشاور خود گردانيد و با او در محاصرهء دمشق شركت جست .\r\nبا آمدن او محاصرهء دمشق سخت‌تر شد و مردم در تنگنا افتادند زيرا سلطان را آلات محاصره فراوان به دست آمده بود . از اين رو بسيارى از خانه‌هاى اطراف آن را با سنگهاى منجنيق ويران كرد و ديوارها را فرو ريخت . بسيارى از خانه‌ها را با ساكنانش به آتش كشيد و ويرانى و حريق بسيارى از چادرها و خانه‌ها را فرا گرفت . مدافعان شهر نيز از فراز باروها مردانه و جانانه دفاع كردند . سركردهء اين مدافعت قاضى شافعى احمد بن القرشى بود و مردم به اشارت او نبرد مىكردند و زبان اهل علم و اهل دين به نكوهش او گشوده گرديده بود .\r\nچون خبر محاصرهء دمشق به منطاش رسيده بود ، طنبغا الحلبى دواتدار الملك الاشرف را با اموال به يارى سپاهيانى كه در دمشق بودند فرستاده بود و او اكنون در ميان مدافعان بود .\r\nجنتمر نزد امير آل فضل نعير بن حيار [ 1 
  ] كس فرستاده و از او يارى خواست او نيز با لشكر خود بيامد . كمشبغا نايب حلب به مقابلهء او لشكر آورد و لشكرش را منهزم نمود و خادمش را اسير كرده بياوردند . سلطان برقوق بر او منت نهاد و آزادش كرد و او را جامه و مركب\r\n\r\n\r\n","description":"","footnote":"\r\n[ ( 1 ) 
  ] متن : يعبر بن جبار .\r\n","page_name":" 716 ","page_number":748},
  {"content":"\r\n\r\nداد و نزد سرورش بازگردانيد . محاصرهء دمشق همچنان ادامه داشت و ما به ذكر باقى ماجرا خواهيم پرداخت . ان شاء اللّه تعالى .\r\n\r\nشورش اينال در صفد و دعوت به سلطان برقوق\r\nچون در روز جنگ دمشق اينال منهزم شد و به مصر گريخت ، در راه ، در غزه ، حسام الدين بن باكيش او را گرفت و در كرك حبس نمود . چون يلبغا الناصرى مستولى شد او را به صفد فرستاد و او با جماعتى از امرا محبوس شد . قطلوبك النظامى بر صفد امارت يافت .\r\nاو جماعتى از مماليك برقوق را به خدمت خويش در آورد و از آن جمله يلبغا السالمى را دواتدار نمود . چون يلبغا از رهايى سلطان و رفتنش به شام آگاه شد با مماليك سرور خود قطلوبك در نهان به گفتگو نشست و آنان را به مخالفت و پيوستن به سلطان ترغيب نمود و با اين دمدمه جمعى گريختند . قطلوبك سوار شده از پى ايشان رفت و يلبغا السالمى دواتدار و حاجب صفد را در شهر نهاد . اينان اينال و ساير زندانيان را آزاد كردند . اينال قلعه را در تصرف خود آورد . قطلوبك از تعقيب فراريان بازگشت ديد كه بر قلعه مستولى شده‌اند و او را راه نمىدهند .\r\nقطلوبك كه از مماليك خود به وحشت افتاده بود از صفد برفت . خانهء او و هر چه را بر جاى نهاده بود غارت كردند . قطلوبك راهى شام شد . اميرانى را كه از برابر سلطان گريخته به شام مىرفتند در شقحب ديد كه به مصر مىرفتند . او نيز همراهشان به مصر رفت . اينال پس از تصرف صفد و گذاشتن كسى به جاى خود به سلطان پيوست و همچنان در خدمت او قرار گرفت . و اللّه تعالى اعلم .\r\n\r\nحركت منطاش و سلطانش امير حاجى به شام و انهزام ايشان و دخول منطاش به شام و پيروزى يافتن الملك الظاهر برقوق بر امير حاجى\r\nچون از هزيمت سپاهيان شام و محاصرهء سلطان الملك الظاهر دمشق را و آشكار شدن دعوت او در حلب و صفد و ديگر بلاد شام خبرهاى پىدرپى رسيد ، سپس لشكر در هم شكسته و فرزندان بيدمر و نايب صفد برسيدند و از جنتمر نامه‌هاى پىدرپى رسيد و براى دفع دشمن يارى طلبيد ، منطاش تصميم گرفت كه خود به شام رود . پس لشكر بسيج كرد و آمادهء حركت شد . سلطان امير حاج و خليفه و قاضيان و علما را نيز با خود در حركت آورد و در هفدهم ماه ذو الحجهء سال 791 رهسپار شام شد . اين لشكر در ريدانيه نزديكى قاهره خيمه زد تا نواقص خود را رفع كند .\r\n\r\n","description":"","footnote":"","page_name":" 717 ","page_number":749},
  {"content":"\r\n\r\nمنطاش دواتدار سراى تمر را در قاهره به جاى خود نهاد و دست او را در حل و عقد و عزل و نصب ، گشاده گردانيد و تكا [ 1 
  ] الاشرفى را به امارت قلعه نهاد . سپس به يكى از خزاين ذخيرهء قلعه رفت و در آن را سد كرد و در بام آن سوراخى كرد و همه زندانيانى را كه از دولتمردان سلطان بودند از آن سوراخ به درون فرستاد و در آنجا زندانى كرد .\r\nسودون النايب را نيز به قلعه برد و در آن زندان انداخت و فرمان داد همهء مماليك سلطان برقوق را كه باقى مانده بودند هر جا كه هستند ، دستگير كرده بياورند . آنان به درون شهر خزيدند و هر يك در گوشه‌اى مخفى شد . سپس فرمان داد بسيارى از دروازه‌هاى قاهره را سد كنند و سد كردند . در بيست و دوم آن ماه با سلطان امير حاجى و لشكرى كه تعبيه داده بود بيرون شد و به سوى دمشق به طى مراحل پرداخت . در اثناء راه خبر دادند كه بعضى از مماليك سلطان كه در خدمت امرا هستند ، آهنگ شورش دارند و مىكوشند ديگران را نيز با خود همدست نمايند . منطاش تصميم به سركوبى ايشان گرفت و آنان گريختند و به سلطان پيوستند . چون سلطان برقوق كه دمشق را در محاصره داشت از آمدن ايشان مطلع شد به استقبالشان آمد و در نزديكى شقحب فرود آمد و لشكر را تعبيه داد و سلطان امير حاجى و خليفه و قاضيان و علما را پشت سر لشكر قرار داد . تمان [ 2 
  ] تمر رئيس نوبت و اسندمر بن يعقوب شاه امير سلاح را با ايشان قرار داده و خود با طايفه‌اى از مماليكش و اصحابش در قلب لشكر ايستاد .\r\nچون دو لشكر روبرو شدند ، منطاش و يارانش بر ميمنهء سلطان حمله كردند و آن را درهم‌نورديدند .\r\nكمشبغا به حلب گريخت . لشكر منطاش از پى او تاخت آورد . سپس راه كج كردند و بر خيمه‌هاى سلطان زدند و آنها را غارت كردند و قجماس پسر عم او را اسير نمودند . او در آن روز مجروح شده درون خيمه‌اى افتاده بود . سپس سلطان برقوق به جناحى كه امير حاجى و خليفه و قاضيان و علما بودند حمله كرد . همه تسليم او شدند . سلطان برقوق كسانى را به نگهبانى ايشان گماشت . دو لشكر در هم افتادند . چنان كه كس كس را نمىشناخت . سلطان با گروهى از سواران خود پيوسته صفوف دشمن را مىشكافت و آنان را به اين سو و آن سو به فرار وامىداشت تا آنگاه كه اغلب تسليم شدند و آن جمع پراكنده شد . سپس به باقى ماندهء سپاه كه وابستگان صفدى بودند حمله كرد و آنان را منهزم نمود . اين سپاه شكست خورده نيز به دمشق گريخت . سلطان برقوق خيمه‌هاى خود را در شقحب برپاى نمود .\r\nچون منطاش به دمشق داخل شد چنان وانمود كرد كه جنتمر نايب دمشق پندارد كه پيروزى با اوست و سلطان امير حاجى از پى او خواهد رسيد اين بود كه جنتمر سپاهيان خود\r\n\r\n\r\n","description":"","footnote":"\r\n[ ( 1 ) 
  ] متن : بكا .\r\n[ ( 2 ) 
  ] متن : تمارتمر .\r\n","page_name":" 718 ","page_number":750},
  {"content":"\r\n\r\nرا فرمان داد كه سلاح پوشيده بيرون آيند و از سلطان امير حاجى استقبال كنند . بناگاه با سلطان برقوق روبرو شدند . برقوق شمشير در دمشقيان نهاد و بسيارى از عامهء مردم را به قتل آورد و به خيمه‌هاى خود بازگرديد .\r\nسلطان امير حاجى ، الملك الظاهر برقوق را پيام داد كه از پادشاهى استعفا مىخواهد زيرا اين مهم از عهدهء او برنمىآيد . آنگاه خليفه و قاضيان آمدند و شهادت دادند كه امير حاجى خود را از سلطنت خلع كرده و آن را به سلطان برقوق تفويض مىكند و با او بيعت مىنمايد و بايد كه سلطان به تخت خويش بازگردد .\r\nسلطان برقوق نه روز در شقحب درنگ كرد . سرما گزنده و شديد بود و آذوقه روى به اتمام داشت . پس مصمم شد كه به مصر بازگردد و بدين قصد سوار شد . خبر به منطاش رسيد از پى او بتاخت ولى چون نزديك به لشكر سلطان شد بترسيد و بازگشت و سلطان همچنان به راه خويش ادامه مىداد .\r\nالملك الظاهر برقوق منصور حاجب غزه را فرمان داد كه حسام الدين حسن بن باكيش نايب غزه را دستگير كند . او نيز دستگيرش كرد و به غزه مسلط شد . چون سلطان به غزه درآمد كس ديگر را به جاى ابن باكيش امارت غزه داد و ابن باكيش را بند برنهاده با خود به مصر برد . سلطان در روز اول صفر سال 792 به غزه داخل شد . باقى قضايا را ان شاء اللّه خواهيم آورد .\r\n\r\nشورش بطا [ 1 
  ] و زندانيان قلعه و استيلاى ايشان بر آن و آشكار كردن دعوت سلطان الملك الظاهر برقوق و بازگشت او به تخت سلطنتش در مصر و انتظام كارها\r\nچون منطاش سلطان امير حاجى و لشكريانش را برگرفت و به شام برد ، سراى تمر دواتدار خود را به جاى خود در قاهره نهاد و او را در اصطبل جاى داد . نگهبان قلعه تكا الاشرفى بود كه موكل بر زندانيان آنجا نيز بود . تكا از زندانيان با دقت و شدت نگهبانى مىنمود . پس از چندى او را خبر دادند كه جماعتى از مماليك سلطان آهنگ شورش دارند و با مماليك او نيز در نهان گفتگو كرده‌اند . تكا شب هنگام بر مماليك خود شبيخون زد و پس از كشمكشى كه در آن مماليك از خود دفاع مىكردند همه را دستگير كرد . سپس آن گروه را نيز كه با اينان طرح توطئه ريخته بودند بگرفت . جماعتى كثير بودند . اين اقدامات سبب شد كه بر درجه و مقامش افزوده گردد . او نيز بر شدت و احتياط خود درافزود .\r\nسپس ندا داد كه هر كس در نزد او يكى از مماليك سلطان برقوق باشد بشدت مؤاخذه\r\n\r\n\r\n","description":"","footnote":"\r\n[ ( 1 ) 
  ] متن : بكا .\r\n","page_name":" 719 ","page_number":751},
  {"content":"\r\n\r\nخواهد شد . پسر خواهر سلطان را از خانهء مادرش به قلعه برده حبس كردند و سپس به قتل امراى زندانى در فيوم اشارت رفت . همه به قتل رسيدند . در تمام اين احوال سراى تمر و تكا از منطاش و لشكر او بىخبر بودند . پس كسى را فرستادند كه براى ايشان خبر آورد و از هر كس از راه مىرسيد خبر مىگرفتند . عاقبت تصميم گرفتند كه زندانيان قلعه را نيز بكشند ولى بعدا از اين فكر منصرف شدند و به سختگيرى بيشتر دست زدند . چنان كه كسانى را كه بر ايشان غذا مىبردند منع كردند و ايشان را در تنگنايى عجيب افكندند . زندانيان بر جان خود بترسيدند . در خلال اين احوال سوراخى در كف زندان بافتند كه به يكى از زيرزمينهايى كه زير حياط اصطبل بود منتهى مىشد . از آن روزن رايحهء فرح به مشامشان رسيد . در شب چهارشنبه اول ماه صفر سال 792 به درون زير زمين رفتند ، در آنجا ابزارهايى براى كندن زمين پيدا كردند . ديوار را سوراخ كردند و از درون اصطبل سر درآوردند . يكى از خاصگيان [ به نام بطا 
  ] كه از اكابر خاصگيان ديگر بود پيشرو ايشان بود . با نگهبان به جدال و آويز پرداختند .\r\nبا همان زنجير و قفلى كه بر دست و پاى داشتند چند تن از ايشان را كشتند و باقى بگريختند و نام تكا نايب قلعه را به شعار فرياد زدند . نايب قلعه و يارانش پنداشتند كه تكا عصيان كرده است .\r\nشورشيان ، در پايين و بالاى اصطبل را شكستند و به خانهء سراى تمر حمله آوردند .\r\nسراى تمر از بانگ و خروش ايشان بيدار شد . پنداشت كه تكا عليه او شورش كرده است .\r\nخود را از ديوار بيفگند و به خانهء قطلوبغا حاجب رفت و از آنجا خود را به مدرسه حسن رسانيد .\r\nمنطاش جمعى از تيراندازان را زير نظر تنكز رئيس نويت قرار داده بود و براى آنان ارزاق و مواجب معين كرده بود تا همواره از اصطبل حمايت كنند .\r\nبطا و ديگر امراى شورشى به خانهء سراى تمر درآمدند و همهء اموال و اثاث و سلاح او را تاراج كردند و بر اسبان او سوار شدند و بر همهء اصطبل استيلا يافتند و در همان شب بر طبل پيروزى كوبيدند .\r\nروز ديگر تكا نايب قلعه به جنگ آنان آمد و از طبلخانه باران تير روان كرد . مردان به طبلخانه‌ها رفتند و همه را از آنجا براندند . سراى تمر و قطلوبغاى حاجب مردان خود را براى قتال با شورشيان بك اصطبل فرستادند ولى شورشيان آنان را به مدرسه فرارى دادند و بطا بر كار مستولى شد و جمعى را به در مخفى مدرسه فرستاد تا آن را بر آتش كشد . تركمانانى كه در آنجا بودند امان خواستند . چون تسليم شدند امانشان دادند . ياران بطا در شهر به حركت آمدند تا خانه‌هاى منطاش و يارانش را تاراج كنند . همه جا را دستخوش آشوب و بلوا نمودند .\r\nمماليك سلطان برقوق كه در قاهره مخفى بودند به ايشان پيوستند . چنان كه شمار يارانشان به بيش از هزار تن رسيد .\r\n\r\n","description":"","footnote":"","page_name":" 720 ","page_number":752},
  {"content":"\r\n\r\nروز ديگر تكا از امير سودون كه مقام نيابت داشت امان خواست . امير سودون امانش داد . امير سودون همراه با تكا و دمرداش القشتمرى و مقبل السيفى امير سلاح نزد بطا آمدند ، بطا امير سودون را اكرام كرد ولى آن ديگران را بگرفت و به زندان فرستاد . سپس امير سودون به مدرسهء حسن رفت . خلق كثيرى براى تماشا جمع شده بودند . از سراى تمر و قطلوبغاى حاجب خواست كه فرود آيند و تسليم شوند . آن دو به امانى كه سودون داده بود فرود آمدند . مردم آهنگ كشتن ايشان نمودند . امير سودون ميان مردم و آن دو حائل شد . هر دو را نزد بطا آورد ، بطا آن دو را نيز به زندان فرستاد .\r\nروز جمعه امير سودون سوار شد و در قاهره به گردش آمد و نداى امان داد و خطبه به نام سلطان برقوق كرد . آن روز به نام او خطبه خواندند . بطا فرمان داد زندانها را گشودند و همهء كسانى را كه منطاش با حكام آن دولت زندانى كرده بودند آزاد نمود . حسن بن الكورانى از بيم جان بگريخت . زيرا به خاطر خوشايند بر مماليك سلطان بسيار سخت گرفته بود ولى بطا بر او دست يافت و به زندانش فرستاد . سپس همهء امرايى را كه در مصر و دمياط و فيوم محبوس بودند آزاد كرد . آنگاه الشريف عنان بن مغامس امير بنى حسن در مكه را كه در زندان بود آزاد كرد و همراه برادر خود آقبغا [ 1 
  ] به نزد سلطان برقوق فرستاد تا او را از آنچه در مصر رفته است آگاه كند . روز يكشنبه بعد ، نامهء سلطان با سيف الدين محمد [ 2 
  ] بن عيسى العائدى برسيد و خبر داد كه سلطان رهسپار مصر شده و اكنون به رمله رسيده است . اين مرد وظيفه‌اش آن بود كه پيش از رسيدن سلطان در منازل آذوقه و علوفه فراهم مىكرد . سپس آقبغا برادر بطا نيز در روز چهارشنبه هشتم صفر چنين خبرى آورد . آنگاه قاصدان از لشكر سلطان پىدرپى مىرسيدند تا در يازدهم صفر ، سلطان در صالحيه نزول كرد و در سيزدهم صفر به عكرشه رسيد . سلطان روز سه‌شنبه چهاردهم [ 3 
  ] صفر به ميدان قلعه فرود آمد . خليفه او را منشور سلطنت داد و او بر تخت قرار گرفت .\r\nسلطان برقوق امرايى را كه در زندان منطاش در اسكندريه بودند حاضر ساخت در آن ميان اميرانى بودند چون چوپانى و پسر بيبغا و قراد مرداش و ابغا الجوهرى و سودون باق و سودون الطرنطاى و قردمر المعلم . اينان از سلطان پوزش خواستند و سلطان پوزش ايشان بپذيرفت و هر كس را به مقامى كه داشت بازگردانيد . اينال اليوسفى را مقام اتابكى داد و بطا را دواتدار خود نمود و قرقماش و چوپانى را رئيس نوبت ساخت و كمشبغا الخاصگى را امير مجلس گردانيد . و تطلميش را امير آخور و علاء الدين را كه در كرك كاتب سر او بود در مصر چنين مقامى داد و ديگر مراتب و وظايف را ترميم كرد .\r\n\r\n\r\n","description":"","footnote":"\r\n[ ( 1 ) 
  ] متن : ايبقا .\r\n[ ( 2 ) 
  ] متن : سيف بن محمد .\r\n[ ( 3 ) 
  ] متن : چهارم .\r\n","page_name":" 721 ","page_number":753},
  {"content":"\r\n\r\nچون قرقماش درگذشت محمود استاد الدار نخستين خود را به اين مقام برگزيد و سوابق خدمت او و رنجهايى را كه به خاطر او تحمل كرده بود پاس داشت . امور دولت خويش منتظم ساخت سپس به شام پرداخت و آن را از دست‌اندازى و فساد دشمن ايمن گردانيد . و اللّه تعالى اعلم .\r\n\r\nولايت طنبغا چوپانى بر دمشق و گرفتن او دمشق را از منطاش سپس هزيمت و كشته شدن او و ولايت الناصرى به جاى او\r\nچون سلطان برقوق در قاهره بر تخت پادشاهى استقرار يافت و امور دولت خويش به انتظام آورد ، نظر خود به جانب شام گردانيد و براى دفع دشمن به بسيج سپاه پرداخت . امير چوپانى را نيابت دمشق داد و سپهسالارى لشكر و الناصرى را امارت حلب زيرا با كمشبغا عهد كرده بود كه اتابكى مصر را به او دهد . قرادمرداش را به طرابلس فرستاد و مأمور القلمطاوى [ 1 
  ] را به حماة . چون امراى شام معلوم شدند همه را فرمان بسيج داد و لشكريان را براى پيوستن به صفوف خود فراخواند . اين سپاه در هشتم جمادى الاولاى سال 792 در حركت آمد . منطاش به نهايت مىكوشيد تا امرا و سپاهيانش از آنچه در مصر مىگذرد آگاه نگردند ولى اخبار مصر پىدرپى مىرسيد و همه از آن آگاه شدند و دلها به سلطان برقوق كشيده شد در اثناء اين احوال منطاش امير تمارتمر را به حلب فرستاد . مردم بانقوسا [ 2 
  ] بر تمارتمر گرد آمدند و كمبشغا الحموى را قريب به پنج ماه در قلعه محاصره كردند و محاصره را سخت كردند و در قلعه را و پل را آتش زدند و از سه جاى در قلعه نقب زدند قتال ميان دو طرف بر در يكى از نقبها به مدت دو ماه حتى در نور شمع‌ها ادامه داشت ، زيرا نقب تاريك بود و شب از روز پديد نبود . تا كمشبغا پيروز شد .\r\nمنطاش لشكرى به طرابلس گسيل داشت . سردار اين سپاه پسر يماز التركمانى بود .\r\nاينان طرابلس را محاصره كردند و آن را از اسندمر حاجب بستدند . اسندمر در آنجا به الملك الظاهر برقوق دعوت مىكرد . چون طرابلس را گرفت ، قشتمر الاشرفى را به امارت آن گماشت .\r\nسپس لشكر به بعلبك فرستاد اين لشكر به سردارى محمد بن اسندمر بود با جمعى از خويشاوندانش و لشكريانش . منطاش پس از آن قشتمر الاشرفى نايب طرابلس را فرمان داد كه به محاصرهء صفد رود . او نيز برفت . لشكرى از صفد به دفاع بيرون آمد و لشكر منطاش را درهم شكست .\r\nبار ديگر لشكرى به سردارى ابقا الصفدى كه از بزرگان دولتش بود گسيل داشت . شمار سپاهيان\r\n\r\n\r\n","description":"","footnote":"\r\n[ ( 1 ) 
  ] متن : مأمون القلمطاى .\r\n[ ( 2 ) 
  ] متن : كانفوسا .\r\n","page_name":" 722 ","page_number":754},
  {"content":"\r\n\r\nاو هفتصد تن بود . ابقا الصفدى چون يقين كرد كه در مصر سلطان برقوق بر تخت سلطنت نشسته است به فرمانبردارى او گرايش يافت و اين امر را به سلطان نوشت . سلطان نيز به او وعده‌هاى نيك داد . چون به صفد رسيد مراتب فرمانبردارى خويش به سمع نايب صفد رسانيد وعده‌هاى نيك داد . چون به صفد رسيد مراتب فرمانبردارى خويش به سمع نايب صفد رسانيد و از سپاه منطاش همهء كسانى كه دل با او داشتند از پى او رفتند . آن شب را در خارج شهر صفد بيارميد و روز ديگر يعنى اواسط جمادى الاخر به مصر حركت كرد . امراى شام با چوپانى در بيرون قلعه لشكرگاه زده بودند . سلطان او را بگرمى بپذيرفت و از امراى هزاره گردانيد .\r\nچون باقى لشكريان او از صفد به دمشق بازگشتند و ماجرا بگفتند ، منطاش دريافت كه لشكريانش دل با او راست ندارند . جماعتى از امرا و نيز جنتمر ، نايب دمشق و ابن جرجى از امراى هزاره و ابن قفجق الحاجب را بگرفت و بكشت و از جملهء اعيان محمد بن القرشى را دستگير كرد . مردم از اين اعمال به وحشت افتادند . كاتب السر بدر الدين بن فضل اللّه و ناظر لشكر بگريخت . اينان در واقعهء شقحب به دمشق رفتند و پنداشتند كه سلطان در آن روز دمشق را خواهد گرفت ، از آن پس در تحت فرمان منطاش قرار گرفتند و بارها آهنگ فرار داشتند و ميسر نمىشد .\r\nمنطاش دست به آزار و شكنجه و قتل وابستگان سلطان از مماليكى كه در زندانها محبوس بودند تا ديگران گشود . جماعتى از چركسها را سر بريد و آهنگ قتل ايتمش كرد ، ولى خداوند شر او را از سرش دفع كرد . امرا از مصر با لشكر سلطان به سردارى چوپانى عزم شام كردند . در همان حال كه طى مراحل مىكردند در هر منزل جمعى از امراى دمشق كه از منطاش گريخته بودند درمىرسيدند . آخرين كسى كه به ايشان رسيد ابن نعير [ 1 
  ] امير عرب بود .\r\nاينان به حدود شام داخل شدند .\r\nمنطاش در كار خود به بيم افتاد . ياران او نيز در وحشت فرو رفتند . پس در نيمهء جمادى الاخر با اصحاب خود و هفتاد بار از اموال و امتعه از دمشق بيرون آمد و بگريخت . محمد بن اينال را نيز با خود ببرد . جماعتى از مماليك عصيان كردند و او را نزد اببه - كه نعير بن حيار امير آل فضل در احياء او مىزيست و احياء آل مروان كه اميرشان عنقا بود نيز با او بودند - بازگردانيدند . منطاش به او پناه برد . او نيز پناهش داد و در نزد خود فرود آورد .\r\nچون منطاش از دمشق بيرون آمد ايتمش البجاسى از زندان بيرون آمد و با مماليك سلطان برقوق دمشق را تصرف كرد و خبر به چوپانى داد . چوپانى بشتاب بيامد . به دمشق وارد شد و در مقام نيابت دمشق استقرار يافت و باقى ياران منطاش و خادمان او را گرفت و به\r\n\r\n\r\n","description":"","footnote":"\r\n[ ( 1 ) 
  ] متن : نصير .\r\n","page_name":" 723 ","page_number":755},
  {"content":"\r\n\r\nزندان فرستاد . طنبغا الحلبى و دمرداش اليوسفى از طرابلس برسيدند . منطاش آنان را از طرابلس فراخوانده بود ولى پيش از رسيدن ايشان خود گريخته بود . نيز خبر گريختن منطاش به تمار [ 1 
  ] تمر رسيد او حلب را در محاصره داشت و مردم بانقوسا به او تعصب مىورزيدند او نيز از حلب در حركت آمد و به منطاش پيوست . كمشبغا به سوى قلعه حلب راند و پس از آنكه پل را اصلاح كرد با اهالى بانقوسا و پيروان منطاش كه همراه ايشان بودند نبرد در پيوست و پس از سه روز آنان را تار و مار كرد . كمشبغا از ايشان بيش از هشتصد تن را كشت و بانقوسا را ويران نمود . بانقوسا همچنان خرابه بماند ولى قلعه را تعمير كرد و مستحكم نمود و از آذوقه بينباشت .\r\nچوپانى لشكر به طرابلس فرستاد و آنجا را از قشتمر الاشرفى نايب منطاش بىهيچ قتالى بستد . همچنين حماة و حمص را . سپس چوپانى نايب دمشق و كفيل همهء ممالك شام را نزد نعير بن حيار امير عرب فرستاد كه منطاش را تسليم كند و او را از احياء خود بيرون راند .\r\nنعير امتناع كرد و عذر آورد . چوپانى لشكر خود از دمشق بيرون برد . الناصرى و ديگر امرا نيز با او بودند . چون به حمص رسيد در آنجا درنگ كرد و كس نزد نعير فرستاد . نعير عذر آورد و در انكار خويش پاى فشرد و منطاش را در پناه خود گرفت . در خلال اين احوال ايتمش از دمشق كس فرستاد كه جماعتى از ياران بندمر و جنتمر آهنگ شورش دارند . الناصرى به دمشق بازگرديد . آنان را قلع و قمع نمود و به لشكرگاه خود در سلميه بازگشت .\r\nنعير را همچنان سرى پر باد بود . رسولان آمد و شد مىكردند ولى نتيجه‌اى حاصل نمىشد عاقبت ميان دو فريق نبردى سخت در گرفت . سپاهيان سلطان بر منطاش و عرب حمله كردند و ايشان را منهزم نمودند و تا به ميان خيمه‌هايشان عقب راندند . دمرداش ، منطاش را تعقيب كرد تا از حى نيز بگذشت . در اين حال اعرابى كه در كمين بودند بر لشكر سلطان زدند .\r\nسپاهيان را تاب مقاومت نمانده بود . آل على با جماعاتشان از پى ايشان بودند . بناگاه دست به تاراج زدند ، هر چه يافتند غارت كرده بگريختند . چوپانى از مماليك خود جدا افتاد و اسير عرب شد . او را نزد نعير بردند . نعير به قتلش آورد . الناصرى به دمشق بازگشت . جمعى از امرا اسير شده بودند . از آن ميان آقبغا الجوهرى و مأمور [ 2 
  ] المعلم با شمارى ديگر به قتل رسيدند .\r\nعرب خيمه‌ها و بنهء ايشان غارت كرد .\r\nالناصرى به دمشق درآمد . يك روز در آنجا بياسود و روز ديگر بامداد بر احياء آل على حمله كرد و همه را درهم‌نورديد و جماعتى كثير از ايشان بكشت و انتقام اعمال ايشان را در آن واقعه بستد .\r\n\r\n\r\n","description":"","footnote":"\r\n[ ( 1 ) 
  ] ايماز .\r\n[ ( 2 ) 
  ] متن : مأمون .\r\n","page_name":" 724 ","page_number":756},
  {"content":"\r\n\r\nسلطان منشور نيابت دمشق را در اواسط شعبان همان سال براى او بفرستاد . او نيز به كار پرداخت و دمشق را از آسيب هر متجاوزى در امان داشت . و اللّه تعالى يؤيد ينصره من يشاء من عباده .\r\n\r\nبازگشت محمود به مقام استاد الدارى و استقلال او در دولت\r\nاصل او از تركان بود ، از اعقاب كراى المنصورى . در سايهء دولت و بر سفرهء نعمت آن پرورش يافت . خود به تن خويش كارهاى زيادى را بر عهده مىگرفت و در بسيارى از اعمال امرا و وزرا شركت مىجست و به نيروى كفايت خويش از عهدهء همه به خوبى برمىآمد . تا آنگاه كه بر قله نجابت فرا رفت و چنان شهرت يافت كه برگزيده سلطان گرديد . در همان حال كه او مراتب ترقى را يك يك مىپيمود ، در سال 790 بهادر المنجكى استاد الدار سلطان بمرد . سلطان او را كفيل خرج‌سراى خود كرد و افزون بر آن نظارت در دواوين خراج به او واگذار كرد . او نيز در استيفاء حقوق سلطانى جد بليغ به كار برد چنان كه بر مداخل خزانه بسى در افزود .\r\nچنان كه گويى مغناطيسى بود كه از هر سو اموال و ذخاير را قارون‌وار به درون گنجهاى سلطلى مىكشيد و به سبب دقت نظر و حدس صائبى كه داشت هيچگاه به حذاقت منشيان نيازش نمىافتاد . به كارهاى آسان نمىپرداخت بلكه همواره دشواريها را به پايمردى همت خويش آسان مىساخت و به هدفهاى دست نايافتنى دست مىيافت . گاه با اهل علم به بحث مىپرداخت و بر استادان نامدار غلبه مىيافت . چون بر كارى كه سلطان به دو تفويض كرده بود سوار شد ، هر چه در انجام مهمات سلطان و رسيدگى به حال مماليك و رجال او مىكوشيد و تحسين او را برمىانگيخت حسد و دشمنى اهل دواوين را بيشتر به جان مىخريد . تا آنجا كه تيرهاى سعايت از هر سو روان شد و زبان بدخواهان در حق او دراز گرديد و اين دولت عاقبت ديرى نپاييد و به خوارى افتاد . او را در بند كشيدند و در ظلمت زندان شكنجه‌اش نمودند و همهء اموالش را مصادره كردند . تا آنجا كه مىگفتند كه الناصرى كه در آن روزگار همه كارهء دولت بود پنج قنطار دينار زر از او وصول كرد و منطاش كه بعد از او آمد پنجاه و پنج قنطار از او گرفت .\r\nپس از چندى تحمل مشقات از بوتهء آزمايش بيرون آمد بار ديگر آفتاب دولتش تابيدن گرفت و سلطان برقوق بار ديگر بر تخت سلطنت برآمد و روزگار محنت او نيز به سرآمد .\r\nاين بار نيز چنان كه پيش از اين بود وظيفهء جمع اموال را به نيكوترين وجه به انجام رسانيد .\r\nو بار ديگر ساعيان دست به كار سعايت شدند و او را هدف تيرهاى تهمت و سعايت خويش نمودند ولى در سلطان مؤثر نيفتاد تا آنجا كه همهء مقاليد امور را به دو سپرد و همهء كارها در زير نظر او قرار داد و او در اين عهد به هنگام سفر سلطان به شام ، براى دفع سلطان مغول ، در\r\n\r\n","description":"","footnote":"","page_name":" 725 ","page_number":757},
  {"content":"\r\n\r\nخدمت او بود . چنان كه از او سخن گفتيم . و اللّه متولى الامور لا رب غيره .\r\n\r\nحركت منطاش و نعير به نواحى حلب و محاصرهء حلب . سپس جدا شدن نعير براى محاصرهء عينتاب سپس بازگشت او\r\nچون آن لشكر در سلميه شكست خورد ، نعير به ميان احياء خود در نواحى حلب رفت و منطاش و اصحابش نيز با او بودند . نعير به سرمين رفت . آنجا اقطاع او بود . مىخواست - چنان كه عادت ايشان بود - آن را ميان قومش تقسيم كند ، در حالى كه كمشبغا نايب حلب آن را به تركمانانى كه در لشكر او بودند به اقطاع داده بود . چون نعير به سرمين رفت ، آنان بگريختند . در راه كه مىرفتند احمد المهماندار را ديدند كه با لشكر خود به سركوبى نعير مىرفت . اينان نيز با او بازگشتند . در راه با على بن نعير روبرو شدند . پس از نبردى او را منهزم نمودند و بعضى از يارانش را اسير كرده به قتل آوردند . نعير به ميان قوم خود بازگشت و با آنان برفت و حلب را محاصره نمود و در ماه رمضان شهر را سخت در تنگنا افگند . سپس نعير خود بازگشت و به كمشبغا نايب حلب پيام داد كه در فرمان اوست و از آنچه كرده بود پوزش خواست و گفت همهء اين كارها را چوپانى و يارانش سبب بوده‌اند و براى خود و حاجبش عبد الرحمان امان خواست . كمشبغا او را نزد سلطان فرستاد و خواستها و شروط او را به عرض سلطان رسانيد . سلطان خواستهاى او را برآورد .\r\nچون منطاش خبر يافت كه نعير در محاصرهء حلب است دربارهء سرنوشت خود بيمناك شد . نعير را بفريفت كه به غارت تركمانانى كه در نزديك ايشان هستند بروند . نعير عربها را اجازه داد كه با او همراهى كنند . هفتصد تن از عربها با او به قصد غارت رهسپار شدند . چون از دربند گذشتند منطاش عربها را از اسبانشان پياده كرده و اسبانشان را بستد و خود برفت و به تركمانان پيوست و در مرعش كه اميرشان سولى اقامت داشت فرود آمد . عربها پياده بازگشتند .\r\nنعير نيز بناچار به راه خود رفت . منطاش بر عينتاب از قلاع حلب فرود آمد . نايب اين قلعه محمد بن شهرى بود .\r\nمنطاش قلعه را از او بستد . نايب قلعه چند روزى مقاومت كرد ولى منطاش نيز پاى فشرد و بسيارى از ياران او بكشت چند تن از امراى او نيز كشته شدند . در اين حال از حلب و حماة و صفد لشكرهايى به جنگ او آمد . منطاش نخست به مرعش گريخت و از آنجا به بلاد روم رفت و رشته كارش از هم بگسيخت . يارانش نيز از او جدا شدند و به فرمان سلطان برقوق بازگشتند . اين واقعه در آخر ماه ذو القعدهء سال 792 اتفاق افتاد . سولى بن دلغادر امير تركمانان در دهم ماه ذو الحجهء نزد سلطان رسول فرستاد و از او امان خواست . سلطان امانش\r\n\r\n","description":"","footnote":"","page_name":" 726 ","page_number":758},
  {"content":"\r\n\r\nداد و او را چنان كه بود بر ابلستين امارت داد . و اللّه سبحانه و تعالى اعلم .\r\n\r\nآمدن كمشبغا از حلب\r\nپيش از اين گفتيم كه كمشبغا الحموى رئيس نوبت بيبغا بود و در طرابلس نيابت داشت . سلطان او را عزل كرد و در دمشق به زندان كرد . چون الناصرى بر دمشق مستولى شد او را از بند برهانيد و كمشبغا همراه او به مصر رفت . چون الناصرى ولايت ممالك شام و اعمال آن يافت ، كمشبغا را در اواسط سال 771 به جاى خود امارت حلب داد .\r\nچون سلطان برقوق از محنت رهايى يافت و قصد دمشق نمود - چنان كه گفتيم - كمشبغا فرمانبردارى خويش اعلام نمود و گفت كه همواره پيرو فرمان او خواهد بود . آنگاه دعوت سلطان در حلب و متعلقات و اعمال آن آشكار كرد .\r\nچون سلطان لشكر به دمشق برد و آنجا را در محاصره گرفت ، كمشبغا براى يارى او هر چه نياز داشت برايش روانه نمود . سپس خود با لشكر حلب به ياريش شتافت و ما يحتاج او را به لشكرگاهش حمل كرد و نقايص كارش را بر طرف نمود و چونان پادشاهى فرمانروا با او رفتار كرد . سلطان از مساعى او سپاس گفت و وعده داد كه پس از پيروزى اتابكى مصر را به وى خواهد داد .\r\nچون واقعهء شقحب اتفاق افتاد ، كمشبغا به حلب گريخت و در آنجا موضع گرفت ، تمارتمر اتابك منطاش چند ماه او را در محاصره داشت . چون منطاش از دمشق به نزد عربها گريخت ، تمار تمر نيز دست از محاصره حلب برداشت .\r\nآنگاه واقعهء چوپانى روى داد و كشته شدن او . منطاش و نعير به حلب رفتند و آنجا را مدتى محاصره نمودند . سپس ميان آن دو خلاف افتاد و منطاش به بلاد تركمانان گريخت و نعير به سلميه بازگشت و از سلطان امان خواست و به فرمان او درآمد . در اواسط ماه شوال . چون آنان حلب را رها كردند كمشبغا در حلب ، از قلعه فرود آمد و خرابيها را آبادان نمود و بانقوسا را ويران نمود و مردمش را قتل عام كرد و به تعمير باروهاى حلب پرداخت و رخنه‌ها و روزنهايى كه از عهد هلاكو در آن پديد آمده بود بگرفت . مردم حلب براى اين كار هزار هزار درهم گرد آوردند و به او دادند . كمشبغا پس از سه ماه ، كار بارو ، به پايان آورد .\r\nچون كار سلطان برقوق استقامت يافت و امور دولتش به نظم آمد ، در ماه ذو الحجهء سال 792 او را فراخواند و قرادمرداش را كه در طرابلس بود به حلب منتقل كرد و اينال الصغير را به جاى او به طرابلس فرستاد .\r\nكمشبغا از حلب برفت و در نهم صفر سال 793 به قاهره رسيد . سلطان برقوق از آمدن\r\n\r\n","description":"","footnote":"","page_name":" 727 ","page_number":759},
  {"content":"\r\n\r\nاو شاد شد و فرمود امرا با نايب سلطنت به استقبال او روند . چون بر سلطان داخل شد ، سلطان درودش گفت و در تكريم او مبالغه نمود و خوشامد گفت و جايگاه او برتر از اتابك اينال قرار داد و او را در سراى منجك كه از پيش فرشها و ظرفها و ديگر وسايل براى آن آماده شده بود جاى داد . سپس جامه‌هاى گرانبها و اسبانى با زين و ستام براى او بفرستاد و امرا را فرمان داد كه هداياى خويش تقديم وى كنند . آنان نيز بر يك ديگر سبقت گرفتند و بيش از آنچه تصور مىرفت براى او هدايا و تحف فرستادند . از امراى شام طنبغا الاشرفى و حسن الكجنكنى [ 1 
  ] در ركاب او بودند . سلطان آن دو را نيز اكرام نمود و كمشبغا را در مصر در اعلا مراتب دولت جاى داد . تا اينال كه مقام اتابكى داشت در ماه جمادى الاول سال 794 درگذشت و سلطان جاى او به كمشبغا داد و اين وعده‌اى بود كه در شقحب به او داده بود . بيمارستان را چنان كه رسم بود زير نظر اتابك قرار داد و او بر اين حال ببود . و اللّه سبحانه و تعالى اعلم بغيبه .\r\n\r\nفراخواندن ايتمش\r\nايتمش البجاسى [ 2 
  ] اتابك دولت را سلطان برقوق از مقامش فرو افگند و او در اواسط ماه ربيع الاول سال 791 براى نبرد با الناصرى و يارانش - به هنگام عصيان او - به شام رفت . نبرد ميان آن دو در مرج از نواحى دمشق اتفاق افتاد . در اين نبرد لشكر شكست خورد و ايتمش خود برهيد و به قلعهء دمشق گريخت . از طرف سلطان نامه‌هايى همراه داشت كه چون به دخول قلعهء دمشق ناچار شد به قلعه درآيد .\r\nايتمش در آنجا موضع گرفت ولى روز ديگر نايب قلعه معروف به الحمصى به اطاعت الناصرى درآمد و الناصرى به قلعه مسلط شد و بر ايتمش موكلان گماشت و زندانيش نمود .\r\nسپس الناصرى به مصر رفت و مصر را بگرفت و سلطان در ماه صفر سال 792 چنان كه گفتيم به تخت خويش بازگرديد و ايتمش در اثناء اين احوال همچنان در زندان قلعه بود . در ماه جمادى الاخر چوپانى لشكر آورد و ايتمش را از زندان برهانيد . مماليك سلطان كه در زندان دمشق بودند زندان را شكستند و بيرون آمدند و پيش از رسيدن چوپانى به ايتمش پيوستند .\r\nايتمش به چوپانى خبر داد و چوپانى سلطان را از واقعه بياگاهانيد . سلطان پيام داد كه در قلعه مقام كند تا از كار دشمنش فراغت يابد .\r\nاز آن پس واقعهء چوپانى و منطاش و عرب و كشته شدن او و امارت الناصرى بر دمشق اتفاق افتاد . سپس عربها خود را به سويى كشيدند و منطاش به ميان تركمانان رفت و شام در زمرهء\r\n\r\n\r\n","description":"","footnote":"\r\n[ ( 1 ) 
  ] متن : الكشكى .\r\n[ ( 2 ) 
  ] متن : النجاشى .\r\n","page_name":" 728 ","page_number":760},
  {"content":"\r\n\r\nممالك سلطان برقوق انتظام يافت و پايه‌هاى حكومت او استوارى گرفت و دولتش نيرومند شد ، امير ايتمش را از قلعهء دمشق فراخواند . قنق‌باى از مماليك سلطان در هشتم ماه ربيع الاول سال 793 براى آوردن او برفت و ايتمش در چهارم جمادى الاولاى همان سال به مصر رسيد .\r\nحاجب الحجاب دمشق در ركاب او بود . همچنين امرايى كه در شام محبوس بودند با او بيامدند . از آن جمله بودند : جنتمر نايب دمشق و پسرش و خواهرزاده‌اش و استاد الدار او طنبغا و دمرداش اليوسفى نايب طرابلس و طنبغا الحلبى و قاضى احمد بن عمر القرشى و فتح الدين محمد بن ابراهيم بن الشهيد [ 1 
  ] و كاتب السر با سى و شش تن از امرا و غير ايشان .\r\nچون ايتمش وارد شد سلطان او را اكرام كرد و آفرين گفت و حاجب زندانيانى را كه با او بودند به سلطان معرفى كرد . سلطان بعضى را توبيخ نمود سپس در قلعه محبوس داشت تا قضاى خدايى دربارهء آنها حكم كند و بعضى را كه مستوجب سياست قتل بودند بكشت .\r\nو اللّه تعالى مالك الامور . لا رب سواه . پايان .\r\n\r\nهديهء افريقيه\r\nميان سلطان الملك الظاهر برقوق و سلطان افريقيه ، ابو العباس احمد بن محمد بن ابى بكر بن ابى حفص الموحدى ، مودت و الفت بود . و بسيار اتفاق مىافتاد كه براى يك ديگر هدايايى مىفرستادند . و ما ان شاء اللّه تعالى - ذكر خواهيم كرد . چون خبر فرو افتادن سلطان از سرير سلطنت و حوادث بعد از آن به تونس رسيد ، سلطان تونس به هم برآمد و دردمند شد و همواره در پى استكشاف حال او بود و از هر كس كه از مصر مىآمد خبر مىگرفت . تا عاقبت خبر دادند كه روزگار شوربختى سلطان به پايان رسيده و خداوند اسباب سعادت فراهم ساخته و سلطان بر سرير سلطنت خويش بازگشته است . سلطان افريقيه بسى شادمان شد و شادباش فرستاد و همراه با يكى از خواص خود كه از بزرگان موحدين بود - يعنى محمد بن على بن هلال - هدايايى گسيل داشت . رسول او در دههء آخر ماه رمضان سال 792 برسيد . سلطان فرمان استقبال داد و محمود استاد الدار به استقبالش شتافت و او را از دريا به ساحل بولاق فرود آورد و در سراى طشتمر در رميله مقابل اصطبل جاى داد و براى او چنان هزينه‌هايى كرد كه مانند آن ديده نشده بود . رسول سلطان مغرب از مصر به حج رفت و چون از حج باز آمد كه به تونس رود سلطان براى فرستندهء او جامه‌هاى وشى و ديبا و سلاح فرستاد . آن قدر كه كس مانند آن نديده بود . رسول در آخر ماه ربيع الاول سال 793 به تونس رفت . و اللّه تعالى اعلم بغيبه .\r\n\r\n\r\n","description":"","footnote":"\r\n[ ( 1 ) 
  ] متن : الرشيد\r\n","page_name":" 729 ","page_number":761},
  {"content":"\r\n\r\n\r\nمحاصرهء منطاش دمشق را و حركت سلطان از مصر به جنگ او و فرار منطاش و كشته شدن الناصرى\r\nمنطاش فرارى بود و از آن هنگام كه از عربها جدا شده بود در نزد تركمانان بود .\r\nدر اواسط سال 793 آهنگ دمشق كرد . گويند اين اقدام او به تحريك الناصرى بود . الناصرى او را فريب داده بود تا دستگيرش كند . منطاش از مرعش ، به نواحى حلب حركت كرد .\r\nخبر به حماة رسيد . نايب حماة به طرابلس گريخت . منطاش به حماة درآمد و نداى امان داد . سپس از آنجا به حمص رفت و مردم را امان داد . آنگاه به بعلبك راند نايب بعلبك به دمشق گريخت . الناصرى نايب دمشق لشكر به دفع او بيرون آورد و به سوى زبدانى در حركت آمد . منطاش از ديگر سو رهسپار دمشق شد . بر مقدمه احمد بن شكر [ 1 
  ] با جماعت بيدمريان را به دمشق فرستاد . طرفداران خوارزميان و بيدمريان آشوب كردند و درهاى شهر را گشودند .\r\nاو به اصطبلها حمله برد و قريب به سيصد رأس اسب را پيش كرد .\r\nديگر روز منطاش از پى او بيامد و در قصر ابلق فرود آمد و امرايى را كه با او بودند در خانه‌هاى حوالى قصر فرود آورد و به مصادرهء اموال مردم و تعهد گرفتن از ايشان پرداخت .\r\nمنطاش روز نخست را در اين كار به پايان رسانيد . در اين حال الناصرى با لشكر خود بيامد .\r\nشامگاه آن روز و بامداد روز بعد چند بار نبرد درگرفت . هر يك از آن دو در موضع خود ايستاده بود و جنگ در باقى ماه رجب و شعبان نيز همچنان ادامه داشت .\r\nچون خبر ورود منطاش به سلطان برقوق رسيد از الناصرى به شك افتاد و او را به مداهنه در كار منطاش متهم نمود و خود براى رفتن به شام بسيج سپاه كرد . روز دهم شعبان لشكر را ندا داد و امراى مخالف را كه در زندان بودند به قتل رسانيد و امراى معزول را به اسكندريه و دمياط فرستاد و خود در روز بيستم شعبان بيرون آمد و در زبدانيه لشكرگاه زد و به رفع نواقص سپاهيان و برآوردن نيازهاى ايشان پرداخت .\r\nاتابك كمشبغا الحموى را در قاهره نهاد و او را در اصطبل جاى داد . و اجازت داد كه در همهء امور و عزل و نصبها هر چه صلاح مىداند انجام دهد . جماعتى از امرا را زير نظر و امر اتابك در قاهره نهاد و نايب سودون را به قلعه فرستاد و ششصد تن از مماليك صغار خود را نزد او نهاد . سلطان برقوق قاضيان مذاهب چهارگانه و اهل فتوا را نيز با خود همراه كرد .\r\nدر غرهء ماه رمضان همان سال به قصد شام حركت كرد . روز چهارم رمضان خبر آوردند كه چون منطاش از حركت سلطان از مصر خبر يافته در نيمهء شعبان با عنقا امير عرب كه به او\r\n\r\n\r\n","description":"","footnote":"\r\n[ ( 1 ) 
  ] متن : احمد شكار بن ابى بندمر .\r\n","page_name":" 730 ","page_number":762},
  {"content":"\r\n\r\nپناه داده بوده گريخته است ولى ميان او و الناصرى جنگهايى درگرفته كه الناصرى منهزم شده و قريب به پانزده تن از امراى شام كشته شده‌اند و از آن جمله ابراهيم بن منجك و غير او بوده‌اند .\r\nچون منطاش بگريخت روز ديگر الناصرى از پى او برفت . او را گفتند كه كشاورزان از اطراف دمشق گرد آمده و گرد او را گرفته‌اند . منطاش بار ديگر آهنگ جنگ با الناصرى نمود و خواست بازگردد ولى اتابكش تماراتمر [ 1 
  ] از او جدا شد و بيشتر لشكريانش به الناصرى پيوستند و منطاش بار ديگر راه فرار پيش گرفت .\r\nالناصرى به دمشق بازگرديد و تمارتمر را گرامى داشت و او را وعده‌هاى جميل داد .\r\nخبر دادند كه سلطان به حدود شام رسيده . براى استقبال او از شهر خارج شد و در قانون او را بديد . سلطان در اكرامش مبالغه نمود . چون از اسب فرود آمد سلطان نيز فرود آمد و او را در آغوش كشيد و سوار كرد و به دمشق بازگردانيد و خود از پى او روان شد . چون سلطان به دمشق رسيد بار ديگر الناصرى به استقبال او از دمشق بيرون آمد . سلطان در دوازدهم رمضان همان سال وارد قلعه شد . امرا پياده ، پيشاپيش او حركت مىكردند و الناصرى در حالى كه نان بر سر حمل مىكرد سواره در كنار او بود .\r\nنعير نامه‌اى نوشت و از آنچه كرده بود عذر خواست . نعير در آن نامه الناصرى را در كار منطاش متهم مىكرد . هم از سلطان امان خواست و به عهده گرفت كه منطاش را هر جا كه باشد بگيرد و بياورد و تسليم او كند . سلطان امانش داد و در نامه خواستهاى او را اجابت كرد .\r\nچون عيد فطر به پايان آمد در هفتم ماه شوال از دمشق رهسپار حلب شد به طلب منطاش . در اثناء راه رسول سول بن دلغادر امير تركمانان را ديد كه با هدايا مىآيد و از او براى امير خود امان مىطلبد و از تعرضى كه به سيس كرده است پوزش مىطلبد و اينك آن را به نايب حلب تسليم مىكند . سلطان از او بپذيرفت و امانش داد و وعده‌هاى جميل داد .\r\nسپس امراى آل مهنا و آل عيسى به فرمانبردارى نزد او آمدند و قول دادند كه او را در در برابر منطاش و نعير يارى دهند و گفتند كه آن دو اكنون در رحبه در مرز شام هستند .\r\nسلطان آنان را بگرمى بپذيرفت و طاعت ايشان را رقم قبول زد . سلطان به حلب راند و در دوم شوال در قلعه فرود آمد . در اين احوال به سلطان خبر دادند كه منطاش از نعير جدا شده و به بلاد ماردين رفته . لشكريان ماردين بر او غلبه يافته‌اند و جماعتى از اصحابش را اسير كرده‌اند . او خود از ميانه گريخته و نزد سالم دو كارى [ 2 
  ] از امراى تركمان رفته است . آن امير\r\n\r\n\r\n","description":"","footnote":"\r\n[ ( 1 ) 
  ] متن : يماز .\r\n[ ( 2 ) 
  ] متن : الرودكارى .\r\n","page_name":" 731 ","page_number":763},
  {"content":"\r\n\r\nاو را دستگير كرده و نزد سلطان مىفرستد . اكنون سلطان را از واقعه آگاه مىكند و مىخواهد يكى از امرا را براى احضار منطاش بفرستد . سلطان الناصرى را از پى او فرستاد .\r\nسلطان برقوق اتابك را به ماردين فرستاد تا به هر يك از ياران منطاش دست مىيابد حاضر آورد . اينال به رأس عين رسيد . اصحاب سلطان به ماردين آمدند و اصحاب منطاش را تحويل گرفتند . سلطانشان نامه‌اى به الملك الظاهر برقوق نوشت كه او در انجام مقاصد سلطان حاضر است و در كمين دشمنان اوست .\r\nقرا دمرداش نزد سالم دو كارى رفت و چهار روز آنجا درنگ كرد و منطاش را مطالبه مىنمود ولى او مماطله مىكرد . قرا دمرداش عاقبت بر او تاختن آورد و احياء او را غارت كرد و قوم او را به شكنجه و آزار كشيد . سالم و منطاش هر دو به سنجار گريختند . پس از اين حادثه الناصرى برسيد و قرادمرداش را به سبب عملى كه از او سر زده بود نكوهش كرد . تا كار به گفتن سخنان درشت كشيد و الناصرى چوبدستى فرا برد كه بر او زند و هيچيك را سودى حاصل نشد و لشكرها نزد سلطان بازگشتند .\r\nسالم دو كارى نامه‌اى به الناصرى نوشت و از حمايتى كه از منطاش كرده بود عذر آورد .\r\nالناصرى در پاسخ نوشت كه منطاش را نگهدارد .\r\nسلطان در قلعهء حلب در ششم ذو الحجهء همان سال مجلس عظيم تشكيل داد و الناصرى را فراخواند و سرزنش و نكوهش كرد . سپس او را و پسر خواهرش كشلى را و رئيس نوبت شيخ حسن را و احمد المهماندار را كه او را در قلعهء حلب راه داده بود و قشتمرالاشرفى را كه با ايشان از ماردين رسيده بود بگرفت و فرمان قتل ايشان و قشتمر الاشرفى را كه با ايشان از ماردين آمده بود صادر كرد .\r\nآنگاه بطا دواتدار را به جاى او به نيابت دمشق فرستاد و اقطاع او را به قرادمرداش عطا كرد و فرمان داد كه به مصر حركت كند و جلبان [ 1 
  ] رئيس نوبت را به حلب فرستاد .\r\nو ابو يزيد دواتدار را جانشين بطا ساخت و حقوق خدمت او را - آنگاه كه ميان او و الناصرى به عنوان سفارت در آمد و شد بود - رعايت كرد .\r\nسپس سلطان از حلب به دمشق رفت و در اواسط ذو الحجه به دمشق رسيد . در آنجا جماعتى از امرا و اهل فساد را كه شمارشان به بيست و پنج تن مىرسيد بكشت . و محمد بن مهنا را بر عرب امارت داد و اقطاع نعير ميان جماعتى از تركمانان تقسيم كرد و به مصر بازگشت .\r\nاتابك كمشبغا و نايب سودون و حاجب سكيس او را استقبال كردند و همچنان با سپاه تعبيه\r\n\r\n\r\n","description":"","footnote":"\r\n[ ( 1 ) 
  ] متن : حلبان .\r\n","page_name":" 732 ","page_number":764},
  {"content":"\r\n\r\nداده شده به قلعه در آمد . اين واقعه نيمهء محرم سال 794 بود و آن روز از روزهاى فراموش ناشدنى بود .\r\nروز دهم ورود او خبر مرگ بطا نايب دمشق را آوردند . سودون الطرنطايى را به جاى او نيابت دمشق داد .\r\nدر نيمهء صفر قرادمرداش الاحمدى را به زندان كرد و او در زندان هلاك شد و طنبغا المعلم را و قردم الحبشى را زندانى كرد . در اواخر صفر خبر آمد جماعتى از مماليك به سردارى اقبغا دواتدار و بزلار قصد آشوب دارند .\r\nچون بطا هلاك شد و ياران او پراكنده شدند و بعضى گريختند جمعى از مماليك به قلعهء دمشق هجوم كردند و آن را در تصرف آوردند و زندانها را سوراخ نمودند و زندانيان را آزاد كردند . اينان همه از ياران منطاش و الناصرى بودند و شمارشان به صد مىرسيد . سواران آهنگ شورشيان كردند و سه روز آنان را در محاصره گرفتند . سپس به در قلعه حمله كردند و آن را آتش زدند و به قلعه درآمدند و همه را گرفتند و كشتند . آقبغا دواتدار و بزلار با پنج تن فرار كردند . در اين احوال در آخر ماه شعبان همان سال خبر درگذشت سودون طرنطايى رسيد .\r\nسلطان كمشبغا الاشرفى را كه امير مجلس بود به جاى او فرستاد و به جاى كمشبغا امير شيخ الخاصبكى را معين فرمود . پايان . و اللّه سبحانه و تعالى اعلم .\r\n\r\nكشته شدن منطاش\r\nمنطاش با سالم دو كارى بگريخت و به سنجار رفت و چندى نزد او بماند سپس از او جدا شده به نعير پيوست و مدتى در احياء او درنگ كرد و دخترى از آنان به زنى گرفت و در نزد آنها ماند . در اول ماه رمضان سال 794 از فرات گذشت و به نواحى حلب رفت . لشكرهايى كه در آنجا بودند او را از آن نواحى براندند و جماعتى از اصحابش را اسير كردند .\r\nمخالفت و عصيان نعير به دراز كشيد و يارانش از كم بودن آذوقه ملول شدند و شكايت آغاز كردند . نعير حاجب خود را فرستاد و امان طلبيد و گفت اگر چهار شهر را كه يكى از آنها معره باشد به اقطاع او دهند منطاش را تحويل ايشان دهد . ابو يزيد دواتدار از زبان خود پاسخ موافق نوشت . سپس محمد بن [ قارا 
  ] امير عرب در سال 795 خبر داد كه منطاش در سلميه اقامت دارد و در ميان احياء اوست و تركمانان شيزر نيز همراه او هستند . لشكريان سلطان برفتند و چون با منطاش و يارانش روبرو شدند پس از نبردى آنان را منهزم ساختند .\r\nيكى از سواران بر منطاش ضربتى زد و او را به روى زمين افكند ولى بدان سبب كه رويش در پرده‌اى از خاك و خون پوشيده شده بود شناخته نشد . نعير او را بر ترك اسب خود نشاند و از\r\n\r\n","description":"","footnote":"","page_name":" 733 ","page_number":765},
  {"content":"\r\n\r\nمعركه و مهلكه برهانيد . چند تن از امراى او چون ابن بزدغان و ابن اينال التركمانى نيز كشته شدند .\r\nسلطان به امراى شام اشارت كرد كه لشكرها از پى او روان دارند و آنان را به اطراف برانند تا مردم كشته‌هاى خود درو كنند و حاصل خود بردارند .\r\nدر اول ماه جمادى الاخر همان سال نعير و منطاش لشكر به سلميه آوردند . نايب حلب و نايب حماة با آنان روبرو شدند و منهزمشان ساختند . آنان به حماة رفتند و حماة را تاراج كردند ولى نايب حلب از سوى ديگر به احياء نعير تاخت و خيمه‌ها و اموالشان را به غارت برد و چارپايانشان را پيش كرده ببرد و باقى را هر چه مانده بود آتش زد . سپس در جايى كمين كردند كه اعراب فرارى بازگردند . چون اعراب از آنچه در حماة گذشته بود خبر يافتند و به احياء خود بازگرديدند بناگاه كمين گرفتگان بيرون جستند و شمشير در آنها نهادند و از دو فريق خلقى از عرب و امرا و مماليك كشته شد .\r\nدر اواخر شعبان عامر بن طاهر بن حيار به اطاعت سلطان درآمد و با عم خود دم مخالفت زد و ذكوان بن نعير نيز سر به فرمان نهاد و گفتند هر جا كه شده منطاش را گرفته به حضرت مىبرند . سلطان طاعت ايشان بپذيرفت و آنان را به عطاياى كرامند خويش بنواخت و گفت كه اگر خاندان نعير نيز سر به اطاعت آرند هر چه خواهند به ايشان خواهد داد . چون پسر عمشان طاهر با وعده‌هاى سلطان بازگشت با آل مهنا به گفتگو نشست و آنان را به فرمانبردارى از سلطان ترغيب كرد و تنگى معيشت و زندگى ناهموارى را كه سبب اين انحراف از اطاعت است بر ايشان وصف كرد . آنان با نعير گفتند يكى از اين دو كار را اختيار كند يا منطاش را انتخاب كند تا راه آنان بگشايد كه به اطاعت سلطان درآيند و خود به هر جاى كه خواهد برود .\r\nاو از اين پيشنهاد ملول شد ولى وى را مخالفت با ايشان ميسر نبود پس اجازت داد كه منطاش را گرفته به نواب سلطان برقوق تسليم كنند . آنان نيز او را گرفتند و به نايب حلب پيام دادند كه كسى را بفرستد تا منطاش را تسليم او كنند . عربها نايب حلب را سوگند دادند كه بكوشد تا سلطان مقاصد آنان را برآورد واو سوگند خورد و يكى از امرا را فرستاد تا منطاش را بياورد .\r\nجماعتى از سواران و پيادگان را با او همراه كردند تا او را به حلب رسانيدند . آن روز كه منطاش را به حلب آوردند از روزهاى فراموش ناشدنى بود . او را در قلعه حبس كردند . سلطان اميرى از قاهره بفرستاد . آن امير به زندان درآمد و به قتلش آورد . سرش را در همهء بلاد شام بگردانيدند و در يازدهم رمضان سال 795 سر را به قاهره آوردند و بر در قلعه بياويختند . سپس آن را به خاندانش دادند تا در آخر رمضان همان سال به خاكش سپرند . و اللّه وارث الارض و من عليها و هو خير الوارثين .\r\n\r\n","description":"","footnote":"","page_name":" 734 ","page_number":766},
  {"content":"\r\n\r\n\r\nحوادث مكه\r\nگفتيم كه عنان بن مغامس [ 1 
  ] را پس از كشته شدن محمد بن احمد بن عجلان ، سلطان برقوق در سال 788 به هنگام حج بر مكه امارت داد . كنيش بن عجلان به خلاف او برخاست و او را در مكه محاصره نمود و او در گير و دار جنگ كشته شد اين واقعه در سال 789 بود . از آن پس اوضاع مكه به هم خورد و عنان نتوانست از غلبهء اشراف كه همه پسر عمان او بودند و ديگران ممانعت كند . آنان دست تطاول به اموال مجاوران گشودند و آنان را مصادره كردند و آذوقه‌اى را كه در كشتيها بود و از مصر به جده آمده بود و از آن سلطان بود غارت نمودند .\r\nچون وضع بدين حد پريشان گرديد از سلطان برقوق خواستند كه بار ديگر زمام كار به دست بنى عجلان دهد .\r\nدر سال 789 كودكى از بنى عجلان به نام على به مضر نزد سلطان رفت . سلطان او را امارت مكه داد و او را با امير الحاج بفرستاد و توصيه كرد ميان شريفان مكه مصالحه كند .\r\nچون اين امير به مكه رسيد و در آن ايام قرقماش در مكه بود - اشراف بيمناك شدند و عنان را خاطر پريشان گرديد . برنشست و به ديدار او رفت ولى ناگهان در دلش آمد كه بازگردد و اشراف پيروى كند . پس همگان تصميم گرفتند كه على بن عجلان و پيروان او را از سرداران و بندگان برانند .\r\nعنان بن مقامس در سال 790 به شكايت نزد سلطان آمد . سلطان فرمود بگيرند و به زندانش برند و او همچنان در زندان بود تا ماه صفر سال 792 به هنگام شورش بطا از زندان بيرون آمد و بطا او را با برادرش ايبغا فرستاد تا از اخبار سلطان استكشاف كند .\r\nچون كار سلطان به انتظام آمد تكا از او خواست كه در عنان بن مقامس نظر به لطف كند و او را به مكه فرستد . سلطان خواهش او برآورد و عنان را به مكه فرستاد تا در امارت با على بن عجلان شريك باشد . آن دو مدت دو سال همچنان حكومتى پريشان و گسيخته داشتند و اشراف بر عنان سخت مىگرفتند و او از قطع دست آنان از امور عاجز بود . على بن عجلان نيز با سرداران چنين حالتى داشت . مردم مكه هم از سرنوشت خويش بيمناك بودند زيرا همواره در تطاول اين يا آن بودند .\r\nسلطان در سال 794 هر دو را به مصر فراخواند . در اول شعبان همان سال به مصر وارد شدند . سلطان آن دو را به اكرام درآورد ، ولى على بن عجلان را در جايى فراتر از ديگران نشاند .\r\nچون عيد فطر به پايان آمد ، على بن عجلان را به استقلال عمارت مكه داد و او را به انواع\r\n\r\n\r\n","description":"","footnote":"\r\n[ ( 1 ) 
  ] متن : مقابس .\r\n","page_name":" 735 ","page_number":767},
  {"content":"\r\n\r\nقماشها و اسبها و مماليك و آذوقه بنواخت و اجازه داد از زادراه و علوفه بيش از حد كفايت در اختيار او قرار دهند . پس از يك ماه كه اين كاروان عازم مكه بود ، چنان برآمد كه عنان بن مغامس آهنگ گريز دارد . سلطان او را بگرفت و در قلعه حبس كرد . على بن عجلان به مكه رفت و چند تن از شريفان را در بند كشيد تا كار دولتش به استقامت آمد ، ولى پس از چندى از ايشان فريب خورد و آزادشان نمود . آنان بگريختند و سر به فرمان او ننهادند و از آن پس اوضاع مكه بار ديگر به هم خورد و فساد و تباهى همه جا را گرفت . تا اين زمان على بن عجلان همچنان فرمانرواى مكه است . و اللّه غالب على امره انه على كل شىء قدير .\r\n\r\nرسيدن قبايلى از تاتار و سلطانشان نزد فرمانرواى بغداد و استيلاى ايشان بر بغداد و حركت سلطان با لشكر خود به سوى او\r\nاين تاتاران از شعوب ترك‌اند كه همهء مشرق زمين را از چين تا ما وراء النهر و خوارزم و خراسان و سجستان و كرمان در جنوب خراسان و بلاد قفچاق و بلغار را در شمال آن و جزيره و بلاد روم را تا حدود فرات گرفته بودند . اينان چنان كه در اخبارشان آورديم چند بار به شام حمله كردند و ما ان شاء اللّه باز هم در اخبارشان خواهيم آورد .\r\nنخستين كسى كه از اينان خروج كرد در سالهاى 610 بود و او بر همهء اين ممالك مستولى شد . سپس دولتش ميان پسرانش تقسيم شد . فرزندان دوشى خان صاحب بلاد قفچاق و سراسر شمال شدند و فرزندان هلاكو پسر تولى خان خراسان و عراق و فارس و آذربايجان و جزيره و روم را در تصرف داشتند و فرزندان جغتاى [ 1 
  ] خوارزم و متعلقات آن را .\r\nاين سه دولت تا اين عهد مدت صد و هشتاد سال است كه بر دوام‌اند . البته دولت فرزندان هلاكو در سال چهلم اين قرن [ 2 
  ] با وفات ابو سعيد آخرين ايشان منقرض شد و او را جانشينى نبود . كشور او ميان جماعتى از اهل دولتش در خراسان و اصفهان و فارس و عراق عرب و آذربايجان و تبريز و بلاد روم تقسيم شد .\r\nدولت فرزندان هلاكو همچنان در افتراق تقسيم بود و ميان اعقاب آنان دست بدست مىگشت تا به كلى از ميان رفت . در اين عصر بر تخت سلطنت بغداد و آذربايجان و جزيره احمد بن اويش بن شيخ حسن ، دخترزاده ارغون خان ، جاى دارد و شرح آن در اخبار دولت تاتار خواهد آمد .\r\nدر اين روزها در تركستان و بخارا در ما وراء النهر اميرى به نام تيمور ظهور كرده است در ميان جماعاتى از مغول . نسبت خود و قوم خود را به جغاتاى مىرساند و من نمىدانم\r\n\r\n\r\n","description":"","footnote":"\r\n[ ( 1 ) 
  ] متن : جغطاى .\r\n[ ( 2 ) 
  ] مرگ سلطان ابو سعيد در سال 736 بوده است .\r\n","page_name":" 736 ","page_number":768},
  {"content":"\r\n\r\nهمان جغاتاى پسر چنگيز است يا جغاتاى ديگر از ديگر شعوب مغول . ولى حدس اول صائبتر است زيرا چنان كه گفتيم جغاتاى پسر چنگيز خان بر بلاد ما وراء النهر ، از زمان پدرش فرمان مىراند .\r\nاگر كسى اعتراض كند كه در اين مدت اندك اين جمعيت كثير چگونه همه از نسل جغاتاى توانند بود ؟ پاسخش اين است كه از زمان جغاتاى قريب به دويست سال مىگذرد زيرا جغاتاى در عهد پدرش حدود چهل سال داشت كه به حكومت رسيد . اين مدت بيش از پنج عصر است زيرا هر عصرى چهل سال است . كمترين فرزندى كه از مردى در مدت يك عصر به وجود مىآيد ده فرزند است و چون ده مضاعف شود و پنج بار در پنج ضرب گردد صد هزار شود .\r\nاگر فرض كنيم كه در هر عصر ( يعنى چهل سال ) مرد صاحب نه فرزند شود در پنج عصر شمار آنها به هفتاد خواهد رسيد و اگر فرض كنيم هشت فرزند شمار آنان به بيش از سى و دو هزار خواهد رسيد و اگر بگوييم هفت فرزند اين شمار به شانزده هزار مىرسد و هفت فرزند حداقل است كه يك مرد توليد مثل مىكند ، بخصوص با زندگى بدوى كه خود مقتضى فزونى فرزند است ، شانزده هزار تن و براى آنكه هسته‌اى قوى باشند و ديگران را از پى خود كشند تا تشكيل لشكر بزرگى دهند شمارى كافى است .\r\nچون تيمور در ما وراء النهر ظهور كرد به خراسان آمد و خراسان را از فرمانرواى آن امير ولى در سالهاى 784 پس از يك سلسله جنگها بستد . امير ولى به تبريز گريخت . تيمور در سال 787 با لشكر خود عازم تبريز شد و تبريز ديگر بلاد آذربايجان را تسخير كرد و امير ولى در نبرد كشته شد . تيمور به اصفهان رفت و چنان كه معروف است مردم اصفهان تسليم شدند .\r\nامير تيمور بعد از تبريز رهسپار نواحى بغداد شد . شايعهء در رسيدن او همه جا پراكنده شد . لشكريان او در آذربايجان با جماعات ترك و مردم جزيره و موصل نبردها كردند . سپس رهسپار ناحيهء اصفهان شد . در اين حال خبر يافت كه يكى از افراد قومش به نام قمر الدين قتلمش [ 1 
  ] پادشاه شمال از فرزندان دوشى خان بن چنگيز قيام كرده و او فرمانرواى سراى است .\r\nتيمور با شنيدن اين خبر به بلاد خود بازگشت و تا سال 795 از او خبرى نبود . سپس خبر رسيد كه او بر قمر الدين غلبه يافته و اثار فساد او برافگنده است و بر سراى مسلط شده و اينك باز مىگردد .\r\nسپس رهسپار اصفهان و عراق عجم و فارس و كرمان شد و همه را در قبضهء تسخير\r\n\r\n\r\n","description":"","footnote":"\r\n[ ( 1 ) 
  ] متن : قطمش .\r\n","page_name":" 737 ","page_number":769},
  {"content":"\r\n\r\nدرآورد . فرمانرواى آن بلاد پسران امير مظفر يزدى بودند . پس از جنگهايى ملوكشان هلاك شد و جمعشان پريشان گرديد .\r\nفرمانرواى بغداد سلطان احمد بن اويس نزد او رسول فرستاد با هدايا و تحف ولى سودى به حالش نداد . احمد بن اويس به انواع ، لطايف الحيل مىآورد و رسولان مىفرستاد شايد تيمور را از آن بلاد منصرف كند . عاقبت عزمش سست شد و لشكريانش پراكنده شدند و تيمور با شتابى تمام عازم بغداد شد تا به دجله رسيد . چون خبر به سلطان احمد رسيد همان شب از شهر بگريخت و از جسر دجله بگذشت و صبح به مشهد على ( ع ) پناه برد . امير تيمور و سپاهيانش روز بيست و يكم شوال سال 795 در كنار دجله بودند . شناكنان از آب گذشتند و بر بغداد غلبه يافتند .\r\nامير تيمور از پى احمد بن اويس لشكر فرستاد . آنها به بازماندگان از لشكرش دست يافتند . چون جسر را بريده بود خود را بر آب زدند و در مشهد على ( ع ) او را يافتند . احمد بر لشكر تيمور حمله كرد و اميرى را كه از پى او آمده بود بكشت . آنان پس از آنكه همهء اموال و بنه و چارپايان و ذخاير او را گرفتند بازگشتند . احمد به رحبه در حوالى شام رفت و در آنجا از شر دشمن بياسود . نايب حلب ، سلطان برقوق را از سرگذشت او آگاه كرد . سلطان يكى از خواص خود را نزد او فرستاد و برايش مال و آذوقه گسيل داشت تا خود را به حلب برساند . و او در آخر ماه ذو القعده به حلب رفت و در آنجا آرام گرفت . در حلب بيمار شد و رفتن به مصر نتوانست .\r\nدر حلب خبر يافت كه امير تيمور همهء دارايى او را غارت كرده و ذخايرش را تصاحب كرده و مردم بغداد را از غنى و فقير مصادره كرده آنچنانكه همه نيازمند شده‌اند . و در اثر آشوب و غارت و كشتار او بغداد به بيابانى بىآب و علف مىماند .\r\nچون احمد بن اويس شفا يافت ، در ماه ربيع الاول سال 796 نزد سلطان برقوق به مصر آمد و از او يارى خواست تا ملك از دست رفته فراچنگ آرد و از دشمن خويش انتقام بكشد . سلطان به فرياد او رسيد و ندا داد كه لشكريانش براى حركت به شام آماده شوند .\r\nچون تيمور بر بغداد غلبه يافت رهسپار تكريت شد و چهل روز شهر را در محاصره داشت تا مردم تسليم حكم او شدند . تيمور خلق بسيارى را كشت سپس شهر را سراسر ويران نمود .\r\nآنگاه لشكريان او از ديار بكر تارها پراكنده شدند . تصرف رها ساعتى بيش مدت نگرفت .\r\nنعمت مردم به محنت مبدل شد و همه سر در بيابانها نهادند . خبر تصرف تكريت و رها به سلطان برقوق رسيد . در ريدانيه خيمه زد و چند روز براى رفع نقايص لشكر درنگ كرد و مماليك خود را عطا داد و لشكر خود را از هر صنف جنگجو بياراست . مودود را به نيابت در قاهره نهاد و همچنان با لشكر آراسته راهى شام شد . احمد بن اويس فرمانرواى بغداد نيز در خدمت\r\n\r\n","description":"","footnote":"","page_name":" 738 ","page_number":770},
  {"content":"\r\n\r\nاو بود . سلطان نيازهايش برآورده بود و براى پيروان و لشكريانش راتبه و مواجب معين كرده بود .\r\nسلطان برقوق الملك الظاهر ، در آخر جمادى الاولاى همان سال وارد دمشق شد . جلبان نايب حلب را اشارت كرده بود كه به ناحيهء فرات رود و عرب و تركمان را بسيج كند و در آنجا مترصد دشمن بماند . چون به دمشق رسيد جلبان بيامد و او را از اوضاع و احوال لشكر خود و دشمن آگاه نمود و براى انجام اوامر او بازگرديد . سلطان به سردارى كمشبغا الحموى اتابك و بكلمش [ 1 
  ] امير سلاح و احمد بن يلبغا [ 2 
  ] لشكرى به ياريش فرستاد . دشمن سرگرم محاصرهء ماردين بود و پس از چند ماه ماردين را تصرف كرد . لشكريان تيمور در آن نواحى كشتار و تاراج به راه انداختند . قلعهء شهر ماردين در برابر او نيك پايدارى مىكرد . تيمور از آنجا راهى بلاد روم شد . به قلعه‌هاى كردان رسيد . سپاهيانش همه را غارت كردند و آن نواحى را زير پى سپردند . سلطان برقوق در اين روزها - يعنى شعبان سال 796 - در دمشق بود و خود را براى حمله آماده مىساخت . و اللّه ولى الامور . در اينجا تاريخ دولت ترك را تا به امروز به پايان آوردم و كس نداند كه فردا چه خواهد شد . و اللّه مقدر الامور و خالقها .\r\n\r\nخبر از دولت بنى رسول از موالى بنى ايوب كه پس از ايشان در يمن حكومت مىكردند و آغاز كار و سرانجام احوالشان\r\nپيش از اين گفتيم كه چگونه بنى ايوب بر يمن مستولى شدند و واليانى پىدرپى به آن ديار فرستادند تا آنگاه يكى از نوادگان الملك المظفر شاهنشاه بن ايوب به نام سليمان بن سعد الدين شاهنشاه ( ثانى ) در آنجا به امارت رسيد . او در سال 612 در ايام الملك العادل دست به شورش زد . الملك العادل ابو بكر بن ايوب پسر خود الملك الكامل را كه خليفهء او در مصر بود فرمان داد كه پسر خود الملك المسعود يوسف را به يمن فرستد . يوسف برادر الملك الصالح بود و به تركى اتسز [ 3 
  ] يا اقسيس [ 4 
  ] لقب داشت و ما در گذشته در معنى اين لقب سخن گفتيم . الملك المسعود برفت و يمن را از سليمان بستد و او را بند برنهاد و به مصر فرستاد .\r\nسليمان در سال 647 در جنگ با فرنگان كشته شد . الملك العادل در سال 615 درگذشت . پس از او پسرش الملك الكامل به جايش نشست و او بار ديگر الملك المسعود يوسف را بر امارت يمن ابقا كرد . الملك المسعود در سال 619 به حج رفت . از اخبار اين سفر آنكه علمهاى خود را بر علمهاى خليفه مقدم داشت و ما در اخبار دولت ايشان آورديم .\r\nدر سال 620 امير مكه حسن بن قتاده از بنى مطاعن يكى از بطون بنى حسن بود .\r\nآهنگ قتال او كرد . الملك المسعود او را شكست داد و مكه را بگرفت و براى آن والى معين كرد\r\n\r\n\r\n","description":"","footnote":"\r\n[ ( 1 ) 
  ] متن : تلكمش .\r\n[ ( 2 ) 
  ] متن : بيبقا .\r\n[ ( 3 ) 
  ] متن : اطس .\r\n[ ( 4 ) 
  ] متن : اقسنس .\r\n","page_name":" 739 ","page_number":771},
  {"content":"\r\n\r\nو خود به يمن بازگرديد و در آنجا بماند . در سال 626 در يمن بيمار شد و به مكه حركت كرد .\r\nدر يمن على بن رسول التركمانى را كه استاد الدار او بود به جاى خود نهاد . الملك المسعود پس از چهارده سال فرمانروايى در مكه بمرد . خبر وفاتش به پدرش الملك الكامل رسيد او دمشق را در محاصره داشت . حسن بن قتاده نيز به مكه بازگرديد . على بن رسول ، موسى پسر الملك المسعود را به جاى پدر نشاند و او را الملك الاشرف لقب داد و خود همچنان زمام امور يمن را در دست داشت و تا او را خلع كرد .\r\nالملك المسعود پسر ديگرى داشت به نام يوسف چون مرگ يوسف فرا رسيد پسر خود موسى را به جاى خود نهاد و اين موسى همان كسى است كه تركان او را پس از آيبك به فرمانروايى نشاندند سپس خلعش كردند .\r\nعلى بن رسول ، الملك الاشرف موسى پسر الملك المسعود يوسف بن الملك الكامل را خلع نمود و خود به استقلال فرمانرواى يمن شد و دعوت الملك الكامل [ ناصر الدين محمد 
  ] را كه در مصر فرمان مىراند آشكار كرد و دو برادر خود را نيز نزد او به گروگان فرستاد تا نشان فرمانبردارى او باشد .\r\nدر سال 629 على بن رسول درگذشت و پسرش الملك المنصور عمر بن على بن رسول جاى پدر بگرفت . الملك الكامل نيز عمر بن على را امارت يمن ارزانى داشت .\r\nالملك الكامل در سال 635 بدرود حيات گفت و بنى ايوب سرگرم فتنه‌هاى ميان خود بودند . در اين ايام دولت عمر بن على نيرومند شد و عمر بن على الملك المنصور لقب گرفت .\r\nالملك المنصور خراجى را كه به مصر مىفرستاد قطع كرد . الملك العادل سيف الدين پسر الملك الكامل محمد عموهاى او را كه پدرش به گروگان در مصر نهاده بود آزاد كرد تا به يمن روند و با الملك المنصور عمر بن على منازعه آغاز كنند ولى عمر بن على بر آنان غلبه يافت و هر دو را به زندان كرد .\r\nاما زيديه در صعده [ 1 
  ] ، فرمانروايى از بنى الرسى به دست بنى سليمان بن داود افتاد .\r\nو در اخبارشان آورديم . سپس زيديه با يكى از بنى الرسى به نام احمد بن الحسين از فرزندان الهادى يحيى بن الحسين بن القاسم الرسى در حصن ملا بيعت كردند . او را الموطئ لقب دادند .\r\nاو همچنان در حصن ملا بود و ميان زيديه چنان شايع شده بود كه بار ديگر كار به دست بنى رسى افتاده است .\r\nاحمد بن الحسين مردى فقيه و اديب و عالم به مذهب زيديه بود و كوشا در عبادت .\r\nدر سال 645 با او بيعت كردند . الملك المنصور عمر بن على بن رسول آهنگ او كرد و لشكر به\r\n\r\n\r\n","description":"","footnote":"\r\n[ ( 1 ) 
  ] متن : صفد .\r\n","page_name":" 740 ","page_number":772},
  {"content":"\r\n\r\nجنگش آورد و او را مدتى در حصن ملا محاصره نمود . سپس دست از محاصره بداشت و براى محاصرهء دژهاى ديگر كه در همان نزديكى بودند لشكر برد .\r\nالملك المنصور عمر بن على بن رسول در سال 648 به دست جمعى از مماليك خود به تحريك برادرش حسن كشته شد .\r\nچون الملك المنصور عمر بن على بن رسول درگذشت پسرش الملك المظفر شمس الدين يوسف بن عمر به جاى او نشست . شمس الدين فرمانروايى عادل و نيكوكار بود . چون مماليك ترك در مصر به حكومت رسيدند بر او خراج بستند و او نيز كه همواره به راه مدارا و مصالحه مىرفت آن خراج مىپرداخت . در آغاز حكومتش حصن دملوه سر به شورش برداشت و او به محاصرهء آن دژ رفت . در اين ايام احمد بن الحسين ملقب به الموطى از بنى رسى و از زيديه در حصن ملا شورش كرد و بيست دژ از دژهاى زيديه را تسخير نمود . سپس لشكر به صعده برد و صعده را از بنى سليمان بستد .\r\nالملك المظفر شمس الدين يوسف بن عمر بن على همچنان امارت يمن داشت تا سال 694 بناگاه هلاك شد . چهل سال از حكومتش گذشته بود . چون المظفر يوسف هلاك شد ، پسرش الملك الاشرف ممهد الدين عمر بن يوسف به جايش نشست . برادرش داود امارت شحر را داشت . او خود را جانشين پدر دانست و سر به شورش برداشت . الملك الاشرف لشكر به جنگ او فرستاد . در اين نبرد لشكر داود بن يوسف منهزم شد و او خود اسير گرديد و به زندان افتاد . الملك الاشرف همچنان بر يمن فرمان مىراند تا آنگاه كه كنيزش او را زهر داد و در سال 696 پس از بيست ماه حكومت بمرد . در حالى كه برادرش داود همچنان در زندان بود .\r\nچون الملك الاشرف بمرد ، برادرش داود بن يوسف را از زندان بيرون آوردند و به حكومت نشاندند و او را الملك المؤيد لقب دادند . او كار فرمانروايى خود را با قتل كنيزى كه برادرش را كشته بود آغاز كرد .\r\nالملك المؤيد داود پيوسته هدايا و صلات خود را و نيز باژ و ساوى را كه اسلافش بر عهده داشتند براى ملوك ترك به مصر مىفرستاد .\r\nدر سال 711 خود هدايايى به مصر فرستاد شامل بيست بار شتر از جامه‌ها و طرايف يمن علاوه بر آن دويست سر شتر و اسب . در سال 715 نيز چنان هدايايى روان داشت ولى ميان او و ملوك مصر به فساد گراييد . از اين رو چون در سال 718 هداياى خود را روانه داشت آن را بازپس فرستادند . الملك المؤيد در سال 721 درگذشت . مدت حكومتش بر يمن بيست و پنج سال بود . الملك المؤيد مردى فاضل بود . مذهب شافعى داشت . از ديگر بلاد به جمع كتب مىپرداخت . چنان كه كتابخانهء او صد هزار جلد كتاب داشت . همواره از حال علما تفقد\r\n\r\n","description":"","footnote":"","page_name":" 741 ","page_number":773},
  {"content":"\r\n\r\nمىكرد و آنان را به عطايا و صلات خود مىنواخت . براى اين دقيق العيد شافعى جوايزى به مصر مىفرستاد . چون در سال 721 درگذشت پسرش الملك المجاهد سيف الدين على بن داود در سن دوازده سالگى به جاى او نشست . و اللّه وارث الارض و من عليها .\r\n\r\nشورش جلال الدين بن عمر الاشرف\r\nچون الملك المجاهد على بن داود به حكومت رسيد سرگرم لذات خود شد و با اهل مناصب روش ناپسند در پيش گرفت و بدون حق آنان را عزل يا تبديل مىكرد . دولتمردان از او برميدند و جلال الدين بن الملك الاشرف عمر ، پسر عمش عصيان كرد . المجاهد لشكر به جنگ او برد . در اين نبردها پيروزى نصيب المجاهد شد و بر جلال الدين غلبه يافت و او را حبس كرد . و اللّه تعالى اعلم .\r\n\r\nشورش جلال الدين بار دوم و زندانى كردن المجاهد و بيعت با الملك المنصور ايوب بن الملك المظفر يوسف\r\nپس از آنكه الملك المجاهد پسر عم خود ، جلال الدين الملك الاشرف ، را به زندان كرد بار ديگر سرگرم نوشخواريها و لذتجوييهاى خود گرديد . تا دولتمردان از اعمال او ملول شدند و جلال الدين براى خلع او ، در نهان با ايشان به گفتگو پرداخت و ايشان با وى موافقت كردند .\r\nدر سال 722 روزى الملك المجاهد به [ تعز 
  ] رفته بود . جلال الدين را از حبس رهانيدند او در يكى از باغها بر الملك المجاهد حمله آورد و او را بگرفت و سپس با عم خود ، الملك المنصور ايوب بن الملك المظفر يوسف بيعت كرد و الملك المجاهد را با چند تن از يارانش دربند كشيد . و اللّه تعالى اعلم بغيبه .\r\n\r\nخلع الملك المنصور ايوب و كشتن او و بازگشت الملك المجاهد به حكومت و منازعه الملك الظاهر بن المنصور با او\r\nچون الملك المجاهد على در قلعهء تعز به زندان شد و الملك المنصور ايوب بر سرير فرمانروايى برآمد ، ياران الملك المجاهد گرد آمدند و در تعز به خانهء الملك المنصور هجوم كردند و او را گرفته در بند نمودند و الملك المجاهد را بار ديگر به فرمانروايى باز گردانيدند و مردم نيز به فرمان او بازگشتند .\r\nاسد الدين عبد اللّه بن الملك المنصور ايوب در دملوه بود . عصيان كرد و سر از فرمان الملك المجاهد برتافت . الملك المجاهد به او نامه نوشت و او را به قتل پدرش كه در حبس وى بود\r\n\r\n","description":"","footnote":"","page_name":" 742 ","page_number":774},
  {"content":"\r\n\r\nتهديد كرد . اسد الدين در عصيان خويش پاى فشرد و اين اختلاف هر چه عميقتر شد و فتنه بزرگتر گرديد . عربها نيز اين اختلاف را مغتنم شمردند و دست به آشوب و فساد زدند .\r\nالملك المنصور ايوب از زندان به پسرش پيام داد كه دملوه را تسليم كند مبادا سبب قتل او در زندان شود . اسد الدين عبد اللّه از پيام پدر سر برتافت و او را پاسخى درشت گفت .\r\nچون الملك المجاهد از مصالحه نوميد گرديد پدرش را در زندان به قتل آورد . مردم دملوه به سركردگى اشراف بنى حمزه قيام كردند و با اسد الدين الملك الظاهر عبد اللّه بن الملك المنصور ايوب ، بيعت كردند . او لشكرى به سردارى الشهاب الصفوى به زبيد فرستاد و آنجا را محاصره نمود و فتح كرد .\r\nالملك المجاهد على بن داود لشكرى به سردارى على بن دواتدار به دفع او فرستاد .\r\nچون به زبيد نزديك شدند ، گرفتار سيل شدند و مردم زبيد بر ايشان شبيخون زدند . بسيارى را كشتند و امرايشان را اسير كردند .\r\nالملك المجاهد سردار خود على را متهم كرد كه با دشمن او سروسرى دارد . پس به او نامه‌اى نوشت و او را براى تحصيل اموال به عدن فرستاد و به موالى عدن نوشت كه او را دستگير كند .\r\nقضا را نامه به دست الملك الظاهر افتاد و آن را نزد دواتدار فرستاد . او به عدن بازگشت و آنجا را محاصره كرد و بگشود و در سال 723 در عدن به نام الملك الظاهر خطبه خواند . سپس فرمانرواى صنعاء و خوص را نيز استمالت كرد و ايشان را به دعوت به نام الملك الظاهر برانگيخت الملك المجاهد على بن داود به ميان قبايل مذحج و اكراد كس فرستاد و از ايشان يارى خواست ولى ايشان به ياريش برنخاستند .\r\nاو در آن هنگام در حصن معديه بود . سپس الملك الظاهر به اشراف مكه و قاضى آن نجم الدين الطبرى نامه نوشت و خبر داد كه در يمن كار بر او قرار گرفته است . و اللّه تعالى ولى التوفيق . لا رب سواه .\r\n\r\nرسيدن لشكرها از مصر به يارى الملك المجاهد و استيلاى او بر امر و مصالحه با الملك الظاهر\r\nچون الملك الظاهر عبد اللّه بن الملك المنصور ايوب بر قلاع يمن مستولى شد و آنها را از الملك المجاهد على بن داود بگرفت ، او را در قلعهء معديه محاصره نمود .\r\nدر سال 724 المجاهد نزد الملك الناصر محمد بن قلاون كسى را به دادخواهى فرستاد .\r\nسلطان نيز در سال 725 لشكرى به سردارى بيبرس الحاجب و اينال از امراى دولتش به يارى او فرستاد . الملك المجاهد به يارى اين لشكر از حصن معديه در نواحى عدن به تعز رفت .\r\n\r\n","description":"","footnote":"","page_name":" 743 ","page_number":775},
  {"content":"\r\n\r\nمردم تعز امان خواستند . امانشان داد و به الملك الظاهر پيام فرستاد كه حاضر است با او مصالحه كند . او گفت به شرطى كه دملوه را به او دهند حاضر به مصالحه است . پيمان صلح بسته شد و بر آن سوگند خوردند . امراى ترك الشهاب الصفوى را طلب كردند و او همان كسى بود كه آتش اين فتنه را افروخته بود . او از قبول اين مصالحه امتناع كرد . بيبرس بر اسب نشست و او را در خيمه‌اش در سوق الخيل در تعز فرو گرفت و بكشت و همهء كسانى را كه بر مجاهد عصيان كرده بودند در هر جا كه بودند ، بگرفت و به قتل آورد . تا همه سر بر فرمان نهادند و پايه‌هاى دولتش استوار شد . سپاهيان در سال 726 به مصر بازگشتند . و اللّه سبحانه و تعالى اعلم .\r\n\r\nفرود آمدن الملك الظاهر عبد اللّه از دملوه و قتل او\r\nچون در يمن كار بر الملك المجاهد على بن داود قرار گرفت و الملك الظاهر عبد اللّه در دملوه نشست ، الملك المجاهد با او طرح دوستى افگند و هر بار به ملاطفت مىپرداخت تا اطمينان يافت كه از او شرى زاده نخواهد شد ولى او همچنان دام خود مىگسترد تا عاقبت الملك الظاهر را از دملوه برگرفت و ديگرى را از سوى خود بر آن فرمانروايى داد . و الملك الظاهر در زمرهء زير دستانش درآمد . سپس او را گرفت و در قلعهء تعز به زندان كرد و در سال 734 در زندان به قتلش آورد .\r\n\r\nحج الملك المجاهد على بن الملك المؤيد داود و حوادثى كه ميان او و امراى مصر رخ داد و دربند كردن او در كرك سپس آزاد شدن او و بازگشتنش به مقر فرمانرواييش\r\nدر سال 751 در ايام الملك الناصر حسن الملك المجاهد به حج رفت و اين سالى بود كه امير طاز كفيل مملكت امير الحاج بود و از مصر به حج رفته بود . در همين سال بيبغاارس هم كه از بزرگان مملكت بود در حالى كه او را بند بر نهاده بودند حج به جاى مىآورد زيرا سلطان ، امير طاز را فرمان داده بود كه در راه مكه او را دستگير كرده بند بر نهد چون امير طاز او را بند بر نهاد خواستار شد كه اجازه دهند حج خود بگزارد . امير طاز اجابت كرد و او در حالى كه در بند و زنجير بود حج به جاى آورد .\r\nالملك المجاهد ، ملك يمن نيز به حج آمده بود و چنان شايع شده بود كه مىخواهد بر كعبه جامه پوشد . امراى مصر و سپاهيان مصر اين كار را ناخوش داشتند و حجاج يمن را سرزنش كردند . اين امر سيب شد كه در قافلهء حجاج يمن شر و شورى برپاى شود و كار به زد و خورد كشد . در اين گير و دار در حجاج مصر شكست افتاد . اين بود كه بيبغاارس را از بند\r\n\r\n","description":"","footnote":"","page_name":" 744 ","page_number":776},
  {"content":"\r\n\r\nآزاد كردند تا قافلهء يمن را كه همه براى نبرد سوار شده بودند در هم شكست و بار ديگر بند بر خود نهاد . الملك المجاهد اسير شده او را به مصر بردند و به زندان افگندند . سپس در سال 752 در دولت الملك الصالح بن الناصر از بندش برهانيدند و او را همراه با قشتمر المنصورى به بلادش فرستادند . چون به ينبع رسيدند . قشتمر احساس كرد كه قصد فرار دارد . پس او را بازگردانيد و در كرك به زندان نمود . پس از آن از بند آزاد شد و به كشور خود بازگرديد و همواره با پادشاه مصر در صلح و صفا مىزيست تا در سال 766 پس از چهل و دو سال حكومت درگذشت .\r\n\r\nحكومت الملك الافضل عباس بن الملك المجاهد\r\nچون الملك المجاهد على بن داود در سال 766 درگذشت ، پسرش الملك الافضل عباس بن على به جايش نشست و پادشاهى يمن بر او قرار گرفت . تا در سال 782 پس از دوازده سال حكومت بدرود حيات گفت . و اللّه تعالى اعلم .\r\n\r\nحكومت الملك المنصور بن الافضل عباس\r\nچون الملك الافضل عباس در سال 778 وفات كرد پسرش الملك المنصور محمد به جايش نشست . در سال 782 غلامان گرد آمدند تا بر او بشورند و بكشندش . چون به نيتشان آگاه شد به دملوه گريختند . عربها راه بر ايشان بگرفتند و اسير كرده نزد او آوردند . الملك المنصور همه را عفو كرد و همچنان پادشاهيش بر دوام بود تا هلاك شد و اللّه تعالى اعلم .\r\n\r\nحكومت الملك الاشرف محمد بن الملك الافضل عباس\r\nچون المنصور محمد بن الافضل درگذشت برادرش الملك الاشرف اسماعيل به پادشاهى يمن رسيد . او در اين عهد كه سال 796 است بر تخت پادشاهى يمن است . و اللّه وارث الارض و من عليها و هو خير الوارثين .\r\n\r\nخبر از دولت تتر از شعوب ترك و چگونگى غلبهء ايشان بر ممالك اسلامى و سرنگونى تخت خلافت بغداد و بيان دولتهايى كه تشكيل دادند و اسلام آوردن ايشان بعد از آن . و آغاز كار و تصاريف احوالشان\r\nپيش از اين گفتيم كه مغولان از شعوب ترك‌اند و تركان همه فرزندان جومر [ 1 
  ] بن\r\n\r\n\r\n","description":"","footnote":"\r\n[ ( 1 ) 
  ] متن : كومر .\r\n","page_name":" 745 ","page_number":777},
  {"content":"\r\n\r\nيافث‌اند و اين قولى درست است و در تورات نيز چنين آمده است . همچنين از اجناس و شعوب ترك سخن آورديم و گفتيم از آن جمله‌اند غز كه سلجوقيان از ايشان‌اند و هياطله كه خلج [ 1 
  ] از ايشان است و صغديان كه در بلاد صغد در نزديكى سمرقند زندگى مىكنند . نيز از آن شعوب شمرديم ختا و تغزغز را كه تاتارند . مساكن اين دو امت در سرزمين طمغاج است .\r\nگويند كه طمغاج بلاد تركستان و كاشغر و متعلقات آن از ما وراء النهر است و طمغاج بلاد ملوك ايشان است در اسلام . همچنين از تركان شمرديم خزلخ [ 2 
  ] و غور و خزر و خفشاخ يا قفچاق و يمك و آلان [ 3 
  ] را و مىگويند : آلان و چركس و ازكش [ 4 
  ] .\r\nصاحب روجار در كتاب جغرافياى خود گويد : عسسه و تغزغز و خرخيز و كيمياك و خزلخ و خزر و خلخ و بلغار و يمناك و برطاس و سنجرت و خرجان و انگر . و مىگويد مساكن انگر در بلاد بنادقه است از سرزمين روم . همهء اين امتها ترك‌اند از ما وراء النهر در شرق تا درياى محيط ميان جنوب و شمال از اقليم اول تا هفتم و چين در وسط بلاد ايشان است .\r\nچين نخست از آن برادرانشان بنى صينى از بنى يافث بود . سپس به آنان تعلق گرفت و بر سرتاسر آن جز اندكى از سواحل دريا مستولى شدند و چنان كه در آغاز كتاب در باب دولت سلجوقى آورده‌ايم تركان مردمى چادرنشين و بيابانگردند . بيشترشان در صحرايى ميان چين و بلاد تركستان زندگى مىكنند .\r\nتركان را با ايرانيان پيش از اسلام ، جنگهايى بوده است كه در كتب آمده است .\r\nپادشاهانشان در آن عهد از تخمهء افراسياب [ 5 
  ] بودند . همچنين در آغاز فتح اسلامى نيز مسلمانان را با آنان بر سر اسلام جنگهاى طولانى بود . تركان به اسلام گردن نمىنهادند و مسلمانان از آنان كشتار بسيار كردند تا عاقبت بر ايشان غلبه يافتند و پادشاهانشان به اسلام گرويدند .\r\nاين وقايع بعد از قرن اول بوده است . در عصر اسلامى ايشان را در بلاد تركستان و كاشغر دولتى بود و من نمىدانم كه آن ملوك از كدام طوايف از تركان بوده‌اند .\r\nبعضى گويند كه ايشان از فرزندان افراسياب بوده‌اند و حال آنكه در آن ميان طايفه‌اى به نام افراسياب شناخته نشده است .\r\nاين پادشاهان را خاقان لقب بود . هر يك از ايشان كه پادشاهى مىيافت او را خاقان مىگفتند . چون كسرى براى شاهان ايران و قيصر براى شاهان روم . پادشاهان تركستان اسلام آوردند و با آل سامان پادشاهان ما وراء النهر كه تابع دولت عباسى بودند ، نبردها كردند و اين نبردها همچنان بر دوام بود تا دولت ايشان و دولت آل سامان منقرض گرديد و محمود بن سبكتكين از موالى آل سامان دولت و پادشاهى ايشان را در خراسان و ما وراء النهر ادامه داد .\r\n\r\n\r\n","description":"","footnote":"\r\n[ ( 1 ) 
  ] متن : قلج .\r\n[ ( 2 ) 
  ] متن : خزلج .\r\n[ ( 3 ) 
  ] متن : علان .\r\n[ ( 4 ) 
  ] متن : اركش\r\n[ ( 5 ) 
  ] متن : فراسيان .\r\n","page_name":" 746 ","page_number":778},
  {"content":"\r\n\r\nدر اين عهد آل سلجوق نيز پديدار شدند و بر ملوك ترك غلبه يافتند و در زمرهء واليان ايشان درآمدند و اين سنتى است كه دول بيابانگرد بر دولتهاى متمدن شهرنشين غلبه مىيابند .\r\nآل سلجوق بر خاندان سبكتكين نيز پيروز شدند و بعد از قرن چهارم بر سراسر بلاد اسلام مستولى شده بودند و سرزمينهايى از هند تا پايان معموره در شمال و از چين تا خليج قسطنطينيه در مغرب را زير فرمان درآوردند . همچنين يمن و حجاز و شام را گرفتند و بسيارى از بلاد روم را تصرف كردند و دولتى تشكيل دادند كه پس از دولت عربى و خلفا در عالم اسلام بدان وسعت دولتى شناخته نشده است . و آنچنانكه سنت خداوند در ميان بندگان است آن دولت عظيم پس از دويست سال منقرض شد .\r\nپس از آمدن تركان سلجوقى به خراسان ، از پى آنها در نواحى تركستان و كاشغر قوم ديگرى از ترك آمدند . اينان را ختا مىگفتند و از پس آنها اقوام مغول به تركستان تا حدود چين قدم نهادند . ملوك خانيه تركستان به سبب ناتوانيشان ياراى دفع آنان نداشتند . ارسلان خان محمد بن سليمان بن داود بغراخان آنان را در پادگانهايى ميان كشور خود و چين جاى داد و آنان را در آن سرزمينها اقطاع داد . آنان نيز در آن نواحى دست به فساد و شورش گشودند .\r\nآنگاه پادشاه بزرگ ترك گورخان [ 1 
  ] در سال 531 [ 2 
  ] از چين در حركت آمد . امم ختا نيز به دو پيوستند . محمودخان بن محمد بن سليمان داود بغراخان صاحب تركستان و ما وراء النهر از خانيه كه خواهرزادهء سلطان سنجر بن ملكشاه سلجوقى پادشاه خراسان بود به مقابلهء ايشان رفت . محمودخان شكست خورد و از دايى خويش سلطان سنجر يارى طلبيد ملوك خراسان و سپاهيان مسلمان گرد آمدند و براى نبرد از جيحون گذشتند . طوايف ترك و ختا نيز به نبرد آمدند در ماه صفر سال 536 نبرد درگرفت و سنجر شكست خورد و زنش به اسارت افتاد .\r\nگورخان پادشاه ترك پس از چندى آزادش كرد و بر ما وراء النهر استيلا يافت .\r\nگورخان در سال 537 بمرد و بعد از او دخترش به جايش نشست . دختر نيز درگذشت و مادرش زوجهء گورخان به پادشاهى رسيد . آنگاه دولتشان منقرض شد و ما وراء النهر در دست ايشان بماند . تا آنگاه كه در سال 612 علاء الدين محمد بن تكش بر خوارزم مستولى شد . او و پدرش ، خوارزمشاه لقب داشتند . ملوك خانيه در بلاد خود در ما وراء النهر بودند . براى دفع ختا از ايشان يارى خواستند . زيرا ختاييان در آن طرف آشوب و فساد بسيار كرده بودند .\r\nخوارزمشاه به دادخواهى آنان پاسخ داد و در سال 606 از آب بگذشت . پادشاهشان در اين روزگار سالخورده و به فنون رزم آگاه بود . چون روياروى آمدند دشمن را منهزم نمودند و پادشاهشان طاينگو [ 3 
  ] را خوارزمشاه اسير كرد و به خوارزم فرستاد . و ساير بلاد ختا را تا اوزگند\r\n\r\n\r\n","description":"","footnote":"\r\n[ ( 1 ) 
  ] متن : كوخان .\r\n[ ( 2 ) 
  ] متن : 521 .\r\n[ ( 3 ) 
  ] متن : طانيكوه .\r\n","page_name":" 747 ","page_number":779},
  {"content":"\r\n\r\nتصرف كرد و نواب خود را در آن بلاد بگماشت و خواهر خود را به خان سمرقند به زنى داد چنان كه رسم ختاييان بود براى آنجا شحنه‌اى معين كرد و به ديار خود بازگرديد .\r\nپادشاه سمرقند يك سال پس از بازگشت خوارزمشاه بر شحنه بشوريد و او را به قتل آورد و آهنگ قتل زوجهء خود ، خواهر خوارزمشاه را نمود . خوارزمشاه او را در سمرقند محاصره كرد و شهر را به جنگ بگرفت و او را با جماعتى از خويشاوندانش به قتل رسانيد و نشان خانيه و پادشاهى ايشان از ما وراء النهر برافگند . و در ديگر بلاد نواب خود را جاى داد .\r\nقوم تاتار آن سوى اين ختاييان در حدود چين ، ميان چين و تركستان سكونت داشتند .\r\nپادشاهشان كوچلك [ 1 
  ] خان بود . ميان ايشان و ختا همواره دشمنى و جنگ بود . از آن گونه كه غالبا ميان دو دولت همسايه واقع مىشود . چون شنيدند كه خوارزمشاه با ختا چه كرده است آهنگ انتقام كشيدن نمودند و كوچلك خان با طوايف تاتار به سوى ختا در حركت آمد تا در اين فرصت فتوحاتى حاصل كند . ختاييان نزد خوارزمشاه رسول فرستادند و كوشيدند كه او را بر سر مهر آرند تا آنان را بر دشمنشان پيش از آنكه جاى پاى مستحكم كند پيروز گرداند .\r\nكوچلك خان پادشاه تاتار نيز چنين پيامى به او داد . هر يك از دو فريق تاتار و ختا مىپنداشت كه خوارزمشاه با اوست و خوارزمشاه خود را از آن هر دو دور نگه مىداشت . عاقبت جنگ درگرفت . ختا شكست خورد و خوارزمشاه جانب تاتار را گرفت و ختاييان را در هر جا كه يافتند قلع و قمع كردند چنان كه جز شمار اندكى از ايشان نجات نيافت كه اينان نيز در كوهستانهاى نواحى تركستان پناه گرفتند و اندكى ديگر به خوارزمشاه پيوستند .\r\nخوارزمشاه نزد كوچلك خان رسول فرستاد و پيروزى او را بر ختاييان بستود و يادآور شد كه اين پيروزى به يارى او حاصل شده . كوچلك خان نيز تصديق كرد و او را سپاس گفت .\r\nچندى بعد خوارزمشاه مدعى شد كه بلاد مفتوحه از آن اوست و لشكرى به جنگ ايشان فرستاد . چون دو لشكر روياروى آمدند ، خوارزمشاه دريافت كه او را تاب مقاومت نيست . از جنگ خوددارى كرد و كوچلك خان ملامتش نمود و او عذرهاى مغالطه‌آميز مىآورد .\r\nكوچلك در خلال اين احوال بر كاشغر و تركستان و بلاساغون [ 2 
  ] غلبه يافت سپس براى نبرد با خوارزمشاه به چاچ و فرغانه و اسپيجاب و كاشان و بلاد اطراف آن كه در ميان همهء شهرهاى خدا جايى از آنها خرمتر و باصفاتر و آبادانتر نبود ، رفت . مردم آن ديار به بلاد مسلمانان آمدند و از بيم آنكه به دست تاتار افتد همهء آن بلاد ويران كردند .\r\nطايفهء ديگرى كه به مغول معروف بودند به خلاف كوچلك خان برخاستند . پادشاه اينان چنگيزخان بود . كوچلك خان به جنگ آنان سرگرم شد و از خوارزمشاه غافل ماند .\r\n\r\n\r\n","description":"","footnote":"\r\n[ ( 1 ) 
  ] متن : كشلى .\r\n[ ( 2 ) 
  ] متن : ساغون .\r\n","page_name":" 748 ","page_number":780},
  {"content":"\r\n\r\nخوارزمشاه از آب بگذشت و به خراسان آمد و در خوارزم فرود آمد . باقى اين وقايع را خواهيم آورد . و اللّه سبحانه و تعالى اعلم .\r\n\r\nاستيلاى تاتار بر ممالك خوارزمشاه در ما وراء النهر و خراسان و هلاكت خوارزمشاه و حكومت محمد بن تكش\r\nچون سلطان به خراسان آمد بر ممالك ميان خراسان و بغداد مستولى شد يعنى بر خراسان و مازندران [ 1 
  ] و باميان و غزنه تا بلاد هند استيلا يافت و متصرفات پادشاهان غور را بگرفت و رى و اصفهان و ساير بلاد جبل را تا عراق در تصرف آورد . و نزد خليفه كس فرستاد كه به نام او خطبه بخوانند چنان كه به نام پادشاهان سلجوقى خطبه مىخوانده‌اند - و چنان كه در اخبار دولتشان آورده‌ايم - خليفه امتناع كرد .\r\nخوارزمشاه در سال 616 از عراق بازگرديد و در نيشابور نشيمن گرفت . رسولان چنگيزخان با هدايايى از زر و سيم و نافه‌هاى مشك و سنگ پشم و جامه‌هاى ختايى بافته از كرك شتر سفيد بيامدند و گفتند كه او پادشاه چين و تركستان است و اينك مىخواهد روابط دوستانه برقرار كند و بازرگانان از دو سو درآمد و شد باشند . چنگيز در پيام خود براى خوشدل كردن سلطان خوارزمشاه او را چون عزيزترين فرزندان خود خطاب كرده بود . سلطان از اين عنوان به خشم آمد و آتش كينه در دلش افروخته شد . محمود خوارزمى از رسولان چنگيز را بخواند و به او انعام داد و خواست كه در آنجا براى او جاسوسى كند و پرسيد : آيا درست است كه او خود را پادشاه چين خوانده و بر طمغاج [ 2 
  ] مستولى شده ؟ او تصديق كرد . سپس از ميزان لشكريان او پرسيد . محمود از آنچه بود كمتر گفت . سپس سلطان محمد ، چنگيز را بدان سبب كه او را فرزند خود خطاب كرده است نكوهش نمود .\r\nسلطان رسولان را با اين پيام كه حاضر است كه باب دوستى و بازرگانى ميان دو طرف باز باشد ، روانه نمود .\r\nپس از اين قرارداد جمعى از بازرگانان مغول به شهر اترار آمدند . فرمانرواى آنجا ينال خان [ معروف به غايرخان 
  ] پسر دايى سلطان خوارزمشاه بود . بازرگانان اموال خود به او عرضه داشتند . ينال به سلطان نامه نوشت كه اينان كه آمده‌اند بازرگان نيستند جمعى جاسوسان اند . سلطان نوشت كه از ايشان برحذر باشد . ينال خان اموالشان را بستد و خودشان را در نهان بكشت . خبر به چنگيز رسيد و پيامى نكوهش‌آميز به سلطان داد و گفت اگر ينال‌خان چنين\r\n\r\n\r\n","description":"","footnote":"\r\n[ ( 1 ) 
  ] متن : مازندان .\r\n[ ( 2 ) 
  ] متن : طوغاج .\r\n","page_name":" 749 ","page_number":781},
  {"content":"\r\n\r\nكرده است او را نزد من بفرست و در نامهء خود تهديدهاى سخت كرده بود . سلطان به هم برآمد و رسولان را بكشت .\r\nخبر به چنگيز رسيد ، لشكر در حركت آورد و عزم بلاد خوارزمشاه نمود . سلطان براى تعمير باروهاى سمرقند خراج دو سال سمرقند را پيشاپيش از مردمش بستد . و خراج سال سوم را براى بسيج كردن سوارانى جهت دفاع از شهر .\r\nخوارزمشاه به نبرد چنگيز لشكر بيرون آورد . ميان دو طرف نبردى سخت درگرفت و از هر دو سو جمع كثيرى كشته شدند . در اين پيكار لشكر خوارزمشاه تار و مار شد . خوارزمشاه به جيحون بازگشت و در آنجا درنگ كرد و لشكر خود را در شهرهاى ما وراء النهر چون بخارا و سمرقند و ترمد پراكنده ساخت . و آينانج [ 1 
  ] يكى از امراى بزرگ خود را در بخارا نهاد و ديگر اميران را زير نظر او قرار داد . چنگيزخان بيامد سلطان از آب بگذشت . چنگيزخان به اترار در آمد و شهر را در محاصره گرفت و تصرف كرد و امير آن ينال‌خان را كه بازرگانان را كشته بود اسير كرد و سيم گداخته در گوش و چشمان او ريخت . سپس بخارا را محاصره نمود و به امان بگرفت . چون قلعهء بخارا به مقاومت ايستاد ويرانش كرد سپس بر مردم غدر كرد و همه را بكشت يا اسير كرد و در سال 619 در سمرقند نيز چنين كرد .\r\nچنگيزخان نامه‌هايى به امراى خوارزم كه خويشاوندان مادر سلطان ، تركان خاتون ، بودند نوشت - چنان كه گويى پاسخ نامه‌هاى ايشان است كه او را به بلاد خود فراخوانده‌اند و از خوارزمشاه برائت جسته‌اند و او را از اينكه حق مادر خود را رعايت نكرده نكوهش نموده‌اند . چنگيز در اين نامه‌ها وعده داده كه آرزوهاى آنان برآورد . تركان خاتون ، در آن ايام در خراسان بود . چنگيز در آن نامه‌ها او را وعده داده بود كه در خراسان با او ديدار خواهد كرد و كسى را بفرستد تا مراسم عهد و سوگند به جاى آورد . چنگيز اين نامه‌ها را فرستاد و چنان كرد كه به دست سلطان افتد . چون سلطان آن نامه‌ها بخواند از مادر خود و خويشاوندانش به شك افتاد و از آنان بيمناك شد . آنان نيز از او برميدند و از دو سو جدايى و نفرت پديد آمد .\r\nچون چنگيزخان بر ما وراء النهر مستولى شد و نايب بخارا با اندكى از لشكريان خود از مرگ برهيد سلطان از آب جيحون عبور كرد . طوايف ختا كه با او بودند از او جدا شدند و مردم از گرد او برفتند . چنگيز بيست هزار سپاهى را كه مغولان مغربه نام گرفتند - زيرا راهى بلاد غربى خراسان تا قفچاق شدند - از پى او روان نمود . سلطان به نيشابور رسيد ولى در آنجا درنگ ناكرده رهسپار مازندران شد و مغولان در پى او بودند . چون به همدان رسيد مغولان سپاهش را تار و مار كردند و او خويشتن به جبال طبرستان افگند و در قريه‌اى در ساحل دريا\r\n\r\n\r\n","description":"","footnote":"\r\n[ ( 1 ) 
  ] آبنايخ .\r\n","page_name":" 750 ","page_number":782},
  {"content":"\r\n\r\nاقامت گزيد . اندكى از قومش نيز با او بودند . بار ديگر در آنجا مورد حمله واقع شد . به جزيره‌اى درون درياچهء طبرستان پناه برد . مغولان به آب زدند ولى نتوانستند در آب پيش روند بناچار بازگشتند . خوارزمشاه در آن جزيره ماند و بيمار شد و در سال 617 در همانجا درگذشت .\r\nپسر خود جلال الدين منكبرنى [ 1 
  ] را جانشين خود قرار داد . چون خبر فرار او بر تركان خاتون كه در خوارزم بود رسيد از خوارزم بيرون آمد و راهى مازندران شد و به قلعهء ايلال [ 2 
  ] از قلاع مازندران پناه برد . مغولان از تعقيب خوارزمشاه بازگشتند و قلاع مازندران را بگشودند و مازندران را به تصرف درآوردند و قلعهء ايلال را به صلح گرفتند و مادر سلطان و دختران او را اسير كردند و دخترانش را به زنى گرفتند . از جمله دوشىخان پسر چنگيزخان با يكى از آنان ازدواج كرد . تركان خاتون همچنان در خوارى و گمنامى نزد ايشان در اسارت ماند . و اللّه سبحانه و تعالى اعلم .\r\n\r\nحركت مغولان مغربه بعد از خوارزمشاه به عراق و آذربايجان و استيلاى ايشان بر آن بلاد تا بلاد قفچاق و روس و بلاد خزر\r\nاين دسته از مغولان در سال 616 از تعقيب سلطان محمد خوارزمشاه بازگشتند و به همدان آمدند . در راه بر هر جا و هر كه گذشتند غارت كردند و كشتند . مردم همدان با آنان مصالحه كردند و هر چه مغولان خواستند به جاى آوردند . مغولان به سنجار رفتند . مردم سنجار نيز با آنان مصالحه كردند . مردم قومس تسليم شدند . مغولان شهر را محاصره كردند و به جنگ تصرف نمودند و بيش از چهل هزار تن را كشتند . سپس به آذربايجان رفتند . صاحب تبريز با آنان مصالحه كرد . مغولان به بلاد گرج و موقان رفتند و در آن بلاد نيز قتل و تاراج كردند .\r\nمردم آن نواحى گرد آمدند و بسيارى از ايشان را كشتند . اين واقعه در پايان سال 617 بود . آنگاه به مراغه بازگشتند و در ماه صفر سال 618 مراغه را به جنگ بستدند و قتل و تاراج كردند . از آنجا رهسپار اربل شدند . مظفر الدين كوكبرى در اربل بود . از صاحب موصل يارى خواست . او نيز با لشكرى به ياريش آمد . سلطان آن لشكر را به دقوقا فراخواند تا با لشكر او همدست شده از عراق دفاع نمايند و مظفر الدين كوكبرى صاحب اربل را بر اين سپاه سردارى داد ، ولى مظفر الدين و مغولان هر دو از نبرد منصرف شدند .\r\nمغولان به همدان رفتند . شحنهء آنها در همدان بود ولى مردم همدان از مصالحهء\r\n\r\n\r\n","description":"","footnote":"\r\n[ ( 1 ) 
  ] متن : سكرى .\r\n[ ( 2 ) 
  ] متن : ايلاز .\r\n","page_name":" 751 ","page_number":783},
  {"content":"\r\n\r\nبا او امتناع كرده بودند . مغولان همدان را به جنگ گرفتند و قتل عام كردند و تاراج نمودند و خراب كردند . سپس به آذربايجان بازگشتند . اردبيل را تصرف كردند و قتل عام و تاراج و ويران نمودند . آنگاه به تبريز رفتند . ازبك بن پهلوان به نخجوان رفته بود . مغولان با مردم تبريز مصالحه كرده آنان را امان دادند . آنگاه به بيلقان رفتند و بيلقان را به جنگ گرفتند و كشتار و مثله كردن را از حد گذرانيدند و همهء اعمال آن را قتل و غارت كردند . سپس گنجه ، قاعدهء اران را مورد تاخت و تاز قرار دادند . مردم گنجه با آنان مصالحه كردند . مغولان به گرج لشكر بردند . گرجيان را منهزم ساختند و آنان را در پايتختشان تفليس محاصره نمودند ولى دره‌ها و گردنه‌هايى كه بر سر راهشان بود آنان را از پيشروى بازداشت . آنگاه آهنگ در بند شروان نمودند و شهر شماخى [ 1 
  ] را محاصره كردند و به جنگ بستدند و در آنجا قتل و تاراج كردند . چون گذشتن از دربند ميسر نشد خواستند با شروان مصالحه كنند . فرمانرواى شروان جمعى از مردان خود را نزد آنان به رسالت فرستاد . مغولان بعضى رسولان را كشتند و بعضى را اسير كردند . و از دربند به سرزمين‌هاى پهناور رسيدند در آنجا از قفچاق و آلان [ 2 
  ] و لكز [ 3 
  ] و طوايف تركان مسلمان و كفار غير مسلمان طوايف بىشمار بودند كه به سبب كثرتشان مغولان را ياراى غلبه بر آنها نبود . از اين رو كوشيدند تا ميان آن اقوام دشمنى افگنند و بدين شيوه بر بلاد ايشان مستولى شدند . سپس دست به قتل و تاراج ايشان گشودند و بسيارى را كشتند يا اسير كردند . جمع كثيرى نيز به بلاد روس گريختند و باقى به كوهها يا نيزارها و جنگلها پناه بردند . مغولان به شهر بزرگشان سراى [ 4 
  ] در كنار درياى بنطش كه پيوسته به خليج قسطنطينيه است رسيدند . اين شهر مركز بازرگانى و منبع حيات ايشان بود . مغولان شهر را گرفتند و مردم به كوهستانها گريختند برخى نيز به كشتى نشسته به بلاد روم ، يعنى بلاد زير فرمان قلج ارسلان فرار كردند .\r\nمغولان در سال 620 از بلاد قفچاق به بلاد مجاورشان يعنى بلاد روس لشكر راندند .\r\nبلاد روس بلادى گسترده است . مردمش كيش مسيحى دارند . روسها براى دفاع از مرزهاى كشورشان در حركت آمدند . جماعاتى از قفچاقها نيز با آنان بودند ، ولى شكست خوردند و مغولان بسيارى را كشتند و اسير كردند و آن بلاد را تاراج نمودند . روسها به كشتى نشسته به بلاد اسلام گريختند و مغولان همچنان سرگرم قتل و غارت بودند . مغولان در پايان آن سال بازگشتند و به بلغار رفتند . بلغاريان لشكر گرد كرده به دفاع آمدند و جمع كثيرى را به كمين نشانده بودند . بناگاه از مقابل مغولان بگريختند ، مغولان از پى ايشان بتاختند . چون به كمينگاهها رسيدند مردان از كمين برجستند و از پشت سر حمله كردند . جز اندكى از ايشان كس نجات\r\n\r\n\r\n","description":"","footnote":"\r\n[ ( 1 ) 
  ] متن : سماجى .\r\n[ ( 2 ) 
  ] متن : ايلاز .\r\n[ ( 3 ) 
  ] متن : غز .\r\n[ ( 4 ) 
  ] متن : سرداق .\r\n","page_name":" 752 ","page_number":784},
  {"content":"\r\n\r\nنيافت . سپاهيان مغول به نزد چنگيزخان كه در طالقان بود پيوستند و قفچاقها به بلاد خود خود بازگشتند و در آنجا استقرار يافتند . و اللّه تعالى ولى التوفيق بمنه و كرمه .\r\n\r\nحركت چنگيزخان به خراسان و غلبهء او بر اعمال آن و بر خوارزمشاه\r\nپس از آنكه خوارزمشاه از جيحون گذشت و دسته‌اى از مغولان براى دستگيرى او به سمت مغرب در حركت آمدند ، چنگيزخان خود سمرقند را تصرف كرد و لشكرى به ترمد فرستاد و لشكرى به خوارزم و لشكرى به خراسان . لشكر خوارزم از ديگر لشكرها بزرگتر بود زيرا خوارزم پايتخت كشور بود و جايگاه لشكرها . چنگيز پسران خود جغاتاى و اوكتاى [ 1 
  ] را به محاصرهء خوارزم فرستاد . پنج ماه شهر در محاصره بود و مقاومت مىكرد . چنگيزخان پىدرپى لشكر مىفرستاد تا سراسر خوارزم را ناحيه بناحيه تصرف كردند . سپس سدى را كه بر آب جيحون بود سوراخ كردند و آب بيامد و شهر را غرق كرد . مردم جمعى غرق شدند و جمعى به شمشير كشته شدند . اين قول ابن الاثير است . نسائى [ 2 
  ] منشى جلال الدين گويد كه دوشىخان ، آنان را امان داد . چون بيرون آمدند همه را بكشت . اين واقعه در ماه محرم سال 617 بود .\r\nپس از اين فتح دوشىخان و لشكرش نزد چنگيزخان بازگشتند . و در طالقان به خدمت او رسيدند .\r\nلشكرى كه به ترمد رفت به فتح ترمد نايل آمد . اينان از ترمد به كلات [ 3 
  ] پيش رفتند . كلات از قلاع جيحون بود . آنجا را تصرف كردند و ويران نمودند .\r\nلشكر خوارزم از آب بگذشت و به بلخ آمد . بلخ را در سال 617 به امان بگرفتند و در آنجا شحنه‌اى نهادند . سپس راهى زوزن و اندخود [ 4 
  ] و فارياب [ 5 
  ] شدند . و آن بلاد را تصرف كردند و بر هر يك شحنه‌اى گماشتند . سپس به طالقان رفتند و قلعهء منصور كوه [ 6 
  ] را كه قلعه‌اى استوار بود گرفتند . چون قلعه شش ماه مقاومت ورزيد چنگيزخان خود بيامد و چهار ماه ديگر قلعه را محاصره كرد . سپس فرمان داد خاك و چوب بر روى هم انباشتند چنان كه تلى بلند مساوى با قلعه پديد آمد . چون مدافعان قلعه به هلاك خود يقين كردند دروازه را بگشودند و حمله‌اى دليرانه كردند . سواران به كوههاى اطراف گريختند و پيادگان كشته شدند . مغولان به شهر درآمدند و هر چه بود غارت كردند .\r\nچنگيزخان لشكرى به سردارى داماد خود قفچاق نوين به نسا [ 7 
  ] فرستاد . قفچاق نوين در محاصرهء شهر كشته شد . مغولان شهر را گرفتند و ويران كردند و مردم را كشتند . گويند\r\n\r\n\r\n","description":"","footnote":"\r\n[ ( 1 ) 
  ] متن : اركطاى .\r\n[ ( 2 ) 
  ] متن : نسابى .\r\n[ ( 3 ) 
  ] متن : كلابه .\r\n[ ( 4 ) 
  ] متن : ايدحور .\r\n[ ( 5 ) 
  ] متن : مازندران .\r\n[ ( 6 ) 
  ] متن : صاركوه .\r\n[ ( 7 ) 
  ] متن : سبا .\r\n","page_name":" 753 ","page_number":785},
  {"content":"\r\n\r\nبيش از هفتاد هزار مردم در آنجا كشته شدند . سپس چنگيزخان لشكر به مرو فرستاد . همهء كسانى كه از ديگر جايها گريخته بودند به مرو آمده بودند . در خارج شهر بيش از دويست هزار مردم گرد آمده بودند و در پيروزى خويش ترديد نداشتند . چون مغولان پيش آمدند همه بگريختند . مغولان كشتار بسيار كردند . سپس پنج ماه شهر را محاصره نمودند . فرماندهء سپاهيان شهر امان خواست و فرود آمد . همه مردم شهر را هلاك كردند و چنگيزخان خود در كشتنشان حضور داشت . گويند هفتصد هزار تن كشته شدند . سپس رهسپار نيشابور شدند . شهر را به جنگ گرفتند و قتل عام كردند . در طوس [ 1 
  ] نيز چنين كردند . سپس به هرات رفتند . هرات را به امان گرفتند و شحنه‌اى در آنجا نهادند و نزد چنگيزخان كه در طالقان بود بازگشتند . چنگيزخان لشكرها به اطراف خراسان گسيل مىداشت تا همه را ويران نمود . اين واقعه در سال 617 بود . و اللّه تعالى اعلم .\r\n\r\nگريختن جلال الدين و رهسپار شدن مغولان از پى او و فرار او به هند\r\nچنگيزخان لشكرى به طلب جلال الدين فرستاد . جلال الدين پس از هلاكت پدرش و خروج تركان خاتون از خوارزم ، به خوارزم بازگشت و شهر را در تصرف گرفت و مردم بر او گرد آمدند . سپس او را خبر دادند كه تركان بياووتى [ 2 
  ] خويشاوندان تركان خاتون به اوزلوغ شاه [ 3 
  ] گرايش يافته‌اند . اوزلوغ شاه پسر تركان خاتون بود و به منزلهء پسر خواهر ايشان .\r\nاينان قصد آن داشتند كه بناگاه جلال الدين را فرو گيرند . جلال الدين از خوارزم بگريخت و به نيشابور رفت . سپاهيان مغول به خوارزم آمدند . اوزلوغ شاه و برادرانش از خوارزم بيرون آمدند كه در نيشابور به جلال الدين ملحق شوند . مغولان از پى ايشان روان شدند و همه را يافتند و كشتند .\r\nجلال الدين رهسپار غزنه شد و شهر را از دست شورشگرانى كه در ايام اين فتنه بر شهر غلبه يافته بودند بگرفت . اين واقعه در سال 618 اتفاق افتاد .\r\nامراى پدرش كه در خلال اين فتنه‌ها بر نواحى خراسان غلبه يافته بودند و مغولان آنان را رانده بودند اينك نزد جلال الدين آمده با او در محاصرهء قلعهء قندهار شركت جسته بودند . بقاياى لشكر مغول كه از برابر جلال الدين گريخته بودند به چنگيزخان پيوستند چنگيزخان پسر خود تولى را به جنگ جلال الدين فرستاد . فراريان مغول نيز به اين لشكر پيوستند و بار ديگر با جلال الدين روبرو شدند . در اين نبرد از مغولان جز اندكى نجات نيافت .\r\nجلال الدين بر ساحل رود سند فرود آمد . جماعتى از امرايش در نبرد نخستين از او اعراض كرده\r\n\r\n\r\n","description":"","footnote":"\r\n[ ( 1 ) 
  ] متن : طرابلس .\r\n[ ( 2 ) 
  ] متن : بياروتيه .\r\n[ ( 3 ) 
  ] متن : يويغ شاه .\r\n","page_name":" 754 ","page_number":786},
  {"content":"\r\n\r\nبودند و اين اعراض و تفرقه بر سر تقسيم غنايم بود . جلال الدين نزد ايشان كس فرستاد تا از ايشان دلجويى كند ولى چنگيزخان در رسيد و سه روز جنگ در پيوست و به هزيمتش داد .\r\nسلطان به رود سند رسيد . نخست همهء زن و فرزند و حرمش را بكشت . سپس به آب سند زد و به آن سو رفت . اين واقعه در سال 618 اتفاق افتاد .\r\n\r\nاخبار غياث الدين پسر خوارزمشاه با مغول\r\nسلطان محمد خوارزمشاه كشور خود را ميان فرزندانش تقسيم نموده بود . عراق را به غورسانچى [ 1 
  ] داد و كرمان را به غياث الدين پيرشاه [ 2 
  ] ، غياث الدين در ايام پدرش به كرمان نرفت . چون خوارزمشاه به ناحيهء رى گريخت ، پسرش غورسانچى فرمانرواى عراق ، به ديدار او شتافت . سپس جنگ مغولان در حدود رى پديد آمد و خوارزمشاه به طبرستان به جزيرهء آبسكون رفت . غورسانچى به كرمان رفت . سپس بازگشت و بر اصفهان و رى مستولى شد . مغولان بر سر او لشكر بردند و او را در قلعهء اوند ( ؟ ) محاصره كرده كشتند . برادرش غياث الدين در كرمان بود .\r\nيغان طايسى اتابك ركن الدين غورسانچى كه دم مخالفت مىزد با او يار شد و چون غياث الدين عراق و مازندران و خوزستان را تصرف كرد همدان را به يغان طايسى اقطاع داد . آنگاه غياث الدين به آذربايجان رفت . صاحب آذربايجان ازبك بن پهلوان با او دست دوستى داد .\r\nسپس امراى پدرش كه هر يك به ناحيه‌اى از خراسان غلبه يافته بودند نزد او آمدند . مثلا اينانج [ 3 
  ] خان نايب بخارا بعد از آن وقايع بر نسا و نواحى آن و جرجان و شيروان و سراسر خراسان غلبه يافته بود . و تكين پهلوان بر مرو مستولى شده بود . او در سال 617 از جيحون گذشت و شحنهء مغول را فرو كوفت . مغولان از پى او به شيروان آمدند . در خراسان در حوالى جرجان با اينانح خان روبروى شدند و ايشان را تار و مار كردند . بقاياى لشكر در عراق و رى و آن سوى رى به طرف جنوب و نيز موغان و آذربايجان پراكنده شدند . خوارزم همچنان به نواحى مختلف تقسيم شده و ميان اين و آن دست بدست مىگشت و لشكر مغول همچنان در بلاد عراق تاخت و تاز مىكردند و غياث الدين سرگرم لذتجوييهاى خود بود و اللّه تعالى اعلم .\r\n\r\nبازگشت جلال الدين از هند و استيلاى او بر عراق و كرمان و آذربايجان سپس حركت لشكر مغول به سوى او\r\nجلال الدين در سال 621 از هند بازگشت و بر متصرفات برادر خود غياث الدين در عراق و كرمان استيلا يافت . سپس نزد خليفه فرستاد و خواست نام او در خطبه بياورد . خليفه به\r\n\r\n\r\n","description":"","footnote":"\r\n[ ( 1 ) 
  ] متن : غورنشاه .\r\n[ ( 2 ) 
  ] متن : تمر شاه .\r\n[ ( 3 ) 
  ] متن : ابنايج .\r\n","page_name":" 755 ","page_number":787},
  {"content":"\r\n\r\nسخن او گوش نداد و آماده نبرد با او شد . بلاد رى پس از ويرانيش به دست مغولان مغربه برخى از مردمش بازگشتند و آن را بار ديگر آبادان ساختند . چنگيز لشكرى از مغولان به آنجا فرستاد تا بار ديگر خرابش كردند . همچنين ساوه [ 1 
  ] و قم و كاشان را خراب كردند . سپاه خوارزمشاه از برابر ايشان از همدان بازپس نشست و مغولان همدان را نيز ويران نمودند و از پى او برفتند و تا حدود آذربايجان همچنان بر لشكر جلال الدين ضربتهاى شگرف مىزدند . جمعى از لشكريان ، خود را به تبريز افگندند و مغولان در پى ايشان بودند .\r\nازبك بن پهلوان صاحب تبريز با مغولان از در دوستى درآمد ، بعضى از آنان را تسليم مغولان كرد و بعضى را خود به قتل رسانيد و سرهايشان را همراه با اموالى نزد مغولان فرستاد .\r\nآنان نيز از بلاد او بازگشتند .\r\nجلال الدين در سال 622 به آذربايجان راند و آن سرزمين را تصرف كرد و ما اخبار آن وقايع در ضمن اخبار دولت او آورديم .\r\nجلال الدين شنيد كه مغولان از بلاد خود ، آن سوى جيحون ، به عراق مىآيند .\r\nجلال الدين در ماه رمضان سال 625 به دفع ايشان لشكر بياراست و در جنبش آمد . در اصفهان ميان دو سپاه نبرد افتاد . در آنجا برادرش غياث الدين با گروهى از لشكر عليه او عصيان كرد .\r\nجناح چپ لشكر مغول شكست خورد و بگريخت و جلال الدين از پى ايشان تاخت آورد .\r\nمغولان بر سر راه او كمين گرفته بودند . بناگاه بيرون جستند و گرد او را گرفتند . جماعتى از يارانش به شهادت رسيدند . جلال الدين خود دليرانه حمله آورد و راهى بگشود و خويشتن برهانيد .\r\nلشكريان او به فارس و كرمان و آذربايجان گريختند . سپاهى كه از كاشان براى راندن مغولان مىآمد ديد كه سلطان جلال الدين به هزيمت رفته است . آنان نيز به اطراف پراكنده شدند .\r\nسلطان پس از هشت روز به اصفهان رسيد . مغولان شهر را محاصره كرده بودند . جلال الدين با لشكرى كه همراه داشت بر دشمن زد و آنان را منهزم نمود و تارى تعقيب كرد . حتى تا خراسان نيز از پر ايشان برفت . عاقبت به آذربايجان شد و در آنجا اقامت گزيد . كه وقايع آن را در تاريخ دولتشان آورده‌ايم . و اللّه سبحانه و تعالى اعلم .\r\n\r\nحركت مغولان به آذربايجان و استيلاى ايشان بر تبريز سپس نبرد آنان با جلال الدين درآمد و كشته شدن او\r\nچون مغولان در ما وراء النهر استقرار يافتند آن بلاد آبادان نمودند و در نزديكى خوارزم شهرى عظيم به جاى آن پى افگندند . ولى خراسان همچنان از سكنه خالى بود .\r\n\r\n\r\n","description":"","footnote":"\r\n[ ( 1 ) 
  ] متن : سلوه .\r\n","page_name":" 756 ","page_number":788},
  {"content":"\r\n\r\nطايفه‌اى از امرا بر شهرهاى آن فرمان مىراندند ولى از زمانى كه جلال الدين از هند آمده بود به او اظهار اطاعت مىنمودند . جلال الدين عراق و فارس و كرمان و آذربايجان و اران را در تصرف گرفت و خراسان محل تاخت و تاز مغولان و لشكريان ايشان بود . طايفه‌اى از ايشان در سال 625 به اصفهان رفتند و ميان ايشان و جلال الدين چنان كه گفتيم آن نبرد واقع شد . سپس جلال الدين لشكر به خلاط برد و آنجا را بگرفت . فرمانرواى خلاط الملك الاشرف پسر الملك العادل از شام بيامد و علاء الدين كيقباد صاحب بلاد روم آمد و او را چنان كه در اخبارشان آورديم در سال 627 سخت شكست دادند و همين امر سبب سست شدن پايه‌هاى دولت او شد .\r\nعلاء الدين پيشواى اسماعيليه قلعهء الموت ، با جلال الدين سخت دشمنى ورزيد زيرا جلال الدين در قلمرو او دست به كشتار زده بود و بر او باج و ساو نهاده بود . پس علاء الدين نزد مغولان كس فرستاد و خبر داد كه جلال الدين را اين هزيمت ناتوان كرده و آنان را عليه او تحريض كردند . مغولان در سال 623 به آذربايجان لشكر آوردند .\r\nخبر آمدن مغولان به آذربايجان رسيد . جلال الدين از تبريز به موقان رفت و در آنجا اقامت گزيد و تا لشكرهاى او از خراسان و مازندران برسند ، خود به شكار مشغول شد .\r\nدر اين حال مغولان برسيدند و لشكرگاه او را تاراج كردند و يارانش را تار و مار كردند . جلال الدين خود از آنجا به ساحل رود ارس گريخت .\r\nچون اوضاع بياراميد ، جلال الدين به آذربايجان بازگشت و زمستان را در موقان سپرى ساخت . بار ديگر اخبارى بيم دهنده رسيد كه مغولان مىآيند . جلال الدين به اران رفت و در آنجا تحصن گزيد . خبر رسيدن مغولان به مردم تبريز رسيد شورش كردند و همهء سپاهيان خوارزمى را كه در تبريز بود كشتند . رئيس شهر شمس الدين طغرايى آنان را از فرمانبردارى مغول منع كرد . اين خبر به سلطان جلال الدين رسيد و چون طغرايى در همان نزديكى درگذشت تبريزيان ، شهر خود به مغولان تسليم كردند . مردم گنجه و سلماس نيز چنين كردند .\r\nجلال الدين لشكر به گنجه برد و شهر را از مغولان بستد و شورشگران را بر جاى خود نشاند . سپس به خلاط راند و از الملك الاشرف پسر الملك العادل فرمانرواى شام يارى طلبيد . او وعده‌هايى داد ولى در برآوردن آنها تعلل نمود . چندى بعد الملك الاشرف به مصر رفت و جلال الدين از يارى او نوميد شد . و از ديگر همسايگان يارى خواست ، چون صاحب حلب و آمد و ماردين . جلال الدين لشكرى به بلاد روم فرستاد و در خرت‌برت و ملطيه كر و فرى كرد زيرا ميان فرمانرواى روم كيقباد و الملك الاشرف دوستى بود . اين اعمال او سبب شد كه ديگر ملوك از او بيمناك شوند و به ياريش برنخيزند .\r\nدر آن هنگام كه جلال الدين در خلاط بود خبر شنيد كه مغولان مىآيند . در كار خود\r\n\r\n","description":"","footnote":"","page_name":" 757 ","page_number":789},
  {"content":"\r\n\r\nفروماند . اتابك خود ، او ترخان را با چهار هزار سپاهى بر مقدمه روان داشت . او بازگشت و گفت مغولان به حدود ملازگرد واپس رفته‌اند . يارانش اشارت كردند كه به اصفهان رود ، ولى صاحب آمد او را ترغيب كرد كه به بلاد روم رود و او را گفت اگر به روم لشكر برد آنجا را تصرف خواهد كرد و دست به دست قفچاق خواهد داد . و به يارى ايشان بر مغولان پيروز خواهد شد . و او را وعده داد كه خود به ياريش خواهد آمد و قصدش آن بود كه از فرمانرواى روم انتقام بگيرد ، زيرا برخى از قلاعش را تصرف كرده بود . اين دمدمه در او بگرفت و از اصفهان منصرف شده در شهر آمد فرود آمد . تركمانان او را خبر دادند كه آتشهاى مغولان ديده‌اند ولى جلال الدين دروغگويشان خواند .\r\nدر اين حال در اواسط شوال سال 625 مغولان به آمد درآمدند و خيمهء او را در ميان گرفتند . اتابكش اوترخان بر دشمن تاخت و آنان را از گرد خيمه دور كرد . سلطان زن و فرزند و پرده‌سراى خويش به اميران خود سپرد . اوترخان پىدرپى بر لشكر حمله مىآورد تا سلطان از چشم دشمن ناپديد شد .\r\nاوترخان بعدا به اصفهان رفت و بر آن شهر مستولى شد و همچنان اصفهان در دست او بود تا مغولان در سال 639 بر آن غلبه يافتند .\r\nسلطان در خفا مىراند . در بندها و دره‌ها پر از مفسدان شده بود . و همه به قتل و غارت مشغول بودند . اوترخان اشارت كرد كه بازگردد . سلطان به قراء ميافارقين بازگشت و در خرمنجاى آن فرود آمد . اوترخان از او جدا شده به حلب رفت . مغولان در آن خرمنجاى به او حمله كردند و همه يارانش را كشتند . او خود از ميانه بگريخت و به كوهستانهاى كردان پناه برد . كردان بر سر راهها كمين كرده بودند كه كاروانها را بزنند . او را گرفتند و لخت كردند و آهنگ قتل او نمودند .\r\nيكى از آن ميان او را بشناخت . به خانهء خود برد تا وسيلهء فرارش را به جاى امنى فراهم كند . فرومايه مردى كه مىخواست انتقام خون برادرش را ، كه در جنگ خلاط كشته شده بود ، از خوارزميان بستاند به آن خانه درآمد و او را بكشت . مردم آن خانه نتوانستند جانش را برهانند و آنان را سودى حاصل نشد .\r\nمغولان پس از اين واقعه در سواد آمد و ارزن و ميافارقين و ساير بلاد ديار بكر پراكنده شدند . همه جا را ويران كردند و كشتار و تاراج نمودند . و شهر اسعرد را پس از پنج روز محاصره تصرف كردند . سپس به ميافارقين لشكر بردند مردم ميافارقين به مقاومت پرداختند . آنگاه به نصيبين لشكر بردند و در نواحى آن قتل و تاراج كردند . آنگاه سنجار و جبال خابور را مورد تاخت و تاز خويش قراردادند . سپس بدليس [ 1 
  ] را به آتش كشيدند و به اعمال خلاط راندند\r\n\r\n\r\n","description":"","footnote":"\r\n[ ( 1 ) 
  ] متن : ايدس .\r\n","page_name":" 758 ","page_number":790},
  {"content":"\r\n\r\nو باكرى [ 1 
  ] و ارجيش را قتل و غارت كردند . طايفه‌اى ديگر از آذربايجان به اعمال اربل آمدند . در راه به تركان ايوانى [ 2 
  ] و كردان جوزقان رسيدند . اموالشان را تاراج كردند و خودشان را كشتند . والى اربل به يارى مردم اربل و لشكر موصل به دفع ايشان بيرون آمد ولى به آنان دست نيافت . مغولان بازگشتند و شهرهايى همه ويران و خالى از سكنه بر جاى نهادند . و اللّه وارث الارض و من عليها و هو خير الوارثين .\r\n\r\nخبر از چنگيزخان و تقسيم كردن او بلاد را ميان فرزندانش و استقلال او در فرمانروايى قراقروم و بلاد چين\r\nچنگيزخان سلطان تاتار بود در زمان خود . و سلطان مغول كه يكى از طوايف ايشان است . در كتاب شهاب الدين احمد بن يحيى بن فضل اللّه [ مسالك الابصار فى ممالك الامصار 
  ] آمده است كه قبيلهء او از مشهورترين و بزرگترين قبايل مغول است . زائى كه ميان گاف و خاء خان واقع شده صريحا زاء تلفظ نمىشود ، چيزى است ميان صاد و زاء . نام او تمرچين ( تموچين ) است و او را چنگز ( چنگيز ) مىخواندند . خان كه متمم نام اوست در زبان ايشان به معنى شاه است . و نسب او از اين قرار است : چنگيز پسر يسوگاى بهادر [ 3 
  ] ، پسر برقان [ 4 
  ] بهادر ، پسر قابول قاآن [ 5 
  ] ، پسر تومبيناى ساچان [ 6 
  ] ، پسر باى شينگقور دوقشين [ 7 
  ] پسر قايدو ، پسر قاچى كولوك ، پسر مانان تودون ، پسر قيبچى بهادر پسر بودونچر . يازده اسم است همه اعجمى و ضبط آنها دشوار [ 8 
  ] .\r\nشهاب الدين احمد بن يحيى بن فضل اللّه از شمس الدين اصفهانى كه امام علوم معقول در شرق است و دانش خويش از نصير الدين طوسى گرفته است گويد : بودونچر [ 9 
  ] نام زن است و او جدهء ايشان بوده و پدر نداشته‌اند . بعضى گويند كه او شوى داشته و صاحب دو پسر بوده به نام بالگونوتاى [ 10 
  ] و بوگونوتاى [ 11 
  ] . چون شويش بمرد آن زن باز هم آبستن شد و سه فرزند ديگر آورد در حالى كه شوهرى نداشت . خويشاوندانش او را نكوهش كردند ، او گفت كه در يكى از روزها نورى ديده كه سه بار به فرج او داخل شده و از آن پس آبستن شده است .\r\n\r\n\r\n","description":"","footnote":"\r\n[ ( 1 ) 
  ] متن : هاكرى .\r\n[ ( 2 ) 
  ] متن : ايوبى .\r\n[ ( 3 ) 
  ] متن : بيسوكى بن بهادر .\r\n[ ( 4 ) 
  ] متن : تومان .\r\n[ ( 5 ) 
  ] متن : برتيل خان .\r\n[ ( 6 ) 
  ] متن : تومينه .\r\n[ ( 7 ) 
  ] متن بادسنقر .\r\n[ ( 8 ) 
  ] باقى اسمها كه در متن آمده از اين قرار است : تيوان ديوم بن بقاين مودنجه كه مجموعا هفت اسم مىشود نه يازده اسم .\r\n[ ( 9 ) 
  ] متن : مودنجه . توضيح آنكه نام آن زن آلان‌قوا بوده و نام شوهرش دوبون مارگان و بودونجر نام پسر سوم اوست . پل پليو ، تاريخ سرى مغول ، ترجمهء شيرين بيانى ( چ دانشگاه ) ص 4 .\r\n[ ( 10 ) 
  ] متن : بكتوت .\r\n[ ( 11 ) 
  ] متن : بلكتوت .\r\n","page_name":" 759 ","page_number":791},
  {"content":"\r\n\r\nو گفت كه اكنون سه پسر در شكم دارم . اگر به هنگام زادنم سه پسر به دنيا آمدند من راست مىگويم و گر نه هر چه خواهيد بكنيد . چون سه پسر در شكم به دنيا آورد - به زعم آن قوم - برائتش ثابت شد . و آن سه پسر را يكى بوقو قتقى [ 1 
  ] نام داد و يكى را بوقاتوسالجى [ 2 
  ] و سومى را بودونچر مونكقاق [ 3 
  ] سومى جد چنگيزخان بوده كه عمود نسب چنگيز چنان كه گفتيم به او مىرسد .\r\nاينان را نورانيان مىگفتند ، زيرا به ادعاى آن زن زادگان نورند . و از اين روست كه چنگيزخان را پسر آفتاب مىگويند .\r\nمحمد بن [ 4 
  ] احمد بن على النسابى ( نسوى ) منشى جلال الدين خوارزمشاه كه تاريخ دولت او را نوشته گويد كه مملكت چين مملكتى وسيع است . گرداگرد آن نه ماه راه است و از زمانهاى باستان به شش قسمت منقسم شده ، هر قسمت يك ماه راه . هر قسمت را پادشاهى بوده كه او را به زبان خود خان مىگفته‌اند و اين خانها از سوى خان بزرگ نيابت داشته‌اند . خان بزرگى را كه معاصر علاء الدين محمد بن تكش بود التون‌خان [ 5 
  ] مىگفتند و او آن پادشاهى از پدرانش به ارث برده بود . التون‌خان در طمغاج [ 6 
  ] مىنشست كه وسط مملكت چين است . چنگيزخان يكى از اين خانهاى ششگانه بود باديه‌نشين بود و صاحب شجاعت و شرف . او به هنگام زمستان به ارغون [ 7 
  ] از بلاد چين مىرفت . يكى ديگر از خانهاى آن ديار مردى بود به نام دوشىخان كه عمهء چنگيزخان زن او بود . چون مرگ دوشىخان فرا رسيد چنگيزخان بر بالين او حاضر شد و آن زن او را جانشين شوى خود گردانيد و قوم خود را به اطاعت از او فرمان داد .\r\nچون خبر اين ماجرا به خان بزرگ التون‌خان رسيد به هم برآمد و لشكر به جنگ ايشان آورد . خان بزرگ در اين نبرد منهزم شد و چنگيزخان بر بلاد مستولى گرديد سپس مصالحه كردند و چنگيزخان در آن بلاد بماند . سپس باقى خانهاى ششگانه نيز بمردند و چنگيز بر سراسر قلمروشان استيلا يافت و پادشاه همهء آن اقوام گرديد سپس ميان او و خوارزمشاه چنان كه آورديم جنگهايى رخ داد .\r\nشهاب الدين احمد بن يحيى بن فضل اللّه در كتاب خود ، از صاحب علاء الدين عطا ملك حكايت مىكند كه يكى از قبايل بزرگ تاتار را ( قبيلهء كريت و ساقيز ) سرورى مطاع بود به نام اونگ‌خان [ 8 
  ] . چنگيز به نزد او رفت و از مقربان او گرديد . برخى از نزديكان اونگ‌خان بر چنگيز حسد بردند به سعايت پرداختند تا او را نسبت به چنگيز بدگمان ساختند و اونگ‌خان از او بيمناك گرديد . قضا را اونگ‌خان بر دو تن از بندگان خود خشم گرفت و خواست آنان را سياست كند . آن دو بنده به چنگيزخان پناه بردند . چنگيز آن دو را امان داد . و در پناه\r\n\r\n\r\n","description":"","footnote":"\r\n[ ( 1 ) 
  ] متن : برقد .\r\n[ ( 2 ) 
  ] متن : قونا .\r\n[ ( 3 ) 
  ] متن : نجعو .\r\n[ ( 4 ) 
  ] متن : يحيى بن احمد .\r\n[ ( 5 ) 
  ] متن : طرخان .\r\n[ ( 6 ) 
  ] متن : طوغاج .\r\n[ ( 7 ) 
  ] متن : فارعون .\r\n[ ( 8 ) 
  ] متن : ازبك‌خان .\r\n","page_name":" 760 ","page_number":792},
  {"content":"\r\n\r\nخود گرفت . آن دو بنده او را از راى اونگ‌خان در حق وى آگاه كردند . چنگيز بترسيد و از پيش چشم او دور شد و برفت . اونگ‌خان با جمعى از لشكريان خود از پى او برفت . چون به او رسيد جنگ آغاز كرد . چنگيز حمله‌اى كرد و اونگ‌خان را در هم شكست و پرده‌سرايش را به تاراج برد . [ اين واقعه در سال 599 اتفاق افتاد 
  ] .\r\nدشمنى ميان اونگ‌خان و چنگيز همچنان ادامه يافت . چنگيز به كلى از اونگ‌خان ببريد و به دلجويى از لشكريان و اتباع او پرداخت و باب احسان و عطا بر روى ايشان بگشود و قدرت و شوكتش افزونتر شد . و دو قبيلهء ديگر از قبايل مغول يعنى قبيلهء اويرات و قنقورات [ 1 
  ] نيز به دو پيوستند و بر شمار لشكريانش افزوده شد .\r\nچنگيز آن دو بنده را كه نزد او گريخته بودند و او را از نيت اونگ خبر داده بودند بنواخت و مقامشان را برافراشت و آن دو را سمت ترخانى داد كه اين منصب تا نه پشت در اعقاب ايشان بماند .\r\nچنگيز سپس لشكرى براى نبرد با اونگ‌خان ترتيب داد . در اين نبرد اونگ‌خان منهزم و مقتول گرديد و چنگيز بر سراسر ممالك تاتار استيلا يافت و چون در ملك خويش استقرار يافت او را چنگيز خان خواندند ولى نام او چنان كه آورديم تمرچين ( تموچين ) بود .\r\nچنگيز براى ادارهء مملكتش قانوننامه‌اى نوشت و آن را ياساى بزرگ خواند . در آن قوانينى براى كشور و جنگها و مردم وضع كرده بود همانند شرايع و احكام .\r\nچنگيز خان فرمان داد كه آن قانوننامه را در خزانهء او گذارند و تنها در دسترس خويشاوندان او باشد . اين ياساها را كس همانندشان نياورده بود . در حقيقت احكام دين او و دين پدران و قوم مجوس او بود و بدان ياساها سراسر زمين را تصرف كردند و دولتشان در عراق و نواحى شمال و ما وراء النهر توسعه يافت . برخى از پادشاهانشان كه خداوند ، نور هدايت در دلشان تابانده بود اسلام آوردند . و ما ان شاء اللّه به ذكر آن خواهيم پرداخت .\r\nچنگيز به مقتضاى حال بدويت و عصبيتى كه داشت صاحب فرزندان بسيار بود .\r\nمشهورترينشان چهار تن بودند : دوشى خان كه او را جوحى [ 2 
  ] هم مىگفتند و جغاتاى كه او را كداى ( ؟ ) مىگفتند و او كه او را اوكتاى مىگفتند و چهارم تولى يا تولو با تلفظى ميان تاء و طاء . آن سه پسر نخستين از يك مادر بودند و نام مادرشان بورته فوجين [ 3 
  ] بيكى دختر يكى از بزرگان مغول بود . شمس الدين اصفهانى نام چهار پسر او را چنين آورده : جوجى ، كداى ، تولى و اوكداى . نظام الدين يحيى بن الحكيم نور الدين عبد الرحمان الصيادى كاتب\r\n\r\n\r\n","description":"","footnote":"\r\n[ ( 1 ) 
  ] متن : متنفورات .\r\n[ ( 2 ) 
  ] متن : جرجى .\r\n[ ( 3 ) 
  ] متن : اوبولى .\r\n","page_name":" 761 ","page_number":793},
  {"content":"\r\n\r\nسلطان ابو سعيد به قرارى كه شهاب الدين بن فضل اللّه از او نقل كرده گويد كه كداى جغاتاى است و جوجى ، همان توشى است .\r\nچون چنگيز بلاد خود را ميان پسران تقسيم كرد ، از حدود قياليغ و خوارزم تا اقصاى سقسين و بلغار را به علاوهء اران و همدان و تبريز و مراغه به توشى داد . و پسر ديگر خود اوكتاى را حدود ايميل و قوناق داد و او را وليعهد خود ساخت و پسر ديگر خود جغاتاى را از حدود بلاد ايغور تا سمرقند و بخارا و ما وراء النهر معين كرد ولى براى تولى جايى را معين ننمود . و برادر خود اوتكين نويان را حدود ختاى داد .\r\nچون به قدرت و شوكت رسيد و بر آن ممالك مستولى گرديد ، بر تخت شاهى نشست و به وطن قديم خود ميان ختا و ايغور يعنى تركستان و كاشغر بازگشت و در اين سرزمين شهر قراقروم بود كه تختگاه او بود . تختگاه او در ميان ديگر بلادش به مثابهء مركز بود نسبت به دايره . بزرگترين فرزند او دوشى يا توشى خان بود كه در زمان حيات پدر درگذشت و از او فرزندانى ماند چون باتو [ 1 
  ] و بركه و آورده [ 2 
  ] و طوقا تيمور [ 3 
  ] . ابن الحكيم چنين گويد : و شمس الدين گويد فقط باتو [ 4 
  ] و بركه . تولى نيز در زمان حيات پدر در جنگ با جلال الدين خوارزمشاه كشته شد . در نواحى غزنه . از فرزندان او منگو و قوبلاى و اريق‌بوكا [ 5 
  ] و هلاكو بودند . و اللّه تعالى اعلم بغيبه و احكم .\r\n\r\nپادشاهانى كه بعد از چنگيز در قراقروم بر تخت نشستند\r\nشهاب الدين بن فضل اللّه گويد : چون چنگيز خان هلاك شد اوكداى كه كوچكترين فرزند او بود بر تخت پدر نشست . او در دشت قفچاق بود ، به قراقروم كه مكان اصلى ايشان است انتقال يافت و موضع اقامت خويش را كه در حدود ايميل بود به پسر خود كيوك [ 6 
  ] سپرد .\r\nكداى يعنى جغاتاى به مملكت ما وراء النهر راضى نشد و با باتو [ 7 
  ] پسر دوشى خان بر سر اران و همدان و تبريز و مراغه به نزاع برخاست و اميرى از امراى خود را براى حمل اموال و دستگير كردن عمال او بفرستاد . باتو پيش از آنكه آن امير برسد به كارگزاران خود نوشته بود كه چون آن امير آمد او را بگيرند و نزد او فرستند . آنان نيز چنان كردند و او را نزد باتو فرستادند و باتو او را بكشت . چون اين خبر به كيوك رسيد با ششصد مرد جنگى بر سر باتو شتافت ولى در ده منزلى لشكرگاه او بمرد . آن قوم نزد باتو كس فرستادند تا او به تخت شاهى بنشيند ولى او امتناع كرد و گفت سلطنت حق منگوقاآن [ 8 
  ] پسر تولى است . و او را با برادرانش\r\n\r\n\r\n","description":"","footnote":"\r\n[ ( 1 ) 
  ] متن : ناخوا .\r\n[ ( 2 ) 
  ] ، متن : داوره .\r\n[ ( 3 ) 
  ] متن : طوفل .\r\n[ ( 4 ) 
  ] متن : ناظو .\r\n[ ( 5 ) 
  ] متن : ازبيك .\r\n[ ( 6 ) 
  ] متن : كغود .\r\n[ ( 7 ) 
  ] متن : ناظو .\r\n[ ( 8 ) 
  ] منكوفان .\r\n","page_name":" 762 ","page_number":794},
  {"content":"\r\n\r\nقوبيلاى و هلاكو به مقر سلطنت بفرستاد و بركه برادر خود را نيز با صد هزار سپاهى روان نمود تا او را بر تخت خانى بنشاند .\r\nبركه چون از بخارا بازمىگشت با شيخ سيف الدين الباخرزى از اصحاب نجم الدين پيشواى صوفيان ديدار كرد و بر دست او اسلام آورد . و رشتهء صحبت او با شيخ مستحكم شد . شيخ او را ترغيب كرد كه فرمانبردارى خليفه المستعصم باللّه از دست ننهد و با او بيعت كند و همواره در صلح به سر برد . ميان باتو و خليفه المستعصم باللّه نيز رسولان به آمد و شد بودند و رشته‌هاى مودت استوار بود .\r\nچون منگو قاآن بر تخت خانيت نشست فرزندان جغاتاى عم خود را امارت ما وراء النهر داد و وصيت چنگيزخان را در حق پدرشان اجرا كرد . جماعتى از مردم قزوين و بلاد جبل نزد او آمدند و از زيان و فساد اسماعيليان شكايت كردند . منگو قاآن برادر خود هلاكوخان را به قتال و قمع ايشان و بر كندن قلاعشان نامزد كرد و هلاكوخان بدين قصد بسيج لشكر كرد .\r\nهلاكو خان چون عزم سفر كرد از برادر خود منگو قاآن خواست كه اجازت دهد به اعمال و قلمرو خليفه نيز تعدى كند . منگوقاآن نيز اجازت داد .\r\nچون بركه از اين امر خبر يافت ، برادر خود باتو را كه تخت پادشاهى را به منگوقاآن سپرده بود : ملامت كرد . و اين به سبب دوستى ميان او و المستعصم باللّه بود و اين دوستى به وصيت شيخ سيف الدين الباخرزى پديد آمده بود . با تو نزد هلاكو كس فرستاد و او را از اين كار منع نمود و گفت به ساحت خلافت تعدى نكند . رسولان باتو به هنگامى كه هلاكو هنوز در ما وراء النهر بود به دو رسيدند . هلاكو نيز چند سال در اين كار درنگ كرد تا با تو از جهان برفت و بركه به جاى او نشست . هلاكو بار ديگر از برادر اجازت طلبيد . منگوقاآن اجازت داد . هلاكو براى قمع اسماعيليان و تعدى به قلمرو خلافت لشكر در حركت آورد .\r\nاسماعيليان را سركوب كرد و قلعه‌هايشان را بگشود و كشتار بسيار كرد و مردم همدان را نيز كشتار كرد زيرا مىگفت اينان به بركه و برادرش با تو گرايش دارند .\r\nهلاكو لشكرى به دشت قفچاق فرستاد براى سركوبى بركه . از آن سوى نيز بركه با لشكرى گران بيامد . دو لشكر بر هم زدند . در اين نبرد جمع كثيرى از سپاه هلاكو كشته شد .\r\nچنان كه هلاكو آهنگ گريز نمود . رود كرميان دو لشكر حايل شد و هلاكو بازگشت و آتش دشمنى ميان دو فريق همچنان شعله‌ور بماند . هلاكو به سوى بغداد روان شد و آن حادثهء مشهور به وقوع پيوست كه ما در اخبار دولت او بدان خواهيم پرداخت .\r\nدر كتاب ابن فضل اللّه به نقل از شمس الدين اصفهانى آمده است كه هلاكو در پادشاهى\r\n\r\n","description":"","footnote":"","page_name":" 763 ","page_number":795},
  {"content":"\r\n\r\nاستقلال نداشت . بلك به نيابت از برادر خود منگوقاآن فرمان مىراند . و نه او به نام خود سكه زد و نه به نام پسرش اباقاخان . تنها ، ارغون [ 1 
  ] هنگامى كه به حكومت رسيد نام خود و نام صاحب تخت [ يعنى قاآن 
  ] را بر سكه نقش كرد . و گويد : همواره از سوى صاحب تخت شحنه‌اى در بغداد بود . و اين حال ببود تا آنگاه كه غازان خان به سلطنت رسيد . شحنه را طرد كرد و تنها نام خود را بر سكه نقش نمود و گفت من اين بلاد را به نيروى شمشير خويش فتح كرده‌ام و خاندان چنگيزخان مىپندارند كه فرزندان هلاكو شورشگران بوده‌اند و چنگيزخان به پسر خود تولى چيزى نداده است و منگوقاآن برادر خود هلاكو را به نيابت فرستاده نه به حكومت . البته چنان كه گفتيم منگوقاآن را با تو پسر دوشى خان به خانيت نشاند .\r\nو از بعضى ثقاة آورده است كه هلاكو كسى را كه نسب او محقق بوده است باقى نگذاشته تا كسى طمع در پادشاهى نكند . آنان كه نجات يافتند نسب خود پنهان كردند .\r\nشمس الدين اصفهانى از يكى از اميران بزرگ مغول روايت مىكند كه گفت : نخستين كه بر تخت شاهى نشست چنگيزخان بود ، پس از او پسرش اوكداى ( اوكتاى ) ، سپس پسرش كيوك ، سپس منگوقاآن پسر تولوى ، سپس برادرش ارغبغا [ 2 
  ] ، سپس برادرش قوبيلاى ، سپس دمرفاى ( ؟ ) يا تمرفاى ( ؟ ) ، سپس تربى كنرى ، سپس كيزقان ، سپس سندمرقان ( ؟ ) پسر قامالا [ 3 
  ] ، پسر ، چينغكين [ 4 
  ] ، پسر قوبيلاى ، پسر تولوى . پايان كلام ابن فضل اللّه .\r\nروايت شده كه منگوقاآن در ايامى كه بر تخت خانيت بود در سال ( ؟ ) لشكرى به بلاد روم فرستاد . اين لشكر به سردارى يكى از امراى مغول بود به نام بيكو . او آن بلاد را از بنى قلج ارسلان - چنان كه در اخبارشان آمده است - بستد و آن بلاد مدتى در طاعت قاآن بود تا آنگاه كه مغولان از آن سرزمين برافتادند . سپس منگوقاآن پس از آنكه بر تخت نشست لشكرى به سردارى برادرش قوبيلاى قاآن به بلاد ختا فرستاد و خود نيز از پس آن لشكر برفت و برادر ديگر خود اريك‌بوكا [ 5 
  ] ( اريغ‌بوكا ) را به جاى خود بر تخت قراقروم نشاند . منگو - قاآن در راه در كنار رود طاى در بلاد غور به سال 658 بمرد و اريك‌بوكا ( اريغ‌بوكا ) در قراقروم ادعاى خانيت كرد . قوبيلاى از بلاد ختا بازگشت . اريك‌بوكا لشكر به سوى او آورد و او را منهزم ساخت و بر اموال و غنايم دست يافت ولى در تقسيم آن خود را از ديگر برادران برتر شمرد . از اين رو برادران به قوبيلاى گرايش يافتند و او را فراخواندند . قوبيلاى بيامد با برادر جنگ كرد و بر او غلبه يافت و او را بگرفت و به زندان كرد . و در مركز خانيت استقرار يافت .\r\nهلاكو در آن هنگام بر شام استيلا يافته و در آنجا مىزيست . به سبب طمعى كه در\r\n\r\n\r\n","description":"","footnote":"\r\n[ ( 1 ) 
  ] متن : ارغو .\r\n[ ( 2 ) 
  ] متن : اربيكان .\r\n[ ( 3 ) 
  ] متن : طرمالا .\r\n[ ( 4 ) 
  ] متن : جنكمر .\r\n[ ( 5 ) 
  ] متن : ازبك .\r\n","page_name":" 764 ","page_number":796},
  {"content":"\r\n\r\nخانيت بسته بود بازگشت . چون به جيحون رسيد خبر يافت كه برادرش قوبيلاى در مركز خانيت به حكومت نشسته است و دانست كه در برابر او ياراى مقاومتش نيست . پس با او از در مسالمت درآمد و به آنچه خود در دست داشت قناعت ورزيد و به عراق بازگرديد .\r\nدر اواخر دولت قوبيلاى در سال 687 يكى از فرزندان اوكتاى كه پيش از اين صاحب تخت خانيت بود يعنى قيدو ، پسر قاشى ، پسر اوكتاى ، بر سر خانيت با او به نزاع برخاست . برخى از امراى قوبيلاى به او گرايش يافتند و او را در اين فسادى كه برمىانگيخت تحريض مىكردند . قوبيلاى لشكرى به سردارى پسرش لمغان [ 1 
  ] به جنگ او فرستاد . قيدو او را شكست داد و او نزد پدر گريخت . قوبيلاى بر پسر خشم گرفت و او را به بلاد ختا طرد كرد . و آن پسر در همانجا بمرد . قوبيلاى بر قيد و غلبه يافت .\r\nقوبيلاىقاآن صاحب تخت در سال 688 بمرد و پس از او پسرش اولجاى تيمور [ 2 
  ] به جايش نشست . اين پايان آگاهى من است از پادشاهان صاحب تخت در قراقروم از فرزندان چنگيزخان و بيش از اين به چيزى دست نيافتم .\r\n\r\nملوك خاندان جغاتاى پسر چنگيز در تركستان و كاشغر و ما وراء النهر\r\nاين اقليم در دورهء پيش از اسلام جايگاه تركان بود . پادشاهانشان كه در تركستان و كاشغر بودند اسلام آوردند و همچنان بر آن ديار فرمان مىراندند . سامانيان نواحى سمرقند و بخارا را گرفتند و در آنجا دولتى نيرومند تشكيل دادند . از آن پس سلجوقيان از آن طرف پديدار شدند و سپس قبايل تاتار . آنگاه چنگيز خان بر آن بلاد دست يافت و آن را جايگاه فرمانروايى جغاتاى قرارداد ، ولى اين آرزو برنيامد . و جغاتاى پيش از پدر بمرد . چون منگوقاآن پسر تولوى بر تخت نشست فرزندان عم خود جغاتاى را به سبب سفارش چنگيزخان كه گفته بود ما وراء النهر از آن جغاتاى است به فرزندان او داد .\r\nآنگاه ييسومنگو [ 3 
  ] را امارت آن نواحى داد . چون ييسو منگو بمرد برادرش قراهلاكو [ 4 
  ] پسر خود مبارك شاه را به جاى او نشاند . سپس قيدو ، پسر قاشى ، پسر اوكتاى ، پسر چنگيزخان بر آن خاندان غلبه يافت و ما وراء النهر از آنان بستد . كيوك خان پسر ديگر اوكتاى قاآن صاحب تخت بود . و بعد از او نوبت به منگوقاآن رسيد .\r\nچون قيدو بر ما وراء النهر دست يافت با صاحب تخت كه در آن روزها قوبيلاىقاآن بود به نزاع پرداخت . ميان آن دو جنگهايى بود . قوبيلاىقاآن در خلال اين جنگها فرزندان\r\n\r\n\r\n","description":"","footnote":"\r\n[ ( 1 ) 
  ] متن : تمقان .\r\n[ ( 2 ) 
  ] متن : سرتموق .\r\n[ ( 3 ) 
  ] متن : منكوفان .\r\n[ ( 4 ) 
  ] متن : هلاكو .\r\n","page_name":" 765 ","page_number":797},
  {"content":"\r\n\r\nجغاتاى را براى باز پس گرفتن سرزمينشان يارى مىكرد . چون براق از نبيرگان جغاتاى به حكومت رسيد به يارى او لشكرها و اموال فرستاد تا بر قيد و نبيرهء اوكتاى غلبه يافت .\r\nدر اين هنگام از صاحب تخت جدا شد و خود به استقلال بر سرزمين پدرانش به حكومت نشست .\r\nچون براق بمرد بعد از او دوواخان به امارت رسيد و پس از او چهار پسرش يكى پس از ديگرى . يعنى : قونجوق [ 1 
  ] ، اسن‌بغا [ 2 
  ] ، كبك و ايلچى كداى [ 3 
  ] پس از ايشان دواتمر و ترماشيرين [ 4 
  ] و سپس بوزون [ 5 
  ] .\r\nدر اين فواصل كسانى براى به دست آوردن ملك شورشهايى برپاى كرده‌اند چون سيساور بن اركتم بن بغاتمر بن براق ولى كار بر آنان قرار نگرفته است . دولت اين خاندان پس از ترماشيرين همچنان در پريشانى بود تا آنگاه كه چنگشاى [ 6 
  ] از نبيرگان دووا پسر براق خان پسر اسن‌دووا [ 7 
  ] به حكومت رسيد .\r\nاينان همه بر دين مجوس بودند . بويژه بر دين چنگيزخان كه خورشيد را مىپرستيد .\r\nبعضى گويند كه او بر دين بخشيان بود . فرزندان جغاتاى آيين چنگيز خان را نيكو پاس مىداشتند و از ياساهاى او پيروى مىنمودند مثل صاحبان تخت . در سال 725 ترماشيرين اسلام آورد و بازرگانان مسلمان را كه به آن حدود آمد و شد مىكردند ، اكرام مىنمود .\r\nبازرگانان مصر پيش از اين به آن بلاد حق ورود نداشتند ، چون شنيدند كه مسلمان شده آهنگ او كردند و سپاسها گفتند .\r\nچون دولت خاندان چنگيز خان در همه جا منقرض شد ، از اعقاب جغاتاى كه در سمرقند و ما وراء النهر بودند پادشاهى ظهور كرد به نام تمر ( تيمور ) و من نمىدانم چگونه نسب خود به جغاتاى مىرساند . بعضى مىگويند كه او از نسل جغاتاى نيست ، بلكه كودكى از اعقاب ملوك اين خاندان به نام تغتمش يا محمود بعد از مرگ پدر آن كودك را در سيطرهء خود گرفته بود و بر او تحكم مىكرد . بنابر اين از امراى اين خاندان بوده است ، نه از اعقاب آن .\r\nيكى از مردم چين كه با او ديدار كردم مىگفت كه پدرش نيز همانند او امارت داشته است ولى نمىدانم كه از فرزندزادگان جغاتاى است يا همپيمانان و متابعان ايشان .\r\nفقيه برهان الدين خوارزمى كه از علماى خوارزم و اعيان آن بود مرا گفت كه در آغاز ظهور تيمور مردى بود از امراى مغول به نام حسن . و مرد ديگرى بود در خوارزم از ملوك سراى صاحب تخت معروف به حاج حسن صوفى .\r\n\r\n\r\n","description":"","footnote":"\r\n[ ( 1 ) 
  ] متن : كجك .\r\n[ ( 2 ) 
  ] متن : اسعا .\r\n[ ( 3 ) 
  ] متن : انجكداى .\r\n[ ( 4 ) 
  ] متن : ترماشين .\r\n[ ( 5 ) 
  ] متن : توزون .\r\n[ ( 6 ) 
  ] متن : جنقصو .\r\n[ ( 7 ) 
  ] متن : سنتف .\r\n","page_name":" 766 ","page_number":798},
  {"content":"\r\n\r\nتيمور لشكر بياراست و به بخارا برد و بخارا را از حسن بستد . سپس به خوارزم رفت و خوارزم را پس از جنگهاى طولانى و بارها محاصره از حاج حسن صوفى بستد . حسن در خلال اين احوال بمرد و برادرش يوسف به جاى او قرار گرفت . تيمور شهر را از او بستد و پس از محاصره‌اى طولانى ويران كرد . سپس به آبادانى آن پرداخت و هر چه ويران شده بود از نو بساخت . دولتش در ما وراء النهر رونق گرفت و در بخارا فرود آمد . سپس به خراسان راند و هرات را از دست فرمانرواى آن بستد . پندارم كه اين فرمانروا از بقاياى ملوك غوريه بوده است آنگاه به مازندران لشكر كشيد و در آن حدود جنگهايى سخت و طولانى كرد . فرمانرواى آن ديار امير ولى بود . تيمور در سال 784 مازندران را تصرف كرد . امير ولى به تبريز گريخت .\r\nتيمور در سال 788 لشكر به تبريز برد و امير ولى در جنگهاى تبريز كشته شد .\r\nآنگاه لشكر به اصفهان كشيد . همه سر به اطاعت او نهادند . يكى از بزرگان قومش به نام قمر الدين [ 1 
  ] به خلاف او برخاست تغتمش نيز كه صاحب تخت در سراى بود او را يارى داد . تيمور بر سر او لشكر برد و با او جنگ در پيوست تا نشان او برافگند . و بلادى را كه تغتمش در دست داشت از او بستد .\r\nآنگاه تيمور در سال 795 لشكر به بغداد برد . پادشاه بغداد احمد بن شيخ اويس كه پس از اعقاب هلاكو بر بغداد تسلط يافته بود از آنجا برفت و تيمور بر بغداد و بلاد جزيره و ديار بكر تا فرات غلبه يافت . پادشاه مصر براى جنگ با او بيامد و در فرات فرود آمد ، ولى جنگ ناكرده به قلاع كردان و اطراف بلاد روم واپس نشست . و تيمور در قراباغ ميان آذربايجان و ابواب فرود آمد .\r\nدر خلال اين احوال تغتمش فرمانرواى سراى به سراى بازگشت و آنجا را در تصرف آورد . تيمور در سال 797 بر سر او لشكر كشيد و بر او غلبه يافت و او را از آن بلاد براند . در اواخر همان سال خبر رسيد كه تغتمش را كشته و بر همهء اعمال او مستولى شده . و در اين زمان حال بر اين منوال است . و اللّه وارث الارض و من عليها .\r\nدر اخبار ايرانيان آمده است كه سال ظهور او « عذب » است و مراد از آن سال 772 به حساب ابجد است كه چون حروف اين كلمه را جمع كنند عدد 772 حاصل شود . و اللّه سبحانه و تعالى ولى التوفيق بمنه و كرمه .\r\n\r\nخبر از ملوك بنى دوشى خان . ملوك خوارزم و دشت قفچاق و آغاز كار و سرانجام احوالشان\r\nگفتيم كه چنگيزخان اين بلاد را به پسر خود دوشى خان ارزانى داشت و او را بر آن\r\n\r\n\r\n","description":"","footnote":"\r\n[ ( 1 ) 
  ] متن : معمر الدين .\r\n","page_name":" 767 ","page_number":799},
  {"content":"\r\n\r\nممالك فرمانروايى داد . مملكتى گسترده است در ناحيهء شمالى از خوارزم تا نار كند ( ؟ ) و سغد و سراى تا شهر ماجرى ( ؟ ) و اران و سرادوق ( ؟ ) و بلغار و باشغرد و جدلمان ( ؟ ) در مرز اين مملكت است شهر باكو از شهرهاى شروان نزديك باب الحديد كه آن را دمرقاپو نامند و مرز جنوبى آن به مرز قسطنطينيه مىپيوندد . سرزمينى است آباد ولى شهرهاى آن اندك است .\r\nنخستين كسى كه از مغولان بر اين شهر امارت يافت دوشى خان بود و تا پايان عمر همچنان بر آن فرمان مىراند .\r\nچون دوشى خان هلاك شد پسرش باتو خان كه او را صاين خان يعنى « پادشاه نيك » مىگفتند بر آن ديار فرمانروايى يافت تا در سال 650 درگذشت .\r\nچون باتو درگذشت برادرش توتار به جايش نشست ابن فضل اللّه از ابن الحكيم چنين نقل كرده است . المؤيد صاحب حماة در تاريخ خود گويد : چون توتار بمرد فرزندى نداشت .\r\nبرادرش باتو خان را دو پسر بود : تدان و بركه . تدان نامزد فرمانروايى بود ولى دولتمردان به جاى او برادرش بركه را به فرمانروايى برگزيدند . مادر تدان به هنگامى كه هلاكو عراق را گرفته بود به شكايت نزد او رفت ، تا او را به تصرف سرزمينهاى قومش برانگيزد . او را از ميان راه بازگردانيدند و كشتند و بركه بر سرير حكمرانى خويش باقى ماند . پايان .\r\nبنابر اين المؤيد صاحب تاريخ ، بركه را فرزند باتو خان بن دوشى خان به شمار مىآورد و ابن الحكيم بنابر آنچه شهاب الدين بن فضل اللّه از او نقل مىكند او را فرزند دوشى خان بىهيچ واسطه‌اى مىشمارد .\r\nالمؤيد قصهء اسلام بركه را بر دست سيف الدين الباخرزى [ 1 
  ] از اصحاب نجم الدين چنين مىآورد كه باخرزى در بخارا سكونت داشت . نزد بركه كس فرستاد و او را به اسلام دعوت كرد . بركه اسلام آورد و به او نامه‌اى نوشت و دست او را در همهء قلمرو خود گشاده گردانيد . سيف الدين آن نامه بازپس فرستاد . بركه آهنگ ديدار او كرد . سيف الدين او را اجازهء دخول نداد تا آنگاه كه يارانش شفاعت كردند و براى بركه از او اذن دخول گرفتند .\r\nبركه بر او داخل شد و اسلام خويش تازه گردانيد . شيخ از او تعهد گرفت كه اسلام خود آشكار سازد و ديگر قوم خود را به اسلام وادار كند و در همهء بلاد خود مسجدها و مدرسه‌ها بسازد و علما و فقها را به خود نزديك سازد و آنان را صله دهد .\r\nاز سياق اين قصه چنين برمىآيد كه بركه در زمان حكمرانيش اسلام آورده است و حال آنكه اين حكيم مىگويد در زمان برادرش باتو به اسلام گرويد . ابن حكيم از توتار نام نبرده است و بعد از باتو از هر كه ياد كرده است و من به تاريخ دولت ايشان دست نيافتم\r\n\r\n\r\n","description":"","footnote":"\r\n[ ( 1 ) 
  ] متن : شمس الدين الباخورى .\r\n","page_name":" 768 ","page_number":800},
  {"content":"\r\n\r\nكه بدان مراجعه كنم و اين چيزى است كه پس از كوشش بسيار بر آن دست يافته‌ام . و آنچه از اين پس مىآورم برگرفته از تاريخ المؤيد صاحب حماة است و او از خاندان الملك المظفر بن شاهنشاه بن ايوب است .\r\nالمؤيد گويد : بركه در ايام سلطنتش برادر خود باتو را به ناحيهء غرب به جهاد فرستاد او برفت و با پادشاه آلمان از فرنگان نبرد كرد و منهزم شده بازگشت و از شدت تأسف بمرد .\r\nسپس فتنه ميان بركه و قوبيلاى صاحب تخت پديد آمد . بركه خاقانيه از اعمال قوبيلاى را از قلمرو او منتزع نمود و سرتاق [ 1 
  ] پسر برادرش باتو را بر آن امارت داد . و او كيش مسيحى داشت .\r\nهلاكو با او از در دوستى درآمد و در نهان ترغيبش كرد كه بر عمش بركه عصيان ورزد تا قوبيلاىقاآن هر جا را كه خواهد به او اقطاع دهد . بركه از اين توطئه آگاه شد و دريافت كه سرتاق قصد آن داشته كه زهر در طعامش كند . بركه او را به قتل آورد و برادر خود را فرمانروايى خاقانيه داد . هلاكو به خونخواهى سرتاق برخاست و ميان او و بركه جنگ درگرفت اين جنگ در سال 660 در كنار رود آمل بود . تا آنگاه كه هلاكو در سال 663 درگذشت .\r\nپس از او پسرش اباقا لشكر به جنگ بركه بسيج كرد و بركه نيز لشكرى بسردارى اسن‌دوا [ 2 
  ] پسر جغاتاى و نيز نوقاى پسر توتار نوادهء دوشى خان به جنگ او فرستاد . چون دو لشكر روبرو شدند ، اسن‌دوا جنگ ناكرده منهزم شد و اباقاخان نيز از نوقاى شكست يافت و بسيارى از لشكريانش كشته شدند . اين امر سبب شد كه بر منزلت اين سردار در چشم بركه بيفزايد .\r\nبركه بر اسن‌دوا خشم گرفت و او را از نظر بيفگند . اين حال ببود تا بركه در سال 665 درگذشت و اللّه سبحانه و تعالى اعلم .\r\n\r\nمنگو تيمور بن طغان بن باتو خان\r\nچون بركه پادشاه دشت شمالى بمرد ، منگو تيمور بن طغان بن باتو خان بن دوشى خان به جايش نشست و پادشاهيش به دراز كشيد . در سال 670 لشكر به قسطنطينيه كشيد . زيرا ميان او و تئودور لاسكارى [ 3 
  ] اختلافى حاصل شده بود . لاسكارى با خضوع و زارى به استقبال آمد و منگو تيمور بازگشت .\r\nدر سال 680 به شام لشكر برد ، و اين لشكركشى به يارى اباقاخان بن هلاكوخان بود . ميان قيساريه و ابلستين از بلاد روم فرود آمد . سپس از دربند گذشت و به اباقا كه در رحبه فرود آمده بود پيوست . اباقا با برادر خود منگو تيمور بن هلاكو به جانب حماة پيش تاخت و نبرد آغاز نهاد .\r\n\r\n\r\n","description":"","footnote":"\r\n[ ( 1 ) 
  ] متن : سرخاد\r\n[ ( 2 ) 
  ] متن : سنتاى بن فيضان .\r\n[ ( 3 ) 
  ] متن : لشكرى .\r\n","page_name":" 769 ","page_number":801},
  {"content":"\r\n\r\nالملك المنصور قلاون پادشاه مصر و شام بيامد و در خارج شهر حمص ميانشان نبرد افتاد . حمله و هجوم با ملوك تاتار بود و خلق عظيمى از ايشان كشته شدند و باقى به اسارت افتادند . اباقا از رحبه در حركت آمد و همه گريزان به بلاد خويش بازگشتند .\r\nپس از اين حادثه منگو تيمور پادشاه شمال و منگو تيمور بن هلاكو خان در سال 681 هلاك شدند .\r\nچون منگو تيمور هلاك شد ، پسرش تودامنگو [ 1 
  ] به پادشاهى رسيد و بر تخت پادشاهى سراى استقرار يافت و پنج سال پادشاهى كرد . سپس رهبانيت اختيار كرد و در سال 686 از پادشاهى كناره گرفت و به صحبت مشايخ و فقرا پرداخت . چون تودامنگو از پادشاهى كناره گرفت برادرش تولابوقا [ 2 
  ] به جايش نشست و آهنگ نبرد بلاد او نمود و نوقاى [ 3 
  ] از نوادگان دوشى خان را كه بر طايفه‌اى از بلاد شمال فرمان مىراند و بر ملوك خاندان بنى دوشى تحكم مىكرد به جنگ فراخواند . او نيز با لشكر عظيم خود بيامد . و همه به آن بلاد درآمدند و حمله‌اى سخت كردند و در آن نواحى فتنه‌ها برانگيختند و آشوبها برپاى كردند و بيرون آمدند .\r\nدر آن هنگام زمستان فرا رسيده بود .\r\nسلطان مسافتى را كه تصرف كرده بود بيابان بود و عبور لشكر در آن زمستان متعذر .\r\nبسيارى از سپاهيانش از سرما و گرسنگى مردند . حتى چارپايان خود را خوردند .\r\nنوقاى [ 3 
  ] كه از نزديكترين راهها حركت مىكرد خود را و لشكرش را از اين مشقت برهانيد . سلطان او را متهم كرد كه بعمد او را گمراه كرده است . همواره به سبب تحكم و خودكامگيش سلطان را كينهء او در دل بود . تا آنگاه كه زن كنجك را كه در ايام پدر و برادرش بر دولت تحكم مىراند به قتل آورد . اين زن در امرى به نوقاى شكايت برده بود . نوقاى برآشفته و فرمان داده بود كه او را خفه كنند . همچنين اميرى را بيطرا نام كه در خدمت آن زن مىبود بكشت .\r\nتودامنكو به سبب اين كار نوقاى را نكوهش كرد و آهنگ فرو گرفتن او نمود . و كس فرستاد و او را فراخواند تا بناگاه كار او بسازد . اين خبر به نوقاى دادند . كوشيد تا خود را ناصح و نيكخواه سلطان وانمايد و نزد مادر او پيام داد كه سخنان نصيحت‌آميزى دارد كه مىخواهد در خلوت به سمع سلطان رساند . مادر ، فرزند خود را از تصميمى كه دربارهء او داشت منع كرد و اشارت كرد كه او را فراخواند تا بنگرد كه چه مىگويد . امير بيامد و پيش از اين جمعى از برادران تودامنگو را كه به او گرايش داشتند از جمله توقتاى [ 4 
  ] و بورلوك [ 5 
  ] و سراى بوقا [ 6 
  ]\r\n\r\n\r\n","description":"","footnote":"\r\n[ ( 1 ) 
  ] متن : تدان .\r\n[ ( 2 ) 
  ] متن : قلابغا .\r\n[ ( 3 ) 
  ] متن : نوغيته .\r\n[ ( 4 ) 
  ] متن : طغطاى .\r\n[ ( 5 ) 
  ] متن : بولك .\r\n[ ( 6 ) 
  ] متن : صراى .\r\n","page_name":" 770 ","page_number":802},
  {"content":"\r\n\r\nو قدان قودوقاى [ 1 
  ] فرزندان منگو تيمور بن طغان بفرستاد بيامدند تا اگر سلطان را قصد حمله بود او را فرو گيرند چون نوقاى آمد دسته‌اى از سپاهيان رجايى كمين گرفته بودند . آن دو با يك ديگر ديدار كردند و ميانشان سخن به دراز كشيد بناگاه آنان كه در كمين بودند برجستند و گرد سلطان گرفتند و كشتندش . اين واقعه در سال 690 اتفاق افتاد . توقتاى پسر منگو تيمور پيش افتاد .\r\nچون تودامنگو كشته شد ، توقتاى را در همان وقت به جاى او نشاندند . و نوقاى به بلاد خود بازگشت و به توقتاى پيام داد كه اميرانى را كه با تودامنگو در قتل او توطئه مىكرده‌اند بكشد . توقتاى نيز همه را بكشت .\r\nچون توقتاى جاى پاى مستحكم كرد به خلاف نوقاى كه راه خودكامگى پيش گرفته بود و به فرمان او كار نمىكرد ، برخاست و از او كناره گرفت و فضاى دوستى تاريك شد . اعيان دولت به گرد نوقاى جمع شدند در حالى كه سينه‌هايشان از كينهء توقتاى انباشته شده بود .\r\nنوقاى دختر خود را به يكى از آنان به نام طاز پسر منجك داد .\r\nتوقتاى لشكر بياورد . نوقاى او را منهزم نمود . رود اتيل [ 2 
  ] بر سر راه فراريان بود . بيشترشان در آن غرق شدند . نوقاى از تعقيب او باز ايستاد و بر بلاد شمالى دست يافت و پسر دختر خود قراجا پسر طشتمر را در سال 678 بر شهر قرم ( كريمه ) امارت داد ، اما توقتاى بر سر او لشكر برد تا اموالش را بستاند . بر او شبيخون زد و در همان شب او را بكشت .\r\nنوقاى لشكر به قرم فرستاد . سراسر آن را كشتار و تاراج كرد و همهء قرا و مزارع اطراف را ويران نمود .\r\nنوقاى ياران خود را بر ديگران بسيار برترى مىداد . چون زمام كارها به دست گرفت پسران خود را از ديگر اميران برتر شمرد و حسد آنان برانگيخت .\r\nدر ميان اميران مغول اياجى پسر قرمش و برادرش قراجا همتاى او بودند . چون فرزندان خود را بر آنان برترى داد به توقتاى ميل كردند . فرزندان نوقاى با گروهى از پى آنان رفتند تا دستگيرشان كنند ، ولى آنان را نيافتند ياران آن دو بعضى بازگشتند و بعضى به راه خود ادامه دادند . فرزندان نوقاى همهء آنان را كه بازگشته بودند با فرزندانشان كشتند . امراى مغول خشمگين شدند و نزد توقتاى رفتند و او را به جنگ با نوقاى برانگيختند . توقتاى در سال 699 به جنگ نوقاى آمد . سپاه نوقاى به هزيمت شد و او خود در نبرد كشته شد . سرش را نزد توقتاى آوردند . قاتلش را كشت و گفت : مردم عامى را نرسد كه ملوك را بكشند .\r\nلشكرگاه او را تاراج بردند و هر چه از زن و مرد و كودك اسير كردند همه را در اقطار عالم\r\n\r\n\r\n","description":"","footnote":"\r\n[ ( 1 ) 
  ] متن : قدان .\r\n[ ( 2 ) 
  ] متن : مل .\r\n","page_name":" 771 ","page_number":803},
  {"content":"\r\n\r\nبفروختند . جماعتى از ايشان را كه برده كرده بودند به مصر بردند . اينان بعدها در زمرهء سپاهيان آن سامان درآمدند .\r\nچون نوقاى كشته شد پسرش جكك جاى او بگرفت . برادرش بر او بشوريد و به قتلش آورد . از اين رو يارانش از گردش پراكنده شدند و تصميم به سركوب او گرفتند . از كسانى كه در اين كار پيش قدم بودند يكى طغرلجاى و نايب و شوى خواهر او طاز بن منجك بود . اين خبر به او رسيد و او در آس [ 1 
  ] و روس به غزا رفته بود . بگريخت و به بلاد خويش آمد . سپس بار ديگر به لشكر خود پيوست و آهنگ قتال ايشان نمود و بر آنان غلبه يافت .\r\nتوقتاى آن دو را بر ضد جكا پسر نوقاى يارى داد . جكا بگريخت و به بلاد ايلاق پناه برد . كوشيد كه در يكى از قلاع آن بلاد كه در دست دامادش بود موضع گيرد ولى صاحب قلعه او را بگرفت و نزد توقتاى آورد . توقتاى فرمان داد او را در سال 701 كشتند . طراى برادرش و قراكسك پسرش نجات يافتند . و ميدان براى توقتاى خالى ماند و از منازع و مخالف نشانى نماند . جاى پايش در دولت استوار گرديد و قلمرو خود را ميان برادرش سراى بوقا و دو پسر خود تقسيم كرد .\r\nمنكلى بغا دو پسر خود را در ايالت نهردون [ 2 
  ] نزديك باب الحديد جاى داد . سراى پسر نوقاى از مقر خود بيامد و به سراى بوقا برادر توقتاى پناه آورد . او نيز پناهش داد و در نزد خود جايش داد . چون با او انس گرفت پرده از راز دل خود برگرفت و او را به عصيان عليه برادرش توقتاى ترغيب كرد . برادر بزرگتر از او به نام ازبك در نزد توقتاى مىزيست . سراى - بوقا سوار شده نزد او آمد تا با او در اين باب مشورت كند . چون بگفت به خشم آمد و برادرشان توقتاى را از اين راز بياگاهانيد . در حال فرمان احضار آن دو را بداد و هر دو را در دم بكشت .\r\nو قلمرو برادر را به قلمرو پسرش ايل بهادر افزود . سپس به طلب قراكسك پسر نوقاى فرستاد و او را از آن ناحيه دور گردانيد و او به نواحى شمال رفت و به يكى از ملوك آن طرف پناه برد .\r\nدر سال 709 برادر توقتاى و پسرش ايل بهادر بمردند و توقتاى نيز در سال 712 هلاك شد .\r\nو اللّه تعالى اعلم .\r\n\r\nازبك بن طغرلجاى بن منگو تيمور\r\nچون توقتاى هلاك شد قتلغ تمر با ازبك پسر برادرش طغرلجاى بيعت كرد و اين به اشارت تنوفالون زوجهء طغرلجاى بود . قتلغ تمر از او پيمان گرفت كه مسلمان باشد . او نيز اسلام آورد و مسجدى بنا كرد . برخى از اميرانش اين عمل او را ناخوش داشتند و كشتندش .\r\n\r\n\r\n","description":"","footnote":"\r\n[ ( 1 ) 
  ] متن : اللاز .\r\n[ ( 2 ) 
  ] متن : طان .\r\n","page_name":" 772 ","page_number":804},
  {"content":"\r\n\r\nميان توقتاى و ملوك مصر روابط دوستى بود . به هنگامى كه چشم از جهان بربست رسولان او در نزد الملك الناصر محمد بن قلاون بودند . رسولان را به اكرام تمام نزد ازبك بازگردانيدند . ازبك نيز با الملك الناصر تجديد مودت كرد . قتلغ تمر ترغيب كرد كه يكى از دختران اين خاندان را به عقد الملك الناصر درآورند و براى او دختر برادر توقتاى را نامزد كرد . رسولان از دو سو به آمد و شد پرداختند ، تا كار به پايان آمد . آنان دختر خود را به مصر فرستادند . الناصر او را به عقد خود درآورد و با او زناشويى نمود . و ما در اخبار دولت ايشان آورديم . سپس ميان ازبك و ابو سعيد پادشاه مغول در عراق ، از اعقاب هلاكو ، خلاف افتاد .\r\nازبك لشكر به آذربايجان برد .\r\nخاندان دوشى خان مدعى بود كه تبريز و مراغه از آن ايشان است بدان هنگام كه قاآن ، هلاكو را براى جنگ به بلاد اسماعيلى فرستاده بود و بغداد را فتح كرد ، نياز به لشكر بيشتر داشت . سپاهيان شمال به فرمان قاآن به يارى او رفتند . علوفهء اين سپاهيان از تبريز مقرر شد . چون هلاكو خان درگذشت بركه از پسر او اباقاخان اجازه خواست تا مسجد جامعى در تبريز بنا كند . و كارخانه‌اى براى بافتن پارچه و مطرز كردن آن تأسيس كنند . اباقاخان اجازه داد و هر دو را بنا كردند و خود در آنجا ماندند . سپس خاندان دوشى خان مدعى شدند كه تبريز و مراغه از اعمال ايشان است و همواره خواستار اين دو موضع بودند . چون ميان ازبك و ابو سعيد فتنه افتاد ، فرمان لشكركشى به موقان داد . برفتند و در آنجا كشتار و تاراج كرده بازگشتند .\r\nامير چوپان در دولت ابو سعيد صاحب قدرت و شوكتى شگرفت شده بود و بر فرزندان چنگيزخان تحكم مىكرد . امير چوپان از فرمانروايى براق پسر ييسودوا [ 1 
  ] ، نوادهء ييسو منگو [ 2 
  ] پسر جغاتاى بر خوارزم ناخشنود بود . ازبك ، براق را برانگيخت كه به خراسان لشكر كشد و نيز او را با فرستادن لشكرى يارى داد و نايب خود قتلغ تمر را بفرستاد و يسور [ 3 
  ] نيز بدين مقصود در حركت آمد . ابو سعيد ، امير چوپان را به دفع او فرستاد . امير چوپان پايدارى نتوانست و يسور بر بسيارى از بلاد خراسان دست يافت . امير چوپان با هر چه يسور تصرف كرده بود با او مصالحه كرد ولى يسور در سال 720 درگذشت . ازبك نيز نايب خود قتلغ تمر را عزل كرد و عيسى كوكز را به جاى او فرستاد ولى در سال 724 بار ديگر نايب نخستين خويش را به مقام اولش بازگردانيد .\r\nجنگ ميان ازبك و ابو سعيد همچنان بر دوام بود تا سال 736 كه ابو سعيد بمرد .\r\nسپس در همين سال قاآن نيز هلاك شد .\r\n\r\n\r\n","description":"","footnote":"\r\n[ ( 1 ) 
  ] متن : سنتف .\r\n[ ( 2 ) 
  ] متن : منكوفان .\r\n[ ( 3 ) 
  ] متن : سيول .\r\n","page_name":" 773 ","page_number":805},
  {"content":"\r\n\r\nچون ازبك پسر طغرلجاى درگذشت پسرش جانى بيك به جاى او قرار گرفت . ابو سعيد پيش از اين مرده بود و از او فرزندى باقى نمانده بود . جانشين او در عراق امير شيخ حسن بزرگ از دخترزادگان اباقا پسر هلاكو بود . و باقى مملكت او ميان امراى ديگر تقسيم شده بود .\r\nجانى بيك بار ديگر لشكر به خراسان آورد تا در سال 758 سراسر آن را تصرف كرد . سپس به آذربايجان و تبريز لشكر برد . امير حسن كوچك پسر تيمورتاش بن چوپان و برادرش اشرف فرمان مىراندند . و ما بعد از اين از اخبار آنان سخن خواهيم گفت .\r\nجانى بيك با لشكر خويش بدان ادعا كه پيش از اين در باب تبريز و مراغه داشتند به آذربايجان آمد و بر تبريز استيلا يافت سپس پسر خود بردى بيك را بر تبريز گماشت و خود به خراسان [ 1 
  ] بازگرديد ، ولى در راه بيمار شد و بمرد .\r\n\r\nبردى بيك پسر جانى بيك\r\nجانى بيك به هنگام بازگشت از تبريز به خراسان بيمار شد . دولتمردان او به پسرش بردى بيك خبر بردند . پدر او را به جاى خود در تبريز نهاده بود و اميرى را به سرپرستى او گماشته بود . براى بيك شتابان به ميان قوم خود رفت . چون به سراى رسيد پدرش جانى بيك مرده بود . او را به جاى پدر نشاندند و او به استقلال به فرمانروايى پرداخت . بردى بيك پس از سه سال فرمانروايى درگذشت .\r\n\r\nغلبهء ماماى بر مملكت سراى\r\nچون بردى بيك بمرد پسرى خردسال از او بر جاى ماند به نام تغتمش . خواهر او ، دخت بردى بيك ، زن يكى از امراى مغول بود به نام ماماى . ماماى زمام امور دولت او را در دست داشت و شهر قرم ( كريمه ) در قلمرو او بود . در اين روزها ماماى در كريمه مىزيست و جمعى از امراى مغول در ولايات در نواحى سراى پراكنده بودند . آنان هر يك ادعايى داشتند و در قلمرو خود خواهان استقلال بودند . حاجى چركس در ناحيهء حاج طرخان و اهل خان در قلمرو خود و ايبك خان نيز در قلمرو خود داعيهء استقلال داشتند . همهء اينان را امراى مسيره ( سيراردو ؟ ) مىگفتند .\r\nچون بردى بيك هلاك شد و دولت منقرض گرديد و اين نواحى دعوى استقلال كردند ماماى به كريمه درآمد و كودكى از فرزندان ازبك خان به نام عبد اللّه را برگرفت و به سراى رفت . تغتمش از آنجا بگريخت و به مملكت اروس خان [ 2 
  ] در ناحيهء جبال خوارزم پيوسته به\r\n\r\n\r\n","description":"","footnote":"\r\n[ ( 1 ) 
  ] متن : خوزستان .\r\n[ ( 2 ) 
  ] متن : ارض خان .\r\n","page_name":" 774 ","page_number":806},
  {"content":"\r\n\r\nمملكت خاندان جغاتاى پسر چنگيز در سمرقند و ما وراء النهر رفت . در آن روزها سلطان تمر از امراى مغول بر آن نواحى غلبه يافته بود و كودكى از ايشان را به نام محمود به امارت نشانده بود . تغتمش با مادر او ازدواج كرد و زمام كارهايش را به دست گرفت . تغتمش در آنجا ماند .\r\nآنگاه ميان امرايى كه بر اعمال سراى غلبه يافته بودند خلاف افتاد . حاجى چركس صاحب ولايت حاج طرخان [ 1 
  ] لشكر بر سر ماماى برد و سراى را از او بستد . ماماى به كريمه رفت و در آنجا بساط فرمانروايى خويش بگسترد .\r\nچون حاجى چركس از ولايت خويش لشكر بيرون آورد . اروس خان لشكر خود را از نواحى خوارزم فرستاد . اين لشكر حاج طرخان را محاصره كرد . حاج چركس به سردارى يكى از اميرانش به دفع او پرداخت و حيله‌هايى به كار برد تا آنان را از حاج طرخان منهزم ساخت و لشكريان و امير آنان را به سختى فرو كوفت . حاج چركس به فرو نشاندن اين فتنه سرگرم شد .\r\nدر اين حال آيبك خان بيامد و سراى را تصرف كرد و چند روزى در آنجا فرمان راند . چون هلاك شد پسرش قارينخان [ 2 
  ] به جايش نشست . اروس خان از جبال خوارزم بيامد و بر سراى غلبه يافت . قارينخان پسر ايبك خان از آنجا بگريخت و به ولايت خويش بازگرديد . اروس خان در سراى ، و ماماى در كريمه ماند . اين وقايع در حدود سالهاى 776 اتفاق افتاده است .\r\nتغتمش در اين سالها در نزد سلطان تيمور در ما وراء النهر مىزيست .\r\nتغتمش را هواى تصرف مملكت اجدادى در سر افتاد . سلطان تيمور سپاهى در اختيار او گذاشت و او با آن سپاه به سراى آمد . چون به جبال خوارزم رسيد اروس خان راه بر او بگرفت . منهزم شده به نزد سلطان تيمور بازگرديد . اروس خان در اواسط اين سال بمرد . سلطان تيمور لشكرى ديگر به يارى تغتمش نامزد كرد . تغتمش با آن لشكر بيامد . قلمرو اروس خان در جبال خوارزم مستولى شد . سپس به سراى لشكر برد . عمال اروس خان در سراى بودند .\r\nسراى را از ايشان بستد و سرزمينهايى را كه ماماى در اطراف تصرف كرده بود بازپس گرفت و ولايات حاجى چركس را در حاج طرخان بگرفت و هر چه هر متغلبى از آن خود كرده بود از او منتزع ساخت و نشان ايشان برافگند . سپس براى نبرد با ماماى رهسپار كريمه شد . ماماى از برابرش بگريخت و ديگر كس از او خبر نيافت . سپس خبرى رسيد كه در سالهاى بعد هلاك شده . سراسر سراى و اعمال آن تغتمش بن بردى بيك را صافى شد چنان كه پيش از اين خاندان او را بود .\r\n\r\nجنگهاى سلطان تيمور با تغتمش صاحب سراى\r\nپيش از اين از سلطان تيمور در دولت خاندان جغاتاى سخن گفتيم و گفتيم كه چگونه\r\n\r\n\r\n","description":"","footnote":"\r\n[ ( 1 ) 
  ] متن : منج طرخان .\r\n[ ( 2 ) 
  ] متن : قاريان .\r\n","page_name":" 775 ","page_number":807},
  {"content":"\r\n\r\nاز بخارا و سمرقند ، در سالهاى 784 ، به خراسان آمد . تيمور به هرات لشكر برد . فرمانروايى از بقاياى غوريان در هرات بود . تيمور هرات را محاصره نمود و تصرف كرد . سپس به جانب مازندران رفت . امير ولى فرمانرواى آنجا بود . او بعد از ايام فرمانروايى خاندان هلاكو بر مازندران دست يافته بود . نبرد تيمور و امير ولى به دراز كشيد تا عاقبت بر او غلبه يافت . امير ولى با بقاياى دولتمردانش به تبريز گريخت .\r\nسلطان تيمور ، سرزمينها را زير پى درنورديد تا به اصفهان رسيد . آل مظفر را به اطاعت آورد و در سال 787 رهسپار تبريز شد . تبريز را بگرفت و ويران نمود . پيش از اين به دشت قپچاق لشكر برده بود و سراى را از تغتمش گرفته بود و او را از آن نواحى رانده بود . او در همان اطراف منتظر فرصت بود . چون تيمور به اصفهان رفت او نيز به سراى بازگرديد .\r\nسلطان تيمور را در ميان قومش رقيبى بود به نام قمر الدين . تغتمش صاحب سراى به او پيام داد و به عصيان عليه تيمور ترغيبش كرد و او را به اموال و عساكر يارى داد . قمر الدين در آن حوالى دست به شورش زد . خبر به تيمور بردند . شتابان بازگشت و با قمر الدين جنگ درپيوست . اين جنگها به دراز كشيد ولى ريشهء فتنهء قمر الدين بر كنده شد . تيمور بار ديگر بر سر فتوحات خود رفت . نخست لشكرى براى نبرد با تغتمش روانه كرد . تغتمش به جنگ او بيرون آمد . يكى از خويشاوندان او به نام اوغلان بولاد [ 1 
  ] در اين نبرد با او بود .\r\nتيمور در نهان نزد او كس فرستاد و او و جماعتى از امرايى را كه نزد او بودند به خود گرايش داد . تغتمش خبر يافت ولى جنگ آغاز شده بود . تغتمش بر ناحيه‌اى از لشكر تيمور تاخت آورد و آن را درهم‌نورديد ولى امرايى كه با تيمور در نهان سر و سرى يافته بودند پراكنده شدند و هر يك به سويى رفتند و بر شهرى مستولى شدند .\r\nتغتمش به سراى بازگشت و آن را بازپس گرفت . اوغلان بولاد به كريمه گريخت و آنجا را تصرف كرد . تغتمش لشكر به كريمه برد و آنجا را محاصره نمود . اروس خان چون سراى را خالى يافت آن را بگرفت . تغتمش بازگشت و سراى را از او بستد . پيوسته لشكرهايى به كريمه حمله مىكردند و شهر را در محاصره مىگرفتند تا عاقبت شهر را تصرف كرد و برا اوغلان بولاد ظفر يافت و او را به قتل رسانيد .\r\nتيمور پس از فراغت از نبردهايش با تغتمش به اصفهان رفت و آن شهر را بار ديگر تصرف نمود و پادشاهان آل مظفر را منقرض نمود و بكشت و همهء قلمرو ايشان را به مملكت خويش ضميمه نمود . سپس به بغداد رفت و آنجا را از احمد بن اويس در سال 795 بستد .\r\nو ما از آن سخن گفتيم .\r\n\r\n\r\n","description":"","footnote":"\r\n[ ( 1 ) 
  ] متن : بلاط .\r\n","page_name":" 776 ","page_number":808},
  {"content":"\r\n\r\nسلطان احمد بن اويس ( جلايرى ) به الملك الظاهر برقوق فرمانرواى مصر پيوست و از او يارى خواست . او نيز با لشكر خود به ياريش آمد و تا كنار فرات پيش تاخت . تيمور از بغداد به ماردين رفت . ماردين را محاصره و تصرف نمود و قلعهء ماردين سخت مقاومت كرد .\r\nتيمور از ماردين راه به حصن الاكراد كج كرد و به بلاد ارمن سپس بلاد روم رفت .\r\nلشكريان الملك الظاهر صاحب مصر كه به يارى سلطان احمد بن اويس آمده بودند رهسپار بغداد شدند . بقايايى از لشكر تيمور در بغداد مانده بودند . سلطان احمد بغداد را بگرفت و الملك الظاهر به مصر بازگرديد . زمستان نزديك شده بود . امير تيمور به اعمال خود بازگشت و در قراباغ ميان آذربايجان و همدان و دربند اقامت گزيد . چون خبر يافت كه تغتمش سراى را تصرف كرده از قراباغ لشكر به جنگ او برد . مدتى كس از او خبر نداشت . تا در اواخر سال 797 خبر آمد كه تيمور بر تغتمش پيروز شده و او را كشته است و بر سراسر قلمرو او دست يافته است . و اللّه غالب على امره . پايان .\r\n\r\nپادشاهان غزنه و باميان از خاندان دوشى خان\r\nاعمال غزنه و باميان جزء قلمرو دوشى خان و جزء اعمال جنوبى ما وراء النهر بود .\r\nاز يك سو با سيستان هم مرز بود و از يك سو با هند . پيش از اين در شمار ممالك خوارزمشاهان بود كه مغولان در آغاز خروجشان آن را تصرف كردند . چنگيز خان آن بلاد را به پسر خود دوشى خان داد . پس از دوشى خان آن اعمال به پسر او آورده [ 1 
  ] و پس از آورده به پسرش قوينچى [ 2 
  ] رسيد . قوينچى در رأس قرن هفتم بمرد و چند پسر از او بر جاى ماند چون بايان [ 3 
  ] و كبك و مونگتاى . آن ولايات ميان ايشان تقسيم شد . پسر بزرگتر كه بايان ناميده مىشد صاحب غزنه شد و پس از قوينچى پسرش كبك به حكومت رسيد . برادرش بايان بر او بشوريد و از توقتاى صاحب سراى يارى خواست . او برادر خود بورلوك [ 4 
  ] را به ياريش فرستاد . كبك نيز از قايدو [ 5 
  ] يارى طلبيد . قايدو به ياريش آمد ولى كارى از پيش نبرد و شكست خورد و در سال 709 درگذشت . بايان بر آن اعمال مستولى شد و در غزنه اقامت گزيد . قوشناى پسر برادرش كبك از قايدو يارى خواست و به غزنه لشكر كشيد و بر عم خود غلبه يافت . بايان نزد توقتاى رفت و قوشناى در غزنه ماند و مىگويند آنكه بر غزنه غلبه يافت برادرش توقتاى بود و مرا از اخبار آنان آگاهى نيست . و اللّه تعالى اعلم بغيبه و احكم .\r\n\r\n\r\n","description":"","footnote":"\r\n[ ( 1 ) 
  ] متن : اردنو .\r\n[ ( 2 ) 
  ] متن : انبجى .\r\n[ ( 3 ) 
  ] متن : بيان .\r\n[ ( 4 ) 
  ] متن : بدالك .\r\n[ ( 5 ) 
  ] متن : قندو .\r\n","page_name":" 777 ","page_number":809},
  {"content":"\r\n\r\n\r\nدولت خاندان هلاكو پادشاهان تاتار در عراق و خراسان و آغاز كار و سرانجام احوال ايشان\r\nپيش از اين گفتيم كه چنگيزخان تخت خانيت را كه در قراقروم بود به پسر خود اوگداى ( اوكتاى ) داد . پس از او پسرش كيوك [ 1 
  ] بن اوگداى به قاآنى رسيد . فتنه ميان او و فرمانرواى شمال از خاندان چنگيزخان يعنى باتو [ 2 
  ] پسر دوشى خان كه پايتختش سراى بود بالا گرفت . كيوك با جماعاتى كثير از مغول و تاتار به سوى او رفت ولى در راه هلاك شد . و مغولانى كه با او بودند تخت فرمانروايى را به باتو پيشنهاد كردند ولى او از پذيرفتن آن امتناع كرد و آن را به منگو پسر تولوى واگذاشت و منگو را با برادرانش هلاكو و قوبيلاى همراه با برادر خو بركه روانه نمود تا بر تخت خانيت نشيند . بركه در سال 650 منگو را بر تخت نشاند .\r\nنيز شرح داديم كه چون بركه بازمىگشت به اسلام گرويد و ما سبب آن را بيان داشتيم .\r\nمنگوقاآن بر تخت خانيت جلوس نمود و فرزندان جغاتاى بن چنگيز را به وصيت چنگيزخان امارت بلاد ما وراء النهر داد .\r\nمنگوقاآن برادر خود هلاكو را براى فتح عراق عجم و قلاع اسماعيليه كه آنها را ملاحده مىگويند و نيز استيلا بر ممالك خليفه فرستاد .\r\n\r\nهلاكو پسر تولوى\r\nمنگوقاآن برادر خود را به عراق فرستاد . هلاكو در سال 652 رهسپار عراق شد و بسيارى از قلاع اسماعيليه را بگشود و سخت در محاصره گرفت .\r\nدر اين ايام بركه برادر باتو پسر دوشى خان در سراى فرمان مىراند . ميان او و هلاكو فتنه افتاد و اين فتنه به جنگ انجاميد . بركه همراه بانوقاى [ 3 
  ] پسر توتار [ 4 
  ] ، پسرزادهء دوشى خان بيامد و بر ساحل رود كور دو سپاه مصاف دادند . آب رود يخ بسته بود . فرو رفت و بيشتر لشكر هلاكو تباه گرديد . ما پيش از اين از سبب اين فتنه آگاه شديم .\r\nهلاكو به بلاد اسماعيليه بازگشت و آهنگ قلعهء الموت نمود . فرمانرواى قلعه علاء الدين بود . در اين هنگام نامهء ابن الصلايا صاحب اربل برسيد كه در آن نامه ابن العلقمى او را به تصرف بغداد تحريض مىكرد و گفته بود كه اين كارى بس آسان است . زيرا ابن العلقمى شيعه بود و اهل محلهء كرخ بود و اهل سنت با ساكنان اين محله دشمنى داشتند . خليفه و دوات‌دار نيز آنان را يارى مىدادند تا بر ساكنان محلهء كرخ حمله و هجوم كنند . بدين سبب\r\n\r\n\r\n","description":"","footnote":"\r\n[ ( 1 ) 
  ] متن : كفود .\r\n[ ( 2 ) 
  ] متن : ناظو .\r\n[ ( 3 ) 
  ] متن : نوغان .\r\n[ ( 4 ) 
  ] متن : ططر .\r\n","page_name":" 778 ","page_number":810},
  {"content":"\r\n\r\nابن العلقمى خشمگين شد و ابن الصلايا حاكم اربل را كه با او دوستى داشت واداشت كه مغولان را به تصرف بغداد برانگيزد . ابن العلقمى بدين عنوان كه با مغولان مصالحه كرده است از شمار سپاهيان مىكاست . هلاكو با لشكر تاتار راهى بغداد شد تايجو [ 1 
  ] سردار مغول را در بلاد روم نيز فراخواند . تايجو نخست تعلل مىكرد ولى عاقبت بپذيرفت و با لشكرى كه در اختيار داشت در حركت آمد .\r\nچون هلاكو با لشكر خود به بغداد نزديك شد ، آيبك دواتدار با لشكر مسلمانان با او رويا روى شد و لشكر مغول را درهم شكست . سپس مغولان بازگشتند و لشكر مسلمانان را منهزم ساختند . در نزديكى بغداد آب دجله طغيان كرد و در يك شب جمع كثيرى از آنان بكشت از جمله كشته‌شدگان آيبك دواتدار بود . امرايى كه با آيبك بودند اسير شدند . بقاياى لشكر به شهر بازگشتند و هلاكو مدتى شهر را در محاصره گرفت . ابن العلقمى براى خليفه المستعصم باللّه و براى خود امان خواست بدين اميد كه هلاكو خليفه را زنده خواهد گذاشت .\r\nخليفه با موكب خويش كه همه از اعيان دولت او بودند به نزد هلاكوخان رفت . اين واقعه در محرم سال 656 بوده است .\r\nهلاكو خليفه المستعصم باللّه را دستگير كرد و در جوالى نمود و فرو كوفت تا بمرد زيرا نمىخواست خون او را بر زمين ريزد .\r\nگويند شمار كشتگان بغداد هزار هزار و سيصد هزار تن بودند . هلاكو بر كاخهاى خلافت و ذخاير آن كه به شمار نمىگنجيد و در ضبط نمىآمد مستولى شد و هر چه كتب علمى در خزاين كتب بغداد بود به دجله افگند و اين به پاداش آن بود كه مسلمانان به هنگام فتح ايران كتابهاى كتابخانه‌هاى مداين را در آب افگنده بودند .\r\nهلاكو خان ابن العلقمى را به وزارت باقى گذاشت ولى چندان قدرت و نفوذى نداشت .\r\nمهمترين مراتب او نگهداشتن حساب خرج و دخل بود آن هم زير نظر شخصى ديگر كه از او به هلاكو نزديكتر بود . ابن العلقمى مدتى بدين منوال ببود . سپس كارش پريشان شد و هلاكو او را به قتل آورد .\r\nهلاكو پس از فتح بغداد لشكر به ميافارقين فرستاد . فرمانرواى ميافارقين الملك الكامل محمد بن غازى بن الملك العادل بود . چند سال شهر را در محاصره داشتند تا مردم به جان آمدند . سپس شهر را به جنگ تصرف كردند و نگهبانان را كشتند .\r\nبدر الدين لؤلؤ صاحب موصل پسر خود ركن الدين اسماعيل را به نشانهء فرمانبردارى با هدايايى نزد هلاكو فرستاد . هلاكو او را بپذيرفت و نزد خان اعظم منگوقاآن به قراقروم\r\n\r\n\r\n","description":"","footnote":"\r\n[ ( 1 ) 
  ] متن : بنحو .\r\n","page_name":" 779 ","page_number":811},
  {"content":"\r\n\r\nگسيل داشت . مدتى گذشت و از او خبرى به لؤلؤ نرسيد . لؤلؤ دو پسر ديگر خود شمس الدين اسحاق و علاء الدين را با هدايايى ديگر روانه داشت . آنان بيامدند و از برادر خود خبر آوردند و گفتند كه به زودى بازمىگردد . بدر الدين لؤلؤ خود به نزد هلاكو رفت و با او در آذربايجان ديدار كرد و در محاصرهء ميافارقين با او شركت جست . در اين احوال پسرش از نزد منگوقاآن بيامد و منشور امارت موصل و اعمال آن را بياورد .\r\nبدر الدين لؤلؤ در سال 657 بمرد و پسرش ركن الدين اسماعيل به جاى او نشست .\r\nاو را الملك الصالح لقب دادند .\r\nهلاكو لشكرى به اربل فرستاد و آن را شش ماه محاصره نمود . و شهر همچنان مقاومت مىكرد . مغولان عاقبت دست از محاصره بداشتند .\r\nفرمانرواى شام در اين ايام الملك الناصر بن الملك العزيز محمد بن الملك الظاهر غازى بن صلاح الدين بود . چون از استيلاى مغول بر بغداد خبر يافت پسر خود را با هدايا و تحف نزد هلاكو فرستاد و گفت از اينكه خود حضور نيافته است بدان سبب است كه در سواحل شام از تجاوز فرنگان بيم دارد . هلاكو هدايا و عذر او را بپذيرفت و پسرش را با وعده‌هاى جميل بازگردانيد .\r\nچون هلاكو بر بلاد جزيره و ديار بكر و ديار ربيعه استيلا يافت تا سواحل فرات پيش رفت و با شام هم‌مرز شد . در سال 658 از فرات بگذشت و بيره را تصرف كرد . در آنجا الملك السعيد برادر الملك الناصر بن الملك العزيز را دربند بيافت . او را آزاد كرد و بر سر حكومتش در صبيبه و بانياس فرستاد .\r\nهلاكو سپس رهسپار حلب شد . مدتى حلب را در محاصره داشت . سپس آن را به تصرف آورد . در آنجا جماعتى از امراى مماليك بحرى ، مماليك الملك الصالح ايوب ، را بيافت كه الملك الناصر در آنجا حبس كرده بود . چون سنقر الاشقر و تنكز . هلاكو همه را از بند برهانيد هلاكو آنان را به يكى از امراى بزرگ قفچاق سپرد . اين امير از مغولان در تسخير قفچاق گريخته و به حلب آمده به خدمت الملك الناصر پيوسته بود . چون حلب او را خوش نيامده بود به نزد مغولان بازگشته بود . هلاكو او را بر برخى بلاد شام كه تصرف كرده بود امارت داد .\r\nآنگاه لشكر به دمشق برد و الملك الناصر كه خبر تصرف حلب و ديگر بلاد شام را شنيده بود از دمشق رهسپار مصر گرديد . چون الملك الناصر رهسپار مصر شد الملك الاشرف موسى از او جدا شد و در حلب نزد هلاكو آمد . هلاكو او را به مقر حكومتش حمص بازگردانيد و امارت دمشق را نيز به او داد و نواب خود را براى نظر در كارهاى او معين كرد . الملك الناصر كه لشكرش او را ترك گفته بود به ترغيب تبردار خود به سوى هلاكو آمد و در بركه\r\n\r\n","description":"","footnote":"","page_name":" 780 ","page_number":812},
  {"content":"\r\n\r\nنزول كرد . كتبوقا او را بگرفت و در تسليم چند شهر از او يارى خواست .\r\nميان الملك الناصر و سلطان قطز اختلافى بود . از اين رو از قطز بيمناك شده نزد هلاكو شتافت . هلاكو او را استقبال كرد . هلاكو در باب فرستادن لشكر به مصر با او مشورت كرد ، او نيز كار را بسيار آسان جلوه داد . هلاكو راى او بپذيرفت و نايب خود كتبوقا از امراى مغول را با لشكر اندكى در آنجا نهاد . كتبوقا رسولانى نزد سلطان مصر فرستاد . رسولان او در مجلس سلطان رسم ادب نگه نداشتند و سخنان درشت گفتند و از او خواستند سر به فرمان هلاكو فرود آرد . سلطان مصر رسولان را بكشت و لشكر به جنگ كتبوقا آورد . سپاه مصر در عين جالوت با كتبوقا نبرد كردند . سپاه مغول منهزم شد و اميرشان كتبوقا كشته شد . الملك السعيد صاحب صبيبه برادر الملك الناصر با مغولان بود . او را گرفتند و در اسارت كشتند .\r\nهلاكو لشكر به بيره فرستاد . الملك السعيد پسر بدر الدين لؤلؤ از سوى الملك المظفر قطز نيابت حلب داشت گروهى از لشكريان نيز در خدمت او بودند . جمعى از ايشان را به دفع مغول فرستاد ولى اينان شكست خورده متفرق شدند . امرا بر الملك السعيد به سبب اين كار ناسنجيده بشوريدند و او را گرفته حبس كردند و حسام الدين الجوكندار را بر خود امير كردند .\r\nمغولان به حلب راندند . الملك السعيد از حلب بيرون رفت و با الملك المنصور صاحب حمص دست اتفاق به هم دادند بر لشكر مغول زدند و آنان را تار و مار ساختند .\r\nمغولان به افاميه رفتند و آنجا را محاصره كردند ولى از عاقبت كار خويش بيمناك شده به بلاد خود كوچ كردند .\r\nخبر به هلاكو رسيد . الملك الناصر صاحب دمشق را بدين اتهام كه تصرف مصر را در چشم او آسان نموده است به قتل آورد .\r\nچون هلاكو در سال 658 برخى بلاد شام را فتح كرد ، خبر يافت كه خان بزرگ ، منگوقاآن ، در آن هنگام كه به غزو بلاد خطا مىرفته است از جهان رفته است .\r\nهلاكو به طمع تصرف تخت خانيت راهى قراقروم شد ولى ديد كه برادرش قوبيلاى پس از زد و خوردهايى كه با برادر ديگر ديگرشان اريغ‌بوكا [ 1 
  ] داشته بر سرير خانيت استقرار يافته . ما اخبار آن را به هنگام بيان اخبار خان بزرگ آورديم . اين سفر چندى هلاكو خان را از كار شام منصرف نمود .\r\nچون از خانيت مأيوس شد به آنچه در دست داشت قناعت ورزيد و به بلاد خود بازگرديد . اقاليمى كه در دست او بود اينها بود :\r\n\r\n\r\n","description":"","footnote":"\r\n[ ( 1 ) 
  ] متن : ازبك .\r\n","page_name":" 781 ","page_number":813},
  {"content":"\r\n\r\nاقليم خراسان : كرسى آن نيشابور است و از شهرهاى آن است : طوس و هرات و ترمذ و بلخ .\r\nعراق عجم : كرسى آن اصفهان است و از شهرهاى آن است : قزوين و قم و كاشان و شهر زور و سجستان و طبرستان و همدان و نهاوند [ 1 
  ] و گيلان [ 2 
  ] و بلاد اسماعيليه .\r\nعراق عرب : كرسى آن بغداد است ، و از شهرهاى آن است : دينور و كوفه و بصره .\r\nآذربايجان : كرسى آن تبريز است . و از شهرهاى آن است : اران [ 3 
  ] و سلماس و قفچاق .\r\nخوزستان : كرسى آن شوشتر است و از شهرهاى آن : اهواز و غير آن .\r\nفارس : كرسى آن شيراز است و از شهرهاى آن است : كيش [ 4 
  ] و عمان [ 5 
  ] و كازرون [ 6 
  ] و بحرين .\r\nديار بكر : كرسى آن موصل است و از شهرهاى آن است : ميافارقين و نصيبين و سنجار و اسعرد و دبيس ( ؟ ) و حران و رها و جزيرهء ابن عمر .\r\nبلاد روم : كرسى آن قونيه است و از شهرهاى آن است : ملطيه و اقصرا و ارزنگان [ 7 
  ] و سيواس و انطاكيه و علايا .\r\nدر همين اوان المستنصر باللّه [ 8 
  ] احمد خليفهء عباسى در مصر بود . براى تصرف بغداد در حركت آمد . او عم المستعصم باللّه بود . پس از واقعهء بغداد با الملك الصالح بن بدر الدين لؤلؤ كه مغولان او را از موصل رانده بودند به مصر رفت . الملك الظاهر بيبرس او را اكرام نمود و در سال 659 به خلافت نشاند . سپس او را براى بازپس گرفتن بغداد بسيج كرد . الملك الصالح بن بدر الدين لؤلؤ نيز با او بود . چون از فرات گذشتند و به نزديكى بغداد رسيدند مغولان بر سرشان تاختند و ميان هيت و عانه لشكر خليفه مصر را تار و مار كردند و خليفه كشته شد .\r\nالملك الصالح بن لؤلؤ و برادرش به موصل گريختند . مغولان هفت ماه موصل را محاصره كردند . سپس شهر را تصرف كردند و الملك الصالح را كشتند .\r\nالملك الظاهر بيبرس از غائلهء هلاكو بيمناك شد . در اين احوال بركه فرمانرواى بلاد شمالى مغول در سال 660 [ 9 
  ] به الملك الظاهر خبر داد كه اسلام آورده است . بيبرس از اين امر سود جست و او را وسيلهء جلوگيرى از تجاوز هلاكو قرار داد . چون ميان بركه و هلاكو اختلاف بود بيبرس بركه را بر ضد او برانگيخت . بركه براى نبرد با هلاكو بيامد و اين امر سبب شد كه هلاكو از شام برود .\r\n\r\n\r\n","description":"","footnote":"\r\n[ ( 1 ) 
  ] مؤلف همدان و نهاوند را جزء خراسان آورده بود .\r\n[ ( 2 ) 
  ] متن : طلان .\r\n[ ( 3 ) 
  ] متن : حرن .\r\n[ ( 4 ) 
  ] متن : كش .\r\n[ ( 5 ) 
  ] متن : نعمان .\r\n[ ( 6 ) 
  ] متن : محمل رزون .\r\n[ ( 7 ) 
  ] متن : اورنگار .\r\n[ ( 8 ) 
  ] متن : الحاكم .\r\n[ ( 9 ) 
  ] متن : 670 .\r\n","page_name":" 782 ","page_number":814},
  {"content":"\r\n\r\nسپس هلاكو سپاهيان مغول را براى محاصرهء بيره فرستاد و درباى يكى از امراى بزرگ مغول را سردارى اين سپاه داد . پسر خود اباقا را نيز از پى او روان نمود . الملك الظاهر نيز لشكر خود را براى دفع ايشان بفرستاد . چون با لشكر درباى روبرو شدند ، درباى گريخت و خيمه و خرگاه خود نيز رها كرده به اباقا پيوست . اباقا بر او خشم گرفت و دربندش كشيد .\r\nهلاكو خان در سال 663 [ 1 
  ] پس از ده سال فرمانروايى در عراق بمرد . و اللّه اعلم .\r\n\r\nاباقاخان بن هلاكوخان\r\nچون هلاكو بمرد پسرش اباقاخان جانشين او شد . در آغاز حكومتش رهسپار نبرد با بركه فرمانرواى ناحيهء شمالى شد . بركه سپاهى به سردارى ، نوقاى نوادهء دوشى خان بن چنگيزخان كه خويشاوندش بود و اسن‌دوا پسر موتوكن پسر جغاتاى [ 2 
  ] بن چنگيز خان به جنگ او فرستاد . اسن‌دووا جنگ ناكرده بازگشت ولى نوقاى پاى فشرد تا اباقا را منهزم نمود و از لشكر او كشتار بسيار كرد و اين امر سبب بالا رفتن منزلت او در نزد بركه گرديد .\r\nاباقاخان در سال 671 لشكر خود را به سردارى درباى به محاصرهء بيره فرستاد . الملك الظاهر بيبرس از فرات بگذشت و لشكر مغول را شكستى فاحش داد و دو تن از اميران مغول كشته شدند . درباى شكست خورده نزد اباقاخان بازگشت . اباقاخان بر او خشم گرفت و اباتاى [ 3 
  ] را به جاى او گماشت .\r\nدر سال 672 اباقاخان به جنگ تكدار بن موجى بن جغاتاى بن چنگيز رفت . از پسر عم خود براق بن اسن‌دوا بن موتوكن ، يارى خواست . او خود با سپاهش به يارى وى آمد .\r\nاباقا سپاهيان روم را كه سردارشان طوغون [ 4 
  ] و معين الدين پروانه [ 5 
  ] بود به يارى خود خواند و اين نبرد در بلاد كرج رخ داد و تكدار شكست خورد و به كوهى در آن نزديكى پناه برد تا اباقاخان امان خواست و اباقا امانش داد و از او تعهد گرفت كه نه بر اسب سوار شود نه كمان به دست گيرد .\r\nآنگاه به اباقا خبر دادند كه الملك الظاهر بيبرس به بلاد روم داخل شده است . اباقاخان با دو تن از سرداران مغول يكى تودون نويان [ 6 
  ] و يكى طوغون [ 7 
  ] لشكرى به جنگ او فرستاد .\r\nالملك الظاهر در قيساريه يكى از مرزهاى بلادشان بود . در اين نبرد سپاه مغول و روم شكستى سخت خورد و بسيارى به قتل رسيدند . چون اباقا خبر يافت خود به موضع هزيمت آمد . ديد همهء آنان كه بر زمين افتاده‌اند از مغولان هستند و نشنيد كه از لشكر پروانه كسى كشته شده\r\n\r\n\r\n","description":"","footnote":"\r\n[ ( 1 ) 
  ] متن : 662 .\r\n[ ( 2 ) 
  ] متن : سنتف بن منكوفان بن جغطاى .\r\n[ ( 3 ) 
  ] متن : ابطاى .\r\n[ ( 4 ) 
  ] متن : طمقان .\r\n[ ( 5 ) 
  ] متن : برواناة .\r\n[ ( 6 ) 
  ] متن : تدوان .\r\n[ ( 7 ) 
  ] متن : طمقان .\r\n","page_name":" 783 ","page_number":815},
  {"content":"\r\n\r\nباشد . اباقا پروانه را متهم نمود و چون بازگرديد او را به درگاه خواند و بكشت .\r\nاباقا در سال 680 لشكر به جنبش آورد و از فرات بگذشت و به رحبه درآمد و نزد فرمانرواى ماردين رسول فرستاد . او نيز بيامد زيرا منكو تيمور پسر برادر بركه پادشاه سراى با لشكرى از مغول و جماعاتى از گرج و ارمن و روم مىآمد . اين سپاه به قيساريه و ابلستين [ 1 
  ] رسيد و از دربند به رحبه آمد و در رحبه فرود آمد . اباقا نيز لشكرى به سردارى منگو تيمور پسر هلاكو روان نمود اين لشكر نيز در رحبه فرود آمد . در اين حال الملك الظاهر بيبرس با لشكر مسلمانان از مصر برسيد . و در حمص با مغولان مصاف داد . مغولان سخت منهزم شدند و بيشتر لشكريان ايشان هلاك گرديدند . اباقا از محاصرهء رحبه دست كشيد . برادرش منگو تيمور به هنگام بازگشت از اين جنگ بمرد . گويند او را زهر داده بودند . او به هنگام بازگشت به مكانى موسوم به مومواغا رسيد و بر يكى از امراى خود فرود آمد . آن امير به سبب بعضى از اعمالش مورد خشم منگو تيمور بود . از اين رو او را زهر خورانيد و به حياتش پايان داد . آن امير به مصر گريخت . بر خودش دست نيافتند ولى زنان و فرزندانش را بكشتند .\r\nاباقاخان پس از اين وقايع ( در بيستم ذو الحجهء 680 
  ] بمرد . گويند او نيز به دست وزيرش شمس الدين صاحبديوان جوينى [ 2 
  ] مسموم شد جوينى مشير دولت او و بزرگ همهء دولتمردان بود . چون از اباقاخان بيمناك شده بود دست به اين كار زد . و اللّه سبحانه و تعالى اعلم .\r\n\r\nتگودار پسر هلاكو كه احمد ناميده مىشد\r\nچون اباقاخان درگذشت ، پسرش ارغون نزد پدر نبود و در خراسان بود . مغولان با برادر اباقا ، تكودار بيعت كردند . تكودار اسلام آورد و احمد ناميده شد . پادشاهان زمانش را از اين واقعه بياگاهانيد . احمد به مصر نامه نوشت و [ سيف الدين قلاوون را 
  ] از اسلام خود خبر داد و يارى طلبيد . آنكه اين پيام به مصر برد يكى قاضى سيواس قطب الدين شيرازى و ديگر اتابك پهلوان بود . برادرش قونغرتاى با صمغان [ 3 
  ] شحنه [ در سرحد روم بود 
  ] . تگودار او را فراخواند . از آمدن سر برتافت . غياث الدين كيخسرو [ 4 
  ] صاحب بلاد روم او را پناه داد . تگودار پيامى سراسر تهديد به او داد . از اين رو غياث الدين كيخسرو با قونغرتاى به حضور آمدند .\r\nتگودار برادر را به قتل آورد و غياث الدين كيخسرو را حبس كرد و برادرش عز الدين را جانشين او نمود و به جاى صمغان اولاطو از امراى مغول را شحنگى آن بلاد داد .\r\nاحمد تگودار سپس لشكر به خراسان فرستاد به جنگ برادرش ارغون . ارغون به دفاع برخاست و لشكر تگودار را در هم كوفت و فرارى ساخت .\r\n\r\n\r\n","description":"","footnote":"\r\n[ ( 1 ) 
  ] متن : ابلسين .\r\n[ ( 2 ) 
  ] متن : جونى .\r\n[ ( 3 ) 
  ] شايد طغاجار ؟\r\n[ ( 4 ) 
  ] متن : كيخسرو .\r\n","page_name":" 784 ","page_number":816},
  {"content":"\r\n\r\nتگودار بار ديگر لشكر بياراست و خود به نبرد برادر رفت . در اين جنگ لشكر ارغون شكست خورد و ارغون به اسارت افتاد و جمع بسيارى از سپاهيان او كشته شدند . چنان كه شمار اميران مغول كه به قتل رسيدند به دوازده تن رسيد . آنان كه در لشكرگاه او بودند از اين حادثه به وحشت افتادند و به سبب اسلام آوردنش كينهء او به دل داشتند . پس بشوريدند نايب او را كشتند . آنگاه او را در سال 682 به قتل آوردند و نزد ارغون بن اباقاكس فرستادند و فرمانبردارى خويش اعلام كردند . و اللّه تعالى اعلم .\r\n\r\nارغون بن اباقاخان\r\nچون مغولان بر احمد بشوريدند و او را كشتند و به ارغون بن اباقا اعلام فرمانبردارى نمودند ، ارغون بيامد و او را به جاى برادر به سلطنت برداشتند .\r\nارغون ، غياث الدين كيخسرو صاحب بلاد روم را به اتهام دخالت او در قتل عمش قونغرتاى در زندان ، بكشت و در آغاز حكومتش شمس الدين جوينى را بگرفت . او به قتل پدر و عمش متهم شده بود .\r\nارغون خان سعد الدوله يهودى را كه از مردم موصل بود وزارت داد و او بود كه او را به سعد الدوله ملقب نمود . سعد الدوله به حكمت عالم بود .\r\nارغون پسر خود غازان و الجايتو خربنده را زير نظر اتابك خود نوروز امارت خراسان داد . ارغون از دين اسلام رويگردان بود و دين برهمنان را دوست مىداشت و به پرستش بتان و سحر و رياضت دلبسته بود . جماعتى از ساحران هند نزد او آمدند و براى حفظ صحت و دوام سلامت او دارويى تركيب كردند . چون ارغون به خوردن آن دارو ادامه داد ، به صرع مبتلا شد و در سال 690 [ 1 
  ] جهان را بدرود گفت . و اللّه سبحانه و تعالى اعلم .\r\n\r\nگيخاتو [ 2 
  ] خان پسر اباقاخان\r\nچون ارغون بن اباقا بمرد ، دو پسر او خربنده و غازان دور از پدر و در خراسان بودند .\r\nمغولان نزد برادرش گيخاتوخان گرد آمدند و با او بيعت كردند و به سلطنتش برداشتند .\r\nگيخاتوخان پادشاهى بدسيرت بود و در ارتكاب منكرات و اباحه محرمات و تعرض به پسران اميران افراط مىكرد . بايد و پسر تراغاى پسر هلاكو از امراى لشكر او بود . امراى مغول در نهان با او به پادشاهى بيعت كردند . گيخاتوخان آگاه شد و از لشكرگاه خويش به سوى كرمان گريخت . ياران بايد و از پى او رفتند و او را در اطراف موغان [ 3 
  ] بيافتند و كشتند . اين\r\n\r\n\r\n","description":"","footnote":"\r\n[ ( 1 ) 
  ] متن : 670 .\r\n[ ( 2 ) 
  ] متن : كتخانو .\r\n[ ( 3 ) 
  ] متن : غانه .\r\n","page_name":" 785 ","page_number":817},
  {"content":"\r\n\r\nواقعه در سال 693 اتفاق افتاد . سه سال و چند ماه از پادشاهيش گذشته بود . و اللّه تعالى اعلم .\r\n\r\nبايد و پسر تراغاى پسر هلاكوخان\r\nچون امراى مغول گيخاتوخان را كشتند با پسر عمش بايد و بن تراغاى بن هلاكو بيعت كردند . در اين هنگام غازان پسر ارغون در خراسان بود . به جنگ بايد و رفت . اتابك نوروز نيز با او بود .\r\nچون دو لشكر روياروى آمدند پيكها و پيامهاى صلح رد و بدل شد و چنان نهادند كه صلح برقرار شود و اتابك نوروز نزد بايد و بماند . چون پيمان صلح بسته شد ، غازان بازگرديد .\r\nاتابك نوروز نزد غازان رسول فرستاد و او را به جنگ بايد و تحريض كرد . غازان با لشكر خود رهسپار خراسان شد . چون خبر به بايد و رسيد با نوروز به مشورت پرداخت . نوروز گفت : من او را بسنده‌ام . بايد و صبر كرد تا غازان برسيد و نوروز را به قتال او روانه نمود . چون نوروز با غازان روبرو شد او را از وضع لشكر بايد و بياگاهانيد و گفت امرا را با او دل يكتا نيست .\r\nچون دو لشكر روبرو شدند امراى بايد و به توطئه نوروز عصيان كردند و بايدو [ 1 
  ] منهزم شد و به نواحى آذربايجان رفت [ 2 
  ] . در آنجا او را بيافتند و كشتند . قتل او در سال 694 [ 3 
  ] اتفاق افتاد .\r\nمدت حكومتش هشت ماه بود . و اللّه سبحانه و تعالى اعلم .\r\n\r\nغازان بن ارغون\r\nچون بايد و منهزم شد و به قتل رسيد غازان پسر ارغون خان به جايش نشست . برادر خود خربنده را امارت خراسان داد و اتابك نوروز را مدبر امور مملكت قرار داد . در آغاز سلطنت به كار تراغاى يكى از امراى خود و موالى او كه در قتل گيخاتو شركت جسته بود ، پرداخت .\r\nتراغاى بر جان خود بيمناك شد . در آن هنگام ميان بغداد و موصل فرود آمده بود . نزد الملك العادل كتبوقا كس فرستاد و اجازت خواست كه به او پيوندد . كتبوقا نيز آنان را در بلاد خود جاى داد .\r\nيكى از امراى غازان به نام سلامش [ 4 
  ] سر به شورش برداشت . غازان لشكرى به سركوب او فرستاد . سلامش كه منهزم شده بود جمعى كثير از يارانش كشته شده بودند از كتبوقا يارى خواست . كتبوقا او را به مصر درآورد . و به مجلس خود داخل نمود و او را مقامى ارجمند داد .\r\nسلامش و قوم او ، طايفهء اويرات ، در مصر سكونت جستند . و همگان را اقطاع داد . اين امر\r\n\r\n\r\n","description":"","footnote":"\r\n[ ( 1 ) 
  ] متن : نوروز .\r\n[ ( 2 ) 
  ] متن : همدان .\r\n[ ( 3 ) 
  ] متن : 695 .\r\n[ ( 4 ) 
  ] متن : مولان .\r\n","page_name":" 786 ","page_number":818},
  {"content":"\r\n\r\nنيز از علل فتنه ميان آن دو دولت بود .\r\nغازان اتابك نوروز را به قتل آورد سبب اين قتل آن بود كه نوروز از غازان بيمناك شده بود و با لاچين سلطان مصر و شام كه بعد از كتبوقا زمام امور را به دست گرفته بود مكاتبه مىكرد . نوروز كه خطر را نزديك احساس مىكرد به هرات رفت و به فرمانرواى آن ملك فخر الدين بن شمس الدين كرت پناه برد ، ولى ملك فخر الدين پادشاه غور و غرجستان [ 1 
  ] او را گرفته تسليم قتلغشاه نمود و قتلغشاه او را به قتل آورد .\r\nغازان پس از قتل نوروز ، برادران او را كه در بغداد بودند يعنى حاجى و لكزى را كشت . [ اين واقعه در سال 696 واقع شد 
  ] .\r\nاز اين پس فرار سلامش و سپس منجو رخ داد . سلامش اميرى در بلاد روم بود و يك تومان [ 2 
  ] لشكرى در خدمت داشت - تومان [ 2 
  ] در نزد مغولان عبارت است از ده هزار [ 3 
  ] سپاهى - از غازان بيمناك شده بود و نزد لاچين كس فرستاد و از او اجازه خواست كه به دو پيوندد .\r\nغازان لشكرى به جنگ او فرستاد . چون جنگ در پيوست ياران سلامش از گردش پراكنده شدند و او زن و فرزند رها كرد و به مصر گريخت . پادشاه مصر لشكرى در اختيار او گذاشت كه برود و زن و فرزند خود بياورد . چون به سيس رسيدند سپاهيان مغول راه بر او گرفتند .\r\nدر اين نبرد شكست خورد و آن امير مصرى كه همراه او بود كشته شد . او خود به يكى از دژها پناه برد . او را از آن دژ فرود آوردند و نزد غازان فرستادند . غازان او را بكشت . برادرش قطقطو با همهء لشكريانى كه با او بودند در مصر ماندند . همهء اين امور كه برشمرديم سيب شد كه ميان غازان خان و مصريان فتنه‌ها پديدار شود .\r\nبعضى از امراى شام و مصر كه از سلطان خود الملك الناصر محمد بن قلاوون بيمناك شده بودند به غازان پيوستند و او را به تسخير شام برانگيختند . غازان خان در سال 697 با لشكرهاى مغول و ارمن رهسپار شام شد . قتلغشاه و مولاى نيز با او بودند .\r\nالملك الناصر با لشكريان مسلمان از مصر بيامد . چون به غزه رسيد خبر يافت كه برخى از مماليك از ياران كتبوقا و امراى مغول كه مصر به مهاجرت كرده‌اند به توطئه پرداخته آهنگ فرو گرفتن او را دارند . الملك الناصر در رفتن بر آنان سبقت گرفت و براى رويارويى با مغولان راهى حمص شد . چون برفت و در مجمع المروج [ 4 
  ] دو طرف بر هم زدند ، مسلمانان در محاصره افتادند و جمعى كثير از ايشان كشته شد . سلطان خود را برهانيد و به مصر رفت . غازان با لشكر آراسته پيش تاخت و حمص را بگرفت و هر چه در لشكرگاه سلطان باقى مانده بود همه را تاراج كرد\r\n\r\n\r\n","description":"","footnote":"\r\n[ ( 1 ) 
  ] متن : سيستان .\r\n[ ( 2 ) 
  ] متن : طومار .\r\n[ ( 3 ) 
  ] متن : صد هزار .\r\n[ ( 4 ) 
  ] متن : مرج المروج .\r\n","page_name":" 787 ","page_number":819},
  {"content":"\r\n\r\nسپس به دمشق راند و شهر را بگرفت و براى تصرف اموال قلعه را محاصره نمود . دفاع از قلعه را المنصور ، علاء الدين سنجر به عهده داشت و نيك پايدارى كرد . غازان خان همهء اطراف قلعه را ويران كرد . از جمله دار السعاده و ايوان ملك نيز ويران شدند .\r\nغازان خان از دمشق لشكر به حلب راند . حلب را بگرفت . قلعهء حلب مقاومت مىورزيد .\r\nلشكرهاى او در اطراف بلاد دست به قتل و غارت مىزدند . چنان كه دامنهء اين قتل و غارتها به غزه نيز كشيده شد . چون در تصرف قلاع شام به جايى نرسيد به ديار خود بازگرديد و قتلغشاه را با لشكرش براى نگهدارى شهر و محاصرهء قلعه بر جاى گذشت و يحيى بن جلال الدين را نيز براى گرد آوردن اموال .\r\nغازان خان ، قفچاق را نيابت دمشق و بكتمر را نيابت حلب و حمص و حماة داد .\r\nالملك الناصر به شام بازگشت و نخست باب عطا بر لشكريان بگشود و نواقص را بر طرف ساخت . بر مقدمه بيبرس [ 1 
  ] چاشنيگير و سلار سرپرست كشورش را روان داشت . اينان به صالحيه فرود آمدند . قفچاق و بكتمر نايبان دمشق و حلب امان خواستند و بار ديگر به اطاعت سلطان مصر درآمدند . بيبرس چاشنيگير و سلار بر شام مستولى شدند . و قتلغشاه به عراق بازگرديد .\r\nغازان خان در سال 699 [ 2 
  ] بار ديگر آهنگ شام نمود و از فرات بگذشت و در رحبه فرود آمد و به مردم شام نامه‌اى خدعه‌آميز نوشت . قتلغشاه را پيش فرستاد . او به قدس حمله كرد . قبايل تركمان در آنجا بودند . بر سپاه او دستبردى دليرانه زدند و در همانجا بماندند .\r\nالملك الناصر در سوم شعبان همان سال از مصر برسيد . با قتلغشاه در مرج الصفر مصاف داد و پس از جنگى سخت او را منهزم نمود و از پى او براند . چون شب فرا رسيد مغولان بر سر كوهى شدند كه بر سر راهشان قرار گرفته بود . مسلمانان تا بامداد به حراست پرداختند . عاقبت از هر سو شمشير در آنان نهادند . مغولان كه مىگريختند به زمينى گلناك افتادند و از نهر دمشق سيلابها راه بر ايشان ببست و جز اندكى از ايشان رهايى نيافت .\r\nبقاياى لشكر شكست خورده نزد غازان خان كه در حوالى گيلان بود رسيد . غازان بيمار شد و در ماه ذو الحجهء سال 703 درگذشت . گويند كه او از شدت اندوه مرد . و اللّه تعالى اعلم بالصواب .\r\n\r\nخربنده پسر ارغون خان\r\nچون غازان هلاك شد برادرش خربنده جانشين او گرديد . او در آغاز پادشاهى به دين اسلام درآمد و محمد ناميده شد و غياث الدين لقب گرفت . خربنده قتلغشاه را به نيابت سلطنت\r\n\r\n\r\n","description":"","footnote":"\r\n[ ( 1 ) 
  ] متن : سرمز .\r\n[ ( 2 ) 
  ] متن : 692 .\r\n","page_name":" 788 ","page_number":820},
  {"content":"\r\n\r\nباقى گذاشت . آنگاه آهنگ نبرد با امراى محلى گيلان نمود و لشكر بدان سو كشيد . خربنده در اين نبرد بر آنان پيروز شد و امير چوپان را به جاى آنان فرمانرواى گيلان ساخت .\r\nسلطان خربنده خلفا را تعظيم مىكرد و نام ايشان بر سكه نقش مىكرد . سپس در اثر مصاحبت با شيعيان عقيده‌اش ديگرگون شد و نام شيخين را از خطبه بينداخت و اسامى امامان اثنا عشرى را بر سكه نقش كرد . آنگاه ميان قزوين و همدان شهرى احداث كرد و آن را سلطانيه ناميد و در آنجا فرود آمد و براى خود در خانه‌اى ساخت از خشتهاى طلا و نقره .\r\nو در برابر آن بستانى ساخت كه درختانش از طلا و ميوه‌هايش از مرواريد و ديگر گوهرها بود و به جاى آب شير و عسل در جويهايش جارى ساخت . جمعى پسران و دختران زيبا به جاى غلمان و حوريان بهشتى در آن جاى داد تا آنچه ساخته شبيه بهشت باشد . خربنده دست تعرض به زنان قوم گشود و در اين كار افراط نمود .\r\nدر سال 713 لشكر به شام كشيد و از فرات بگذشت و در رحبه فرود آمد و بازگرديد .\r\nسپس هلاك شد . گويند يكى از امرايش او را مسموم نمود . مرگ او در سال 716 اتفاق افتاد .\r\nو اللّه تعالى اعلم .\r\n\r\nابو سعيد بن خربنده\r\nچون سلطان خربنده هلاك شد فرزند او ابو سعيد كودكى سيزده ساله بود . امير چوپان كه ابو سعيد را براى سلطنت خردسال مىشمرد ، نزد ازبك خان پادشاه نواحى شمال ، به سراى كس فرستاد و او را فراخواند تا سلطنت عراقين را به دست او سپارد . قتلغ تمر نايب ازبك خان او را از پذيرفتن اين پيشنهاد برحذر داشت و امير چوپان با ابو سعيد ، با وجود خردساليش بيعت نمود .\r\nابو سعيد در آغاز سلطنت خويش ، رشيد الدين فضل الله بن أبى الخير همدانى [ 1 
  ] طبيب را متهم به قتل پدر ساخت و بكشت . رشيد الدين در همهء علوم سرآمد بود . او را كتابى است كه در آن اخبار تاتار و انساب و قبايل ايشان را گرد آورده است . او نيز اين انساب را به صورت شجره نوشته چنان كه ما در اين كتاب كرده‌ايم .\r\nامير چوپان در اين هنگام در خراسان بود و با شاهزاده يسور [ 2 
  ] بن براق بن اسن‌دوا ، نوادهء جغاتاى ، كه فرمانرواى خوارزم بود مىجنگيد . ازبك خان فرمانرواى شمال او را ترغيب كرده بود كه لشكر به خراسان كشد و لشكرى نيز در اختيار او گذاشته بود . چون خربنده بمرد ، يسور طمع در استيلاى خراسان بست و با امراى مغول در دولت ابو سعيد مكاتبه مىكرد\r\n\r\n\r\n","description":"","footnote":"\r\n[ ( 1 ) 
  ] متن : ابى الطيب رشيد الدوله فضل اللّه بن يحيى المحمدانى .\r\n[ ( 2 ) 
  ] متن : سيول .\r\n","page_name":" 789 ","page_number":821},
  {"content":"\r\n\r\nو آنان را به عصيان فرا مىخواند . آنان نيز هر چه بيشتر آتش طمع او را تيز مىكردند .\r\nامير چوپان به اردو [ 1 
  ] رفت و او را از اين امر بياگاهانيد . اردو در زبان ايشان به معنى لشكرگاه يا محل خيمه‌هاست .\r\nچون ابو سعيد از توطئهء امراى خويش خبر يافت چهل تن از ايشان را به قتل رسانيد .\r\nچوپان در سال 718 لشكر به خراسان برد و يسور بر خراسان و بخشى از عراق عجم مستولى شده بود . ازبك خان فرمانرواى شمال نايب خود قتلغ تمر را با لشكرى به يارى او فرستاد .\r\nامير چوپان با اين سپاه در نبرد شد . امير چوپان سرزمينهايى را كه يسور از خراسان گرفته بود بستد و بر سر باقى با او مصالحه نمود .\r\nآنگاه ازبك خان فرمانرواى شمال به مراغه لشكر برد و با غنايم بسيار بازگشت . چوپان با سپاه خود از پى او رفت ولى به دو دست نيافت . يسور در سال 720 هلاك شد . پس از مرگ او همهء بلادى را كه يسور از قلمرو او در خراسان تصرف كرده بود بازگردانيد .\r\nازبك خان كينهء ابو سعيد را به دل داشت ، زيرا بر خود نمىتافت كه امير چوپان بر او و بر خاندان چنگيز خان تحكم كند . از اين رو امراى نواحى را همواره بر ضد امير چوپان برمىانگيخت و همه در انتظار هلاكت او بودند .\r\nازبك خان ملوك اطراف را به يارى خواند تا امير چوپان و ابو سعيد را از ميانه برگيرند . تا آنجا كه دختر به پادشاه مصر داد .\r\nميان ازبك خان و ابو سعيد هيچگاه مصالحه و آشتى صورت نگرفت . چنان كه در اخبارشان آورديم .\r\nازبك خان در سال 720 لشكر به جنگ چوپان بياراست و در كنار رود كر ( كورا ) ميان دو سپاه جنگ افتاد و از امير چوپان شكست خورده بازگشت . بار ديگر لشكرى بياراست و به سردارى قتلغ تمر نايب خود روانهء نبرد ساخت .\r\nامير چوپان ، نايب ابو سعيد ، پسر خود دمرداش ( تيمورتاش ) را در سال 721 به بلاد سيس فرستاد . دمرداش سه قلعه از قلاع آن بلاد را تسخير كرد و ويران نمود . آنگاه نزد الملك الناصر پادشاه مصر رسول فرستاد و از او براى جهاد ارمن در سيس يارى طلبيد . سلطان مصر در سال 722 لشكر خود با جماعتى از متطوعه را به يارى او فرستاد . اينان سيس را محاصره كردند . از آن پس در سال 713 ميان الملك الناصر و ابو سعيد پيمان صلح بسته شد و كارها استقامت يافت .\r\nجمعى از امراى مغول از نزديكان ابو سعيد پادشاه مغول در عراقين عزم كردند و حج\r\n\r\n\r\n","description":"","footnote":"\r\n[ ( 1 ) 
  ] متن : اردن .\r\n","page_name":" 790 ","page_number":822},
  {"content":"\r\n\r\nبه جاى آوردند .\r\nدر سال 725 امير چوپان لشكر به خراسان برد زيرا كبك خان بن يسور [ 1 
  ] لشكر به خراسان آورده بود . در اين نبرد امير چوپان شكست خورد و كبك خان بر خراسان مستولى گرديد . بار ديگر امير چوپان پيروز شد و از لشكر او كشتار بسيار كرد و خراسان را بار ديگر به ابو سعيد بازگردانيد .\r\nدر آن هنگام كه امير چوپان سرگرم نبرد در اطراف خراسان بود خبر يافت كه سلطان ابو سعيد ، پسرش دمشق خواجه [ 2 
  ] را گرفته و دربند كشيده است . امير چوپان عصيان كرد و لشكر بر سر ابو سعيد كشيد ولى يارانش از گردش پراكنده شدند . امير چوپان به هرات رفت .\r\nو در آنجا در سال 726 به قتل رسيد . ابو سعيد اجازه داد كه پسرانش پيكر او را در مقبره‌اى در مدينهء نبويه - على ساكنها افضل الصلاة و السلام - دفن كنند . پيكر امير چوپان را به مدينه بردند ولى نتوانستند در آنجا به خاكش بسپارند . امير مدينه گفت اين كار به اجازهء سلطان مصر صورت خواهد پذيرفت . از اين رو او را در بقيع به خاك سپردند . چون خبر كشته شدن امير چوپان به پسرش دمرداش ( تيمورتاش ) كه در بلاد روم بود رسيد ، بترسيد و با همهء ياران خود از امرا و عساكر به مصر رفت .\r\nسلطان الملك الناصر او را به گرمى استقبال كرد و اكرام نمود و رسولان ابو سعيد از پى او بيامدند و از ابو سعيد پيام آوردند كه حكم خدا را در حق او اجرا كنند . سلطان مصر نيز گفت در مقابل بايد در حق قراسنقر از امراى شام هم كه با آنان به منازعه برخاسته بود حكم خدا اجرا گردد و در حق هر دو حكم اجرا شد و اين پاداش اعمالى بود كه مرتكب شده بودند .\r\nاز آن پس رشته‌هاى دوستى ميان آن دو سلطان استوار گرديد و ميان دو خاندان مصاهرت به وجود آمد . و دست‌اندازيها و تجاوزات اعرابى كه ميان آن دو مملكت سكنا داشتند به پايان آمد .\r\nسلطان ابو سعيد در سال 736 درگذشت و از او فرزندى بر جاى نماند . او را در سلطانيه به خاك سپردند . پس از او ميان دولتمردانش خلاف افتاد و پادشاهى فرزندان هلاكو منقرض شد و بلادى كه در تصرف داشتند ميان امرا تقسيم شد و دولتهايى در خراسان و عراق عجم و فارس و آذربايجان و عراق عرب و بلاد روم پديد آمد و ما در اين باب سخن خواهيم گفت و اللّه وارث الارض و من عليها و اليه يرجعون .\r\n\r\n\r\n","description":"","footnote":"\r\n[ ( 1 ) 
  ] متن : سيول .\r\n[ ( 2 ) 
  ] متن : خوافى دمشق .\r\n","page_name":" 791 ","page_number":823},
  {"content":"\r\n\r\n\r\nپريشانى دولت خاندان هلاكو و تقسيم مملكت ميان اميران و فرمانروايى شيخ حسن در بغداد و استيلاى فرزندان او بر تبريز و بيان ملك و دولت ايشان و آغاز و انجام كارشان\r\nچون ابو سعيد بن خربنده پادشاه تاتار در سال 736 در بغداد هلاك شد و فرزندى بر جاى نگذاشت امراى مغول و وزير او خواجه غياث الدين پسر خواجه رشيد الدين ارپاخان [ 1 
  ] را به پادشاهى برداشتند ولى او پس از چندى خلع شد و موسى خان را كه از سوى مادر نسب به خاندان چنگيز مىرسانيد به پادشاهى نشاندند . زمام امور دولت او در دست امير شيخ حسن بزرگ ايلكانى [ 2 
  ] پسر امير حسين گوركان بود . او پسر عمهء سلطان ابو سعيد و دخترزادهء ارغون خان پسر اباقاخان بود . ابو سعيد او را در قلعهء كانج در بلاد روم جاى داده و بر او موكلان گماشته بود . چون ابو سعيد كشته شد از بند آزاد گرديد . چون از اوضاع بغداد آگاه شد به آنچه بود رضا نداد و به سوى بغداد در حركت آمد . على پادشاه [ 3 
  ] را كه امور دولت را در دست داشت بكشت و موسى خان را از پادشاهى عزل كرد محمد بن انبارجى [ 4 
  ] را كه صحت نسبش به هلاكو مورد تأييد بود به جاى او نشاند .\r\nشيخ حسن بر بغداد و تبريز مستولى شد . حسن بن دمرداش بن امير چوپان از مكان امارت خود و پدرش در بلاد روم لشكر بياورد و بر تبريز غلبه يافت و محمد بن انبارجى را بكشت . شيخ حسن به بغداد رفت و حسن بن دمرداش در تبريز ماند و خواهر سلطان ابو سعيد را كه ساتىبيك [ 5 
  ] نام داشت و زن سليمان خان از اسباط هلاكو بود به سلطنت برداشت و بر تبريز استيلا يافت . او را بدان سبب كه با شيخ حسن صاحب بغداد همنام بود و بسال از او كمتر بود شيخ حسن كوچك نام نهادند . و آن يك را شيخ حسن بزرگ .\r\nچون شيخ حسن كوچك استقرار يافت و خان نيز نزد او بود شيخ حسن بزرگ ناتوان شد و طوايف تركمان كه در حوالى موصل بودند بر بلاد جزيره غلبه يافتند . گويند كه او نزد الملك الناصر صاحب مصر كس فرستاد و ترغيبش كرد كه برود و بغداد را تصرف كند و به دو پيوندد و نزد او بماند و گفت پسر خود را نيز نزد ايشان به گروگان مىنهد ، ولى اين كار به سبب حوادثى كه پيش آمد صورت نپذيرفت .\r\nپس مملكت خاندان هلاكو پراكنده شد . شيخ حسن بزرگ در بغداد بود و شيخ حسن كوچك در تبريز و محمد بن مظفر در عراق عجم و فارس و ملك حسين در خراسان و بر بيشتر\r\n\r\n\r\n","description":"","footnote":"\r\n[ ( 1 ) 
  ] متن : اورخان .\r\n[ ( 2 ) 
  ] متن : ملكان .\r\n[ ( 3 ) 
  ] متن : على ماسا .\r\n[ ( 4 ) 
  ] متن : عنبرجى .\r\n[ ( 5 ) 
  ] متن : صالبيك .\r\n","page_name":" 792 ","page_number":824},
  {"content":"\r\n\r\nخراسان ازبك خان از خاندان دوشى خان كه پادشاه نواحى شمالى و پايتختش در سراى بود تسلط داشت .\r\nشيخ حسن كوچك پس از آنكه ساتىبيك را سرنگون كرد و سليمان خان از اعقاب هلاكو را به خانى برداشت ، اينك از او نيز بيمناك شده به قتلش آورد و خود بتنهايى زمام امور را در دست گرفت . شيخ حسن كوچك پسر دمرداش در سال 744 در تبريز به قتل رسيد و برادرش ملك اشرف را به جاى او نشاندند . سپس شيخ حسن بزرگ نيز در سال 757 در تبريز به هلاكت رسيد . و اللّه تعالى اعلم .\r\n\r\nاويس بن شيخ حسن\r\nچون شيخ حسن بزرگ در بغداد درگذشت پسرش اويس به جايش نشست . ملك اشرف پسر دمرداش چوپانى در تبريز بود . پادشاه ناحيهء شمالى جانى بيك پسر امير ازبك در سال 758 لشكر بياورد و تبريز را از او بستد و به خراسان بازگرديد و پسر خود را به جاى خود در تبريز نهاد . نام اين پسر بردى بيك بود . در راه كه مىرفتند جانى بيك را امرايش بند برنهادند و نزد پسرش رسول فرستادند و او را به گرفتن تخت پدر تحريض كردند . او شتابان در حركت آمد و تبريز را به عامل خود اخىچوق [ 1 
  ] سپرد .\r\nاويس صاحب بغداد بيامد و تبريز را از او بستد ولى اخىچوق بار ديگر تبريز را در تصرف خويش آورد و در آنجا ماند . در اين احوال امير مبارز الدين مظفرى از اصفهان به آذربايجان لشكر كشيد و آنجا را در تصرف آورد و اخىچوق را بكشت و عراق عجم و تبريز و تستر و خوزستان را از آن خود نمود . سپس او يس برفت و تبريز را از امير محمد بن مظفر بستد و ضميمهء قلمرو خود ساخت و به بغداد بازگرديد . و چون كارش بالا گرفت بر تخت نشست اويس در سال 776 هلاك شد .\r\nچون سلطان اويس بمرد پسر او حسين را به جاى پدر نشاندند . اويس را پنج پسر بود : حسن و حسين و على و ابو يزيد و احمد . وزير او زكريا [ امير شمس الدين 
  ] و مدبر امور دولتش امير عادل آقا بود و از اقطاعات او شهر سلطانيه بود .\r\nپس از اويس دولتمردان او با پسرش حسين ، در تبريز بيعت كردند و پسر ديگر او شيخ حسن را كشتند و گفتند پدر به قتل او وصيت كرده است .\r\nشيخ على بن اويس در بغداد بود ، به فرمان برادرش حسين درآمد . پيرعلى بادك [ 2 
  ] از امراى ايشان نيابت تستر و خوزستان را داشت . او نيز با حسين بيعت كرد . بر تبريز زكريا\r\n\r\n\r\n","description":"","footnote":"\r\n[ ( 1 ) 
  ] متن : اخبجوج .\r\n[ ( 2 ) 
  ] متن : قنرعلى بادك .\r\n","page_name":" 793 ","page_number":825},
  {"content":"\r\n\r\nوزير پدرش استيلا داشت . اسماعيل پسر زكريا كه از اويس به شام گريخته بود نزد پدر خود آمد . پدر او را به بغداد فرستاد تا در خدمت شيخ على باشد او به بغداد رفت و شيخ على را در اختيار خود گرفت چنان كه بر او تحكم مىكرد . شاه شجاع از آل مظفر بر تبريز غلبه يافت .\r\nو آن را بازپس گرفت .\r\nاز آن وقت كه حسين بن اويس در تبريز استقلال يافته بود آل مظفر همواره طمع در تصرف آن داشتند . چنان كه يك بار هم تبريز را گرفتند و چنان كه گفتيم اويس آن را بازپس گرفت .\r\nچون اويس درگذشت شاه شجاع با سپاه خود به تبريز در حركت آمد و حسين بن اويس از تبريز بغداد رفت . شاه شجاع بر تبريز مستولى شد و حسين نزد برادرش شيخ على و وزيرش اسماعيل به بغداد رفت و از آن دو لشكر خواست . آن دو لشكر همراه او كردند .\r\nاو به تبريز بازگشت و شاه شجاع بگريخت و به خوزستان رفت و در آنجا استقرار يافت .\r\n\r\nكشته شدن اسماعيل رشيدى و استيلاى حسين بر بغداد\r\nاسماعيل رشيدى بر شيخ على - در بغداد - تحكم مىكرد . جمعى از دولتمردان چون مبارك شاه و پيرعلى و قرامحمد همدست شده او را كشتند . عمش امير احمد نيز با او كشته شد .\r\nاين واقعه در اواسط سال 781 اتفاق افتاد . اينان پيرعلى بادك را از تستر فراخواندند و او را جانشين اسماعيل ساختند . پيرعلى بادك زمام امور شيخ على را در بغداد به دست خود گرفت .\r\nحسين بن اويس از اين عمل به خشم آمد و با لشكر خود از تبريز به بغداد آمد . شيخ على و پيرعلى بادك از بغداد به تستر رفتند و حسين بر بغداد مستولى شد و از احمد يارى خواست و احمد به يارى او برنخاست . حسين او را متهم كرد كه با برادرش شيخ على دست به توطئه مىزند . شيخ على از تستر به واسط راند . جمعى از عرب را از عبادان و جزيره گرد آورد . احمد از واسط به بغداد رفت و شيخ على از پى او روان شد . حسين به تبريز راند و شيخ على در بغداد قرار گرفت و هر يك در بلد خويش استقرار يافت . و اللّه تعالى اعلم .\r\n\r\nعصيان احمد و استيلاى او بر تبريز و كشته شدن حسين\r\nچون حسين از بغداد به تبريز بازگرديد سرگرم نوشخوارى و لهو و لعب شد . برادرش احمد از او برميد و به اردبيل رفت . شيخ صدر الدين در اردبيل بود . سه هزار يا بيشتر لشكر بر او گرد آمد و به تبريز راند و ناگهان به شهر درآمد و آن را در تصرف گرفت . حسين چندى مخفى بود . ولى پس از چند روز احمد او را بگرفت و بكشت . و اللّه تعالى يؤيد بنصره من يشاء من عباده .\r\n\r\n","description":"","footnote":"","page_name":" 794 ","page_number":826},
  {"content":"\r\n\r\n\r\nعصيان عادل و حركت او به قتال احمد\r\nامير عادل والى سلطانيه بود و سلطانيه اقطاع او بود . چون از كشته شدن حسين بن اويس خبر يافت به هم برآمد . ابو يزيد بن اويس نزد او بود . هر دو به سوى شاه شجاع پسر مبارز الدين محمد بن مظفر يزدى فرمانرواى فارس در حركت آمدند و از او عليه امير احمد بن اويس يارى طلبيدند . او لشكر به يارى آن دو فرستاد . احمد نيز بسيج لشكر كرده به رويارويى بيرون آمد . چون دو لشكر به يك ديگر رسيدند بر اين اتفاق كردند كه ابو يزيد در سلطانيه امير باشد و امير عادل از مملكتشان بيرون رود و نزد شاه شجاع در فارس بماند . پس بر اين مصالحه كردند و ابو يزيد به سلطانيه بازگشت و در آنجا ماند . امرا و خواص او به رعايا آزار و زيان فراوان مىرسانيدند ، چنان كه در نهان به تبريز كس فرستادند و از احمد يارى خواستند . او با لشكر خود برفت و او را بگرفت و ديدگانش را ميل كشيد . پس از اين حادثه در بغداد بمرد .\r\n\r\nكشته شدن شيخ على و استيلاى احمد بر بغداد\r\nچون احمد برادر خود حسين را به قتل رسانيد ، شيخ على لشكر گرد آورد و قرامحمد امير تركمان در جزيره را نيز برانگيخت و از بغداد به قصد تبريز در حركت آمد . احمد براى مقابلهء با او بيرون آمد و از برابرش بگريخت . شيخ على شتابان از پى او تاخت آورد تا لشكر لشكريانش مانده شدند . احمد دل بر مرگ نهاده حمله‌اى دليرانه كرد . در اين حمله بر شيخ على تيرى آمد و بمرد . قرامحمد نيز اسير شد و به قتل رسيد . احمد به تبريز رفت و بر سرير قدرت نشست . عادل به نبرد با او لشكر بر دو فرصتى به دست آورد و منهزمش نمود . سپس احمد به بغداد رفت . در بغداد پس از هلاكت شيخ على ، خواجه عبد الملك كه از دست‌پروردگان احمد بود از سوى احمد زمام امور را به دست داشت . امير عادل نيز در سلطانيه به نام ابو يزيد دعوت آغاز كرد و يكى از سرداران خود را به نام برسق به بغداد فرستاد تا به نام او دعوت كند . عبد الملك با او بساخت و به بغداد داخلش نمود و در روز دوم ورودش به بغداد عبد الملك را به قتل رسانيد و شهر به هم برآمد .\r\nسپس احمد از تبريز بيامد و برسق به دفاع بيرون آمد و منهزم گرديد و به اسارت افتاد او را نزد احمد آوردند . به زندانش فرستاد . سپس به قتلش آورد . پس از چندى عادل نيز كشته شد و احمد از شر او برهيد . آنگاه تبريز و بغداد و شوشتر و سلطانيه و متعلقات آنها در ملك او درآمد و پادشاهيش استوارى گرفت . پس از چندى در سال 786 دولتمردانش بر او عصيان كردند و يكى از آنها به امير تيمور از خاندان جغتاى ، پس از آنكه از ما وراء النهر بيامد و بر\r\n\r\n","description":"","footnote":"","page_name":" 795 ","page_number":827},
  {"content":"\r\n\r\nخراسان مستولى شد ، پيوست و از او عليه احمد يارى خواست . تيمور اجابت كرد و لشكرى با او به تبريز فرستاد . احمد از تبريز به بغداد رفت و اين مرد عصيانگر در تبريز زمام كارها به دست گرفت . چون امير تيمور به ديار خود بازگشت ، تغتمش پادشاه ناحيهء شمالى ، از خاندان دوشى خان را هواى تبريز در سر افتاد و لشكر بياراست و رهسپار تبريز شد و آن را از آن مرد عصيانگر بستد . امير تيمور در سال 787 به اصفهان لشكر برد و لشكرى نيز به تبريز فرستاد و سراسر شهر را ويران نمود و تاراج كرد . همچنين شوشتر و سلطانيه را نيز به متصرفات خود پيوست و احمد ، تنها در بغداد به سلطنت نشست .\r\nامير تيمور سلطان مغول ، پس از آنكه بر تبريز مستولى شد ، يكى از افراد قوم او به نام قمر الدين در ما وراء النهر عليه وى قيام كرد و خبر رسيد كه تغتمش صاحب تخت‌سراى در شمال نيز او را به اموال و عساكر يارى داده است . تيمور از اصفهان به ديار خود بازگشت و تا سال 795 از او خبرى نبود . سپس خبر رسيد كه بر قمر الدين ياغى غلبه يافته است و نشان او برافگنده است . سپس بر سراى و اعمال آن نيز مستولى شده است .\r\nامير تيمور آنگاه به اصفهان و عراق عجم و رى و فارس و كرمان پاى نهاد و همه را از آل مظفر يزدى ، پس از جنگهايى كه ملوكشان كشته شد و لشكريانشان نابود شدند در تصرف خود آورد .\r\nسلطان احمد كه در بغداد بود به بسيج سپاه خويش پرداخت و آلت و عدت در افزود تا با تيمور روياروى شود . سپس از جنگ منصرف شد و با او باب دوستى بگشاد و هدايا و تحف فرستاد ولى سودمندش نيامد و تيمور نيز همواره او را به ملاطفت و اظهار دوستى و مراسلت مىفريفت تا عزمش سست شد و لشكرش پراكنده گرديد . آنگاه بر سر او لشكر برد و شتابان برفت تا به دجله رسيد . ديده‌بانان خبر به احمد بردند . در تاريكى شب فرار را بر قرار برگزيد و هر چه چارپايان را توان بود از اموال و ذخاير خود آنها را بار كرد و با كشتيهايى چند از دجله گذشت و به نهر حله درآمد و بامداد خود را به مشهد على ( ع ) رسانيد .\r\nامير تيمور و لشكريانش در يازدهم شوال 795 به دجله آمد . در آنجا كشتى نيافت . خود و لشكريانش به آب زدند و به بغداد درآمدند . تيمور بر بغداد مستولى شد و لشكر خويش از پى احمد فرستاد . اينان راهى حله شدند . احمد پل را بريده بود . سپاهيان تيمور خود را به آب زدند و در مشهد على ( ع ) به احمد رسيدند . بر اموال و بنه و چارپايان او دست يافتند . احمد دل بر هلاك نهاده حمله‌اى سخت كرد . اميرى كه از پى او آمده بود كشته شد و باقى بازگشتند .\r\nاحمد از مرگ رهايى يافت و به رحبه در مرز شام رفت و در آنجا بياسود . نايب رحبه سلطان مصر را از آمدن او بياگاهانيد . سلطان يكى از خواص خود را نزد او فرستاد و نفقات\r\n\r\n","description":"","footnote":"","page_name":" 796 ","page_number":828},
  {"content":"\r\n\r\nو توشه روان فرمود و خواست كه مصر رود و در آنجا آرام گيرد . احمد به حلب رفت و در آنجا چندى بياسود ولى بيمار شد و از رفتن به مصر بازماند .\r\nاحمد را خبر رسيد كه امير تيمور آنچه را كه او بر جاى گذاشته از آن خود كرده و همهء اموال و ذخاير او را تاراج نموده و مردم بغداد را از توانگر و بىچيز مصادره كرده . چنان كه همه را نيازمند ساخته است و حوالى بغداد در اثر تاراج و كشتار به بيابانى بىحاصل تبديل شده .\r\nاحمد در ماه ربيع الاول سال 796 نزد سلطان مصر رفت و از او براى بازپس گرفتن ملكش و انتقام از دشمنش يارى طلبيد . سلطان به ياريش برخاست و لشكر خويش را به يارى او بسيج كرد و به شام برد . امير تيمور پس از استيلا بر بغداد لشكر به تكريت برده بود . تكريت مأواى مخالفان و لانهء جنگجويان و كمينگاه راهزنان بود . تيمور چهل روز در آنجا توقف كرد . و محاصره‌اش نمود تا تسليم شد . آنگاه جمع كثيرى را قتل عام كرد و شهر را ويران نمود و لشكرش در ديار بكر تا رها پراكنده گرديد . شهر رها را در ساعتى از روز بگرفت و سراسر نعمتش را بر باد داد چون خبر به سلطان برقوق رسيد در ريدانيه [ 1 
  ] چند روز لشكرگاه زد تا نواقص كار سپاهيان بر طرف نمود و بر مماليك خود باب عطا بگشود و جمع كثيرى از ديگر اصناف بر سپاه خود بيفزود . نايب خود امير سودون الفخرى را در قاهره نهاد با تعبيه‌اى تمام ، همراه با سلطان احمد بن اويس كه بر او و ياران و سپاهيانش نيز بخششهاى كرامند كرده بود به شام رفت و در آخر ماه جمادى الاولى به دمشق درآمد .\r\nسلطان مصر ، جلبان فرمانرواى حلب را نيز گفته بود به فرات لشكر برد و اعراب و تركمانان را بسيج كند و در آنجا مترصد رسيدن دشمن باشد .\r\nچون به دمشق رسيد ، جلبان نزد او آمد و او را از نيازهاى خود و اخبار آن قوم آگاه كرد و براى اجراى اوامر او بازگرديد . سلطان برقوق از پى او لشكرى به سردارى كمشبغا اتابك ، بكلمتش [ 2 
  ] امير سلاح و احمد بن بيبغا بفرستاد امير تيمور مشغول محاصرهء ماردين بود و آن را پس از چند ماه تصرف كرد . سپاهيان او دست به كشتار و تاراج شهر زدند و نواحى آن را زير پاى سپردند . قلعهء ماردين سخت مقاومت مىكرد و امير تيمور به بلاد روم رهسپار شد و بر قلاع اكراد گذر كرد و لشكريانش همهء آنها را غارت كردند و مردمش را كشتند . سلطان در اين عهد كه ماه شعبان سال 790 [ 3 
  ] است در دمشق جاى گرفته و همهء نيروى خود را گرد آورده كه اگر تيمور روى به سوى او آيد بر او حمله برد . و اللّه سبحانه و تعالى ولى التوفيق بمنه و كرمه .\r\n\r\n\r\n","description":"","footnote":"\r\n[ ( 1 ) 
  ] متن : زيدانيه .\r\n[ ( 2 ) 
  ] متن : تكلتش .\r\n[ ( 3 ) 
  ] متن : 690 .\r\n","page_name":" 797 ","page_number":829},
  {"content":"\r\n\r\n\r\nخبر از آل مظفر يزدى كه پس از انقراض دولت خاندان هلاكو بر اصفهان و فارس غلبه يافتند و آغاز كار و سرانجام احوالشان\r\nمحمد [ 1 
  ] بن المظفر از مردم يزد بود . مردى دلير بود . در ايام سلطنت ابو سعيد به دولت پيوست و او را نگهدارى راههاى فارس دادند و اين آغاز كار او بود .\r\nچون ابو سعيد در سال 736 بمرد و فرزندى بر جاى نگذاشت ، كار دولت پريشان شد و كار رعيت به هرج و مرج كشيد و كشور او ميان امرا تقسيم گرديد . امير ازبك فرمانرواى شمال بر بخشى از خراسان مستولى شد و [ معز الدين حسين بن غياث الدين بر هرات و شمس الدين محمد بن محمود از آل اينجو در فارس 
  ] فرمان مىراند . پس از او پسرش امير شيخ ابو اسحاق بن محمود به جاى پدر نشست و سيرت او را پيش گرفت . ابو اسحاق را آثار جميله بود . قاضى عضد الدين كتاب المواقف را براى او تصنيف كرده است و عماد الدين كاشى ( ؟ ) كتاب مفتاح را شرح و به نام او كرده است .\r\nامير محمد بن المظفر بر كرمان و نواحى آن غلبه يافت و اكنون طمع در فارس بسته بود امير شيخ ابو اسحاق ، شريفى از اعيان شيراز را كشته بود . امير محمد بن مظفر تا به مقصود خود كه تصرف فارس بود دست يابد اين كار را سخت نكوهش كرد و لشكر خود را به شيراز برد .\r\nمردم شيراز از امير شيخ ابو اسحاق به سبب اعمالش در حق ايشان نفرت داشتند . به او گرايش يافتند و او را در تصرف شهر يارى دادند و محمد بن المظفر بر تخت فرمانروايى شيراز قرار گرفت امير شيخ ابو اسحاق به اصفهان گريخت . محمد بن المظفر از پى او رفت ، از اصفهان نيز بگريخت . محمد بن المظفر اصفهان را تصرف كرد و به طلب او به هر جاى فرستاد . عاقبت او را به چنگ آورد و به قصاص آن شريف كه كشته بود به قتلش آورد .\r\nمحمد بن المظفر را چهار پسر بود . شاه ولى و محمود و شاه شجاع و احمد . شاه ولى در ايام پدر درگذشت و دو پسر بر جاى نهاد : يكى منصور و يكى يحيى . شاه محمود اصفهان را گرفت و شاه شجاع شيراز و كرمان را . شاه محمود [ 2 
  ] و شاه شجاع بر پدر تحكم مىكردند و پس از او جانشين وى شدند . در سال 760 پدر را كور كردند .\r\nشاه شجاع پس از پدر به جاى او نشست . شاه محمود پس از آنكه از سلطان اويس پسر شيخ حسن بزرگ يارى خواست و او لشكر به ياريش فرستاد در سال 765 به شيراز رفت و آن را تصرف كرد . شاه شجاع به كرمان كه در قلمرو او بود ، رفت . عمال او نخست با وى\r\n\r\n\r\n","description":"","footnote":"\r\n[ ( 1 ) 
  ] متن : احمد .\r\n[ ( 2 ) 
  ] متن : محمد .\r\n","page_name":" 798 ","page_number":830},
  {"content":"\r\n\r\nمخالفت ورزيدند ، سپس همه به اطاعتش درآمدند .\r\nشاه شجاع پس از سه سال به فارس بازگرديد و شاه محمود از فارس به اصفهان رفت و در آنجا ببود تا سال 776 كه ديده از جهان فرو بست .\r\nپس از مرگ شاه محمود ، شاه شجاع اصفهان را به قلمرو خويش افزوده و آن را به اقطاع پسر خود زين العابدين داد و دختر سلطان اويس را به عقد او درآورد . اين زن پيش از اين زوجهء شاه محمود بود .\r\nشاه شجاع در سال 787 وفات كرد و پسرش زين العابدين در اصفهان امارت داشت و شاه منصور پسر برادرش شاه ولى جانشين او در شيراز شد .\r\nعادل آقا ، بزرگ دولت خاندان اويس در سلطانيه بود . شاه منصور پسر شاه ولى كه از عم خود زين العابدين از شيراز گريخته بود نزد او رفت . عادل آقا او را حبس كرد . منصور از زندان بگريخت و به سلطان احمد بن اويس پناه برد و از او يارى خواست . سلطان احمد او را يارى داد و در شوشتر كه از اعمال او بود فرود آورد . سپس از آنجا به شيراز راند . عمش زين العابدين از شيراز به اصفهان رفت . برادرش شاه يحيى در يزد بود و عمش احمد بن مظفر در كرمان .\r\nدر اين احوال امير تيمور سلطان مغول از خاندان جغاتاى بن چنگيز خان در سال 788 لشكر بياورد و تبريز را بگرفت و خراب كرد . چنان كه در اخبار او آورديم . شاه يحيى فرمانرواى يزد و احمد فرمانرواى كرمان به فرمان او گردن نهادند . زين العابدين از اصفهان بگريخت . تيمور اصفهان را تصرف كرد و زين العابدين به فارس رفت . تيمور به ما وراء النهر بازگرديد و تا سال 795 از او خبرى نبود . تيمور به بلاد فارس لشكر برد . شاه منصور پسر شاه ولى لشكر به نبرد او گرد كرد . تيمور او را بفريفت كه امارتش خواهد داد و به هرات بازگرديد . سپاهيان شاه منصور از گردش پراكنده شدند . جاسوسان تيمور او را خبر دادند كه سپاهيان شاه منصور بس اندك‌اند . تيمور بشتاب بيامد و لشكر شاه منصور را در خارج شهر شيراز نيك فرو گرفت . شمار لشكريان او به دو هزار نمىرسيد . از آن گروه نيز جمعى نزد تيمور گريختند . شاه منصور خود و يارانش دل بر هلاك نهاده جنگى سخت كردند . او خود در معركه ناپديد شد و كس ندانست به كجا رفت . امير تيمور شيراز را گرفت و به اصفهان افزود و يكى را از سوى خود امارت شيراز داد . احمد بن محمد بن مظفر فرمانرواى كرمان و پسرانش به قتل رسيدند . تيمور بر كرمان نيز از سوى خود حاكمى گمارد . همچنين شاه يحيى پسر شاه ولى صاحب يزد و پسرانش به قتل رسيدند . تيمور بريزد نيز از جانب خود واليى قرار داد و خاندان مظفر را نابود كرد . زين العابدين بن شاه شجاع بن محمد را مصادره كرد پسرش بگريخت و به\r\n\r\n","description":"","footnote":"","page_name":" 799 ","page_number":831},
  {"content":"\r\n\r\nدايى خود احمد بن اويس كه در اين زمان در مصر است پيوست و اكنون با او در مصر زندگى مىكند . و اللّه وارث الارض و من عليها و اليه يرجعون .\r\n\r\nخبر از بنى ارتنا ملوك بلاد روم از مغول ، بعد از خاندان هلاكو و سخن از آغاز كار و سرانجام احوالشان\r\nگفتيم كه اين مملكت از آن بنى قلج ارسلان از ملوك سلجوقى بود . آنان بودند كه در آن سرزمين دعوت اسلام را برپاى داشتند و آن را از ملوك روم كه در قسطنطينيه بودند بستدند و بسيارى از اعمال ارمن [ 1 
  ] و ديار بكر را بدان در افزودند . چنان كه سرزمينشان گسترده شد و كشورهايشان عظيم شد . پايتخت آنان شهر قونيه بود و از اعمال آن : آقسرا و انطاليه [ 2 
  ] و علايا و طغورله [ 3 
  ] و دمرلو و قراحصار . و از ممالك ايشان ارزنجان [ 4 
  ] و از اعمال آن است ، آقشهر و كامخ و قلعهء كوغونيا [ 5 
  ] و نيز از ممالك ايشان است . قيساريه و از اعمال آن است :\r\nنيكده و هرقله و منال ( ؟ ) و از ممالك ايشان است : سيواس كه آن را از امراى دانشمنديه بستدند . چنان كه در اخبارشان آورديم و از اعمال آن است : نيكسارو [ 6 
  ] اماسيه و توقات و قمنات و كنكر و انگوريه [ 7 
  ] و سامسون و صغوى ( ؟ ) و قسطمونى [ 8 
  ] و طرخلو و برلوا [ 9 
  ] و آنچه از بلاد ارمن بر قلمرو خود افزودند عبارت‌اند از : و ان و سلطان و ارجيش و اعمال آن . و از ديار بكر : خرت‌برت و ملطيه و سميساط و مساره . اين اعمال و هر چه بدان پيوندد از ناحيهء شمال تا شهر بورسه ، سپس تا خليج قسطنطينيه از آن ايشان بود و چنان كه مشاهده مىافتد كشورى پهناور بود . سپس اين دولت دچار پيرى و سستى شد ، چنان كه سرنوشت همهء دولتهاى مقتدر است .\r\nچون مغولان بر ممالك اسلام مستولى شدند و در ديگر نواحى نيز كشورهايى را گشودند و خان اعظم منگوقاآن برادر هلاكو بر تخت نشست ، در سال 654 لشكرهاى مغول به اين بلاد روى آورد . سركردهء سپاه مغول يكى از امراى بزرگ ايشان بود به نام بايجو [ 10 
  ] و فرمانرواى بلاد روم غياث الدين كيخسرو بن علاء الدين كيقباد كه دوازدهمين ملوك اين سلسله بود ، از فرزندان قتلمش . مغولان در ارزن الروم فرود آمدند . سنان الدين ياقوت غلام علاء الدين كيقباد امارت آن شهر داشت . مغولان پس از دو ماه محاصره ، شهر را گرفتند و كشتار و تاراج كردند و همچنان پيش راندند . غياث الدين در صحراء نزديك آقشهر و ارزنجان با مغولان\r\n\r\n\r\n","description":"","footnote":"\r\n[ ( 1 ) 
  ] متن : ارض .\r\n[ ( 2 ) 
  ] متن : انطاكيه .\r\n[ ( 3 ) 
  ] متن : طغرل .\r\n[ ( 4 ) 
  ] متن : آذربايجان .\r\n[ ( 5 ) 
  ] متن : كعودنيه .\r\n[ ( 6 ) 
  ] متن : نكسار .\r\n[ ( 7 ) 
  ] متن : كوريه .\r\n[ ( 8 ) 
  ] متن : كسحونيه .\r\n[ ( 9 ) 
  ] متن : برلو .\r\n[ ( 10 ) 
  ] متن : بيكو .\r\n","page_name":" 800 ","page_number":832},
  {"content":"\r\n\r\nمصاف داد . غياث الدين منهزم شد و ذخاير و عيالات خود برگرفت و خود را به قونيه رسانيد و بايجو بر هر چه پشت سر گذاشته بود غلبه يافت . مغولان سپس قيساريه را گرفتند . غياث الدين .\r\nدر پى اين حوادث بمرد و پس از او پسرش علاء الدين كيقباد پادشاهى يافت . برادرانش .\r\nعز الدين كيكاوس و ركن الدين قلج ارسلان نيز با او در پادشاهى شريك بودند .\r\nلشكريان مغول در بلاد دست به غارت و كشتار زدند . علاء الدين كيقباد نزد منكوقاآن صاحب تخت خانيت رفت و پس از او ميان برادران اختلاف افتاد . عز الدين كيكاوس غلبه يافت و برادر خود ركن الدين را در قونيه دربند نمود و از پى برادر خود علاء الدين كس فرستاد تا نظر خان را با او ديگرگون كند ولى از اين اقدام حاصلى نصيبش نشد . علاء الدين در راه بمرد و منگوقاآن فرمان صادر كرد كه كشور ميان عز الدين و ركن الدين تقسيم شود . بدين گونه كه از سيواس تا مرزهاى قسطنطينيه از آن عز الدين باشد و از سيواس تا ارزن الروم به جانب مشرق تا زمينهاى پيوسته به متصرفات مغول از آن ركن الدين . عز الدين ، برادر خود ركن الدين را از بند برهانيد و به خدمت مغول درآمد . پيش از آنكه عز الدين بازگردد بايجو در بلاد روم به حركت درآمد . ارسلان دغمش از امراى عز الدين با او روبرو شد . بايجو او را به قونيه منهزم ساخت . عز الدين از قونيه به علايا رفت و بايجو شهر را محاصره نمود .\r\nخطيب ، شهر را تسليم بايجو نمود . خطيب ، به ديدار بايجو رفت . زن بايجو بر دست او اسلام آورد بايجو مغولان را از دخول به شهر منع كرد و گفت اگر خواهند به شهر روند يك يك روند و متعرض هيچ كس نشوند .\r\nعز الدين و ركن الدين در فرمان مغول بودند و از پادشاهى نامى داشتند و فرمان همه در دست بايجو شحنهء مغول بود .\r\nچون هلاكو در سال 656 لشكر به بغداد برد از بايجو خواست به يارى او آيد ولى بايجو عذر آورد كه كردان فراسيلى و باروقى بر سر راه او هستند . هلاكو لشكرى به سوى او فرستاد . اين لشكر بر ارزنجان [ 1 
  ] گذشت و كردان از آن ناحيه كوچ كردند . اين سپاه پس از تسخير از زنجان به بايجو پيوستند و با او نزد هلاكوخان آمدند و در فتح بغداد و ديگر فتوحان شركت جستند .\r\nچون هلاكو به حلب درآمد ، عز الدين و ركن الدين را فراخواند ، آن دو بيامدند و با او در گشودن حلب همدستى كردند . وزيرشان معين الدين سليمان پروانه نيز با آنان همراه بود .\r\nهلاكو را از او خوش آمد و تحسينش كرد و از ركن الدين خواست كه پروانه همواره ميان آن دو سفير باشد و او همچنان ببود .\r\n\r\n\r\n","description":"","footnote":"\r\n[ ( 1 ) 
  ] متن : آذربايجان .\r\n","page_name":" 801 ","page_number":833},
  {"content":"\r\n\r\nبايجو سردار لشكر مغول در روم هلاك شد و جاى او را سونجاق [ 1 
  ] يكى ديگر از امراى مغول گرفت .\r\nدر سال 659 ميان دو امير عز الدين و ركن الدين خلاف افتاد . عز الدين بر قلمرو ركن الدين غلبه يافت . ركن الدين همراه با معين الدين پروانه نزد هلاكو به دادخواهى رفت .\r\nهلاكو او را با لشكرى يارى داد . ركن الدين با اين لشكر بر سر عز الدين تاخت ، عز الدين آنان را منهزم نمود . ركن الدين بار ديگر از هلاكو يارى خواست . هلاكو باز هم لشكرى در اختيار او گذاشت . اين بار عز الدين منهزم شد و به قسطنطينيه رفت و نزد فرمانرواى آن لاسكارى [ 2 
  ] بماند .\r\nركن الدين قلج ارسلان بر بلاد روم مستولى شد . تركمانانى كه در آن اعمال و نواحى و ثغور و سواحل بودند ، در برابر او موضع گرفتند و از هلاكو خواستند كه ايشان را نيز ولايت دهد . هلاكو نيز آنان را ولايت داد . خداوند ايشان را ، پادشاهى عنايت كرد و چنان كه خواهيم آورد آنان در اين روزگار پادشاهان در آن نواحى هستند . ان شاء اللّه تعالى .\r\nعز الدين در قسطنطينيه ماند و خواست كه فرمانرواى آن لاسكارى را فرو گيرد . كسانى اين توطئه را به لاسكارى خبر دادند . او نيز عز الدين را بگرفت و در يكى از قلاع در بند افگند و او در بند بمرد .\r\nگويند كه ميان پادشاه شمال منگو تيمور صاحب تخت خانيت در سراى و صاحب قسطنطينيه فتنه‌اى پديد آمد كه كار به جنگ كشيد . منگو تيمور بيامد كشور او درنورديد و بر آن قلعه‌اى كه عز الدين در آن محبوس بود بگذشت . او را با خود به سراى برد و عز الدين در آنجا بمرد .\r\nپس از مرگ پدر ، پسرش مسعود به اباقاخان پيوست . اباقا او را گرامى داشت و امارت برخى قلاع روم داد .\r\nمعين الدين سليمان پروانه از ركن الدين بيمناك شد و او را بناگاهان در سال 666 به قتل آورد و پسرش كيخسرو را به پادشاهى نشاند و او را غياث الدين لقب نهاد . معين الدين بر او تحكم مىكرد و در عين حال زير فرمان مغول بودند . تا آنگاه كه معين الدين از مغولان بيمناك شد و به سلطان مصر الملك الظاهر بيبرس نامه نوشت كه مىخواهد در اطاعت او درآيد .\r\nآباقا بر اين نامه وقوف يافت و او را سخت نكوهش كرد .\r\nسونجاق شحنه هلاك شد و آباقا خان دو تن از اميران مغول تودون نويان [ 3 
  ] و طوغون [ 4 
  ] را به جاى او معين كرد . آن دو در سال 675 به بلاد شام رفتند و در ابلستين فرود آمدند .\r\n\r\n\r\n","description":"","footnote":"\r\n[ ( 1 ) 
  ] متن : صمقار .\r\n[ ( 2 ) 
  ] متن : لشكرى .\r\n[ ( 3 ) 
  ] متن : تدوان .\r\n[ ( 4 ) 
  ] متن : توقر .\r\n","page_name":" 802 ","page_number":834},
  {"content":"\r\n\r\nغياث الدين كيخسرو و معين الدين پروانه نيز با لشكر خود با آن دو بودند .\r\nالملك الظاهر از دمشق به رويارويى با آنان بيامد و در ابلستين نبرد درگرفت .\r\nپروانه كه با الملك الظاهر قرارى نهاده بود در جنگ جدى ننمود . الملك الظاهر آن سپاه را در هم شكست و آن دو امير مغول كشته شدند با جماعتى كثير از مغولان . پروانه خود جان به در برد و الملك الظاهر قيساريه را كه كرسى بلاد روم بود در تصرف آورد و به مصر بازگرديد پس از ختم نبرد آباقا خان بيامد و بر ميدان جنگ نظاره كرد . ديد همهء كشتگان از مغولان هستند . يقين كرد كه پروانه را با الملك الظاهر سر و سرى بوده است . پس آن بلاد زير پى درنورديدند و همه جا را ويران كرد و بازگشت . آنگاه پروانه را به لشكرگاه خود فراخواند و بكشت و به جاى او عز الدين محمد برادرش را به سرپرستى كيخسرو گماشت .\r\nغياث الدين كيخسرو همچنان والى بلاد روم بود و شحنهء مغول حاكم بر بلاد . تا آنگاه كه تكودار [ 1 
  ] بن هلاكو به حكومت رسيد . برادرش قونغرتاى با يكى از اميران مغول در بلاد روم اقامت داشت . تكودار او را فراخواند . او از رفتن به نزد تكودار سر برتافت . تكودار به غياث الدين اشارت كرد تا او را در ارزنگان بگرفت و بند بر نهاد . آنگاه يكى از امراى مغول را به نام هولاجو [ 2 
  ] شحنگى بلاد روم داد . اين واقعه در سال 681 اتفاق افتاد .\r\nگويند آنكه هولاجو را به شحنگى بلاد روم برگزيد ارغون پسر آباقا خان بود و تودون نويان و طوغون را آباقا به جنگ الملك الظاهر فرستاد نه به عنوان شحنگى .\r\nسپس مسعود بن عز الدين كيكاوس به پادشاهى بلاد روم رسيد ولى همهء فرمانروايى از آن شحنهء مغول بود و او را از پادشاهى جز نامى نبود . تا آنگاه كه دچار آشفتگى و پريشانى گرديد و دولتش روى به نابودى نهاد .\r\nاز آن پس امراى مغول از پى يك ديگر به شحنگى بلاد روم منصوب مىشدند يكى از آنها كه در آغاز قرن هشتم بود ، ايدغدى [ 3 
  ] نام داشت و همو بود كه هيتوم [ 4 
  ] پسر لئون [ 5 
  ] پادشاه سيس را به قتل رسانيد . برادر هيتوم به خربنده شكايت برد . خربنده به شكايت او پاسخ داد و ايدغدى را بكشت . و ما در اخبار ارمن از آن سخن گفتيم ، يكى ديگر از اين شحنگان اليفا بود كه در سال 720 شحنگى روم يافت . سپس سلطان ابو سعيد ، دمرداش پسر چوپان را در سال 723 به شحنگى روم فرستاد . دمرداش در آن ديار قدرتى تمام يافت و با ارمن در سيس نبرد كرد و از الملك الناصر محمد بن قلاون فرمانرواى مصر بر ضد ايشان يارى خواست . او نيز ياريش داد و اياس را به جنگ بستد .\r\n\r\n\r\n","description":"","footnote":"\r\n[ ( 1 ) 
  ] متن : تكرار .\r\n[ ( 2 ) 
  ] متن : اولاكو .\r\n[ ( 3 ) 
  ] متن : امير على .\r\n[ ( 4 ) 
  ] متن : ميشوش .\r\n[ ( 5 ) 
  ] متن : ليعون : .\r\n","page_name":" 803 ","page_number":835},
  {"content":"\r\n\r\nابو سعيد با نايب خويش امير چوپان دل بد كرد و او را بكشت . خبر به پسرش دمرداش در بلاد روم رسيد . مضطرب شد و با امرا و لشكر خود به مصر گريخت . سلطان او را بگرمى و اكرام بپذيرفت . رسولان ابو سعيد از پى او بيامدند و به سبب سعى او در ارتكاب فساد و برانگيختن آتش فتنه‌ها ، خواستار اجراى حكم خدا در حق او شدند . مصريان نيز گفتند در عوض بايد قراسنقر كه نيز در شام چنان كارهايى كرده است مجازات شود . قراسنقر را كشتند ، دمرداش نيز در مصر كشته شد . هر دو به كيفر اعمال خويش رسيدند .\r\nچون دمرداش از بلاد روم به مصر گريخت يكى از امراى خود ، ارتنا ، را كه نوير ناميده مىشد و نامى چون نام شهزادگان داشت بر جاى نهاد . ارتنا نزد ابو سعيد كس فرستاد و اظهار فرمانبردارى نمود . ابو سعيد نيز او را بر بلاد آن طرف امارت داد . او در سيواس فرود آمد و آن را كرسى مملكت خويش قرار داد . چندى بعد حسن بن دمرداش در تبريز قدرتى يافت و ارتنا با او بيعت كرد . سپس بيعت او بشكست و با الملك الناصر صاحب مصر باب مكاتبه گشود و به فرمان او در آمد . الملك الناصر نيز براى او منشور امارت فرستاد و خلعتش داد . سحن بن دمرداش لشكر گرد آورد و رهسپار سيواس شد تا او را گوشمال دهد . ارتنا به جنگ او آمد و در صحراى كسينوك ( ؟ ) با او نبرد كرد . منهزمش ساخت و جماعتى از امرايش را اسير كرد . اين واقعه در سال 744 اتفاق افتاد .\r\nبعد از اين پيروزى دولت ارتنا قوت گرفت و حسن بن دمرداش از دست يافتن به او عاجز آمد . تا در سال 753 درگذشت .\r\nاما فرزندان او را كه بعد از او آمده‌اند من نمىدانم كداميك از آنها به فرمانروايى رسيده و از ترتيب آن نيز بىخبرم . تنها در اخبار ملوك ترك ديده‌ام كه سلطان در سال 766 به نايب حلب فرمان داده كه لشكر به يارى محمد بن ارتنا برد . او نيز لشكر برده و محمد بن ارتنا پيروز شده است .\r\nارتنا و فرزندانش بر بلاد روم فرمان مىراندند تا آنگاه كه تركمانان ، سيس و اعمال آن را از بلاد ارمن جدا كردند و پس از آن بنى دولغادر بر آن مستولى شدند و تا به امروز دست ايشان است .\r\nچون در سال 752 سماروس از امراى ترك سر به مخالفت برداشت قراجا پسر دولغادر به ياريش برخاست . سلطان مصر لشكر بر سر او كشيد و جمعش را پريشان نمود و جمعى را از پى او فرستاد تا گرفتند و كشتندش .\r\nسلطان در سال 754 لشكرى به طلب قراجا فرستاد . اين لشكر به اباستين رسيد .\r\nنايب شهر از آن بگريخت و لشكر مصر همهء آن حوالى را تاراج كرد . نايب شهر نزد محمد بن\r\n\r\n","description":"","footnote":"","page_name":" 804 ","page_number":836},
  {"content":"\r\n\r\nارتنا به سيواس رفت . محمد او را بگرفت و نزد سلطان به مصر فرستاد و سلطان او را بكشت .\r\nتركمانان ، ناحيهء شمالى متصرفاتشان را تا قسطنطينيه گرفتند و از امم مسيحيان كشتار بسيار كردند و بر بسيارى از بلادى كه در آن سوى قسطنطينيه بود مستولى شدند . اميرشان در اين دوره در شمار شاهان بزرگ است و دولتشان نوپا و جديد است .\r\nاز سالهاى هشتاد كودكى از اعقاب بنى ارتنا در سيواس بود . قاضى بلد كه به وصيت پدرش سرپرستى كودك را به عهده داشت بر او تحكم مىكرد . در سال 792 قاضى آن كودك را به قتل آورد و مملكت او را از آن خود نمود .\r\nدر آنجا از خانواده‌هاى مغول قريب به سى هزار تن مقيم بودند . اميرشان پيش از اين دمرداش پسر امير چوپان از امراى مغول بود . اينان از پيروان بنى ارتنا بودند و هم اينان بودند كه چون لشكر مصر در سال 789 به طلب منطاش شورشگر كه نزد قاضى گريخته بود بيامدند قاضى را عليه مصريان يارى دادند و لشكر مصر مجبور شد بازگردد . در اخبار ترك ، به اين حوادث اشارت رفته است . اكنون حال بر همين منوال است . و اللّه مصير الامور بحكمة و هو على كل شيء قدير .\r\n\r\nخبر از دولت جديد تركمانان در شمال بلاد روم تا خليج قسطنطينيه ما وراء آن ، از آن آل عثمان\r\nپيش از اين به هنگام بيان انساب مردم روى زمين از تركمانان سخن گفتيم و گفتيم كه اينان از فرزندان يافث بن نوح‌اند . يعنى از فرزندان توغرما پسر كومر پسر يافث‌اند . در تورات چنين آمده است .\r\nفيومى از علماى بنى اسرائيل و نسب‌شناسان ايشان گويد كه توغرما همان تركمان برادران ترك‌اند و مساكنشان چنان كه دريافته‌ايم از درياى طبرستان يا بحر خزر است تا قسطنطينيه از سمت مشرق تا ديار بكر گسترده است .\r\nپس از انقراض عرب و ارمن نواحى فرات را از آغاز آن تا آنجا كه به دجله مىريزد ، تصرف كردند . آنان طوايف مختلف‌اند و خاندانهاى پراكنده كه به شمار نمىگنجند و در ضبط نمىآيند . در بلاد روم از ايشان جماعات بسيار است و پادشاهان آن ديار در جنگهاى خود با دشمنانشان بسيارى از آنان را به كار مىگيرند . رئيس آنان در قرن چهارم جبق [ 1 
  ] ناميده مىشد و در آن ايام نيز طوايف و خاندانهاى بسيار بودند . چون سليمان بن قطلمش بعد از پدرش قونيه را فتح كرد و در سال 477 انطاكيه را از روميان بستد مسلم بن قريش از او اموالى را\r\n\r\n\r\n","description":"","footnote":"\r\n[ ( 1 ) 
  ] متن : جق .\r\n","page_name":" 805 ","page_number":837},
  {"content":"\r\n\r\nكه در اين فتح حاصل كرده بود طلب داشت و سليمان به دو پاسخى درشت داد و ميانشان فتنه افتاد . مسلم بن قريش ، سپاهيان عرب و تركمان را با اميرشان جبق به يارى خواست و به جنگ سليمان رهسپار انطاكيه شد . چون تركمانان با سليمان روياروى شدند عصبيت تركى در آنان به جوش آمد و از مسلم بن قريش بريدند و به سليمان پيوستند . لشكر مسلم بن قريش منهزم و او خود كشته شد .\r\nتركمانان در ايام خاندان قطلمش در بلاد روم در نواحى جبال و سواحل اقامت گزيدند . چون مغولان بلاد روم را گرفتند بنى قطلمش را در مقام خويش ابقا كردند . سپس ركن الدين قلج ارسلان پس از آنكه برادرش بر او غلبه يافت و او به قسطنطينيه گريخت بر آن نواحى امارت يافت .\r\nامراى تركمان در آن ايام يكى محمد بك بود و برادرش الياس‌بك و دامادش علىبك و خويشاوندشان سونج . ظاهرا ايشان از فرزندان جبق باشند . اين برادران بر ركن الدين بشوريدند و نزد هلاكو كس فرستادند و اظهار فرمانبردارى كردند و خواستند تا برايشان منشور امارت و علم فرستد - چنان كه عادت ايشان بود - و نيز شحنه‌اى از مغول به بلاد ايشان فرستد هلاكو اجابت كرد و آنان را منشور فرمانروايى داد . سپس هلاكو نزد امير محمدبك فرستاد و او را فراخواند ولى او عدر آورد و از رفتن سر برتافت . هلاكو شحنه‌اى را كه در بلاد روم بود و نيز قلج ارسلان را اشارت كرد كه او را گوشمال دهند . آن دو برفتند و چون با او جنگ در پيوستند دامادش علىبك از او ببريد و نزد هلاكو رفت . هلاكو مقدم او را گرامى داشت و او را به جاى محمدبك امارت بخشيد . چون محمدبك با آن سپاه روبرو شد پايدارى نيارست و راه گريز بسته يافت . اين بود كه نزد قلج ارسلان شتافت و از او امان خواست و او امانش داد . محمدبك همراه او به قونيه رفت . در آنجا فرمان كشتنش را دادند و كشته شد . دامادش علىبك بر تركمانان امارت يافت و لشكر مغول نواحى بلاد روم را تا استنبول فتح كرد . ظاهرا آل عثمان ، ملوك آن بلاد در اين روزگار از اعقاب علىبك يا يكى از نزديكان او باشند . شاهد اين مدعا اين است كه اين فرمانروايى در مدت اين صد سال همچنان در ميان ايشان بوده است .\r\nچون دولت مغول در بلاد روم منقرض شد و بنى ارتنا در سيواس و اعمال آن به حكومت رسيدند اين تركمانان ، آن سوى دربندها تا خليج قسطنطينيه را تصرف كردند .\r\nپادشاهشان در شهر بورسه كه در آن نواحى بود فرود آمد . او را اورخان بن عثمان جبق مىگفتند .\r\nاو بورسه را دار الملك خود قرار داد ، ولى از چادرها به كاخها نرفتند . بلكه همچنان در آن جلگه‌هاى اطراف شهر در چادر زندگى مىكردند .\r\nپس از اورخان بن عثمان ، پسرش مرادبك به سرورى رسيد و در بلاد مسيحيان در آن سوى خليج به پيشروى پرداخت و آن بلاد را تا نزديك خليج بنادقه ( و نيز ) و جبال جنوا\r\n\r\n","description":"","footnote":"","page_name":" 806 ","page_number":838},
  {"content":"\r\n\r\nفتح كرد و بيشتر را رعاياى خود ساخت و از آنان جزيه گرفت . آنگاه در بلاد صقالبه ( اسلاوها ) دست به آشوب و تاراج زد . آن سان كه پيش از او كس چنان نكرده بود و قسطنطينيه را از اطراف محاصره نمود و پادشاه آنان را كه از اعقاب لاسكارى بود اسير كرد و خواست كه در ذمهء اسلام درآيد . او نيز جز به گردن گرفت .\r\nمراد همچنان سرگرم جهاد با امم نصرانى بود تا آن هنگام كه در سال 791 در جنگ با صقالبه ( اسلاوها ) كشته شد و پسرش بايزيد به جاى او نشست و او در اين عهد همچنان بر سر فرمانروايى است و داراى دولتى نيرومند است .\r\nبنى قرامان ، از امراى تركمان ، قطعه‌اى از بلاد روم ، ميان سيواس و قونيه را در تصرف آوردند .\r\nاينان پيش از اين در حدود ارمينيه مىزيستند و جد ايشان بود كه هيتوم پسر لئون پادشاه سيس را در سال 720 شكست داد .\r\nآنگاه ميان آل عثمان جبق و بنى قرامان پيوند زناشويى افتاد پسر قرامان در اين عهد شوهر خواهر سلطان مرادبك بود . سلطان مرادبك بر او غلبه يافت و همه متصرفاتش را بستد ابن قرمون فرمانرواى علايا و همهء تركمانان به اطاعت او درآمدند . بايزيد ، ديگر بلاد را نيز تصرف كرد و جز سيواس چيزى در دست بنى ارتنا كه همچنان در زير سيطرهء تحكم قاضى بودند باقى نماند و من نمىدانم كه پس از ظهور امير تيمور - از خاندان جغاتاى پسر چنگيز - سرزمينهايى را كه مغولان در تصرف داشتند چه سرنوشتى خواهند داشت و خدا چه مقدر كرده است .\r\nپادشاه خاندان عثمان در اين عهد پادشاهى مقتدر است و در اين نواحى شمالى ، كشورى پهناور دارد و رعب او در دل امم نصرانى آن نواحى افتاده است . دولتى است نوين و بر همهء آن امم و طوايف پيروز . و اللّه غالب على امره .\r\nدر اينجا اخبار طبقهء سوم از عرب و دولتهاى ايشان يعنى امم تابع عرب ، متضمن دول اسلامى در شرق و غرب و عجمانى كه تابع آنان بوده‌اند به پايان آمد . اينك به ذكر طبقه چهارم از عرب مىپردازيم اينان را مستعجمه نام نهاده‌ام زيرا پس از انقراض زبان نصرى اين نژاد به وجود آمد . و اخبار ايشان را مىآوريم آنگاه به بخش سوم از كتاب خود كه حاوى اخبار بربر است مىپردازيم و با پايان يافتن آن ، كتاب ما نيز ان شاء اللّه پايان خواهد يافت . و اللّه تعالى ولى العون و التوفيق بمنه و كرمه .\r\n\r\n","description":"","footnote":"","page_name":" 807 ","page_number":839},
  {"content":"\r\n . \r\n","description":"","footnote":"","page_name":" 808 ","page_number":840},
  {"content":"\r\n . \r\n","description":"","footnote":"","page_name":" 809 ","page_number":841},
  {"content":"\r\n . \r\n","description":"","footnote":"","page_name":" 810 ","page_number":842},
  {"content":"\r\n . \r\n","description":"","footnote":"","page_name":" 811 ","page_number":843},
  {"content":"\r\n . \r\n","description":"","footnote":"","page_name":" 812 ","page_number":844},
  {"content":"\r\n . \r\n","description":"","footnote":"","page_name":" 813 ","page_number":845},
  {"content":"\r\n . \r\n","description":"","footnote":"","page_name":" 814 ","page_number":846},
  {"content":"\r\n . \r\n","description":"","footnote":"","page_name":" 815 ","page_number":847},
  {"content":"\r\n . \r\n","description":"","footnote":"","page_name":" 816 ","page_number":848},
  {"content":"\r\n . \r\n","description":"","footnote":"","page_name":" 817 ","page_number":849},
  {"content":"\r\n . \r\n","description":"","footnote":"","page_name":" 818 ","page_number":850},
  {"content":"\r\n . \r\n","description":"","footnote":"","page_name":" 819 ","page_number":851},
  {"content":"\r\n . \r\n","description":"","footnote":"","page_name":" 820 ","page_number":852},
  {"content":"\r\n . \r\n","description":"","footnote":"","page_name":" 821 ","page_number":853},
  {"content":"\r\n . \r\n","description":"","footnote":"","page_name":" 822 ","page_number":854},
  {"content":"\r\n . \r\n","description":"","footnote":"","page_name":" 823 ","page_number":855},
  {"content":"\r\n . \r\n","description":"","footnote":"","page_name":" 824 ","page_number":856},
  {"content":"\r\n . \r\n","description":"","footnote":"","page_name":" 825 ","page_number":857},
  {"content":"\r\n . \r\n","description":"","footnote":"","page_name":" 826 ","page_number":858},
  {"content":"\r\n . \r\n","description":"","footnote":"","page_name":" 827 ","page_number":859},
  {"content":"\r\n . \r\n","description":"","footnote":"","page_name":" 828 ","page_number":860},
  {"content":"\r\n . \r\n","description":"","footnote":"","page_name":" 829 ","page_number":861},
  {"content":"\r\n . \r\n","description":"","footnote":"","page_name":" 830 ","page_number":862},
  {"content":"\r\n . \r\n","description":"","footnote":"","page_name":" 831 ","page_number":863},
  {"content":"\r\n . \r\n","description":"","footnote":"","page_name":" 832 ","page_number":864},
  {"content":"\r\n . \r\n","description":"","footnote":"","page_name":" 833 ","page_number":865},
  {"content":"\r\n . \r\n","description":"","footnote":"","page_name":" 834 ","page_number":866},
  {"content":"\r\n . \r\n","description":"","footnote":"","page_name":" 835 ","page_number":867},
  {"content":"\r\n . \r\n","description":"","footnote":"","page_name":" 836 ","page_number":868},
  {"content":"\r\n . \r\n","description":"","footnote":"","page_name":" 837 ","page_number":869},
  {"content":"\r\n . \r\n","description":"","footnote":"","page_name":" 838 ","page_number":870},
  {"content":"\r\n . \r\n","description":"","footnote":"","page_name":" 839 ","page_number":871},
  {"content":"\r\n . \r\n","description":"","footnote":"","page_name":" 840 ","page_number":872},
  {"content":"\r\n . \r\n","description":"","footnote":"","page_name":" 841 ","page_number":873},
  {"content":"\r\n . \r\n","description":"","footnote":"","page_name":" 842 ","page_number":874},
  {"content":"\r\n . \r\n","description":"","footnote":"","page_name":" 843 ","page_number":875},
  {"content":"\r\n . \r\n","description":"","footnote":"","page_name":" 844 ","page_number":876},
  {"content":"\r\n . \r\n","description":"","footnote":"","page_name":" 845 ","page_number":877},
  {"content":"\r\n . \r\n","description":"","footnote":"","page_name":" 846 ","page_number":878},
  {"content":"\r\n . \r\n","description":"","footnote":"","page_name":" 847 ","page_number":879},
  {"content":"\r\n . \r\n","description":"","footnote":"","page_name":" 848 ","page_number":880},
  {"content":"\r\n . \r\n","description":"","footnote":"","page_name":" 849 ","page_number":881},
  {"content":"\r\n . \r\n","description":"","footnote":"","page_name":" 850 ","page_number":882},
  {"content":"\r\n . \r\n","description":"","footnote":"","page_name":" 851 ","page_number":883},
  {"content":"\r\n . \r\n","description":"","footnote":"","page_name":" 852 ","page_number":884},
  {"content":"\r\n . \r\n","description":"","footnote":"","page_name":" 853 ","page_number":885},
  {"content":"\r\n . \r\n","description":"","footnote":"","page_name":" 854 ","page_number":886},
  {"content":"\r\n . \r\n","description":"","footnote":"","page_name":" 855 ","page_number":887},
  {"content":"\r\n . \r\n","description":"","footnote":"","page_name":" 856 ","page_number":888},
  {"content":"\r\n . \r\n","description":"","footnote":"","page_name":" 857 ","page_number":889},
  {"content":"\r\n . \r\n","description":"","footnote":"","page_name":" 858 ","page_number":890},
  {"content":"\r\n . \r\n","description":"","footnote":"","page_name":" 859 ","page_number":891},
  {"content":"\r\n . \r\n","description":"","footnote":"","page_name":" 860 ","page_number":892},
  {"content":"\r\n . \r\n","description":"","footnote":"","page_name":" 861 ","page_number":893},
  {"content":"\r\n . \r\n","description":"","footnote":"","page_name":" 862 ","page_number":894},
  {"content":"\r\n . \r\n","description":"","footnote":"","page_name":" 863 ","page_number":895},
  {"content":"\r\n . \r\n","description":"","footnote":"","page_name":" 864 ","page_number":896},
  {"content":"\r\n . \r\n","description":"","footnote":"","page_name":" 865 ","page_number":897},
  {"content":"\r\n . \r\n","description":"","footnote":"","page_name":" 866 ","page_number":898},
  {"content":"\r\n . \r\n","description":"","footnote":"","page_name":" 867 ","page_number":899},
  {"content":"\r\n . \r\n","description":"","footnote":"","page_name":" 868 ","page_number":900},
  {"content":"\r\n . \r\n","description":"","footnote":"","page_name":" 869 ","page_number":901},
  {"content":"\r\n . \r\n\r\n","description":"","footnote":"","page_name":" 870 ","page_number":902}
  ]