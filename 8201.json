[
  {"content":"\r\n\r\nاز انتشارات دانشگاه اصفهان\r\n101\r\nسفرنامه كلات\r\nفصلى از :\r\nتاريخ انقلاب مشروطيت ايران\r\nچاپ دوم\r\nبقلم :\r\nاحمد مجد الاسلام كرمانى\r\nمقدمه و تحشيه\r\nمحمد خليل پور\r\nچاپ افست چاپخانه دانشگاه اصفهان\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\nشرح حال مؤلف\r\n نژاد من ز ترك است و ز افشار * هميشه بوده جدم ايلخانى \r\n\r\nاصل و نسب\r\n\r\nطايفه افشار :\r\nنام اين طايفه از نام اوشار يا آووشار پسر بزرگ يولدوز سومين فرزند اوقوز پسر آقاباخان پسر هلاكو خان پسر چنگيز خان مغول پديد آمده است . « 1 »\r\nاين طايفه از تركمانانى بودند كه همزمان با حملات مغول بر تركستان از آن سرزمين مهاجرت كرده و در ولايت آذربايجان مسكن گرفتند ، در آنجا گروهى از اين طايفه به شيخ صفى الدين اردبيلى و اولاد و اخبار او گرويدند و با شاه اسمعيل صفوى ( 903 - 930 ) موسس دودمان صفوى در زير لواى قزلباش شمشير زده و مرشد كامل را يارى و مددكارى نمودند ، صوفيان و مريدان خاندان صفوى كه در آغاز كار شاه اسمعيل را در كار سلطنت و ترويج مذهب شيعه يار و پشتيبان بودند از هفت طايفه ترك : شاملو ، روملو ، استاجلو ، تكلور ، ذو القدر افشار ، قاجار « 2 » تشكيل ميشدند .\r\nطايفه افشار به دو دسته بزرگ تقسيم گرديده‌اند يكى ( ارخلو ) يا ( قرقلو ) كه شاه اسمعيل آنان را به حدود ابيور و خراسان كوچانيد تا سدى در مقابل حملات پىدرپى ازبكان باشند و نادر شاه افشار از اين قبيله بود . طايفه ديگر بنام ( قاسملو )\r\n\r\n\r\n","description":"","footnote":"\r\n( 1 ) - صفحه 168 كتاب « زندگانى شاه عباس » جلد اول تأليف نصر اللّه فلسفى .\r\n( 2 ) - صفحه 41 « تاريخ ادبيات برون » جلد چهار .\r\n","page_name":" مقدمه 1 ","page_number":3},
  {"content":"\r\n\r\nبود كه حوالى سالها 916 - 915 پسر كردگى بيرام يا بهرام بيك بسوى در كرمان حركت نمودند . حكومت كرمان در اين زمان با « محمد خان استاجلو » بود و بقول احمد عليخان وزيرى مولف تاريخ كرمان « 1 » :\r\n« نواب و عمال او در آن مملكت راتق و فاتق امور بودند »\r\nو بيرام بيك كارهاى حكومت را به نيابت از طرف « محمد خان استاجلو » اداره مينمود ، از زندگانى بيرام بيك اطلاعات چندانى در دست نداريم ولى از ابنيه و آثارى كه در كرمان بنا نهاده است ؛ باغى است در جنوب شرقى شهر فعلى كرمان نزديك سرآسياب كه هنوز هم بنام باغ بيرم آباد يا بهرام آباد معروف است . گنجعلى خان زيك كه در سالهاى 1035 تا 1005 حاكم كرمان بوده است ، اين باغ را به استيل عصر صفوى تعمير و تكميل نموده و هم‌اكنون اين باغ جزو موقوفه گنجعلى خان است . از اولاد بيرام بيك اطلاع زيادى در دست نيست تا يكى از نوادگان او بنام درگاه قلى بيك برياست ايل افشار تعيين گرديد درگاه قلى بيك نيز در جوار باغ بيرم آباد در دل كوه ساختمان زيبائى بوجود آورد در پائين كوه نيز درياچه‌اى ايجاد نمود و آب قريه سرآسياب را با مجرائيكه در دل كوه ساخته بود بدرياچه ميريخت . ساختمان مزبور امروز بنام تخت درگاه قلى بيك معروف و آثار درياچه آن نيز كاملا هويدا و آشكار است . درگاه قلى بيك در سال 1108 ه ق وفات يافت و نعش او را در همان تخت دريا قلى بيك به خاك سپردند ، اين بنا كه رو بويرانى نهاده بود در زمان حكومت محمد اسماعيل خان در سالهاى ( 1284 تا 1275 ) بوسيله « كربلائى » عيال محمد اسماعيل خان مرمت و يكنفر قارى نيز براى قرائت قرآن استخدام نمود ، ولى بعدها صورت قبر از بين رفته و سنگ آن را نيز مرحوم وكيل الدوله مىبرد تا اينكه هيجده سال قبل آقاى بهرام مجدزاده سنگ قبر را مجددا به تخت درگاه قلى بيك منتقل و ساختمان را نيز تعمير نمود ، پس از فوت درگاه قلى بيك فرزندش خاندانقلى بيك همه كاره پدر گشت و رسما بمقام نايب الحكومه كرمان منصوب شد .\r\n\r\n\r\n","description":"","footnote":"\r\n( 1 ) - صفحه 265 كتاب تاريخ كرمان .\r\n","page_name":" مقدمه 2 ","page_number":4},
  {"content":"\r\n\r\nخاندانقلى بيك در سال 1148 كه نادر شاه در دشت مغان تاجگذارى نمود ، در اين مراسم يا به علت علاقه شديدى كه نسبت به خاندان صفوى داشت يا بسبب ديگر شركت ننمود بدينجهت نادر كينه او را بدل گرفت ، در سال 1151 ه ق كه عازم هندوستان بود ؛ خاندانقلى براى جبران عدم حضور در دشت مغان فرزند خود محمد كاظم بيك را در ركاب نادر شاه روانه نمود و محمد كاظم در اين جنگ شربت شهادت نوشيد . نادر پس از جنگ با عثمانى و نبرد مراد تپه بسوى اصفهان و كرمان حركت نمود خاندانقلى كه خبر حركت نادر را بسوى كرمان شنيد ، بقول نويسنده تاريخ كرمان احمد على خان وزيرى : « 1 »\r\n« خاندانقلى بيك نايب الحكومه كرمان كه مدتها در آن ولايت توطن داشت و ضياع و عقار كلى در بلده و بلوكات حاصل كرد با اينكه آن بيچاره تا بلوك انار كه اول خاك كرمان است استقبال نمود .\r\nپيشكش و بارخانه كرامند از نظر و الا گذرانيده اولياى دولت را فردا فرد ماحضر فرستاد سيورسات و ما يحتاج اردو را حتى سير و پياز فراهم آورد . و فوق رغبت داد ، در حالتى كه به هيچ وجه بهانه براى قتل و مصادره او نبود ، روز دوم ورود به خاندانقلى بيك فرمود كه چند سال قبل من تو را ديدم لاغر و باريك اندام بودى چه كردى كه بطين و سمين شدى عرض كرد طبيبى كرمانى معجونى براى من تركيب نمود مداومت آن سبب فربهى بنده گرديد آن ظالم قهار كج خلق گرديد . به فراشان غضب امر فرمود او را باريك نمايند بنا به حكم همايونى بر ديوار باغى كه نزديك سراپرده شاهى بود سوراخ تنگى كرده سر خاندانقلى بيك را از سوراخ بيرون آورده\r\n\r\n\r\n","description":"","footnote":"\r\n( 1 ) - صفحه 312 .\r\n","page_name":" مقدمه 3 ","page_number":5},
  {"content":"\r\n\r\nطنابهاى محكم بر سر و گردن او بستند و سر ديگر طنابها را به دو گاو بسته و چوب به گاوها زدند سر خاندانقلى بيك بيچاره با بيشتر اعصاب و عروق كنده شده » .\r\nخاندانقلى بيك مردى خير و نيكوكار بود و از خود ابنيه و آثار زيادى بجاى گذاشت كه همه را بنام دو فرزند خود محمد كاظم بيك و حسنعلى بيك بنام موقوفه‌هاى حسنى و كاظمى وقف نمود ( موقوفه مفصل همان موقوفه كاظمى است كه وقفنامه آن در سال 1144 هجرى تنظيم شده و 112 سال هم وقف بود تا در سال 1256 هجرى 9 نفر از فرزندان محمد خان بمرحوم حاج محمد باقر رشتى كه در آن موقع مرجعيت كامل در اصفهان داشته مراجعه با كمك محرر آنمرحوم حكم بر بطلان و تقسيم وقف ميگيرند كه گويا جاى كاروانسراى وكيل فعلى هم مدرسه‌اى از همين موقوفه بوده است وقفنامه حسنى در سال 1129 هجرى نوشته شده و چنان كه مقدمه وقفنامه حاكى است مدرسه فعلى كه بنام خاندانقلى بيك معروف است شخصى بنام شاهمراد سراج بنا گذارده و چون ساختمان آن مقارن با حمله افاغنه بكرمان بود و بانى مذكور در جنگ با افاغنه كشته شده و مدرسه نيمه تمام ميماند ، خاندانقلى بيك اقدام باتمام ساختمان مينمايد و از املاك خود نيز براى مصارف آن وقف مينمايد ) « 1 » تا آنكه در سال جارى به منظور وسعت دادن بمدرسه و تهيه زمين جهت تأسيسات كه دو باب خانه كوچك در ضلع شرقى و غربى توسط آقاى بهرام مجدزاده خريدارى و به آن اضافه و ساختمان قديم نيز كه به علت خشتى بودن خراب شده بود تعمير گرديده است .\r\nمرحوم مجد نيز به كثرت اموال خاندانقلى بيك اشاره نموده و ميگويد :\r\n جد بزرگم كه بود حاكم كرمان * داشته در عصر خويش ملك فراوان\r\nبعضى از املاك خويش وقف نموده * تا كه بماند بدهر نامى از ايشان \r\nحسنعلى بيك فرزند خاندانقلى بيك سه پسر داشت بنام محمد خان -\r\n\r\n\r\n","description":"","footnote":"\r\n( 1 ) - از يادداشتهاى آقاى بهرام مجدزاده .\r\n","page_name":" مقدمه 4 ","page_number":6},
  {"content":"\r\n\r\nآقا حسين و محمد تقى بيك . محمد خان صاحب ده فرزند گرديد كه بزرگتر از همه آقا بابا و فرزند آقا بابا بنام آقا يوسف بود . از آقا يوسف دو فرزند باقى ماند بنام احمد « مجد الاسلام » و محمود امين الاسلام كه امين الاسلام بعدها بنام « دبستانى » معروف و چندين دوره بنمايندگى مجلس شوراى ملى از كرمان انتخاب گرديد .\r\n\r\nشرح حال :\r\nمرحوم مجد الاسلام در سنه 1288 قمرى متولد و در سن شش سالگى به مكتب و بعدها بمدرسه آباء و اجدادى رفته ؛ تحصيلات صرف و نحو را نزد مرحوم ناظم الاسلام كرمانى بپايان رسانيد .\r\nبواسطه هوش سرشارى كه داشت در بين اقران ممتاز و مرحوم حجة الاسلام حاج شيخ ابو جعفر كرمانى نهايت لطف را درباره او داشته هميشه فرزند خطابش مينمود . پس از فراغ از تحصيل ، مقدمات ، منطق و اصول مقدماتى را نزد مرحوم ملا رحمت اللّه كرمانى وفقه را نزد مرحوم حاج عبد اللّه تحصيل و در سنهء 1308 باصفهان مسافرت و در حلقه درس مرحوم حجة الاسلام آخوند ملا محمد باقر فشاركى به تحصيل فقه پرداخته و همچنين اصول خارج را نزد آقا مير محمد تقى مدرس استفاده نموده و پس از سه سال از هر دو نائل به اجازه و تصديق اجتهاد شد .\r\nپس از فوت آخوند فشاركى بدرس مرحوم حجة الاسلام آقا سيد محمد باقر درچه‌اى حاضر و استفاده نمود . در همان اوقات بطبع و نشر چندين كتاب علمى از قبيل حاشيه مرحوم آية اللّه خراسانى بر فوائد و كشف القناع تأليف محقق كاظمينى و كشف النطاء محمد باقر نجفى و بعضى تفسيرهاى كوچك صدر المتهاملين شيرازى و شرح نهج البلاغه پرداخت ( مرحوم دبستانى در مقدمه منظومه شهر خاموشان مينويسد )\r\nدر همان اوقات مرحوم ملك المتكلمين و سيد جمال الدين واعظ را با خود همدست نموده و با يك جمعيت ادبى كه عمده آنها مرحوم ميرزا على نقى خان سرتيپ از محصلين سابق دار الفنون بود به تأسيس مدرسه براى اطفال در اصفهان پرداخته و آقاى ميرزا علينقيخان اصفهانى را بمديرى آن گماشت ولى بنيان مدرسه جديد در مقابل تند باد جهل و تعصب دوامى نياورد و بعد از يكى دو ماه بسته و تعطيل\r\n\r\n","description":"","footnote":"","page_name":" مقدمه 5 ","page_number":7},
  {"content":"\r\n\r\nشد به اين معنى كه جمعى از طلاب در تحت قيادت يكنفر از رؤساى معمم اصفهان به مدرسه هجوم آورده و معلمين ، مدير و شاگردان را به قدر طاقت زده و از محيط مدرسه خارج ساختند .\r\nمرحوم مجد پس از اين حادثه نااميد نشده و با روزنامه‌هاى فارسى كه در كشورهاى عربى و هندوستان منتشر ميشد از قبيل ثريا و حبل المتين و پرورش رابطه پيدا كرده و مقالاتى بامضاى مستعار براى جرايد فوق نوشته و بر مخالفين آزادى سخت ميتاخت .\r\nمرحوم ظل السلطان حاكم وقت اصفهان از مقالاتى كه مجد در مجلات و روزنامه‌هاى خارجى مينوشت مستحضر شد و در صدد آزار و اذيت او برآمد و اين كار بدست امام جمعه وقت آميرزا هاشم كه با آزاديخواهان كينه و عداوت بخصوص داشت انجام گرفت . امام جمعه مجد را در منزل خود برده و تهديد بقتل نمود و اظهار داشت چون يك نسخه از رؤياى صادقه نزد تو ديده شده بنابراين مسلم است كه تو مؤلف كتاب مزبور و بابى ميباشى ، تا بالاخره در اثر مداخله حضرت حجة الاسلام آقا شيخ نور اللّه و پرداخت چهل تومان جريمه مرخص گرديد . مرحوم مجد چون محيط اصفهان را مطابق با ذوق و سليقه خود نيافت بناچار بار سفر بسته و عازم تهران گرديد ولى گماشتگان ظل السلطان او را از مورچه خورت برگرداندند تا آنكه مجبور شد با لباس مبدل از بيراهه خود را به تهران برساند .\r\n\r\nزندگانى سياسى مجد :\r\nپس از عزل اتابك و نصب عين الدوله بصدارت وعده‌هائى بمردم داده شد و تا اندازه‌اى آنان را به آزادى و اصلاحات اميدوار نموده بود ولى چون چندى گذشت و از آنچه كه وعده داده بودند خبرى نشد ؛ سروصداى مردم بيشتر گرديد مرحوم مجد براى هدايت مردم و تنوير افكار عمومى تصميم به انتشار روزنامه‌اى گرفت و چون حكومت عين الدوله با صدور امتياز روزنامه موافق نبود بناچار با مرحوم اديب الممالك فراهانى در نگارش نامه ادب شركت نمود .\r\n\r\n","description":"","footnote":"","page_name":" مقدمه 6 ","page_number":8},
  {"content":"\r\n\r\n\r\nروزنامه ادب :\r\nاديب الممالك در سال 1321 قمرى از خراسان بتهران آمد و روزنامه ادب را كه تا آن زمان در مشهد انتشار ميداد ؛ در تهران منتشر نمود و اولين شماره آن در روز دوشنبه 27 رجب 1321 قمرى منتشر گشت از سال 1322 تا 1324 كه اديب الممالك سردبيرى روزنامه مجلس را به عهده داشته و خصوصا در سال 1323 كه در بادكوبه بوده است هيچ مداخله‌اى در كار روزنامه ادب نداشته است ، روزنامه اطلاع كه در همين ايام منتشر ميشد ضمن شرح مبسوطى در اين باره مينويسد :\r\n« جريده فريده ادب اگرچه مدتى است از افق مطبوعات ايران مطلع شده است و تهنيت طلوع آن را از ابديت بروز و شيوع بموجب وظيفه هم قلمى نگاشته‌ايم ولى از دو سال قبل كه اين گرامى نامه خاصه از منابع فكار و خيالات بلند و رشحات قلم دانشمند ارجمند جناب مجد الاسلام زايش و تراوش مييابد مستوجب تجديد نيست بلكه بسى تقريظ و تمجيد است ، چه امروز ميتوان گفت اين جريده فارسى از فضل مقام و لطف كلام و حلاوت قلم اين فاضل تحرير و فقيه خبير به حد كمال رسيده است بلكه ترقى فوق العاده و اين از آنست كه جناب مجد الاسلام هم در علوم احاطه و طبعى سرشار دارد . هم با سلاست قلم و ثبات قدم در راه خدمت وطن و ترقى ابناء ملت از صرف فكرت و خيال و بذل سرمايه عقليه و نقليه و مال و تحمل مشاق و اعمال هيچ دريغ روا نميدارد » .\r\n\r\nتبعيد به كلات :\r\nناظم الاسلام مؤلف « تاريخ بيدارى ايرانيان » مينويسد :\r\n« مجد الاسلام از اشخاص عالم و طالب تجدد بود و در روزنامه ادب خدمات بزرگ كرد . روى مردم را بدولت باز نمود . فضاحت اعمال درباريان را به گوش مردم رسانيد . اولين مقاله كه در روزنامه ادب بر ضد دولت استبداديه نوشت ، مقاله‌ايست در شماره 160 در\r\n\r\n","description":"","footnote":"","page_name":" مقدمه 7 ","page_number":9},
  {"content":"\r\n\r\nصفحه اول بعنوان مجلس مبعوثان مقاله‌اى درج نمود و نيز در همان روزنامه در صفحه سوم كه واقعا ارامنه و مسلمانان قفقاز را مينويسيد بعض كنايات و تعرضات را درج نموده و نيز در شماره 164 صفحه پنجم در عنوان « بقيه تدين مايه احتياج مردم را به مجلس مبعوثان و قانون و عدالت » مساوات را بالصراحه و لزوم سلطنت مشروطه را گوشزد مردم مينمايد و نيز در كاريكاتورهايش خرابى ادارات دولتى و بيحسى مردم به خوبى اظهار و نشان ميدهد .\r\nديگر اينكه مجد الاسلام بدوستى عين الدوله متهم گرديد مردم را گمان اين بود كه مجد الاسلام را پرت ده و خفيه نويس عين الدوله است و براى رفع اتهام از خود در مجالس علنا از عين الدوله بد ميگويد و كرارا بدگوئى او را به عين الدوله خبر دادند . ديگر آنكه واقعا چوب زدن ظفر السلطنه به حاج ميرزا محمد رضا كرمانى مجد الاسلام در تهران در مقام مذاكره برآمد و خاطر عين الدوله را مكدر نمود .\r\nديگر آنكه مجد الاسلام بستگى خود را به انجمن مخفى در مجالس اظهار ميداشت بحديكه موجب خيال عين الدوله گرديد دستخطى از پادشاه صادر كرد كه مجد الاسلام را تنبيه و تبعيد دارد دبير حضور به مجد الاسلام رسانيد . تا آنكه مجد الاسلام نقل مكان از خانه نمود .\r\nپاره‌اى از كاغذهاى باطله كه در طاقچه خانه‌اش مانده بود بدست يكى از كرمانيها افتاد كه در خانه اول او نزول كرده بود چند كاغذ خطرناك در بين آنها بود بتوسط يكى از اهل كرمان به اعظام الملك رسيد كه كاشف از خيالات مجد الاسلام بود »\r\n\r\n","description":"","footnote":"","page_name":" مقدمه 8 ","page_number":10},
  {"content":"\r\n\r\nبالاخره در شب 24 ربيع الثانى 1324 مجد الاسلام باتفاق حسن رشديه و ميرزا آقا اصفهانى دستگير و به مشهد و سپس به كلات تبعيد گرديد .\r\n\r\nروزنامه نداى وطن :\r\nمرحوم مجد پس از آزادى از محبس كلات بتهران آمد ، باز به خيال تجديد مطلع افتاد و چون روزنامه ادب امتياز آن بنام مرحوم اديب الممالك بود بفكر افتاد كه براى خود روزنامه مستقلى منتشر نمايد در نتيجه « نداى وطن » را منتشر نمود ؛ در صفحه چهارم شماره اول روزنامه نداى وطن مينويسد :\r\n« همانطور كه به عنايات شاهانه سى كرور مردم از ذلت رقيب و مسكنت رسته و پا بدايره حريت نهادند اين بنده هم از محبس كلات مرخص و بدار الخلافه مراجعت نموده ولى بقدرى در مدت مسافرت مبتلاى به رنج و محنت و گرفتار ضرر و خسارت شده بود كه هرگز خيال تجديد مطلع نمينمود و در گوشه‌اى نشسته و زبان بسته و قلم شكسته و رشته تمام علايق را گسسته بودم تا اينكه از اطراف و اكناف مكاتيب و مراسلات اعيان و اشراف سلسله جنبان شرق و تازيانه غيرت شده و با آنكه تمام هستيم از اين سفر پرخطر بباد رفته مطالعه اين مرقومات بر قوت عزم و قدرت قلم افزود و قريب دويست پاكت از دار الخلافه تهران و ساير بلاد داخله زيارت نمود و ملخص تمام اينكه بنده را بروزنامه نگارى ترغيب و تشويق فرموده و بخلوص نيت و صفاى فطرت ستوده بودند و يا اينكه از هر جهت از بزرگان مملكت شرمنده و غريق خجلت بودم كه نتوانستم خدمتى لايق تقديم دارم زيارت اين مرقومات و وصول مراسلات يك مرتبه ديوانه‌ام نمود و از عقل و هوش بيگانه ، با خود خيال كردم كه حال كه دانشمندان مملكت\r\n\r\n","description":"","footnote":"","page_name":" مقدمه 9 ","page_number":11},
  {"content":"\r\n\r\nبضاعت مزجاء مرا به قيمت گزاف ميخرند و چون قدح دست‌بدست ميدهند چرا مضايقه نمايم و گوى مسابقه نربايم با مساعدت استشاره و معاضدت استخاره امر و فرمان بزرگان را اطاعت نموده شروع به اين بزرگ خدمت بملت و دولت نموده و چون شروع درين مشروع و استيناف و رجوع برحسب استدعاى دوستان و هموطنان شده لذا اين روزنامه را موسوم « بنداى وطن » نموده و به همان ترتيب كه در سابق داشتيم هفته‌اى يك نمره طبع و توزيع مىشود .\r\n\r\nروزنامه الجمال :\r\nسيد جمال الدين اصفهانى از سادات جليل القدر اصفهان و موطن او در محله بيدآباد اصفهان بوده است سيد جمال الدين كه از وعاظ زبردست و سخنوران نامى عصر خود بود ، در ابتداى مشروطيت در تهران بالاى منابر از رفتار عين الدوله صدر اعظم وقت و مظفر الدين شاه مطالبى ايراد و حقايقى را بسمع ملت مىرساند .\r\nمجد الاسلام با سيد جمال سابقه دوستى و رفاقت داشت و ضمنا گفته‌هاى سيد جمال در بالاى منابر و بدگوئى از عين الدوله كه بالطبع مطابق ذوق و سليقه او قرار ميگرفت ، دوستى و صميميت آنها را بيشتر و بيش‌ازپيش به يكديگر نزديكشان مينمود ، مجد الاسلام تصميم گرفت سخنرانيهاى سيد جمال را بطور هفتگى منتشر سازد بدينجهت در روز دوشنبه 26 محرم سال 1325 اولين شماره روزنامه « الجمال » در تهران در چهار صفحه بقطع وزيرى بزرگ با چاپ سربى منتشر گرديد ، صاحب امتياز اين روزنامه ميرزا محمد حسين اصفهانى است ولى مقاله افتتاحيه كه بقلم مجد الاسلام كرمانى نوشته شده بدين نحو شروع ميگردد :\r\n بنام خداوند بخشنده مهربان * جمعى از مشتركين محترم \r\nدارالخلافه تهران و بسيارى از ؟ ؟ ؟ بلدان مكرر بما نوشته و اخطار\r\n\r\n","description":"","footnote":"","page_name":" مقدمه 10 ","page_number":12},
  {"content":"\r\n\r\nكرده‌اند كه قدرى از مواعظ شافيه و بيانات وافيه جناب مستطاب آقاى سيد جمال الدين صدر المحققين را در روزنامه نداى وطن بنگاريم كه حقيقتا كلمات دلپذيرش قلوب افسرده دلان را روان و انفاس مقدسه‌اش ابدان مرده را جان بخشد و الحق از اثر داد و فرياد اوست كه همشهريهاى ما از خواب سيصد ساله بيدار شده‌اند . . »\r\n( الجمال ) تا چند شماره منحصرا سخنان سيد جمال الدين را چاپ ميكرد و پس از چند شماره در صفحات سوم و چهارم نامه‌ها و شكايات و مقالات مختلف را نيز بچاپ ميرسانيد .\r\nآنچه مسلم است از اين روزنامه بيش از 35 شماره منتشر نشده و شماره 35 مورخ دوشنبه 26 ربيع الاول 1326 قمرى آخرين شماره است چه بعد از اين تاريخ وضع آزاديخواهان روى به سختى گذاشت و سيد جمال الدين مجبور شد كه از تهران فرار نمايد و آزاديخواهان ديگر نيز دستگير شده و روزنامه الجمال خواه نا خواه تعطيل گرديد .\r\n\r\nروزنامه كشكول :\r\nتقريبا يك ماه پس از انتشار روزنامهء الجمال يعنى روز شنبه 15 صفر 1325 قمرى اولين شماره روزنامه ( كشكول ) در تهران منتشر و زيب پيكر جرايد كشور گرديد . در صفحه اول شماره اول اين روزنامه مرحوم مجد الاسلام علت انتشار كشكول را شرح داده و چنين مينويسد :\r\n« بنام خداوند بخشنده مهربان عقلاى عالم بعد از هزار سال فكر و تأمل از براى تهذيب اخلاق ملت اشاعه تربيت و تمدن آنان بالاخره اتفاق كردند كه بهترين وسايل اين است كه اعمال زشت آنها را مجسم نموده بمردم نشان دهند تا از ديدن آنها عبرت گيرند و به كارهاى نيك پردازند و براى تجسم اعمال دو وسيله سهل و ساده بدست\r\n\r\n","description":"","footnote":"","page_name":" مقدمه 11 ","page_number":13},
  {"content":"\r\n\r\nآوردند يكى از اين دو وسيله تياتر ( تآتر ) است كه در حقيقت غرضش از تشكيل همان تجسم اعمال است و نواختن موزيك و رقص براى ازدياد رغبت مردم است بتماشا و ديگرى ساختن صور موهومه و خيالى موسوم به « كاريكاتور » در روزنامه‌ها بعموم مردم نشان دادن و چون تشكيل و ترتيب مجلس تآتر و بازيگر خانه منافى آئين دين مبين حضرت سيد المرسلين است لهذا بر ماست كه آن وسيله اولى را ترك گفته و وسيله دوم را پذيرفته باشيم .\r\nسابقا روزنامه ادب كه يكچند بنده بتحرير آن مفتخر بود و اينك خود صاحب امتياز و مؤسس آن جناب استاد اجل اديب الممالك عما قريب داير خواهند فرمود و عالم مطبوعات را آب ورنگى تازه و هيكل معارف را جلوه و رونق بىاندازه خواهد بخشود يك كاريكاتور ضميمه داشت و ما خيال ميكرديم چندان محل توجه دانشمندان نبوده است ولى اين اوقات از اطراف و اكناف مملكت جدا ما را ترغيب باحداث ترسيم و ترغيب آن فرموده‌اند . . . »\r\nدر پاى صفحه اين روزنامه كشكولى رسم شده و بديواره آن نوشته است « همه چيز دارد » . اين روزنامه تا چهل شماره منتشر شده و آخرين شماره آن در تاريخ 11 ربيع الثانى 1326 و شامل كاريكاتور مقايسه وسيله باربرى در ايران و اروپا ( خط آهن در اروپا و شتر در ايران ) مىباشد .\r\n\r\nروزنامه محاكمات :\r\nدر شماره 38 سال اول نداى وطن اعلانى به اين مضمون منتشر گرديد .\r\n« هيئت ادارى نداى وطن به حمد اللّه تعالى موفق شدند بر ايجاد روزنامه‌اى باسم محاكمات و اين روزنامه چنان كه اسمش حكايت مينمايد\r\n\r\n","description":"","footnote":"","page_name":" مقدمه 12 ","page_number":14},
  {"content":"\r\n\r\nمسلكش فقط ثبت محاكمات عمده است كه در وزارت جليله عدليه اعظم يا وزارت معارف و اوقاف يا محاكمات تجارت يا محاكمات خارجه واقع مىشود . . . »\r\nروزنامه محاكمات در 17 جمادى الاول 1325 در تهران بطور هفتگى و بعد از مدتى يك روز در ميان منتشر شد محاكمات پس از چند ماه انتشار گرفتار تعطيل شد و پس از بيست روز مجددا منتشر شد اين روزنامه را كه مجد الاسلام در آغاز مشروطيت تأسيس نمود بعدا روزنامه رسمى وزارت عدليه شد .\r\n* * * پس از توپ بستن مجلس شوراى ملى ( مجد ) مدتى خانه‌نشين بود و كمتر به كارهاى سياسى ميپرداخت ، سه ماه پس از اين واقعه كه زمزمه افتتاح مجلس جديد در ميان آزاديخواهان و مردم منتشر شد مجددا بفكر انتشار مجله و روزنامه ( نداى وطن ) افتاد و سه شماره نيز منتشر نمود ؛ با فوت پرنس ملكم خان روزنامه نداى وطن فوت او را ( فاجعه ادبى ) نوشته بود لذا مرحوم حاج شيخ فضل اللّه نورى سخت اعتراض كرد و امر بتوقيف روزنامه نداى وطن و تحجير اداره و جلب مدير آن را صادر كرد مجد در باغشاه حبس شد و سخت مورد تعقيب امير بهادر و شخص محمد على شاه بود تا آنكه آقايان مشير الدوله و مؤتمن الملك وساطت كردند و از زندان باغشاه مرخص گرديد و دوباره به كنج خانه مسكن گزيد و شروع به تنظيم يادداشت‌هاى خود نمود .\r\n( بعد از هجوم بختياريها باصفهان بواسطه سابقه طولانى كه با خوانين داشت عازم اصفهان شده و سرا با ميرزا ابراهيم خان نشاط و شاهزاده محمد جعفر ميرزا از تهران با لباس مبدل باصفهان رفتند و در جرگه مشاورين حكومت انقلاب قرار گرفتند .\r\nپس از تدوين نظامنامه انتخابات جديد و تشكيل كابينه مجد الاسلام به تهران آمده و بعد از هجوم بختياريها به تهران بعنوان واسطه اصلاح از طرف\r\n\r\n","description":"","footnote":"","page_name":" مقدمه 13 ","page_number":15},
  {"content":"\r\n\r\nسعد الدوله به اردوى مرحوم سردار اسعد رفت ولى موفق نشد « 1 » . ناظم الاسلام در تاريخ بيدارى ايرانيان در اين باره مينويسد : « 2 »\r\n« در زمان استبداد صغير مردود الطرفين بود تا آنكه در سنهء 1326 سفرى به اصفهان كرد و در محال بختيارى كارها كرد زمان مراجعتش به تهران كه برحسب احضار سعد الدوله وزير امور خارجه بود مقارن گرديد با فتح طهران و مقهور شدن محمد على ميرزا در ماه شعبان 1327 به حكم هيئت مديره او را گرفته در باغ شاه با مقصرين پلتيكى محبوس گرديد در ماه مبارك همان سال استنطاق مختصرى از او شد و حكم پنج سال حبس در كلات در باره‌اش صادر گرديد پس از تبديل حكم مجازات او بواسطه پاره امور پلتيكى به تبعيد ابدى از تهران و توقف در هر مكانى كه بخواهد جز در تهران در ماه شوال 1327 به طرف كرمان حركت كرد پس از چندى توقف در يزد اليوم كه ماه رجب 1329 مىباشد در كرمان مشغول امور عيشيه خود مىباشد .\r\nمجد الاسلام در روزنامه نداى وطن و روزنامه محاكمات و روزنامه كشكول و روزنامه الجمال خدمات بزرگ به مشروطيت كرد اگرچه او را بحسب ظاهر مقصر كردند ولى اگر به نظر دقت و انصاف در حالات مجد الاسلام تأمل شود چندان گناهى نداشت چه دو تقصير بر او وارد آوردند اولا رفتن باصفهان و مأموريت از طرف محمد على ميرزا براى انداختن نفاق بين بختيارى دوم آنكه راپرت نويس روسها بود ، اما تقصير اولى او ، اولا آنكه چهار نفر به اين مأموريت\r\n\r\n\r\n","description":"","footnote":"\r\n( 1 ) - نقل از مقدمه منظومه شهر خاموشان .\r\n( 2 ) - س 348\r\n","page_name":" مقدمه 14 ","page_number":16},
  {"content":"\r\n\r\nاز تهران خارج و به اصفهان وارد شدند ، يكى ميرزا ابراهيم خان كه امروز در عداد وكلاء مجلس است ، ديگرى شاهزاده محمد جعفر ميرزا كه امروز در يكى از ادارات دولتى است ، ديگر صدر الانام كه امروز با نهايت عزت و احترام در تهران زندگى مىكند چه شد كه از بين اين چهار نفر كه به يك عزم و به يك خيال و به يك مقصود به اصفهان رفتند فقط همان مجد الاسلام مقصر گرديد ثانيا آنكه پس از ورود اين چهار نفر به اصفهان هر چهار نفر را استنطاق نمودند هر چهار نفر گفتند ما براى خدمت بملت آمديم چون در بين راه مانع داشتيم فلذا به امير بهادر گفتيم كه ميرويم براى شما خدمت كنيم و پول هم از امير بهادر گرفتيم و ظاهر گرديد كه قصد بدى نداشتند .\r\nو اما تقصير ديگر آنكه مجد الاسلام نه وكيل بود و نه وزير و نه مأمور دولت ، اين كارى كه بر او عيب گرفتند بهر كس رجوع ميكردند با نهايت افتخار ميپذيرفت وانگهى خبر نگارى روزنامه نويس چندان اهميتى نداشت چه همان اخباريكه در روزنامه مينوشت و به تمام عالم ميداد يكروز قبل از انتشار به ديگرى ميداد ديگر آنكه مجد الاسلام خبرنگار يكى از روزنامه‌نگاران روسى بود نه دولت روس و خبرنگار جرايد خارجه امروز در مجلس بملت هم خدمت مىكند .\r\nدر موقع حكومت موقتى دوباره شروع بنگارش نداى وطن نمود ولى مورد بىمهرى هيئت مديره قرار گرفت در نتيجه در باغشاه محبوس گرديد در اينجا نيز آية اللّه خراسانى - حاج آقا نور اللّه و سردار اسعد و بالاخره مراقبت شديدى كه يفرم خان از جان او نمود باعث نجات او گرديد .\r\n\r\n","description":"","footnote":"","page_name":" مقدمه 15 ","page_number":17},
  {"content":"\r\n\r\nپس از اين واقعه مرحوم مجد يكسره دست از كارهاى سياسى كشيده و به كرمان رفت و شروع به نوشتن تاريخ و بقيه سفرنامه خويش نمود .\r\nدر سال 1332 ه ق چون حاج محمد حسين اصفهانى قريه على آباد را كه خاندانقلى بيك وقف نموده اغتصاب كرد مجد « بعدليه » شكايت برد كه جريان آن را در « منضومه شهر خاموشان » بدين نحو تشريح مينمايد :\r\n بكاح عدليه رفتم به شهر خاموشان * كه رفع ظلم نمايم بقدرت ايشان . . .\r\nنخست داد نشانم يكى اطاق پليس * كه بود مركز آخوندگى عريضه‌نويس\r\nگرفت وجهى و پرسيد مطلب و بنوشت * عريضه و مر او را بدست بنده بهشت\r\nسپس مرا باطاق دگر هدايت كرد * كه لازمست كه ترتيب را رعايت كرد\r\nجوانكى متناسب نشسته بود و بقهر * به بنده گفت كه بايست داد قيمت تمبر\r\nاگرچه تمبر نديدم و ليك دادم پول * خدا كند كه شود نزد كردگار قبول\r\nوزان اطاق بدفتر حواله‌ام كردند * كه كارتن و دوسيه لازمست و زنگ زدند\r\nپليس گفت كه عدليه شد كنون تعطيل * برو به منزل و برگرد عصر با تعجيل\r\nبوقت عصر بعدليه باز برگشتم * كسى نبود ولى تا غروب بنشستم\r\nعلى الصباح بعدليه آمدم ناچار * بانتظار نشستم كه شد قريب نهار\r\nقريب ظهر همه آمدند و بنشستند * براى بنده شرمنده دوسيه بنوشتند\r\nسپس مرا باطاق رياست آوردند * عريضه را بگرفتند و باز پس دادند\r\nكه مدعا به معلوم نيست مقدارش * رسيدگى نتوانيم كرد در كارش\r\nدوباره جانب دفتر شدم بامر پليس * كه مدعا به معلوم ميكن و بنويس\r\nبگفتم و بنوشتند و شد عريضه تمام * وليك زنك زدند و وظيفه شد انجام\r\nچو روز سوم رفتم حضور شخص رئيس * خطا بكرد برو شرح حال خود بنويس\r\nبروز چهارم تعطيل گشت عدليه * كه هست جمعه ز تعطيلهاى رسميه\r\nبروز پنجم رفتم ولى نداشت ثمر * بر آنكه نيامد رئيس در محضر\r\nخبر رسيد كه شخص رئيس كرده زكام * از اين خبر همه رفتند و كار گشت تمام\r\nرئيس آمد روز ششم ولى تنها * نگشت حاضر جز او دگر كسى زاجرا\r\nرئيس كرد تغير بنايب و دربان * براى آنكه چرا نامدند آقايان \r\n\r\n","description":"","footnote":"","page_name":" مقدمه 16 ","page_number":18},
  {"content":"\r\n\r\n قراولى بفرستاد از پى اجزا * وليك ظهر شد و هيچ كسى نشد پيدا \r\nپس از رفت‌وآمدهاى پياپى و ديدن اين و آن بالاخره آقاى عدل الممالك معاون عدليه او را احضار و چنين گفت :\r\n بروز پنجم رفتم پى وصول جواب * نبد رئيس و معاون به بنده كرد خطاب\r\nكه گر بخواهى احقاق حق خود بيقين * بيا بخارج دروازه و مرا تو ببين\r\nعلى الصباح ز دروازه آمدم بيرون * بجستجوى معاون بحالتى محزون\r\nسراغ منزل او را زهر كه پرسيدم * به غير فحش و تغير جواب نشنيدم\r\nچو نا اميد شدم زير سايه ديوار * بفكر خويش فرو رفته در كنار حصار\r\nهزار لعن بمشروطه گفتم و بخودم * كه از چه طالب مشروطه نديده شدم\r\nدگر بهر كه قدم زد به راه آزادى * كه شد نتيجه آن انقراض و بر بادى\r\nاگرچه دوره ستبداد روزگار قديم * چنان نبود كه باشد پسند مرد حكيم\r\nز بس بمغلطه ميبافت كارها انجام * بر شوه ميشدى احكام نقض يا ابرام\r\nبسا حقوق كه ميشد برشوه‌اى برباد * بسا خراب كه ميشد به غير حق آباد\r\nز صد هزار يكى كارهاى آن آيام * نبد ز روى حقيقت به وضع استحكام ؟ ؟ ؟\r\nحكومتى كه بهر شهر ميفرستادند * بدست او رقم جان و مال مىدادند\r\nزهر كه هرچه بخواهد گرفت مختار است * و گر ببخشد سركار فيض آثار است\r\nنبود حاكم در نزد هيچ كس مسئول * بجز خيال خودش در مقام رد و قبول\r\nكنون نگشته اگرچه اساس آن محكم * وليك تجزيه گرديده كارها از هم\r\nبه ظاهر اسم ادارات مختلف باشند * دگر بغارت اموال موتلف باشند\r\nشده است گرچه تجارت خراب و كسب تباه * براى آنكه شده سلب امنيت از راه\r\nدو صد كرور زمال رعيت و تاجر * نصيب ايل فلان شد به حالت حاضر\r\nخلاصه آنكه بدور قديم و استبداد * بدون قوه و بىاقتدار و استعداد\r\nباسم شاه همه كارها منظم بود * اطاعت همه بر پادشه مسلم بود\r\nوليك عاقل داند كه اين ندارد سود * كجا مقايسه بتوان عدم كنى ز وجود \r\n\r\n","description":"","footnote":"","page_name":" مقدمه 17 ","page_number":19},
  {"content":"\r\n\r\n چرا كه قوت هر مملكت بود با مال * كه تا بمال فراهم بياورند رجال\r\nوزان به داخل خارج دهند امنيت * كه زو شوند سرافراز دولت و ملت\r\nولى بدوره سابق خزينه خالى بود * وجود لشگر در دفتر و خيالى بود\r\nمثال دولت ميگشت خرج لهوولعب * و يا مواجب اهل دعا و اهل طرب\r\nنبود اسمى از ارباب سيف و اهل قلم * كه كار ملك از اين هر دو مىشود محكم\r\nكنون اگرچه نيفتاده كارها بنظام * ولى شروع نمودند و ميرسد بختام\r\nاساس كار كنون روى پايه علمى است * دهد بخير نتيجه بدان كه اين حتمى است\r\nز دور ناگه افتاد چشم بر طرفم * از اين مقايسه ناچار كرد منصرفم\r\nبفكر خصم سياست برفت از يادم * بسان سايه بدنبال خصم افتادم\r\nبحانه‌اى برسيديم و خصم داخل شد * مرا ز پرسش و تحقيق علم حاصل شد\r\nكه هست خانه مطلوب من همان خانه * شدم بجان عزيز تو پاك ديوانه\r\nپس از تفكر بسيار در زدم ناچار * كنيزكى ز درون بانگ زد چه دارى كار\r\nجواب دادم برگو به حضرت آقا * كه آمده است فلانى بامر تو اينجا\r\nدوباره آمد و گفتا بد است حالتشان * بوقت عصر بيا تا رسى بخدمتشان\r\nاگرچه داد جوابم ولى ندادم گوش * پناه ديوارى پنهان شدم همى چون موش\r\nگذشت ساعتى و خصم شد ز خانه برون * ز چهره‌اش اثر خرمى بدى مظنون\r\nچو او برفت معاون ز در نمايان شد * مرا بديد و سلامم شنيد و حيران شد\r\nبلرزه گفت بگو از چه وقت اينجائى * چرا خبر ننمودى باندرون آئى\r\nجواب گفتم يك دفعه آمدم زين پيش * كسى نبود و برفتم بسوى منزل خويش\r\nدوباره آمدم آلان ميرسم از راه * كه تا رسم بحضور تو اى عدالت جاه\r\nكنون بفرما تكليف بنده را معلوم * كه تا نمانم از حق خويشتن محروم\r\nز اضطراب برون آمد و به راه افتاد * تبسمى بنمود و به بنده پاسخ داد\r\nكه اى جناب بدان وضع مملكت امروز * كه كارها نگرفته است انتظام هنوز\r\nبه غير پول ندارد طريق اصلاحى * بدون پول چرا مينمائى الحاحى \r\n\r\n","description":"","footnote":"","page_name":" مقدمه 18 ","page_number":20},
  {"content":"\r\n\r\n هر آنكه پول دهد قابل نجات بود * كه پول تنها حلال مشكلات بود\r\nجواب گفتم كاى حضرت ستوده خصال * مگر به پول توان كرد حق كس ابطال\r\nجواب گفت بلى پول حق و حق پول است * دگر هرآنچه شنيدى دروغ و مجعول است\r\nاگر بخواهى احقاق حق بياور پول * و گرنه زود برو نيست عدليه مسئول\r\nچرا كه عدليه را نيست بودجه معلوم * به غير آنچه تواند گرفت از محكوم\r\nاگر كه پول دهى حكم بر له تو دهند * و گرنه محكمه محكوم و ظالمت دانند\r\nچو شد كلام معاون در اين مقام تمام * سئوال كردم كاى حضرت بلند مقام\r\nچنانچه هر دو طرف در مقام دادن پول * كنند هرچه معين كنيد زود قبول\r\nكدام غالب آيد كدام مغلوب است * بگو متاع كه كاسد كدام مرغوب است\r\nجواب داد كه هركس زيادتر بدهد * يقين بدان كه به مقصود خويشتن برسد\r\nدوباره گفتم اگر هر دو مفلس و عورند * ز بذل رشوه و تقديم هر دو معذورند\r\nبگو كداميك از آن دو مىشود محكوم * هر آنكه ظالم و غاصب بود و يا مظلوم\r\nدوباره خنده نمود و بطعنه داد جواب * كه كارشان نشود ختم جز بروز حساب\r\nرسيده است تظلم بعدليه بسيار * بدون پول توجه نكرده‌اند به كار\r\nمگر كه بنده و عدليه نوكر خلقيم * و يا فرشته و فارغ ز حلق و از دلقيم\r\nاگر بما ندهد پول مدعى و طرف * بگو براى چه سازيم عمر خويش تلف\r\nبوعده ميگذرانيم تا شود معلوم * كه پول از كه در آيد ز ظالم و مظلوم\r\nو گر كه هر دو ز دادن مضايقه بكنند * به حال خويش بمانند و بيشتر نروند\r\nاگر هر دو مساوى دهند معلومست * كه شخص ظالم و غاصب بعدل محكومست \r\nبهر حال پس از آنكه چند سال محاكمه طول كشيد بالاخره محكمه حكم بنفع مجد صادر نمود ولى حاجى محمد حسين اصفهانى كه محكوم شده بود به كنسول روس پناه برد و كنسول روس مانع اجراء حكم محكمه گرديد جريان را مرحوم مجد بدين نحو شرح ميدهد :\r\n خبر رسيد كه گرديده چون طرف مأيوس * پناه برده بباغ جناب قونسول روس \r\n\r\n","description":"","footnote":"","page_name":" مقدمه 19 ","page_number":21},
  {"content":"\r\n\r\n نكرد اين خبر اول بخاطرم اثرى * گفتم كرده است كار بىثمرى\r\nچرا كه بنده و او هر دو اهل كرمانيم * رعيت شه و جم اقتدار ايرانيم\r\nيقين كه قونسول ندهد بخصم بنده پناه * چگونه حكم كند بر سر رعيت شاه\r\nو گرنه پناه دهد قابل تو هم نيست * به هيچ وجه و را قدرت تكلم نيست\r\nيقين مداخله در كار داخله نكند * به حكم عدليه هرگز مجادله نكند\r\nكفيل عدليه فرمود بنده را احضار * به بنده داد نشان رقعه‌اى ز كارگذار\r\nسواد رقعه قونسول نهاده‌اند ز جوف * براى آنكه فتد عدليه بوحشت و خوف\r\nخلاصه آنكه نوشته است به كار گذار * كه شد چنين و بعدليه هم بده اخبار\r\nنوشته بود تحصن گزيده است فلان * به اين اداره و پذيرفته شد حمايت آن\r\nكفيل عدليه اينطور داده بود جواب * اگر غلط نكنم رفته بود راه صواب\r\nنوشته بود جوابى چنين به كار گذار * كه اين قضيه كه كردى بعدليه اظهار\r\nبه هيچ وجه نباشد بعدليه مربوط * چرا كه نيست قوانين عدليه مشروط\r\nولى فلان كه تحصن گزيده حاليه * براى او نبود مدعى در عدليه\r\nيكى محاكمه زين پيش داشت شد محكوم * دوباره نيز اگر مدعى شود معلوم\r\nيقين كه عدليه خواهد نمود احضارش * كه بر اطاعت قانون كنند اجبارش\r\nاگرچه باشد اندر پناه قونسول روس * به هيچ وجه نگردد رعايتش محسوس\r\nچرا كه عدليه دارد حدود معلومى * ز راه باز نگردد به حرف موهومى\r\nدگر جواب نيامد ز نزد كار گذار * چهار روز دگر منتشر شد اين اخبار\r\nز قول مدعى من كه سخت ميزد لاف * كه رفته قونسول مخصوص اندر آن اطراف\r\nبه اين ملاحظه همراه برده استعداد * كه ملك را ز فلانى نمايد استرداد\r\nمن اين خبر ننموده بعقل خويش قبول * چرا كه هست به ظاهر محال و نامعقول\r\nصريح گفتم اين حرف شاه طهماسبى است * محال عقل ز مأمور ديپلماسى است\r\nكه بر خلاف قوانين كند چنين اقدام * بنزد دولت متبوعه‌اش شود بد نام\r\nبدون آنكه بيابد حكومت استحضار * و يا رسما بنويسد او به كار گذار \r\n\r\n","description":"","footnote":"","page_name":" مقدمه 20 ","page_number":22},
  {"content":"\r\n\r\n بدون اذن چسان ميرود به خانه من * كه هست مزرع مأوى و آشيانه من\r\nاگرچه هيچ نشد اين حكايتم باور * به احتياط مهيا شدم براى سفر\r\nبمحض آنكه رسيدم به منزل اول * رسيد قاصد و آورد نامه ز محل\r\nنوشته بود مباشر بنحوه اجمال * كه خويش را برسان در محل باستعجال\r\nشبانه ماندم و فردا روانه گرديدم * سه فرسخى برسيدم مباشرم ديدم\r\nسئوال كردم از او آمدى براى چكار * جواب داد كه من كرده‌ام ز ملك فرار\r\nبه حال فجاه از او شرح وقعه پرسيدم * چونه شرح دهم آنچه گفت بشنيدم\r\nبجان تو اگر غير بنده بود كسى * به غير مرگ نمىماند بهر او هوسى\r\nچگونه شخص نميرد چو بيند اين احوال * براى ملك نه بهر زوال استقلال\r\nچه شد كه دولت ايران چنين شده مفلوك * به چشم خارجه گشته پست چون مملوك\r\nبلى نفاق اهالى و خانه جنگيشان * كشانده است به اين روز كار تنگيشان\r\nگناه دولت نبود ز ملت است قصور * كه نيست عادتشان جز نفاق و كذب و غرور\r\nبه هيچ وجه ندارند ز اتحاد خبر * كنند سعى بسى بر فناى يكديگر\r\nبدور بنده شده جمع وعده شد كامل * و ليك بر در دروازه كار شد مشگل\r\nستاده آدم قونسول ولى ز روى ادب * بطور عجز بيان كرد و حاصل مطلب\r\nكه من ز جانب ارباب خويش مأمورم * كه راهتان ندهم توى باغ و معذورم\r\nجواب گفتم كاين باغ هست خانه من * چگونه قونسول برهم زد آشيانه من\r\nمگر ندانى اين نقطه خاك كرمان است * به زير سلطنت پادشاه ايران است\r\nنه از ممالك روسيه است و نى قفقاز * كه دست ظلم و تعدى به آن كنند دراز\r\nجواب گفت كه من نيز خوب ميدانم * چرا كه مردم اين ملك و مسلمانم\r\nولى چه چاره كه هستم اسير قونسول روس * كه ميدهد به من او پول و جيره و ملبوس\r\nبهر چه حكم دهد چاره جز اطاعت نيست * اگرچه دانم اين كار جز شناعت نيست\r\nكنون ز حضرت تو مرمر است استدعا * كه عرض من بپذيرى بدون چون و چرا\r\nصلاح نيست كه در كشمكش شوى داخل * چرا كه مىكند اصلاح كار تو مشگل \r\n\r\n","description":"","footnote":"","page_name":" مقدمه 21 ","page_number":23},
  {"content":"\r\n\r\n چو هست قونسول بسيار تند و رذل و لجوج * ز كشمكش شود البته كارتان مفلوج\r\nدر اين قضيه اگر بتدبير كنى اقدام * بعقل قاصر من زودتر شود انجام\r\nفلان نقطه توقف نموده است امشب * صلاح آنكه نويسيد بهر او مطلب\r\nبطور دوستى از او كنيد استرحام * گمانم آنكه شود منصرف از اين اقدام\r\nو گر مرا بنمائيد زين محل اخراج * بطور حتم كند با شما عناد و لجاج\r\nبسا فرستد قزاق و كار گردد سخت * در اين ميانه شوم روسيه من بدبخت\r\nچو حرفهاى وى از روى عقل دانستم * گذشتم از زدنش گرچه مىتوانستم\r\nشدم ز پند وى از اسب خشم و قهر فرو * به خانه يكى از اهل قريه كرده ورود\r\nنمود پند وى اندر مزاج من تأثير * قلم گرفتم و كردم قضيه را تحرير\r\nچهار صفحه نوشتم براى قونسول روس * كه تا شود بقضاياى كار من مأنوس\r\nتمام واقعه كردم براى او تشريح * بقول پارلمان خواستم از او توضيح\r\nكه از چه ملك مرا بىجهت كند توقيف * يقين كه كرده بر او مشتبه قضيه حريف\r\nولى چه سود كه او فارسى نميداند * يقين كه منشى او از براش ميخواند\r\nچو هست منشى قونسول بمدعى همدست * گرفته وجهى و دلال اين قضيه شده است\r\nيقين دهد بمضامين رقعه‌ام تغيير * بميل خويش نمايد براى او تفسير\r\nولى چه چاره نوشتم بقاصدى دادم * براى قونسول آن رقعه را فرستادم\r\nوليك بودم از اصلاح كار خود مأيوس * جواب خوب نخواهد نوشت قونسول روس\r\nبحكمران ولايت نوشتم اين تفصيل * كه لاجرم كند از بهر رفع آن تعجيل\r\nسپس بعدليه تفصيل حال بنوشتم * ز شام تا بسحر بود صفحه در دستم\r\nبدون آنكه روم خواب يا شوم آرام * بدون آنكه توجه كنم به خوردن شام\r\nعلى الصباح نشستم بانتظار جواب * بوقت عصر جوابى رسيد ليك خراب\r\nنوشته بود كه كرده سفير مأمورم * كه ملك از تو كنم انتزاع و معذورم\r\nاز اين جواب بسى اضطراب من افزود * چرا كه مسأله تا حال قسم ديگر بود\r\nكنون شده است سفارت دخيل در اين كار * ولى چگونه بدولت نكرده است اظهار \r\n\r\n","description":"","footnote":"","page_name":" مقدمه 22 ","page_number":24},
  {"content":"\r\n\r\n بفكر بنده نگرديد اين معما حل * حواس عقل و خيالم تمام شد مختل\r\nولى چه چاره از آن نقطه رخت بربستم * بجاى ديگر و در انتظار بنشستم\r\nكه تا جواب رسد از حكومت و شايد * جواب او گره از كار بسته بگشايد\r\nرسيد روز چهارم جواب بىثمرى * نوشته بود ايالت جواب مختصرى\r\nنوشته بود كه اين قضيه نيست باور من * خطور هم نتواند كند بخاطر من\r\nكه شخص قونسول اين قسم بشكند قانون * مگر كه عارض او گشته است صرع و جنون\r\nو گرنه جز حكمران و كارگذار * مداخله بچه حق كرده است در اين كار\r\nمگر كه دولت ايران ز پاى افتاده * و يا حكومت اين شهر را به او داده\r\nاگرچه در نظرم اين قضيه هست محال * به احتياط يكى رقعه داشتم ارسال\r\nچو شهر نيست كنيد از محلش استفسار * براى او بفرستيد رقعه را ناچار\r\nيقين ز كرده پشيمان و منصرف گردد * بدون عذر بتقصير معترف گردد\r\nنخست كرده در آن رقعه قصه را تشريح * سپس نموده بخبط و خطاى او تصريح\r\nدوباره رقعه نوشتم به قاصدى دادم * بجوف رقعه حاكم برش فرستادم\r\nبرفت قاصد و آن هر دو رقعه را برساند * گرفت و داد بمنشيش و از براش بخواند\r\nجواب بنده بمضمون ذيل شد تحرير * كه حكم سخت رسيده است از جناب سفير\r\nكه ملك را بنمائيم از تو استرداد * جواب رقعه حاكم به پست خواهم داد\r\nاز اين جواب كه تكرار حرف سابق بود * بجان تو كه بسى ناميديم افزود\r\nز ملك و حاصل موجود خويش كردم قهر * به صد هزار كسالت شدم روانه شهر\r\nبه شهر رفتم و دادم بتلگراف خبر * به هيئت وزراء تا شوند مستحضر\r\nكه وضع مملكت اين است و حال بنده چنين * يقين كه هيئت دولت نميكند تمكين\r\nدو تلگراف ز عدليه شد دو از حاكم * كه ز كارگذارى كه بود بس لازم\r\nيكى دگر ز نمايندگان پارلمان * تمام كرده بمركز قضيه را عنوان\r\nوزير داخله اصلا نداده هيچ جواب * گمانم آنكه جناب وزير بوده بخواب\r\nو يا كه رفته براى شكار مرد آورد * وزين قضيه كسى بهر او خبر ناورد \r\n\r\n","description":"","footnote":"","page_name":" مقدمه 23 ","page_number":25},
  {"content":"\r\n\r\n و گرنه چون شود اين مسأله مرا باور * كه اين خبر نكند در وزير هيچ اثر\r\nچرا كه هيئت دولت بدون غنج و دلال * مكلفند نخستين به حفظ استقلال\r\nعلى الخصوص كسى كه او رئيس بر وزراست * رئيس هيئت دولت امير بر امر است\r\nوزير خارجه برعكس زود داد جواب * به شخص كارگذارى نموده بود خطاب\r\nكه كرده است تظلم بتلگراف فلان * كه كرده قونسول روس اين‌چنين و كرده چنان\r\nاگر كه صدق بود كرده كار نامشروع * نماى قونسول از اين‌گونه كارها ممنوع \r\n« مجد » چون در مقابل قونسول روس كارى از پيش نبرد ناچار براى احقاق حق خويش به تهران رفت و در راه بتهران مصادف با جنگ بين المللى اول شد .\r\nكشور ايران كه در آن هنگام تازه از نعمت مشروطيت برخوردار شده بود بواسطه موانع و مشكلات خارجى و داخلى هنوز جانى نگرفته و با وجود مخالفت بسيارى از رجال بيطرفى خود را اعلام نمود بنابراين لازم بود كه سربازان متخاصم به هيچ وجه از سرحدات تجاوز ننموده و قدم بداخله كشور نگذارند . با اينحال ارتش روس در نواحى شمال تمركز يافته و خودسرانه در امور داخلى ايران مداخله ميكردند .\r\nانگليسىها نيز ببهانه حفظ منافع خود نيروئى بنام پليس جنوب  ( S . P . R . )  در كرمان و فارس تشكيل دادند . گروهى از ميهن‌پرستان نيز فريب متحدين را خورده با آلمانها سازش كردند و بدون اجازه حكومت مركزى افسران ژاندارمرى را با خود همداستان ساخته بكرمانشاه رفتند و مدتها با ارتش روس جنگ و جدال مىنمودند .\r\nبر اثر اين اوضاع هيئت وزرا پشت سر هم سقوط مينمود و فرمان حكومت مركزى تنها در حوزه پايتخت قابل اجرا بود ! !\r\n« مجد » پس از آنكه مدتى در تهران به اين در و آن در زد و دولتهاى وقت نيز بقدرى گرفتار كار خود بودند كه مجال رسيدگى به كار او را نيافتند « مجد » از اوضاع ناراحت شده و مسمط زير را انشاد نمود :\r\n\r\n","description":"","footnote":"","page_name":" مقدمه 24 ","page_number":26},
  {"content":"\r\n\r\n بود ز اين پيش مرا مزرعه بس مرغوب * چون به موقوفه اجدادى من بد منسوب\r\nپى تسخير وى آراسته ميدان حروب * بذل كردم برهش آنچه مرا بود اموال\r\nتا رسيدم بوصالش چو به بلژيك پروس * در برش تنك كشيدم چو يكى تازه عروس\r\nبس حسد برد به من چرخ دغل‌باز عبوس * تاخت ناگه بسرم قونسول ديوانه روس\r\nشد مبدل بشب هجر مرا روز وصال * هرچه گفتم بود اين كار خلاف قانون\r\nبلكه در عرف سياست ز نزاكت بيرون * حاكم سابق دزد بدانديش جبون\r\nهيچ نشنيد بناچار سرم زار و زبون * جگرم هست از اين غصه ز خون مالامال\r\nپس بناچار زدم جانب رى كوس رحيل * تا كه آگاه نمايم وزرا زين تفصيل\r\nكه شده روح ستقلال از اين وقعه عليل * بنمايند مگر رفع مرض را تعجيل\r\nما نيفتيم بخارى به چه اضمحلال * شد ز بخت بد من دوره آشوب شروع\r\nهم ز مغرب خبر جنگ عمومى مسموع * هر زمان حادثه‌اى از طرفى كرد طلوع\r\nيافت ناگه خبر آمدن روس شيوع * كه كند تختگه شاه عجم را اشغال\r\nاين وقايع چه پديدار و گر مكتوم است * نيك دانم كه بر حضرت تو معلوم است\r\nشرح اين قصه پر غصه ز بس مشئوم است * ننويسم كه نگويند قلم مغموم است\r\nمطلب خويش نگارم بطريق اجمال * ملل شرق از راه بلندى خيال\r\nاوفتاده همه اندر طلب امر محال * گرچه بيچاره ضعيف است و پريشان احوال\r\nبتوهم بسپهرش علم استقلال * بتخيل بثريا زده خرگاه جلال\r\nملل شرق ، بىبهره ز علم و عملند * پس عجب نيست كه بدبخت‌ترين مللند\r\nليك از همت عالى و خيالات بلند * متصل منتظر حادثه محتملند\r\nبجز از بخت نخواهند حصول آمال \r\n\r\n","description":"","footnote":"","page_name":" مقدمه 25 ","page_number":27},
  {"content":"\r\n\r\n شرقى خاصه ايرانى آن نسل كريم * ملت با شرف منشعب از اصل قديم\r\nننمايند تفاخر بجز از عظم رميم * نقشه مملكت خويش نكرده ترسيم\r\nزده بر دفتر گيتى قلم اضمحلال * گر بپرسند كه اسباب بقايت چه كس است\r\nحفظ مليت بىقوه هوى و هوس است * دست و پا چون زند آن مرغ كه اندر قفس است\r\nهمه دانند كه اين مرحله آخر نفس است * ننمايند بجز رمل و طلسم استدلال\r\nعوض آنكه نمايند مآل انديشى * جمع اسباب نمايند و خيال بيشى\r\nتا بجويند ز همسايه ظالم پيشى * نگذارند برون پا ز خط درويشى\r\nخانه خويش سپارد بخداى متعال * مىنداند كه خداوند كريم وهاب\r\nساخته عالم امكان همه را با اسباب * خانه كا زگل بنمايند بنا در ره آب\r\nگرچه بيت إله البته شود زود خراب * مگر از آهك و ساروج كنندش اكمال . . . . . . . \r\n« مجد » پس از آنكه يكسال و نيم در تهران دوندگى كرد نتيجه‌اى از تعقيب كار خود نگرفت ، چه آن زمان هنوز حق قضاوت قنسولها كه از زمان انعقاد معاهده تركمانچاى بر ايران تحميل شده لغو نگرديده بود بدينجهت رؤساى دولت نتوانستند نسبت به اقدامات قونسول روس در كرمان اقدامى نموده و حكم صادره از طرف عدليه را بموقع اجرا بگذارند . دولت براى آنكه تحبيبى از مجد كرده باشد رياست فرهنگ كرمان را بمشار اليه تفويض و مجد بسوى كرمان حركت كرد ولى در ده فرسنگى كرمان دزدان ، مال و منال و آنچه با خود داشت بيغما برديد « مجد » در قصيده‌ايكه براى حشمت الدوله والى كرمان سرود بعنوان درد دل ماجرا را براى معظم له شرح داد .\r\n بنده بطهران بعيش بودم و راحت * با زن و فرزند خويش خرم و خندان\r\nقدرم معلوم بود و فضلم مشهود * محترم و سربلند نزد بزرگان\r\nخانه من مينمود معجزه و سحر * بر له ياران و بر عليه رقيبان \r\n\r\n","description":"","footnote":"","page_name":" مقدمه 26 ","page_number":28},
  {"content":"\r\n\r\n زشت بخوبان نگفتم و ننوشتم * هيچ نبودم در اين خيال چو دونان\r\nآبروى هيچ كس ندادم بر باد * گرچه فلان مىنوشت بد شد به همان\r\nگرچه بد انديش بد نوشت و ليكن * خوب نوشتند مر مرا همه خوبان\r\nبرد حسد چرخ و جمع من بپراكند * ز آنكه بود چرخ خصم مرد سخندان\r\nچندى در باغ شاه مانده بتوقيف * تا شده راضى به حكم نفى ز تهران\r\nدر وطن اصلى آمدم چو ابوذر * در ربذه نى چو در مدائن سلمان\r\nيعنى عزلت گزيده گوشه خزيده * عشوه خريده ز غول و خرس بيابان\r\nكرده دلى گرم بر نوشتن تاريخ * كرده سرى خوش به پر نمودن ديوان\r\nبارى سالى گذشت بر من بدبخت * سخت بدانسان كه هيچ شرحش نتوان\r\nتا كه به ظاهر گرفت مملكت آرام * كار بجريان فتاد و بنده بجولان\r\nتا كه به دلخواه خويش كردم صادر * حكم و نشان امتياز و منصب فرمان\r\nرو به وطن با جلال هرچه فزونتر * رخت ببستم چو سوى كعبه سليمان\r\nراه پر از دزد بود ليك ز دولت * بود مرا حكم سخت بر قرسوران\r\nهم سر حكام بين ره كه فرستند * همره من در همه نقاط نگهبان\r\nتا دم دروازه آمدم بسلامت * ليك در اينجا شديم طعمه دزدان\r\nمال من و همرهان تمام ببردند * بيشتر از سى چهل هزار به تومان\r\nآخر با دست بسته پاى شكسته * اين سفر پر خطر رسيد به پايان \r\n« مجد » يكسال رياست فرهنگ كرمان را داشت يعنى فقط در ( 1295 ) براى اولين و آخرين بار شغل دولتى داشت ، پس از آن از اين سمت كناره گرفت و بقيه عمر را بگوشه‌اى خزيد و به حال انزوا و گوشه‌نشينى ميگذرانيد تا در سال ( 1302 ) درگذشت عجب آنكه مجد تاريخ وفات خويش را قبلا بموجب قطعه زير پيش‌بينى نمود :\r\n مجد الاسلام شمع جمع كمال * آن خداوندگار فضل و ادب\r\nناگهان در هزار و سيصد و دو * به حساب عجم نه سال عرب\r\nكرد تاريك محفل ادبا * گشت خاموش چون مه نخشب \r\n\r\n","description":"","footnote":"","page_name":" مقدمه 27 ","page_number":29},
  {"content":"\r\n\r\n شرح حالش بگفت و نوشت * با كدامين زبان كدامين لب\r\nالفرض مرد باكمال و وقار * گشت مستغنى از نشان و لقب \r\n\r\nاولادان مجد :\r\nاز مرحوم احمد مجد الاسلام شش پسر و يك دختر باقيمانده كه به ترتيب عبارتند از :\r\n1 - محمد كه پس از تكميل تحصيلات مقدماتى بهندوستان رفت و تحصيلات پزشكى خود را در اين كشور بپايان رسانيد پس از مراجعت بايران ضمن كار طبابت بين سالهاى 1306 و 1307 روزنامه هفتگى « كيمياى سعادت » را در تهران و يك شماره نيز در كرمان منتشر ساخت سالها نيز در خدمت وزارت بهدارى بود تا آنكه پس از بازنشستگى در سال 1342 در تهران درگذشت جنازه‌اش را در قم به خاك سپردند .\r\nاز او 5 پسر باسامى سهراب - مجيد - احمد - محمود - و نورسته مجدزاده باقيمانده است .\r\n2 - زهرا مادر نويسنده كه در 24 مهر 1349 برحمت ايزدى پيوست . از او يك پسر و دو دختر در قيد حياتند\r\n3 - عبد الحسين مجد كه سالها در كرمان بشغل وكالت دادگسترى اشتغال داشت و اواخر عمر بيشتر بامور كشاورزى ميپرداخت در 29 خرداد 1343 در تهران درگذشت جنازه‌اش را بكرمان منتقل در تخت درگاه قلى بيك به خاك سپردند از او يك پسر بنام محمد مجد باقيمانده است .\r\n4 - بهرام مجدزاده كه مدتى در ارتش خدمت نمود سپس بشغل وكالت دادگسترى پرداخت در دوره هفدهم بنمايندگى مردم رفسنجان بمجلس شوراى ملى راه يافت .\r\nاز آن پس به كار كشاورزى پرداخت تا در هشتم فروردين 1348 در قريه جرجانك از توابع زرند كرمان وفات يافت و بنا به وصيت خودش در همانجا فراز تپه‌اى به خاك سپرده شد .\r\n\r\n","description":"","footnote":"","page_name":" مقدمه 28 ","page_number":30},
  {"content":"\r\n\r\n5 - جواد مجدزاده صهبا كه پس از تكميل تحصيلات مقدماتى بتهران رفت و دوره متوسطه و عالى را گذرانيد و موفق باخذ ليسانس در رشته تاريخ و جغرافيا گشت در سال 1315 برياست باستانشناسى اصفهان منصوب و تا پايان عمر اين سمت را دارا بود بين سالهاى 1322 تا 1324 روزنامه هفتگى سرنوشت را در اصفهان منتشر نمود كه جمعا 84 شماره بچاپ رسيد در ارديبهشت 1324 در سن 39 سالگى وفات يافت و در تكيه با ركن الدين واقع در تخت فولاد اصفهان به خاك سپرده شد از او يك پسر بنام مهرداد مجدزاده صبها كه دكتر پزشكى است و يك دختر باقيمانده است .\r\n6 - ابراهيم كه شش ماه پس از فوت پدر در آبان 1302 جوانمرگ شد\r\n7 - منوچهر مجدزاده كه بشغل وكالت دادگسترى در كرمان اشتغال دارد داراى دو پسر بنامهاى داريوش و سپهرداد و سه دختر مىباشد .\r\n\r\nآثار مجد :\r\nبه غير از دوره روزنامه‌هاى ادب . نداى وطن . الجمال . كشكول و محاكمات كه بيشتر مقالات آن بقلم خود « مجد » است شرح كشف القناع و كتاب روياى صادقه نيز از مجد مىباشد و ابراهيم صفائى در كتاب رهبران مشروطه جلد دوم صفحه 365 مىنويسد :\r\n« . . روياى صادقه را به ملك المتكلمين و سيد جمال الدين نسبت ميدهند ولى اصلش از مجد الاسلام كرمانى است » از مجد آثار منظومى نيز بجا مانده است قسمتى از آن بنام منظومه شهر خاموشان توسط دكتر محمد مجد بچاپ رسيد در اين منظومه اوضاع عدليه سابق و دخالت بىجاى كنسول تزارى روس در اوضاع داخلى ايران و ديگرى ديوان او است كه شامل قصيده مسمط و قطعات تاريخى است و كمتر غزل در آن ديده مىشود و شايد بدانجهت باشد كه مجد در ايام جوانى كه « اشارتهاى » ابرو « و پيچش مو » قلب عارف و عامى را بطپش در مى - آورد يا تحت تعقيب ظل السلطان بود و روياى صادقه را مينوشت و يا به كار روزنامه\r\n\r\n","description":"","footnote":"","page_name":" مقدمه 29 ","page_number":31},
  {"content":"\r\n\r\nنويسى اشتغال داشته و يا آنكه در كلات و باغشاه توقيف و تهديد بقتل ميشد .\r\nبنابراين وقتى كه بشعر و شاعرى بپردازد نداشته است و زمانى بشعر گفتن پرداخت كه دست از همه كارها شست و گوشه‌نشينى اختيار كرده بود ديگر شاهد سيمين دلدار و يا طره گيسوى گلعذار تأثيرى در قلب افسرده‌اش نداشت .\r\nپس از آن كتاب تاريخ انقلاب مشروطيت است كه در چهار جلد مفصل برشته تحرير درآمد .\r\nجلد اول شامل وقايع دستگيرى از تهران و تبعيد به مشهد و سپس بكلات و بازگشت تهران سه فصل از اين كتاب در سالهاى 1307 - 1306 قسمتى در روزنامه كيمياى سعادت كه توسط مرحوم دكتر محمد مجد در تهران انتشار ميافت بچاپ رسيد .\r\nاين كتاب كه بنام سفرنامه كلات معروف است در دو مجلد .\r\nمجلد اول از فصل اول تا دوازدهم كه شامل دستگيرى و تبعيد بكلات در سال 1347 توسط دانشگاه اصفهان به شماره 101 بچاپ رسيد و مجلد دوم كه متضمن وقايع اتفاقيه كلات بود در سال 1350 به شماره 117 جزء انتشارات دانشگاه اصفهان منتشر گشت كه هم‌اكنون در يك جلد منتشر مىشود .\r\nكتاب تاريخ انقلاب مشروطيت كه در متن جلد دوم و در اصل كتابى مجزا و مستقل است شامل وقايع مشروطيت و علل انحطاط آن‌كه منجر به توپ بستن مجلس شوراى - ملى در زمان محمد عليشاه ميگردد مىباشد\r\n\r\nنظر ديگران درباره مجد :\r\nآنها كه با مرحوم مجد بيشتر حشر و نشر داشته و يا در جريانى با او تماس مستقيم داشته‌اند او را ستوده و خدماتش را بمشروطيت يادآور شده‌اند . مرحوم ناظم الاسلام مؤلف تاريخ بيدارى در صفحات 347 - 348 شرح مفصلى درباره مجد دارد كه قسمتى از آن در صفحات قبل نقل شد ، مرحوم دكتر دانشور علوى ( مجاهد السلطان ) كه خود در جريان حمله بختياريها بتهران شركت داشته در صفحه 48 كتاب تاريخ مشروطه و جنبش\r\n\r\n","description":"","footnote":"","page_name":" مقدمه 30 ","page_number":32},
  {"content":"\r\n\r\nوطن‌پرستان و بختيارى مىنويسد :\r\n. . . . چند روز بعد از فتح اصفهان و تسلط آزاديخواهان سه نفر از فرستادگان محمد عليشاه كه يكى از آنها هم بختيارى بود وارد اصفهان شدند تا بهر ترتيبى ممكن باشد صمصام السلطنه و ضرغام را وادار بمراجعت به بختيارى بنمايند .\r\nآزاديخواهان تهران هم كه مراقب اوضاع بودند مجد الاسلام كرمانى را كه با بختياريها مناسبات نزديكى داشت با دو نفر ديگر باصفهان فرستادند تا از فعاليت فرستادگان محمد عليشاه جلوگيرى به عمل آورده عمليات آنها را خنثى نمايند .\r\nمجد الاسلام و همراهان در محله قصر منشى منزل ميرزا محمد خان مشرف وارد شدند و بلافاصله پس از ورود با خوانين بختيارى تماس گرفته شروع به - اقدامات لازم نمودند فعاليت فرستادگان محمد على ميرزا در نتيجه اقدامات متقابل مجد الاسلام كرمانى به جائى نرسيد و آنها ناگزير دست خالى بدون اخذ نتيجه بمركز مراجعت كردند . . .\r\nمحمود خليل‌پور\r\n\r\n","description":"","footnote":"","page_name":" مقدمه 31 ","page_number":33},
  {"content":"\r\n . \r\n","description":"","footnote":"","page_name":" مقدمه 32 ","page_number":34},
  {"content":"\r\n\r\n\r\nفصل اول شهادت ضمير\r\nبِسْمِ اللَّهِ الرَّحْمنِ الرَّحِيمِ\r\nشب شنبه بيست و چهارم شهر ربيع الثانى سنه 1324 در منزل منتخب الدوله ( برادرزن شاهزاده شعاع السلطنه كه اخيرا از فارس برگشته بود ) از دوستان صميمى بنده بود ميهمان بودم اعضاى مجلس منحصر بود بسه چهار نفر آشناى به ترتيب يكى معتمد الوزاره برادر بزرگتر منتخب الدوله ، ديگرى ميرزا على خان گراورى كه مدتى در برلن پاىتخت دولت آلمان زحمت كشيده و علم گراور را تحصيل نموده و اينك در عكاسخانه پادشاهى مشغول اين عمل است ديگرى حاجى عبد الحسين تاجر اصفهانى و خود منتخب الدوله و ديگرى فرصت شاعر شيرازى صاحب آثار العجم\r\nمنزل منتخب الدوله واقع بود در قرب دروازه حسن‌آباد از خانه‌هاى متعلقه بسعد الملك و چون تازه از شيراز برگشته بود و هنوز ترتيب كارش مرتب نبود لهذا اراده داشتم كه بعد از صرف شام به طرف خانه خودم كه در محله دروازه قزوين در كوچه قوام دفتر واقع است برگردم و از جهت قدغن حكومت طهران شاهزاده عين الدوله كه حكم كرده بود كه در ساعت چهار شيپور قرق زده شود و عابرين را\r\n\r\n","description":"","footnote":"","page_name":" 1 ","page_number":35},
  {"content":"\r\n\r\nگرفتار مينمودند و اغلب اسباب و لباس و اثاث جيب و بغل آنها را ميربودند از قبيل ساعت و دستمال و قلمدان و وجه نقد و غيره و اين ترتيب را تقريبا يكهفته بود بملاحظه خيالات وحشيانه اجرا نموده بودند . توضيح آنكه عين الدوله « 1 » كه در آن تاريخ اتابك اعظم و رئيس دولت ايران بود بواسطه بعض اعمال شنيعه و افعال فظيعه او مردم بهيجان آمده و عزل او را آرزومند بودند و ضمنا زمزمه آزادى و مطالبه اصلاحات از دولت مينمودند و شش ماه قبل جمعى از وجوء علماى اعلام بزاويه مقدسه حضرت عبد العظيم « 2 » متحصن و باعانت و نفقه تجار و كسبه و دستور العمل دانشمندان استدعاى تأسيس عدالتخانه و حصول امنيت تامه و مساوات\r\n\r\n\r\n","description":"","footnote":"\r\n( 1 ) - عين الدوله عبد المجيد ميرزا دومين پسر سلطان احمد ميرزا عضد الدوله ( فرزند فتحعليشاه ) مىباشد عين الدوله برادر ميانه سلطان محمد ميرزا سيف الدوله و وجيه اللّه ميرزا سپهسالار است و مادر او همسر دوم عضد الدوله بود كه در سال 1261 ق ( 1224 شمسى ) در تهران متولد شد ، تحصيلات ابتدائى را نزد معلم سرخانه زير نظر پدر فرا گرفت سپس در دار الفنون ناصرى به ادامه تحصيل پرداخت ولى تحصيلات دار الفنون را بپايان نبرد عضد الدوله براى او از ناصر الدينشاه درخواست شغلى كرد و به امر شاه براى اشتغال به خدمت رهسپار آذربايجان و به مظفر الدين ميرزا معرفى گرديد و بالاخره در سال 1289 به دامادى وليعهد ( مظفر الدين ميرزا ) سرافراز گشت ، پس از بازگشت سفر دوم مظفر الدين شاه از فرنك عين الدوله را بزمامدارى برگزيد 23 ج 2 ( 1321 ق ) ولى بالاخره در 9 ج 2 1324 كامران ميرزا با تهديد استعفاى او را گرفت ، عين الدوله مجددا در صفر 1331 در كابينه علاء السلطنه بوزارت داخله منصوب گرديد سپس در 6 صفر 1336 باز هم زمامدار شد در 26 ربيع الاول استعفا داد در كابينه وثوق الدوله والى آذربايجان شد و پس از قيام خيابانى بطهران آمد و ديگر شغل ديوانى نداشت تا بالاخره در آبان 1306 شمسى درگذشت و در جوار حضرت عبد العظيم مدفون گرديد .\r\n( 2 ) - . . . سيد محمد و سيد عبد إله در مساجد و مجالس مطالبى براى بيدارى مردم ايراد مينمودند واعظان بيداردل تند و بىپروا از كارهاى دولت انتقاد ميكردند در اين اوقات بدنبال جنگ روس و ژاپون و نرسيدن قند از روسيه ، در تهران قند كمياب شد بازرگانان طماع قند را احتكار كرده بودند ، مردم شكايت كردند علاء الدوله حاكم تهران بازرگانان را احضار كرد و سيد هاشم قندى و حاج اسمعيل پسر سيد هاشم را چوب مفصلى زد و مأموران دولت قندهاى احتكار شده را -\r\n","page_name":" 2 ","page_number":36},
  {"content":"\r\n\r\nعامه از دولت كردند و دولت بناچار مستدعيات آنها را پذيرفته و آنها را با فرمان و اطمينان به شهر اعاده داده ولى عين الدوله فرمان پادشاهى را نسيا منسيا گذاشته و كان لم يكن انگاشته و هرچه زيادتر در اجراء آن اصرار مينمودند بر آنكار ميافزود و بعلاوه در مقام طرد و تبعيد رؤساى ( روليسيون ) و سرسلسله‌هاى آزادىطلبان برآمده جدا بر ضد طايفه ( لبرال ) اقدامات ميكرد و چند نفر از درباريها را كه در حمايت استبداد و رعايت ظلم و بيداد با او همداستان بودند با خود همدست نموده بعضى از دانشمندان وزراء دربارى را بعنوان‌هاى مختلفه از دار الخلافه تبعيد نمودند چنان كه سعد الدوله « 1 » وزير تجارت كه شخص خيرخواه و وطن‌پرست و آگاه بود\r\n\r\n\r\n","description":"","footnote":"\r\nبيرون ريختند اين حادثه بهانه‌ئى بدست مخالفان دولت داد فرداى آن روز ( 13 شوال 1323 ) بازار تهران تعطيل شد و بازاريان در مسجد شاه جمع شدند گروهى نيز با بازاريان همصدا شده عزل علاء الدوله را خواستار گرديدند ، امام جمعه براى جلب مخالفان كوشش كرد و بحيله‌هاى چند متوسل گرديد ولى چون ثمرى نبخشيد سختگيرى دولت زيادتر شد ، اين سختگيريها بمهاجرت طباطبائى و بهبهانى و سيد جمال افجه و صدر العلماء و جمعى از روحانيون به حضرت عبد العظيم گرديد بهواخواهى علماء از طرف مردم بازار تظاهراتى آغاز شد بازار تعطيل شد و گروهى از طلاب نيز به حضرت عبد العظيم رفتند و هر روز بر تعداد متحصنان افزوده ميشد ، مقصود عمده متحصنان عزل علاء الدوله و مسيو نوز و برقرارى عدالتخانه بود عين الدوله بانواع وسايل تهديد و تطميع و وعده وعيد تمسك شد نتيجه نبخشيد بالاخره پس از يك ماه تحصن شاه بمستدعيات آنان جواب مساعد گفته وعده تشكيل عدالتخانه داد و روز جمعه 16 ذيقعده 1323 آقايان با احترام بسيار بتهران بازگشتند .\r\n( جلد اول رهبران مشروطه صفحه 121 - 120 )\r\n( 1 ) - ميرزا جواد خان فرزند ميرزا جبار ناظم المهام در 11 صفر 1257 ق ( ارديبهشت 1220 ش ) در خوى متولد شد در سال 1285 بتهران آمد و وارد خدمت وزارت خارجه شد در سال 1291 بعنوان مترجم باتفاق هيئتى كه برياست حسام السلطنه عازم قفقاز بود رهسپار آنديار گشت و در اين مسافرت بود كه فن تلگراف را آموخت و پس از بازگشت بايران در تبريز موفق بگسترش تلگراف گرديد و چون كارش مورد توجه وليعهد ( مظفر الدين ميرزا ) واقع گشت به لقب سعد الدوله ملقب گرديد در سال 1307 امتياز به كار انداختن درشكه عمومى را به مدت 50 سال از شاه گرفت و 30 دستگاه درشكه وارد كرد و به كار مشغول شد در بهار سال 1312 ق براى تشكيل نمايشگاه به بروكسل رفت و در زمان -\r\n","page_name":" 3 ","page_number":37},
  {"content":"\r\n\r\nتحت الحفظ با افتضاح زياد به طرف يزد فرستاد و در زندان اسكندرش محبوس نموده بود ، ظهير الدوله « 1 » وزير تشريفات و قايد سلسله نعمة اللهى كه بواسطه عنوان ارشاد در ميانه تبعه خود بر ضد استبداد و حمايت عدل و داد بحث ميكرد به طرف همدان بحكومت فرستاد ( انجمنى باسم انجمن اخوت ترتيب داده بود و روزنامهء باسم مجموعه اخلاق طبع نموده و بسيارى از مسائل سياسيه را در طى مطالب اخلاقى\r\n\r\n\r\n","description":"","footnote":"\r\nصدارت امين الدوله قرارداد استخدام مسيو نوز و يارانش را با دولت بلژيك منعقد كرد در سفر هلند دو فروند كشتى جنگى بنامهاى ( كشتى مظفرى و پازارگاد ) براى ايران خريدارى نمود .\r\nدر زمان صدارت عين الدوله كه حادثه احتكار قند پيش آمد بازرگانان به سعد الدوله كه وزير تجارت بود شكايت كردند و او نسبت بمداخله حاكم تهران در اين امر اعتراض كرد ولى عين الدوله توجهى ننمود سعيد الدوله براى ملاقات شاه به فرح آباد رفت و بدون توفيق بازگشت .\r\nوقتى كه كالسكه او خواست حركت كند ( هژبرالملك ) افسر كشيكخانه اجازه خواست در كالسكه سوار شود سعيد الدوله موافقت نمود همين كه هژبرالملك سوار شد جمعى سرباز كالسكه را در ميان گرفتند و تحت نظر سربازان دولتى به يزد اعزام گرديد ، در يزد خانه‌اى براى او مهيا شده بود و حاكم يزد نيز با او محترمانه رفتار ميكرد . او با بازرگانان تهران مكاتبه داشت و آنها را بر عليه عين الدوله ميشورانيد در بلواى مشروطه دو كاغذ از سعد الدوله كه به بازرگانان نوشته بود توسط مخبر الدوله بدست عين الدوله رسيد در نتيجه عين الدوله دستور داد او را زندانى نمايند ولى قبل از انجام اين عمل يكى از دوستان سعد الدوله به او خبر داد سعد الدوله لباس پوشيد و هفت تير خود را بدست گرفت و هفت‌تير ديگرى را با چمدان خود به ميرزا على اكبر داد و از اقامتگاه خويش خارج شد و به كنسولگرى انگليس رفت و تا زمانى كه عين الدوله بر سر كار بود از تحصن خارج نشد .\r\n( 1 ) - در ذيحجه سال 1323 ق كه اغلب استانداران و فرمانداران كل به پيشنهاد عين الدوله و تصويب شاه تغيير يافتند در نتيجه ميرزا عليخان فرزند محمد ناصر خان قاجار كه بنام ظهير الدوله معروف بود بحكومت همدان مأموريت يافت و يمين السلطان حكمران همدان بطهران احضار گرديد .\r\nظهير الدوله در اواخر صفر 1324 وارد همدان شد و بجاى آنكه مثل حكام قلدر مآب و عاليجنابهاى پشت‌ميزنشين در به روى مردم ببندد و رئيس دفتر و منشى مخصوص را مأمور جواب گوئيهاى بىحاصل كند و وعده دروغ بمردم بدهد در ميان مردم ميآمد روزها پياده خيابان « بين النهرين » و « كوى حكيمخانه » را طى ميكرد و در مسجد معروف به « توت قمىها » مىنشست و به كار مردم رسيدگى ميكرد\r\nصفحه 142 « رهبران مشروطيت » تأليف ابراهيم صفائى\r\n","page_name":" 4 ","page_number":38},
  {"content":"\r\n\r\nدر آن روزنامه منتشر مينمود ) مشير السلطنه « 1 » وزير داخله كه اينك وزير عدليه است بملاحظه تقرب بسده سينه سلطنت به طرف خراسان رهسپار نمود كه مبادا در حضرت سلطان كلمه مبنى بر خير رعيت عرضه بدارد و سعيد السلطنه كه سابق وزير نظميه طهران بود و بتازگى از سفر حجاز مراجعت نموده بجرم ملاقات با بعضى علماء عدالت‌طلب به مشير السلطنه ملحق ساخت ، احتشام السلطنه « 2 » وزير مختار دولت\r\n\r\n\r\n","description":"","footnote":"\r\n( 1 ) - ميرزا احمد خان فرزند ميرزا محمد بسال 1259 ق ( 1222 شمسى ) در آمل مازندران متولد ، تحصيلات ابتدائى را در همانجا شروع كرد و سپس به تبريز مهاجرت نمود پدرش لقب مشير نظام داشت ميرزا احمد خان هم در تبريز به خدمت دولت درآمد و پس از طى مدارج به كارهاى فرماندارى مأمور شد و مدتى وزارت خزانه را داشت تا در سفر سوم شاه به اروپا مسئوليت وزارت داخله و رياست دارالشوراى سلطنتى ، هم به او محول شد ، او چون در دوستى ثبات قدم و حق‌شناسى داشت مناسبات خود را با اتابك و امين الملك حفظ نمود و از كارهاى عين الدوله انتقاد ميكرد در نتيجه رابطه مشير السلطنه با اتابك و صراحت لهجه و تشخصى كه در ذات او بود خاطر مغرور عين الدوله را مكدر و مظنون كرده و به عزل وى همت گماشت تا در سال 1323 ق مشير السلطنه به خراسان تبعيد گرديد پس از از استعفاى اجبارى عين الدوله بيش از همه اجازه مراجعت مشير السلطنه را از شاه گرفتند و پس از جلوس محمد عليشاه و عزل مشير الدوله در دولت موقتى كه بسرپرستى سلطان عليخان وزير افخم ( وزير داخله ) تشكيل گرديد مشير السلطنه بوزارت عدليه منصوب گرديد ( ذيحجه 1324 )\r\n( كتاب رهبران مشروطه تأليف ابراهيم صفائى )\r\n( 2 ) - ميرزا محمود خان علامير فرزند محمد رحيم خان قاجار ششم شعبان 1279 ق در تهران متولد شد در سال 1297 فرمانده شصت نفر غلامان ( نقاره خانه ) قزوين شد و ساليانه ششصد تومان حقوق براى او تعيين گرديد در سال 1306 از شاه لقب « احتشام السلطنه » گرفت و به حكومت زنجان منصوب گرديد در سال 1312 بعضويت هيئتى بروسيه رفت و در همين سال كنسول بغداد شد در سال 1316 بحكومت كردستان و در سال 1318 بنا به پيشنهاد اتابك وزير مختار ايران در برلن و بجانب آلمان رهسپار گرديد در سفر سوم شاه بفرنك مأمور بازگشت بايران شد و در رمضان 1323 ق بطهران آمد ، احتشام السلطنه بمناسبت موقعيت خانوادگى و شخصيت و بيطرفى خود براى سازش بين روحانيون و عين الدوله تلاش كرد و ميرزا نصراله خان مشير الدوله وزير خارجه را از تحريكات پنهانى كه بر ضد دولت ميكرد منع نمود و براى حفظ امنيت مملكت و تحول آرام و تدريجى رژيم حكومت كوشيد تا اينكه روز چهارم ربيع الاول 1324 جمعى از رجال مملكت براى مشورت در باب تأمين عدالتخانه و نحوه تحول حكومت بباغشاه دعوت شدند اين مجلس در حضور شاه تشكيل شد\r\n","page_name":" 5 ","page_number":39},
  {"content":"\r\n\r\nعليه در دربار آلمان كه موقتا بطهران آمده بود و علانيه داعيه اجراء عدل و داد داشت و باهل استبداد وقعى نميگذاشت بعنوان رياست كمسيون سرحدى آذربايجان و اصلاح منازعه ايران و عثمانى در تصرف قطعات لاهيجان به آن صفحات نامزد و روانه نمود از بستگان اتابك اعظم « 1 » حاجى ميرزا على اصغر خان امين السلطان هم غفلت نكرد و پسر برادر و پيش‌كار بلكه دكتر شخصى او احياء الملك را هم گرفتار و از خاك ايران خارج كرد و البته شرح اين قضايا را تاريخ ضبط نموده و من در مقام ذكر تفصيل حوادث آن ايام نيستم بلكه فقط سفرنامه خودم را مينويسم و اين جمله را بر سبيل اختصار و اجمال بملاحظه مناسبت مقام و مقال اظهار و من باب المقدمه باصول تاريخ آن اوقات اشعار نموده تا خواننده بيدار و هوشيار باشد مجملا در آن\r\n\r\n\r\n","description":"","footnote":"\r\nامير بهادر و چند نفر از رجال با تحول حكومت مخالف بوده و آن را موجب ضعف و انقراض سلطنت ميدانستند احتشام السلطنه با خواسته نهضت‌كنندگان هماهنگى كرده بشاه عرض كرد « قدرت دولت و قوت سلطنت در اتحاد دولت و ملت است اينها كه مخالفند ميخواهند مملكت به صورت بخارا و افغانستان اداره شود در حالى كه با اتحاد مردم پادشاه مثل امپراطور ژاپن و پادشاهان مقتدر اروپا اساس سلطنتش محكم و مورد ستايش ملت واقع خواهد شد » ناصر الملك قراگزلو گفته احتشام السلطنه را تأييد كرد ولى عقيده داشت « حكومت ملى براى اين مملكت خيلى زود است » عاقبت در پايان اين مجلس مظفر الدين شاه دستور تنظيم قانون عدالتخانه را داد . اين اظهارات احتشام السلطنه او را طرف توجه آزاديخواهان قرار داد ولى عين الدوله از او ناراضى شد و براى اينكه با آزاديخواهان همكارى نكند وى را كه از ريشه اختلاف مرزى ايران و عثمانى باسابقه و مطلع بود مأموريت مرزى داد و در 14 ربيع الاول با گروهى كه زير نظر وى بودند بجانب مرز روسيه رهسپار گرديد و مدتها در مرز ايران و شهر موصل و بغداد سرگرم مذاكره در اين كار بود\r\nصفحه 599 رهبران مشروطه\r\n( 1 ) - ميرزا على اصغر خان امين السلطان ملقب به اتابك اعظم از مشاهير رجال وزراى عهد قاجاريه ، وى پسر آقا ابراهيم امين السلطان بود و در اواخر عهد ناصر الدين شاه صدراعظم بود نيز يك چند در عهد مظفر الدين شاه صدارت داشت و محمد عليشاه قاجار نيز او را باصرار از اروپا خواست و بصدارت برگزيد اما اين صدارت طولى نكشيد و در شب 22 رجب 1325 ه ق هنگام خروج از مجلس بسن 50 سالگى مقتول شد . صفحه 254 دائرة المعارف فارسى\r\n","page_name":" 6 ","page_number":40},
  {"content":"\r\n\r\nشب حال من بسيار مضطرب بود و گويا بقلب من الهام شده بود كه مخاطره بزرگ مرا تهديد مينمايد ، بلكه از روزيكه حكم شد در ساعت چهار از شب كسى از كوچه و خيابان طهران عبور ننمايد اينطور حدس زده بودم كه خيال عين الدوله گرفتار كردن امثال بنده است و اراده داشتم از طهران مهاجرت نمايم و با يكى از دوستان خود كه سمت منشىگرى در نزد من داشت مصمم شده بودم به طرف قزوين بروم و مخصوصا بانتصار السلطان « 1 » كه سالها است با من اظهار محبت ميكرد و در اين تاريخ رياست قشون قزوين را از طرف عمو و پدرزن خود سپهدار « 2 » داشت نوشته بودم و وعده داده بودم بروم و به جهت اصلاح پارهء امور جزئيه در طهران توقف كرده ، بطور حتم در اول ماه جمادى الاول با گالسكه چاپارى بقزوين ميرفتم ولى از آنجا كه هميشه تقدير خدا حاكم بر تدبير ماست و حكم قضا و قدر مسلط بر اراده بشر است قبل از آنكه خود را از مهلكه نجات بدهم بمهلكه افتادم . اما چنان كه گفتم يك هفته بود حالتم مشوش مينمود و ضميرم شهادت بر وقوع حادثه ميداد راستى من قبل از اين واقعه بخواب و تفأل و تطير و شهادت ضمير ابدا معتقد نبودم ولى از آن تاريخ ببعد دانستم تا يكدرجه هريك از آنها لاسيما شهادت ضمير داراى تأثير است و در همان روز كه روز جمعه 23 باشد به صرف نهار در منزل يكى از دوستان با جمعى از همگنان ميهمان بودم و باالصراحه در آنجا با حضرات صحبت از مخاطرات ميكرديم و من به آنها ميگفتم كه احتمال مىدهم از براى من خطرى در پيش آيد آيا شماها چه خواهيد كرد و همراهى با من ميكنيد يا خير ؟ و اين صحبت كه بدوا شوخى صرف بود رفته‌رفته كسب اهميت نموده و بر وحشت و اضطراب من افزوده و حاضرين در ظاهر به من استهزاء ميكردند و در باطن دو سه نفرشان\r\n\r\n\r\n","description":"","footnote":"\r\n( 1 ) - محمد قلى تنكابنى\r\n( 2 ) - محمد وليخان سپهدار خلعتبرى\r\n","page_name":" 7 ","page_number":41},
  {"content":"\r\n\r\nاز مسئله مستحضر و سرا خوشنود بودند و باقى كه بىطرف بودند متألم و متأثر ميشدند « 1 » صدر العلماى شيرازى كه از ديگران ساده‌تر و براى حمايت آماده‌تر به نظر ميآمد اينطور راى داد كه باهم برويم به منزل دبير حضور « 2 » وزير رسائل شاه و منشى محرم عين الدوله و از او استفسار يا بطور استتار استنطاق نموده شايد اسباب استحضار فراهم كرد و رفتيم و گفتيم و نتيجه حاصل نكرديم حتى آنكه بالتماس و اصرار بسيار ، راضى بكنايه و اشاره هم شديم و مشاراليه غير از آنكار چيزى ديگر اظهار نداشت و اگرچه تا يكدرجه از حرفهاى او اطمينان حاصل كرده بودم ولى باز از اضطراب درونى آسوده نبودم و قبل از ساعت سه در خانه منتخب الدوله بقدرى گرفتار وحشت و التهاب و دستخوش واهمه و اضطراب شدم كه حالت من به تمام اهالى مجلس تأثير نموده همه را پريشان و حيران نموده و واقعا راست گفته‌اند\r\n « افسرده دل افسرده كند انجمنى را » \r\nو بهر قسم كه ميدانسته و بهر وسيله كه ميتوانستند در تسلى خيال و آسايش حال من كوشيدند ولى\r\n « از قضا سر كنگبين صفرا فزود * روغن بادام خشكى مينمود » \r\nصحبتهاى آنها بيشتر در ضمير من اثر كرده و شهادت بر وقوع فتنه و شر ميداد و بالاخره بدون آنكه صرف شام نموده باشيم به طرف منزل خود روانه شدم حاجى عبد الحسين و ميرزاى فرصت هم با من همراهى نموده بالاتفاق از خانه منتخب الدوله\r\n\r\n\r\n","description":"","footnote":"\r\n( 1 ) - روز جمعه 23 ربيع الثانى 1324 انجمن مخفى در خانه جناب ذو الرياستين كرمانى بعنوان مهمانى تشكيل يافت پس از مذاكرات لازم مجد الاسلام كرمانى وارد شد به او گفتيم اين روزها خطرى بزرگ متوجه شما است شبها به خانه نمانيد يا بيائيد منزل نگارنده يا جائى كه مطمئن باشيد در جواب گفت خودم اطلاع دارم و تا يك اندازه در مقام علاج ميباشم و شبها هم در خانه نمىمانم\r\nصفحه 349 تاريخ بيدارى ايرانيان\r\n( 2 ) - قوام السلطنه\r\n","page_name":" 8 ","page_number":42},
  {"content":"\r\n\r\nخارج شديم غفلتا انقلابى در هوا پيدا و رعد و برق و باران شديد هويدا شد ، گويا چنين مقدر شده بود كه بخانهء خودم نرسم و آسمان هم با ناكسان همراهى مينمود ، مجملا در آخر خيابان حسن آباد بدر خانه مسكونى حاجى عبد الحسين رسيديم و ديگر به هيچ وجه ممكن نبود قدمى فراتر گذاريم و حاجى هم اصرار بىشمار نمود كه در خانه او رفته شام خورده بخوابيم و من اين تكليف را بناچار پذيرفتم و ترك مقصد گفتم اما فرصت به حكم تقدير نتوانست همراهى نمايد و برفتن مصمم شد و حال آنكه او در تهران علاقهء نداشت و تنها بود و به خوبى ميتوانست با من همكارى كند ليكن حكم ازلى اينطور قرار گرفته بود كه او برود ، چه اگر او نميرفت كسى مسبوق نميشد كه محل بيتوته من در كجا بوده و صبح مستحضر ميشدم و علاجى ميكردم يا فرار مينمودم بارى تقدير چنين بر من و دل رفت و نشايد با بازوى تقديرش سرپنجه تدبير . فرصت رفت و من فرصت غنيمت شمرده و به خانه حاجى عبد الحسين رفتم و در آنجا شام خورده خوابيدم و مكرر اين مصرع را بىاختيار ميخواندم\r\n شب آسان است تا چه زايد سحر \r\nو گويا همچه ملهم شده بودم كه امشب خطرى خواهد زائيد .\r\n\r\n","description":"","footnote":"","page_name":" 9 ","page_number":43},
  {"content":"\r\n\r\n\r\nفصل دوم اسارت و كيفيت گرفتارى\r\nاول شب نايب هاديخان كه نوكر امين و محرم نير الدوله بود جمعى فراش و پليس و ژاندارم و ساير طبقات اوباش را برداشته به خانه من رفته كه مرا در آنجا گرفتار نمايد . در تمام ايالات ايران از سوابق زمان رسم اينست كه هرگاه حاكم يا نايب الحكومه يا وزير نظميه و ساير ادارات عرفيه كه سمت مطاعيت بر مردم دارند و بعض دوائر شرعيه كه متصدى امر مرافعه ميشوند همين كه كسى را احضار مينمايند ، فورا جمعى بعنوان احضاران كس روانه ميشوند و جهتش اينست كه فراش در ايران مواجب ندارد و شغلش همين است كه هر وقتى مأموريت پيدا كند يا باحضار كسى برود جيب و بغل آن شخص را خالى مينمايد و باسم قلق و خدمتانه مبلغى بگيرد و اگر طرف شخص محترمى باشد به صيغه انعام بطور تملق مبلغى دريافت\r\n\r\n","description":"","footnote":"","page_name":" 10 ","page_number":44},
  {"content":"\r\n\r\nمينمايد و اين طايفه در ايران رذلترين تمام طوائف هستند و مخصوصا بايد مردمان بىسروپا و نانجيب باشند و خودشان را طورى وقيح و بىحيا جلوه ميدهند كه همه كس از آنها بترسند و بدر هر خانه كه بروند اهل آن خانه مثل مردمان مصيبت زده شيون ميكنند و فرياد ميكشند و شمع و قنديل نذر امام زاده‌ها مينمايند كه از شر اين جانوران موذى جان مفتى بيرون ببرند و لازم نيست آن شخص را كه حكومت احضار مينمايد مقصر باشد و مرتكب جنايت و خيانتى شده باشد بلكه همينقدر براى جواب مدعى طلبى يا تحقيق مطلبى هم وجود او در دار الحكومه لازم شود همين قسم با او سلوك مينمايند و اگر چنانچه در منزل نباشد يكدسته فراش ميريزند در خانه او و همانجا مىنشينند و هرچه اسباب و اثاث خانه گيرشان بيايد برداشته گرو ميگذارند يا ميفروشند و وجهش را ببهاى شراب و كباب و ترياك و كنياك و ساير مأكولات و مشروبات ميدهند تا وقتى كه صاحب خانه مجبور شود هر جا هست بيايد يا آنكه كسى از اقوام يا دوستى از دوستان صاحب خانه بيايد و باصطلاح متعارف خودشان تعارف و قلق حضرات را ببرد و تقديم حاكم ، يا فراش را نيز بپردازد و ضمانت حضور غايب را هم بنمايد تا آنها از خانه بروند و در وقت رفتن از خانه هرچه اسباب سبك وزن بدست آنها بيايد حق صدق و ملك طلق خودشان است و همراه خود مىبرند گاهى هم كسان و بستگان صاحب خانه بيكى از علماء يا يكى از وزراء متوسل ميشوند و او در خدمت حكومت وساطت و شفاعت مينمايد آنوقت اگر پذيرفته شود مأمورى ديگر ميآيد تا آنها كه نشسته‌اند برخيزند ولى باز هم مأمور تازه مژدگانى ميخواهد و سابقين خدمتانه و قلقانه ميگيرند مكرر اتفاق ميافتد كه براى مرافعه ده تومان خواه ثابت باشد يا مجرد ادعا همين كه مدعى طلب بديوانخانه عارض و متظلم شد از طرف حاكم يا فراش باشى حكم باحضار مدعى عليه مىشود سه‌چهار نفر يا بيشتر بطلب او ميروند و تا او را بدار الحكومه\r\n\r\n","description":"","footnote":"","page_name":" 11 ","page_number":45},
  {"content":"\r\n\r\nميرسانند اقلا صد تومان خسارت مالى و هزار تومان خسارت آبروئى براى او وارد كرده‌اند و بعد از حضور اگر ادعاى مدعيرا پذيرفته كه با قلق و ده يك و خدمتانه فراش و فراشباشى و منشىباشى را ميدهد و الا مبلغى ميدهد تا رجوع بمحضر حاكم شرع و مرافعه شرعيه مىشود ، يك نفر هم مأمور مىشود كه همراه آنها برود تا موقع ختم عمل به قسم يا حكم يا مصالحه با آنها همراه است و مخارج آن مأمور را طرفين ميپردازند و بعد از ختم عمل هم ده يك و ده نيم را بطيب نفس ميدهند و در موقعى كه كسى فى الجمله مقصر باشد مثل اينكه سيلى به روى كسى زده باشد يا با شريك و همسايه‌اش نزاع كرده باشد و طرفش بحكومت متظلم شود و براى رسيدگى باحضار او بفرستند بلا استثنا معمول است كه از دكان شخص معروض يا خانه‌اش كه او را پيدا ميكنند دو سه نفر ببازو و كمربند او ميآويزند دو سه نفر هم اطراف او را محاصره نموده سيلى به صورتش ميزنند و با چوب و پشت قداره بسر و كله‌اش ميكوبند و ضمنا جيب و بغل او را خالى مينمايند و اين ترتيبات بقدرى در ايران معمول و متداول است كه ابدا در انظار اهالى عظمتى ندارد و حرف تازه نيست كه جالب دقت تماشاچيان شود و مكرر در روز مىبينند و ميگذرند ، چنان كه نوشتيم اين فراشها مواجب و شهريه معينى ندارند بلكه در ماه مبلغى هم بفراش‌باشى و نايب و ده‌باشى و يوزباشى تعارف ميدهند كه بفراشى پذيرفته شوند و چون فراش هيچ قسم هنرى و كمالى لازم ندارد مكر رذالت و دنائت و وحشىگرى و فوحشهاى غريب و عجيب دادن و اغلب مست بودن و باندك چيزى متغير شدن و قداره كشيدن و زخم زدن و از احدى ملاحظه نداشتن لهذا اين صنف از مردم در ايران زيادند و در ادارات دولتى بىاندازه جمع ميشوند . نهايت آنكه فراشهاى دولتى كه سپرده بحاجب الدوله هستند از ديگران محترم‌تر و اعتبار و افتخارشان بيشتر است و تقريبا سالى صد هزار تومان بعنوان مواجب فراشخانه از ديوان دريافت و از دفتر برات صادر مىشود و\r\n\r\n","description":"","footnote":"","page_name":" 12 ","page_number":46},
  {"content":"\r\n\r\nاحتياج شخص سلطنت به آنها فقط اين است كه در موقع سوارى و در جلو كالسكه پادشاهى بعضى با چماق نقره و طلا بعضى دست خالى داد ميكشند و فرياد ميكنند و بعض كلمات متداوله را با صداهاى بسيار خشن ادا مينمايند ( بريد بالا ) ( دور شويد ) ( كور شويد ) ( بايست برجات ) و امثال اينها و همين كه موكب همايونى بدروازه رسيد ديگر آنها مرخص هستند و نيز در موقعى كه موكب همايونى بييلاق يا در قصور سلطنتى يا شكار تشريف فرما مىشود از طرف حاجب الدوله به آنها امر مىشود كه مقدارى مال براى حمل احمال و اثقال خيام‌خانه ، سيورسات‌خانه ، آبدارخانه آشپزخانه ، فراش‌خانه ، صندوقخانه ، تحويل‌خانه ، نظارتخانه زود حاضر نمايند آنها هم در ميانه شهر و دهات اطراف شهر متفرق ميشوند و هرچه شتر و قاطر متعلق بهر كس باشد به بينند جبرا ميآورند و اگر شتردار يا قاطردار آدم عاقلى باشد فورا مبلغى رشوه بفراشها ميدهد و مال خود را برداشته شبانه فرار مينمايد و اگر تكاهل كند و يا مبلغ قابلى نداشته باشد يا ندهد مالهايش را حاضر مينمايند و به زير باريخدان و مفرش و چادر و امثال آنها ميكشند و از سنگينى بار و تعداد سوار و ندادن علوفه مالش را ميكشند يا لنك و لوچ مينمايند و عادتا وقتى كه شتر يا قاطرى را زياده از حد متعارف و فوق طاقتش بار ميكنند يكى يا دو نفر فراش يا مهتر بالايش سوار شده و بضرب شلاق چهار نعل ميتازند تا منزل رسد به منزل هم كه رسيدند مال را رها ميكنند ، بيچاره صاحب مال بايد پياده عقب آنها بدود و التماس كند و شلاق بخورد و فحش بشنود تا رسيدن به منزل ، آنوقت مال خود را برداشته كاه و جو برايش تحصيل نموده براى فردا سير و حاضرش سازند . بايد دانست كه شخص پادشاه راضى به اين حركات ظالمانه نيست و تمام مخارج را با كرايه از پادشاه پول ميگيرند و مباشرين امور ميخورند . بارى از مقصد دور افتاديم و لازم بود خاطر خوانندگان را مستحضر نمائيم كه بچه دليل بجهة احضار يكنفر بىاسلحه\r\n\r\n","description":"","footnote":"","page_name":" 13 ","page_number":47},
  {"content":"\r\n\r\nمطيع و فرمانبردار چندين نفر روانه شده بودند و حال آنكه ممكن بود به دو كلمه رقعه از طرف حكومت يا ابلاغ يكى از اجرا بپاى خودم بروم و اينهمه خسارت بر خودم و جمعى ديگر وارد نشود ولى چون معمول مملكت اين است محل گله تعجب نيست البته بيچاره فراش هم خرج دارد بايد از همين ممرها اداره شود بارى در اوائل شب فراشها به خانه من رفته در را كوبيده و باسم اينكه آدم شهاب الملك هستم و كاغذ آورده‌ام سعيد خان آدم من با لباس خواب بدر خانه آمده و در را گشود فورا جمعى به خانه ريخته‌اند هنوز سعيد خان مبهوت و متحير و منتظر كه دهانش را گرفته بيخ گلويش را فشرده دوسه نفر او را نگاه داشته ديگران باطاقها هجوم آورده و تفحص ميكنند و چون مرا در اطاقهاى بيرونى نمىبينند ناچار به طرف اندرون ميروند و در اندرون من فقط يكنفر مخدره عيال من با چهار نفر طفل صغير كه اكبر آنها پسر دوازده ساله من است و اصغر آنها طفل هشت ماهه و يك نفر خدمتكار زنانه و همه آنها در يك اطاق شام خورده مهياى خوابيدن بودند كه غفلتا هياهو و آشوب و صداى پاى فراشها آنها را مضطرب مينمايد و اول به خيال آنكه جمعى مست شده و به خانه ريخته‌اند بناى داد و فرياد ميگذارند و بعد گمان ميكنند دزد است و بغارت خانه آمده است شروع بفحش دادن و ضمنا مشغول به يارى طلبيدن ميشوند و چون اين هر دو فقره در ايران زياد اتفاق ميافتد چندان اسباب وحشت نميشود تا اينكه از صحبتهاى فراش‌ها و سؤالات آنها از اينكه فلانى كجاست مطلب را ميفهمند و همگى از ترس و اضطراب در جامه خواب بىهوشى و بىتاب مجسمه مانند خشك ميشوند ، فراشها هم مطمئن ميشوند كه مقصود آنها در اين خانه نيست و اهل خانه راست ميگويند لهذا طفلك دوازده ساله را گرفته از اندرون به طرف بيرون ميكشانند و اذيت و آزار بسيار مينمايند كه پدرت كجاست بيچاره طفلك هرگز خبر از حال من نداشته قسم‌هاى مغلطه ياد مىكند و با گريه و ناله و عجز و لابه\r\n\r\n","description":"","footnote":"","page_name":" 14 ","page_number":48},
  {"content":"\r\n\r\nبىاطلاعى خود را مدلل مينمايد فراشها هم او را رها نموده آنچه در حجرات بيرونى قابل نقل بوده برداشته با سعيد خان از خانه بيرون ميروند و در ميان كوچه بقانون ايران به استنطاق سعيد خان ميپردازند و آنچه ممكنشان بوده سيلى و مشت و لگد و چوب و چماق و پشت قداره و شلاق بسر و مغزش مينوازند سعيد خان هم فى الحقيقه خبرى نداشته و هرچه اظهار بىخبرى مينمايد زيادتر فحش ميشنود و كتك مىخورد عاقبت او را برداشته روانه ميشوند و در بين راه او را ميزنند تا به خانه كدخداى محل رسيده در آنجا ديگر از بس او را زده بودند حالت اغما و ضعف بر او مستولى و طاقت حركت نداشته كدخدا او را بگوشهء كشيده محرمانه به زبان خوش با او مذاكره مينمايد و وعده ميدهد كه اگر امشب فلانى را نشان دادى حضرت و الا نير الدوله با تو چنين و چنان خواهند فرمود و خلعت ميدهند و بعنوان پيش خدمتى تو را نگاهميدارند و روزبه‌روز بر مواجب و اعتبارت ميافزايد بيچاره در جواب تمام اينها غير از ( واللّه خبر ندارم ) تاللّه هرگز به من نميگويد كجا ميروم ، حرفى ديگر نداشته كه بگويد در اينجا هم محض رفع خستگى و كسالت مقدارى پشت و پهلويش را با دست و چوب و تازيانه مالش ميدهند تا درست به هوش بيايد آنوقت او را برداشته به خانه نير الدوله مىبرند و شرح مطلب را عرض مينمايند حضرت و الا با نهايت تشدد ميفرمايند « همين پدر سوخته را ببريد داغ كنيد و چوب بزنيد تا بروز بدهد » و محض تشويق فراشها بهر كدام دو هزار انعام ميدهد و اين مرحمت شاهانه در اينموقع دلالت دارد بر كمال اهتمام نير الدوله . چه تاكنون هرگز معمول نبوده حكومت بفراش انعام بدهد بلكه متصل از آنها سهم و حصه از قلق كه از مردم گرفته‌اند ميگيرند . مجملا فراشها از اين جهت فوق العاده مست و سرگرم شده باطاق فراشخانه ميآيند در آنجا از سعيد خان سؤال ميكنند شام خوردهء يا نه بيچاره ميگويد چيز نخورده‌ام حضرات شام خودشان را كه عبارت از\r\n\r\n","description":"","footnote":"","page_name":" 15 ","page_number":49},
  {"content":"\r\n\r\nيك ديزى چرك و كثيف آبگوشتى باشد با چند دانه نان بميان آورده پهلوان‌وار از اطراف بر آن سيمرغ قله قاف حمله‌ور شده مردانه مصاف ميدهند بيچاره سعيد خان را هم امر به زور آزمائى و قدرت نمائى مينمايند ، آن بدبخت كه از بس كتك خورده بود دست و بازويش از كار افتاده گلويش خشك و دهانش بسته و روانش خسته از همراهى به اشاره عاجزانه تقديم معذرت مينمايد سرپيچى او بر تغير آنها ميافزايد و با يكدست به خوردن نان و با دست ديگر بزدن سعيد خان مشغول ميشوند و بعد از زد و خورد بسيار به جهت كباب كردن شكار اسباب كار و اشخاص كارگزار با منقل آتش و سيخ و ميخ آهن احضار مينمايند سعيد خان را ديگر طاقت تحمل نمانده به حالت نزع ميافتد .\r\nمخفى نماند كه وسيله استنطاق در تمام ايران منحصر است به اين قسم وسائل كه بعضى از آنها را كه شنيده‌ام مينويسم . تخم‌مرغ ميآورند و به آب ميپزند آنوقت بمقعد محبوس فرو مينمايند چيزهاى مدر از قبيل چاى و آب هندوانه زياد به او ميخورانند و گلوى آلت رجوليت او را با سيم و زه بسيار محكم ميبندند . سيخ ميآورند در آتش داغ نموده همين كه مثل آتش سرخ شد بر بدن او ميگذارند و گاهى آن سيخها را بيكى از منافذ بدنش فرو مينمايند شرح تنگ قجر و اشكلك و ساير آلات و اقسام را كه ايرانيها در اين گونه مقامات اختراع كرده و نسبت بابدان ضعيفه هم وطنان خود اعمال و امتحان مينمايند تا مقصر آنچه ميخواهند بگويد و هرچه مطالبه ميكنند بدهد ابدا قابل نگارش نيست و خدا گواه است قلم را ياراى تحرير و زبان را حالت تقرير نيست و چه قدرها از نفوس زكيه بىگناه كه چيزى نميدانسته‌اند و اداى آنچه ميخواسته‌اند نميتوانسته‌اند در زير داغ از زحمت زندگانى فراغ حاصل نموده‌اند سعيد خان از هول جان و ترس از اين اعمال وحشت نموده مهياى رحلت شد خبير دربار كه حالت او را اينطور ملاحظه نموده ترسيد كه مبادا\r\n\r\n","description":"","footnote":"","page_name":" 16 ","page_number":50},
  {"content":"\r\n\r\nسعيد خان بميرد و جان مفتى از دست آنها بدر برود و سر نهفته و مطلب ناگفته بماند و در حضور حكومت موهون و به بىعرضگى و بىكفايتى معروف شود و نانش بريده و گريبانش دريده شود لهذا شروع باستماله و حكم بآوردن چائى و سيگار و مالش پشت و پهلوى او مينمايد و با زبان خوش و وعده خلعت و منصب قدرى حالش افاقه حاصل مينمايد و صريحا وعده آزادى به او ميدهد .\r\n چون نداى وصل بشنيدن گرفت * اندك‌اندك مرده جنبيدن گرفت \r\nكم‌كم سعيد خان را به حال آورده دوستانه با او صحبت مينمايند و سراغ از دوستان من از او مينمايد . جواب ميدهد كه من سه چهار ماه زيادتر نيست نزد فلانى آمده‌ام و منزل دوستان او را نميدانم چون خدمت من نظارت خانه و اطاق‌دارى است هرگز كاغذى براى كسى نبرده‌ام و آن كارها را ديگران ميكنند . فورا فروغ اميدى بدل نايب تابيده سؤال مينمايد ؟\r\nمگر غير از تو نوكر ديگر هم در دستگاه فلانى هست ؟\r\n- بلى دو نفر ديگر هم هستند كه هم روزنامه تقسيم ميكنند و هم كارهاى بيرونى او را انجام ميدهند\r\nخانه‌هاى آنها را ميدانى ؟\r\n- يكى را بطور اجمال ميدانم در محله سنگلج است ديگرى را هيچ نميدانم بسم اللّه زحمت كشيده خانه او را نشان بده .\r\n- چشم بفرمائيد در چاكرى حاضرم\r\nاگر از او دردى دوا شد تو را آزاد مينمائيم .\r\n- چه عرض كنم شايد او بهتر بداند .\r\nخان نايب با فراش و ژاندارم و پليس و ساير اتباع ابليس روانه محله سنگلج شده و چون سعيد خان هم درست خانه آقا رضا نوكر ديگر را نميدانسته بلكه يكوقتى با آقا رضا از آن حدود ميگذشته آقا رضا به او اظهار داشته كه خانهء ما\r\n\r\n","description":"","footnote":"","page_name":" 17 ","page_number":51},
  {"content":"\r\n\r\nاين محله است لهذا به زحمت زياد و پيدا كردن پليس محل و تحقيق از كدخدا و هزار قسم رسوائى عاقبت خانه آقا رضا را پيدا ميكنند و سعيد خان را مأمور مينمايند كه دق الباب نموده تا آقا رضا اشتباها در را باز كند .\r\nتق تق تق\r\nزن : كيه ؟\r\n- پيش‌تر بيائيد\r\nمرد كه نصف شبى در خانه مردم چه ميكنى ! چه كارى دارى ؟\r\n- با آقا رضا كارم دارم .\r\nاين وقت شب چه كار با آقا رضا دارى ؟ ، سبحان اللّه عجب حرفهائى ميشنوم راستى مردم خيلى بىحيا هستند برو گمشو پدر سوخته قرمساق .\r\n- واللّه باللّه من آدم غريبى نيستم خودمانى هستم .\r\nغريب و خودى سرم نميشود هر خرى هستى باش در باز نمىشود مگر شاه مرده‌كه اين ساعت در خانه مردم ميائى و فضولى ميكنى !\r\n- نه‌نه جان من سعيد خان نوكر آقاى مجد الاسلام هستم از طرف آقا آمده‌ام با آقا رضا كار دارم .\r\nعجب ! شما آدم آقا هستيد ؟ پس چرا هيچ نفرموديد ؟ به بخشيد من از خواب پريده‌ام حواسى ندارم بخيالم دزد آمده يا كسى مست شده بى خود در خانه مردمرا ميكوبد اما حالا خيلى شرمنده‌ام و استدعاى عفو دارم ببخشيد عفو فرمائيد بآقاى مجد الاسلام ابدا از اين حرفها چيزى نگوئيد كه راضى نيستم ايشان بفهمند\r\n- چشم اصلا نميگويم حالا آقا رضا را بيدار كنيد كارش دارم .\r\nلا إله الا اللّه آقا رضا خوابست چگونه اين وقت شب بيدارش كنم ؟\r\nاستغفر اللّه هرگز نخواهد شد ! ! اين بچه قدرى فضول است اما از شما چه پنهان من\r\n\r\n","description":"","footnote":"","page_name":" 18 ","page_number":52},
  {"content":"\r\n\r\nخيلى دوستش ميدارم دخلى به ميرزا على اكبر ندارد .\r\nبلى نه‌نه جان همه قبول داريم آقا رضا نجيب‌تر از ميرزا على اكبر است اما حالا بيدارش كنيد .\r\n- نه جناب سعيد خان ميرزا على اكبر هم پسر من است و شير مرا خورده در نجابت مثل آقا رضا است الا اينكه از وقتى كه زن گرفته زنكه نانجيب زير پايش نشسته شيطان هم توى رگ و پوستش رفته پسر را خراب كرده و از دست بدر رفته و الا هر دو تا اولاد منند و من خودم ميدانم چه كرده‌ام و چه زائيده‌ام .\r\n- بلى ما هم ميدانيم شما خيلى زحمت كشيده‌ايد ما شا اللّه بچه‌ها هم خوب شده‌اند ولى بفرمائيد آقا رضا بيايد كه آقاى مجد الاسلام او را خواسته‌اند و وقت ميگذرد .\r\nنه‌نه شما هرگز نميدانيد چقدر زحمت كشيده‌ام چقدر شمع و شيرينى نذر كرده‌ام و چندين سفر پياده بامام‌زاده حسن و امام‌زاده معصوم رفته‌ام گوسفند نذر حضرت عباس كرده‌ام ، آش امام زين العابدين بيمار پخته‌ام ، سفره سبزى كرده‌ام چله برى كرده‌ام دختر شاه پريان را ميهمانى كرده‌ام ، راستى خيلى زحمت كشيده‌ام پدرم درآمده تا اين پسر را بزرگ كرده‌ام .\r\n- نه‌نه جان خدا او را به تو بخشد حالا بفرمائيد او را بيدار كنيد كه آقا كارش دارد و مخصوصا مرا فرستاده است او را همراه خودم خدمت ايشان ببرم .\r\nشما راست ميفرمائيد آقا رضا هم طفلك هميشه از شما تعريف مىكند اما من چگونه اين وقت شب بچه خود را بدست خودم بيدار كرده همراه شما بفرستم آيا مردم به من چه خواهند گفت ؟ !\r\n- نه‌نه جان مردم هيچ خبر نميشوند چه جاى اينكه حرف بزنند .\r\nاى واى مگر شما كار محرمانه با پسر من داريد بچه را من چگونه شب\r\n\r\n","description":"","footnote":"","page_name":" 19 ","page_number":53},
  {"content":"\r\n\r\nتاريك از خانه بيرون كنم آيا چه اتفاقى بيافتد .\r\nدر اين ضمن يوزباش ابراهيم متغير شده لگدى سخت بدر مىزند كه اغلب اهل خانه بيدار ميشوند آقا رضا هم ميدود نزديك در از مادرش ميپرسد\r\nچه خبر است ؟\r\n- سعيد خان است تو را كار دارد .\r\nبيچاره با عجله تمام ميدود در خانه بناگاه دستش بدست خان نايب ميافتد از ترس جان سلام مىكند . نايب جواب ميدهد .\r\nآقا رضا سؤال كرد ، سركار نايب چه فرمايشى است ؟\r\n- مطلبى محرمانه با تو دارم اگر راست گفتى خلعت و انعام دارى و الا گوشهايت بريده مىشود ! .\r\nبابوالفضل العباس هرچه بپرسيد راست ميگويم من هيچ تقصير ندارم از قديم نوكر سركار بوده‌ام .\r\n- ميخواهم بدانم امشب مجد الاسلام در كجاست .\r\nبذات خدا ، به چشم تير خورده ابو الفضل العباس ، بمرگ سركار من خبر ندارم و از ديروز تا حالا خدمت آقا نرسيده‌ام .\r\n- پس تو چطور نوكر او هستى كه او را نديده و از او خبر ندارى ؟\r\nمن نوكر ايشان هستم اما كار من تقسيم روزنامه است هر وقت كار داشته باشم دو روز سه روز هم دنبال روزنامه ميروم هر وقت بيكار بشوم يكساعت ميروم خدمت آقا كه دستور العمل گرفته با پول روزنامه وصولكرده تحويلشان مىدهم ديگر از شب گردى ايشان اطلاعى ندارم .\r\n- بسيار خوب معلوم مىشود راست ميگوئى از سيمايت معلوم است جوان آراسته هستى حالا بگو بدانم دوستان او كه اغلب با آنها مراوده دارد كيانند ؟\r\n\r\n","description":"","footnote":"","page_name":" 20 ","page_number":54},
  {"content":"\r\n\r\nاو با همه مردم آمد و رفت دارد همه كس منزل او ميآيند او هم همه - جا ميرود .\r\n- صحيح است اما محارم او كه شب‌ها باهم هستند چه قسم مردمانى هستند ؟\r\nناظم الاسلام « 1 » كرمانى ، اجزاء مطبعه خورشيد ، اغلب شبها باهم هستند .\r\n- خيلى خوب منزل ناظم الاسلام را ميدانى ؟\r\nبلى ميدانم .\r\n- بسم اللّه زحمت كشيده همراه ما بيا نشان بده .\r\nچشم قربان اطاعت دارم اذن بفرمائيد لباسم را بپوشم .\r\n- صدا كن مادرت سرداريت را بياورد .\r\nمادرش از پشت در فرياد مىكند :\r\n- واى من هرگز نميگذارم شما پسر مرا ببريد ! .\r\nنه‌نه جان مترس خان نايب بما از قديم التفات دارد ما در واقع بسته و نمك خورده او هستيم شما سردارى مرا بياوريد الان برميگردم .\r\n- سركار نايب شما قسم بخوريد پسر مرا بسلامت برميگردانيد و به من برسانيد\r\nبفرق شكافته مرتضى على و بسر حضرت و الا نير الدوله كه بسلامت برميگردد خاطر شما آسوده باشد\r\n- خوب سركار آقا با اربابش چكار داريد ؟\r\nاربابش مقصر و فتنه‌جو است ميخواهيم از شهر بيرونش كنيم ! .\r\n- استغفر اللّه ! ! مجد الاسلام مرد بزرگى است خيلى خوب نوكردارى مىكند دو سال است اين پسر و آن پسرم پيش او هستند هنوز يك دفعه تغير به آنها نكرده\r\n\r\n\r\n","description":"","footnote":"\r\n( 1 ) محمد ملقب بناظم الاسلام ( متولد 1280 و متوفى 1337 ه . ق ) مدير روزنامه‌هاى نوروز و كوكب درى و مؤلف « تاريخ بيدارى ايرانيان »\r\n","page_name":" 21 ","page_number":55},
  {"content":"\r\n\r\nمواجبشان هم بقاعده ميدهد انعام ، خلعت ، ميهمانى ، مهربانى هم مىكند\r\nشما خبر نداريد چگونه يك مملكتى را برهم زده حضرت اتابك و حضرت و الا نير الدوله از دست او چه صدمه‌ها خورده‌اند ، بلكه خواب ندارند ، حتى شاه هم صريحا حكم فرموده‌اند او را از اين شهر اخراج كنيم !\r\n- لا إله الا اللّه پس پسر من چه خواهد كرد بيچاره طفلك تازه ميخواستم دامادش كنم .\r\nنه مادر جان مترس روزى را خدا ميدهد .\r\n خدا گر ز حكمت به‌بندد درى * ز رحمت گشايد در ديگرى \r\n- درست ميفرمائيد اما تا مثل مجد الاسلام گيرش بيايد پدرش در آمده .\r\nغصه مخور من او را در خدمت حضرت و الا پيش خدمت ميكنم مأموريت - هاى خوب هم برايش پيدا ميكنم .\r\n- شما را به خدا ممكن است پسر من پيش خدمت حضرت و الا شود ؟\r\nالبته ممكن است پسر تو جوان قابلى است انشاء اللّه خيلى هم ترقى مىكند .\r\n- خدا سايه سركار را كم نكند شما بايد پدرى بكنيد ،\r\nپس رو به آقا رضا كرده ميگويد :\r\n- مادرجان برو خدمت سركار آقاى نايب هرچه ميفرمايند اطاعت كن گور پدر مجد الاسلام كرده تا كى با اين مرد غريبه پرشروشور راه به روى برو جانم خدا بهمراهت اگر امشب او را پيدا نكنى شيرم را حلالت نخواهم كرد .\r\nمحض خاطر سركار نايب اگر زير قبه قمر هم باشد پيدايش ميكنم و دست سركار نايب مىدهم\r\n- برو عزيزم خدا بهمراهت منهم بسر جا نماز دعا ميكنم كه زودتر يارو را پيدا كنيد و همه از شر او خلاص شوند .\r\n\r\n","description":"","footnote":"","page_name":" 22 ","page_number":56},
  {"content":"\r\n\r\nنايب :\r\nبلى بلى ما هم التماس دعا داريم .\r\nپس بالاجماع ميآيند در خانه ناظم الاسلام كرمانى . آقا رضا در مىزند بعد از مدتى در زدن عيال ناظم با نهايت اضطراب ميآيد پشت در ميگويد :\r\nكيست در مىزند ؟ .\r\n- آقا رضا كه در آن خانه زياد رفت‌وآمد داشته صدا مىكند :\r\nآقاى ناظم تشريف دارند ؟\r\n- خير امشب جائى ميهمان بوده‌اند و به خانه نيامده‌اند شما بگوئيد چه كارشان داريد ؟ .\r\nسراغ مجد الاسلام رفتيم گفتند امشب خانه شما ميهمان هستند ، كار لازمى است بگوئيد زود بيايند .\r\n- مجد الاسلام امشب كه هيچ بلكه هيچ شبى در خانه ما نمانده است خود آقاى ناظم هم امشب به خانه نيامده‌اند .\r\nتلگرافى از كرمان آمده و بايد زود بمجد الاسلام برسانيم اگر در اينجا هستند بيدارشان كنيد شما كه ميدانيد من نوكر ايشان هستم و كار لازمى دارم .\r\n- من تو را مىشناسم اما گفتم نه مجد الاسلام نه ناظم الاسلام هيچ كدام در خانه ما نيستند و منهم در را باز نميكنم « 1 » .\r\n\r\n\r\n","description":"","footnote":"\r\n( 1 ) . . . در ساعت هشت از شب گذشته در بستر راحت خفته بودم كه شنيدم درب حياط را ميكوبند پس از جواب و استفسار معلوم گرديد از محل و مكان مجد الاسلام استفسار ميكنند . بعد از دقت و تأمل معلوم شد جمعى سواره و پياده كه متجاوز از صد نفر بودند اطراف خانه را گرفتند چون از پيش احتياط خود را ديده بودم و هر شب درب خانه را از پشت قفل مينمودم كه احدى نتواند در را باز كند به اين جهت درب خانه با نهايت استحكام بود از آنها اصرار از من انكار كه صداى نايب هادى خان كه ملقب بخبير دربار بود شنيدم كه گفت ما مجد الاسلام را ميخواهيم اگر اينجاست بگوئيد در -\r\n","page_name":" 23 ","page_number":57},
  {"content":"\r\n\r\nحضرات از آنجا مأيوس ميشوند ، خان نايب ميگويد :\r\nاينجا كه تيرمان به سنگ آمد و مظنه ضعيفه راست ميگفت اينجا نيستند ديگر كجا را سراغ دارى ؟\r\nبايد رفت منزل ميرزا اسد اللّه خان مدير مطبعه خورشيد چون مدبر الممالك هم آنجا منزل دارد فرصت شيرازى « 1 » هم آنجاست هر خبرى هست آنجاست نايب بسيار خوب بيائيد برويم و همگى روانه ميشوند تا بدر خانه ميرسند و در ميزنند اين خانه مشتمل است بر يك بيرونى و يك باب اندرونى . فرصت و مدبر بيرونى را اجاره كرده‌اند اندرونى را خود با ميرزا اسد له خان با مادر و ساير فاميل نشسته‌اند وقتى كه در ميزنند فرصت بيدار مىشود جواب ميدهد :\r\nكيست ؟ چكار دارد ؟\r\n- آدم آقاى مجد الاسلام هستم و با شما كار دارم . فرصت باور مىكند و با لباس خواب در را ميگشايد فورا فراشها او را گرفته بميان كوچه ميآورند ، هرچه داد ميكشد ؛ چه خبر است ، نقل كجاست ، يعنى چه ، چرا به من توهين ميكنيد ؟ .\r\nبخرج نميرود ناچار محض فرار از آنها ميگويد من معلم بچه‌هاى حضرت اقدس\r\n\r\n\r\n","description":"","footnote":"\r\nجواب گفتم ما عصر باهم بوديم او رفت به خانه دبير حضور و من آمدم به خانه خود ديگر مرا اطلاعى نيست بالاخره خبير دربار كه شخص درويش مسلكى بود و در اين گونه موارد دستگيرى از فقراء و مراعات مظلومين را مينمود به آدم مجد الاسلام گفت رفقاى مجد الاسلام را بما نشان ده و بعد از اندكى توقف روانه شدند\r\nصفحه 359 تاريخ بيدارى ايرانيان\r\n( 1 ) سيد ميرزا محمد نصير الحسينى شيرازى ملقب به فرصت الدوله و متخلص به فرصت در سال 1271 ه ق در شيراز متولد و شصت و نه سال عمر كرد و در صفر 1339 ه ق مطابق آبان 1299 در شيراز چشم از جهان فرو بست\r\nفرصت داراى تأليفات چندى است كه از آن جمله ميتوان 1 - كتاب آثار عجم 2 - درياى كبير 3 - اشكال الميزان 4 - بحور الالحان 5 - منشأت نثر 6 - رساله شطرنجيه 7 - رساله در گرامر خط ميخى و بالاخره ديوان او را نامبرد .\r\n","page_name":" 24 ","page_number":58},
  {"content":"\r\n\r\nو الا شعاع السلطنه هستم شما بچه جرئت به من اذيت ميكنيد حضرات اعتنائى نميكنند و ميگويند ما خبر داريم كه امشب مجد الاسلام با تو همراه بوده حالا بگو به‌بينم كجاست ؟ فرصت هم ميگويد : « 1 »\r\nمن در اول شب با او بودم بعد او رفت و من آمدم خانه .\r\nنايب :\r\n- اول شب كجا بوديد و تا چه وقت همراه بوديد ؟\r\nاول شب در خانه منتخب الدوله ميهمان بوديم ساعت سه حركت كرديم ، در خيابان حسن آباد از هم جدا شديم .\r\n- بعد از آنكه از شما جدا شد كجا رفت ؟\r\nابدا نميدانم كجا رفت .\r\n- در آن خيابان آشنائى دارد ؟\r\n\r\n\r\n","description":"","footnote":"\r\n( 1 ) . . . پلتيكشان چنين اقتضا نمود كه قدغن نمايند هركس ساعت سه در كوچه يا بازار باشد او را گرفته مجازات نمايند ( در اين قدغن چقدر بىعدالتيها از پليسها واقع شد بماند ) اما علت اين قدغن اين بود كه در ساعت سه از شب و بآنطرف آمد و شد نباشد تا هركس را بخواهند از خانه بدر كشند و تبعيد نمايند و مخلى نباشد ، اين بود كه جماعتى از محترمين را گرفته به سمت كلات فرستادند .\r\nاين بنده نگارنده را مأمورين بدشعار نيز نيمه شبى با لباس شعار از منزل بيرون كشيدند سركرده آنها كه « مجير دربار » لقب داشت با جمعى از پليس ، مأمور اين كار بودند چندين قفا از آنها خورده و دشنامها شنيدم ، منزلى كه در آن سكونت داشتم چون متعلق بمرحوم ميرزا جهانگير خان شيرازى مدير جريده صور بود ، آنشب احيانا از كيفيت حالم مستحضر شده نظر باينكه آن مرحوم مدتها نزد من تلمذ نموده بود كدخداى محله را كه هژبر السلطنه لقب داشت مطلع ساخت . كدخداى مذكور سراسيمه دويده بمحصلين غلاظ و شداد اشارتى كرد كه فلانى معلم علم معقول شعاع السلطنه پسر شاه است فردا مسئول خواهيد بود مأمورين با وجودى كه مرا در درشكه دو اسبى گذارده بودند و چهار اسبه ميخواستند بتازند همينقدر كه مطلب را يافتند مرا از درشكه پرتاب كرده گفتند برويم عقب « مجد الاسلام كرمانى »\r\nصفحه 104 ديوان فرصت\r\n","page_name":" 25 ","page_number":59},
  {"content":"\r\n\r\nهيچ نميدانم و من به كارهاى آقاى مجد الاسلام مربوط نيستم ، در اين ضمن ميرزا اسد اللّه خان از صداى هياهوى فراشها از خواب بيدار شده ميآيد دم در با نايب تعارف مىكند نايب از او ميپرسد تو از فلانى خبرى ندارى ؟\r\n- خير ، من با او حشر و نشرى ندارم گاهى در مطبعه خدمت او ميرسم چون او روزنامه طبع مينمايد و من مدير مطبعه هستم از اينجهت فى الجمله باهم آشنا هستيم مدبر زيادتر از من حشر دارد .\r\nنايب :\r\nمدبر كجا است ؟\r\n- در آن اطاق خوابيده است .\r\nفورا فراش ميرود و مدبر را كه در جامه خواب بيدار بود از او هم ميپرسند بدوا اظهار عدم اطلاع مينمايد ولى حضرات متقاعد نشده سخت ميگيرند مدبر هم محض آنكه زودتر جان خود را از مهلكه خلاص نمايد ميگويد فلانى در خيابان حسن آباد يك نفر آشنا دارد و الان بايد آنجا باشد .\r\nميپرسند ، آن آشنا كيست ؟\r\n- حاجى عبد الحسين تاجر اصفهانى .\r\nنايب : پس شما بايد زحمت كشيده همراه ما بيائيد و آن خانه را بما نشان بدهيد .\r\nمدبر ( با كمال اوقات تلخى ) :\r\n- به من چه گور پدرش هم كرده خودتان ميدانيد .\r\nنايب بيكى از فراشها اشاره مينمايد فورا با يك سيلى آقاى مدبر را ساكت مينمايد پس بناچار لباس پوشيده با آنها روانه مىشود و او كه ميخواست باختصار جان خود را از زحمت سؤال و جواب مستخلص نمايد برعكس گرفتار مىشود فرصت\r\n\r\n","description":"","footnote":"","page_name":" 26 ","page_number":60},
  {"content":"\r\n\r\nو ميرزا اسد اللّه خان مرخص ميشوند و مدبر را با مقدارى اسباب كه بدستشان ميآيد برداشته و از آن خانه بيرون ميآيند مدبر و سعيد خان را نايب بفراشها ميسپارد و خودش آقا رضا را كه گفته بود خانه منتخب الدوله را ميدانم از راهى ديگر به طرف خانه منتخب الدوله ميرود و آنجا در را ميكوبد معتمد الوزاره ميآيد پشت در از او سؤال مينمايد كه منزل حاجى عبد الحسين در كجاست ؟ معتمد الوزاره قدرى در جواب مسامحه و تمجمج مينمايد ! ، نايب ميگويد قدرى اسباب از خانه او كم شده بود و اينك دزدش را پيدا كردم ميخواهم نشانى مالش را بدهد تا تحويلش بدهم معتمد گوساله هم باور مىكند و خانه را درست نشانى ميدهد پس به طرف خانه حاجى روانه مىشود مقارن وصول آنها به آنجا فراشها هم بهدايت مدبر ميرسند و مطلب معلوم مىشود پس در ميزنند بعد از مدتى زنى ميآيد پشت در و سؤال مىكند كيست ؟ ميگويند با فلانى كار داريم بيدارش كنيد ضعيفه متردد و متحير كه چگونه بيدار كند لهذا جوابى نميدهد حضرات به خيال شكستن در ميافتند ناگاه چشمشان بنردبانى ميافتد كه در كنار خيابان گذارده شده بود يك نفر از آنها را با نردبان به بالاى بام ميفرستند و راهروها را تفحص نموده پائين ميآيد و در خانه را باز مىكند اطاقيكه من در آن خوابيده‌ام يكدرش ميان هشت خانه باز مىشود و در آن اطاق را ميگشايند و در آن اطاق غير از من دو نفر ديگر هم خوابيده بودند يكى خود حاجى عبد الحسين و ديگرى ميرزا احمد شاگرد و همشيره‌زاده حاجى كه از اصفهان به جهت معاونت حاجى آمده بود از صداى پاى آنها اول من بيدار شدم و سرم را از لحاف بدر كرده غفلتا چشمم بفراشها افتاد فورى مطلب را درك كرده گويا تمام رنجها از من زايل شده و بدون تزلزل بفراشها اشاره كردم كه كه شما ساكت باشيد تا من خودم لباس پوشيده با شما بيايم و سكوت ميكنند مبادا آنها بيدار شوند و اشاره برختخواب صاحب‌خانه كردم حضرات هم امر مرا اطاعت\r\n\r\n","description":"","footnote":"","page_name":" 27 ","page_number":61},
  {"content":"\r\n\r\nكرده منهم فورا لباس پوشيده نوشتجات و غيره كه بالاى سرم بود برداشتم و روانه شدم و با آنكه خيلى سعى كردم كه حاجى و شاگردش بيدار نشوند ولى آنها هم بيدار شدند و من از خانه بيرون آمدم هنوز درست از خانه بيرون نيامده بودم كه فراشها دو قسمت شدند قسمتى بغارت خانه مشغول شدند « 1 » و قسمتى ديگر بغارت بنده پرداخته جيب و بغل ، كيف ، نوشتجات ، اسناد ، ساعت ، زنجير ساعت‌بند ، پول نقد ، تقريبا پنج تومان ، اسكناس بانك چهل و پنج تومان ، اشرفى شش مثقالى بسكه شاپور ذو الاكناف سه عدد ، اشرفى دو عددى چهار تومانى سه چهار عدد ، تمام را بردند من را هم از خانه بيرون آوردند دم در خانه سعيد خان و آقا رضا را ديدم منكه مدتها بر آنها فرمانفرمائى كرده بود بفاصله اين دو سه دقيقه باز فراموشم نشده بود و با نهايت قدرت بسعيد خان گفتم كسى با تو كار ندارد برو در خانه مشغول خدمت باش و بآقا رضا گفتم تو همراه من بيا و با نهايت طمأنينه و وقار در ميان فراشها به راه افتادم مثل اياميكه از خانه باداره و مطبعه ميرفتم و جمعى از افراد خودم همراهم بودند و ضمنا به آنها فرمايشات ميكردم يا اوقاتيكه از دار الحكومه يا وزارت عدليه يا دربار مراجعت ميكردم كه يكدسته فراش و كفشدار و پيش - خدمت اطرافم را گرفته هركدام بزبانى تملقم ميگفتند و استدعاى انعامى مينمودند چند قدمى كه رفتم صداى ناله و استغاثه شنيدم كه كسى تظلم مىكند و ميگويد و اللّه بااللّه من هيچ تقصير نداشتم برگشتم ديدم ميرزا احمد بيچاره را فراشها گرفته با سروپاى برهنه ميكشند ، با كمال تسلط بفراشها گفتم من مقصرم با او چه كار داريد همين يك كلمه اسباب استخلاص او شد آنوقت روانه شدم همين كه چند قدمى\r\n\r\n\r\n","description":"","footnote":"\r\n( 1 ) بارى اول طلوع صبح صادق رد مجد الاسلام را به خانه حاجى عبد الحسين تاجر اصفهانى رسانيده از پشت بام به خانه ريخته در حالت خواب مجد الاسلام را گرفتار نموده آنچه اسباب خانه حاجى عبد الحسين كه ممكن بود بغارت رفت صفحه 360 تاريخ بيدارى ايرانيان\r\n","page_name":" 28 ","page_number":62},
  {"content":"\r\n\r\nرفتيم يك نفر از فراشها مرا به تند رفتن امر نمود و من با بىاعتنائى زياد تمرد كرده به همان وقار عادى راه ميرفتم و ابدا تصور نميكردم كه كجا ميروم يا كجا ميبرندم ديگرى با دست مرا بجلو راند و ضمنا كلمهء ناسزا ادا نمود منهم تمام قدرت و قوت خود را جمع نموده رو را برگردانيدم و چنان سيلى به گوش آن كوبيدم كه سه چهار قدم عقب افتاد ولى به زودى دانستم كه محبوس و اسيرم نه آزاد و امير زيرا كه فراش سيلى خورده با رفقاى ديگرش بيك حمله كسالت خواب را از سرم بدر كردند به قدر دو دقيقه مبهوت ماندم و تمام حواس خود را به يارى طلبيدم تا درست متذكر شدم كه وضع از چه قرار است لهذا تغيير اسلوب دادم و باقتضاى وقت حركت كردم .\r\n غير تسليم و رضا كو چارهء * در كف يكدسته خونخوارهء \r\nولى باز نتوانستم بقدم آنها بروم و در چند قدم خسته شدم و گلويم خشكيده فوق العاده مايل به آب يخ بودم و مجبورا ايستادم و براى آنجماعت وحشىتر از پلنگ خطابه خواندم و بعد از پاره نصايح آنها را مخاطب نمودم اينطور اظهار داشتم كه « اگر شما مأموريد بكشتن من بسم اللّه هرچه زودتر بهتر و اگر بايد مرا ببريد من با اين كسالت به اين سرعت نميتوانم بيايم قدرى ملايم‌تر حركت كنيد تا بتوانم بيايم » نايب هاديخان خبير دربار كه رئيس دسائس آنها بود در جلو ما سوار الاغى بسيار كوچك و سريع الحر كه بشنيدن اين كلمات برگشت به طرف ما و به من سلام كرد و ضمنا خيلى تشكر و اظهار بشاشت از گرفتارى من مينمود و ميگفت اگر امشب جنابعالى پيدا نمىشديد حضرت و الا نير الدوله خود مرا عوض شما سياست ميكرد و نفى بلد ميفرمود و الحمد اللّه چشم همه روشن كار درست شد حالا تشريف بياوريد در جلو من سوار شويد تا باهم برويم هنوز حرف او تمام نشده بود كه فراشها مرا بلند كرده در جلو او نشانيدند و طول خيابان معروف بخيابان\r\n\r\n","description":"","footnote":"","page_name":" 29 ","page_number":63},
  {"content":"\r\n\r\nمخصوص را به اين حالت طى كرديم تا رسيديم بخيابان علاء الدوله محاذى ديوار سفارت انگليس ، در اينجا من اظهار بىميلى كرده و خودم را از الاغ پائين انداختم و صريحا گفتم با اين وضع ناگوار هرگز به اختيار نخواهم آمد ، خبير دربار از سابق ارادتى به من اظهار ميكرد و براى آينده هم اميدوار بود ناچار متابعت نموده پياده شد و به من گفت : شما سوار شويد ، من پياده ميآيم . اما من اين تكليف را نپذيرفتم و به او گفتم ما در اينجا ميمانيم و نمازى ميخوانيم و بفراشها بگو بروند و درشكه تحصيل نموده بياورند تا به آسانى برويم ، نايب اختيارا يا اجبارا اين رأى را پسنديد و باهم آمديم در يك قهوه‌خانه كه تازه مديرش بيدار شده مشغول افروختن آتش بود ما مشغول وضو شديم و قهوه‌چى سماور را آتش انداخته تا من نماز خواندم چائى را حاضر ساخته گويا در تمام عمرم هرگز نمازى به اين خضوع و خشوع نخوانده بودم ، بعد از فراغ از نماز فنجان چائى با نصفه نان روغنى آوردند و صرف شد و تا ما دو سه فنجان چاى صرف كرديم درشكه را هم حاضر كردند من با خبير دربار در درشكه نشسته آقا رضا را هم پهلوى درشكه‌چى نشانيده روانه شديم تا آنكه به خانه نير الدوله رسيديم ، مرا در يك اطاق منزل دادند و اطرافم را فراشها گرفته بودند و آقا رضا را هم آوردند در همان اطاق و نزديك من نشانيده يك فنجان چاى هم برايم آوردند و ضمنا مشغول شدم بدستور العمل دادن به آقا رضا كه اگر چنين شد چنان بكن و اگر مرا از شهر خارج كردند فلان و به همان را ملاقات كن كه ناگاه يك نفر فراش آمد و آقا رضا را بطور اكراه از كنار من جدا نموده و عقب‌تر نشانيد قريب نيم ساعت در اين اطاق نشسته بودم و چون از صحبت داشتن با آقا رضا ممنوع بودم با خود فكر ميكردم كه در نزد نير الدوله چه بگويم گاهى فكر ميكردم سخت مقاومت كنم و به قدر امكان مدافعه بنمايم چه ميدانستم نير الدوله رذل و ترسو است هر كار كه بتواند مىكند و از التماس كردن سخت‌تر\r\n\r\n","description":"","footnote":"","page_name":" 30 ","page_number":64},
  {"content":"\r\n\r\nمىشود عاقبت مصمم شدم كه هرچه در دل دارم بگويم و دست از جان بشويم ، در اين خيالات بودم كه فراش آمده و مرا احضار نمود منهم به گمان اينكه بحضور نير الدوله ميروم روانه شدم ولى به زودى رفع اشتباه من شد چه بجاى اينكه مرا بداخله باغ دلالت نمايند به طرف خارج باغ بردند و در طول دالان باغ كه ميرفتم در بيرون در درشكه با جمعى سوار مسلح و مكمل مشاهده نمودم و دانستم كه حكم اخراج من از شهر تهران صادر شده است و آمدم تا از در بيرون رفته محاذى درشكه رسيدم در اين وقت نايب هاديخان آمد و دسته نوشتجات و كيف بغلى مرا آورد و منهم باز كرده بدقت ملاحظه كردم معلوم شد آنچه اسكناس و اشرفى و وجه نقد بوده برده‌اند فقط كاغذها را پس داده‌اند و قدرى فكر كردم كه به اين نوشتجات كه اغلب از آنها اهميت داشت چكنم ؟ آيا همراه خود ببرم يا به كسى بسپارم و چون آن نوشتجات داراى مطالب پولتيكى نبود بلكه راجع بقطع بعض مرافعات كه من واسطه در اتمام آنها بودم و يا بعض اسناد و احكام كه بتوسط من صادر شده بود و بايستى مبلغى از صاحبانش رسوم و حقوق زحمت خود را گرفته به آنها بدهم و پارهء قبوض معاملات كه شخصا با هركس داشته‌ام و قباله و بنجاق‌خانه كه بتازگى ابتياع نموده بودم ، لهذا اينطور صلاح ديدم كه به خود نايب هاديخان بسپارم و از او خواهش كنم كه آنها را به عيال من تسليم نمايد و بر اين اراده عازم و نايب هاديخان را مخاطب نموده اظهار داشتم : « جناب نايب ، در تمام ملل عالم و جميع طوايف بنى آدم ، آخرين وصيت هر شخص محترم است ، حتى دشمن هم ميپذيرد و من ميخواهم بشما وصيتى بكنم اميدوارم اسباب زحمت از براى شما نباشد و نير الدوله بشما ايرادى از قبول آن ننمايند ، چه ابن زياد از قبول وصيت مسلم ابن عقيل بابن سعد ملامتى نكرد سركار و الا سيره او را مراعات خواهد كرد و چنان كه در مقام حكمرانى اسلوب ابن زياد را خيلى مرغوب ديده‌اند در اين مرحله هم\r\n\r\n","description":"","footnote":"","page_name":" 31 ","page_number":65},
  {"content":"\r\n\r\nمتابعت خواهند كرد » جواب داد شما فرمايش خودتان را بفرمائيد لازم به اين گونه مذاكرات نيست از من هر قسم خدمتى برآيد حاضرم منهم در حضور جمعى از سوار و سرباز و ژاندارم و و و و . . . دسته نوشتجات را با كيف به او سپردم و به او گفتم باسم انسانيت از تو خواهش دارم اين اسناد را الان با آقا رضا آدم من برداشته ميبرى در خانه من و تسليم مخدره عيال من مينمائى و صريحا بشما ميگويم اين اسناد ربطى بمطالب پولتيكى ندارد بلكه راجع بمردم است و در نزد من امانت است و تقريبا سه چهار هزار تومان براى صاحبانش و پانصد ششصد تومان براى شخص من قيمت دارد ولى براى شما سيصد دينار هم ارزش ندارد . نايب بالصراحه به من قول داد كه الان كه شما رفتيد من با آقا رضا ميرويم در منزل شما و امانت شما را به عيال شما تسليم مينمايم . منهم با نهايت اطمينان اظهار امتنان نموده و سوار درشكه شده شهر دار الخلافه و اهل و عيال را وداع گفته و روانه شدم .\r\n\r\n","description":"","footnote":"","page_name":" 32 ","page_number":66},
  {"content":"\r\n\r\n\r\nفصل سوم نفى بلد\r\nهنوز آفتاب پهن نشده بود كه از دروازه دوشان تپه خارج شديم ( و من از اين ببعد تا مراجعت بطهران بواسطه غارت شدن ساعت مجبورم اوقات را از آفتاب حدس بزنم و تعيين نمايم ) و هيچ نميدانم اراده كجا را دارم و خود را به قضا و قدر سپرده يا بعارة اخرى تسليم سوارها و درشكه‌چى و يك نفر يوزباشى كه با من سوار درشكه شده است شده و منتظرم كه ببينم بكجا ميروم ، درشكه را از خارج شهر و كنار خندق راندند تا اينكه بدروازه دولاب رسيديم و از آن دروازه وارد شهر شديم و ثانيا از دروازه ماشين خارج شديم و اجمالا فهميديم به طرف حضرت عبد العظيم ميرويم و از جاده اردبيل خارج هستيم و همه جا طى طريق نموده تا نزديكى ابن بابويه رسيديم در اينجا نايب سوارهاى كشيك‌خانه بتركى به درشكه‌چى اظهار داشت كه از طرف شاهزاده عبد العظيم مرو بلكه از بيراهه برو درشكه‌چى هم آنجاها را درست نميدانست و از خط راه متعارف خارج گرديد و گرفتار زحمت شد زيرا كه صحراهاى مزروعه و انهار جاريه بىپل در جلوش مصادف ميشد و راه چاره‌اش\r\n\r\n","description":"","footnote":"","page_name":" 33 ","page_number":67},
  {"content":"\r\n\r\nمسدود شد و نه او نه سوارها راهى براى عبور درشكه سراغ نداشتند . قدرى متحيرانه تأمل كرديم تا آنكه بعضى رعايا كه از آن طرف عبور ميكردند پيدا شدند از آنها تحقيق كرديم آنها بالصراحه جواب دادند عبور درشكه از اين سمت محال است يا بايد از جلو شاهزاده عبد العظيم برويد و يا آنكه از كنار كوه بىبى شهربانو عبور نمائيد و برويد بامين آباد حضرت عليا و از آنجا از خارج زاويه به خط راه كهريزك داخل شويد به اين ترتيب تقريبا يكفرسخ راهتان دور خواهد شد ، حضرات بناى مشورت را گذاردند كه چه بكنند نايب سوارها ميگفت به من صريحا حكم كرده‌اند از راه زاويه نروم مبادا فسادى شود درشكه‌چى ميگفت من راه بىبى شهربانو را درست نميدانم و اسباب زحمت خواهد شد منكه از موقع حركت از شهر تا اينجا بواسطه صدمهء كه از يوزباشى پدرسوخته خورده بودم حالت تكلم نداشتم و مبهوت در درشكه نشسته بودم در اينجا به حرف آمدم . واقعا گويا فراموش كردم شرح پذيرائى يوزباشى را بنويسم و لازم است نوشته شود تا معنى جوانمردى و فتوت معلوم شود وقتى كه از در خانه نير الدوله روانه شديم يك نفر فراش قوى هيكل آمد در جلو من در درشكه نشست و ضمنا نگاهى بحسرت زياد بعمامه و عباى من ميكرد زيرا كه عباى من آهارى بسيار اعلى كرمانى بود و بتازگى از كرمان براى من دوازده تومان خريده و فرستاده بودند و لباده من برنك همان عبا از همان قماش بوده او هم نو و ظريف بود و عمامه مطابق معمول مملكت خيلى بزرگ مينموده چه لباس رسمى اهل علم و طبقه روحانين در ايران فقط عمامه و عبا است و هر قدر صاحب عمامه سواد و علمش زيادتر باشد بايد عمامه‌اش را بزرگ‌تر بنمايد حتى آنكه در تمام ايران عمامه بزرگ را علامت سواد زياد ميدانستند و علماء خيلى محترم عمامه را بقدرى بزرگ مىبندند و بسر ميگذارند كه در وقت حركت متصل سرشان از سنگينى عمامه به طرف چپ و راست متمايل مىشود و از آنها كه گذشت طبقه\r\n\r\n","description":"","footnote":"","page_name":" 34 ","page_number":68},
  {"content":"\r\n\r\nطلاب هستند كه عمامه آنها خيلى بزرگ است طبقه سوم سلسله ذاكرين و واعظين هستند كه عمامه بزرگ بر سر ميگذارند بعد از اين سه طبقه دلالها عمامه نيم رسمى دارند بعد اصناف ديگر و خصوص تجار عمامه‌ها را كوچك و ظريف ولى پارچه سنگين استعمال مينمايند . مجملا منكه خود را بسيار مرد عالمى ميدانستنم ناچار عمامه بزرگى بر سر ميگذاشتم و مخصوصا همان ايام يك توپ از پارچه معروف پيراهن شاهى كه از بافت لندن است و از قرار زرعى سى شاهى است و در ايران كفن اموات و پيراهن احياء و عمامه علما و شال كمر و زير شلوارى ظرفا از آن پارچه است خريده و با خيلى دقت ، پيچ‌پيچ و پرشكن بر سر گذاشته بودم يوزباشى كه فكر ميكرد كه اگر اين عمامه را بربايد دو سه پيراهن براى خودش و دو سه چهارقد براى زنش مىشود و هر وقت فكرش باينجا ميكشيد فروغى از ديدگانش ظاهر ميشد و گاهى هم خيال ميكرد شايد اين عمامه تقلبى باشد يعنى لائى داشته باشد . آنوقت دلتنگ ميشد و آثار غضب از چشمهايش ظاهر ميگرديد توضيح آنكه بعضى از اهل علم كه مكنتى ندارند مىتوانند دو سه تومان بدهند و يك عمامه بزرگ فراخور مقامات و مناسب احترامات خودشان ترتيب بدهند و عمامه كوچك هم خلاف زى آنها است و در انظار مردم بىسواد بخرج ميروند لهذا چند زرع پارچه ميخرند مقدارى كهنه و پارچه‌هاى مندرسه در جوف آن ميگذارند و آن پارچه‌هاى كهنه را در ميان پارچه نو مخفى مىسازند بقسمى كه ابدا معلوم نميشود و در ظاهر عمامه بزرگ صحيحى به نظر ميآيد اما باطنش خراب است و در نظر تشنه ، آب ولى سراب است و در ايران از اين قبل چيزها فراوان است عادت غريبى دارند براينكه ظاهر كارها را آراسته و پرنقش و نگار مينمايند و كمتر به خيال اصلاح باطن مطالب ميافتند و مكرر ديده‌ام اشخاص را كه خرقه يا لباده سنجاب و خز ميپوشند و فقط همان دور خرقه خز دارد و ما بقى خالى است گذشته از لباس در عماراتشان هم همين قسم\r\n\r\n","description":"","footnote":"","page_name":" 35 ","page_number":69},
  {"content":"\r\n\r\nمعمول است كه ظاهرش را با نقش و نگار و رنگ و روغن آرايش ميدهند ولى ما بقى بنيان آنها را بطورى بىاستحكام ميسازند كه احتمال دوام و بقا ندارد ، بلكه در اخلاقشان هم همين اسلوب را مطلوب ميدانند چنان كه به يكديگر كه ميرسند نيمساعت متجاوز اظهار محبت و و داد مينمايند و همين كه از يكديگر جدا ميشوند هزار قسم فحش و تهمت بهم ميزنند و اين عادت منحصر اواسط الناس نيست بلكه بزرگان هم داراى همين اخلاق رذيله هستند و هرگز در ايران رسم نيست كسى على الظاهر با دشمنش تندى و سختى بنمايد ، بلكه بهتر از برادر در ظاهر با دشمنش تواضع مىكند و در باطن براى كشتنش هزار قسم اسباب فراهم مينمايد چنان كه آصف الدوله حاكم خراسان را مكرر ديدم شخصى كه از دور ميآمد به او فحش ميداد و وقتى وارد ميشد نهايت تواضع و تعارف با او مينمود .\r\nحالا برگرديم بحكايت يوزباشى ، و چنان كه گفتم يوزباشى متحيرا و متحسرا بعمامه نگاه ميكرد و منتظر بود بهانه بدست آورد و عمامه را بقاپد . از خوشبختى او رسيديم محاذى گارد راه آهن حضرت عبد العظيم و در آنجا قهوه‌خانه بود و جمعى در آن قهوه‌خانه نشسته بودند گويا مدير قهوه‌خانه با سركار يوزباشى آشنا بود . يوزباشى اين موقع را غنيمت دانسته فورا بلند شده عمامه را از سر من ربوده و هنوز من متحير و مبهوت بودم كه چرا عمامه مرا برداشته و ميخواستم بهر وسيله كه ممكن شود عمامه را از او استرداد نمايم . يوزباشى فرصت را از دست نداده و عمامه را از ميان درشكه انداخت پيش قهوه‌چى و صدا كرد « داش على قربان دستت اين امانت را نگاهدار » او هم فورى عمامه را برداشت و رفت . نايب سوارها كه او هم خيلى مايل بعمامه بود برگشت و از قهوه‌چى مطالبه نمود قهوه‌چى اعتنائى نكرده و نداد ، نايب بملاحظه ازدحاميكه در قهوه‌خانه بود جرئت ننمود زياد اصرار نمايد . ناچار با نهايت تغير برگشت و بما ملحق شد . و بتركى فحش زيادى به\r\n\r\n","description":"","footnote":"","page_name":" 36 ","page_number":70},
  {"content":"\r\n\r\nيوزباشى ميداد ، درشكه‌چى ميخنديد اما من بقدرى افسرده شدم كه بىاختيار اشك از چشمم جارى شد از وقتى كه من بدست فراشها اسير شده بودم زياده از سيصد تومان مال مرا برده و غارت كرده بودند ، بلكه تمام دارائى و هستى و اهل و عيال و آزادى مرا گرفته بودند و ابدا دلشكسته نشده بودم ولى از بردن اين عمامه واقعا دلم شكست و اشكم جارى شد ، چرا كه از بردن عمامه شرف و هنر و بالاخره هر چيز مرا برد ، لهذا با نهايت تأسف ساكت نشسته بودم . تا در موقعى كه حالت تحير و ترديد سوارها و درشكه‌چى را مشاهده نمودم مختص براى اينكه زودتر از مجالست يوزباشى مستخلص شوم نايب سوارها را صدا كردم ، و از او پرسيدم مقصد شما كجاست ؟ جواب داد كهريزك و سرهنگ ما آنجاست و تكليف بعد را ما نميدانيم او ميداند ! گفتم چرا از راه متعارف نميرويد و خودتانرا به زحمت مىاندازيد ؟\r\nجواب داد براى اينكه امير اينطور مقرر فرموده‌اند . گفتم آيا ميدانى مقصود امير از اين قدغن چيست ؟ جواب داد بلى ملاحظه آنكه مبادا حوالى راه اسباب زحمت فراهم شود و مردم شما را به اين حالت ديده به خيال مدافعه بيافتند يا شما مردم را به يارى طلبيده و بخواهيد خودتانرا به بست بياندازيد . گفتم بشما قول مىدهم كه ابدا به اين خيالات نباشم و شأن من اجل از اين است كه به اين خيالات بيفتم . جواب داد شما قول ميدهيد كه بسلامتى از آنجا عبور كنيم ؟ گفتم بلى قول مىدهم و قسم ميخورم كه به اين خيالات نباشم ، نايب و درشكه‌چى هر دو مطمئن شده و از راه معمول درشكه را حركت دادند و در نزديكى گارد راه‌آهن جمعيت زيادى ايستاده منتظر آمدن ترن بودند و يحتمل مرا اگر ميديدند حمله بر درشكه و مستحفظين مينمودند ولى من فورا عبا را بسر كشيده درست خود را مخفى نمودم سوارها هم به هيبت مدافعه اطراف درشكه را گرفتند تا از آن نقطه گذشتيم ، از اينجا كه عبور كرديم سركار يوزباشى بناى صحبت را گذاشته و اظهار فتوت فرمودند .\r\n\r\n","description":"","footnote":"","page_name":" 37 ","page_number":71},
  {"content":"\r\n\r\nملخص فرمايشات يوزباشى اين است كه به من سفارش شده شما را در عرض راه لخت كنم و تمام اساس و لباس شما را بگيرم ولى چون من جوانمرد و مشتى هستم در عالم لوطى - گرى و فتوت ، قبا و پيراهن و شلوار و جليقه شما را بشما ميبخشم كه در راه سرما نخوريد و عبا و لباده را خودتان كنده به من بدهيد و خدا را شكر كنيد كه گرفتار آدم بىغيرت و نالوطى نشده‌ايد . من ابدا به اين حرفها جواب ندادم مجددا سركار يوزباشى موكدا مطلب را عنوان فرمودند باز هم اعتنائى نكردم و بسكوت گذرانيدم مرتبه سيم همين مطلب را بضميمه قدرى تشدد و تغيير مكرر كرده اين مرتبه ناچار شدم و جواب دادم بهرچه مأمور هستى رفتار بكن ، گفت ميل دارم خودتان محبت كنيد ، و بكنيد و الا البته ميكنم . من از اين كلمه بىاختيار خنديدم و جهتش اين است كه در ايران مثلى معروف است كه دخترى در شب زفاف كه به خانه شوهر ميرفته است از مادرش سؤال مينمايد كه در حجله تكليف من چيست آيا شلوار و زيرجامه‌ام را خودم بكنم يا آنكه صبر كنم داماد بكند مادرش اينطور جواب داده دختر جانم كندى محبتى كردى ، نكندى ميكنند . و يوزباشى از خنده من تفال بخير زد و چون ملتفت نبود كه من براى چه ميخندم گمان كرد من خوشحال شده‌ام از اينكه جليقه و شلوار و پيراهن مرا به من واگذارده و از اين خيال بشاش شده شرحى از فتوت و جوانمردى خودش در مأموريت‌ها بيان نمود كه هرگاه بخواهم شرح آن را بنويسم بقلم خودم به وطن خيانت كرده‌ام چه شايد بعضى مردمان خارجه باشند كه از اوضاع داخله و بىرحمى و بىانصافى كه ناشى از جهالت ايرانيان است درست مستحضر نباشد و من هرگز حاضر نيستم مطالب را توضيح نمايم ، بارى نايب يا يوزباشى ، مقامات جليله خودش را ميشمرد و من گوش ميدادم و او را گرم به حرف زدن داشته بودم و در خيال عجله كردن از كندن لباس منصرفش مينمودم چه دانشمندان گفته‌اند « ستون تا ستون فرج است »\r\n\r\n","description":"","footnote":"","page_name":" 38 ","page_number":72},
  {"content":"\r\n\r\nهنوز رجزخوانى يوزباشى تمام نشده بود كه رسيديم پاى زنجير . اينجا محلى است كه باج راه ميگيرند و از چندين سال قبل كه راه قم تا تهران را شوسه كرده‌اند معمول است كه از هر حيوانى كه عبور نمايد دهشاهى ميگيرند و از عرابه يا درشكه و كالسكه يك تومان و تقريبا نيم فرسخ بالاى حضرت عبد العظيم است كه زنجير كشيده‌اند و مأمورين مراقبت دارند ، در نزديكى قم هم اداره ديگرى است و در بين راه هم دو سه جا اداره تفتيش هست كه مبادا كسى بىدادن باج راه و گرفتن بليط رفته باشد و در اينجا قهوه‌خانه ايست برحسب فرمايش يوزباشى درشكه متوقف شد و ما هم از درشكه خارج شديم قهوه‌چى چائى آورد و من و سوارها و يوزباشى صرف كرديم چند نفر رعايا كه مراقب زراعت خودشان بودند از ديدن من بتماشا جمع شده گرد ما را گرفته و ضمنا معلوم شد خيلى متألم و متأثر شده‌اند و اطراف مرا گرفته بهر زبان تسليت ميدادند و يوزباشى تجديد مطلع نموده اظهار داشت كه من حالا ديگر بايد به شهر برگردم و رو به من كرده امر بكندن لباس نمود و ضمنا خدمتانه و قلق و حق الزحمه خود را ميفرمود من اول خيال نداشتم چيزى به او بدهم ولى بعد بملاحظه رفع اضطراب اهل خانه حاضر شدم حواله به او بدهم كه او هم ببرد در خانه و اهل خانه به اين بهانه از سلامتى من مستحضر شوند لهذا به او گفتم منكه چيزى همراه خود ندارم قلمدان و كاغذ حاضر كن تا حواله بدهم ، يوزباشى هم رفت و از راهدارها كه مراقبت زنجير مينمودند قلمدان و كاغذى آورد منهم شرحى باهل خانه نوشتم و آنها را از سلامتى خودم اطلاع داده كه بدانند بسلامتى به طرف قم ميروم و تلگرافا بعدها تكليف آنها را معلوم خواهم كرد و پاره دستور العمل‌هاى لازمه بطور اختصار و اجمال بر او اضافه كردم در آخر هم نوشتم مبلغ پنجهزار به اين يوزباشى بدهند ، اولا قبول نميكرد و اقلا پنج تومان ميخواست ولى بعد كه ديد من زياد حاضر نيستم بدهم و سوارها اصرار در حركت دارند قناعت كرد و سخت مطالبه\r\n\r\n","description":"","footnote":"","page_name":" 39 ","page_number":73},
  {"content":"\r\n\r\nقبا را مينمود و اينجا من تدبيرى انديشيده به جهت استخلاص از شر يوزباشى برئيس سوارها متظلم شدم او هم با تغير و تشدد زياد يوزباشى را از اين خيال منصرف نمود يوزباشى بناچار راه شهر را پياده در پيش گرفت و منهم برخواستم از بقاياى وجوه غارت شده دو سه عدد دو هزارى همراه داشتم يكى را بقهوه‌چى دادم يوزباشى كه اين بسط يد را ملاحظه نمود و برگشت و به من آويخت و بطور التماس وجهى براى كرايه ماشين ميخواست كه از حضرت عبد العظيم تا شهر پياده نرود و نهارى هم در شاه عبد العظيم صرف نمايد منهم لجاجت كرده دينارى ديگر ندادم يوزباشى « 1 » خيلى متأثر و متأسف به حالت يأس بلكه گريه بود و با خود زمزمه ميكرد يكفرسخ راه پياده بايد بروم ، بشاه عبد العظيم برسم ، آنجا هم نه پول نهار دارم و نه كرايه ماشين و فحش به خودش و اربابش ميداد و هيچ نمانده بود بگريه و زارى مشغول شود و اگر سوارها ممانعت نميكردند حتما تمام لباس مرا ميربود و هر قدر هم ميتوانست اذيتم ميكرد ولى پنج نفر سوار و يك نايب با اسلحه آن هم ترك ، سركار يوزباشى را مجبور بالتماس نموده بود از بس از سلب عمامه نفرت داشتم بگريه و لابه‌اش وقعى نميگذاشتم و از حالت يأس و حرمان او حظى داشتم غفلتا ديدم سيماى يوزباشى به حالت بشاشت عود كرده تبسمى مخفى در دندانهايش ظاهر شد و معلوم شد خيال تازه در نزد خودش يافته و دخلى سراغ كرده ولى من هرچه فكر كردم نفهميدم يعنى تفرقه حواس مساعدت ننمود و الا اگر در موقع گرفتارى نبود حتما ميفهميدم چه خيال كرد كه مسرور شد ، بارى يوزباشى رفت و منهم در پناه سوارها از شر او آسوده و روانه كهريزك شديم و از حسن تدبيريكه در ندادن عبا و لباده بمأمور پياده به كار برده بودم تفريحى داشتم ، اما به زودى معلوم شد اينجا هم اشتباه كرده‌ام\r\n\r\n\r\n","description":"","footnote":"\r\n( 1 ) - لفظ يوز در زبان تركى بمعنى « صد » است و يوزباشى اصلا اصطلاح نظامى است بمعنى درجه‌دارى كه فرمانده صد نفر باشد صفحه 473 « فرهنگ لغات عاميانه » تأليف سيد محمد على جمالزاده\r\n","page_name":" 40 ","page_number":74},
  {"content":"\r\n\r\nو مصداق شعر معروف ظاهر شد\r\n المستجير بعمر و عند تأييد * كالمستجير من الرمضاء بالنار \r\nو اين مضمون را شيخ مصلح الدين خيلى شيرين بنظم درآورده و ميفرمايد\r\n شنيدم گوسفندى را بزرگى * رهانيد از دهان و دست گرگى\r\nشبانگه كارد بر حلقش بماليد * روان گوسفند از وى بناليد\r\nكه از چنگال گرگم در ربودى * چه ديدم عاقبت گرگم تو بودى \r\nتوضيح آنكه همين كه چند قدمى از محل زنجير دور شديم ، رئيس سوارها كه خودش مستقيما خجالت ميكشيد مطلب را به من اظهار كند بمترجمش درشكه‌چى كه هم فارسى خوب صحبت ميداشت و هم تركى زبان اصليش بود . اينطور اظهار كرد كه شما هرچه در جيب و بغل خود داريد به من بسپاريد ، منهم دست كردم كيف كوچك كه مشتمل بر دو سه عدد مهر اسم خودم و مهر اداره بود و از سان فراشها گذشته و اشرفى كهنه و نوش آنها را ربوده بودند و خودش را با مهرها پس داده بودند با يكعدد دستمال ابريشمين بسيار بزرگ كه روز پيش شخصى به من تقديم كرده بود ، با دوسه عدد دو هزارى نقره به او دادم و سه عدد دو هزارى هم محرمانه در جيب شلوار ذخيره نهادم و همين كه نايب اشياء مرقومه را گرفت تجديد عنوان كرده و بتركى بدرشكه‌چى گفت بگو عبا و لباده را هم بكند و به من بدهد درشكه‌چى هم ترجمه نمود و بر حيرت و حدتم افزود و منهم چون غير از تسليم چاره نداشتم تسليم شدم . كندم و تسليم نمودم ، و به اين حالت وارد كهريزك شديم .\r\n* * *\r\n\r\n","description":"","footnote":"","page_name":" 41 ","page_number":75},
  {"content":"\r\n\r\n\r\nفصل چهارم رفقاى من چه كسانى هستند « * »\r\nوقتى كه در درشكه با نايب هاديخان نشسته به طرف خانه نير الدوله « 1 » ميرفتم از نايب سؤال كردم به غير از من كسى ديگر را هم گرفتار نموده‌ايد يا خير ؟ جوابداد\r\n\r\n\r\n","description":"","footnote":"\r\n( * ) در اواسط ماه ربيع الثانى هزار و سيصد بيست چهار ، روزى از طرف دولت جار ميزنند از امشب هركس ساعت چهار از شب گذشته از منزل خود بيرون بيايد پاسبانان شهر او را با گلوله خواهند زد . سوار و پياده در شهر زياد ميگذارند كه تا صبح در كوچه و بازار گردش ميكنند ، مسلم است كه اين اقدام براى دو چيز است يكى جلوگيرى از شب نامه‌هاى بسيار كه شبها بر ضد دولت منتشر مىشود و ديگر آنكه اگر بخواهند كسى را دستگير نمايند از طرف مردم مزاحمتى نشود ، يك شب مأمورين دولت سه نفر را از خانه‌هاى خود به وضع بد دستگير نموده بكلات تبعيد ميكنند ، بجرم شب نامه‌نويسى و آن سه نفر « مجد الاسلام كرمانى » است مدير روزنامه ادب كه سر پرشورى دارد ميرزا آقا تاجر اصفهانى و حاجى ميرزا حسن مدير سابق رشديه\r\nصفحه 65 جلد دوم تاريخ معاصر تأليف دولت‌آبادى\r\n( 1 ) علاء الدوله بمراتب از نير الدوله بهتر بود بلكه آقايان از حكومت علاء الدوله بهتر راضى بودند تا حكومت نير الدوله ، در واقع عين الدوله انتقامى كشيد از آقايان كه حكومت را از علاء الدوله گرفت و بشاهزاده نير الدوله داد .\r\nشاهزاده نير الدوله حاكم جديد با آنكه با آقاى طباطبائى معاهده و هم قسم بود و به قرآن مجيد قسم ياد كرده بود كه در خيال مقدس آقاى طباطبائى همراهى كند ذرهء از ظلم و مخالفت قسم كوتاهى نكرد و اگر سوگند خورده بود كه مخالفت نمايد با آقايان و مانع باشد از مقصود مقدس هر آينه مينوشتم خلاف سوگندش نكرد ليكن چون قسم بر معاونت و همراهى ياد كرده بود مينويسم خلاف كرد خيلى هم خلاف كرد . صفحه 310 تاريخ بيدارى ايرانيان\r\n","page_name":" 42 ","page_number":76},
  {"content":"\r\n\r\nبلى ، بعضى را ديشب گرفته و برده‌ايم و بعضى را هم امشب و فرداشب خواهيم گرفت . سؤال كردم آنها كه ديشب گرفته‌ايد چه قسم اشخاصى هستند ؟ جواب داد من فقط يك نفر را ديدم كه نايب على اكبر خان مأمورش بوده و سه چهار ساعت از شب گذشته او را آورد و فورا تسليم سوارهاى كشيكخانه نموديم ، و او را بردند ولى غير از او هم هستند كه امروز و امشب بشما ملحق خواهند شد . سؤال كردم هيچ ميدانى چه اشخاصى بايد بما ملحق شوند ؟ گفت شيخ الرئيس « 1 » و شيخ زين الدين « 2 »\r\n\r\n\r\n","description":"","footnote":"\r\n( 1 ) ابو الحسن ميرزا شيخ الرئيس قاجار در سال 1264 ه ق متولد و در سه سالگى مبتلا به آبله شد و يك چشمش نابينا گرديد در پنج سالگى به مرض و با دچار شد و پس از بيمارى ، نابينائى او نيز خوب شد . در سال 1278 حسام السلطنه پدر ابو الحسن ميرزا چشم از جهان فرو بست در دم آخر بفرزندش سفارش كرد « ملاشو » شيخ الرئيس مدتى در تهران و زمانى در خراسان به تحصيل اشتغال داشت تا در سال 1289 از خراسان عازم عتبات شد و مدتى در كربلا و سامره نجف متوقف بود در سال 1292 آهنگ سفر حج كرد و در سال 1294 با دريافت اجازه اجتهاد بايران برگشت در سال 1296 كه در خراسان متوطن بود به علت اختلاف با محمد تقى ميرزا ركن الدوله حكمران خراسان و سيستان به كلات نادرى تبعيد گرديد و پس از سه ماه آزاد شد . در سال 1301 ميرزا عبد الوهاب آصف الدوله شيرازى به سمت والى خراسان تعيين شد و بين شيخ الرئيس و آصف الدوله بر سر غرور بىجا و هتاكىهاى آصف الدوله تضادهائى رخ داد . شيخ الرئيس چكامه‌اى سرود و به خدمت ناصر الدين شاه فرستاد و چون جواب ناصر الدين شاه موافق با او نبود بعزم قوچان مشهد را ترك نمود .\r\nشيخ الرئيس مسافرتهائى بتركيه و هندوستان و بيت المقدس كرد و سپس بتهران آمد و با مشروطه خواهان همكارى و همگامى نمود و هر صبح جمعه در منزل خود بر سر منبر رفته سخنرانى شديد اللحنى ايراد مينمود ولى هربار كه محمد عليشاه در صدد آزار وى برميآمد سفارت عثمانى از او پشتيبانى ميكرد تا پس از بمباران مجلس شيخ الرئيس نيز گرفتار و خانه‌اش خراب ، خودش را نيز بزنجير كشيده و زندانى كردند ، ولى پس از يكهفته آزاد گرديد تا بالاخره در فروردين 1299 در سن 74 سالگى چشم از جهان فرو بست .\r\n( 2 ) شيخ زين الدين مردى فوق العاده باهوش و زيرك و ناطق زبردستى بود .\r\nصفحه 114 جلد دوم تاريخ انقلاب مشروطيت تأليف ملكزاده\r\n","page_name":" 43 ","page_number":77},
  {"content":"\r\n\r\nو آقا سيد جمال « 1 » واعظ و حاجى شيخ « 2 » محمد واعظ و شيخ مهدى واعظ\r\n\r\n\r\n","description":"","footnote":"\r\n( 1 ) سيد جمال واعظ متولد 1279 متوفى 1316 ه ق\r\nواعظ و خطيب آزاديخواه و معروف در اوايل انقلاب مشروطيت ، پسر آقا سيد على عاملى ، وى در همدان متولد و چون در اصفهان متوطن و شهرت يافت به اصفهانى معروف شد . وى در اواخر عهد مظفر الدين شاه در بلاد مختلف . از شيراز و اصفهان و تبريز و مشهد و تهران حتى در كربلا و نجف بوعظ ميپرداخت و در هنگام ظهور فكر مشروطيت بآزادى طلبان پيوست و در منابر و مجالس بىپروا غالبا از منافع آزادى و از مضار استبداد سخن ميراند و بواسطه قدرت بيان و طلاقت لسان سخن او در عامه تأثير و نفوذى تمام داشت . علاوه بر آن مقالاتى نيز با امضاى مستعار در روزنامه‌ى حبل المتين و روزنامه‌ى مظفرى مينوشت ، و يك چند نيز مواعظ و خطابه‌هاى او به صورت روزنامه « بنام جماليه » منتشر ميگشت و بهر حال سخنان او در بيدارى عامه و در مبارزه با مظالم استبداد تأثير و نفوذى تمام داشت . وى كتاب رؤياى صادقه را در بيان مظالم ظل السلطان و علماى اصفهان بكمك ملك المتكلمين و دو تن ديگر نوشت و كتابى نيز بنام « لباس التقوى » در فوايد ترويج پارچه‌هاى وطنى تأليف نمود سيد جمال در تهران همواره بمبارزه با استبداد و تقويت مشروطه خواهان اشتغال داشت تا آنكه در سنه‌ى 1326 ه ق كه محمد عليشاه مجلس را بتوپ بست و بساط استبداد را از نو زنده كرد و يك عده از آزاديخواهان را بزنجير كشيد وى مخفيانه از تهران به قصد همدان بيرون آمد اما در راه دستگير شد او را به بروجرد بردند و آنجا به امر امير افخم همدانى مقتول شد و قبرش در آنجا هنوز باقى است « صفحه 747 كتاب دائرة المعارف فارسى »\r\n( 2 ) . . . اما مقام دوم كه تبعيد و نفى و تفريق آقايان باشد چون محتمل است موجب بلوا و شورش گردد مقدمتا شروع نمود به تبعيد اشخاصى كه اطراف آقايانرا دارند و صورتى داد با عظام الممالك كه متجاوز از صد نفر را نوشته بودند كه از آن جمله بود حاج شيخ محمد واعظ كه از واعظين بزرگ و مقدسين از اهل منبر بوده كه مدتى در مهاجرت صغرى در زاويه مقدسه حضرت عبد العظيم در بيدارى مردم سخن ميراند و نطق ميكرد در اين ايام هم كه ايام وفات صديقه كبرى فاطمه زهراء دختر پيغمبر خداست در مجالس روضه و مصيبت در بالاى منابر صريح و آشكار بر ضد عين الدوله نطق مىكند اگرچه بعضى از عقلاء كه اطراف عين الدوله بودند و بشيخ واعظ ارادتى داشتند قصد عين الدوله را با آقايان اطلاع داده و در شبها حاج شيخ محمد واعظ در خانه خود نميماند و از صدماتيكه باهل و عيال « مهدى گاوكش » وارد آمده بود حاج شيخ واعظ بىميل نبود كه او را در روز و در خارج خانه خود بگيرند ، اگرچه عين الدوله در اين مقام خبط خطاى بزرگى كرد كه مانند مهدى گاوكش شخصى را در شب ميگيرند كه اگر در روز هم او را ميگرفتند احدى در مقام معاونت او و ممانعت مأمورين دولت برنمىآمد ولى مثل حاج شيخ محمد واعظ كسى را هم كه از علماء -\r\n","page_name":" 44 ","page_number":78},
  {"content":"\r\n\r\nو آقا ميرزا آقاى تاجر اصفهانى ، بعضى ديگر را هم شمرد و تقريبا دويست نفر را\r\n\r\n\r\n","description":"","footnote":"\r\nو مقدسين و هم طرف وثوق و اعتماد عامه است حكم ميدهد كه هر زمان دست به او يافتند او را مأخوذ دارند اگرچه در روز باشد باينجهت به مقصود خود نايل نگرديد و شد آنچه شد :\r\nمجملا روز چهارشنبه هيجدهم جمادى الاولى سنه 1324 هجرى مطابق 1906 ميلادى دو ساعت از آفتاب گذشته حاج شيخ محمد واعظ اصفهانى سواره رسيد نزديك خانه قنبر عليخان كه در محله سرپولك واقع است و برخورد بمأمورين دولت كه عبارت بود از يك صاحب منصب مسمى به ميرزا احمد خان و دويست نفر سرباز از فوج قزوين . در اين مقام هم عين الدوله خطا كرد چه ممكن بود يك نفر فراش شيخ واعظ را به احترام ببرد نزد عين الدوله ديگر جمعيت و سربازى لازم نبود بارى ميرزا احمد خان شيخ را نگاه داشت و گفت بسم إله برويم حاج شيخ محمد : كجا برويم و من كيستم ، ميرزا احمد خان گفت تو حاج شيخ محمد واعظ سلطان المحققين ميباشى اما كجا برويم عجالتا خانه اتابك بعد مجلس دولتى « ان جهنم لموعد كم اجمعين » شيخ واعظ گفت من مطيع امر و حاضرم ليكن خوبست شما از عقب من بيائيد و هر جا كه ميخواهيد مرا ببريد بگوئيد خودم ميروم خواه خانه اتابك و خواه جاى ديگر اگر تخلف كردم از عقب مرا با گلوله بزنيد به جهت آنكه اگر اهالى طهران مرا اسير شما ملاحظه نمايند خوف فتنه و فساد است بهتر آنست كه يكنفر همراه من باشد سرباز و فراش از عقب بيايند . احمد خان قبول نكرده اطراف الاغ شيخ را احاطه كردند چون نزديك مسجد و مدرسه حاج ابو الحسن معمار باشى رسيدند طلاب مدرسه با اهل گذر اجتماع كرده مانع عبور و بردن حاج شيخ شده احمد خان واعظ را پياده و داخل سربازخانه نمود كه نزديك مدرسه واقع بود . واعظ حالت مظلوميت خود را بخضوع و خشوع و اذكار و ادعيه بمردم مينمود كه در آن زمان اسلحه خوبى بود براى دفاع از ظالم ، دقيقه بدقيقه بر اجتماع مردم افزوده گرديد طلاب از اطراف خبر شده و در آنجا جمع گرديدند خبر بآقاى بهبهانى رسيد ، آقا سيد احمد پسر خود را با عدهء از طلاب و سادات براى استخلاص واعظ فرستاد طلاب كه خود را غالب تصور نموده ريختند به طرف سربازخانه در اين اثناء شيخ حسين اديب الذاكرين كرمانى كه بعد ملقب به اديب المجاهدين و بشغل ناطقى از طرف ملت معرفى گرديد و از فضلاء اهل منبر بود و صدمات بسيار در بيدارى مردم متحمل شد رو كرد بمردم و گفت اى مسلمانان پيغمبر ما را امر كرده است باعانت از مظلوم ، اينك من خودم را فدائى اين واعظ مظلوم و خادم سيد الشهداء مينمايم ، شما خود دانيد و تكليف خود و رفت به طرف سربازخانه و در سربازخانه را مفتوح نموده و با معاونت طلاب شيخ واعظ را بيرون آورده به طرف مدرسه حركت كردند احمد خان سلطان چون ديد اسير و محبوس او را بردند بسرباز حكم داد كه واعظ را با تير بزنند سرباز اطاعت نكرد دفعه ثانى حكم شليك داد اين دفعه چند تير تفنگ خالى شد يك تير آمد بران اديب المجاهدين خورد و او را به زمين انداخت . « صفحه 404 تاريخ بيدارى ايرانيان »\r\n","page_name":" 45 ","page_number":79},
  {"content":"\r\n\r\nميگفت سياهه كرده‌اند كه بتدريج از شهر خارج خواهم كرد . سؤال كردم ؟ آن يكنفر كه ديشب نايب على اكبر آورده بود كه بود گفت حاج ميرزا حسن « 1 » رشديه\r\n\r\n\r\n","description":"","footnote":"\r\n( 1 ) - ميرزا حسن آقا مدير رشديه از اشخاص با حرارت و درستكار در زمان امين الدوله صدر اعظم ايران پس از آنكه مدتى در تبريز در تأسيس مدارس و مكاتب زحمات كشيده بتهران آمد و تأسيس مدرسه رشديه را نمود در واقع مؤسس مكاتب به وضع جديد اين شخص است ، در اوايل ورودش مقدسين و بعضى از مردم او را مثل يكنفر كافر نجس العين ميدانستند چه كه الف و باء را تغيير داد فتحه را كه تا آنوقت زبر ميگفتند صداى بالا نام نهاد و ضمه را كه تا آنوقت پيش ميناميدند صداى وسط ميگفت كسره را كه تا آنوقت زير ميخواندند صداى پائين ميخواند و همچنين خط عمود و خط افقى را ياد اطفال داد و كذا در مكتبخانه‌ها كه در سر گذرها و بازارها پسران و دختران باهم مينشسند چه ضرر داشت كه بايد در مدرسه بيايند ديگر آنكه چوب و فلك در مدرسه نيست اطفال خودسر بار ميايند شيخ سعدى صد سال قبل گفته است\r\n استاد معلم كه شود كم آزار * خرسك بازند طفلان در بازار \r\nفرياد مقدسين در مجالس بلند شد كه آخر الزمان نزديك شده است كه جماعتى بابى و لامذهب ميخواهند الفباء ما را تغيير دهند قرآن را از دست اطفال بگيرند و كتاب به آنها ياد بدهند ديگر آنكه اطفال را زبان خارجه تعليم داده است كه به آنها گفته است شماره لفظى و شماره خطى و اين صورت را ياد اطفال داد 1 2 3 4 5 6 7 8 9 مجملا رساله هم از بعضى علماء تأليف شد در رد مدارس و تكفير اولياء مدارس ليكن پس از دخول آقاى طباطبائى و تأسيس مدرسه اسلام مردم كم‌كم دانستند كه اين مدارس عبارت از همان مكاتب است و اين ارقام حساب است نه زبان خارجه و تغييرى هم در الف و باء داده نشده همان الف و باء قديم است منتها قدرى مشكل‌تر از آن حاج ميرزا حسن آقا هم دانست كه اين مردم قابل نيستند خورده خورده از حرارت افتاد و براى ترويج مقصود خود روزنامه ايجاد كرد موسوم بروزنامه مكتب . خواست كه در روزنامه مردم را بيدار و بترويج معارف بكوشد ليكن وزير علوم و وزير انطباعات از روزنامه و ساير جرايد جلوگيرى كردند . در اين اثناء كه متهم بود ، در نزد عين الدوله كه اين شخص را اگر به حال خود گذارد ، علاوه بر اينكه الف و باء را تغيير خواهد داد و روزنامه‌نويس هم شده است گناه روزنامه‌نويسى كمتر از گناه مدرسه تأسيس كردن نيست و گاه‌گاهى هم بكتابخانه ملى ميرود كه اينهم گناهى است كه عفو ندارد و بعضى اوقات هم در خانه و مدرسه بعضى را دور خود جمع مىكند . خبر دادند به عين الدوله كه ميرزا حسن مدير رشديه را ديدند كه شبنامه منتشر مينموده است ، باز راپرت رسيد كه عصر سه‌شنبه 21 ربيع الثانى 1324 هجرى در منزل مدير رشديه انجمنى تشكيل يافته است كه اجزاء آن از اين قرار است . مجد الاسلام كرمانى - ناظم الاسلام كرمانى - ميرزا آقا اصفهانى و -\r\n","page_name":" 46 ","page_number":80},
  {"content":"\r\n\r\nبود از اتمام اين اشخاص كه شمرد معلوم شد حاج ميرزا حسن فعلا رفيق راه من است چه ديگران را هنوز گرفتار نكرده بودند و من خيلى مايل بودم كه بيكى از وسائل بتوانم به آنها كه ميگفت هنوز نيامده‌اند اطلاعى بدهم تا بفكر حفظ خودشان باشند ولى ممكنم نشد و بعد معلوم شد كه شيخ الرئيس و شيخ زين الدين با جمعى ديگر فرداى همانروز بسفارت عثمانى پناه برده و بشفاعت سفير عثمانى رفع اين زحمت از آنها شده و چنان كه بعد مينويسم از اشخاصيكه خيال داشته‌اند غير از ميرزا آقاى اصفهانى « 1 »\r\n\r\n\r\n","description":"","footnote":"\r\nو صداى مدير رشديه بلند بود كه چرا بايد ( سانسور ) براى جرايد قرار دهند ؛ چرا بايد روزنامه علمى به نظر وزير انطباعات برسد و نيز راپرتى ديگر رسيد به عين الدوله كه مدير رشديه عصر چهارشنبه 22 ربيع الثانى 1324 در خانه آقاى طباطبائى مذكور داشته است مواجب و حقوق‌بگير از دولت بر سه قسم است اول نظام و مستخدمين در ادارات دولتى - دوم عجزه و فقراء - سوم مفت‌خورها حقوق دو قسم اول را بدهيد ولى قسم سوم را چند سالى ندهيد و در عوض قرض دولت را بدهيد و امر ماليه را هم اصلاح كنيد و من اول مواجب خود را تقديم ميكنم . فرمان مواجب را دادم به عين الدوله و عين الدوله پس داد و گفت من متشكر شدم از انسانيت و شاه‌پرستى تو به او گفتم من اين مواجب را به تو ندادم كه متشكر شوى و به من رد كنى ، من تقديم دولت كردم اين رد خيانتى است بنوع ، عين الدوله فرمانرا قبول كرد پس از ده روز خبر شدم مواجب مرا دربارهء سه نفر از بستگان خود برقرار كرده است اين است كه امر دولت اصلاح نخواهد شد تا اين گونه اشخاص جاهل بىعلم در اين مسندها باشند حال ما اين قسم خواهد بود . راپرت اين دو مجلس عين الدوله را ترسانيد و سه نفرى را كه در آن مجلس بودند كه مجد الاسلام و ميرزا آقا و مدير رشديه است گرفتار شدند .\r\n( 1 ) - ميرزا آقاى اصفهانى از تجار اصفهان بود كه چند سال در اسلامبول بعنوان تجارت زيست كرد . در سفر آخر مظفر الدين شاه بفرنگستان بعنوان ملاقات درباريها ، بفرنگستان مسافرت نمود از معاشرت با رجال دربار هم ضعف آنانرا دانست و هم ديد خلاف و نفاق آنانرا ، فقط از بين آنها ناصر الملك را پسنديد و ليكن مقصود را در دوستى با عين الدوله يافت باينجهت عازم به مسافرت ايران گرديد در سيزدهم ماه رجب 1323 وارد طهران شد و حرفهاى تازه در مجالس ميگفت و از وطن مدافعه و دوستى خود را با عين الدوله تكميل مينمود تا اينكه عين الدوله دانست كه پارهء مقالات حبل المتين از قبيل مدافعه وطن و غيره از ترشحات قلم مشار اليه است فلذا از ميرزا آقا خواهش نمود كه قانونى از براى دولت ايران بنويسد مشار اليه قانونى نوشت و در خيال بود كه عين الدوله را وادار نمايد باينكه دولت را مقننه نمايد كتابچه قانون را داد به عين الدوله ، او هم داد بممتاز الدوله كه آن را بخواند و اگر كسرى دارد به آن ضميمه نمايد . ممتاز الدوله پس از خواندن كتابچه بميرزا آقا گفت\r\n","page_name":" 47 ","page_number":81},
  {"content":"\r\n\r\nكس ديگر گرفتار نشده و در واقع ما را امتحانا پيش انداخته بودند تا بفهمند اگر آشوبى نميشود آنوقت به ديگران بپردازند و اگر درست آقايان در مورد ما « 1 » همت كنند مسلم است گرفتار مصادمات نميشوند بلكه اگر در موقع اخراج\r\n\r\n\r\n","description":"","footnote":"\r\nخيلى تند رفتيد اين مرد به خيال خواهد افتاد و سوءظن از تو حاصل خواهد نمود بهر جهت عين الدوله از كتابچه قانون سخت متوحش گرديد ! نسخه اول آن كتابچه در نزد نگارنده موجود است و عما قريب خواهد آمد . ديگر آنكه ميرزا آقا در مجالس مردم را بيدار و آنان را بحقوق خود آگاه ميكرد . ديگر آنكه با علماء و آقازاده‌ها مراوده مينمود و آنانرا محرك بود .\r\nديگر آنكه تأسيس كتابخانه ملى را باعث شد و در واقع اول موسس آن كتابخانه ميرزا آقا گرديد آقا سيد نصر إله كه از سادات اخوى بود با نصرة السلطان و ملك المكلمين و جمى ديگر از دانشمندان را با خود متحد نمود و پول معتدبه داد و هم جمع نمود كتابخانه ملى را داير نمود اين كتابخانه محل اجتماع دانشمندان و وطن‌دوستان و تجددخواهان بود . چنانچه در موقع ديگر خواهد آمد . علت ديگر علت مشتركه بود كه در واقعه مدير رشديه خواهد آمد « پس از خرابى مجلس الى اكنون كه وقت تنقيد و طبع اين تاريخ است پارهء امور از ميرزا آقا صادر شد كه موجب سوءظن ملت واقع شد و همه وقت يك عده جماعت با او طرف بودند كه در موقع خواهد آمد .\r\nعجالتا كه وقت رفتن اوست به طرف كلات مبغوض دولت و محبوب در نزد ملت است\r\n« صفحه 361 - 362 كتاب تاريخ بيدارى ايرانيان »\r\n( 1 ) - از آنسوى عين الدوله خواست كسانى را از تندروان از شهر بيرون راند و چشمهاى ديگران را بترساند و باشد كه ميخواست از اين راه پروبال كوشندگان را بكند و همدستان كار آمد ايشانرا گرفته و دور گرداند شب شنبه بيست و پنجم خرداد ( 24 ربيع الثانى ) سه تن را كه حاجى ميرزا حسن رشديه ، مجد الاسلام كرمانى ، ميرزا آقا اصفهانى بودند از خانه‌هاشان دستگير كردند و هر يكى را بدسته ديگرى از سواران كشيكخانه سپرده و بكهريزك فرستادند و از آنجا هر سه را بدرشكه نشانده با سوار رو سوى كلات نادرى روانه گردانيدند .\r\nعين الدوله چون اينان را گرفت چنين پراكند كه بابى ( بهائى ) مىبودند و به طباطبائى كه ميانجيگرى در باره مجد الاسلام ميكرد همين پيام را فرستاد و براى فريب مردم دستور داد سه تن از بازرگانان را كه به بهائيگرى شناخته مىبودند گرفتند و بند كردند و چند گاهى نگهداشتند سپس از هركدام يكصد و پنجاه تومان گرفتند و رها گردانيدند صفحه 89 كتاب تاريخ مشروطه تأليف كسروى\r\n","page_name":" 48 ","page_number":82},
  {"content":"\r\n\r\nسعد الدوله حبسش كرده بودند ديگر خودشان آسوده بودند اما بدبختانه هر روز به كسى « 1 » آويخته و آقايان بسكوت گذرانيدند تا كار باينجاها رسيد ، مجملا وارد كهريزك كه شديم جمعى سوار كشيكخانه را در آنجا ملاقات كردم و يك نفر سرهنگ رئيس آنها بود نشسته بود بنده را پياده كردند و بحضور سرهنگ آوردند سرهنگ آدم متدينى بود بطور انسانيت پيش آمد و سلام كرد و دوستانه تعارف نمود بعد از طى تعارفات دنبال سرهنگ رفتم بالاى ايوان در آنجا شخصى را خفته ديدم از سرهنگ پرسيدم اين شخص كيست ؟ جواب داد حاجى ميرزا حسن رفيق راه شماست از ديدن او خيلى مسرور شدم كه اقلا رفيق راهى دارم و با نهايت تعجب نزديك رفته بيدارش كردم او هم از ديدن من فوق العاده اظهار شادمانى نمود و ميگفت الحمد للّه كه تنها نيستم و هم زبان و مصاحب دارم منهم جواب دادم اى كاش تنها بودى من هرگز راضى نيستم كه در اين سفر با شما همراه باشم در جواب اين حرف خنده بسيار طولانى كرده هرچند من اظهار حزن و اندوه نموده بودم او بر اظهار مسرت\r\n\r\n\r\n","description":"","footnote":"\r\n( 1 ) چند شب ديگر داستان دلسوز مهدى گاوكش رخ داد . اين مرد در كوى سرپولك سر سردسته شمرده ميشد و جوانان و مشديان را بر سر خود ميداشت ، و چون از پيروان و هواداران بهبهانى ميبود ، در قهوه‌خاه نشسته و بيباكانه از عين الدوله بدگوئى ميكرد عين الدوله كه از بهبهانى هميشه خشمناك مىبود و دل پر از كينه ميداشت از شنيدن آنكه يكى از پيروان او چنين بيباكى مينمايد سخت برآشفت و چنين خواست همه خشم خود را بر سر بيچاره مهدى فرود آورد و دستور داد شبانه به خانه او ريخته و آنچه توانستند دريغ نداشتند خود او را دستگير كردند زن آبستنش را چندان زدند كه بچه انداخت يك پسرش را بحوض انداخته خفه گردانيدند به ديگران از بزرگ و كوچك كتك و زخم زدند با اين سياهكاريها از تاراج كاچال و افزارخانه هم چشم نپوشيدند از آنسوى فردا چون مهدى را بنزد عين الدوله آوردند گفت تازيانه بسيار زدند و پس از همه بزندانش انداختند تا ديرگاهى آگاهى او نبود و همه او را كشته ميدانستند اين رفتار ستمگرانه عين الدوله بمردم گران افتاد يكدسته سخت ترسيدند و خود را كنار كشيدند و يكدسته بخشم افزودند و در راه كوشش پا فشارتر گرديدند رويهمرفته كار بزرگتر گرديد و به سختى افزود .\r\nضمه 89 كتاب تاريخ مشروطه ايران تاليف كسروى\r\n","page_name":" 49 ","page_number":83},
  {"content":"\r\n\r\nميافزود تا آنكه رفته رفته حالت اطمينان او در منهم اثر كرده قدرى آرام شدم و آرام گرفتم فورا صدا كرد قهوه‌چى چائى آورد و قليان حاضر كرد و خودش هم سيگارى كشيده ، او شرح گرفتارى خودشرا اظهار داشت و من قضيه خودم را نقل كردم و شرح گرفتارى منكه مفصلا گذشت اما شرح گرفتارى او بقراريكه خودش نقل ميكرد چنين است .\r\n« ديروز عصر برحسب عادت اراده حمام داشتم و ميخواستم حركت كنم كه نايب على اكبر خان آمد دم در و صدا كرد من رفتم به‌بينم كيست نايب گفت با شما كارى دارم تشريف بياوريد برويم خيابان گردش كنيم و ضمنا صحبت بداريم من به خيال اينكه شايد مطلب او راجع به خانه است . چونكه خانه مسكونى من متعلق است بسردار افخم و سه ساله به من اجاره داده و حالا آنخانه را فروخته و با اينكه هنوز موعد اجاره منقضى نشده اصرار دارد كه ما را از خانه بيرون كند منهم به نير الدوله متظلم شده اجاره‌نامه را هم نزدش فرستاده بودم حالا خيال ميكردم نايب على اكبر خان آمده قرارى در اين باب بدهد لهذا عبا را برداشته با نايب على اكبر خان روانه شديم همين كه بوسط خيابان رسيديم چند نفر فراش هم اطراف ايستاده و بما ملحق شدند ولى چون ذهنم مسبوق بعضى خيالات بوده و مخصوصا از كاغذى كه يگانه دانشمند مسلم ملا عبد الرحيم طالبوف « 1 » به من نوشته بود و صريحا\r\n\r\n\r\n","description":"","footnote":"\r\n( 1 ) - « طالب اف متولد 1250 و متوفى 1328 ه - ق » حاجى ملا عبد الرحيم پسر استاد ابو طالب نجار تبريزى در محله سرخاب به دنيا آمد در شانزده سالگى از تبريز به تفليس رفت و به تحصيل زبان و ادبيات روسى پرداخت و در نزديكى از ايرانيان ساكن تفليس بنام محمد على خان به كار مشغول شد سپس خود شخصا به كار مقاطعه كارى پرداخت و ثروت قابل ملاحظه‌اى پيدا كرد و در ثمرخان شور مركز حكومت داغستان زندگى دلخواهى را آغاز نمود . -\r\n","page_name":" 50 ","page_number":84},
  {"content":"\r\n\r\nنوشته بود كه همچو مىفهمم براى شما سفرى در پيش خواهد آمد و چون ميدانم شما مكنت زيادى نداريد لهذا حواله فرستادم كه از روزيكه شما از تهران خارج ميشويد ماهى بيست تومان اداره دار التجاره مرتضوى به خانه شما خواهد پرداخت مجملا همين كه مسبوق شدم نايب على اكبر خان دم در درآمده است فى الجمله احتمال دادم كه مصداق فرمايش طالبوف ظاهر شده باشد لهذا با عجله تمام رفتم در اندرون و آن پاكت را كه روى ميز بود برداشته حواله مرتضوى را از جوفش بيرون آورده در پاكت ديگر گذاشته عنوانش را باسم مخدره علويه عيال خودم نوشتم و ضمنا هم يك سطر نوشتم هرگاه سفرى رفتم شما اين حواله را هر ماهه وصول و به آن مخدره ديگر كه از اهل تبريز و عيال اولى من است تقسيم نمائيد ده تومان شما برداريد و ده تومان را به او بدهيد كه هر دو دستگاه مختصر معاش داشته باشند و به همين جزئى قناعت كنيد تا آنكه خداوند فرجى برساند بعد از نوشتن اين\r\n\r\n\r\n","description":"","footnote":"\r\nمقامى كه طالب اف در ادبيات جديد ايران يافت بدينجهت بود كه نوشته‌هاى خود را بىتكلف مينوشت و سبك تازه‌اى در ادبيات فارسى بوجود آورد . آثار او عبارتند از :\r\n1 - پندنامه ماركوس كه ترجمه از زبان روسى است 2 - رساله فيزيك 3 - نخبه سپهرى 4 - سفيد طالبى يا كتاب احمد كه دو جلد مىباشد 5 - رساله هيئت جديد 6 - مسالك المحسنين كه بيشتر جنبه ادبى دارد 7 - مسائل الحيات كه در اين كتاب بيشتر از مسائل سياسى و حقوقى و اجتماعى سخن بميان آورده است 8 - ايضاحات 9 - سياست طالبى كه پس از مرگش بچاپ رسيد 10 - اشعار و مقالات كه در جرايد آن زمان مثل « انجمن » حبل المتين بچاپ رسيده است . طالب اف براى آزادى ايران قدمهاى مؤثرى برداشت و مردم آذربايجان نيز بپاس احترام در دوره اول مجلس او را بنمايندگى انتخاب كردند و پس از انتخابات هم قبول كرد براى شركت در مجلس بتهران بيايد ولى بعهد خود وفا نكرد . مرحوم كسروى در كتاب تاريخ مشروطه نوشته است كه چون كتاب مسالك المحسنين از طرف شيخ فضل إله نورى قدغن شده بود ناراضى بود و براى احتراز از عواقب امر بتهران نيامد .\r\n","page_name":" 51 ","page_number":85},
  {"content":"\r\n\r\nشرح عباى زمستانى آستردار خود را برداشته روانه شدم و بهيچ‌كدام از اهل خانه و نوكر و بستگان خود اظهارى ننمودم و با نهايت اطمينان و وقار ظاهرى و هيجان و تزلزل باطنى از خانه درآمدم و با حضرات روانه شدم و نه من ميدانستم كجا ميروم و نه فراشها اظهارى مينمودند تا آنكه از كوچه خارج و داخل خيابان ناصريه شديم از نايب سئول كردم بكدام طرف بايد برويم طرف پائين را نشان داد روانه شديم من و نايب باتفاق پهلوى يكديگر راه ميرفتيم فراشها هم از عقب ميآمدند و مراقب بودند نائب هم هيچ نميگفت كه چكار دارد و بطفره ميگذرانيد تا آنكه من باصرار كار او را سئوال كردم جواب داد تشريف بياوريد در دار الحكومت آنجا حضرت و الا خودشان خواهند فرمود من ميدانستم كه امروز جمعه است و حضرت و الا در دار الحكومه تشريف ندارند ولى محض تحقيق امر رفتم ، در آنجا كه وارد شديم مرا در اطاقى بردند و نشاندند و رفتند از سه ساعت بغروب مانده تا سه ساعت از شب رفته در آن اطاق بودم و در اطاق را فراشها و قراولها گرفته بودند ساعت سه نايب آمد و گفت حضرت و الا منزل نبودند حالا تشريف آوردند و تلفون كرده‌اند برويم منزل برخاستم و پياده روانه شديم تا به خانه نير الدوله رسيديم رفتم در اطاق شاهزاده بعد از تعارفات گفتند حكم شده شما چندى از طهران مسافرت كنيد گفتم اطاعت دارم ولى استدعا دارم محلى را كه بايد بروم معين كنيد تا درشگه كرايه نموده بروم گفتند شما زحمت نكشيد ، دولت براى شما درشگه حاضر نموده بعد ايشان رفته و شام آوردند با وثوق السلطان منشى ايشان شام خورديم سرهنگ كشيكخانه با درشگه حاضر شد بيست تومان وجه\r\n\r\n","description":"","footnote":"","page_name":" 52 ","page_number":86},
  {"content":"\r\n\r\nنقد با ساعت كه داشتم به وثوق السلطان دادم او هم بسرهنگ داد قبض رسيد از او گرفت قبضرا نگاه داشت كه بفرستد نزد حاكم محلى كه ما را آنجا ميفرستند تا در مركز از سرهنگ گرفته به من بدهند پس برخواستم و در درشكه نشسته سرهنگ هم همراهى كرد سوارها كه الان حاضرند عقب درشكه اسب ميتاختند در بين راه يكدسته سوار شب‌گرد رسيدند و درشگه را توقيف نموده چون ما اسم شب نداشتيم مجبورا متوقف شديم يك نفر را نزد اعظم السلطنه وزير نظميه فرستادم او خودش سوار شد و آمد همين كه ما را ديد و دانست كه نتيجه راپورت خودش است مرخصمان كرد و آمديم از دروازه خارج شديم در اواخر شب و اوايل صبح باينجا رسيديم و ديگرنه از تقصير خودم خبر دارم و نه از عاقبت امر اطلاعى دارم »\r\nاين بود اجمال گرفتارى او ، من چون عمامه نداشتم عمامه حاجى هم بزرگ بود براى سفر بار سنگين مناسب نيست او در عمامه و من در تحمل ثقل آن باهم مواسات كرديم و هر دو معمم شديم سرهنگ هم چون هنوز دستور العمل درستى نداشت و مخارج كاه و جو مالهاشان زياد بود به خيال گرفتن سيورسات از ده افتاد لهذا دو نفر سوار فرستاد كه بروند در ده و خانه كدخدا را براى موكب مبارك ما حاضر نمايند سوار رفت و برگشت كه ابدا نميگذارند وارد قلعه شويم سرهنگ متغير شده تمام سوارها را امر كرده حاضر شوند ما را هم برداشته روانه شديم در نزديكى دروازه چند نفر از رعايا آمدند و از سرهنگ پرسيدند كجا ميروى چه كار دارى ؟ سرهنگ تجاهل كرده روانه دروازه شد خواستند او را ممانعت نمايند سرهنگ اعتنائى ننموده به خانه كدخدا وارد شد زنها ريختند بناى داد و فرياد را گزاردند و در جواب فحش شنيدند يكى دو نفر از مردهاشان كه قدرى تندى\r\n\r\n","description":"","footnote":"","page_name":" 53 ","page_number":87},
  {"content":"\r\n\r\nكردند بتازيانه تاديب شدند و ما را هم مجبورا همراه خود آوردند و اطاق مهمانخانه كدخدا را تصرف نموده احمال و اثقال خود را در اطاق ديگر ريخته و مردهاى خانه را امر كردند كه كاه و بيده براى مالهاشان بياورد و تدارك نهار بسيار صحيح براى خودشان و مقصرين حاضر نمايند . بايد دانست در ايران بلا استثنا معمول است مأمور ديوان بهرجا كه برود ميهمان است و ضمنا كدخدايان دهات كاملا بايد پذيرائى نمايند مثلا مأموريكه به جهت گرفتن ماليات يا آوردن مقصر يا بردن مقصر يا فرضى ديگر بقريه مأمور مىشود در عرض راه بهرجا كه برسد و هر قدر بخواهد بماند ميهمان كدخداى آن ده خواهد بود و هنگام حركت هم دست خالى نخواهد رفت و ما دامى كه در ده يا قريه باشد سمت حكومت و مطاعبت دارد بهرچه ميل داشته باشد بايد حاضر نمايند و اگر در محل مأموريت داشته باشد باالمره مالك جان و مال و ناموس اهالى آن ده خواهد بود و اين مخارجات را كه كدخدا ميپردازد روى اهالى ده تقسيم مينمايد و هر نفرى از رعايا سهمى را ميپردازند و ابدا نميدانند حق دارند بگويند كه تو در اين ده مأموريت ندارى بچه دليل ما بايد گرفتار تو باشيم يا فلان آدم مقصر است من چه گناه دارم و بقدرى اين ظلم و تعدى در ايران متداول است كه احدى استنكاف ندارد بلكه تعجب هم نميكند و تا چندى قبل كه اين طور رسم بود كه حاكمى كه بشهرى مأمور بود از حركت از طهران تا وصول بمركز همه‌جا سوروسات حواله ميدادند كدخداى محل هم دو سه مقابل از رعايا ميگرفت اما در اين زمان اين عادت كم شده نزديك است باالمره ترك شود و اين تحميلات را فقط در خاك خود و قلمرو حكومتشان اجرا ميدارند و جهتش اينست كه اغلب املاك اين اوقات ( يعنى بعد از فروش خالصجات ) متعلق است به بزرگان و شاهزادگان و آقايان و آنها زير بار اين تعديات نميروند و الا اخلاق حكام و مباشرين تفاوتى نكرده است به همين ملاحظه دست رعايا و مردمان ضعيف از ملك\r\n\r\n","description":"","footnote":"","page_name":" 54 ","page_number":88},
  {"content":"\r\n\r\nدارى بريده شده و از بس اين قسم تعديات ديدند ، نتوانستند علاجى بكنند يا گذاشتند و گذشتند و يا به گردن كلفتى به قيمت نازل فروختند و يا ملك را در تيول يك نفر متشخص قرار دادند و كم‌كم آن شخص مالك شد و يا همسايگان قوىپنجه بجهة ضميمه كردن آن ملك بمستملكات خودش اسباب چينىها كرده تا بيچاره را آواره نموده ، مثلا فلان امير يك شعير از سيصد شعير مزرعه را ميخرد كم‌كم ساير مالكين را بانواع صدمات مبتلا مينمايد تا از عهده نگهداشتن زراعت خود بر نيايد و به آن امير تسليم نمايند و اگر آن همسايه از آقايان علماء باشد يك وسيله ديگر هم بر وسائل متنوعه ميافزايند و آن اينست كه بيچاره مالك را كيفر ميفرمايند و بفساد عقيده نسبت ميدهند و بابى و صوفى و شيخى و شارب الخمر يا فرنگى مآب جلوه‌اش ميدهد و پرده اعتبارش را ميدرد و ملكش را ميبرد يا بقيمتى بسيار نازل ميخرد و اگر طرف از اشخاص متدين باشد و نتواند بكفر و زندقه منسوبش سازد بوسيله ديگر متمسك مىشود و بادعاى وقفيت يا وصايت از زحمت ملك دارى فارغش ميسازد ، و بقدرى اين اعمال شنيعه در ايران شيوع دارد و از مطالب رايج مملكت شمرده شده است كه در هيچ محكمه و ديوانخانه به اين قسم دعاوى گوش نميدهند و مدعى را سفيه ميدانند و از همين قبيل اسباب ديگر هم براى استراق املاك از رعايا و اواسط الناس فراهم شده است مثل اينكه متشخصين كه همسايه آن ملك هستند ماليات ملك خودشان را به دادن مختصر تعارفى بمستوفى يا محاسب يا حكومت بر آن ملك تحميل نموده‌اند و سربازى و ساير عوارضات ديوانرا از گردن خودشان برداشته به گردن همسايه فقير گذاشته و اين عمل هم بسيار متداول است و در عرف ديوان سرشكن اسم دارد و از شصت سال قبل تا امروز اين وسائل بطورى جارى شده كه امروز دو ثلث مزروعات ايران راجع بوزراء و امراء و مستوفيان و شاهزادگان و آقايان علماء است و لا سيما بعد از شيوع خالصه فروشى كه به دادن\r\n\r\n","description":"","footnote":"","page_name":" 55 ","page_number":89},
  {"content":"\r\n\r\nچند عدد اشرفى تقديم و پرداختن تعارف مستوفى و وزير دفتر هركس هر ملكى را طالب بوده بصدور فرمان متصرف شد و شرح اين مطالب از وظايف سفرنامه ما نيست و اين اجمالرا به جهت فهم پارهء از مطالب مينويسم چنان كه بتحقيق حساب كرده و ميدانم كه دو ثلث از مزارع ايران متعلق ببزرگان و يك ثلث ديگر هم يا وقف بوده يا چندان قابل ملاحظه نبوده و جالب دقت ايشان نشده باز بعنوانى ديگر متصرف شده‌اند و آن عنوان تيول است كه شرحش را در يكى از فصول اين سفرنامه مينگاريم ، و از اين جهت كه مالكين ضعيف برباد رفته و مالكين قوى پيدا شده‌اند عنوان گرفتن سوروسات هم رفته‌رفته كم شده و شايد به زودى باالمره متروك گردد و جهت اينكه اهالى كهريزك اعتنائى بسرهنگ كشيكخانه نكردند و زير بار پرداختن سوروسات نميرفتند اين بود كه اين آبادى ملك امين الدوله « 1 » حاليه پسر مرحوم امين الدوله صدر اعظم اسبق و داماد شاه است و گويا سرهنگ درست اطلاع نداشت يا بامين الدوله هم بواسطه انتصاب خودش به حضرت امير بهادر « 2 » وقعى نميگذاشت بهر تقدير\r\n\r\n\r\n","description":"","footnote":"\r\n( 1 ) - ميرزا محسن خان معين الملك پسر امين الدوله داماد مشير الدوله بود و چون خانم او داراى اولاد نميشد در زمان صدارت پدرش او را طلاق داد و با خانم فخر الدوله دختر مظفر الدينشاه ازدواج نمود .\r\n( 2 ) - امير بهادر ، حسين پاشا خان قراباغى از امرا و درباريان مظفر الدينشاه ، محمد عليشاه قاجار و از مخالفين مشروطيت ، در زمان مظفر الدينشاه رئيس كشيكچيان خاصه بود ، در واقعه‌ى تحصن علماء در حضرت عبد العظيم كه وى براى ارضاء و اسكات و استمالت آنها بدانجا رفت در مقابل اساءى ادب آنها نسبت به مظفر الدينشاه برآشفت و در مقام شاهدوستى خويش نيز غش كرد و پس از آن همه‌ى عمر با مشروطيت مخالفت ورزيد ، محمد على ميرزا پس از جلوس با وجود سفارشات پدرش او را از رياست كشيكخانه خلع نمود اما چندى بعد وى دوباره بدربار نزديك شد و شاه ديگر بار او را به كار سابقش گماشت . بمرور ايام بوزارت جنگ منصوب شد . ( 1326 ه ق ) عنوان سپهسالار اعظم يافت و كم‌كم مقام اول را در دربار يافت و در مخالفت با مجلس و اساس مشروطه و مشروطه‌خواهان جد تمام ورزيد . بعد از فتح تهران بدست مجاهدين ، وى نيز سفارت روس پناه برد و بعد از خلع محمد شاه تبعيد گشت . امير بهادر شاهنامه فردوسى و سه جلد كتاب وسايل را طبع نمود و شاهنامه طبع او بنام شاهنامه‌ى امير بهادرى مشهورست .\r\n« صفحه 251 كتاب دائرة المعارف فارسى »\r\n","page_name":" 56 ","page_number":90},
  {"content":"\r\n\r\nبه قدر نيم ساعت ما با سرهنگ در اطاق نشسته بوديم و سوارها مطالبه سيورسات ميكردند كه بناگاه مباشر ده وارد شد و آمد نزد سرهنگ با كمال ادب سلام نموده بناى اظهار مهربانى را گذاشت و بعد از تعارفات بسرهنگ اظهار كرد كه ورود جنابعالى را بحضور حضرت اجل آقاى امين الدوله تلفون كرديم « مخفى نماند كه كهريزك « 1 » بواسطه بناى كارخانه قندسازى در آنجا يكرشته تلفون به شهر دارد و تفصيل احداث كارخانه قندسازى بهمت بلجيكيها و معاونت مرحوم امين الدوله و داير شدن آن دو مدت دو سه سال و خوابيدن و از كار افتادن آن بواسطه دسايس همسايگان و غرض و عناد بعضى درباريان از محل بحث ما خارج است » بارى مباشر مطلب را باينجا ختم نمود كه حضرت اجل جواب فرمودند ملك و باغ همه متعلق است بحضرات البته حضرات را در باغ منزل بدهيد و عمارت را بگشائيد و هزار قسم پذيرائى بنمائيد حاليه استدعا دارم قدم رنجه فرموده تشريف بياوريد در باغ باغبان هم رفته است اطاقها را تميز كند شام و نهار در همانجا در كارخانه طبخ مىشود مالها را هم در سر طويله ببنديم و كاه و جو از انبار ميدهيم ، سرهنگ با نهايت مناعت اظهار بشاشت نموده امر به حركت فرمودند ما از جلو و سوارها با اسبها در عقب و رعايا و مباشر مثل خدم و حشم اطراف ما را گرفته روانه باغ شديم در بين راه كه ميرفتيم كم‌كم رعايا متفرق شدند حوالى باغ كه رسيديم احدى باقى نمانده بود سرهنگ يك نفر را فرستاد در باغ هرچه در زد جوابى نشنيد برگشت ديگرى مأمور شد برود مباشر را بياورد محروم برگشت و ميگفت در قلعه را محكم بسته‌اند و مردها بهيئت مدافعه بالاى قلعه نشسته‌اند و غير از فحش\r\n\r\n\r\n","description":"","footnote":"\r\n( 1 ) - اولين كارخانه قندسازى به طرز جديد در سال 1273 شمسى در كهريزك 21 كيلومترى جنوب تهران از توابع شهر رى بوسيله يك شركت بلژيكى تأسيس شد و توانست مقدارى قند و شكر به بازار بفرستد ولى پس از چندى به علت رقابت بازرگانان بيگانه تعطيل گرديد .\r\n","page_name":" 57 ","page_number":91},
  {"content":"\r\n\r\nجواب ديگر نميدهند سرهنگ بناچار به طرف مهمانخانه برگشت و با نهايت تغير حكم كرد بروند در صحرا هرقدر از رعايا را ديدند بياورند ما هم در محل سابق خودمان نشسته منتظر لقمه نانى بوديم كه چند نفر سوار درشگه‌ئى را احاطه نموده وارد شدند برخواستيم باستقبال درشگه رفتيم يك وقت آميرزا آقاى اصفهانى با كمال اضطراب از درشگه بيرون جست و بما پيوست ، آميرزا آقا با حاجى ميرزا حسن ميانه نداشتند بلكه كمال عداوت را باهم داشتند ولى بنده با هيچكدام غير از آشنائى ظاهرى و مراوده و مختصر دوستى علاقه ديگر نداشتم و بىطرف بودم لهذا همان قدر كه آميرزا آقا اصفهانى از ديدار من خوشوقت شد از ملاقات رشديه دلتنگ گرديد ولى حاجى از ملاقات آميرزا آقا به ظاهر اظهار تأسف مينمود اما باطنا خوشحال بود و اين سفر بملاحظه عناد اين دو هم سفر با يكديگر براى من بسيار ناگوار تمام شد و متصل كارم اين بود كه آنها را نصيحت كنم يا آشتى بدهم چنان كه نگاشته خواهد شد ، در اين وقت تكليف سرهنگ هم بواسطه پاكتى كه تيمورخان نايب سوارها كه مأمور آقا ميرزا آقا بود معلوم شد و مضمون پاكت بامضاى سالار نصرت كه گويا از سرگردان سوارهاى كشيك‌خانه و بستگان امير بهادر است اين بود كه آخر منزل شما خراسان است مقصرين را امشب ببريد بخاتون آباد و فردا درشگه و گارى چاپارى براى شما ميفرستم اسبها را با چند نفر از سوارها مراجعت بدهيد فقط خودتان با دوازده نفر سوار با مقصرين برويد و شبها هم آنها را زنجير كنيد كه فرار نكنند و در هيچ چاپارخانه زياد از نيم ساعت توقف نكنيد شب و روز را متصل راه برويد و حكمى كه در جوف است بحكومت خراسان داده مقصرين را به او تحويل بدهيد و قبض رسيد گرفته بياوريد حكمى كه در جوف بود از عين الدوله خطاب بآصف الدوله « 1 » بود و مضمونش آنكه :\r\n\r\n\r\n","description":"","footnote":"\r\n( 1 ) - حاج غلامرضا خان شاهسون چند سال پس از ميرزا عبد الوهاب خان شيرازى بآصف الدوله -\r\n","page_name":" 58 ","page_number":92},
  {"content":"\r\n\r\nفدايت شوم جنابان مجد الاسلام و حاجى ميرزا حسن و ميرزا آقا را بمناسباتى فرستادم خراسان چندى در خدمت شما محفوظ بمانند و با احدى مراوده ننمايند تا بعد تكليف آنها معلوم شود .\r\nدر اينجا معلوم شد رفقاى ما حاجى ميرزا حسن و آقا ميرزا آقا هستند و محبس خراسان ، است از سرهنگ اجازه گرفتيم كه هركدام كاغذى بخانه‌هاى\r\n\r\n\r\n","description":"","footnote":"\r\nملقب گرديد پسر حاج حسين خان شهاب الملك چاپارچى باشى امير توپخانه است حاج حسين خان بسال 1291 نظام الدوله لقب گرفت و لقب سابق او به پسرش حاج غلامرضا خان داده شد پس از فوت حاج حسين خان كه بروز 22 محرم 1292 اتفاق افتاد حاج غلامرضا خان بحكومت كرمانشاه منصوب شد و پس از چندى بمركز احضار و حكومت آنجا به عهده محمود خان ناصر الملك قره‌گزلو واگذار شد در سال 1295 به حكومت كرمان منصوب پس از چندى از حكومت كرمان به علت شورش و انقلاب و قحط و غلامعزول و فيروز ميرزا فرنفرما ملقب به نصرت الدوله بايالت كرمان منصوب مىشود در سال 1299 بحكومت لرستان و بالاخره در سال 1309 والى عربستان ( خوزستان ) مىشود در سال 1313 نصرت الدين ميرزا سالار السلطنه استاندار خراسان و حاج غلامرضا خان شهاب الملك به پيشكارى وى منصوب مىشود و پس از اين سمت لقب آصف الدوله گرفت .\r\nحاج غلامرضا خان پس از مدت كوتاهى از خراسان احضار و در سال 1315 براى مرتبه دوم بحكمرانى سيستان و بلوچستان و كرمان منصوب مىشود و در اين مرتبه هم مصادف با قحطى و خشكسالى مىشود ناچار در اواخر صفر 1317 آصف الدوله احضار و حسنعلى خان گروسى امير نظام را بجاى او باستاندارى كرمان منصوب مينمايند آصف الدوله پس از ورود بتهران بوزارت خالصجات و حكمرانى پايتخت و سرپرستى ايلات حول و حوش مركز تعيين مىشود از بدبختى آصف الدوله اين اوقات مصادف با سفر مظفر الدين شاه به اروپا و مردم ايران از مسافرت شاه و ولخرجىهاى او و درباريان بخشم آمده و در باطن آصف الدوله عليه دولت و در ظاهر بضد آصف الدوله قيام كردند سه سال بعد يعنى در سال 1320 آصف الدوله بايالت فارس منصوب تا بالاخره در سال 1322 مجددا بفرمانفرمائى خراسان و سيستان منصوب گرديد .\r\nشيخ احمد مجد الاسلام در سال 1314 به حكم عين الدوله بكلات نادرى تبعيد مىشود در موقع حركت اظهار اميدوارى مىكند كه چون آصف الدوله والى خراسان قبلا حاكم كرمان بوده است و با او سابقه دارد در تبعيد به او بد نخواهد گذشت ولى اين آرزو نقش بر آب مىشود\r\n« مجله يغما سال 1342 »\r\n","page_name":" 59 ","page_number":93},
  {"content":"\r\n\r\nخودمان بنويسيم و لباس و مخارج راه بخواهيم سرهنگ هم بملاحظه اينكه شايد چيزى به خودش عايد شود ، اجازه داد قلمدانى كه سرهنگ همراه داشت بميان گذاشته هركدام شرحى نگاشتيم و مطالبه وجه و لباس و رخت‌خواب و اسباب نموديم و سلامتى خودمانرا هم با اهل خانه اطلاع داديم و جوف پاكت سرهنگ گذارديم و آن پاكت را يك نفر سوار برداشته روانه شهر شد .\r\n* * *\r\n\r\n","description":"","footnote":"","page_name":" 60 ","page_number":94},
  {"content":"\r\n\r\n\r\nفصل پنجم گناه ما چه بود\r\nاين فصل را با آنكه از ترتيب سفرنامه خارج است ولى چون هركس كتاب را بخواند ناچار به زبان حال از من يا ديگران اين سئوال را خواهد كرد و اگر نوشته نشود حمل بر جهالت مصنف مينمايد و كتاب را لايق خواندن نميدانند بلكه ناقص و مهملش ميشمارند لهذا ناچار بايد اين فصل بر اين كتاب اضافه شود و با آنكه از گناه خود خبرى ندارم و اين سئوال را بلا جواب ميپنداريم باز بقدرى كه ممكنم باشد تحقيق و تفتيش مينمايم شايد رشته مطلب بدست خوانندگان بيفتد و خودشان گناه ما را بفهمند و ضمنا عبرت بگيرند و پيرامون گناه نگردند و ما مقدمتا چنان كه فاتحه فصل را قرار داده‌ايم ميپرسيم ( گناه ما چه بود ) تا هركس هرچه ميداند ضميمه نمايد شايد اين معما حل شود ، اما تحقيق خودمان متوقف است بر فهميدن مصداق لفظ گناه لهذا ميگويم گناه در تمام عالم عبارتست از مخالفت قانون اساسى كه براى انتظام امور يك مملكت وضع شده است و حدود و حقوق بلكه نفوس و نواميس و اعراض اهالى آن مملكت در ظل حمايت و كنف رعايت آن قانون از تجاوزات نفوس ضاره محفوظ مينمايد و شك نيست كه حوزه بشر محتاج است به چنين قانونى و قانون را سياسيون عبارت از حرف يك كلمه ميدانند و اگرچه معنى قانون احكام كليه است كه منطبق بر مواد و موارد جزئيه باشد ولى چون\r\n\r\n","description":"","footnote":"","page_name":" 61 ","page_number":95},
  {"content":"\r\n\r\nانطباقا ناچار بايد بوجه وقاق باشد بناچار مستلزم همان معنى كه سياسيون گفته اند خواهد بود تساوى تمام افراد در مفهوم و مصداق قانون شرط اعظم تأسيس قانون است مگر آنكه فردى به جهتى از موضوع قانون خارج باشد يا باستثنا متصل يا استثناء منقطع يا فوات شرطى از شروط مقرره در تعيين مصداق يا تغييرى در اصل مفهوم ، و الا خروج بعضى مصاديق از مفهوم كلى باعث انهدام اساس كليت خواهد شد و اطلاق لفظ قانون بر چنين حكمى غلط است ، مثلا ميگويند « كل فاعل مرفوع » اين كلمه يا جمله را قانون نحوى ميشمارند و ناچار بايد تمام افراد فاعل مرفوع باشند اگر فاعلى بدون تقيدات مصطلحه از قبيل تصدر به حرف جر و ورود عامل نصب و امثال آنها مرفوع نباشد غلط صرف است اگر بگوئيم غلط نيست ناچار بايد بگوئيم قاعده كليت ندارد و قانون نخواهد بود و هكذا در ساير علوم همين كه حكمى را مصدر بيكى از ادات عموم از قبيل الف و لام استفراق يا لم و جميع و امثال آنها نمودند حتما بايد در تمام افراد و جميع مصاديق بهيئت اطراد باشد و در مقام تصريح معنى لفظى و بادى قانون همين اندازه بتحقيق كفايت است حالا برگرديم بمعنى قانون اساسى .\r\nهمين كه چند نفر يا چندين هزار نفر يا چندين گروه و مليون و ميليارد نفوس بنى آدم در يك جمع شدند بدون هيچ ترديد به حكم ضرورت ناچارند كه در ميان خودشان اصولى وضع نمايند كه در مراودات و معاملات و احتياجات به آن اصول رفتار نمايند و اختلاف كلمه و شقاق و نفاق و بالاخره جنگ و جدال ميانه آنها واقع نشود و ميزان امور آنها معلوم باشد كه در طى چه اصولى اداره مىشود و آن اصول كليه را يا خدا وضع فرموده و بتوسط يكى از پيغمبرانش ميان مردم تأسيس و نشر نموده يا آنكه سلطان يا حكيم و امثال آنها تأسيس نموده ، اگر از جانب خداوند باشد آن را شريعت و مذهب و قانون الهى و كتاب آسمانى مينامند\r\n\r\n","description":"","footnote":"","page_name":" 62 ","page_number":96},
  {"content":"\r\n\r\nو اگر واضع آن مخلوق باشد باسم همان واضع نام مىبرند مثل كد ناپلئون و غيره و هر دو ناچار بمناسبت حال و مزاج و محل و دماغ اهالى وضع شده و قانون الهى البته مطابق احكام فطرت و مبنى بر اصول عدالت است اما قانون مخلوق هم ممكن است عادلانه وضع شده باشد ولى در هر صورت خواه ظالمانه و بر خلاف مقتضيات طبيعت و خواه عادلانه ناچار بايد انطباق و اطراد داشته باشد و الا هيئت قانونيت نميكرد و سمت رسميت نپذيرد و صد هزار درجه قانون ظالمانه مطرده بهتر است از قانون عادلانه عالما نه غير مطردهء زيرا كه در صورت اطراد هر قدر مبنى قانون ظلم و بيداد باشد باز تكليف تمام افراد معين خواهد بود و انسان همين كه تكليف اخرى خودش را دانست و نيز دانست كه اين حكم ظالمانه انحصار به او ندارد بلكه شاه و گدا در او مساوى هستند البته تمكين و اطاعت مينمايد بلكه راحت مىشود و همين است معنى كلمه جامعه حكيمانه كه گفته‌اند ( ظلم باالسويه عدل است ) و نيز معنى و مقصود از اين جمله نيز مفهوم مىشود ( البلية اذا عمت طابت ) و براى فهم مردم مثالى ساده نقل مينمائيم ، اگر از طرف حكومت مقتدره حكم شود از هر نفسى از محكومين ده تومان بناحق گرفته شود حتما اين حكم را هم مراعات و اطاعت نمايند و بدون شبهه و ترديد بگيرند و از احدى عذر نپذيرند تا آنكه حكم شود بعضى از مردم ده تومان بدهند البته حكم اولى بمراتب بهتر از ثانى است چرا كه ميانه احدى از احاد فرق نميگذارند و تمام افراد را مساوى ميپندارند و تكليف همه معلوم است كه بايد ده تومان بهر وسيله كه باشد حاضر نموده تقديم كارپردازان حكومت نمايند و نظام عالم از اين حكم ظالمانه برهم نخواهد خورد اما حكم دوم نظام عالم را برهم مىزند زيرا كه همه يا اغلب مردم بعنوان و اميد اينكه شايد قرعه سعادت بنام آنها بيافتد و از اشخاصى باشند كه ده تومان قسمت آنها شود دست از كار و كسب خود ميكشند و ضرر معلوم را باعتبار نفع موهوم تحميل\r\n\r\n","description":"","footnote":"","page_name":" 63 ","page_number":97},
  {"content":"\r\n\r\nمينمايد و چه عاقبت به آنها برسد يا نرسد بخسارت فوق العاده مبتلا شده‌اند و تا مدتى تكليف خود را گم كرده‌اند و اين مثال ديگر را هم ميگويم اگرچه ميدانم خوانندگان باور نخواهند كرد و آن اين است عقيده بنده نگارنده بر اين است كه اگر انسان محكوم بقتل باشد راحت‌تر از اين است كه در حبس مردد باشد و لا سيما حبس آصف الدوله ، چه در هر ساعت خان نايب يا خان‌باشى ميآمدند و خبرى تازه ميآوردند گاهى ميگفتند حكم شد شما را بسيستان ببريم گاهى از كلات مذاكره ميكردند گاهى تهديدات ديگر مينمودند و چون ما ميدانستيم آصف الدوله از اشخاصى است كه باالطبع ميل دارد جنس بنى آدم و لاسيما اشخاص قانون‌طلب را بهر قسم ممكن باشد بديار عدم گسيل دارد و تاكنون چقدرها شايد از امثال ما را كشته و بىگناه به خون آغشته ، لهذا هر ساعتى براى ما هزار قسم مرگ و هر لقمه‌ى كه از غذاى او ميخورديم چندين دفعه ميمرديم . مجملا از مطلب خارج نشويم حق همين است كه گفته‌اند ( ظلم باالسويه عدل است ) حالا كه تا يكدرجه معنى قانون اساسى معلوم شد و دانستيم كه قانون اساسى چيزيست كه اساس عيش بنى آدم و نظام عالم بسته به او است پس ميتوانيم بگوئيم هركس از اين قانون تخلف نمايد و از احكام او سرپيچى نمايد گناهكار است چه لطمه بر اساس آسايش وارد آورده و رخنه در بناى محكم آبادى نموده و دشمنى با خودش و هموطنان و همجنسان خودش كرده و بالاخره گناهكار است و مستحق عقوبت و دمار و حافظين قانون كه در هر مملكت طايفه مخصوص هستند كه از خوان احسان قانون نان ميخورند و حفظ او را مينمايند ، خواه سرباز و سالدات گفته شوند خواه سلطان يا علماء و مختصرا چه از طبقه روحانيين باشد در صورتى كه قانون الهى باشد و يا سلطه دولتى باشد در صورتى كه قانون بشرى باشد بايد مخالف او را مجازات بدهند كه ديگران عبرت بگيرند ، در مخالفت قانون جرأت نكنند و اگر\r\n\r\n","description":"","footnote":"","page_name":" 64 ","page_number":98},
  {"content":"\r\n\r\nاين مجازات قانونى در عالم نباشد هرگز آن قانون دوام نكند و اطراد پيدا ننمايند ، و با عدم اطراد اطلاق لفظ قانون بر او غلط محض است . و اينكه ما گاهى ميگوئيم قانون بايد مطرد باشد و قانون غير مطرد غلط است ، از تنگى عبارت است ، و الا با عدم اطراد امكان ندارد بتوان لفظ قانون اطلاق نمود ، بهر حال مخالفت قانون گناه است . و مخالف گناهكار و مجازات او به حكم عدل لازم و آن مجازات بلسان بشريعت به حد و تعذير تعبير مىشود و از لسان سلطنت تنبيه و و سياست و هرچند اولا و باالذات ايذاء مردم ظلم است ، ولى ثانيا و باالعرض عين عدل و داد است نه ظلم و بيداد ، چرا كه به ميزان قاعده « طبيعة الاهم فا الاهم »\r\n ترحم بر پلنگ تيز دندان * ستمكارى بود بر گوسفندان \r\nدرست است كه اعدام نفوس اولين گناه است ولى بعضى اوقات اولين حسنه است و آن در صورتى است كه حفظ نوع مربوط به آن باشد ، هيچ عاقلى حاضر نميشود انگشتى را قطع نمايد ، ولى اگر شقاقلوس شد راضى مىشود كه آن را قطع نمايند تا بساير اعضاء و جوارح اثر و سرايت ننمايد و هكذا همين قسم كه در ملك بدن اجرا مىشود در يك مملكت هم اجرا مىشود ، و نظام نوعى همان نظام شخصى است با چندين هزار درجه اهميت ، بنابراين چنان كه گفتيم مخالف قانون اساسى گناهكار است و مجازات و تنبيه و سياست او لازم و ناچار و اقسام تنبيه و تأديب از قبيل حد شرعى ، كشتن و نفى بلد كردن ، و تازيانه زدن ، و دست بريدن ، و و صدمه و الزامات عرفيه ، مثل حبس كردن ، جريمه كردن و و و بسيار است ، و مناط در تمام يكى است ، و بالاخره چون كارى كرده كه منافى طبيعت كليه و هيئت اجتماعيه بوده لهذا بايد كارى با او بكنند كه بر خلاف طبيعت شخصيه او است و هرچه گناه نوعى سخت‌تر باشد اذيت و آزار او ناگوارتر خواهد بود ، اين است معنى گناه و سبب مجازات گناهكار بعد از تمهيد اين مقدمه ميرويم سر مطلب\r\n\r\n","description":"","footnote":"","page_name":" 65 ","page_number":99},
  {"content":"\r\n\r\nخودمان ، و سؤال اولى خود را تكرار مينمايم و ميپرسم ( آيا گناه ما چه بود ) بنا به اين تقريرات صريحا ميگوئيم در ايران ابدا گناهكار نيست ، چرا كه گناه مخالف قانون كليه است ، چه قانون الهى ، چه قانون موضوعى عرفى ، ولى بدبختانه در ايران هيچكدام از آنها وجود ندارند ، نه قانون ديانت رواج دارد ، نه اخلاق انسانيت ، بعبارت ساده‌تر بگوئيم اهالى ايران نه تمدن دارند نه تدين و هيچ قسم پروگرام و قانونى در ميانه آنها مراعات نميشود ، پس چگونه ميتوانيم گناهكار را معين نمائيم و مسلم است اين حرف در تمام دنيا حتى در وحشيان افريقا اسباب تعجب خواهد شد كه چگونه ممكن است سى كرور مخلوق بدون نظام واحد و قانون مطرد زندگانى نمايند ، ولى عما قريب من همين ادعا را براى همه برهانى خواهم كرد تا هيچكس نتواند شبهه نمايد و مرا بغرض نسبت دهد و اينكه من عيب مملكت و ملت خودم را ميگويم و مينويسم نه از دشمنى است ، و نه از راه غرض شخصى بلكه تمام بملاحظه اين است كه شايد اين اسلوب غير مطلوب را ترك كند ، و وضع مطلوب را پيش گيرند و در واقع درد را ميشماريم تا اطباء بمعالجه‌اش پردازند ، نه اينكه نااميد شوند و بمهلكه‌اش اندازند ، چه هيچ طبيب نميتواند مريض خود را علاج نمايد ، مگر بعد از آنكه كيفيت مرض را استنباط و استخراج نموده باشد . اينكه گفتم اهالى ايران ديانت ندارند يا متمدن نيستند ، مناط اقليت است ، نه كليه افراد و در تمام اطلاقات حكم كلى دايرمدار اغلب است ، نه استفراق افرادى و از قبيل سلب عموم است ، نه عموم سلب و همينقدر كه نصف يا بيشتر مردم تابع قانون نباشند سلب قانون از كل ممكن است بلكه اگر ده يك مردم هم مخالف قانون باشند ميتوان همه را بىقانون گفت از اين درجه هم ترقى ميكنيم و ميگوئيم در هر مملكت كه ممكن باشد بدون سبب موجه و عذر مشروع كسى مخالفت از قانون كليه آن مملكت بنمايد و مجازات نداشته باشد بدون هيچ\r\n\r\n","description":"","footnote":"","page_name":" 66 ","page_number":100},
  {"content":"\r\n\r\nترديد آن مملكت بىقانون است حالا بايد وضع اهالى ايران را سنجيد تا درست مكشوف شود كه آيا ديانت دارند يا خير ، البته همه ميدانند اديان الهيه مركب از دو قسم احكام است يكى عبادات و ديگرى معاملات ، يك قسم تكليف انسان است با خداى خودش و قسمى تكليف انسان با ابناء جنس خودش و قسم اول هم اگر چه بملاحظه قوام قانون معاملات وضع شده يعنى عبادت كردن انسان را مهذب مينمايد و انسان مهذب كه بخداى خود ارتباط و آشنائى داشته باشد ممكن نيست در معاملاتش هم بر خلاف ترتيب مشروع اقدامى نمايد ولى بحث از آن از موضوع سفرنامه ما خارج است و رجوع به همان موازين كليه و قوانين معموله معاملات مينمائيم تا بر همه كس معلوم شود كه ديانت در ايران وجود خارجى ندارد ، از جمله احكام شرعيه مسلمه شريعت مطهره اسلام حرمت ربا است و هيچ كس شبهه در حرمت او ندارد و صريح كتاب مبين است  ( أَحَلَّ اللَّهُ الْبَيْعَ وَ حَرَّمَ الرِّبا )  و با آنهمه اصرار كه در حرمت او شده و دهنده و گيرنده و شاهد و نويسنده را لعن فرموده‌اند ، امروز در تمام اين مملكت هيچ عملى به قدر دادن و گرفتن ربا رواج ندارد ، بعض علماء اعلام هم ميدهند و هم ميگيرند بالاتر از همه آنكه آستانه مقدسه حضرت ثامن الائمه ارواحنا فداه در سال مبالغى ببانك استقراضى روس فرع ميدهد و يك نفر نيست اين عمل را بشناعت ياد نمايد و نميتوانيم بگوئيم ايرانيان بخصوص اين حكم ايمان ندارند ، ( يؤمنون ببعض و يكفرون ببعض ) از خواص كفار و منافقين است ، نه شعار مؤمنين ، حرمت غيبت كردن يعنى پشت سر مردم چيزى بگويند كه اگر بشنود مكدر شود ار محرمات مسلمه اسلام است و نهى صريح در كتاب عزيز دارد  ( وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ )  و به اين نهى صريح و تنزيل غيبت به منزله خوردن گوشت برادر مرده ، باز تمام ايرانيان شب و روز غيبت مينمايند و مطلقا پرهيزى ندارند و در هيچ مجلس نيست كه نقل آن غيبت ديگران نباشد\r\n\r\n","description":"","footnote":"","page_name":" 67 ","page_number":101},
  {"content":"\r\n\r\nخوردن مال صغير و يتيم در شرع اسلام گناهى عظيم است ، بلكه در تمام شرايع و اديان عالم حرام است شرب خمر در اسلام حرام و شارب مستوجب حد شرعى كه عبارت از هشتاد تازيانه باشد و بدون ترديد ميگويم يك ثلث از مردها و عشر زنهاى ايران بطور عادت بشرب خمر مشغولند ، رؤساى عرفى كه حتما بايد بخورند و گويا از لوازم بزرگى و شاهزادگى و خان زادگى و فرنگى مآبى استعمال مسكرات است . بعلاوه از اينكه از شراب و عرق داخلى دست رنج ارمنى و گبر و يهودى ميخورند از بلاد خارجه هم متصل صندوق كنياك و ودكا و ليكر و آبجو و امثال آنها وارد مينمايند ، و تقريبا سالى دو كرور تومان دربهاى اين گونه امتعه بكارخانجات اروپا تسليم مينمايند امروزه عقلاى عالم و مخصوصا حكماى اروپا ضرر فوق العاده استعمال مسكرات را فهميده‌اند و ابدا استعمال آن را تجويز نمينمايند ، و با آنكه در شرع آنها محكوم بحرمت نيست و حكومتى هم حد اعتدال او را ممانعت نمينمايند و بآزادى ميتوان تا يكدرجه استعمال نمود ولى بملاحظه حفظ صحت اروپائيها نميخورند و آنها هم كه ميخورند فقط در وقت شام و نهار بقلت و اختصار ميخورند و در ايران يا آنكه شرعا حرام و عرفا هم مورد سياست سخت و تنبيه سخت هست كمتر كسى است كه نخورد يا اگر مىخورد به حد اعتدال استعمال نمايد ، خيلى مضحك است اين قصه كه يكى از دانشمندان گفت در شهر تهران در سر چهار سوق كه مركز داروغه شهر است شبى عبور ميكردم ديدم آدمهاى داروغه يكى را به چوب بسته‌اند ، و خود داروغه در اطاق نشسته سؤال كردم چرا اين شخص را چوب ميزنند گفت شراب خورده گفتم داروغه را مىبينم كه شيشه و گيلاس در جلو دارد و گاهى مينوشد آيا چه دوائى است ، گفتند شراب است ، گفتم سبحان اللّه ! داروغه شراب مىخورد و و شرابخور را چوب مىزند ؟ گفتند عجب آدم احمقى هستى داروغه چه دخل دارد به اين مرد كه بىسروپا ، البته او بايد بخورد كتك هم بزند و اين عقيده در تمام ايران رايج است كه ولات امور از تكاليف نوعيه آزاد هستند و بر آنها بحث\r\n\r\n","description":"","footnote":"","page_name":" 68 ","page_number":102},
  {"content":"\r\n\r\nنيست و از اين قبيل بسيار است .\r\nدروغ گفتن در تمام اديان حرام و قبيح است و همه ميدانند كه عادت بدروغ لطمه بزرگى بتمدن عالم وارد ميآورد و ممكن نيست اشخاص باشرف بر خلاف واقع صحبتى بنمايند . ولى در ايران نه عشر مردم شب و روز دروغ ميگويند و كمتر اتفاق ميافتد كلمه راست بگويند بعلاوه از مقام حاجت بدون هيچ اقتضا دروغ ميگويند و خواب جعل مينمايند ، و تعارفات دروغ با يكديگر ميگويند ، بلكه بر سر دينار و درمى بيع و محاضر دروغ ميگويند و ميتوانيم بگوئيم دروغ در ايران شأنى دارد ، و مخصوصا پول ميدهند تا دروغ بشنوند ، و هنر دروغ گفتن از هنرهائى است كه جمعى كثير از اين ممر معاش ميكنند ، و بمراتب عاليه و مناصب ساميه ميرسند ، راستى فراموش كردم شعر و شاعر را بشمارم كه براى پيرمرد هفتاد ساله قدخميده بدشكل و لاغر بديحه ميسازد و قدرتش را رستم ، و قدش را سرو ، و سيمايش را فرشته ميخواند ، و عوض آنكه شنونده دلتنگ و بخواننده سرزنش بنمايد ، در حضور هزار نفر اظهار مسرت و رضايت مينمايد ، و مبلغى وجه نقد در ازاى اين دروغها انعام وصله ميبخشد و شال و عبا و خلعت ميدهد و هيچ خجالت نميكشد كه اين همه دروغها را درباره‌اش ميگويند و ميخوانند بلكه سعى ميكنند آن دروغها را منتشر نمايند ، و در اين مسئله حرفهاى خوب و قصه‌هاى مرغوب دارم اما ميترسم حجم كتاب من زياد شود و باعث عدم رغبت خوانندگان گردد ، لهذا صرف نظر مينمايم و از اين نكته هم نميتوانيم درگذريم و خود را معاف بدارم كه منهم مادامى كه روزنامه مىنوشتم سرا بعض نسبت‌هاى دروغ به مردم مىدادم و اينكه احمقى را بسمارك « 1 » و ديوانه وحشى را بوذرجمهر مينوشتم ولى من تنها مقصر\r\n\r\n\r\n","description":"","footnote":"\r\n( 1 ) بارون اتو ادوارد لئوپولد پرنس فن بيسمارك ، يكى از نجبا و ملاك‌زادگان پروس بود كه بسال 1815 متولد گرديد ، ويلهلم اول امپراطور پروس او را به صدر اعظمى برگزيد ، -\r\n","page_name":" 69 ","page_number":103},
  {"content":"\r\n\r\nنيستم بلكه تقصير بر وضع مملكت است ، كه از بس دروغ رواج دارد و بزرگان ما مايل بشنيدن هستند و هم‌قلمان من بملاحظه خوش آمد آنها متصل گفته و نوشته‌اند منهم ناچارم روش آنها را تا يكدرجه مراعات كنم ، و عذر هم در يكى از شماره‌هاى روزنامه ادب « 1 » خواستم و اين شعر را هم نوشتم :\r\n\r\n\r\n","description":"","footnote":"\r\nاو مردى متكبر ، مستبد بود و به اكثريت و به اقليت پارلمانى و آزادى مطبوعات و دسته‌هاى سياسى و حوزه‌هاى مذهبى عقيده نداشت و حل و عقد قضاياى سياسى و رفع اختلافات و مشكلات را ميان خون و فولاد جستجو ميكرد و به همين جهت او را صدر اعظم « يولادين » نام نهاده‌اند . در سال 1866 به اطريش حمله كرد و در محل « كوتيك گراتس » سپاه اتريش را شكست عظيمى داد و اتريش طبق تعهدنامه پراك به كلى از مداخله در ممالك آلمان صرف‌نظر كرد ، و ممالك مزبور بنام « اتحاديه آلمان شمالى » تشكيل مملكتى متحد دادند كه رياست آن با پروس بود و بيسمارك علاوه بر سمت صدارت پروس عنوان وزير اول اين مملكت متحد را نيز دارا بود . در 1870 جنگ پروس و فرانسه واقع شد كه بشكست ناپلئون سوم منجر گرديد ، و دو ولايت « آلزاس و لرن » نيز به پروس ملحق گرديد و ويلهلم اول بنام امپراطور آلمان در قصر و رساى تاج بر سر گذاشت و بيسمارك صدراعظمى آلمان را پيدا كرد در سياست داخلى بيسمارك علاوه بر يك سلسله قوانين ، براى اداره امپراطورى وسيع آلمان براى از بين بردن كاتوليكهاى آلمان كه از اوامر پاپ اطاعت ميكردند احكامى سخت بر ضد آنها صادر نمود ولى پيروز نشد و با پاپ صلح نمود ، بيسمارك در سال 1898 بدرود حيات گفت و مدت بيست سال امپراطورى آلمان را اداره نمود .\r\n( 1 ) - اديب الممالك در سال 1321 قمرى بتهران آمد و برحسب امر مظفر الدينشاه و تصويب نديم السلطان وزير انطباعات و جرايد مأمور مىشود كه اداره روزنامه خود را از مشهد بتهران منتقل نمايد و از اينجهت روزنامه را در تهران بتاريخ دوشنبه 27 رجب 1321 قمرى منتشر ساخت . بنا بر اين تا سال 1324 قمرى رويهمرفته سه سال روزنامه ادب در تهران انتشار يافت و در فواصل اين مدت يعنى از اواخر 1320 قمرى تا شوال 1314 كه سردبيرى روزنامه مجلس به عهده اديب الممالك واگذار شده بود و قسمت فارسى روزنامه ارشاد بادكوبه را به عهده داشته است اديب الممالك مستقيما در كار روزنامه « ادب » دخالتى نداشته روزنامه بدبيرى و سردبيرى مرحوم مجد الاسلام منتشر ميشده است مخصوص در سال 1323 كه اديب الممالك در بادكوبه بود . و هيچ مداخله‌اى در كار روزنامه ادب نداشته است ، نكته‌اى كه اشاره بدان لازم است اينست كه با اينكه مجد الاسلام كرمانى مدتى مستقلا عهده‌دار نگارش روزنامه ادب و اداره روزنامه در دست او بود . باوجوداين همه وقت عنوان روزنامه اديب الممالك نوشته شده است . براى اولين بار اسم مجد الاسلام در آخر صفحه 8 -\r\n","page_name":" 70 ","page_number":104},
  {"content":"\r\n\r\n مرا ز دست هنرهاى خويشتن فرياد * كه هر يكى به دو صد گونه داردم ناشاد\r\nگهى لقب دهم آشفته زنگئى راحور * گهى خطاب كنم نفس سفلهء را راد \r\nگذشته از اين عذر ، آخر من هم از اهل همين مملكتم ، و معتاد به همين عادت و ايراد من بر خودم هم وارد است هم چنان كه بر ديگران وارد است و هم آن قسم كه ديگران دروغ گفتن را هنر خود ميدانند و از راه دروغ معاش مينمايند ، من هم در ميان سى كرور دروغگو ناچارم مثلا فلان دشمن جانى من كه اظهار عشق و محبت به من مينمايد و ميدانم دروغ ميگويد و الا آن به خون من تشنه است ولى ولى چارهء غير از مفاوضه به مثل ندارم و لابد بايد بگويم من هم هميشه در فكر سركار هستم و كمال اشتياق را به زيارت سركار عالى دارم ، بارى بقدرى دروغ در ايران شيوع دارد كه از هزار نفر يك نفر و از هزار كلمه يك كلمه راستگو و راست نيست ، نه حرفهاى عاديه و نه اخبار و نه تعارفات رسميه و كليه ، فضاى اين مملكت پر است از يكقطعه ابر مظالم كه دروغ باشد بزرگان كه دروغ ميگويند بحسن سلوك و پلتيك دانى معروف ميشوند متوسطين بچرب‌زبانى و هكذا و بالاخره همه دروغ ميگويند ، و متصل قسم دروغ ميخورند در تمام ايران يكنفر كاسب نيست كه قيمت متاع خود را راست بگويد بلكه اولا بتعارف ميگذراند كه قيمت يعنى چه مال خودتان است قابل اين مذاكرات نيست ، ثانيا خريدار ميگويد مرحمت شما زياد خيلى ممنون التفات شما هستم ولى خريدشرا بفرمائيد ميگويد\r\n\r\n\r\n","description":"","footnote":"\r\nشماره 174 سال چهارم مىبينيم معلوم مىشود كه شدت علاقه و دوستى كه ميان اين دو نويسنده دانشمند و شاعر فرزانه وجود داشته مانع از آن بوده است كه مجد الاسلام دست بتظاهراتى بزند و يا بخواهد بوسيله روزنامه ادب كه ملك خاص اديب الممالك بوده براى خودشان و عنوان قرار دهد و اين عمل خيلى فداكارى و از خود گذشتگى ميخواهد كه كسى همه امور و روزنامه بعهده‌اش باشد بدون اينكه كوچكترين سمت ظاهرى براى خود قرار دهد .\r\n« تاريخ جرايد و مجلات تأليف مرحوم محمد صدر هاشمى »\r\n","page_name":" 71 ","page_number":105},
  {"content":"\r\n\r\nتصدق شما شوم چه كار بخريدش داريد ، بنده هرچه دارم ملك مطلق خود حضرتعالى است اين جزئى كه لياقت ندارد ، تمام دكان يا مغازه مال خودتان است ، باز خريدار اصرار مىكند و ميگويد دوستى شما مسلم است ، اما قانون معامله اقتضاى تعارف ندارد ، فروشنده ميگويد صحيح است اما حالا معامله نيست تقديم جنابعالى است خيلى متشكرم كه اين متاع نالايق مطبوع طبع مبارك شده هرچه خودتان ميل داريد مرحمت كنيد ، خريدار بيچاره مجددا اصرار مينمايد كه خواهش دارم خريدش را معين فرمائيد ، باز فروشنده ميگويد هرچه سركار مرحمت كنيد تبركا و تبرا به عنوان مايه جيب قبول خواهم كرد ، خريدار ميگويد ميل دارم بشما هم ضررى وارد نشود و قيمت را داده باشم فروشنده ميگويد ضرر يعنى چه ، همه فداى سر سركار ، مجملا بعد از دو ساعت كش‌ومكش عاقبت ميگويد سى تومان مرحمت كنيد خريدار از شنيدن حرف فروشنده فرار مىكند و با نهايت خجلت راه افتاده ، ميگويد چشم خدمت شما ميرسم ، فروشنده اصرار مينمايد كه هرچه دلتان ميخواهد مرحمت كنيد من بى خود فضولى كردم ، خريدار برميگردد ، استدعا دارم خريد او را معين فرمائيد تا ميزان فروش بدست بيايد ، فروشنده درست نميتوانم معين كنم چرا كه بوعدهء خريده شده ، خريدار ميگويد نقلى ندارد مبلغ را معين كنيد ملاحظه وعده‌اش هم خواهد شد ، آنگاه نگاهى بدستك و دفتر خود نموده ميگويد بيست و سه تومان سه ماه وعده ، قدرى انگشتان خود را ميشمارد ، خريدار ملاحظه مىكند كه اصلش اين متاع دوازده تومان زيادتر ارزش ندارد ، و باز با نهايت خجلت راه ميافتد كه انشاء اللّه فردا خدمت شما ميرسم ، باز فروشنده ميدود و دامان او را گرفته ميگويد آقاجان بنده كه از شما مطالبه وجهى نكرده‌ام هرچه دارم متعلق بخودتان است ، هرچه دلتان ميخواهد مرحمت كنيد ، مختصرا دو ساعت خريدار بيچاره را معطل مينمايد و ده هزار قسم حضرت عباس و كلام اللّه مجيد و امامزاده\r\n\r\n","description":"","footnote":"","page_name":" 72 ","page_number":106},
  {"content":"\r\n\r\nو امام‌زاده زيد و حضرت عبد العظيم و غير هم ياد مينمايد و عاقبت به همان دوازده تومان متاع خود را ميفروشد حالا تصور بفرمائيد ، اگر از اول بطور صداقت اظهار ميكرد كه اين متاعرا يك كلمه دوازده تومان مىدهم نه خودشرا معطل ميكرد و نه خريدار و نه اينهمه زباندرازى ميكرد و نه قسم دروغ مىخورد ، مختصرا آنكه اهالى نوعا هيچ عمل زشت را مكروه نميشمارند و اگر كارى را هم به ظاهر تقبيح نمايند در باطن خودشان به همان قبح رفتار ميكنند و شواهد اين مدعى بسيار است كه شرح هريك منافى اسلوب سفرنامه است ، و به همين دو سه مثال كه نقل كرديم قناعت مينمائيم .\r\nاما محرمات سياسى يعنى اعمالى كه مخالف قانون اساسى است ، اولا اين قسم محرمات در اين مملكت نيست ، چرا كه قانون نيست و قانون اين مملكت عبارت از كتاب مدون و فصول معين نيست كه براى هر ادارهء پروگرام و ترتيبى مخصوص نوشته شده باشد و تكليف مدير و اجزاء آن قانون از روى آن معلوم باشد بلكه قانون در ايران عبارت است از رأى و اراده حاكم و وزير و ساير رؤسا هركدام به قدر مرتبه و مقاميكه دارند مثلا حاكم كرمان يا فارس يا شهر ديگر و همچنين وزير عدليه و وزير نظميه و وزير ماليه تا مقام منيع صدارت عظمى و كليه اشخاصيكه بر ديگران حق فرمانروائى دارند حتى كدخدايان و پاكار فلان قريه در حوادث واقعه بلا تأمل باراده شخصيه خودشان ميانه مردم حكمرانى مينمايند و مثل اينكه مجتهدين در مسائل از خودشان رأى مخصوصى دارند ، و فتوائى خاص ميدهند آنها از روى قواعد فقهيه است و در هر مسئله هر رأى كه اختيار نمود همه وقت بر همان عقيده باقى است و كمتر اتفاق ميافتد كه تجديد رأى برايش حاصل شود ، توضيح آنكه مسائل دينيه و ابواب فقهيه از ابتداء طهارت تا انتهاى ديات كه عبارت است از يكدورد فقه و مسائل فروعيه از عبادات و معاملات و مناكحات و محاكمات\r\n\r\n","description":"","footnote":"","page_name":" 73 ","page_number":107},
  {"content":"\r\n\r\nو حدود ، ديات بر دو قسم است ، يا آنكه حكم مسئله اتفاقى و اجماعى فقها است و بواسطه وضوح مبنى و صراحت معنى و دليل جامع و نص قاطع هيچكس نميتواند شبهه در آن بنمايد ، از قبيل حرمت زنا و امثالها و يا آنكه محل اختلاف است و از تعارض نصين يا اجمال نص با فقه آن نص يا عروض شبههء و ديگر مبنى انظار مجتهدين در آن متفاوت و خبرى را كه يكى دليل دانسته و وافى به مقصود پنداشته ديگرى ناقص انگاشته كه اغلب مسائل مدونه علم اصول همين مباحثه است ، حجيه ظن خاص و عام و ظن مطلق و عدم حجيه قياس و رجوع باصل برائت و احتياط و تخير و استصحاب و تعيين موارد و جريان آنها تمام از همين قبيل است ، مجملا در موقعى كه مسائل محل خلاف نباشد البته هيچكس اختلاف رأى در آنجاها را ندارد و همه وقت رأى و فتواى يكى است و در مسائل خلاقيه هم چون مبتنى خلاف اختلاف دو دليل است و ميانه دو نفر يا دو طايفه در فهم مقصود اختلاف واقع شده است ولى هركدام از آنها در رأى خودشان مستبد و مستقيم هستند مثلا در طهارت و نجاست اهل كتاب ميانه فقها و عظام اختلاف است آنها كه قائل به طهارتند ميگويند ازادله اربعه يعنى كتاب و سنت و اجماع و عقل كه هستند تمام احكام شرعيه هستند اينطور استنباط كرده‌ايم و آنها كه قايل بنجاستند نيز همين ادعا را دارند و حاصل آنكه اختلاف ميانه دو نفر است نه يك نفر در يك مسئله صاحب آراء متعدده متناقضه باشد ولى حكام عرف چون احكامشان مبنى بر هيچ قاعده نيست هر ساعتى حكمى دارند و عقيده ديگرى اظهار ميدارند ، مثلا دزد را در نزد حاكم ميآورند ، اگر مكنتى دارد و ميتوان جريمه از او گرفت يا بستگى بيكى از آقايان و اعيان شهر دارد يا كسى از محترمين در دار الحكومه حاضر است و بشفاعت او اقدام مىكند يا شخص حاكم دماغى داشته باشد و تلگراف خوبى از تهران برايش رسيده باشد يا فايده عمده از محلى برده باشد يا امرى ديگر از همين قبيل ، با نهايت تلطف او را ميبخشد يا\r\n\r\n","description":"","footnote":"","page_name":" 74 ","page_number":108},
  {"content":"\r\n\r\nآنكه مختصر چوبى به او مىزند و مرخص ميفرمايد و اگر بالعكس از جائى ديگر دلتنگ باشد و متغير و متأثر باشد حكم بقتل و توپ بستن و بدار آويختن و شقه كردن مينمايد و هكذا در ساير جنايات ، پس حكم مخصوص و قاعده منصوص نيست براى و اراده حكومت مناط است و آن هم در هر ساعتى قسمى اقتضا دارد و دايرمدار حوادث انتفاعيه است ، قتل نفس در هر وقتى حكمى دارد و اگر مقتول از دشمنان حاكم باشد قاتل مستحق خلعت و انعام هم خواهد بود و اگر از بستگان يكى از بزرگان شهر و آقايان باشد يا به خانه يكى از آنها پناه ببرد يا مبلغ گزافى تقديم بدهد مورد عفو و اغماض ، و اگر قاتل قابل اين عناوين نباشد و ورثه مقتول تقديم قابلى بدهند ، البته به حكم قرآن و قانون خدا ( النفس بالنفس ) بايد مجازات يابد و قصاص شرعى شود ، حاصل آنكه در همچو مملكتى و همچو حالتى كه هيچ حكمى بدون هيچ تكليفى معين نيست چگونه مىشود گناه كسى را معلوم يا كسى را بگناهى متهم داشت ، بلى يك قسم گناه است كه گويا گناه ما هم از همان قبيل باشد و اين قسم گناه اگرچه عنوانى در خارج ندارد و در هيچ كتاب نوشته نشده است ولى ميتوانم از مشاهده نظائرى كه در خارج مشاهده مىشود حدس بزنيم و بقول علماء مفهوم انتزاعى از مصاديق خارجيه ترتيب بدهيم و آن اينست كه اگر كسى وجودش منافى پيشرفت امور بزرگان و رجال مملكت و امناء دولت واقع شود در طرد و تبعيد و نفى و اعدام او سعى بليغ خواهند كرد و در اصطلاح خودشان اينرا رفع مانع ميگويند و يا اينكه بملاحظه پيشرفت امرى يا ترسانيدن و تهديد جمعى از وزراء مختار مملكت يا حاضر ميشوند كه بيگناهى را وسيله ترقى خود قرار داده جان و مال آزاديش را از او بگيرند تا شايد به قصد موهوم خود فايز شوند و اين عمل از سوابق زمان در مملكت ايران ميانه وزراء و اعيان متداول بوده و هست و نميدانم مخترع آن‌كه بوده از وقتى كه ديده و شنيده‌ايم اين عمل قبيح شيوع داشته است\r\n\r\n","description":"","footnote":"","page_name":" 75 ","page_number":109},
  {"content":"\r\n\r\nو لا سيما از دوره شاهنشاه سعيد ناصر الدين شاه به اين طرف كسب اعميت و اهميت نموده و جهتش اين بوده كه در اين دوره مردم فى الجمله بر اوضاع عالم مستحضر و از وضع ناگوار خودشان متأثر و بناى ايراد را گذارده و زمزمه اصلاحات كردند و البته وزراء به اين حرفها راضى نبودند و در مقام دفع گويندگان و تأديب شنوندگان برآمدند و محض توضيح مجبوريم شمهء از تاريخ بنگاريم .\r\n* * *\r\n\r\n","description":"","footnote":"","page_name":" 76 ","page_number":110},
  {"content":"\r\n\r\n\r\nفصل ششم شمه‌اى از تاريخ\r\nقبل از جلوس ناصر الدين شاه باريكه سلطنت ايران ، ما بين ايران و اروپا مراودهء چندان نبود و كسى از اوضاع اروپا استحضار نداشت و هركسى فى الجمله بتاريخ آشنا باشد ميداند در اوائل جلوس مرحوم ناصر الدين شاه ميرزا تقى خان « 1 »\r\n\r\n\r\n","description":"","footnote":"\r\n( 1 ) ميرزا تقى خان امير نظام صدر اعظم معروف ايران در اوايل سلطنت ناصر الدين شاه قاجار در حدود سال 1220 يا دو سالى بعد از آن در هزاوه از محال عراق ( اراك ) به دنيا آمد ، پدرش كربلائى قربان آشپز قائم مقام فراهانى بود ، او در دستگاه آن وزير تربيت يافت و جزو منشيان و دبيران دستگاه وزير قرار گرفت در سال 1244 متعاقب قتل « گريبايدوف » بهمراه خسرو - ميرزا بدربار روسيه رفت و پس از بازگشت بامور نظام پرداخت پس از فوت محمد شاه وسايل و اسباب تحكيم سلطنت ناصر الدين ميرزا را فراهم آورد و لقب امير نظام گرفت پس از رسيدن بتهران به صدارت منصوب گشت و با قدرت تمام برتق و فتق امور پرداخت ، لياقت و تدبير او موجب حسد درباريان گشت اقدامات جالبى در ايجاد و امنيت و اصلاح ماليه و تنظيم محاكم و تعديل محاضر و تأسيس چاپارخانه و ترتيب قشون و ترويج صنايع نمود و از همه مهمتر اقدام بتأسيس « دار الفنون » نمود كه ترتيب استخدام استادان فرنگى را جهت تدريس در آن مدرسه نيز داد ، اما استادان وقتى به تهران رسيدند كه شاه بىتجربه بر اثر دسايس و تحريكات درباريان ميرزا تقى خان را كه لقب اميركبير به حق احراز كرده بود معزول نموده و به كاشان تبعيد نموده بود و در قريه فين هنگامى كه بحمام بود بموجب دستخطى كه از شاه متضمن حكم قتل او بود شريان بازويش را گشودند و با اين حال على خان حاجب الدوله كه مأمور ابلاغ حكم قتل او بود او را هلاك كرد ( ربيع الاول -\r\n","page_name":" 77 ","page_number":111},
  {"content":"\r\n\r\nاتابك اعظم كه در عصر خود در ايران نظير بيسمارك در آلمان بود و بواسطه علو همت وسعه اطلاع و استحضار بر تمدن عصر جديد به خيال تغير حكومت بربرى ايران افتاد و چون اهالى ايران هم هيچگونه علم و اطلاعى نداشتند و سر تا پا محتاج صنايع فرنگيان شده بودند و بدون رفع احتياج ممكن نبود مملكت رو بترقى نهد لهذا مرحوم اتابك مصمم شد كه بهر وسيله احتياجات ايرانيان را از فرنگيان قطع نمايد و پس با جدى وافى شروع به عمل نموده ، از يكطرف مردم را تشويق باستعمال امتعه داخله ميكرد و از طرفى اهل حرفه و صنعت را ترغيب مينمود كه روزبروز بر نظافت و لطافت امتعه خودشان بيافزايند ولى بواسطه نبودن كارخانجات به قدر كفاف يك مملكت ممكن نبود پارچه ملبوس و ساير ما يحتاج از قبيل سماور و بلورآلات و غيره در داخله ايران تدارك شود و ترتيب كارخانه هم محتاج بود بعلم و علم آهن آب كردن و معدن شناختن و راه ساختن در ايران نبود امير مجبور شد كه اولا اساس تعلم و تعليم علوم جديد را در مملكت وسعت دهد لهذا مدرسه مباركه دار الفنون را كه الان هم باقى است در تهران داير نمود و جمعى جوانان بافراست و كياست را هم مأمور فرمود كه در يكرشته از علوم جديده بذل همت نمايند ، مثلا يكى دو نفر طب و تشريح بخوانند و دو نفر هندسه تحصيل كنند و چند نفر معدنشناس شوند و بعضى جغرافى تعليم يابند و برخى دواساز شوند و چند نفر صنايع فرنگى را بياموزند ، از قبيل كاغذسازى و صحافى و نجارى و معمارى و امثال آنها و آنها را به تحصيل واداشت و عازم بود كه بعد از فراغت از مقدمات ، به جهت تكميل آنها را بفرستد بفرنگستان ، ولى بعد از بدبختى ايران\r\n\r\n\r\n","description":"","footnote":"\r\n1268 ) امير كبير از زن اول خود پسرى داشت بنام ميرزا احمد خان اميرزاده كه بعدها لقب ساعد الملك يافت و از زن دوم خود شاهزاده خانم عزة الدوله يگانه خواهر تنى شاه دو دختر داشت كه پس از وى نامزد پسران شاه ، مظفر الدين ميرزا و ظل السلطان شدند .\r\n","page_name":" 78 ","page_number":112},
  {"content":"\r\n\r\nكوكب سعادتشان افول و مرحوم امير معذول و مخذول و در راه سعادت وطن شرافت شهادت يافت ، بعد از آنمرحوم اعتماد الدوله نورى ناچار همان سبك و سياق را متابعت نمود و جمعى از جوانان مهذب مجرب را از شاگردان مدرسه دار الفنون منتخب نموده در تحت رياست عبد الرسول خان نواده صدر اصفهانى در خدمت مرحوم ميرزا حسينعليخان گروسى كه آن تاريخ بسعادت بدربار فرانسه مأمور بود از راه تبريز و اسلامبول بفرنگستان روانه داشت و آنها كه زياده از چهل نفر بودند در پاريس اقامت نموده در مدارس عاليه آنجا بتكميل تحصيلات خود پرداخته و هركدام علم و صنعتى مخصوص آموخته و اسامى آنها از قرار ذيل است و به تحصيلات آنها هم اشاره خواهم كرد :\r\n1 - خود عبد الرسولخان كه سمت رياست بر همه داشت ، در علم هندسه كامل شد و در مراجعت بحكومت ملاير و تويسركان و بعد رشت مأمور شد تا مرحوم گرديد .\r\n2 - ميرزا محمود قمى بعد از تكميل رياضى و نجوم در رصدخانه بزرگ پاريس مشغول كار شد و كوكبى كشف كرد كه هنوز باسم خود مسمى است ، در مراجعت ناظم تگرافخانه شد و در زمان مرحوم ميرزا حسينخان سپهسالار اعظم و وزير امور خارجه به سمت كارپردازى ارزنة الروم و بعد اليوز بغداد شد و مشير الوزراء لقب يافت چندى در اداره عدليه خدمت كرد در اين اواخر در رياست سعد الدوله در وزارت تجارت به رياست محاكمات تجارت منصوب و الان به لقب مشاور الملكى ملقب ، ولى گويا بىكار باشد .\r\n3 - محمد تقى خان مقدم پسر محمد حسن خان مقدم ، سرهنگ توپخانه در مدارس نظامى فرانسه تحصيل علم توپخانه نموده و فارغ التحصيل برگشت يك سال در مدرسه دار الفنون تدريس كرد بعد جزو غورخانه شد تا از زحمت زندگانى فارغ گرديد .\r\n\r\n","description":"","footnote":"","page_name":" 79 ","page_number":113},
  {"content":"\r\n\r\n4 - محمود آقا علم پياده نظام را تحصيل و تكميل نمود در مراجعت صاحب منصب فوج خليج گرديد تا آنكه مأمور ساخلوى دار باقى گرديد .\r\n5 - على آقا كه برادر محمود آقا بود مشاق قابلى شد در برگشتن بطهران چندى بمشاقى افواج حاضر ركاب مأمور سپس با درجه سرهنگى روانه كرمان در آنجا رخت بسراى جاويد كشيد .\r\n6 - محمد آقا برادر مرحوم حاجى شيخ محسن خان مشير الدوله پس از تكميل فنون نظامى بطهران آمد و در وزارت خارجه سمت عضويت يافت و همانقدر كه معلوماتش زياد بود عمرش كم و به زودى از وزارت خارجه خارج و بسفارت مملكت آخرت رهسپار گرديد .\r\n7 - محمد خان پسر مرحوم قاسم خان والى پس از مراجعت از فرنگ و تزويج دختر مرحوم معير الممالك بحكومت يزد نامزد و بعد از فوت والى بلقب پدر مفتخر و چند سالى بحكومت يزد مستقر و آثار خوب از قبيل بازار و كاروانسرا و باغ بيادگار گذارده بالاخره چند سالى هم در تبريز بسر برده تا دوره حياتش به سر رسيد .\r\n8 - حاج محمد خان پسر وكيل الملك از عدم لياقت و نداشتن جوهر ذاتى چيزى نشد . مشهور است چون مراجعت نمود در مجلس اول كه خدمت پدرش رسيد از عجايب فرنگ نقل ميكرد از آن جمله ميگفت اطفال خوردسال پاريس در طفوليت زبان فرانسه تكلم ميكنند .\r\n9 - محمد حسنخان فرزند مرحوم حاجى عليخان اعتماد السلطنه پس از فراغ از تحصيل بايران آمد و در خلوت سلطانى باريافته به سمت مترجم حضورى روزنامه دولتى را در اداره خود آورده و اداره نمود و كم‌كم اداره انطباعات را وسعت داد چند روزنامه علمى احداث نمود و روز بروز بر رتبه و مقام خود افزود تا آنكه\r\n\r\n","description":"","footnote":"","page_name":" 80 ","page_number":114},
  {"content":"\r\n\r\nبلقب صنيع الدوله ملقب و برياست احتساب و بلديه منتخب شد . نظارت باغات و عمارات دولتى را هم ضميمه مناصب خويش و تشكيل دار الترجمه و دار التأليف فرموده و بعد از فوت پدرش بلقب جليل اعتماد السلطنه ملقب شد ، تصنيفات و تأليفات « 1 » بسيار بيادگار گذارده و عاقبت بمرگ ناگهانى بسراى جاودانى رفت ، و اين يكنفر تقريبا به اندازه تحصيلات خود نتيجه برد و مملكت هم از وجود او چندان بىنتيجه نماند و هرچند بلاعقب بود ولى آثار علميه‌اش باقيست .\r\n10 - عباسقلى خان پسر اسفنديار خان گرجى برادر صاحب جمع پس از تحصيل علوم رياضى و تكميل فنون نظامى مراجعت نمود و در سلك ملازمان حضرت و الا نايب السلطنه منسلك و رفته‌رفته در مراتب نظامى بالا رفته تا اينك كه اعتماد نظام و امير تومان است .\r\n11 - محمد عليخان نظميه كه در اين فن مهارتى تمام داشت در زمان صدارت مرحوم حاجى ميرزا حسن خان مشير الدوله رئيس نظميه شد ، و خوب هم در انتظام شهر كوشيد ولى به زودى معلوم شد كه تهران نظم برنميدارد و رشته انتظام نظميه از هم گسيخت .\r\n12 - ميرزا يحيى خان سرهنگ پسر مرحوم ميرزا حسنعليخان امير نظام بملاحظه تقرب پدرش برياست فوج گروس مأمور و با همان فوج مأمور كرمان و از همانجا روانه ديار خاموشان و در ماهان در مقبره شاه نعمت اللّه مدفون گرديد .\r\n13 و 14 - حسينعلى خان قزوينى و ميرزا حسن خان بعلاوه در ساير تحصيلات\r\n\r\n\r\n","description":"","footnote":"\r\n( 1 ) جميع تأليفات كثيره منسوب به محمد حسن خان اعتماد السلطنه از قبيل كتاب مطلع الشمس ، مرآت البلدان و چهار جلد تاريخ اشكانيان و ساسانيان و المآثر و الاثار و منتظم ناصرى و غيرها همه بدون استثناء تأليف جمعى از فضلاست كه در اداره او باسم او اين تأليفات را تمام ميكردند .\r\n« ص 301 جلد 8 يادداشتهاى قزوينى چاپ دانشگاه »\r\n","page_name":" 81 ","page_number":115},
  {"content":"\r\n\r\nچدن‌ريزى و آهن آب كردن هم آموخته پس از مراجعت مدتها به اين در و آن در دويدند و آنقدر محنت كشيدند كه دل چدن و آهن به حال ايشان آب ميشد ، عاقبت با مختصر مواجبى جزو صاحب منصبان غورخانه موهومى محسوب شدند ، اولى مدقوق شد و مرد و ديمى از سخت‌جانى ، نيمه‌جانى بدر برد و گويا الان هم سرتيپ غورخانه باشد و آهنهائيكه از معادن جابلسا ميآورند براى توپ‌ريزى جابلقا آب مينمايد .\r\n15 - ميرزا غفار دباغ‌باشى كه از نجباى آذربايجان بود در امر دباغى تعليمات لازمه را فراگرفته بود و با نهايت شوق بطهران آمد كه كارخانه دباغى به طرز اروپا داير نموده چرم برقى بسازد و چنين و چنان بكند ، ولى بعد از سالها دوندگى صد تومان مواجب يافت و در جزو غورخانه ثبت شد و عوض دباغى پوست گاو و خر اغشيه خود را دباغى كامل كرد و بالاخره قالب تهى نمود و پوست خود را بكارخانه دباغى روزگار يادگار گذاشت .\r\n16 - ميرزا حسن تبريزى صنعت عينك‌سازى و دوربين تراشى تحصيل نموده ولى نزديك بين نبود و مقربان حضرت را نديد كارى از پيش نبرد و ناكام مرد .\r\n17 - آقا محمد تقى صحافباشى كه سفرى ديگر هم باروپا رفته بود در اين سفر هم خود را رفيق راه حضرات نمود و بعد از چند سال مراجعت كرده در مدرسه مباركه كارخانه صحافى داير داشت و پاكت‌سازى را او در ايران بيادگار گذاشت .\r\n18 - استاد حيدر على نجارباشى هم جهت تكميل عمل با مأمورين فرنگ همراه شد و اين صنعت را به خوبى آموخت و پس از تكميل با اسباب و لوازم كار به تهران آمد و در يكى از خلوتهاى مدرسه مباركه مشغول نجارى شد و الان متجاوز از چهل و پنجسال است كه در اين شهر نجارباشى است و اغلب نجارهاى ماهر اين شهر شاگرد او هستند و الحق اين صنعت در ايران خوب ترقى كرده است و ميتوانيم بگوئيم وجود اين يك نفر هم باطل نشده و مخارجى كه درباره او شده است\r\n\r\n","description":"","footnote":"","page_name":" 82 ","page_number":116},
  {"content":"\r\n\r\nبىمصرف و عاطل نمانده .\r\n19 و 20 - دو نفر هم زرگرى آموختند و به كار خود مشغول شدند .\r\n21 ميرزا على اكبر خان كاشى نقاش‌باشى در زمان سفارت مرحوم فرخ خان امين الدوله كاشى همراه آنمرحوم بپاريس رفت و چون خيلى شوق به اين صنعت داشت مرحوم امين الدوله او را بيكى از مدارس فنى مجانى سپرد تا آنكه مقدارى از اين صنعت را آموخت و در اين موقع هم در تهران بود و شامل جمعيت شد و چند سال در پاريس به تحصيل زبان فرانسه و تكميل نقاشى اشتغال داشت و در مراجعت جزو نقاشخانه دربار سلطنتى شد و تا در سنه 1288 كه « كفتان » فرانسوى معلم نقاشى از ناخوشى درگذشت ، مشار اليه بجاى او معلم نقاشى مدرسه دار الفنون شد . و يكدسته از شاگردان مدرسه را زبان فرانسه آموخت كتابى هم در مكالمات فرانسه به فارسى تصنيف و طبع نموده ، حاليه از مدرسه خارج و ملقب بمزين الدوله است .\r\n22 - ميرزا نظام كاشانى در هندسه و معدن‌شناسى كامل شد ، بعد از مراجعت مدتها بىكار بود در زمانيكه راه لاريجان را مرحوم حسنعلى خان گروسى وزير فوائد ميخواست تسطيح نمايد معزى اليه را بمهندسى اين كار همراه برد وقتى كه شاه اراده نمود راه قم را شوسه نمايد ميرزا على اصغر خان بدست او جارى نمود و مبلغ گزافى باهم خوردند ، شاه بشوق ساختن راه مسافر قم شده راه را ناشوسه ديد ، با وى فحش زيادى و تغيير بسيار نمود چنانچه در موقعى كه كالسكه شاه به گل ماند چون سر نگه داشت و نگفت پول اين كار كجا است . صدر اعظم به او التفاتى فوق العاده پيدا نمود و او را ترقى داد و الان وزير معادن و طرق و شوارع است\r\n23 - ميرزا جهان كاشانى هم در تحصيل علم معدن كوشيد ولدى الورود مأمور بازديد از معادن خراسان شد و در راه طبس بدست بلوچهاى راهزن رهسپار ديار عدم گرديد .\r\n\r\n","description":"","footnote":"","page_name":" 83 ","page_number":117},
  {"content":"\r\n\r\n24 - آقا محمد برادرزن مرحوم حاجى شيخ محسن خان مشير الدوله تحصيل علم چينىسازى نمود با دخترى فرانسوى ازدواج كرد كه ضمنا معاونش هم باشد بعد از مدتى بملاحظه خودش يا مراعات خانم صد تومان مواجب در حقش مرحمت شد . بيچاره مجبور شد در يكى از تجارتخانه‌هاى فرنگيها مزدور شد و بفلاكت ميگذرانيد تا آنكه مرحوم حاجى شيخ محسن بسفارت كبرى مأمور اسلامبول شد مشار اليه را با عيال همراه برد بقونسولسگرى جده منصوب نمود و از همان حدود بر كشتى اجل سوار و يكسره در خليج فنا پياده شد پسرى هم داشت كه در جاى پدر قونسول جده شد .\r\n25 - هدايت إله خان پسر محمود خان احتساب الملك كاشى كه در صنعت چينىسازى با آقا محمد همكار و هم‌ريش و باجناق او نيز بود و پدر اين دو دختر كه يكى را آقا محمد و ديگرى را هدايت إله خان داشت مسو كفتان نام داشت و هنرش نقاشى روى چينى بود ، باميد آنكه دامادهايش در تهران كارخانه چينى سازى داير مينمايند ، بتهران آمد و تمام فاميل خود را همراه آورد كه روى چينىهاى كارخانه دامادهايش نقاشى نمايد و هرچند كارخانه داير نشد ولى موسيو را محروم نكردند و بعنوان معلمى نقاشى در مدرسه پذيرفتند و فى الحقيقت بانى رواج نقاشى در تهران او بود و بالاخره هدايت إله خان در سنه 1286 ناكام به مرض كلراء تمام شد .\r\n26 و 27 و 28 و 29 و 30 - چند نفر هم در فن باغبانى و گلكارى بدرجه معلمى رسيدند و از بوستان ايران گلى نچيدند بلكه در موسم خزان بساط زندگانى برچيدند .\r\n31 - اسد إله خان كاشى بعلاوه از تكميل فنون رياضى در صنعت كاغذسازى مهارتى تمام پيدا كرده و از بس اصرار كرد و از امناء دولت كارخانه كاغذسازى مطالبه نمود او را به سمت نقاش در پستخانه گذاردند كه سروكارش با كاغذ داشته باشد\r\n\r\n","description":"","footnote":"","page_name":" 84 ","page_number":118},
  {"content":"\r\n\r\nو ماهى ده تومان مواجب برايش مقرر فرمودند و با نهايت فلاكت بدرود حيات نمود دو پسر از او ماند و دو دختر پسر بزرگش تحصيل طب نمود و بالاخره در ملازمت بانوى عظمى باصفهان رفت و طبيب مخصوص ايشان و فاميل ايشان شد و در اين اواخر بلقب نصير خاقان ملقب و داراى مقام و احترام شايان گرديد و تقريبا در سال قبل به پدر خود ملحق شد پسر ديگرش ميرزا تقى خان متخلص « به نيش زبان » فرانسه و عربى تحصيل نموده طبع شعرى هم دارد و تا زمانى كه بنده در تهران بودم در پستخانه بود و بماهى ده تومان با تمام فاميل گذران مينمود و در نزد بنده هم سمت مترجمى داشت و الحق جوان فاضلى است و اينك در مدرسه اليانس معلم است و ماهى بيست و پنج تومان حقوق ميگيرد و فى الجمله كارش بهتر شده و دو دخترش كه همشيره‌هاى ميرزا تقى خان باشند هر دو بزيور علم و ادب آراسته و عربى رياضى تحصيل نموده‌اند خط هم خوب مينويسند و به اين انتظار نشسته‌اند كه شايد يكوقتى مدرسه اناث در طهران داير شود و آنها به سمت معلمى پذيرفته شوند .\r\n32 - ميرزا كاظم محلاتى معروف بشيمى پس از تحصيل فرانسه و علوم طبيعى جزء مأمورين مرقوم بپاريس رفت و در راه بشاگردان ديگر فرانسه درس ميداد و در پاريس مدتى در علم شيمى و دواسازى زحمت كشيد و مدتى هم در مدرسه بزرگ روان به تحصيل ( بوتانيك ) يعنى گياه‌شناسى پرداخت و نشان درجه عالى در اين فن گرفت در مراجعت چون اسباب كار تعليم گياه‌شناسى در تهران برايش فراهم نبود بمعلمى دواسازى و رياضى و تجزيه معادن و فيزيك پرداخت و كتابهاى متعدده ترجمه نمود كه از آن جمله جنگ آلمان و فرانسه و جنگ عثمانى و روس و سياحتنامه استانله را بافريقا و دو رساله در عكاسى و امثال آنها و تقريبا چهل سال در مدرسه دار الفنون خدمت كرد و در فنون عديده و علوم جديده معلم بود و با آنكه كم‌كم امتيازات به او داده شد و بر مواجبش افزوده شده بود روزى كه فوت شد فقط ساليانه پانصد تومان\r\n\r\n","description":"","footnote":"","page_name":" 85 ","page_number":119},
  {"content":"\r\n\r\nمواجب داشت درحاليكه در هر شعبه هر معلمى كه از فرنگ ميآوردند با اينكه فقط در يك شعبه كامل است و يك درس ميدهد باز كمتر از دو هزار تومان در سال نميگيرد بارى او هم مرد ولى فى الجمله دواسازى را در ايران شيوع داد .\r\n33 - جمعى ديگر هم در طب زحمت كشيدند مثل ميرزا آقا بزرگ نواب .\r\n34 - ميرزا حسن دكتر پسر مرحوم ميرزا احمد افشار .\r\n35 - و شيخ جليل اصفهانى .\r\n36 - ميرزا عبد الوهاب خان دكتر پسر مرحوم محمود خان احتساب الملك كاشى .\r\n37 - و ميرزا رضاى دكتر پسر ميرزا مقيم مستوفى على آبادى .\r\n38 - و ميرزا على نقى خان دكتر كه حكيم الممالك و والى و مشاور السلطان معروف است و هركدام به طرفى رفتند و مسلكى گرفتند و بالاخره اين طايفه چون محل احتياج عموم بودند تحصيل معاش مينمودند ولى هيچ‌كدام ميرزا محمود خان حكيم الملك نشدند كه در هفت سال طبابت زياده از ده كرور مال اين ملت بيچاره را بربايد ، همين قدر باالنسبه بساير علماى علوم متفرقه اين طايفه به قدر گذران خود در هر حال تحصيل كردند و گذاشتند و گذشتند .\r\n39 - يكى ديگر از محصلين پاريس ميرزا عباسخان پسر مرحوم ميرزا رضاى مهندس باشى پس از تحصيل در مدرسه پولتيك فرانسه و تكميل رياضى و هندسه به ايران آمد چندى جزو مهندسين وزارت جنگ شد و مشغول خدمت گرديد چندى هم بوزارت احتساب نائل شد و ميخواست خيابانهاى تهران را مانند پاريس بسازد ولى مردمان طماع كه ميخواستند از عرض و طول خيابانها بدزدند و براى خودشان دكان و مستغل بسازند مانع از انجام خيالش شدند و معزول و خانه‌نشين شد در سفرى كه نظام الملك بفارس ميرفت جزء اجزاء حكومت شد و بعد بيكار ماند مختصر آنكه دولت ايران از آنهمه مخارج نتيجه‌اى حاصل ننمود و اين اشخاص هم از\r\n\r\n","description":"","footnote":"","page_name":" 86 ","page_number":120},
  {"content":"\r\n\r\nتحصيلات خود غير از و بار چيزى عائدشان نشد و شگفت آنكه با بودن اين گونه معلمين قابل ماهر باز معلم از فرنگ ميآوردند و مبالغى گزاف به آنها ميدادند و هنوز هم اين عادت زشت باقى است و در سال از صد الى صد و پنجاه هزار تومان پول ايران بجيب معلمين فرانسوى و آلمانى ميرود و دانشمندان ايران مجبور بگرسنگى خوردن هستند كه مبحثى علاحده دارد و اين را هم بايد عطف كرد بر استيجار بلژيكيها در گمرك و صندوق پست و دادن هشتصد هزار تومان مواجب و بيكار گذاردن جوانان تحصيل كرده مجرب ايرانى بهرحال هرچند وجود اين شاگردها براى دولت فايدهء نداشت و ليكن براى ملت فوائد بسيار گذاشت از جمله اينكه آنها كه وضع دولت فرانسه و انگليس را ديده بودند رفته رفته از وضع ناگوار ظلم و استبداد ايران رنجيده خاطر شدند و بناى شكايت از اينجا و حكايت از آنجا را گذاشتند و مردم را بيدار كردند گاهى از مجلس پارلمان عنوانى كردند و گاهى از انتظام وزارت عدليه و ماليه بيانى نمودند و اين صحبت‌ها را در ميان مردم انتشار دادند شخص پادشاه هم دو سه سفر با جمعى از وزراء بسياحت فرنگستان رفت و بانتظامات آنجا هوس نمود در اين ضمن فاضل جليل سيد جمال « 1 » مرحوم هم يكى دو سفر بتهران آمد\r\n\r\n\r\n","description":"","footnote":"\r\n( 1 ) سيد جمال محمد اسدآبادى 1254 - 1315 ه ق - حكيم و فيلسوف ترقىطلب و آزاديخواه معروف شرق در اسدآباد همدان و بقولى در اسعد آباد كابل به دنيا آمد سفرى به هند كرد و به تحصيل علوم عقلى و رياضى پرداخت سپس به حج رفت ( 1273 ) و به كابل بازگشت و به خدمت امير دوست محمد خان پيوست سپس به قسطنطنيه رفت ( 1287 ) و پس از شش ماه بعضويت انجمن دانش انتخاب شد ولى چندى بعد از آنجا تبعيد گرديد و بقاهره رفت و بترويج عقايد و افكار تازه پرداخت و « محمد عبده » در مصر به دو پيوست سپس بپاريس رفت و هفتگىنامه عربى « العروة الوثقى » را تأسيس نمود چندى بعد بدعوت ناصر الدينشاه بتهران آمد با شاه نتوانست الفت يابد به مازندران رفت و از آنجا آهنگ روسيه نمود و مورد احترام واقع شد ، ناصر الدينشاه در مراجعت از سفر فرنگ ديگر بار او را بتهران دعوت نمود در اين سفر افكار آزادىطلبانه او در بين عده‌اى از مستعدان نشر يافت و باز موجب نگرانى شاه شد ازاين‌رو او را گرفتند 1308 و با بيحرمتى تحت الحفظ بعراق فرستادند از بغداد ببصره سپس بلندن رفت و آخر بدعوت دولت عثمانى باستانبول رفت ( 1309 ) و در آنجا وفات يافت .\r\n","page_name":" 87 ","page_number":121},
  {"content":"\r\n\r\nدر ساير بلاد ايران هم گردش نمود و آنچه ميدانست و ميتوانست مردم را بتمدن عصر جديد دعوت فرمود از طرفى ميرزا ملكم خان « 1 » بناى ترجمه و تأليف قانون اساسى را گذارد شاه مرحوم اول خوب حاضر شد كه اين اجرائات را مقرر فرمايد و قدرى شروع بعمليات كرد ولى وزراء خودپرست خائن دزد خيالش را مشوب كردند « 1 »\r\n\r\n\r\n","description":"","footnote":"\r\n( 1 ) ميرزا ملكم خان فرزند ميرزا يعقوب ارمنى اهل جلفاى اصفهان بود ، ميرزا يعقوب زبان فرانسه را خوب ميدانست و در زمان سلطنت محمد شاه باتفاق فرزند خردسال خود بتهران آمد و معلم زبان فرانسه و مترجم سفارت روس گرديد در تهران با عده‌اى از رجال از جمله امير كبير آشنا شد و بتوصيه آنان ملكم را در 17 سالگى بفرانسه فرستاد ، ملكم تحصيلات را در مدرسه ارامنه دوره عالى « پلى تكنيك » را گذرانيد و بعضى از تردستىها و شعبده‌ها را هم آموخت ضمنا بمحافل سرى فراماسونى نيز پيوست سپس بايران مراجعت نمود و بدستور ميرزا آقا خان نورى مترجم استادان اطريشى دار الفنون گشت ، ناصر الدينشاه ضمن سركشى بدار الفنون ملكم را شناخت و مورد توجه شاه قرار گرفت در همين اوقات بهمراه هيئتى براى مذاكره در باب اختلاف ايران و انگليس نسبت به حق حاكميت بر افغانستان برياست فرخ خان امين الدوله كاشى بپاريس اعزام گرديد .\r\nدر وقتى كه از مردم ايران كسى از نظام اجتماعى و قانون و تمدن غربى اطلاع نداشت ملكم با شور و حرارتى عجيب اين مسائل را بميان كشيد .\r\nدر سال 1280 ميرزا محمد خان سپهسالار ملكم را به بغداد تبعيد نمود و او از بغداد به استانبول رفت و در آنجا ازدواج نمود .\r\nپس از مدت كوتاهى توجه سپهسالار را جلب نمود و بعنوان سركنسول عازم قاهره شد سپس بتهران احضار و بعنوان مشاور در دستگاه صدارت به كار مشغول گشت و رساله ( مجلس تنظيمات حسنه ) را كه در حقيقت طرحى از تأسيس مجلس شورا مىباشد تنظيم بتصويب صدر اعظم و شاه رسانيد ملكم در مسافرتهاى شاه بفرنگستان خدمات فراوانى نمود و مورد توجه واقع گشت تا اينكه به لقب ناظم الدوله و عنوان « پرنس » مفتخر گشت ملكم از حسن عقيده شاه نسبت به خود سوء استفاده كرد و يك ورقه امتياز به خط شاه براى تأسيس لاتارى در ايران بدست آورد در سال 1307 روزنامه قانون را منتشر نمود و بر ضد دولت و شاه مقالاتى انتشار داد در سال 1315 با وساطت امين الدوله وزير مختار ايران در رم گشت در سال 1326 بيمار شد و براى معالجه بسويس رفت و در سن 77 سالگى در آنجا درگذشت ملكم در حين فوت يك پسر بنام فريدون و سه دختر داشت .\r\n","page_name":" 88 ","page_number":122},
  {"content":"\r\n\r\nو اينطور جلوه دادند كه عاقبت اين كار منجر بقتل پادشاه خواهد شد « 1 » چنان كه\r\n\r\n\r\n","description":"","footnote":"\r\n( 1 ) ناصر الدين پس مراجعت ( سفر سومش ) از فرنگستان در انديشه برپا ساختن شوراى ملى بوده روزى بعد از سلام خطاب بحضار اظهار داشته ، در اين سفر ملاحظه كرديم كه تمام نظم و ترقى اروپا از اين است كه قانون دارند ما هم عزم خود را جزم كرده‌ايم كه در ايران قانون ايجاد نموده از روى قانون رفتار نمائيم بنشينيد و قانونى بنويسيد و در اين باب تأكيد بسيار نمود ، همه بله قربان بله بله قربان گفتند و رفتند و حكم شد در دربار مجلسى كرده و در اينكه چه بايد كرد گفتگو نمايند ، در مجلس نخستين شاهزاده ملك آرا اظهار داشت : هرگاه بخواهيم از خودمان قانون بگزاريم سالها طول ميكشد و آخر هم پوچ خواهد بود . فرنگىها در اين راه زحمت كشيده و راه درستى در پيش گرفته نتيجه مشهود است كه چقدر ترقى كرده‌اند بهتر است قانون آنها را ترجمه كنيم و آنچه در قانون آنان مخالف شرع اسلام است از قلم بيندازيم .\r\nرأى بر اين قرار گرفت ، بعرض شاه رسانيده شد تحسين فرمودند در مجلس دوم گفته شد رئيسى براى مجلس لازم است كه انضباط آن را عهده‌دار باشد از ميانه ملك‌آرا را برياست برگزيدند ناصر الملك قره‌گوزلو - ميرزا عباسخان مهندس - ميرزا محمد خان پسر ميرصديق الملك و چند تن مترجم و نويسنده بعضويت اداره مجلس معين شدند نباشد هرآنچه را ترجمه كردند در مجلس مطرح و پس از تصويب بحضور شاه برده بصحه همايونى برسد قانون اساسى دولت عثمانى را خود ملك‌آرا در ظرف دو روز ترجمه كرده وقتى مطرح مىشود چون حد اقل سن نمايندگان مجلس چهل سال معين شده بود و سن كامران ميرزا و ميرزا على اصغر خان بيش از سى و سه سال نبود هر دو بهم چشمك زده برافروختند سخن كوتاه در هر ماده قانون چيزى بود كه بر جال و درباريان برخورنده بود ميگفتند اينرا ننويسيد آن را قلم بزنيد اين يكى را تغيير دهيد ، آنقدر زدند و كم كردند كه ديگر چيزى نماند ملك‌آرا آزرده خاطر گشت و استعفا خود را تقديم داشت و شاه هم انجام اين خدمت را به ميرزا عليخان امين الدوله واگزار كرد .\r\nفرمان همايونى براى تشكيل دار الشوراى كبرى : امين الملك انعقاد اين مجلس چنان كه مكرر تقاضا و نوشته حكم و مقرر شد از لوازم امور حاليه دولت است و كمال ميل را بترقى و انتظام آن داريم و كمال تقويت را در هر باب حاضر هستيم به عمل ميآوريم . بعضى فرمايشات تازه به نظر آمده كه لازم شد مجددا حكم بشود در مجلس قرائت شده جزو تنظيمات و قرارداد مجلس شود اولا چون فرمايشات زياد و مطالب دولتى روزبروز در ازدياد است هفته‌اى دو مرتبه انعقاد مجلس را كافى نميدانيم بايد هفته‌اى سه روز مجلس شود شنبه سه‌شنبه و پنجشنبه و ثانيا اهالى مجلس در گفتگو و حرف آزاد هستند . هر چيزى را بايد بدون شايبه هيچ غرض و بدون ترس و واهمه تقرير نمايند . فى المثل از صف نعال اگر شخصى برخيزد و بر وزراى بزرگ ايرادى كند و بگويد -\r\n","page_name":" 89 ","page_number":123},
  {"content":"\r\n\r\nدر فرانسه و انگليس شد پادشاه را بوحشت انداختند و براى سهولت امر عنوان بابى - گرى را دست‌آويز و وسيله قتل مردمان با دانش وطن‌دوست قرار دادند و چون در اوائل جلوس شاه « 1 » بابىها در مقام ايذاء بلكه قتل شاه برآمدند و كارى از پيش نبرده بودند لهذا شاه را عداوتى فوق العاده به آنها بود و سخت به آنها حمله مينمود مجملا شروع بقتل و اعدام و تبعيد و حبس عقلا و دانشمندان كردند . سيد جمال را با نهايت افتضاح از حرم مطهر حضرت عبد العظيم كشيدند و بردند . ميرزا رضا كرمانى را كه آن روز ملازم و مريد سيد جمال بود بجرم معاونت سيد در حبس انداختند و جمعى ديگر را هم كه ذيلا اسامى آنها را مينگريم در محبس قزوين قريب دو سال نگاهداشتند بسيارى را بقرفات جنان فرستادند ولى هر قدر بيشتر جلوگيرى ميكردند اين حرفها زيادتر ميشد و به حدى كه جلوگيرى ممكن نبود و هر قطره خونى كه از يكى از اين طايفه به زمين ميرسيد توليد هزار نفر روليونر ميكرد و اين كار\r\n\r\n\r\n","description":"","footnote":"\r\n- تو فلان كار را نفهميده كرده‌اى به اين دليل نبايد آن وزير كدورتى حاصل كند بلكه هيچ حق ندارد بايد كارى كه مىكند جواب آن شخص را موافق قاعده يا رد و يا اذعان نمايد و هريك از اجزاى مجلس آنچه شب و روزهاى تعطيل در خير دولت بخاطرشان بيايد يادداشت كرده در مجلس مذاكره نمايد ثالثا آنچه آراى مجلس بيك امرى از جزئى و كلى قرار گرفت بايد نوشته و مهر تمامى اهل مجلس باشد .\r\nاين امور به پيغام يا عرض شفاهى پذيرفته نيست حتى حكامى كه بعد از اين بولايات تعيين ميشوند يا يكنفر مميز به جائى ميرود و يا يك حكمى فوق العاده و غيره صادر مىشود بايد بتصديق و راى مجلس باشد . 1291 ( هجرى قمرى ) امضاء\r\n( 1 ) در سال 1852 ميلادى حيات شاه مورد سوء قصد چهار نفر بابى كه عريضه‌اى در دست داشتند قرار گرفت شاه از ران زخم برداشت و خبر مرگ او انتشار يافت ، مجازاتى كه براى سوء قصدكنندگان معين گرديد بسيار وحشيانه بود در اول ده زندانى بقتل رسيدند اما در مورد دو نفر حكم شد آنها را شمع آجين كردند يعنى سينه هريك را سوراخ كرده چهار شمع گذاشتند و بعد از اينهمه زجر و شكنجه با يك تبر كوچك آنها را چهار شقه كرده و هر شقه را بيك دروازه تهران آويختند پس از آن يك دوران ترور ادامه يافت . « تاريخ ايران تأليف سرپرسى ساكس صفحه 495 »\r\n","page_name":" 90 ","page_number":124},
  {"content":"\r\n\r\nفى الحقيقه اسباب پيشرفت مقربين دربار شده بود هر وقت اضافه مواجب يا منصب تازه ميخواستند فورا راپورت ميدادند كه بابىها باز انجمن كرده‌اند و ميخواهند بلوا نمايند و خودشان مأمور اطفاء نايره فتنه ميشدند و جمعى بيگناه را بانواع عقوبت و شكنجه زير استنطاق ميآوردند و هرچه خودشان ميخواستند تلقين ميكردند تا آنها از ترس جان بگويند آنوقت صورت استنطاق را بحضور ميبردند و مورد مرحمت مىشدند و از اين قبيل بسيار اتفاق افتاد كه شرح آنها كتابى بسيار حجيم لازم دارد و در شب 16 شهر صيام 1307 به همين عنوان جمعى را گرفتار و بعد از هزار قسم اذيت و آزار بقزوين فرستادند و بيست و دو ماه اين بيچاره‌ها با سوء احوال محبوس بودند كه اسامى آنها از اينقرار است .\r\nحاجى سياح محلاتى - مستشار الدوله - آقا ميرزا عبد اللّه - لسان الاطباء آقا ميرزا رضا كرمانى - ميرزا فرج اللّه خان - ميرزا نصر اللّه خان معروف به گل و بلبل - حاجى ميرزا احمد كرمانى - ميرزا حيدر على - حاجى ملك التجار تهران - و محض خلط مبحث دو نفر بابى حاجى ابو الحسن نام و حاجى على اكبر را ضميمه نمودند چنان كه در مورد گرفتارى ما هم نير الدوله همين شيوه را مرئى داشته بود و دو سه نفر بابى را هم گرفتار نمود تا اسباب اسكات مردم باشد و در جواب اعتراضات مردم بگويد آنها بابى بودند مجملا روزبروز مطالبه قانون اساسى و اصول مساوات در ايران زياد شد تا آنكه در شهر ذيقعده 1313 هجرى يكى از همين محبوسين يعنى ميرزا رضا كرمانى « 1 » در حرم حضرت عبد العظيم ناصر الدين شاه\r\n\r\n\r\n","description":"","footnote":"\r\n( 1 ) ميرزا رضا پسر ملا حسين عقدائيست و عقدا از توابع يزد چون ميرزا در كرمان متولد شد ، و تربيتش نيز در كرمان بود لذا كرمانى محسوب مىشود و در اوايل سن و جوانيش سفرى بطهران كرد و يكسال و خورده‌اى در طهران توقف نمود و خدمت مرحوم سيد جمال الدين رسيد . و مجذوب سيد شد پس از تبعيد اولى سيد از طهران ميرزا رضا در مجالس بد از شاه ميگفت مرحوم آسيد عبد الرحيم معين التجار اصفهانى كه در كرمان متوطن بود و آن ايام آمده بود تهران -\r\n","page_name":" 91 ","page_number":125},
  {"content":"\r\n\r\nرا از تخت بتخته كشانيد و دوره سلطنت مظفر الدين شاه پادشاه حاليه رسيد و چون اين پادشاه باالطبع مايل بآدم كشتن نبود حسن فطرت او باعث رواج كلمه تمدن و ترتيب و مطالبه قانون اساسى در ايران شد و اگرچه در به دو جلوس او ميرزا آقا خان كرمانى و شيخ احمد كرمانى و ميرزا حسن خان « 1 » را در تبريز كشتند و اين\r\n\r\n\r\n","description":"","footnote":"\r\n- ميرزا رضا را از طهران بكرمان عودت داده زمان مراجعت بكرمان به همان وضع پايتخت حركت مىكرد يعنى متكلم ميشد بكلماتى كه احدى از اهل كرمان جرات تكلم بدان را نداشت يعنى ميگفت چرا قبول ظلم ميكنيد و چرا بدون جهت مال و عرض خود را از دست ميدهيد جمع شويد و نگذاريد حاكم شما را سوار شود نگذاريد اموالتان را غارت كند ديگر ميگفت در تهران كه پايتخت است مردم ميگويند ، ميشنوند با شاه ملاقات ميكنند پادشاه انسانيست مثل شما بعرايض متظلمين رسيدگى مىكند ديوانخانه عدليه دارد و آنچه حكومت يا اجزاء او بخواهند مال مردم را ببرند حق ندارند حاكم بايد ماليات بگيرد و نظم مملكت را بدهد ، حاكم حق ندارد دختران رعيت را به زور ببرد و ضمنا آن مذاكرات با تبعيت و تقليد سيد جمال الدين باعث شد كه ميرزا رضا را گرفته چندى او را در حبس نگاهداشتند تا اينكه علماء كرمان از او توسط كردند و او را از حبس نجات دادند اين دفعه ميرزا رضا بعنوان تظلم روانه تهران شده در تهران آنچه تظلم نمود كسى بداد او نرسيد بلكه نايب السلطنه كامران ميرزا برحسب خواهش آقا بالا خان معين يعنى نظام كه در اين اواخر وكيل الدوله و بالاخره سردار افخم شده بود ميرزا رضا را بحبس انداخت آقا بالا خان معين نظام براى خوش آمد حاكم كرمان كه ميرزا رضا از او متشكى بود اين بيچاره را عقبه ميكرد تا اينكه اين اواخر او را بمبحس قزوين فرستاد با جناب حاج سياح و حاج ميرزا احمد كرمانى و چند نفر ديگر و مدت بيست و دو ماه در زندان قزوين و چندى هم در انبار شاهى با نهايت سختى محبوس بودند در سفر دوم مرحوم سيد جمال الدين ارادتى بهتر از اول بآنمرحوم پيدا كرد و پس از نفى سيد جمال الدين و رفتن باسلامبول ميرزا رضا هم از حبس رها شد رفت باسلامبول و چون خدمت سيد رسيد تظلمات خود را بطريق عجز و لابه اظهار داشت مرحوم سيد در جوابش گفت مىبايست كه قبول ظلم نكنى اينكلام در ميرزا رضا مؤثر افتاد و عرض كرد همين قدر رفع كسالتم بشود انتقام خود را ميكشم و پس از رفع خستگى مراجعت كرد بطهران و در حضرت عبد العظيم در بالاخانه كه ميان صحن و مدرسه است منزل گرفته و بشغل جراحى خود را معرفى نمود تا در روز 17 ماه ذى القعده سال 1313 ناصر الدين شاه را از پاى درآورد . « تاريخ بيدارى ايرانيان صفحه 75 - 76 »\r\n( 1 ) محمد على ميرزا وليعهد علاوه بر جنايات بيشمارى كه مرتكب شد در شهر تبريز كه پس از پايتخت هميشه چشم و چراغ ايران بود سه تن از آزاديخواهان كشور بنامهاى شيخ احمد روحى خبير الملك و ميرزا آقا خان كرمانى را باتهام بابيگرى سر بريد ، روحى و ميرزا آقا خان هريك در -\r\n","page_name":" 92 ","page_number":126},
  {"content":"\r\n\r\nسه نفر از بزرگان آزادىطلبان ايران بوده‌اند مخصوصا ميرزا آقا خان كرمانى كه شاگرد مخصوص سيد جمال الدين بوده و آثار بسيار بجاى گذاشته و ما انشاء اللّه اگر موفق شديم شرح حال او را در اين روزنامه و سفرنامه خواهيم نوشت ولى در اين موقع عنوان شركت در قتل شاه مرحوم بود و آن هم برحسب اهتمام و اقدام صدر اعظم ميرزا على اصغر خان شد و هر تقدير مردم دانشمند فى الجمله از جان خودشان ايمن شدند و شروع بطبع و نشر اوراق نمودند و خوشبختانه صدارت ميرزا على اصغر خان به زودى خاتمه پذيرفت و امين الدوله مرحوم بر مسند صدارت ايران تكيه نمود و امين الدوله شخصا ليبرال بود و از اين طايفه علنا حمايت ميفرمود و از اثر اقدامات او است كه در طهران انجمن معارف « 1 » پيدا شد و تأسيس مكاتب\r\n\r\n\r\n","description":"","footnote":"\r\n- علوم جديد و قديم تاريخ و فلسفه معروفيت بسزائى داشتند و بزبانهاى خارجى آشنا و در نويسندگى و حسن بيان كم‌نظير بودند اينان در دوره استبداد ناصر الدين شاه ايران را ترك كردند و به اسلامبول كه در آن زمان روشنفكران ايرانى در آنجا جمع شده بودند رفتند و كانون نهضت ايران را تشكيل دادند اين سه تن به بيدار كردن افكار ملت ايران و مسلمانان جهان همت گماشتند و در اندك زمانى توده‌هاى ملل مشرق را بسوى خود جلب كردند ميرزا آقا خان كرمانى حقيقتا شيفته آزادى برادرى ، برابرى و مساوات بود ، ميرزا صالح خان وزير اكرم كه هنگام زندان شدن اين سه تن كلانتر تبريز بود براى دوستان خود نقل كرده است در ملاقاتيكه من از آن سه نفر در محبس تاريك و مرطوب تبريز كردم اعتماد بنفس و نيروى فكر ميرزا آقا خان و قدرت ايمان و فصاحت بيان شيخ احمد روحى و تسليم و رضا و متانت خبير الملك سخت مرا تحت تأثير قرار داد شيخ احمد روحى با بيانى مؤثرتر به من گفت « اگر شما قدر اين زنجيرى كه به گردن ماست ميدانستيد آن را با طلا ميساختيد » پس از آنكه چند روزى آن آزاد مردان را در قيد و بند نگه داشتند به ارك دولتى بردند و در مقابل چشمان محمد على ميرزا يكى را بعد از ديگرى سر بريدند و پوست سر آنها را كنده پر از كاه كردند و براى دربار معدلت مدار تهران فرستادند و بفرمان محمد عليشاه جسدهاى بيسر آنها را پاى ديوار خرابه‌اى گذاردند در اين خيانت پست سفير كبير ايران در دربار عثمانى يعنى ميرزا محمد خان علاء الملك مستقيما دست داشت گزارش‌هاى جعلى و تحريك‌آميز راجع به آن سه نفر بتهران ميفرستاد . « صفحه 39 كتاب انجمن‌هاى سرى در انقلاب مشروطيت » .\r\n( 1 ) امين الدوله در زمانى كه در تبريز پيشكار مظفر الدين ميرزا وليعهد وقت بود ميرزا حسن رشديه و دبستان او را تحت حمايت گرفت وقتى كه در سلطنت مظفر الدين شاه بصدارت رسيد مدرسه‌ى -\r\n","page_name":" 93 ","page_number":127},
  {"content":"\r\n\r\nو مدارس باصول جديد كردند روزنامه‌ها را آزاد كرد و ترتيب وزارتخانه‌ها را بر اصول ممالك متمدنه گذارد و هرچند دوره آن امتدادى نداشت ولى الحق آثار خوب بيادگار گذاشت و بعد از عزل او ثانيا ميرزا على اصغر خان آمد و بر ضد امين الدوله اقدامات كرد اما تخم تمدن بارور شده بود و ديگر ابطال و افسادش ممكن نميشد باز هم دست نكشيد روزنامجات را توقيف كرد و جمعى را گرفتار و بسيارى را نفى بلد كرد و فتنه ( 1318 كه در آن فتنه جمعى از دانشمندان اخراج بلد و برخى نيست و نابود و بعضى وزرا مخذول و منكوب شدند از آثار اقدامات او است مجملا هرچه\r\n\r\n\r\n","description":"","footnote":"\r\n- رشديه را در پارك خود داير كرد و رشديه را از تبريز احضار نمود و بمديرى آن گماشت در مدرسه‌ى رشديه بشاگردان ناهار و لباس داده ميشد براى مخارج آن علاوه بر كمكهاى امين الدوله پولها و اعانه‌هائى نيز ميرسيد ، براى نظارت در مخارج پولهائى كه ميرسيد انجمنى بنام امناى رشديه تشكيل شد و اين انجمن هسته‌ى انجمن معارف گرديد در اين موقع تعداد مدارس نو رو بازدياد ميرفت براى اداره‌ى آنها و تقسيم اعانات واصله وجود انجمن لازم بود همچنين شخصى بنام ميرزا كريم خان سردار مكرم كه در صدد ايجاد دار الايتامى بود از امين الدوله اجازه خواست كه عده‌اى از معارف خواهان را بخانه‌ى خود دعوت و در كار تأسيس دار الايتام با آنان مشورت كند اين مجلس در ماه رجب 1315 با حضور شاهزاده عماد الدوله ( نوه فتحعلى شاه ) حسينقلى خان صدر السلطنه‌ى نورى - محمد خان احتشام السلطنه - حاجى على قلى خان - سرتيپ بختيارى - ميرزا حسن خان شوكت ( منشى سفارت عثمانى در تهران ) مدبر الدوله گيلانى - ميرزا حسن رشديه - حاجى ميرزا يحيى دولت آبادى و عده‌اى ديگر تشكيل شد . فى الواقع اساس انجمن معارف ريخته شد اسامى اعضاء را نزد امين الدوله بردند او نام نير الملك مدير علوم را نيز كه رئيس دار الفنون بود بالاى صورت نوشت در شوال 1315 اولين جلسه‌ى رسمى انجمن معارف كه انجمن مكاتب مليه‌ى ايران نيز ناميده ميشد در مدرسه‌ى رشديه تشكيل شد . انجمن مرتب تشكيل جلسه ميداد ابتدا در محل مدرسه‌ى رشديه بود و بعد به علت اختلافى كه بين مدير مدرسه رشديه و اعضاى انجمن و اصل شد محل آن تغيير يافت و هر دفعه انجمن در يكى از مدارس تشكيل ميشد انجمن معارف خدمتهاى زيادى بپيشرفت معارف كرد از جمله افتتاح مدارسى مانند مدرسه‌ى علميه - ابتدائيه - افتتاحيه - شرف - ادب - دانش - سادات - كماليه - مظفريه و غيره - تأسيس كتابخانه و دار الترجمه و دار التأليف و كلاسهاى شبانه براى اكابر .\r\nبعد از عزل امين الدوله انجمن دچار مشكلات خارجى و داخلى شد و رو بانحطاط گذاشت .\r\n« صفحه 262 دائرة المعارف فارسى »\r\n","page_name":" 94 ","page_number":128},
  {"content":"\r\n\r\nكردند اشعه آفتاب تمدن را خاموش نمايند روزبروز بر شعاع و رونق افزوده  « وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ »  و لا سيما بعد از مسافرت متواتره اعليحضرت مظفر الدين شاه بفرنگ و گرفتارى دولت بسى چهل كرور قرض از دولت روس و انكشاف باطن امور و اصرار وزراء دربار و لا سيما اتراك بر جمع اموال و املاك و و خوردن خون خلق مظلوم و هزار قسم امتياز از دولت بدون استحقاق صادر كردن و اثاثه سلطنتى را از شاه گرفتن و بفرنگيان فروختن و امثال اينها كه ملت ايران را بجان رسانيد و كاردشان به استخوان رسيد و هرچند شاه شخصا مايل باصلاح بود و هر روز وزير عزل و نصب مينمود كه شايد امورات رو به بهبودى گذارد ولى بىشرمى تركها « 1 » به حدى بود كه به هيچ چيز ابقا نميكردند و رفته‌رفته دولت را پريشان و مملكت را ويران كردند و معدودى آباد شدند يك نفر طبيب بىسواد داراى سى چهل كرور دولت شديد يك نفر روضه‌خان معروف به سيد بحرينى بىكمال\r\n\r\n\r\n","description":"","footnote":"\r\n( 1 ) مرگ ناصر الدين شاه ( 19 آوريل 1896 ) 16 / 2 / 1275 براى ايران يك پيش آمد ناگهانى بود وليعهد كه پدرش با دقت فراوان از امور مملكتى دورش نگهداشت پس از رسيدن بسلطنت به كلى از اداره مملكت بىاطلاع بود مظفر الدين شاه كه نسبت به پدرش به كلى بيگانه و عداوت داشت طبيعى است كه در مدت سى سال اقامت خود در آذربايجان ( كه الان 47 سال دارد ) باندى در اطراف خود جمع‌آورى نموده بود ، باندى بيگانه و مخالف نظامات دوره حيات ناصر الدين شاه دوستى جدى صدر اعظم على اصغر خان كه در رأس امور قرار گرفته بود نتيجه معلوم است هنوز شاه جديد به پايتخت نيامده جنگ توران و ايران ( تبريز و تهران ) آغاز شد كه بفتح و ظفر توران خاتمه يافت در نوامبر سال 1891 صدر اعظم سقوط نمود و جاى او را فرمانفرمائى بدوران آمده امروز گرفت كه دختر شاه را دارد و پسرعموى شاه است و دخترش حضرت عليا نيز زن عقدى منحصر بفرد شاه است .\r\nآذربايجانىها زياد انتظار كشيده و با اشتهاى تحريك شده در اثر ده‌ها سال چشم انتظارى سعى داشتند بشتاب اشتهاى سيرنشدنى و جيب‌هاى فوج خود را تأمين نمايند با وجود از بين بردن سراى سابق متشكل از هزار پانصد نفر زن و خواجه و با وجود صرفه‌جوئيهاى ديگر باز هم مخارج سلطنت جديد به علت مبالغ هفتگى اضافات و بخششها بدرباريان جديد نه فقط تقليل نيافت بلكه از دوره سلطنت سابق هم تجاوز نمود . « صفحه 187 خاطرات كلنل كاسا كوفسكى »\r\n","page_name":" 95 ","page_number":129},
  {"content":"\r\n\r\nملك سيصد هزار تومانى را مالك شد و پول نقدش ببانكهاى خارجه رفت و قس على هذا و تمام اين مفاسد اسباب انفجار خاطر مردم و انتشار كلمه چرا چرا و مطالبه اصلاحات و اجراء اصول مساوات شد و چه قدر ظالم و بىرحم و بىشرم‌اند اين وزراى خود - پرست كه دولت پنجهزار ساله را بباد دادند و پادشاه را منفور رعيت كردند كاسه بشقاب فيروزه و صحراى فيروزه و بسيارى چيزهاى نفيس ديگر از ملك و خزينه دزديدند و بردند باز هم دست‌بردار نيستند مع القصه در سنه 1321 عين الدوله برياست رسيد و امتياز عين الدوله بر ميرزا على اصغر خان دو چيز بود يكى آنكه ميرزا على اصغر خان هرگز ده تومان نميگرفت مگر آنكه نه تومان آن را بمردم ميداد و ديگر آنكه شاه و نوكرهاى تركش هميشه با ميرزا على اصغر خان بد بودند ولى با عين الدوله همراه بودند و حالت خست عين الدوله به حدى بود كه احدى اميد آنكه يكوقتى نتيجه‌اى از او حاصل نمايد نداشت مجملا عين الدوله تا چندى براى جلب قلوب عامه حرفهاى خوب ميزد و وعده‌هاى خوب ميداد تا آنكه استقلالى پيدا كرد يك مرتبه خباثت ذاتى خود را اظهار كرد و هر قدر توانست پول نقد جمع كرد و ملك خريد و عمارت ساخت و چون چيزى به كسى نميداد آقايان هم كه عادت كرده بودند از صدر اعظم چيزى بگيرند لهذا ميانه او و آقايان علما بهم خورد و كشيد باينجا كه به حضرت عبد العظيم رفتند و مستدعياتى ترتيب دادند و سياسيون همه را حك نموده بجاى همه عدالتخانه نوشتند چنان كه اجمالا گذشت و در اواخر دوره او صداهاى مردم يك مرتبه از اطراف بلند شد و همه از وضع ناگوار دولت شكايت ميكردند شيراز - تبريز - كرمان - خراسان - كردستان « 1 » در اغلب شهرها احداث بلوا\r\n\r\n\r\n","description":"","footnote":"\r\n( 1 ) باعث اغتشاش و هيجان اهالى شيراز بطور اجمال از اين قرار است كه شاهزاده شعاع - السلطنه ملك منصور ميرزا پسر مظفر الدين شاه حاكم فارس بود و املاك خالصه شاه را از دولت در مبلغى قليل خريدارى نمود و شروع كرد در تصرف خالصه‌جات شيراز و ضمنا املاك خالصه‌اى كه در -\r\n","page_name":" 96 ","page_number":130},
  {"content":"\r\n\r\nشد و عقيده عين الدوله اين بود كه تمام اين فسادها از مردمان وطن‌پرست است كه ميخواهند دولت ايران را مثل دول فرنگ قانونى بنمايند و مردم بلفظ مشروطه و قانون اساسى مأنوس كردند لهذا به اين طايفه حمل كرد از جمله من بدبخت در اين تاريخ مدير روزنامه ادب بودم و ناچار بر مذاق متمدنين تحرير ميكردم و از عدالت و آزادى و آبادى تمجيد مينوشتم و حاجى ميرزا حسن هم شب‌نامه مينوشت و ميرزا آقا هم بحبل المتين مقاله ميفرستاد و عين الدوله به مشورت نير الدوله و\r\n\r\n\r\n","description":"","footnote":"\r\n- زمان ناصر الدين شاه برعايا فروخته شده بود نيز بحيز تصرف دربياورد .\r\nاين خريدارى خالصه‌جات و تصرف كردن آنها خورده خورده تجاوز نمود باملاك اجزاء حكومت افتادند بجان و مال مردم ، صاحب ملك اگر قباله‌اى نداشت كه حالش معلوم است و اگر قباله و سندى اظهار ميداشت از دست او گرفته پس از چندى ملك را هم متصرف ميشدند تا اينكه شاهزاده حاكم بعزم معالجه مرض مسافرت بفرنگستان نمود سردار مكرم كه نايب الحكومه فارس بود بناى بدسلوكى را گذارد مردم از شدت فشار و ظلم بشاه چراغ كه محل بست و پناه مظلومين بود متحصن گرديدند سردار مكرم ببهانه نظم شهر حكم شليك داد ، متجاوز از بيست نفر از اطفال و مردمان بيچاره هدف ظلم و به خاك هلاك افتادند بعضى هم پناه بقونسولخانه انگليس بردند اين اخبار متواليا و متواترا بتهران رسيد شعاع السلطنه از حكومت فارس معزول گرديد حكومت فارس موقتا داده شد بوزير مخصوص « صاحب اختيار » از طرف دولت هم تلگراف بعلماء شيراز شد كه وزير مخصوص را براى اصلاح فرستاديم وزير آدم خوش‌ذات و هواخواه معدلت بود اهالى فارس هم مايل به او بودند .\r\nحكومت خراسان با اصف الدوله بود مشاراليه شخصى مجرب بود اظهار قدس و زهد ميكرد زيارت عاشورا ميخواند در شب نماز نوافل را ترك نميكرد اما در هر شبى جماعتى را بىنان ميگذاشت تعقيب نماز را طول ميداد ليكن از اول شروع تا فراغ از نماز يك بيچاره در زير چوب فلك فراشهايش جان ميداد در حكومت خراسان بواسطه‌گران كردن نان و گوشت زن و مرد سيستانى كه در خارج شهر مشهد منزل داشتند ازدحام نمود بصحن مقدس و چهار بست ريخته مشغول گردش شدند روز ديگر جمعيت فقرا و حزب زنجير به آنها پيوسته به مدارس ريخته و عده‌اى از طلبه لنكرانى كه رعيت خارجه بودند بصحن رضوى آوردند طلاب مطالب خود را عريضه كرده بحضور ايالت عرضه كردند . ايالت ابدا اعتنائى به اين هياهو نكرد و توجهى در باره مظلومين نفرمود همين كه مردم ديدند آصف الدوله اعتنائى نميكند و بعرض و تظلم رعيت گوش نميدهد يك مرتبه به نقاره‌خانه ريخته آلات نقاره را بيرون آورده مشغول زدن نقاره شدند مردم بسوى خانه معاون التجار حمله بردند ، در اثر حمله محافظين خانه ملك التجار مجددا به صحن هجوم -\r\n","page_name":" 97 ","page_number":131},
  {"content":"\r\n\r\nامير بهادر كه با او همدست بودند محض اسكات عموم مردم دانشمند بماها حمله كرد ، پس معلوم شد گناه ما چه بوده يعنى ستايش از عدالت و نكوهش از ظلم و تمجيد از قانون و مذمت از استبداد بعبارت اخرى امر بمعروف و نهى از منكر و بالاخره دانستن ( تو اهل دانش و فضلى همين گناهت بس ) .\r\n\r\n\r\n","description":"","footnote":"\r\n- آوردند ليكن تفنگچىها ملاحظه احترام را ننموده تا توى صحن عقب جمعيت افتاده گلوله ميزدند باينجهت چند گلوله بدر صحن رسيد و چند گلوله هم بگنبد منور زده شد و عده‌اى از سادات و طلاب هدف گلوله قرار گرفتند .\r\nدر كرمان دو فرقه شيخيان و بالا سريان باهم ميانه خوبى نداشتند حاجى ميرزا محمد رضا مجتهد كه تازه از نجف آمده و سوداى پيشوائى داشته به آتش اين اختلاف دامن مىزند ركن الدوله حاكم كرمان عده‌اى تفنگچى به مسجد مىفرستد تا مردم را متفرق كنند ، اطاعت نميكنند ناچار شليك مىشوند چند نفر كشته و زخمى ميگردند خبر واقعه بتهران ميرسد ظفر السلطنه را براى رفع غائله بكرمان ميفرستند ظفر السلطنه در كرمان ابتدا مجتهد را دعوت بآرامش مىكند ولى مؤثر واقع نميشود و حاجى ميرزا محمد رضا قصد زيارت مشهد مىكند مريدان جمع شده مخالفت مينمايند حاكم يكدسته سرباز ميفرستد سربازان شليك ميكنند دو نفر كشته ميشوند سپس مجتهد را گرفته با چند نفر از خويشان موزيك زنان روانه دار الحكومه ميشوند و در آنجا آقا را بفلك بسته چوب ميزنند بعد او را از شهر خارج كرد روانه رفسنجان مينمايد پيروان آقا در مقابل اين عمل در خانه آقا جمع شده روضه ميخوانند و گريه ميكنند .\r\n","page_name":" 98 ","page_number":132},
  {"content":"\r\n\r\n\r\nفصل هفتم از خاتون‌آباد تا خراسان\r\nدو ساعت بغروب مانده از كهريزك حركت كرديم ما در درشگه و سوارها با اسب به طرف خاتون‌آباد روانه شديم حوالى حضرت عبد العظيم كه رسيديم سه نفر از سوارها به حكم سرهنگ پياده شدند و اسب‌هاى خود را بما دادند و آنها در درشكه نشستند كه اگر درشگه از راه غير متعارف عبور نتوانست آنها از راه و ما از بيراهه روانه شويم و از صدماتيكه در اين راه ديديم از قبيل عبور از صحراهاى مزروعه و جوى و جدل و گم شدن راه و غيره قابل تحرير نيست همين كه به خط راه رسيديم درشگه هم رسيده بود سوار شده دو ساعت از شب يكشنبه گذشته بود كه وارد خاتون‌آباد شديم در جلو دكان بقالى كه قهوه‌خانه هم بود منزل گرفتيم و سواره‌ها اسب‌هاى خودشان را به درخت‌هائيكه اطراف جوى بود بستند و از شخص بقال كاه و جو خواستند و بمالهاشان دادند ما را هم در جلو همان قهوه‌خانه در سكوى كوچكى سنگى جاى دادند و بعد از صرف يكى دو فنجان چاى شام خواستند و شام امشب عبارت از نان و پنير بسلامتى خورديم و بنا شد بخوابيم امشب هوا بشدت گرم است و آنقدر پشه\r\n\r\n","description":"","footnote":"","page_name":" 99 ","page_number":133},
  {"content":"\r\n\r\nدر اينجا هست كه به هيچ وجه آسايش ممكن نيست و در خيابان يا صحرا اگر ميخوابيديم شايد بهتر بود ولى سوارها صلاح نديدند و اجازه ندادند لهذا در داخل دكان كه محوطه بسيار مختصر داشت و استاد و شاگردش هم در همانجا ميخوابيدند خوابيديم در دو طرف آن محوطه سكو داشت ، سرهنگ با يكنفر نايب آنجا دراز شدند ما سه نفر پهلوى يكديگر دراز شديم رخت‌خواب ما فقط زمين كثيف پر خاك و متكاى ما همان عمامه‌هاى ما است چيزى نداشتيم كه به روى خود بكشيم تا از شر پشه محفوظ بمانيم اين قهوه‌خانه يك پرده كرباسى هم داشت كه براى حفظ تردد پشه‌ها آن را ميآويختند و از داخل دكان اطرافش را محكم ميبستند كه كسى نتواند وارد دكان شود و همين قسم امشب هم اجرا داشتند ، سبحان اللّه نميدانم به چه زبان حالت امشب كه شب اول اسيريست شرح دهم و همه ميدانند خاك ورامين بمراتب گرم‌تر از تهران است و بخصوص خاتون‌آباد از همه جاى ورامين گرم‌تر و پشه‌اش زيادتر و گزنده‌تر است و ما هم هنوز به اين وضع زندگانى عادت نكرده‌ايم نه شام توانستيم بخوريم و نه جائى داشتيم كه پاهاى خود را دراز نمائيم و نه دوشك داشتيم كه زير پهلوى خود را نرم كنيم و نه عبا و كتان و شمد كه به روى خود بكشيم و خود را از گزيدن پشه‌ها آسوده نمائيم بعلاوه اين حالت وقتى كه صداها خاموش شد و حواس ماها متوجه حال گرفتارى و اسارت خودمان و غربت و بيكسى اهل و عيالمان گرديد مخصوصا بنده كه احديرا در طهران ندارم و بستگان من منحصر بيك نفر زن حامله و چهار نفر طفل صغير است و درست گوش دادم و ميشنيدم صداى ناله‌اى را كه از اين خانه بىصاحب بلند است و اين اطفال خردسال بدور مادر شكسته‌بال خود جمع شده و ضجه مينمايند و پدرشان را ميخواهند و آن بيچاره غريب عوض جواب ناله مىكند خوب از كجا نير الدوله آنها را هم اسير نكرده باشد و در محبس تنگ و تاريك زنجير ننموده باشد ، نه آنها چه گناه دارند البته به آنها كارى ندارند عجب مگر من\r\n\r\n","description":"","footnote":"","page_name":" 100 ","page_number":134},
  {"content":"\r\n\r\nچه كرده بودم و گناه من چه بود علاوه شايد بملاحظه غارت خانه و اثاث البيت من الان جمعى فراش در خانه من ريخته و اين اطفال بىپدر را بضرب مشت و لگد اذيت و آزار مينمايند و به خيال خودشان استنطاق ميكنند در اينجا قصه‌اى يادم آمد كه بىاختيار صيحه‌ام بلند شد و آن قصه اينست كه به چشم خودم در اصفهان ديدم زنى شوهرش مرده بود و فقط دو طفل صغير داشت و امام جمعه اصفهان حسب المرسوم جمعى از اتباع اجزاء و فراشهاى خود را فرستاده بود كه ثلث از متروكات متوفى را بياورند توضيحا در اصفهان رسم اين است كه هركس ميميرد از طرف آقاى امام جمعه مأمورين ميروند در آنخانه و تمام حجرات را مهر مينمايند حتى گاهى مانع از تجهيز و تكفين ميت هم ميشدند و ثلث مطالبه مينمايند و معنى ثلث اين است كه اين شخص در زمان حيات خود وجوه شرعى را از قبيل خمس و سهم امام و زكات نداده حالا بايد وجوه بريه از اموالش اخراج و تسليم آقاى امام جمعه شود حتى در اصفهان تمام محلات شهر و ساير آقايان هركدام در محله مخصوص خودشان ثلث ميگرفتند و در صورتى كه ميت از اعيان شهر يا تجار خيلى معتبر يا نوكر ديوان باشد از طرف حكومت هم ميآمدند و رسيدگى مينمايند اما در كرمان از تمام اموات شخص حكومت سهم ميگيرد و آقايان اين گونه اقتدار را ندارند و اين عمل بقدرى متداول است كه تا كسى فوت شد فورا ورثه جمع ميشوند و قرار تقديم آقاى امام را ميدهند و قبل از آنكه از طرف او كسى بيايد يك نفر از ريش - سفيدان محله يا از رؤساى قبيله خودشان را با آن وجه بحضور ميفرستند و بعد از وساطت و شفاعت و گفتگوى زياده و كم آن عمل را ختم مينمايند و اغلب مردمان مال‌انديش سهم آقاى امام را در وصيت‌نامه معين مينمايند كه براى ورثه توليد اشكالات نشود و مرده خودشان هم بر زمين نماند مجملا حاجى ميرزا هاشم امام جمعه سابق اصفهان كه سه سال بيش نيست فوت شده در اين گونه اعمال خيلى هتاك و بىباك\r\n\r\n","description":"","footnote":"","page_name":" 101 ","page_number":135},
  {"content":"\r\n\r\nبود و از احدى صرف نظر نميكرد ولى به كم هم قانع بود اگر جائى كه هزار تومان وصول ميشد صد تومان برايش محرمانه ميبردند ميگرفت و ميگذشت و عمده جهت سهل انگاريش اين بود كه هزار تومان اجزا وصول مىكردند دو ثلث آن را ميخوردند ثلث ديگر هم زنهايش كه متعدده بودند خبر ميشدند كه در فلان نقطه مرده‌اى بود و ثلثش رسيده فورا ميگرفتند اين عمل نه تنها در شهر اصفهان شايع بود بلكه در تمام خاك اصفهان متداول است و امام جمعه خفيه نويس داشت كه از دهات و بلوكات خبر مردن اين و آن را برايش ميآوردند و مشتلق و انعام ميگرفتند و يكدسته اجزاء سواره داشت كه مأموريت خارج شهر حق آنها بود و فورا يكى از آنها را مأمور ميكرد و ترتيب ثلث گرفتن دهات از اين قرار بود كه آن شخصيكه مأمور ميشد و « غالبا هر خطى سپرده باميرى مخصوص بود و ديگرى به اين خط كمتر مراوده مينمود » مجملا آن شخص را كه رقم مىنوشتند و مأمور ميكردند از مال خودش يكى دو طاقه عبا براى ورثه متوفى حاضر مينمود و در رقم هم مينوشتند كه « چون خبر وحشت اثر فوت فلانى كه از بستگان خود من بود رسيد خيلى افسرده شدم اعتمادى فلان را فرستادم از طرف من مجلس فاتحه را ختم نمايد و خلعتى براى شما فرستادم كه از عزا بيرون بيائيد و متروكات آنمرحوم را درست معين نموده ثلث آن را براى طلاب و فقرا و سادات بفرستيد و مابقيرا كما فرض اللّه ميانه ورثه تقسيم نمائيد » مأمور هم ميرفت و ميداد و ميگرفت ميآورد و سهم عمده‌اى هم براى خودش تحصيل ميكرد و هكذا در خاطر دارم روزى در مسجد پهلوى محراب نشسته بودم با آقا صحبت ميكردم شخصى به لباس متوسط رعايا وارد شد و سر به گوش آقا گذارده خيلى محرمانه گفت : ارباب محمد كريم كدخداى خراسگان به مرض سكته در گذشت حضرت آقا از شنيدن اين خبر چون گل شكفته گرديد و دست كرد در جيب و چند عدد شاهى سفيد درآورد و مژدگانى به آن شخص داد آن شخص عرض كرد آقا اسبى كرايه\r\n\r\n","description":"","footnote":"","page_name":" 102 ","page_number":136},
  {"content":"\r\n\r\nكرده‌ام و دو فرسخ راه دوانده آمده‌ام و خودمرا به شهر رسانيده‌ام كه تا وجوهات نقد را از ميان نبرده‌اند بحضور مبارك اطلاع بدهم حالا اين جزئى را به من مرحمت ميفرمائيد اقلا مخارج امروز و برگشتن را با كرايه مال مرحمت فرمائيد آقا با نهايت بشاشت كيسه كوچكى از ترمه كشميرى از جيب بغل بيرون آورده يك عدد اشرفى دو تومانى به آن شخص مرحمت فرمودند و دوسه مرتبه فرمودند اجركم على اللّه زحمت كشيديد و فورا اسد اللّه خان فراش‌باشى را احضار فرمودند و دستور العمل دادند كه الان اسبها را سوار شويد دو نفر هم فراش همراه خود برداريد و برويد خراسگان و تمام اطاقها را مهر كنيد و بدانيد كه اين شخص چهل پنجاه هزار تومان ملك دارد و از قراريكه محرمانه خبر دارم ده پانزده هزار تومان هم پول نقد و اشرفى دارد مبادا گول بخوريد و بكم قناعت كنيد حتما كاملا تجسس و تفتيش كنيد و بقاعده حقوق ما را گرفته بياوريد و ضمنا بگوئيد حاج شيخ احمد محرر احكام لازمه را بنويسد كه تا من نماز ميخوانم حاضر باشد و مهر كنم و آنها رفتند و بنده هم كارم را تمام نموده به منزل رفتم و اين خبر را منتشر كردم فردا كه خبردار شدم معلوم شد اين قصه دروغ صرف بوده است و ابدا ارباب محمد كريم نمرده است و اين دسته سوار خودشان را بعجله رسانيده بودند بخراسكان و يك سر رفته بودند در خانه ارباب و بخيالشان كه در باز است و مجلس فاتحه خوانى منعقد است وقتى كه رسيده بودند در را بسته ديده بودند يقين كرده بودند كه ورثه تقلب كرده‌اند و مرده را پنهان كرده مشغول جمع كردن و از ميان بردن اسباب و پول نقد هستند لهذا با نهايت تغيير و تشدد در را ميكوبند خود ارباب با اضطراب ميدود در را ميگشايد حضرات كه او را زنده ملاحظه ميكنند مبهوت ميشوند و ناچار با كمال خجلت ميروند توى خانه شب را ميمانند و فردا برميگردند ، غرض از اين جمله استحضار خوانندگان است بر وضع اصفهان و در شهر كرمان هم همانطور كه گفتيم معمول\r\n\r\n","description":"","footnote":"","page_name":" 103 ","page_number":137},
  {"content":"\r\n\r\nاين است كه در شهر شخص حكومت و در بلوكات مشاورين حكومت و كدخدايان و ضباط ثلث ميگيرند و نگارنده از ساير ولايات اطلاعى ندارم اما طهران را يقين ميدانم كه اين اوضاع نيست و قبل از جلوس اعليحضرت مظفر الدين شاه از طبقه وزرا و امرا ميگرفته‌اند حالا از معدلت آن پادشاه آن هم موقوف شده است حالا برگرديم باتمام قصه ضعيفه شوهر مرده مأمورين امام اثاث البيت را سنجيده بودند چيز قابلى نديده بودند شخصى از اهل محل راپورت داده بود كه من ميدانم اين شخص متوفى پول نقد خيلى داشته از عيالش سؤال كردند منكر شد كه چنين خبرى نبوده و چيزى ندارد حضرات براى استنطاق ضعيفه هرچه توانستند اذيتش كردند بيچاره چيزى نميدانست و متصل گريه و زارى ميكرد مأمورين گفتند اين پدر سوخته خيلى متقلب است بايد فكر كرد تا بروز بدهد آنوقت آمدند طفل سه ساله يتيم او را آورده‌اند و سيخ آهنين داغ نموده بر بدن نازك طفل معصوم ميگذارند تا آنكه مادرش بروز بدهد دوسه مرتبه ضعيفه غش كرد در اين ضمن يكى از اهل آن محله بمدرسه صدر دويد و به بنده كه در آن تاريخ رئيس دسته طلاب مدرسه صدر بودم خبر داد چند نفر از طلاب را برداشته به آن خانه دويديم كه خدا نكند هيچ‌كسى ببيند و بهزار مشقت ضعيفه را به هوش آورديم و طفلك بيچاره را خلاص كرديم و مأمورين را از خانه خارج كرديم و شنيدم بفاصله سه‌چهار روز مادر و پسر هر دو به شوهر ملحق شدند همين كه اين قصه را متذكر شدم دود از كله‌ام بلند شد و تصور كردم الان در خانه من همين اوضاع است و باسم پيدا كردن كاغذهاى پولتيكى يا گرفتن باقى مقصرين يا غارت اموال و تعيين محل وجه نقد و امثال اين عناوين بيچاره عيال غريب دربدر مرا شكنجه مينمايند ، راستى خدا نكند كسى گرفتار ظالم بشود و بد حالتى است حالت اضطراب و من در اين حالت متفرق حزن و اندوه و گاهى هم ناله از ته دل ميكشيديم و از ترس اينكه مبادا سرهنگ بيدار شود آهسته گريه ميكردم باز خيال ميكردم\r\n\r\n","description":"","footnote":"","page_name":" 104 ","page_number":138},
  {"content":"\r\n\r\nطهران اين گونه بىاعتداليها كمتر اتفاق مىافتد و كسى با زن و بچه من كار ندارد باز فكر ميكردم فرضا دولت متعرض آنها نباشد قطعا فراش و نوكر و خدمتكار از دور آنها متفرق شده‌اند و اين زن بىدست و پا كه در ماهى يك مرتبه بيرون رفته آن هم ده قدم تا حمام و از هيچ جا خبر ندارد و هيچ كس را نميشناسد با يكمشت بچه تنها چه خواهد كرد ؟ اين مردمان ترسو و بىغيرت كه آشنايان و اجزاء من بودند آيا لقمه نانى براى آنها مىبرند يا خير ؟ و آيا امشب بچه‌هاى من گرسنه مانده‌اند يا سيرند آيا مثل هر شب در رختخواب آسايش دارند لا و اللّه هرگز ممكن نيست اما پول خرجى دارند يا خير پول كه ندارند ولى اسباب دارند ميفروشند و ميخورند خدايا چگونه اينها بتوانند اسباب بفروشند و كسى را ندارند نه لابد فراشها مراقبت دارند همسايه‌ها ميروند دلجوئى نمايند و محض رضاى خداوند اسباب زندگانى آنها را فراهم ميكنند فرضا بروند چه فايده براى آنها خواهد داشت اى كاش از حال من خبرى داشتند و ميدانستند مرا نكشته‌اند و زنجير نكرده‌اند و اذيت نمينمايند از حال آنها هم اگر من خبردار بودم خوب بود و راضى بودم نصف دارائى خود را بدهم و درست از حال اهل و عيال مستحضر شوم اما چگونه ممكن مىشود ! در اين گوشه از تمام علايق رسته و مبهوتانه فكر ميكردم و اشگ حسرت ميريختم كه غفلتا سوزش و خارش بدن ، بيدار و هشيارم كرد قدرى بدن را دست‌مالى كردم و با انگشتان خاريدم ، باز بفكر رفتم و مجددا انواع هوام الارض از قبيل پشه خاكى و كيك و شپش كه در آن‌جا بودند حمله كردند و چنان بر من تاختند كه از فكر خانه و اطفال فارغم ساختند . از طرفى چنان آن محوطه تنگ و تاريك بود كه از شب اول قبر كافر حكايت مينمود با خود خيال كردم گوشه چادر را قدرى بالا كنم شايد شمالى وارد شود و قدرى هوا خنك شود و با كمال ملايمت برخواسته گوشه پرده را بالا زدم مأمورين دم پرده به گمان اينكه من خيال فرار دارم داد كشيدند و از داد\r\n\r\n","description":"","footnote":"","page_name":" 105 ","page_number":139},
  {"content":"\r\n\r\nآنها سرهنگ و ديگران هم بيدار شدند و من نميدانستم كه سوارها متصل به آن پرده نشسته يا دراز كشيده ولى بيدارند و كشيك ميكشند . بارى افتضاحى بار آورديم پرسيدند چه خيال داشتى ؟ گفتم : خواستم گوشه پرده را بالا زنم كه گرما هلاكم كرد . سرهنگ گفت : بسيار خوب است ، من هم از گرما خوابم نميبرد . و امر كرد يك مرتبه پرده را گسيختند و منهم برگشتم بجاى خودم و خوابيدم و به زودى از اين اقدام پشيمان شدم چرا كه هنوز ساعتى نگذشته كه هوا بقدرى سرد شد كه بدن بنده مثل بيد ميلرزيد و مختصرا تا طلوع صبح دندانهايم بهم مىخورد و چاره‌اى نداشتم و خود را گرد كرده سر را به زانو گذارده آن شب را كه هزار مرتبه بدتر از شب اول قبر است گذرانيدم . اما حاجى ميرزا حسن عبايش را زير پايش فرش نموده لباده‌اش را هم برويش كشيده آرام و آسوده خوابيده بود . اما آقا ميرزا آقا ، او هم تقريبا مثل بنده با حالت التهاب ميگذرانيد . صبح برخواستيم و نماز خوانديم و يكى دو فنجان چاى خورديم و در ميان درختان گردش كرديم و ضمنا چون مسبوق بودم كه ميان اين دو نفر رفيق كدورتى سخت از سابق بوده است و همين يك شبانه‌روز هم به نظر خصومت به يكديگر نگاه ميكردند و اين وضع اسباب زحمت هر سه نفر بود .\r\nلهذا بنده هر دو نفر را بگوشه‌اى كشيدم و بنصايح مشفقانه آنها را باتحاد و اتفاق دعوت كردم و هرچند حضرات تقصير بر يكديگر ثابت ميكردند و بد ميگفتند بيشتر التماس ميكردم موعظه ميكردم تا آنكه على الظاهر عقد اتفاقى ميانه آنها بسته شد و هر دو پذيرفتند كه عجالتا در اين سفر بر منافع يكديگر متحد باشيم و اغراض شخصيه را براى موقعى ديگر بگذاريم و اين عهد را بقيد قسم محكم بستيم و تا قريب به ظهر در اين مبحث حرف ميزديم تا آنكه ظهر شد و نهار خبر كردند و سفره گستردند قدحى سفالين با نهايت كثافت حاضر شد و قدرى ماست در ميان آن ريخته بودند و چند دانه نان ، بعد از قدرى مشورت ، اقليت آراء بر آن تعلق گرفت كه آن ماست‌ها را\r\n\r\n","description":"","footnote":"","page_name":" 106 ","page_number":140},
  {"content":"\r\n\r\nدوغ كنيم ، و فورا اجرا كرديم و هنوز چند لقمه زيادتر نخورده بوديم كه دو عدد درشگه و يكعدد گارى از شهر رسيد و حكمى آوردند كه بعضى سوارها مالهاى ديگران را برداشته به شهر بروند ما را هم فورا با درشكه روانه خراسان و سوارها در گارى نشسته با ما بيايند و ما تا دوسه لقمه بقيه نهار خود را ميخورديم آنها كه رفتنى به شهر بودند سوار شدند و مالهاى زيادى را يدك گرفته و رفتند و منحصر شد به ده نفر سوار و يك نفر سرهنگ ، اسمعيل خان و يك نفر نايب ، تيمور خان و بلافاصله اسب بستند و ما را امر بسوارى كردند . از خاتون‌آباد تا شريف‌آباد دو فرسخ راه است و شريف‌آباد هم جزو بلوك ورامين است و بلوك ورامين خيلى آباد و حاصل‌خيز است و در واقع نان طهران از ورامين اداره مىشود ، آب آنجا اغلب از رودخانه جاجرود است و قنات هم دارد ولى هوايش خيلى گرم است و مخصوصا هنگام حركت ما از خاتون‌آباد نيم ساعت به ظهر مانده بود و تمام مسافت دو فرسخ در اراضى ريگستان و بشدت هوا گرم بود آفتاب هم از جلو ما تابش داشت و تمام درشكه را گرفته بود . ما هم كه چتر همراه نداشتيم ، مجملا ميسوختيم و ميساختيم تا آنكه رسيديم بشريف‌آباد منزلگاه شريف‌آباد دو قطعه باغ مشجر است روبروى يكديگر و در خارج باغ هم قهوه‌خانه‌ايست در اينجا اسب عوض مينمايند ماها از شدت گرما بجان رسيده بوديم وقتى بباغ رسيديم مثل كسى كه از جهنم يك مرتبه مرخص و وارد بهشت شود در كنار نهريكه از وسط باغ عبور ميكرد و در زير سايه درختان خيال آرميدن داشتيم و شخص معممى كه زوار بود در مقابل ما در ايوانى منزل داشت و سماور و بساط چاى و قليانش در جلوش چيده بود ما را ديد و مشغول تعارف شد پسر شيخ احمد محرر قديم آقاى آقا سيد عبد اللّه مجتهد كه در اين تاريخ نديم آصف الدوله حكمران خراسان است در آنجا ملاقات شد از او پرسيديم كجا ميرويد ؟ جواب داد از خراسان ميآيم و همشيره را به شوهر ميبرم و در باغ روبرو منزل داريم . شما بكجا ميرويد ؟ گفتيم ما هم بارض اقدس مشرف\r\n\r\n","description":"","footnote":"","page_name":" 107 ","page_number":141},
  {"content":"\r\n\r\nميشويم . در اين ضمن آن شخص معمم اظهار محبت بما كرد و اصرار رفتن منزل و خوردن چاى كرد ما هم با نهايت رغبت به طرف او روانه شديم يك نفر از سوارها كه حاجى آقا بيگ نام داشت از عقب بما اشاره برگشتن نمود ما هم اطاعت كرده برگشتيم پسر شيخ كه جوانى بىتجربه بود از اين حركت متغير و متعجب شد و از ما سؤال كرد يعنى چه ؟ چرا برميگرديد ؟ و به چه دليل از حرف اين مرد كه اطاعت مينمائيد ؟\r\nبنده محض اينكه به او بفهمانم مطلب از چه قرار است به عربى جواب دادم « نحن قوم محبوسون نحن قوم محصورون » هنوز حرف من تمام نشده بود كه حاجى آقا بيگ به او گفت كه اينها به عربى فحش بما ميدهند سرهنگ هم متغير شد و حكم كرد ما را از باغ خارج نمايند و در وسط خيابان در آفتاب بنشانند . اين حكم فورا اجرا شد و ما را در وسط آفتاب نشانيدند حاجى ميرزا حسن از ما دو نفر زرنگ‌تر بود و تقريبا تقصيرى هم نداشت لهذا رفت در پناه كجاوه نشست بنده و آقا ميرزا آقا در وسط خيابان پرپهن و كثافت با آن تابش آفتاب نشستيم و هيچ نميتوانم اين حالت را تشريح نمايم كه چه گذشت ، همينقدر بقول درويشها دعا ميكنم كه خداوند گريبان كسى را بدست ظالم نياندازد . بارى قريب يكساعت تمام در آفتاب سوزنده نشسته بوديم پسر شيخ از جلو ميگذشت و اعتنائى نمىكرد عاقبت من به او التماس كردم كه برو بنزد سرهنگ و حالى كن كه ما فحش نداديم . بلكه مقصود ما فهمانيدن تو بود از اينكه ما محكوم حكم ديگران هستيم و اختيارى از خودمان نداريم اين طفلك هم از بدفطرتى يا از جهالت رفت دم قهوه‌خانه و بسرهنگ گفت : و اللّه باللّه اينها فحش ندادند و اين عبارت كه خواندند عبارتى است كه حضرت سيد سجاد در بازار شام ميخواند اثر اين كلمه بر تركهائى كه سپرده به امير بهادر هستند و مثل اربابشان خود را حسين الهى ميدانند و روز عاشورا شاه حسين و شاه حسين ميگويند و قداره بسر ميزنند معلوم است تا چه درجه است كه آنها را بشمر و سنان ابن انس و خولى تشبيه\r\n\r\n","description":"","footnote":"","page_name":" 108 ","page_number":142},
  {"content":"\r\n\r\nنمايند و چه بگويم كه چه كردند . اجمالا همه سوارها مثل باران بر ما فحش ميباريدند و گاهى هم اراده كشتن ما را ميكردند . . . مجملا اسب حاضر شد و بستند و سوار شديم ، از شريف‌آباد تا ايوان كيف سه فرسخ است و راه بسيار ناهموار و از ميان رودخانه عبور مىكند گرماى شريف‌آباد بسيار سوزان و با كمال التهاب اين راه را طى كرديم تا رسيديم به ايوان كيف اما گويا ايوان كى بوده كه حالا ايوان كيف ميخوانند ، در جلو قهوه‌خانه يا مهمانخانه پياده شديم مخفى نماند در راه قم و خراسان كه حالا گارى و درشگه و دليجان چاپارى كار مىكند هر منزليكه مال عوض مىشود آنجا را مهمانخانه ميگويند و اين مهمانخانه عبارتست از يك قهوه‌خانه كثيف كه اثاثيه او منحصر است بيك سماور چركين و دو سه عدد قورى شكسته و چند فنجان و يكى دو دانه وافور شكسته ريسمان پيچيده ، باز در راه قم كه دست روسها بوده ميز و صندلى و چراغ و شام و نهار مرتب هم داشته اما حالا ندارد اما در راه خراسان چون شوسه نشده است و عمارتى ساخته نشده مهمانخانه‌هايش عبارت از همان طويله‌هاست كه اسب مىبندند خواه در چاپارخانه‌هاى قديمى باشد خواه در كاروانسراهاى مخروبه فقط همان قهوه‌خانه كه اجمال احوالش را نگاشتيم موجود است . بارى در جلو قهوه‌خانه نشستيم حالت بنده به كلى خراب و از شدت بىتابى به روى خاك پهن افتادم رفقا هم دو طرف من نشسته و باصرار سرهنگ به زودى اسب بستند و نيم ساعت طول نكشيد كه به راه افتاديم از ايوان كيف تا قشلاق چهار فرسخ و سه ربع است قريب به غروب به راه افتاديم راه بسيار سخت و ناهموار است بهزار زحمت سه ساعت از شب گذشته رسيديم بقشلاق در اين‌جا حضرات خيال صرف شام داشتند لهذا به داخل قهوه‌خانه رفتيم و در ايوان قهوه‌خانه نشستيم بنده كه ، باالمره بىتاب و توان افتادم و از صرف شام استعفا دادم اما رفقا قدرى نان با يكى دو فنجان چاى خوردند و پهلوى من دراز كشيدند ، حالت من بسيار بد و ناگوار بود و رسما بيمار بودم\r\n\r\n","description":"","footnote":"","page_name":" 109 ","page_number":143},
  {"content":"\r\n\r\nاما به زودى هجوم شپش و كيك و پشه و ساس كه جزو اثاثيه و اساس قهوه‌خانه‌ها و منازل بين راه است بيدار و آگاهم نمود و تا مدتى ساكت و مشغول خارانيدن پشت و پهلو بودم ضمنا ملتفت شدم رفقا هم به همين كار مشغولند آنها را صدا كردم و سرهنگ هم بيدار بود از او اجازه خواستيم كه از قهوه‌خانه بيرون برويم اجازه داد و خودش هم همراه ما آمد در جلو قهوه‌خانه نشستيم در اينجا يك گارى كه حامل پست بود از خراسان به تهران ميرفت حاضر بود ، قبل از آنكه مال براى ما بياورند مالهاى ايوان كيف را ميان گارى بستند و سرنشينان و مسافرين آمدند و در گارى نشسته از جمله آنها سيدى بود كه گويا حاج ميرزا حسن را شناخت و خواست با او صحبت كند سرهنگ ممانعت كرد و حاجى ميرزا حسن اطاعت نمود ولى سيد تا همان وقتى كه گارى به راه افتاد به تركى حرف مىزد ، اينها رفتند و اسب هم براى ما حاضر شد و روانه شديم ، از قشلاق به ده نمك پنج فرسخ و نيم است حوالى صبح به آنجا رسيديم و نماز صبح را در قهوه‌خانه خوانديم و رفقا مشغول خوردن چاى شدند اما بنده در گوشه قهوه‌خانه دراز كشيدم و فورى خوابم برد و هنوز چشمم باصطلاح گرم نشده بود كه بيدارم كردند و روانه شديم از اينجا به ده ملا ميرود و مسافت چهار فرسخ است در اينجا قريب به ظهر رسيديم هوا بشدت گرم بود در قهوه‌خانه ممكن نشد توقف نمائيم همينقدر نهارى حاضر كردند و با آب بسيار شور خورديم و به اجازه و همراهى سرهنگ ببالاخانه روى قهوه‌خانه رفتيم آنجا باد ميوزيد و فى الجمله خنك‌تر بود و خوابيديم سرهنگ را فورا خواب بربود و سوارهايش هم در پائين ماندند حاجى و آميرزا آقا هم خوابيدند ولى من خوابم نبرد و مشغول شدم به خواندن يادگاريها كه بر در و ديوار بالاخانه‌ها نوشته بودند ، توضيحا : در ايران رسم است هركس بسفرى ميرود در هر منزل كه ميرسد بدر و ديوار حجرات كاروانسراها اسم و رسم خود را و پدر خود را و خوشى و ناخوشى راه را يادگار مينگارد و اغلب\r\n\r\n","description":"","footnote":"","page_name":" 110 ","page_number":144},
  {"content":"\r\n\r\nچون قلم و دوات ندارند با زغال مينويسند و ديوارها را سياه مينمايند و همان قسم كه فرنگيها سفرنامه مينويسند و طبع نموده منتشر ميسازند تا ديگران از كيفيت آن راه و حالت منازل و اطلاعات جغرافى بين راه آگاه شوند اينها ديوارها را خراب مينمايند . مجملا به قدر يكساعت بر بالاخانه بوديم كه مال حاضر بسته شد و يكى از سوارها اطلاع داد من هم رفقا را بيدار كرده روانه شديم . از ده ملا به لاسجرد ميروند و مسافت بين راه سه فرسخ است و تمام اراضى بين راه شوره‌زار و بيابانى بىآب و گياه ، آفتاب از وسط السماء مايل به انحراف بود كه به راه افتاديم و همه جا آفتاب روبروى ما بود و همين كه آمديم سوار شويم ديدم تيمور خان كه رفيق درشگه ما بود و در جلو درشگه در مقابل ما همه روزه مينشست امروز رفته است و در داخل درشكه نشسته كه از آفتاب محفوظ بماند بنده و آميرزا با چشم با يكديگر مشورتى كرديم و به قدر يك دقيقه معطل شديم و بالاخره بنده رفتم روى صندلى مقابل نشستم و جاى بهتر را برفيق خود ارزانى داشتم و به راه افتاديم در طى اين مسافت هرقدر خواننده بتواند تصور نمايد زحمت كشيديم و رنج برديم و گرما خورديم و بدتر از همه تشنگى باندازه‌اى بر ما غلبه كرد كه واقعا چشم ما آسمان را نميديد مخصوصا بنده كه روى پارچه آهنى نشسته بودم و هيچ طرف سايبانى نداشتم يكوقت دورانى در سرم پيدا شد و نزديك بود سرنگون به زير چرخ درشگه بيافتم و از زحمت مسافرت در اين مملكت آسوده شوم ، بارى هرطور بود رسيديم در قهوه‌خانه پياده شديم جمعيت زيادى دور ما را گرفتند و اظهار تأسف از حال ماها ميكردند و واقعا حالت ماها خيلى حزن‌انگيز بود و هركس ميديد رقت مينمود صورتهاى ما از تابش گرماى روز و سرماى شب در همين دو روز به كلى سياه شده چشمها بگودى نشسته و بعضى از جاهاى صورت بنده پوست انداخته احداث لكه نظير برص نموده از اينجهت كه مبادا فسادى بشود سرهنگ در حركت تعجيل نمود و توقف ما به قدر نيم ساعت\r\n\r\n","description":"","footnote":"","page_name":" 111 ","page_number":145},
  {"content":"\r\n\r\nزيادتر نشد و در ظرف اين نيمساعت فقط آب خورديم و به سر و روى خود پاشيديم همين كه براى سوارى از قهوه‌خانه بيرون آمديم جمعيت بسيارى اطراف ما را گرفتند شخص آخوندى نزديك آمد و دو سينى بزرگ همراه دو نفر رعيت يكى آلوچه و ديگرى زردآلو بحضور ما ارمغان آورد و با چشم از من استعلام ميكرد كه حمله‌اى بسوارها بكند يا خير ؟ و ضمنا هم بلند گفت : اين ده متعلق است به حضرت امام رضا و اين ميوه‌ها از باغ حضرت است و تبرك است و غرض اين بود كه ما حالى بشويم كه سوارها اينجا كارى نميتوانند بكنند اما من در جواب او گفتم ما عما قريب از ميوه‌هاى خود مشهد خواهيم خورد و بشما دعا ميكنيم . آخوند مطلب را فهميد كه ما خودمان مايل هستيم كه تا مشهد برويم . آن سينى را آوردند در جلو من ، چند دانه برداشتم و ما بقى را گفتم ببرند نزد حاجى ميرزا حسن او هم دوسه دانه برداشته باز آوردند اين مرتبه گفتم ببرند در گارى نزد سوارها خالى نمايند سوارها هم سينيها را گرفته خالى كردند و همگى بجاى خود نشسته مهياى حركت بوديم شخصى كه گويا مباشر آن ده بود با نايب محل آمد در جلو سرهنگ و نايب محل بسرهنگ اظهار داشت كه اين شخص را در جلو درشكه خودتان بنشانيد يكى دو منزل با شما خواهند آمد سرهنگ هم پذيرفت و آن شخص كه به ظاهر هيئت نوكرى داشت در جلو روى صندلى نشسته به راه افتاديم هوا رفته‌رفته خنك شده و باد شمال ميوزيد . در راه هم در صحراهاى مزروعه و انهار جاريه عبور مينمايد آفتاب هم كم‌كم رو بانحلال گذاشته از آن‌همه شدت و حدت سه ساعت قبل چيزى با خود بجاى نگذاشته با كمال تردماغى راه ميپيموديم از لاستجرد به سمنان قريب شش فرسخ است و در بين راه يك جا مزروعه‌اى هست و آنجا مال عوض مينمايند اما حالا در نظر ندارم كه اسم آن‌جا چيست همينقدر خاطر دارم كه جاى با صفائى است و نهرى از جلو قهوه‌خانه عبور مينمايد و درخت بسيار دور نهر را احاطه كرده است تقريبا دو ساعت از شب گذشته به آنجا وارد شديم اول قدرى آرام\r\n\r\n","description":"","footnote":"","page_name":" 112 ","page_number":146},
  {"content":"\r\n\r\nگرفته بعد وضو ساخته نماز مغرب و عشا را خوانديم چاى هم خورديم سرهنگ شام خبر كردند بقرار معهود يك بغل نان گرفته آوردند در ميان گذاردند آن شخص كه با درشگه سرهنگ آمده بود همين كه وضع شام خوردن ما را ديد ترحم كرد و برخواست خورجين تركى كه همراه داشت گشود و از ميان آن سفره مملو از نان بسيار پاكيزه خانگى و گوشت پخته بدر آورد و در جلو ماها گذارد مثل اينكه تدارك را مخصوصا از براى ما ديده بوده است و اصرار زياد كرد كه به خوردن مشغول شويم و قدرى ماست هم يكى از رعاياى آنجا براى سرهنگ تعارف آورد همان شخص را اهالى بين راه سرهنگ خطاب ميكردند سرهنگ ما هم به خواهش سرهنگ لاسجرد مشغول شام خوردن شد قدرى هم بسوارها داديم جاى دوستان خالى بود بعد از دو شبانه روز گرسنگى و نان خشك خوردن ، امشب شامى شاهانه خورديم و يك دنيا لذت برديم مخصوصا از آن گوشتهاى پخته و پيازهاى خام و ماستهاى چكيده و آب خنك گوارا ، واقعا عجب آدم خوش فطرتى بود به مجرد برچيده شدن سفره بقهوه‌چى گفت : قليان خوبى براى آقايان بياور . آورد ، حاجى ميرزا حسن سيگار ميكشيد و سرهنگ هم سيگاركش بود و از براى حاجى بد نميگذشت اما بنده و آميرزا آقا قليان‌كش بوديم و از خاتون‌آباد تا اينجا قليان نكشيده بوديم ، بارى چون در اين منزل مال حاضر نبود و بايستى همان مالهاى لاسجرد را خوراك بدهند و ببندند لهذا قريب دو ساعت تمام در اينجا معطل شديم تا مالها حاضر شد و به راه افتاديم تقريبا ساعت پنج بود بسمنان ، رسيديم در اينجا بنده از سرهنگ استدعا كردم كه سه چهار ساعت اذن بدهيد بخوابيم سرهنگ قبول نكرد اما سرهنگ لاسجردى به من اشاره كرد برو بخواب و آسوده باش و خودش رفت نايب سمنان را ديد و از او خواهش كرد كه تا صبح مال ندهد هنوز ما نشسته بوديم كه سورچى آمد و گفت نايب ميفرمايد :\r\nرسم نيست از اينجا كسى نصفه شب حركت كند و بايد صبح چرخهاى درشگه و گارى\r\n\r\n","description":"","footnote":"","page_name":" 113 ","page_number":147},
  {"content":"\r\n\r\nرا روغن بزنيم و اگر تعمير لازم دارد تعمير كنيم . سرهنگ ناچار برخواست و خوابيد و ما هم مهياى خواب شديم در اينجا فراموش كردم خوشبختى خودم را بنويسم كه چه نعمت غير مترقبه برايم دست داده بود ، در بين راه يك گارى پست بما رسيد و درشگه ما را توقيف كردند كه مالها را عوض نمايند و مبادله كنند من ميدانستم كه آقا جلال خوانسارى رفيق قديمى من كه چندى قبل آمد بطهران و رفت بخراسان و حالا ديگر بايد مراجعت نمايد لهذا از اهل گارى كه اغلب خواب بودند پرسيدم آيا زوار اصفهانى ميانه شما هست يا خير ؟ جواب دادند بلى هست و آقا جلال بود كه خواب بود او را بيدار كردند ، صداى مرا شنيد ، ديوانه‌وار از گارى بيرون آمد و آمد نزد من و با كمال حيرت ميگفت : شما كه ميخواستيد مشهد مشرف شويد چرا همراه ما نيامديد ؟ آهسته به او جواب دادم : من به اختيار خودم نيامده‌ام ، مرا آورده‌اند ؛ بيچاره تعجب كرد و مقصود مرا نفهميد ، بالاخره به او حالى كردم . بگريه افتاد ، تسليتش دادم و گفتم : حالا وقت اين صحبت‌ها نيست ، برو در طهران و در خانه ما منزل كن همچنان‌كه در وقت آمدن آنجا منزل داشتى و اهل بيت مرا از سلامتى من اطمينان بده و هر قسم مطلبى داشته باشند انجام بده و محل مخارج آنها را به او نمودم كه از جناب حاج غلامرضا تاجر اصفهانى پسر مرحوم حاجى آقا محسن اصفهانى كه در سراى امير تجارتخانه و صرافى دارد و طرف معامله با بنده است دريافت داريد .\r\nو پاره‌اى وصايا به او كردم كه در طهران انجام بدهد ، بعد اصرار كرد كه : هرقدر پول خواسته باشيد همراه ماها هست و ليره هم دارم ، جواب دادم پول از براى من چه فائده دارد ولى احتياطا قدرى داشته باشم ضرر ندارد اما چيزى كه لازم است يك بالاپوش به من بده كه در راه از سرماى شب تلف نشوم ، بيچاره رفت و يكعدد عباى كلفت آورد و دو سه تومان پول هم آورد ، تمام سوارها خواب بودند و كسى مراقب نداشت مگر خود سرهنگ كه پياده شده بود و عقب سر ما ايستاده بود . بارى از يكديگر جدا شديم و آن عبا خيلى به درد من خورد\r\n\r\n","description":"","footnote":"","page_name":" 114 ","page_number":148},
  {"content":"\r\n\r\nو امشب همان عبا را برويم كشيدم و خوابيدم و چه عرض كنم چه خواب راحتى كردم و در واقع راست گفته‌اند دنيا خوابى و خيالى است ، حوالى طلوع آفتاب سرهنگ بيدارم كرد برخواستم نماز خوانديم و چاى خورديم و مال بستند و روانه شديم ، از سمنان بآهوان ميرود و مسافت بين راه هفت فرسخ است در بين راه هم در وسط دره كوه جائى هست كه مال عوض ميكنند و آنجا هم جاى بسيار خوبى است و بيشه‌هاى خوب دارد و چشمه آب سرد گوارائى نيز دارد به آنجا رسيديم و چون مال حاضر نبود قدرى معطل شديم همان مال‌ها را خوراك داده به بندند ، در زير سايه درختان نشستيم و نهارى مركب از نان خالى با توت كه از درخت‌ها ريخته بود صرف كرديم . دو سه نفر مطرب آنجا بودند كه ميرفتند بيكى از دهات عروسى كدخدازاده جوانكى همراه آنها بود كه خواننده و رقاص ( شانتس ) تيمورخان اصرار داشت كه طفلك بيايد و بخواند و نيامد نزد ما ، تيمور خان او را برد بقهوه‌خانه و مدتى از برايش ميخواند در وقت سوارى به خيال گرفتن انعام آمد عقب درشگه ما ايستاد تيمور خان گفت يك دهان بلند بخوان تا انعامت بدهم و مناسب بخوان طفلك هم شروع كرد به خواندن اين اشعار كه در ميان عوام شهر و روستائيان مشهور است و آواز دشتى را به اين اشعار ميخوانند :\r\n مسلمانان من از اهل هرندم * شب جمعه بكشتن ميبرندم\r\nشب آدينه و عيد محمد * عجب روزى بكشتن ميبرندم \r\nو طفلك به خيال خودش خيلى مناسب خوانى كرد و با كمال حزن و تأثر اين اشعار را خواند ، من هم خيال داشتم از آن پولهاى آقا جلال يكعدد دو هزارى به او بدهم همين كه اين اشعار را خواند متغير شديم كه چرا فال بد زده و عوض پول سه چهار عدد فحش به او نياز كردم و راه افتاديم در اينجا مختصر حادثه‌اى پيش آمد و آن اين است كه گارى سوارها بار نداشت و آنها توى گارى به زحمت بودند و ته افتاده بودند ، اينجا تدبيرى\r\n\r\n","description":"","footnote":"","page_name":" 115 ","page_number":149},
  {"content":"\r\n\r\nكردند و رفتند چند بغل علف گندم و جو از صحرا كندند و آوردند در گارى ريختند و گودى آنجا را مسطح و زير پاى خود را نرم كردند و تقريبا يك ميدان راه رفته بوديم كه از عقب يك نفر دشتبان دوان‌دوان آمد و بناى عربده و فحش دادن را گذارد كه چرا زراعت ما را ويران كرده‌ايد ؟ سوارها فحش دادند ، متقاعد نشد و سخت جلو گارى را گرفت . سوارها بامر سرهنگ از گارى بيرون آمدند و بيچاره را كه مطالبه مال خودش را ميكرد و ميگفت : شما بىمروت‌ها يك خروار گندم مرا ضايع كرديد و راست هم ميگفت بباد شلاق گرفتند ما هم هرچه توسط كرديم فايده نكرد ، سرهنگ لاستجردى هم در سمنان از ما جدا شده بود ، بارى بيچاره را كتك ناحق زدند و هى كتك خورد و ناله و التماس نمود كه اقلا حالا علفها را بيرون بريزيد ببرم و نشنيدند ، عاقبت بيچاره گفت : اين مزرعه متعلق است به حاجى ملا على مجتهد سمنانى . اين حرف هم اثرى در آنها نكرد و بالاخره او از مزاياى كتك از پا افتاد و دست برداشت ، ما هم محزون و پريشان به راه افتاديم و رسيديم به آهوان و در آهوان هم بواسطه اشتداد گرما به قدر يكساعت توقف كرديم و از آنجا حركت نموديم ، از آهوان بقوشه ميرود و از آنجا شش فرسخ است . در راه خيلى صدمه از گرما خورديم و راه ، همه ريگزار و تپه و ماهور و صعب المسلك بود و در راه هم آبادى نداشت بهر جان كندنى بود رسيديم بقوشه ملك مرحوم سپه سالار و اينك متعلق است بامير خان سردار كه فعلا امير اعظم است و بتازگى خيلى بناهاى خوب آنجا كرده‌اند خيابانهاى وسيع پرداخته‌اند قهوه‌خانه عالى ساخته‌اند كه در واقع يك مهمانخانه است مشتمل بر حجرات خيلى تميز در اين قهوه‌خانه قريب يكساعت نشستيم و صورت گرما را شكستيم و از آنجا بار سفر بدامغان بستيم از قوشه تا دامغان شش فرسخ است و در راه هم مختصر آبادى هست كه مال بسته‌اند و اسم آن محل را ضبط نكرده‌ام قدرى هم در آنجا معطل شديم و بالاخره در ساعت چهار\r\n\r\n","description":"","footnote":"","page_name":" 116 ","page_number":150},
  {"content":"\r\n\r\nاز شب گذشته با نهايت خستگى وارد دامغان شديم خوشبختانه در اينجا مال حاضر نبود و تازه يك دليجان و يك گارى از طرف شاهرود رسيده بود و مالهايش خسته بودند و امكان حركت نبود لهذا آسوده خوابيديم هنوز هوا تاريك بود كه برخاسته نماز خوانديم و چاى صبح را خورديم و سوار شديم و از آنجا تا ده ملك كه منزل ماست هفت فرسخ است و از آنجا تا شاهرود چهار فرسخ ، يازده فرسخ را تا يك ساعت از ظهر گذشته پيموديم و نهار را هم بطريق معمول در راه صرف نموديم و حادثه كه قابل ذكر باشد رخ ننمود در ورود شاهرود سوارها خيلى مراقبت كردند كه مردم از حال ماها مستحضر نشوند و ما را هم در بالاخانه چاپارخانه منزل نايب محل منزل دادند و نايب و منشى و محاسب هر دو مردمان نجيبى بودند و خيلى با ما اظهار محبت نمودند و چاى و قليان دادند و به قدر امكان پذيرائى نمودند تا از آنجا راه افتاديم از اينجا تا ارسان شش فرسخ است در بين راه هم قهوه‌خانه كثيفى هست كه مال عوض مينمايند ، در حركت از شاهرود مختصر حادثه‌اى اتفاق افتاد و آن اين بود كه از خيابانهاى باصفاى شاهرود كه خارج شديم يك گالسكه از طرف خراسان ميآمد و در آن كالسكه دو نفر نشسته بودند و گويا در وقتى كه درشگه سرهنگ و حاجى ميرزا حسن به آن گالسكه مصادف شد حاجى ميرزا حسن با سر تعارفى كرد يا اشاره‌اى نموده بود كه سرهنگ برآشفت و به حاجى ميرزا حسن تغيرى كرد و يك مشت هم به پهلوى او زد ، حاجى هم متغير شد با سرهنگ بناى سختى را گذارده به همين حالت در قهوه‌خانه پياده شديم حاجى آمد با ما بناى داد و فرياد را گذارد كه چرا از مخارج سرهنگ ميخوريم و از خودمان خرج نميكنيم و چون مطالب خيلى بىربط بود مهمل گذاشتيم و گذشتيم ، از اينجا ديگر سوارها بناى هرزگى را گذاردند و از آقا ميرزا آقا كه بلفظ تاجر معرفى شده بود هزار تومان پول ميخواستند و گاهى با سرهنگ جنگ زرگرى ميكردند كه بگذار ما اينها را اذيت و آزار\r\n\r\n","description":"","footnote":"","page_name":" 117 ","page_number":151},
  {"content":"\r\n\r\nكنيم تا پول از آنها وصول كنيم و سرهنگ در جواب مماطله ميكرد مختصرا هوا ابر شد و حرفهاى درشت بميان آمد ولى آقا ميرزا آقا ابدا اعتنائى نميكرد و همه را وعده ميداد كه منكه حالا چيزى همراه ندارم در بين راه هم كسى را نميشناسم در خراسان آشناى تاجر دارم و تعارف شما را مىدهم و به همين مواعيد روزگارى ميگذرانيديم تا در سبزوار كار را سخت و تنگ گرفتند و به قصد آن ميرفتيم ، از آرميان تا ميامى پنج فرسخ است و از ميامى بميان دشت قريب هفت فرسخ و در منزل ميان دشت ظهر گرمى وارد شديم و در بالاخانه كاروانسرائى كه مرحوم نظام الدوله پدر آصف الدوله حاليه « 1 » حكمران خراسان ساخته است منزل كرديم مرحوم حسين خان نظام الدوله به خوبى معروف است و اگرچه در مورد اموال مرحوم وكيل الملك محمد اسمعيل خان كرمانى « 2 » خيلى ظلم و تعدى نمود و هرچه داشتند و ممكنش شد در حكومت\r\n\r\n\r\n","description":"","footnote":"\r\n( 1 ) در دوره قاجاريه چندين نفر از رجال و مأمورين دربارى آصف الدوله لقب داشته‌اند به اين شرح :\r\nالهيار خان آصف الدوله - محمد على خان آصف الدوله - ميرزا عبد الوهاب خان شيرازى كه قبلا نصر الدوله لقب داشت - غلامرضا خان شاهسون آصف الدوله - ميرزا صالح خان آصف الدوله تبريزى .\r\nمحمد عليخان آصف الدوله همان كسى است كه ميگويند يك روز ناصر الدين شاه از او پرسيد كه اين دوره بهتر است يا دوره خاقان مغفور وى گفت براى من هيچكدام شاه پرسيد چرا محمد عليخان در جواب گفت در زمان خاقان مغفور ريش و سبيل مطلوب و مورد پسند بود كه من نداشتم حالا ريش منفور و مورد تمسخر است كه من دارم .\r\nخبر فوت عبد الوهاب خان آصف الدوله شيرازى كه شايع مىشود بلافاصله امين السلطان به حكم شاه اطاقهاى منزل او را مهر و موم حتى كفن او را هم ضبط مىكند و بعد به اصرار و خواهش و تمناى پسرهاى حاج فرهاد ميرزا معز الدوله كه برادرزن آصف الدوله بودند كفن و تربت عقيق ميت را به اختيار بازماندگانش ميگذارند . ناصر الدين شاه يكصد هزار تومان از ورثه مطالبه كرد و وراث هم ناگزير جواهر و طلا آلات او را به مزايده گذاشته و مبلغ مورد مطالبه را پرداختند .\r\nكتاب « ظل السلطان » تأليف حسين سعادت نورى\r\n( 2 ) در سنه 1277 حكومت كرمان را مستقلا به ميرزا محمد اسمعيل خان نورى تفويض كردند و بعد از دو سال لقب وكيل الملكى به او مرحمت شد مدت پيشكارى و حكمرانى مستقله او -\r\n","page_name":" 118 ","page_number":152},
  {"content":"\r\n\r\nكرمان ضبط كرد و اغلب دارائى او از همان سفر كرمان تحصيل شد ولى باالنسبه به پسرش غلامرضا خان شهاب الملك كه اين اواخر اصف الدوله شده و امير توبان منصب دادند خيلى آدم خوبى بوده است و اقلا دو كاروانسرا در راه خراسان ساخته كه يكى در همين محل كه ميان دشت باشد و ديگرى در شريف‌آباد شش فرسخى خراسان اما پسرش غير از آنكه خانه‌هاى آباد را ويران و خانواده‌هاى محترم را پريشان نموده است و اساس ظلم و تعدى را محكم و دايره بىرحمى و بىانصافى را وسعت داده است كارى ديگر نكرده و پنج ميليون ثروت از حكومت كرمان و شيراز\r\n\r\n\r\n","description":"","footnote":"\r\n- 9 سال بود در عرض مدت حكومت بارها كفايت مشار اليه خيلى به آستان همايونى جلوه كرد ، بدرجه‌اى كه گاهى گفتگوى وزارت اعظم ايران براى او مينمودند و مراتب سلوك و كفايت وكيل الملك را لايق و درخور اين منصب بزرگ ديده در مدارج جربزه و درايت و تجربه و خط و مطلب - نويسى و حزم و عاقبت‌انديشى و مردم‌شناسى بدرجه اعلى قدم نهاده بود ، مردى نيكو فطرت و خوش طبيعت و داراى تمام كمالات رسميه و اخلاق پسنديده بود در كرمان از هر جهت علاقه تامه بهمرسانيد با همه طوايف بزرگ كرمان وصلت انداخت و قرابت نمود دختر داد و دختر براى پسرهاى خود گرفت علاوه بر امور حكومتى در ماده تجارت با كلكته و هندوستان و اربابى و فلاحتى در كرمان اول تاجر و ملاك بود در سال هزار دويست و هشتاد و چهار وكيل الملك در شهر كرمان به اجل طبيعى داعى حق را لبيك گفت . تاريخ كرمان صفحه 406\r\nمحمد اسمعيل خان وكيل الملك پسر فتحعلى خان معروف به كوه نور است كه از به دو ظهور دولت قاجاريه خدمات لايقه به سلاطين اين دوره كرده در سنه 1261 مأمور توقف كرمان گرديد املاكى از خالصجات ديوان تيول داشته و همت در آبادى املاك گماشت تا در سنه 1275 به پيشكارى كيومرث ميرزا منصوب شد در سنه 1284 بدرود زندگانى گفت .\r\nتاريخ بيدارى ايرانيان ص 4\r\nمحمد اسمعيل خان وكيل الملك حاكم كرمان هر روزى براى خرج‌تراشى و اضافه مواجب و منصب يك پادشاه يك نفر ياغى بدولت جعل ميكرد و مدتها باسم نوروز عليخان قلعه محمودى دولت را مشغول كرده بود هر وقت نايب السلطنه هم يك امتياز نگرفته داشت مرا ميگرفت هر وقت وكيل الدوله اضافه مواجب و شخصيت ميخواست مرا ميگرفت .\r\nاز « صورت استنطاق ميرزا رضاى كرمانى »\r\n","page_name":" 119 ","page_number":153},
  {"content":"\r\n\r\nو خراسان تاكنون از مال مردم بدبخت بيچاره جمع كرده و اندوخته است و هزار هزار خرمن حيات مظلومين محكومين را به آتش ظلم و تعدى سوخته است و عجب‌تر اينكه اين آدم خيلى اظهار زهد و ديندارى مينمايد و شهرت داده كه نماز شب ميخواند و مقدس مآب است اما در تمام امراء ايران ظالم‌تر و بىرحم‌تر از او پيدا نخواهد شد خدا خانه ظلمش را خراب كند كه فى الحقيقه تالى سنان بن انس و ثانى بن زياد است و شمه‌اى از حالات او در فصول آتيه ذكر خواهد شد بارى ميان دشت آب و آبادى ندارد و تمام آباديش عبارت است از همين كاروانسرا و آبش منحصر است بيك حوض انبار كه در خارج كاروانسرا ساخته شده است و از آب باران پر مىشود و يك پايه آب كه در وسط كاروانسرا ساخته‌اند و پله‌پله ميرود تا پائين و آنقدر زمين را كنده‌اند تا به آب رسيده و با اينكه آب ندارد مقدارى گندم در اتلال آنجا بديم زراعت مىشود و از اطراف هم گندم و جو و ساير ما يحتاج زوار را ميآورند و در آخر كاروانسرا قلعه‌اى است مشتمل بر چندين خانه از خشت و گل كه رعاياى آنجا منزل دارند و خريد و فروش آنجا را اداره مينمايند بهرحال در بالاخانه منزل گرفتيم و فورا دو سه نفر آمدند و تمجيد از ماست و نان و كره خودشان كردند سرهنگ امر باحضار مقدارى نان و ماست و كره فرمود و فورا آوردند و امر بآوردن نمك و قاشق و پياز فرمود و فورى حاضر شد و بسلامتى دوستان دوغى شاهانه درست كرديم و با نهايت اشتها و ميل خورديم و از رفقاى طهران ياد كرديم و يك بشقاب مشتمل بر يك سير كره آورده بودند و تمام را حاجى ميرزا حسن با انگشت خود خورد و بعد از صرف نهار چاى خواستيم و از قهوه‌خانه آوردند و صرف شد بعد از آن اسب حاضر كردند و بستند و نداى الرحيل دادند و برخواستيم و در گالسكه نشستيم و به راه افتاديم از ميان دشت تقريبا شش فرسخ راه بعباس‌آباد ميرود و عباس‌آباد بسيار جاى خوبى است و از آباديهاى مرحوم شاه عباس صفوى است كه قناتى بسيار\r\n\r\n","description":"","footnote":"","page_name":" 120 ","page_number":154},
  {"content":"\r\n\r\nگوارا حفر و استخراج فرموده است و كاروانسراى محكم بنا نموده است و اهالى آنجا را از گرجستان از ارامنه به آنجا كوچانيده ولى فعلا همه مسلمانند اما روش آنها و سيماى آنها ارمنى است و زنهاى بسيار خوشگل دارد و اين‌جا چندين قهوه‌خانه هست و بالنسبه بساير منازل همه تميز و با روح هستند و هرچند در راه از شدت گرما بجان رسيديم ولى در ورود در آنجا در قهوه‌خانه منزل گزيديم و آرميديم و قريب يكساعت در قهوه‌خانه نشستيم و نماز خوانديم و چاى خورديم و راحت كرديم و چون عباس‌آباد بجوين نزديك است متصل اهالى آنجا آمدند و تسبيح جوينى آوردند كه ماها بخريم اما ماها از بىپولى خودمان معذرت خواستيم و بهنگام مراجعت وعده داديم ، توضيح آنكه در جوين كه از توابع سبزوار محسوب است كوهى است كه سنگى سبز رنگ دارد و از آن سنگ اهالى تسبيح ميتراشند و بسيار چيز نفيسى است و در تمام ايران مخصوصا مال خراسان آن تسبيح متداول است و قيمت آنها بتفاوت صافى و براقى و بزرگى دانه‌ها از ده تومان هست الا يكقران بارى ماها چون پول نداشتيم از خريد معذرت خواستيم و بعد از قدرى استراحت و حاضر شدن مال حركت نموده روانه شديم ، از عباس‌آباد تا مزينان هفت فرسخ است و درست خاطر ندارم كه منزل وسطراه چه اسم داشته ولى اجمالا ميدانم كه در بين راه براى عوض كردن مال پياده شديم و سه چهار ساعت از شب گذشته بمزينان رسيديم و مزينان از توابع سبزوار است و قلعه و دروازه دارد و چون شب به آنجا رسيديم و دروازه بسته شده بود در خارج دروازه در قهوه‌خانه پياده شديم و چندان طولى نكشيد كه اسب عوض كردند و به راه افتاديم از مزينان به مهر ميرود و حوالى صبح به آنجا رسيديم و مسافت بين مزينان و مهر پنج فرسخ است و در بين راه هم يك جا اسب عوض مىشود و جلكه سبزوار خيلى شبيه است باراضى رويدشت اصفهان همه جا كوير و نمك‌زار بىآب و گياه گاهى در كنار جاده آبادى ملاحظه مىشد و\r\n\r\n","description":"","footnote":"","page_name":" 121 ","page_number":155},
  {"content":"\r\n\r\nعموم آبادانى آنجا بواسطه حفر قنوات است و اغلب رعاياى كارگر سبزوار از اهل يزد و بلوك يزد هستند و در امر زراعت كمال مهارت را دارند و از اينجهت بلوك سبزوار از بلوك حاصلخيز خراسان محسوب است و حاكم آنجا كريم داد معز الملك است و از مشركين روزنامه ما بوده است و من و آقا ميرزا آقا هر دو بسوارها وعده داده بوديم كه در ورود خراسان تهيه وجهى براى شما مينمائيم و آنها نيز در سبزوار قرار داده بودند بگيرند بارى در اين منزل بقدرى گرما خورديم كه از حس خارج شديم يكفرسخى سبزوار مختصر مزرعه مشتمل بر يك قهوه‌خانه و بقعه امامزاده نمودار شد از شدت گرما و حدت عطش مجبور بتوقف شديم به قدر نيم ساعت در آنجا مانديم و آب زياد خورديم و بسر و صورت خودمان زديم و به راه افتاديم آفتاب بوسط السماء رسيده بود كه وارد سبزوار « 1 » شديم سبزوار تقريبا شهر است و حصار و دروازه دارد و در اول ورود شهر و عبور از دروازه رسيديم بچاپارخانه ، اين چاپارخانه هم مثل ساير مهمانخانه‌هاى بين راه عبارت است از يكى طويله و مشتمل بر يك بالاخانه كه منزل نايب راه است و مردمان محترم هم در آنجا منزل ميكنند ما هم بهمانجا رفتيم و نايب پذيرائى نمود و قليان و چاى از قهوه‌خانه پائين با نان سنگك بسيار پاكيزه تميز و خوب آوردند نهارى خورديم نايب سوارها اصرار كرد كه در\r\n\r\n\r\n","description":"","footnote":"\r\n( 1 ) سبزوار در دامنه كوه اندقان در كنار رود كال‌شور 114 كيلومترى نيشابور قرار دارد اين شهر با بسيارى از داستانهاى پهلوانى ايران بستگى دارد چنان كه ميدان مركز شهر را مدتها ميدان ديو سفيد مىناميدند و رزمگاه رستم و سهراب ميدانستند در دوره‌ى اسلامى از شهرهاى عمده و مهم ناحيه بيهق بود و بتدريج شهر عمده‌ى اين ناحيه گرديد در هجوم مغول ويران شد ولى دگر بار رونق يافت در سال 737 ه ق عبد الرزاق سربدارى سبزوار و نواحى اطراف را گرفت و سلسله سربداران را تأسيس كرد كه بدست امير تيمور منقرض شد در اوايل دولت صفوى شهر ترميم شد و كرسى ناحيه سبزوار گرديد و از آن زمان همواره از شهرهاى مهم خراسان بوده است مردم آن در تعصب در مذهب شيعه شهرت داشته‌اند در زمان شاه عباس صفوى عبد المؤمن خان ازبك اهالى را قتل‌عام كرد از ابنيه تاريخى آن منارى آجرى از اواخر قرن 5 ه ق است .\r\n","page_name":" 122 ","page_number":156},
  {"content":"\r\n\r\nمقام تحصيل وجه باشيم بنده رقعه بحكومت نوشتم كه چون مسافرتى غفلتا پيش آمده است و الآن هم در شرف حركت هستم و فرصت ملاقات ندارم قدرى وجه از بابت آبونه روزنامه بضميمه مبلغى هم اعانه لطف فرمائيد . ميرزا آقا هم بكمپانى آنجا چيزى نوشت و هر دو كاغذ را يكى از اجزاء نايب برد و بعد از ساعتى مراجعت كرد و اينطور جواب آورد كه حاكم در حمام بوده و گفتند تأمل كنيد از حمام كه بيرون آمدم كاغذ را ميخوانم و جواب مىدهم و اما كمپانى چون روز جمعه است حجره ايشان بسته است سرهنگ نيم ساعتى ديگر هم صبر كرد و دفعه ديگر هم فرستاد و چون خبرى نرسيد امر به حركت داد و به راه افتاديم ولى بنايب محل سپرد كه اگر از منزل حكومت وجهى آوردند تو گرفته نگاهدار تا برگشتن ، ما از چاپارخانه كه سوار شديم بايستى طول بازار سبزوار را طى كنيم تا از دروازه بيرون برويم و روز جمعه بود و مردم در طول بازار و اطراف دروازه كه معبر ما بود كه بقبرستان شهر منتهى مىشود و مشتمل بر قبور محترمين علماء است از قبيل مرحوم حاجى ملا هادى سبزوارى « 1 » حكيم معروف صاحب شرح منظومه و تصنيفات ديگر و مشهور بزهد و تقوى ، بلكه كرامت نفس و تجرد بوده است ، ايستاده بوده و حالت رقت‌انگيز ما را مشاهده مينمودند و گويا اسباب خيال سوارها شده بود و بهيئت\r\n\r\n\r\n","description":"","footnote":"\r\n( 1 ) مولانا حاج ملا هادى سبزوارى فرزند حاجى مهدى سبزوارى از اعاظم فلاسفه و حكماى اسلامى است كه در سال 1212 هجرى قمرى در سبزوار متولد شده است پدرش از علماء بود و خودش نيز نخست در مشهد و سپس در اصفهان علوم حكمت و فقه و اصول و كلام تحصيل نمود و بجرگه دانشمندان درجه اول دوره قاجاريه درآمد معروف‌ترين اثر او به فارسى اسرار الحكم در حكمت الهى است ساير آثار معروف او عبارتند از : حاشيه اسفار ملا صدرا - حاشيه‌ى زبدة الاصول - حاشيه‌ى شرح سيوطى بزانفيه ابن مالك و حاشيه مثنوى ملاى رومى - حاجى سبزوارى كه غزليات حكمت آميز ميسرود و در شعر به اسرار تخلص ميكرد و بتصوف هم تمايلى داشت ، در منظومه لعالى المنتظمه و غرر الفوائد اثر طبع روان اوست . وفات او سال 1289 هجرى اتفاق افتاد و حاج ملا هادى سبزوارى آخرين حكيم بزرگ ايران است .\r\n","page_name":" 123 ","page_number":157},
  {"content":"\r\n\r\nمدافعه از ما مراقبت ميكردند تا آنكه از دروازه خارج شديم و عبورا فاتحه خوانديم و به طرف زعفرانى روانه شديم از سبزوار تا زعفرانى شش فرسخ است و از زعفرانى تا شوراب پنج فرسخ و از شوراب تا نيشابور هفت فرسخ اين هيجده فرسخرا از سه ساعت بغروب مانده روز جمعه تا دو ساعت به ظهر مانده روز شنبه بطور اتصال راه پيموديم و در هيچ جا زياده از نيم ساعت توقف ننموديم و حادثه كه قابل ذكر باشد در راه رخ نداد در ورود بنيشابور « 1 » در چاپارخانه بيرون شهر منزل گرفتيم و نايب آنجا هم مردى متواضع بود خيلى پذيرائى نمود ما را در بالاخانه خودش منزل داد چائى قليان و نهار مشتمل بر نان و ماست و پنير و سبزى و سكنجبين حاضر نمود و خيلى خوش گذشت نهارى خورديم و ساعتى خوابيديم و برخواسته به راه افتاديم\r\n\r\n\r\n","description":"","footnote":"\r\n( 1 ) نيشابور يكى از قديمىترين و تاريخىترين شهرهاى ايران است ، ميگويند طهمورث ديوبند ساخته است ولى قولى كه به صحت نزديكتر است اين است كه شاپور اول پادشاه ساسانى آنجا را بنا نهاده حمداله مستوفى در « تاريخ گزيده » مينويسد « نيشابور ابتدا به صورت صفحه شطرنج بنا شده بود و مانند خانه‌هاى شطرنج داراى 64 محله بود و خيابانهاى آن بطور عمودى يكديگر را قطع ميكردند . نيشابور در زمان ساسانيان آباد بود و تا اواسط قرن پنجم ميلادى مركز و پايتخت خليفه مسيحيان نسطورى بوده است . در سال 31 هجرى اعراب به نيشابور حمله كردند و آنجا را تصرف نمودند ولى نتوانستند ساكنان وطن‌پرست آنجا را مطيع خود سازند و اهالى بر عليه اعراب شورش كردند و آنها را از شهر خود بيرون راندند . ولى دهسال بعد مجددا اعراب بر نيشابور تسلط يافتند و اين شهر در زير تسلط مسلمانان به پيشرفت‌هائى نائل آمد در اندك زمانى در رديف يكى از بلاد مهم و درجه اول ايران شد و لقب « ايرانشهر » به آن داده شد . ابو مسلم خراسانى در زمان حكومت خود در خراسان مسجد بزرگ نيشابور را بنا كرد در دوره سلطنت طاهريان نيشابور مركز قلمرو آنان شد و در زمان صفاريان و سامانيان نيز نيشابور همچنان به صورت پايتخت باقى بود بيست و دو سال پس از درگذشت حكيم عمر خيام زلزله شديدى نيشابور را ويران كرد ولى زلزله شديدتر زلزله‌اى بود كه سپاهيان مغول در اين شهر حادث كردند هفتاد سال پس از حمله مغول مجددا زلزله ديگرى نيشابور را ويران ساخت و پس از آن اهالى در شمال باخترى شهر قديم ، نيشابور جديدى ساختند و در آنجا سكونت كردند شهر جديد نيز مانند شهر قديم به شكل مربع بنا شد . ولى ديگر بپايه و عظمت سابق خويش نرسيده است . فاصله تهران تا نيشابور 776 كيلومتر است .\r\n","page_name":" 124 ","page_number":158},
  {"content":"\r\n\r\nنيشابور از بلوك معتبر خراسان است و از شهرهاى بسيار قديم قنوات جاريه و صحراهاى سبز دارد و مراتع خوب دارد ولى زمينش كوير است و در اشعار قدما صبح آنجا را خيلى تعريف كرده‌اند ولى افسوس كه ما ظهر گرما وارد شديم و بقدرى گرد و خاك بسر و صورت و عمامه و قبايمان نشسته بود كه ما باالتمام آدم خاكى ، خاكى رنگ و همه يكرنگ شده بوديم . حكومت نيشابور تيول ابدى نير الدوله است و جهتش اين است كه ايام حكومت حاج ميرزا حسن خان مشير الدوله « 1 » سپه سالار و صدر اعظم ، در خراسان يعنى بعد از آنكه از صدارت معزول شد و بحكومت خراسان مجبور گرديد و سه چهار ماه در خراسان و نواحى آن با نهايت دلتنگى گردش ميكرد و هر روز خبر مرگ خود را ميداد در همان سفر نير الدوله پدر اين نير الدوله حاليه نايب الحكومه خراسان بود و آنمرحوم امر بساختن مقبره و گنبد براى خودش نمود و به نير الدوله حكم فرمود ملكى از براى وقف نمودن بر مقبره‌اش خريدارى نمايد كه منافع آن ملك خرج مقبره‌اش بشود . نير الدوله هم ملكى از نيشابور پيدا كرد معروف به تزند جان و آن را سى هزار تومان خريدارى نمود و وجه آن را از مرحوم سپه سالار رحمة اللّه عليه دريافت داشت و هنوز قباله آنجا را تمام نكرده بود كه آنمرحوم برحمت ايزدى پيوست نير الدوله هم آن قباله را باسم خودش كرد و آن ملك را برد و خورد و بواسطه داشتن آن ملك روز بروز در نيشابور علاقه پيدا\r\n\r\n\r\n","description":"","footnote":"\r\n( 1 ) ميرزا حسين خان سپه سالار ملقب به مشير الدوله از وزرا و رجال و امراى معروف عهد ناصرى پسر بزرگ ميرزا نبى خان امير ديوان قزوين و برادر يحيى خان مشير الدوله ، وى مدت كوتاهى در فرنگ به تحصيل پرداخت و پس از مراجعت قتسول ايران در بمبئى شد ( 1266 ه ق ) و چندى بعد وزير مختار ايران در دربار عثمانى ( 1275 ) پس از آن بوزارت عدليه رسيد پس از چندى بصدارت انتخاب شد ( 1288 ) و دو سال بعد با شاه به اروپا رفت اما در بازگشت از اين سفر معزول و بتوقف در رشت مجبور شد و چندى بعد بوزارت خارجه رسيد و در سال 1295 باز بهمراه شاه به اروپا رفت در آخر كار متولى آستانه‌ى رضوى شد و در مشهد وفات يافت گويند مسموم شد ، مدرسه‌ى سپهسالار جديد از بناهاى اوست . « صفحه 853 دائرة المعارف فارسى »\r\n","page_name":" 125 ","page_number":159},
  {"content":"\r\n\r\nكرد و ملك خريد و املاك مردم را تصاحب نمود و پسرش نير الدوله حاليه بر آنها افزود تا آنكه بناى فروش خالصجات شد هرچه خالصه ديوان در حدود نيشابور بود تمام را از دولت خريد و امروزه قريب دو كرور ملك در آن نواحى دارا شده و حكومت نيشابور را از حكومت خراسان مجزا نموده تيول ابدى خود قرار داده و امروزه پسر نير الدوله ، فتح السلطنه در نيشابور حكومت دارد و ميتوانيم بگوئيم دو ثلث نيشابور ملك نير الدوله است و از اول از دزدى پيدا شده است . مجملا از نيشابور تا قدمگاه چهار فرسخ است و قدمگاه دهى بسيار آباد و معتبر و خوش آب و هواست و اينكه آن را قدمگاه ميگويند از اينجهت است كه در آنجا سنگى از مرمر است كه به قدر جاى پاى يك نفر شكاف دارد و عقيده مردم اين است كه حضرت رضا عليه السلام پاى مبارك را در آنجا گذارده و از معجزه پاى مباركش سنگ سوراخ شده است و اين عقيده منحصر باينجا نيست در كرمان و ساير بلاد ايران هم اين گونه قدمگاهها هست كه مردم آنها را پرستش مينمايند و اهالى اينجا اغلب از سادات هستند تقريبا يكساعت بغروب داشتيم كه وارد قدمگاه شديم اولا وضو ساخته نماز خوانديم بعد از آن از سرهنگ استدعا كرديم كه به زيارت محل قدمگاه مشرف شويم سرهنگ باحتمال اينكه مبادا ماها به آنجا پناه آورده « 1 » متحصن شويم اجازه نداد و امر به\r\n\r\n\r\n","description":"","footnote":"\r\n( 1 ) موضوع بست نشستن و متحصن شدن در ايران سابقه دارد آخرين راه فرار از ستم فرمانروايان و چاره ستمديدگان بستى و پناهنده شدن در اماكن مقدسه ( امامزادگان ) - مساجد و جاهاى محترم از جمله بيرونيهاى بزرگان يا تلگرافخانه حتى اصطبل بويژه اصطبل همايونى بوده است چنانچه شاه عباس كبير وقتى از وليعهد خود بدگمان شده بيكى از خاصان خود امر فرمود برود شاهزاده را كشته و بيايد در اصطبل همايونى بست نشيند بالجمله خواه از لحاظ احترامات مذهبى و از نظر سياسى چه بسا تبه‌كار يا آدمكشى هم بست مىنشستنه و از كيفر معاف ميگشته و همين رفع ظلم از ستمديدگان ميشد . در اواخر دوره پادشاهى ناصر الدين شاه و اوائل سلطنت مظفر الدين شاه كار بست‌نشينى بالا گرفت در اوايل سال 1324 ابو الحسن ميرزا شيخ الرئيس كه از علما و شاهزادگان درجه اول بود از دست عين الدوله بسفارت عثمانى پناهنده شد . در شهرستانها مردم از دست حكام در تلگرافخانه بست نشسته يا از ستم دولت به بقعه امام زادگان و مساجد پناه ميبردند .\r\n","page_name":" 126 ","page_number":160},
  {"content":"\r\n\r\nفراهم كردن شام كرد و نان و پنير آوردند شخصى به لباس تجارت در قهوه‌خانه آمد و حالت ما را ديد و مسئله را فهميد و خيلى بر حال ما رقت كرد و آدمى فرستاد از بقال آنجا يك شيشه شربت ريواس براى ما آورد و تبرعا بما داد و خيلى اظهار محبت نمود و محرمانه به من ميگفت من حاضرم اگر ميل داريد شما را از دست اينها مستخلص نمايم ، چونكه اينجا سادات بسيارند و مىشود آنها را وادار كرد كه بيايند و شما را از دست اينها خلاص نمايند اما من نپذيرفتم و از اسم و رسمش سؤال كردم گفت من صرافم ، در پائين خيابان دكان صرافى دارم و عمويم تاجر است و اصلا يزدى هستيم و اينجا اجاره كارى داريم و آمده‌ام اينجا گندم و جو و ترياك به شهر حمل نمايم ، بارى از وضع صحبت داشتن او با من سرهنگ به خيال افتاد و عجله كرد در آوردن اسب ، آوردند و بستند و به راه افتاديم از قدمگاه تا فخر داود تقريبا پنج فرسخ است و خيلى راه سختى دارد و اغلب راهش سنگستان است و مال به زحمت عبور مينمايد هر قسم بود طى كرديم چهار ساعت از شب گذشته رسيديم بفخر داود ، در آنجا گفتند مال حاضر نيست و بايد تا صبح اينجا بخوابيد سرهنگ رفت در آبادى آنجا كه چند خانه‌وار جمعيت منزل دارند و شخصى را كه قره‌سوران راه است ملاقات نموده و آن شخص بملاحظه اينكه ماها مردمان محترم پرپولى هستيم آمد و ما را به خانه خودش برد در اطاقى مفروش با قالى و قاليچه و رختخوابهاى متعدده ما را منزل داد و چائى حاضر كرد قليان آورد خيلى پذيرائى نمود حاجى ميرزا حسن را در اطاقى ديگر برده بود و او هم لدى الورود خوابيده سرهنگ هم از شدت خستگى خوابش برد سوارها هم بعضى در گارى و بعضى در همين اطاق بخواب رفتند و همه از هوش رفتند و اسراى خود را فراموش كردند و احدى غير از من و آقا ميرزا آقا بيدار نماند قره‌سوران صاحب منزل هم اسبش را سوار شد و عقب دزدهائيكه خبر آورده بودند در آن نزديكى يكدسته دزد زوار را لخت كرده‌اند و سه چهار رأس الاغ از آنها\r\n\r\n","description":"","footnote":"","page_name":" 127 ","page_number":161},
  {"content":"\r\n\r\nبرده‌اند رفت ، اگر در اين موقع خيال فرار داشتيم احدى مستحضر نمىشد مخصوصا براى ادرار كردن از بالاخانه پائين رفتم و درها را باز و مأمورين را در خواب ناز ديدم طبيعت اقبال نكرد و برگشتم در بالاخانه خوابيدم هنوز هوا تاريك بود كه بيدارمان كردند برخواستيم و نماز خوانديم و بلافاصله سوار شده به راه افتاديم قريب سه فرسخ را در يك ساعت و نيم پيموديم و بشريف‌آباد وارد شديم و در قهوه‌خانه پياده شديم و در شريف‌آباد دو كاروانسراست يكى از بناهاى نظام الدوله پدر آصف الدوله و شريف آباد جاى بسيار معتبرى است و از موقوفات آستانه متبركه است و چندين مزرعه دارد ، بارى در راه خيلى سرما خورديم لدى الورود در قهوه‌خانه آتش خواستيم و چاى خورديم و گرم شديم و سرهنگ خيلى عجله ميكرد كه زود به راه افتيم و حسب الامر مال آوردند و بستند و روانه شديم ، چند قدميكه از قهوه‌خانه دور شديم شخص قهوه‌چى را ديديم كه از عقب ما ميدود و داد ميكشد و مطالبه پول چائى مينمايد از وقتى كه سوارها فهميدند من قدرى پول دارم اغلب همين كار را ميكردند تا من ناچار شده پول بدهم و در شاهرود تيمور خان اظهار كرد كه ديشب كلاهم از سرم افتاده و هشت قران پول كلاه بايد بدهم و پول هم ندارم منهم هشت قران به او تقديم كردم و به همين قسمتهاى جزئى وجه ما تمام شد فقط دو عدد دو هزارى از پولهاى طهران در جيب شلوارم نهفته ماند و براى روز احتياج گذارده بودم كه يكى را اينجا دادم ، از شريف‌آباد تا شهر هفت فرسخ است و اين راه تا چهار فرسخ بلكه تا طرق كه پنج فرسخ است تمام گردنه و كوه و كتل است و در سابق خيلى سخت بوده و ابدا گالسكه و درشگه نميتوانسته است عبور نمايد اما حالا قدرى بهتر شده و نير الدوله در زمان حكومت خراسان پنج شش هزار تومان خرج كرده و آنجا را قدرى تسطيح نموده است و حالا گالسكه و درشگه و گارى به زحمت ميتواند عبور نمايد و افسوس كه در مملكت ما اگر كسى هم اين گونه كارهاى مهم لازمه\r\n\r\n","description":"","footnote":"","page_name":" 128 ","page_number":162},
  {"content":"\r\n\r\nرا اقدام نمايد فقط ساختن است عنوان نگاهداشتن در ميان نيست بلكه ديگران از براى اينكه اسم سازنده را از ميان ببرند سعى در خرابى آثار او مينمايند چنان كه زياده از پنجاه كرور عمارات و آثار صفويه در اطراف ايران و بيشتر در اصفهان بوده و بسيارى را خودم در زمان تحصيل در اصفهان ديده بودم و تا ده سال قبل از اين هم باقى بود ، از قبيل باغ تخت ، شمس‌آباد ، فتح‌آباد ، نمكدان باغ كومه ، باغ طاوس ، عمارت جهان‌نما ، آئينه‌خانه ، هفت دست « 1 » و غيره و غيره و تمام را بعنوان خالصه در زمان خالصه‌فروشى بجزئى تقديمى از دولت خريدند و خراب كردند كه الان ابدا آثار آنها هم باقى نيست فقط عمارت هشت بهشت « 2 »\r\n\r\n\r\n","description":"","footnote":"\r\n( 1 ) آئينه‌خانه عمارتى است ملوكانه و اعلى مشتمل بر طنابى عقب و اطاقها و ايوانهاى بزرگ جلو آن تالارى عظيم مشرف برودخانه كه تمام منقش و آئينه‌كارى در صفات عظمت و رفعت و استقامت ثانى چهلستون و اين مكان در بعضى اوقات محل سلام عام سلاطين صفوى بوده است .\r\nصفحه دوم « جغرافياى اصفهان » تأليف ميرزا حسين خان تحويلدار\r\nعمارت هفت دست متصل بعمارت آئينه‌خانه بود و با باغهاى اطرافش بيش از بيست هزار متر مربع مساحت داشته اطراف آن اطاقهاى تودرتوئى بود كه از گچ‌بريهاى زر اندود و ميناكارى تزئين ميشده كف قصر و آزاره‌هاى آن از سنگ مرمر شفاف بوده و حوضهائى از سنگ مرمر شفاف داشته است ، تخت شاه عباس كه در اين كاخ بر روى تخته سنگ بزرگ مرمرى مانند آئينه صيقلى به طول هشت متر و عرض بيش از سه متر قرار داشته كه موجهاى طبيعى بر جلوه آن بيافزوده است .\r\n« صفحه 78 كتاب گنجينه آثار تاريخى اصفهان »\r\nعمارت نمكدان بفاصله صد و پنجاه متر در جنوب عمارت آئينه‌خانه به شكل دايره روى زمين مرتفعى بنا شده بوده است اين عمارت هشت ضلعى و سه طبقه بوده و از طبقه فوقانى آن با آنكه عمارت آئينه‌خانه در جلوى آن قرار داشته منظره رودخانه پديدار ميشده است اين عمارت را كلاه فرنگى نيز ميناميده‌اند .\r\nدر ابتداى چهار باغ قريب بدروازه دولت قصرى سر در مانند براى آن ساخته‌اند مشتمل بر سه طبقه كه طبقه زيرى عمارتى وسيع و چهار فصل به چهار ايوان ساخته شده است در طبقه بالاى آن حجرات متعدده و حوضى درست كرده‌اند و آن را قصر جهان‌نما مينامند چه بر بالاى آن تمام باغات و چهار باغ و عمارات نمايان است . صفحه 31 كتاب « نصف جهان »\r\n( 2 ) عمارت تاريخى هشت بهشت در سال 1080 هجرى در دوره پادشاهى شاه سليمان بنا -\r\n","page_name":" 129 ","page_number":163},
  {"content":"\r\n\r\nرا صارم الدوله سردار اعظم « 1 » از دولت خريد و براى سكونت خودش نگاهداشت باقى را خراب و مصالح آنها را كه آجر و چوب و كاشى باشد فروختند و جاى ديگر باسم خودشان ساختند و عجب‌تر آنكه عمارت تلگرافخانه دولتى را هم خريدند و برهم زدند و تا سال گذشته ميدان و عمارت توپخانه باقى بود آن را هم پسر آقاى حضرت و الا ظل السلطان « 2 » خريدند\r\n\r\n\r\n","description":"","footnote":"\r\n- شده در نوع خود از كاخهاى بىنظير عهد صفويه است كاخ مزبور سنگهاى آزاره مرمرى فراوان و يك طاق مقرنس مذهب عالى در سرسراى آن و اطاقهاى مزين بنقاشى دارد و پشت بغلهاى متعدد آن در نماهاى خارجى بنا كه كاشىكارى شده است انواع و اقسام وحوش و طيور را باشكال بسيار مناسب نشان ميدهد . « صفحه 622 گنجينه آثار تاريخى اصفهان »\r\n( 1 ) ابو الفتح خان صارم الدوله پسر محمد حسن خان سردار ايرانى معروف به خان بابا خان سردار مىباشد كه ماه رخسار خانم فخر الدوله خواهر محمد شاه را بزوجيت داشت ، محمد حسن خان سردار پس از فوت محمد شاه يكى از كسانى بود كه نظم و آرامش تهران را بهم زد و به همين جهت مورد قهر و غضب ناصر الدين شاه قرار گرفت ولى چندى بعد بوساطت امير كبير مورد عفو قرار گرفت و مشاغل گوناگون به او واگذار شد و سرانجام در ذى الحجة 1271 ه ق والى كرمان بود و چشم از جهان فرو بست .\r\nابو الفتح خان مدتى حكومت كوهگيلويه را داشت و چون با والى فارس اختلاف پيدا كرد مدتى در تهران بيكار بود وى همسر بانو عظمى خواهر ظل السلطان بود ابو الفتح مدتى در كمال فلاكت در طهران زندگى ميكرد تا آنكه بقول ظل السلطان « بفرمايش مادرم عليا حضرت عفت السلطنه او را با همشيره باصفهان آوردم و پيشخدمت باشى و رئيس خلوت من بود » ابو الفتح خان رفته‌رفته كارش بالا گرفت تا آنكه در سال 1305 درگذشت و چندى بعد يعنى بسال 1307 ظل السلطان خانم شوكت السلطنه دختر خود را به عقد قهرمان ميرزا صارم الدوله پسر ابو الفتح خان درآورد كه ثمر آن ابو الفتح خان سردار اعظم فعلى است .\r\n( 2 ) مسعود ميرزا فرزند ارشد ناصر الدين شاه است كه روز بيستم صفر سال 1266 ه ق از بطن عفت الدوله قدم بعرصه وجود گذاشت قبل از تولد ظل السلطان چند پسر و دختر ناصر الدين شاه كه به وليعهدى هم انتخاب شده بودند فوت كردند و به همين جهت است كه ظل السلطان را فرزند ارشد ناصر الدين شاه ميگويند ظل السلطان سه سال از مظفر الدين شاه بزرگتر بود ، عفت السلطنه دختر رضا قلى بيك غلام پيشخدمت بهمن ميرزا برادر اعيانى محمد شاه بود ، چون عفت السلطنه از دودمان سلاطين قاجار و از زنهاى مقعوده و دائمى ناصر الدين شاه نبود ظل السلطان بولايتعهدى انتخاب نگرديد -\r\n","page_name":" 130 ","page_number":164},
  {"content":"\r\n\r\nو خانه ساختند در اين‌جا مختصر قصه يادم آمد و هرچند خارج از موضوع ماست ولى چندان بىمناسبت نيست . در سنه 1320 اواخر صدارت ميرزا على اصغر خان حضرت و الا ظل السلطان بطهران نوشت كه عمارات حكومتى مثل چهل ستون و غيره محتاج به تعمير است و محل ساختن آنها هم از بعضى بناهاى بىمعنى كه در بيابانها افتاده است تحصيل مىشود ، از طرف دولت شخصى ملقب به صنيع نظام كه از معمارهاى طهران بود مأمور شد و آمد اصفهان كه بناهاى بىمعنى را بفروشد و ابنيه معتبر لازمه را از پول آنها تعمير كند آن اوقات نگارنده در اصفهان بودم و هر روز ميديدم عمارات عاليه را خراب ميكنند و حمام‌هاى بسيار قشنگ را بهم ميزنند و آجر و چوب و حمال و كاشى و غيره بمردم ميفروشند كه در تمام ايران امروز يكعدد آجر به آن سفيدى و قشنگى ديده نميشود ، روزى در منزل شيخ العراقين بودم همين شخص آمد آنجا و به شيخ العراقين تكليف ميكرد كه آجر و سنگ از او بخرد و بقيمتى بسيار نازل قرار دادند و بنا شد محل آنجا را از عمارت صدرى « 1 » قرار بدهند و باتفاق آن شخص برخواستيم و بعمارت صدرى رفتيم خانه‌اى ديديم بسيار بزرگ صحن آنجا تقريبا سه هزار زرع بلكه بيشتر ، چهار سمت آن عمارت\r\n\r\n\r\n","description":"","footnote":"\r\n- ظل السلطان در ذى حجه 1278 به حكومت مازندران و چهار سال و دو ماه در آنجا بود سپس بطهران احضار و در زمان ناصر الدين شاه سه سفر حاكم فارس شد و بسال 1283 با وزارت امير اصلان خان به حكمرانى اصفهان منصوب گرديد و از سال 1286 مستقلا حاكم اصفهان ميگردد و حكومت اصفهان تا سال 1325 ه ق يعنى سى و پنج سال متوالى ادامه پيدا مىكند پسران ظل السلطان عبارتند از : جلال الدوله - محمود ميرزا ( يمين السلطنه ) - اكبر ميرزا ( صارم الدوله ) بهرام ميرزا - فريدون ميرزا - تيمور ميرزا - اردشير ميرزا - فيروز ميرزا - اسمعيل ميرزا - مراد ميرزا - محمد حسن ميرزا - هرمز ميرزا - همايون ميرزا .\r\n( 1 ) از جمله عمارات دولتى عمارت صدرى است كه نظام الدوله حاجى محمد حسين خان صدر اعظم اصفهانى ساخته و دو دست است بزرگتر آن معروفتر و طالارى دارد و اطراف آن عمارت و بيوتات خوشنما ساخته و فراخور دستگاه و همت خود آن را نيك پرداخته است .\r\n« صفحه 36 كتاب نصف جهان »\r\n","page_name":" 131 ","page_number":165},
  {"content":"\r\n\r\nداشت موافق سليقه امروزى كه تمام حجرات يك طرف به يكديگر راه داشت و در وسط يك اطاق بسيار بزرگ و دو طرف بقياس صحيح حجرات بزرگ از سى زرع قد گرفته تا اطاقهاى كوچك كه هفت ذرع قد داشت و داخله سقفهاى كاشىكارى بيك سليقه و وضع غريبى زده بودند كه به عين يك كاسه چينى فغفورى نمايان بود و بالاى آن را سقف چوبين بسبك شيروانىهاى اين عهد با چوبهاى عود و صندل و تمام اين چهار سمت به همين سبك و سياق و بالتمام دو طبقه و از زير زمين گرفته تا بالاى پى و زير اطاق تمام از آجرهاى سفيد بزرگ محكم و هزاره‌هاى داخلى حجرات سنگ سماق و مرمر و تا زير طاق نقاشى شده آن هم بقسمى كه امروزه از عهده هيچ نقاش ماهرى برنميآيد و اگر روى گچ و سنگ ساخته نشده بود تمام را قطعه‌قطعه اروپائيان به قيمت گزاف ميخريدند و هزار درجه بهتر از كار رفائيل معروف مىپسنديدند و ازخارج تمام سنگهاى مرمر درها همه خاتم‌كارى كه هر ذرعش امروز دويست تومان قيمت دارد و روغن زده و پاكيزه كه گوئى ديروز از دست استاد خارج شده و عجب‌تر آنكه در تمام اين عمارت كه تقريبا در چهار طرف سى اطاق مسكونى بسيار بزرگ مزين و چند اطاق مختلف براى آبدارخانه و قهوه‌خانه و سفره‌خانه و غيره و حياط اندرون و حمام بسيار ممتاز داشت به قدر ده تومان تعمير لازم نداشت و همچو عمارتى را كه اگر امروز بخواهند بسازند مسلم است بيك كرور تومان هرگز تمام نخواهد شد بلكه بعقيده بنده اين گونه مصالح امروز پيدا نخواهد شد مگر آنكه هر قطعه را از مملكتى ديگر بياورند و چندين سال عمر صرف نمايند تا مثل او را شايد بتوانند بسازند ، با نهايت بىرحمى با تيشه بيداد خراب كردند و چوب و آجر آجرپاره آنجا را از قرار بارى دو عباسى ميفروختند بذات پاك خدا قسم است كه بنده و شيخ العراقين ( شيخ محمد حسن شيخ العراقين پسر شيخ جعفر كبير ) هر دو بر حال غربت اين عمارت و بىرحمى و سفاهت خراب‌كننده مثل\r\n\r\n","description":"","footnote":"","page_name":" 132 ","page_number":166},
  {"content":"\r\n\r\nابر بهار گريه كرديم اما چه فايده كه احدى بر گريه ما وقعى نگذاشت و اصل نكته اينجا است كه اين عمارت پهلوى چهل ستون « 1 » و متصل بعمارات حكومتى است نه اينكه در بيابان و دور از شهر واقع شده باشد مجملا حالت او را ديديم و ناليديم و از جگر آه كشيديم و بعضى از قطعات آنجا را بانوى عظمى ترحما « 2 » پول داد و\r\n\r\n\r\n","description":"","footnote":"\r\n( 1 ) باغ وسيع چهلستون را كه بمساحت تقريبا 65 جريب است شاه عباس كبير طرح انداخته و در وسط آن عمارتى با اطاقهاى كوچكى در اطراف آن احداث نموده بوده است سپس شاه عباس دوم عمارت مزبور را توسعه داده و تالار بزرگ و ايوانهائى بر آن افزوده است . اكنون جاى ترديد نيست كه تالار 18 ستون و تالار آئينه و تزئينات آئينه‌كارى مجالس نقاشى سالن پادشاهى كه محل امروزه موزه است باستثناى دو تابلو معروف بجنگ چالدران و كرنال كه يقينا در دوره افشاريه نقاشى شده است از اقدامات دوره شاه عباس دوم است .\r\nوجه تسميه چهلستون به علت تعدد ستونهاى اين كاخ است كه در ايران تعدد و كثرت را بيشتر با عدد چهل بيان ميكنند اما تصادفا چون تعداد ستونهاى تالار چهلستون بيست عدد است و انعكاس عمارت و ستونها هم در استخر مقابل آن به خوبى مشهود است جمعى از راه تفسير گفته‌اند كه اين كاخ با انعكاس آن در آب مفهوم چهلستون پيدا مىكند ، هريك از ستونهاى بيست‌گانه تالار از يك تنه درخت چنار تشكيل شده و بر روى آنها قشر نازكى از تخته رنگ شده وجود دارد كه سابقا از آئينه و شيشه‌هاى رنگى پوشيده شده بوده است ، تمام ديوارها از آئينه‌هاى قدى و شيشه‌هاى رنگى و نقاشيهاى زيبا تزيين شده بوده و همه درها و پنجره‌ها كه متأسفانه محض نمونه يكى از آنها هم باقى نمانده است از نوع منبت و خاتم بوده است . استخر مقابل عمارت به طول 110 متر و عرض 16 متر اكنون هم طراوت و زيبائى خاص به اين كاخ ميدهد و جهش آب در حوض وسط تالار از دهان چهار شيرى كه در چهار گوشه حوض قرار دارند و فواره‌هاى سنگى كه نقطه به نقطه در جوى كوچك اطراف عمارت قرار دارند صفاى خاصى به اين عمارت ميداده است . در ساعات قبل از ظهر پرده‌هاى نفيسى در اطراف تالار بزرگ آويزان ميشده است كه در چندين جا قرقره‌هاى اصلى آنها هنوز باقى است و بالاخره ايجاد سقف عالى نقاشى ايوان 18 ستون و سقف آئينه‌كارى ايوان كه دو سقف بىنظير محسوب ميشوند از كارهاى جالب طاق زدن در معمارى ايرانى محسوب مىشود .\r\n« از كتاب اصفهان تأليف دكتر هنرفر »\r\n( 2 ) ناصر الدين شاه از روزيكه به مقام وليعهدى رسيد تا روزيكه كشته شد 85 زن داشت كه اين عده هميشه چهار زن عقدى و بقيه صيغه بودند كه از بين آن زنها اين عده از همه معروف‌تر مىباشد . -\r\n","page_name":" 133 ","page_number":167},
  {"content":"\r\n\r\nخريد كه مبادا خراب شود حالا خوانندگان تعجب خواهند كرد چرا اينجا را خراب كردند و نهايت از يك كرور عمارت كه سى كرور آثار تاريخى داشت به دو سه هزار تومان فروختن مصالح قناعت كردند ولى اگر از عوالم خودپرستى مستحضر باشند و نتايج مشئومه استبداد را بدانند تعجب نخواهند كرد چرا كه بالاخره اين عمارت بعزل حكومت از دست او انتزاع مىشود و به حاكم جديد تعلق ميگيرد اما خانه سه چهار هزار تومانى برايش ميماند اين است حالت مملكت بىقانون بىمسئوليت كه قيصريه را براى دستمال مختصرى آتش ميزنند ، خوب آيا ميدانيد اينهمه خرابى كه عمارت صدرى يكى از آنها بود بازاى چه تعميرى لازم شده بود و تعميريكه كردند چه بود ؟ براى آنكه خوانندگان بدانند ناچار مىنويسم تمام تعميرات لازمه\r\n\r\n\r\n","description":"","footnote":"\r\n- 1 - گلين خانم نخستين زن‌شان در زمان وليعهدى عقدى\r\n2 - خجسته خانم تاج الدوله دختر نير الدوله ميرزا پسر فتحعليشاه عقدى\r\n3 - شكوه السلطنه دختر شعاع السلطنه پسر فتحعليشاه عقدى\r\n4 - سرور السلطنه دختر عماد الدوله پسر فتحعليشاه عقدى\r\n5 - ستاره خانم دختر آقا محمد حسن تبريزى عقدى\r\n6 - جيران خانم دختر محمد تقى خان باغبان‌باشى تجريشى عقدى\r\n7 - زينت السلطنه دختر سالار خراسانى صيغه\r\n8 - بدر السلطنه صيغه\r\n9 - اختر السلطنه تركمن خواهر آكتا قاآن ميرزا صيغه\r\n10 - شمس الدوله دختر عضد الدوله پسر فتحعليشاه صيغه\r\n11 - انيس الدوله صيغه\r\n12 - امينه اقدس صيغه\r\n13 - عفت السلطنه مادر ظل السلطان صيغه\r\n14 - نديم السلطنه 15 - والى زاده 16 - وجيه الدوله 17 - خازن الدوله 18 - وجيه الدوله 19 - مرجانه خانم 20 - توران السلطنه 21 - حرمت السلطنه 22 - مجرب السلطنه 23 - وقار السلطنه 24 - حجت خانم دختر مستشار پستخانه 25 - قمر تاج خانم 26 - صغرى السلطان . كسرائيل خانم كه بنام بانو عظمى معروف است دختر عفت السلطنه و خواهر تنى ظل السلطان است كه زوجه ابو الفتح خان صارم الدوله بود .\r\n","page_name":" 134 ","page_number":168},
  {"content":"\r\n\r\nاين بود كه دالان بزرگ طولانى كه بباغ چهل ستون ميرفت طاق‌نما بود و سقف آجرى بسيار ظريف داشت و در آنجا قهوه‌خانه دستى بود كه در زمستان مردم از سرما و در تابستان از گرما محفوظ ميماندند و متصل جمعى از معارضين و مأمورين آنجا نشسته قليان ميكشيدند اين دالان را مقرر فرمودند بىسقف باشد كه مبادا بسر كسى خراب شود و طاق آنجا را خراب كردند ، افسوس كه ميترسم خوانندگان باور نكنند و حمل اغراق نمايند و الا گفتنىها داشتم و اطلاعات صحيحه مينگاشتم بارى از مطلب دور افتاديم و غرض اين بود كه راهى را كه نير الدوله شش هفت هزار تومان خرج كرده حالا تقريبا مشرف به خرابى است و نه خود او و نه ديگرى در خيال تعمير اين معبر عمومى بسيار مهم هستند و ما از آن راه پرپيچ و خم عبور كرده در آخر گردنه‌ها قهوه‌خانه‌اى است كه در آنجا اسب عوض ميكنند پياده شديم و چاى خورديم تا آنكه مال بستند و به راه افتاديم تا بطرق رسيديم از طرق تا شهر دو فرسخ است و در طرق به قدر نيم ساعت توقف كرديم در اينجا برحسب دستور العمل حاجى ميرزا حسن درشگه ما را به تيمور خان دادند و او را با پاكت عين الدوله نزد آصف الدوله فرستادند كه تكليف ورود ما را معين كند و بنده و آقا ميرزا را در گارى نشانيدند و به مجرد ورود در گارى عباى آميرزا آقا را سوارها ربودند و او را مات و مبهوت نمودند و به همين حالت رفتيم تا حوالى شهر رسيديم و چون نميخواستند از دروازه پائين خيابان عبور كنند به زحمت زياد ما را دور شهر گردانيدند تا بدروازه ارك رسيديم و از آنجا بارك دولتى وارد شديم و سوارها خيال ميكردند تكليف خود را انجام داده با انعام شايان از خراسان مراجعت خواهند كرد و ما هم خيال ميكرديم صدمات ما تمام شده و در سايه حضرت على بن موسى الرضا ( ع ) از شر هر ذى شرى آسوده خواهيم بود ، بناچار آصف الدوله كه به تدين معروف است پاس احترامات ماها را خواهد نگاه داشت و به همين خيالات به در ارك وارد شده پياده\r\n\r\n","description":"","footnote":"","page_name":" 135 ","page_number":169},
  {"content":"\r\n\r\nشديم و سرهنگ منتظر خبر از طرف تيمور خان و رفيقش بود كه دستور العمل ورود را از آصف الدوله بياوردند حوالى ارك آنها را ديديم پيش آمدند و گفتند كه كاغذ را داده‌ايم و هنوز جواب نداده‌اند بارى دو نفر فراش جلو ما افتادند و ما هم از عقب آنها رفتيم .\r\n\r\n","description":"","footnote":"","page_name":" 136 ","page_number":170},
  {"content":"\r\n\r\n\r\nفصل هشتم مهمانخانه آصف الدوله\r\nاول بصحن وسيعى رسيديم كه مشتمل بر دوسه باغچه مشجر بود و حوض مربع مستطيل داشت و در طرف قبلى يك عمارت سه قسمتى بسليقه قديم با بالاخانه و ساير لوازمش حاضر بود ، از جلو آن اطاقها عبور كرديم همين كه آن اطاقهاى شرقى را ديديم با خود خيال كردم كه خدا كند منزل ما را اينطرف قرار ندهند چراكه از تابش آفتاب محفوظ نيست و از گرما تلف خواهيم شد از آنجا عبور كرديم بدالانى مسقف و طولانى رسيديم كه مشتمل بود بر دو سه در يكدرش ، بخلوتى كوچك وارد مىشد كه آن خلوت مشتمل بر قهوه‌خانه و آبدارخانه حضرت اشرف بود ( از اينجا ديگر حتما بايد حضرت اشرف گفته شود ) و آن خلوت پشت در اطاق آصف الدوله واقع شده است ، الحاصل به آن دالان كه رسيديم ما را توقيف نموده همگى در روى سكوهاى آنجا نشستيم و از انصاف نگذريم جاى خنكى بود و قدرى راحت كرديم شخصى كه در آنجا قهوه‌خانه داشت چاى پىدرپى و قليان متوالى آورد فراشهاى حكومتى هم چنان كه رسم است براى خوردن چاى مفت در اين گونه مواقع خيلى اهتمام دارند حاضر شده و شروع به خوردن چاى كردند سرهنگ خيال ميكرد اين\r\n\r\n","description":"","footnote":"","page_name":" 137 ","page_number":171},
  {"content":"\r\n\r\nدستگاه متعلق به حضرت اشرف است كه براى پذيرائى او فرستاده ، اما من ملتفت بودم چه ديده بودم در خانه هر حاكمى قهوه‌خانه عمومى هست ، بارى صرف چاى فراوانى شد و متصل سرهنگ نگاه بدرها مىكند و منتظر است كه حضرت اشرف خودش بيايد يا سرهنگ را احضار نمايد راستى فراموش كردم بگويم سرهنگ در طرق تغيير لباس داد و لباس تمام رسمى پوشيد و شمشير بلندى حمايل و سردوشى و تمام شرائط سرهنگ بودن را اجرا داشت چيزى كه كسر داشت دستكش سفيد بود و الا باقى دنگ و فنگش عيبى نداشت ، بارى هر قدر انتظار كشيديم اثرى ظاهر نشد و گرسنگى بر ما و سوارها سخت مستولى شد و امروز از صبح چيزى نخورده بوديم و براى غذاهاى لذيذ حضرت اشرف اشتها نگهداشته بوديم و بالاخره چون ديديم اثرى ظاهر نشد ناچار رفقا به اشاره ابرو بنده را كه پرروتر از آنها بودم بحضور سرهنگ بسفارت فرستادند ، بنده نزديك سرهنگ رفته به او گفتم : جناب سرهنگ امروز روز آخر مهمانى ما و مهماندارى شماست و هر قسم باشد تا شب تكليف ما معين مىشود و رفع زحمت از شما خواهيم كرد و چون روز آخر است مناسب اين است كه ميهماندارى را تمام فرمائيد و بفرمائيد امروز نهارى بما بدهند . سرهنگ پذيرفت و سه چهار عدد دو هزارى از جيب خود بيرون آورد و يكى دو نفر از غلامها را خواست و ببازار فرستاد ، شخص سربازى هم كه گويا سرايدار آنجا بود برخواست و ما را باطاق ديوانخانه كه محل حكومت پسر حضرت اشرف يعنى مرحوم ارشد السلطنه كه نايب الاياله حضرت اشرف بوده است آورد اگرچه آفتاب به اين اطاق تابيده بود و خيلى گرم و سوزان بود ولى چون فرش داشت و بزرگ بود براى ما فوزى عظيم بود رفتيم در اطاق و عبا و عمامه را دور انداختيم و خود را مخفف ساختيم ، طولى نكشيد كه سركار خوان سالار وارد و قدحى كاشى بسيار كثيف پر از ماست با چند دانه نان آورد شروع به صرف نهار كرديم و بعد از نهار بلافاصله\r\n\r\n","description":"","footnote":"","page_name":" 138 ","page_number":172},
  {"content":"\r\n\r\nخوابيديم و بواسطه خستگى فوق العاده از حركت و نخوابيدن در راه به زودى بخواب رفتيم و قبل از آنكه به اين اطاق بيائيم آقا ميرزا آقا همان سرباز سرايدار را فرستاده بود آقا فرج اللّه نام را كه يكوقتى در اسلامبول شاگرد و مستخدم او بوده است و اينك هم از طرف مغازه عوتيه در مشهد حجره تجارتى در تيمچه حسينه داشت احضار نمايد و ما هر سه نفر به مجرد دراز كشيدن بخواب رفتيم وقتى از صداى پاى و همهمه صحبت بيدار شدم معلوم شد همان آقا فرج اللّه آمده است و آقا ميرزا آقا را بيدار نموده با يكديگر صحبت ميدارند ، بنده همين قدر به او گفتم يك پيراهن و زيرشلوار و يك زوج جوراب هم براى من بياوريد و دو مرتبه خوابيدم و بخواب رفتم دو ساعت بغروب تقريبا مانده بود كه بيدار شديم و برخواسته وضو ساخته نمازى خوانديم و منتظر امر حضرت اشرف مانديم و تا حوالى غروب باز خبرى نشد حوالى غروب سرهنگ بيرون رفت و گويا او را بحضور بردند و غفلتا چند نفر فراش و يساول با چماق نقره باحضار ما آمدند ما هم برخواسته عبا عمامه برداشتيم و چون آقا ميرزا آقا عبا نداشت بنده لباده خودمرا كه در كهريزك سرهنگ از نايب پس گرفته و به بنده داده بود بايشان دادم كه مثل ميرزاها و مستوفيها بالباده راه بروند همين كه از اطاق خارج شديم و خواستيم دنبال فراشها برويم سوارهاى كشيكخانه آمدند و ممانعت كردند و گفتند تا قبض رسيد از آصف الدوله نياوريد اينها را بشما نميدهيم يساول گفت خود سرهنگ الان در جلو حضرت اشرف ايستاده و برحسب فرمايش حضرت اشرف سرهنگ اطاعت كرده البته قبض رسيد هم خواهد گرفت سوارها ساكت شدند و ما هم از دست آنها مستخلص شديم و بدست طايفه ديگر افتاديم و از انصاف نگذريم مأمورين اول ما بهتر از اين مأمورين بودند « المستجير بعمرو عند كربته كالمستجير من الرمضاء بالنار » فراشها از جلو و ما از عقب و بنده در نزد خود فكر خطابه ميكردم كه در حضور حضرت اشرف بخوانم و چه حرفهاى خوب\r\n\r\n","description":"","footnote":"","page_name":" 139 ","page_number":173},
  {"content":"\r\n\r\nو مؤثر بزنم تا خاطرش متوجه ما گردد و از ما شفاعت كند و ضمنا ملتفت شدم كه جوراب ندارم و بىجوراب بحضور بزرگان رفتن در بلاد ايران خلاف ادب و انسانيت است ، از يكى فراشها پرسيدم جوراب اينجاها پيدا نميشود جواب داد بلى پول بدهيد الان حاضر مينمايم فهميدم يارو ميخواهد پول مرا بخورد و الا به اين زودى چگونه جوراب براى من پيدا مىكند لهذا از خيال جوراب منصرف شدم و به راه افتاديم و عوض آنكه ما را به طرف در اطاق حكومتى كه ظهر رفته بوديم ببرند ، بسمتى ديگر بردند ولى چون جغرافياى ارك را درست نميدانستيم خيال ميكرديم شايد از آنطرف هم از عمارات حكومتى باشد به همين خيال ميرفتيم تا رسيديم بدالان وسيع طولانى كه در آنجا دو در بزرگ بود يكى را كه بسته بود فراشها كوبيدند از داخل كسى جواب داد و مشغول بباز كردن در شد و چون باز كردن در زياده از حد متعارف طول كشيد قدرى دقت كرديم صداى قفل را شنيديم و معلوم شد در از داخل مقفل است ، اينجا خيلى تعجب و وحشت كرديم كه چرا در خانه حكومت را قفل كرده‌اند هنوز در ترديد بوديم كه در گشاده شد و ما را امر بدخول كردند فراشها همه بر - گشتند گويا ميل نداشتند آن منظره هولناك را مشاهده نمايند و فقط ما سه نفر داخل شديم و فورا در را از داخل قفل كردند و وارد صحن شديم ، خدا قسمت نكند احدى چنين حالتى را كه ما ديديم در تمام عمرش ببيند ، حالت ما از ديدن منزل تازه و رفقاى تازه باندازه‌اى پريشان شد كه نتوانستيم روى پاى خود بايستيم حالا نميتوانم حالات رفقا را درست بنويسم چه متوجه آنها نبودم ، اما حالت خودم اين است كه عرض مينمايم : اولا دورانى در سرم پيدا شده ، چشمم را سياهى گرفته زانوهايم تاب خورده و نتوانستم خوددارى نمايم ، لهذا بر زمين نشسته و قريب يكساعت به اين حالت بودم و جواب رفقا را نميتوانستم بدهم و حضرات هم از شدت پريشانى به حال خودشان نميپرداختند تا چه رسد به حال من يكوقتى حادثهء فوق العاده بحالم\r\n\r\n","description":"","footnote":"","page_name":" 140 ","page_number":174},
  {"content":"\r\n\r\nآورد و آن حادثه صداى زنجير بزرگ طولانى بود كه يك مرتبه در تمام شراشر وجودم صدا كرد و بيدار و هشيارم نمود حالا براى آنكه خوانندگان به زحمت انتظار نباشند شرح آن خانه را با آنچه ديده بودم مينگارم تا اسباب عبرت خوانندگان شود ، اين مهمانخانه كه حضرت اشرف براى ماها معين فرموده بودند انبار دولتى و محبس حكومتى بود يعنى جائى كه هر دزد و دغل و آدم‌كشى را در آنجا به زير زنجير و كند ميكشند و نگاه ميدارند وضع عمارت بسبك خانه‌هاى قديمى ساخته شده صحنش خيلى كوچك و دو طرفش عمارت داشت طرف قبلى فقط يك ايوان داشت و طرف مقابلش هم يك ايوان و اين هر دو ايوان به قدر نيم ذرع از صحن حياط مرتفع بودند ولى سقف نداشتند ، طرف شرقى دو سياه چال بسيار طولانى داشت كه از صحن حياط پست‌تر ساخته شده بود و از بيرون چندين سوراخ داشت كه ميلهاى آهنين را از سوراخهاى بيرون بكندهاى توى اطاق متصل نموده از بيرون قفل ميكردند و در منتهى آنجا دو اطاق كوچك بود كه روى يكى از آنها بالاخانه ساخته شده بود و در مقابل اين طرف يعنى طرفى كه در محبس بود يك بالاخانه روى يك سياه‌چال ديگر ساخته شده بود كه آن بالاخانه منزل مدير محبس بود و آن سياه چال بدترين امكنه اين محبس بود و هر مقصريكه خيلى گناه‌كار بود به آنجا ميبردند و كسى را كه يك شب به آن محل ميبردند از زندگانى سير ميشد و به كشته شدن راضى ميگشت چرا كه پر بود از جانوران موزى از هر قبيل ، بارى محبوسين را اغلب اينطرف پهلوى يكديگر جاى ميدادند و تمام را كه زياده از چهل نفر بودند بيك زنجير بسته بودند و حالت بستن به اين شكل است كه بهر محبوس يك طوق ميدهند و آن طوق را بر گردن ميگذارد و رديف مىنشينند و سر زنجير را از سوراخهاى آن طوق‌ها داخل ميكنند تا آنكه بآخرى برسد آنوقت سر زنجير را از دو طرف قفل مينمايند يعنى متصل به دو شاخه كه از هر طرف اطاق نصب شده\r\n\r\n","description":"","footnote":"","page_name":" 141 ","page_number":175},
  {"content":"\r\n\r\nمينمايند و فاصله هر آدم به قدر نشستن اوست و ديگر امكان جنبيدن ندارد و در وقت حركت بايد همه باهم برخيزند و الا ممكن نخواهد شد ، خوابيدن آنها هم به اين نحو است كه همان قسم كه نشسته‌اند سرشان را روى زانو گذارده بخوابند آن هم همگى باهم و تنها ممكن نخواهد شد و قانون اين محبس اينطور بود كه همه روزه يكساعت بغروب مانده زنجيربان ميآمد و دو طرف زنجير را از دوشاخه باز ميكرد و اين دسته را كه مثل حلقه‌هاى زنجير بهم پيوسته بودند از محبس خارج ميساخت و آنها را در حياط محبس ميآورد و قفل از زنجير باز ميكرد و آنها زنجير را ميكشيدند و از طوقهاى گردن خود خارج ميكردند آنوقت رها ميشدند و تا غروب آزاد بودند و برميخواستند دست و صورت را از حوض وسط حياط كه مشتمل بود بر آبى بسيار متعفن و كثيف مىشستند و قضاء حاجت ميكردند و قدرى راحت ميكردند و بدن خود را كاوش ميكردند و شپشهاى سى ساله و ساسهاى چندين ساله را از بدن خود ميگرفتند و بقصاص ميرسانيدند تا آنكه دو مرتبه زنجيربان ميآمد و زنجير را بنحو معروض بگردنشان ميگذاشت و آنها را به محل معهود عودت ميداد باقى شب و روز را كه بيست و سه ساعت باشد به همين حالت در زير پاى خود مىشاشيدند لهذا بقدرى عفونت از اين محبس منتشر بود كه گوئى چندين لاشه گنديده در آنجا گذارده‌اند . از قضا وقتى كه ما را وارد محبس و مهمانخانه كردند موقع تنفس محبوسين بود و غفلتا زياده از چهل نفر ديدم تقريبا تمام عريان با صورتهاى سياه و سرهاى ژوليده موهاى بلند و هركدام يك پيراهن كرباس پاره پاره و يك زيرجامه مندرسه در برداشتند ، يكى دو نفرشان پيراهن هم نداشتند و مختصرا اين اشخاص هيچ بآدمىزاده شباهتى نداشتند و از بس در اين محبس كه چندين درجه بدتر از جهنم موعود است سرما و گرما و گرسنگى خورده بودند رنگ از صورتشان پريده و رمق از دست و پايشان رفته بود ، لباسهاى پاره پاره\r\n\r\n","description":"","footnote":"","page_name":" 142 ","page_number":176},
  {"content":"\r\n\r\nچركين بدنهاى كثيف چشمها بگودى رفته ، عفونت هواى محبس ، تنگى فضا و بلندى ديوارها ، يك مرتبه مشاهده اين وضع بنده را بيهوش نمود تا مدتى و مبهوت افتاده و چيزى كه مرا به هوش آورد صداى زنجير بود كه بعد از انقضاء مدت استراحت زنجيربان به گردن اين بيچاره‌ها ميگذاشت و صداى اين زنجير سنگين بدن مرا بلرزه آورده بود و بقدرى آن زنجير سنگين بود كه اين بيچاره‌ها محبوسين هركدام چوبى دوشاخ داشتند و سنگينى زنجير را روى آن چوب ميگذاشتند و الا گردنهاى آنها را پائين ميكشيد ، بارى اگر در آنوقت آلت قتاله همراه داشتم يقينا جان خود را از اين مهلكه كه مثل او را در دوره عمرم نديده بودم فارغ ميكردم و هنوز در فكر كار خودمان بوديم و انتظار زنجير را ميكشيديم كه يك مرتبه ديدم همهمه شد و شخصى وارد محبس شد ، زندان‌بان و خان نايب كه مدير محبس باشد و قراول و دو نفر محبوس بىزنجير كه در اطاق كوچكى منزل داشتند همگى برخواسته براى احترام ايستاده تعظيم و تكريم از شخص وارد به عمل آوردند ، من اول گمان كردم خود حضرت اشرف است كه بديدن مهمانان نورسيده خود آمده است ولى به زودى اين اشتباه رفع شد چرا كه ديديم مديركل پيش ما آمد و بصداى بلند فرياد زد سركار خان‌باشى تشريف آورده‌اند و فورا دويدند و از بالاخانه مدير گليمى آوردند و فرش ايوان قرار دادند و سركارباشى با نهايت جبروت و جلال آمد و روى آن گليم نشست و ما را احضار فرمود . رفقا رفتند و با نهايت ادب دو طرف سركارباشى نشسته اما بنده بقدرى حالم پريشان بود كه قدرت حركت از جاى خود نداشتم ، بارى خان‌باشى با كمال تكبر و مناعت شروع بصحبت فرمود و اولين فرمايش ايشان اين بود : شماها كيستيد گناهتان چيست ؟ و براى چه شما را بخراسان فرستاده‌اند ؟ و در خراسان كسى را داريد يا خير ؟ رفيق محترم ما جواب داد : آقا ، اسم ايشان جناب آقاى مجد الاسلام كرمانى از اجله و بزرگان و دانشمندان و علماى ايران ساكن طهران و مدير روزنامه\r\n\r\n","description":"","footnote":"","page_name":" 143 ","page_number":177},
  {"content":"\r\n\r\nادب هستند اما اين آقاى ديگر جناب حاجى ميرزا حسن رشديه از اهل تبريز كه در زمان مرحوم امين الدوله ايشان را به جهت افتتاح مكاتب جديده بطهران آوردند و مكتب رشديه را او تأسيس كرده از اينجهت مشهور به رشديه شده اما خود من اصلا از اهل اصفهان و سالها در اسلامبول تجارت كاسبى داشتم و امسال بتهران آمدم كه مطالباتم را از شركاء خودم دريافت داشته بمركز تجارت خود كه اسلامبول باشد مراجعت نمايم و هنوز امورات خود را تصفيه ننموده بودم كه گرفتار شدم اما گناه ما ، خودمان هم هنوز نفهميده‌ايم كه گناه ما چيست و چون ميدانم مصدر هيچ گناهى نبوده‌ايم لهذا يقين داريم كه دشمنان ما باشتباه‌كارى ما را متهم نموده‌اند و مسلم است به زودى رفع اشتباه خواهد شد و جبران اينهمه خسارات كه بر ما وارد شده است خواهند كرد .\r\nخان‌باشى : در اينجا آشنائى داريد ؟\r\nآقا ميرزا آقا : از آقايان كه خبر ندارم اما شخص من نه ماه قبل از اين كه از اسلامبول بايران آمدم از راه بادكوبه بخراسان و از خراسان بطهران رفتم و با چند نفر از آقايان خراسان ملاقات نموده آشنا شديم .\r\nخان‌باشى : از طرف شما در خراسان پيش‌كار تجارت هست يا خير ؟\r\nآقا ميرزا آقا : در خراسان تجارتى ندارم و تجارت من فقط در اسلامبول است كه از آنجا جنس خريدارى نموده در تهران باسم مغازه عوتيه ميفرستم و حاليه سه سال است كه يكدينار نفرستاده‌اند و سى هزار تومان طلب من از مغازه است و طلب تجار اسلامبول از من و هرچه كاغذ نوشتم بطفره جواب دادند ، خودم آمدم كه حسابم را با آنها تفريق نمايم و هرچه وصول مىشود گرفته و با كس ديگر قرار كاسبى و دادوستد بدهم و برگردم اسلامبول .\r\nخان‌باشى : از طرف مغازه عوتيه در خراسان كسى هست ؟\r\n\r\n","description":"","footnote":"","page_name":" 144 ","page_number":178},
  {"content":"\r\n\r\nآقا ميرزا آقا : بلى ، جوانكى است آقا فرج اللّه نام دارد ، در اسلامبول نوكر من بوده است و بسيار آدم فقيرى است اينجا گويا پيشكار عوتيه است .\r\nخان‌باشى : اين شخص مايه دارد ؟\r\nآقا ميرزا آقا : بيچاره آه هم ندارد .\r\nخان‌باشى : پس چرا آمده و ميگويد كه هرچه آقا ميرزا آقا براى استخلاص خودشان حواله بدهند من فورا ميپردازم ؟\r\nآقا ميرزا آقا : غلط كرده ، يكدينار هم ندارد ، امروز او را خواستم و سفارش يك عبا و پيراهن و زيرجامه و قبا دادم صريحا ميگفت من ممكنم نميشود گفتم از هر جا هست حالا قرض كن تا اينكه من خلاص شوم بطهران حواله مىدهم .\r\nخان‌باشى : منكه او را نميشناسم ولى حالا فراشها آمدند و اظهار داشتند كه شخصى آمده ، ميخواهد برود آقا ميرزا آقا را ملاقات كند و ميگويد هر قدر پول بخواهند براى استخلاص آقا ميرزا آقا خواهم داد .\r\nآقا ميرزا آقا : فرضا او هم بتواند بدهد ، من چرا يكدينار بدهم ؟ منكه گناهى نكرده‌ام و جريمه‌اى نبايد بدهم ولى در صورتى كه حضرت اشرف همراهى بفرمايند البته ما هم خدمت خواهيم كرد و جنابعالى را هم راضى مينمائيم .\r\nخان‌باشى : بسيار خوب ، من حالا از طرف حضرت اشرف براى تحقيق آمده بودم و برميگردم و مراتب را بعرض ميرسانم ، باز بملاقات شما مىآيم .\r\nخان‌باشى روانه شد ، و آقا ميرزا آقا تادم در مشايعت نمود و التماس مينمود و تطميع ميكرد ، بعد از رفتن خان‌باشى شخصى مكلا با لباده برك و هيئت خيلى محجوب بنزد ما آمد و سلام كرد و خوش آمد گفت ، از حالش پرسيدم گفت :\r\nمن بيگلربيگى قوچانم « 1 » ، بواسطه بستگى بجناب شجاع الدوله اين حاكم\r\n\r\n\r\n","description":"","footnote":"\r\n( 1 ) مركز شهرستان قوچان محل سابق آن در شهر كهنه سابق 12 هزار كزى شمال -\r\n","page_name":" 145 ","page_number":179},
  {"content":"\r\n\r\nتازه مرا گرفتار نموده و چوب بسيار زده و مبلغى جريمه گرفته آنوقت مرا تحت الحفظ روانه خراسان نموده و قريب بيست روز است مرا اينجا آورده‌اند و بيچاره خيلى اظهار جزع ميكرد و از اينكه ديده بود خان‌باشى ديدن ما آمده است ، ما را مردمان بسيار محترمى فرض نموده لهذا ديدن آمده بود و ضمنا رفت و چاى آورد و قليان حاضر كرد و شروع بصحبت داشتن با او كردم و از احوال او و ساير محبوسين سؤال ميكرديم ، در اين ضمن خان‌باشى مراجعت كرد ، باز همهمه در ميان اجزاء محبس افتاد و همگى برخواستند و احترامات كردند و سركارباشى با سر مختصر تعارفى با آنها نمود و آمد نزد ما نشست و فورا مدير را صدا زد و فرمود :\r\nبرويد از آبدارخانه قند و چاى بگيريد و بياوريد و براى آقايان چاى حاضر كنيد ، قليان بياوريد ، سيگار بياوريد ، از آشپزخانه مخصوص سركارى شام و نهار بياوريد ، بعد از اين دستور العملها رو بما كردند كه حضرت اشرف ميفرمايند اگرچه برحسب حكم طهران ، شما محبوس هستيد ولى در منزل من مثل آنكه در خانه خودتان باشيد در اين ضمن سماور ، چاى ، قليان و سيگار حاضر شد . خان‌باشى برخواستند و ما را وداع كردند و وعده همراهى دادند و تشريف بردند ما هم قدرى اميدوار شده چاى خورد قليان كشيده ، بيگلربيگى را هم صدا زديم و با او صحبت كرديم\r\n\r\n\r\n","description":"","footnote":"\r\n- خاورى شهر فعلى واقع بوده است و بواسطه زلزله شديدى كه در سالهاى 1311 و 1312 قمرى بوقوع پيوست ، شهر ويران و در حدود ده هزار نفر از بين رفتند در سال 1313 قمرى محمد ناصر خان شجاع الدوله رئيس طائفه زعفرانلو اراضى قوچان را بطور رايگان بمردم داد و اشخاص را براى ساختن خانه و مكان تشويق نمود و از طرف دولت نيز مهندسى براى طرح نقشه‌بان شهر اعزام شد . در نتيجه شهر با اسلوب جديدى احداث گرديد كه داراى خيابانهاى عمود و موازى هم ساخته شده است و چون شهر قوچان بكمك محمد ناصر خان زعفرانلو معاصر با ناصر الدين شاه قاجار بنا گرديد . باينجهت نام اولى آن را ناصرى ميگفتند اين شهر در 12 هرارگزى مركز استان نهم و 120 هزار گزى باجگيران مرز ايران و شوروى واقع است ، ساكنين شهرستان از طوايف مختلفه : زعفرانلو - پيچرانلو - ميلانلو هستند . « شماره 109 لغت‌نامه دهخدا »\r\n","page_name":" 146 ","page_number":180},
  {"content":"\r\n\r\nو بعد از دو سه ساعت يك مجموعه شام از براى ما آوردند كه عبارت بود از يكدورى پلو يكدورى چلو و دو ظرف خورش و دو كاسه افشره يكى شربت و ديگرى دوغ و يكعدد نان خاصه و نشستيم و خان نايب مدير محبس را هم صدا زديم و باهم مشغول صرف شام شديم و بعد از فراغ از شام آفتابه لگن آوردند و دست ما را شستند بعد از آن مهياى خواب شديم و چون رختخواب نداشتيم هركدام عبائى بر سر كشيده روى گليم دراز كشيديم و معلوم شد ميهمانخانه حضرت اشرف چه قسم جائى است ! ! بارى با اينكه هوا گرم بود ما هم خالى از خيالات نبوديم و صداى ناله محبوسين هم اذيت ميكرد بواسطه خستگى راه فورا بخواب رفتيم و صبح زود برخواسته نماز صبح خوانديم و منتظر چاى نشستيم و هرچند از طرف مدير محبس اظهار مرحمتى نشد بلكه تا دو ساعت از آفتاب گذشته خواب بودند ولى بيگلربيگى قوچان ما را بچائى و قليان خودش ضيافت نمود بعد از صرف چاى بيگلربيگى « 1 » ، سركار خان نايب هم بيدار شدند و فرستادند از آبدارخانه قند و چاى آوردند و براى ما و خودشان چاى تازه حاضر كردند و مجددا چاى صرف كرديم و چون آفتاب صحن مجلس را گرفت ناچار شده گليم را برداشته ببالاخانه صعود نموديم و سه نفرى آنجا نشسته بر حالت خودمان متحير بوديم و فكر عاقبت امور را ميكرديم و اين بود وضع مهماندارى و حالت مهمانخانه حضرت اشرف كه مفصلا نوشته شد .\r\n\r\n\r\n","description":"","footnote":"\r\n( 1 ) در دوره‌ى صفويه عنوان حكام ولايات از مركز تعيين ميشدند و در بعضى موارد سمت آنها موروثى بود . بيگلربيگى اصفهان در عهد صفويه مقام بسيار مهمى داشته و بعد از صدر اعظم يا اعتماد الدوله از همه‌ى اجزاى در خانه معتبرتر بشمار ميآمده است و در بعضى مواقع بهنگام غيبت پادشاه در حكم نايب السلطنه بوده در اواخر عهد صفويه قلمرو سلاطين مزبور داراى چهار والى مستقل و 13 بيگلربيگى بوده است و از جانب سلطان انتخاب ميشده است و ليكن بعدها بيگلربيگى در ولايات داراى مقامى مستقل از مقام والى و حاكم پائين‌تر از آنها بود و مثلا در آذربايجان در رأس اجزاى حكومت شهر بوده است عنوان بيگلربيگى در نزد تركان عثمانى به صورت بيلربى مترادف ميرميران و مخصوص عنوان والى ولايات بزرگ بوده است . « صفحه 492 كتاب دائرة المعارف فارسى »\r\n","page_name":" 147 ","page_number":181},
  {"content":"\r\n\r\n\r\nفصل نهم شرفيابى حضور\r\nامروز كه روز اول محبوسى ماست دوشنبه چهارم شهر جمادى الاولى 1324 و ده روز تمام است از طهران حركت كرده‌ايم و در ظرف مدت اين ده روز فرصت نكرده‌ايم كه با يكديگر نشسته فكرى براى خودمان بكنيم يا در مقام تسليت يكديگر باشيم و اين اولين مرتبه است كه سه نفرى بدون نگهبان انجمن شده مجلس مشورتى خاص تشكيل داديم و گويا در ايران اول مجلس و مشاوره باشد كه انعقادش فقط براى مشورت است نه چاى خوردن و قليان كشيدن و سورچرانيدن و متفرقه حرف زدن ، جهت آزادى ما از اين قيود اين بود كه اسباب آنها را نداشتيم مجملا شروع بمذاكرات و مشاوره نموديم ، اولا قدرى در مآخذ گرفتارى خودمان غور و تأمل نموديم شايد بفهميم از چه راه بوده است حاجى ميرزا حسن اعتراف نمود كه در طهران شبنامه مينوشته « 1 » و خودش به زحمت اواخر شب و حوالى\r\n\r\n\r\n","description":"","footnote":"\r\n( 1 ) نوشته‌جات بعنوان شبنامه و اعلانات ژلاتينى بسيار در اين ايام نشر مىشود كه مضمون همه تقاضاى عدالتخانه و بيدارى مردم است نگارنده فقط يكى از شبنامه‌ها را كه چند مسئله تاريخى مبتنى بر آنست در اين مقام ذكر مىكند كه هم وضع مطبوعات اين زمان بر خواننده معلوم باشد و هم از رشته تاريخ خود خارج نشود و آن اين است : -\r\n","page_name":" 148 ","page_number":182},
  {"content":"\r\n\r\nصبح توزيع مينموده و ميگفت متحمل است كه راپورت به عين الدوله داده شده است و نيز قصه‌اى نقل كرد و آن اينست كه : يكروز صبح قبل از آنكه هوا روشن\r\n\r\n\r\n","description":"","footnote":"\r\nصورت شبنامه سؤال و جواب : ميرزا حسينخان با ميرزا احمد خان در خيابان علاء الدوله :\r\nسؤال - چطور است احوال شما .\r\nجواب - چه ميپرسى برادر از حال من هر روز از خدا مرگ ميخواهم شغل و كارى كه نيست ، عيالات كه زياد ، نان و گوشت هم حالش معلوم است ، گدائى هم كه نميتوانيم بكنيم ، غير از مرگ از براى ما صلاح نيست .\r\nس - بايد راضى بود خداوند همچو خواسته است بايد صبر كرد .\r\nج - خاك بر سر ما اهل اين مملكت بكنند چطور شد كه خدا از براى يكصد و بيست مملكت كه در روى زمين است بايد عزت و ثروت و امنيت و عدالت و آسايش و مكنت و غنى بخواهد با آنكه همه كافر هستند و از براى يكمشت مسلمان نكبت و فقر و ذلت و احتياج و ظلم و پريشانى بخواهد اينكه ظلم است خدا ظلم نميكند .\r\nس - پس شما كه ميفرمائيد اين خرابى از جانب خدا نيست پس از جانب كيست .\r\nج - تقصير از شاه است كه مال و جان سى كرور نفوس را به چند نقر دزد راه‌زن خدانشناس جاهل داده كه اين اشخاص با اين يكمشت مردم درمانده ، اسير ذليل هرچه اراده مينمايند ميكنند نه مال از براى مردم مانده و نه جان و نه عرض و نه ناموس ، يك مشت استخوان اين مردم فقير و ذليل را همه روزه در آسياب ظلم خورد مينمايند و هرچند سلطان خود بشخصه ظلم نميكند اما چون ظالم را او مسلط بر مظلوم مينمايد ناچار زشتى امر مستند به او خواهد بود .\r\nس - شاه كه دستخط تأسيس عدالتخانه و اجراء قانون در كليه امور مملكتى داده و مكرر حكم فرمود كه اجراء نمايند ديگرچه تقصير دارد .\r\nج - چه فايده كى حكم شاه بيچاره را ميخواند اتابك كه خودش يك سلطان مستقلى است هرچه را كه ميل دارد اجراء مينمايد هرچه را كه ميل ندارد زير سبيل ميگذارد .\r\nس - اتابك مجلسى فراهم فرموده كه وزرا رأى بدهند امير بهادر و حاجب الدوله و ناصر الملك نگذاشتند كه كار مملكت و مسلمانان اصلاح شود .\r\nج - هرچند امير بهادر و حاجب الدوله يك پارچه ظلم و حماقت هستند و قانون را مضر به حال خيانتهائى كه كرده و مىكند ميدانند اما ناصر الملك كه مرد عاقلى بود شايد چنين فهميده كه اين مجلس صورت سازيست و اتابك باينكار باطنا راضى نيست .\r\nس - ما از حال اتابك چنين فهميده بوديم كه مايل باجراء قانون است زيرا كه فايده اين -\r\n","page_name":" 149 ","page_number":183},
  {"content":"\r\n\r\nشود عبا را بر سر كشيده در كوچه و بازار مشغول توزيع شبنامه بودم حوالى خانه\r\n\r\n\r\n","description":"","footnote":"\r\n- كار از براى خودش بيشتر است به جهت آنكه مال و خانه و درجه او در سلطنت بىقانون بىشرط همواره در معرض تلف است و تا قانون نباشد از اين جهات اطمينان براى او حاصل نخواهد شد .\r\nج - بلى خود اتابك هم ملتفت اين نكته هست ولى نخوت و غرور و خودپرستى او را مانع شده كه چون رؤساى ملت مطالبه قانون نمودند اگر اجراء شود باسم آنها خواهد شد پس معلوم شد كه اتابك خيلى آدم كم‌مغزى است كه كار به اين بزرگى و شرف به اين ستركى را از براى يك خيال به اين كوچكى واهى تعطيل نمايد ما گمان ميكرديم كه اين اتابك آدمى است ! حال معلوم شد كه هيچ بارش نيست .\r\nس - اين تقصير با علماء و آقايانست ، زيرا كه جد و جهد در كارى نمىكنند و اين خيال پوچ را از كله اين مردم بيرون نمينمايند كه غرض خودنمائى نيست بلكه غرض اصلاح مفاسد ملك و ملت است باسم هركس ميخواهد بشود بشود .\r\nج - پس شما خبر نداريد كه آقاى آقا سيد محمد ديروز چه كاغذ خوبى در اين باب به اتابك نوشته كه ما تا جان در بدن داريم دست از مطالبه حقوق ملت برنميداريم .\r\nبلى خبر دارم سواد كاغذ را هم ديدم ( بعد از اين ذكر مىشود ) خداوند به آقاى آقا ميرزا سيد محمد عمر بدهد باز ميانه ملاها اگر يكنفر باشد اوست كه بفكر ملت است آقايان ديگر بفكر خودشان هستند ماها بايد زحمت بكشيم و آنها همه روز بفكر ترقى و توسعه اداره و جلب منافع و مداخل خود باشند آخر مگر فايده پيغمبر صلى اللّه عليه و آله از براى مردم همين بيان طهارت و نجاست بود يا در مقام ترويج احكام سياسيه و مملكت‌دارى و تهذيب اخلاق هم بود آقايان نجف و اينجا پس از يك عمر كه از پرتو امت پيغمبر صلى اللّه عليه و آله ميخورند و زندگانى ميكنند آخر فايده ايشان منحصر است باينكه در حاشيه رساله يك مرتبه بر عده غسلات استنجا بيفزايند يا كم كنند ديگر در فكر اين نيستند كه ظلم عالم را فراگرفت ، مسلمانان از دست رفتند دولت و ملت اسلام كه پيغمبر و امير المؤمنين و ائمه عليهم السلام براى ترويج آن شهيد شدند از ميان رفت دشمنان دين از هر طرف روى آوردند و علماء ببعضى از فروع چسبيده اصل را از دست داده‌اند .\r\nس - شما بفرمايش علما و آقايان هم گوش بدهيد ايشانهم حرفى دارند ميگويند ما كه زحمت براى مردم ميكشيم مردم خودشان بيغيرت و نادان هستند چرا در مقام عدل و داد برنميآيند فرض ما نبوديم مردم نبايد بفكر حال خودشان باشند مردم ميخواهند بىزحمت لقمه توى دهن آنها بگذاريم اگر صدر اسلام را ملاحظه كنيد ميدانيد كه حضرت رسول ( ص ) يك تنه كار از پيش نميبرد بلكه مردم از جان و مال خود ميگذشتند و پيغمبر خود را يارى مينمودند و پيش ميبردند ( نابرده رنج گنج ميسر نميشود . . . ) مستدعى است مرخصم فرمائيد انشاء اللّه فردا شب خدمت جنابعالى در همين موقع ميرسم و عرايض لازمه بنحو اوفى و اتم خواهيم كرد تا بدانيد و تصديق فرمائيد اينهمه ظلمى كه بمردم مىشود از بىهمتى و بىغيرتى خود مردم است ( انتهى ) . « صفحه 206 تاريخ بيدارى ايرانيان »\r\n","page_name":" 150 ","page_number":184},
  {"content":"\r\n\r\nمؤيد الدوله كه رسيديم يك نفر پليس ملتفت شد و يكى از آن اوراق را كه انداخته بودم برداشت و از عقب من دويد كه مرا گرفتار نمايد ، من عجله كردم و تند رفتم پليس هم بعجله مرا تعاقب نمود تا رسيديم ببازار زرگرى پشت در تيمچه ايستادم پليس رسيد و پرسيد چه ميكردى ؟ من مهيا شدم كه اولا قدرى موعظه‌اش كنم اگر اثر كرد هيچ و الا با چاقوى بزرگى كه همراه داشتم شكمش را پاره نموده همانجا بياندازم و بروم و شروع كردم بموعظه كردن و اول از او پرسيدم كه تو چه دين دارى ؟\r\nبا كمال تعجب جواب داد : مسلمانم . گفتم : بسيار خوب تفصيل مسافرت آقايان را به حضرت عبد العظيم دانستى كه براى چه بود ؟ گفت بلى دانستم گفتم مراجعت آنها را مسبوق شدى كه چند دستخط به آنها دادند و آنها را اطمينان دادند و به شهر آوردند گفت بلى از تمام مطالب با خبرم گفتم خبر دارى كه عين الدوله مانع از اجراى آن دستخطها شده است ؟ و نميگذارد عدالتخانه باز شود گفت بلى . گفتم حالا ماها از طرف آقايان مأموريم كه اين اوراق را بنويسيم و ميان مردم بياندازيم تا آنكه مردم بغيرت بيايند و نگذارند اينهمه ظلم به آنها بشود ، پليس ورقه را برد جلو چراغى كه مختصر روشنائى داشت و خواند و برگشت و به من گفت منهم با شما همراهى مىكنم هرچه داريد بدهيد من پشت در خانه‌ها و دكانها ميريزم ، منهم مقدارى كه همراه داشتم به او دادم و دعاى خيرش كردم و اسمش را پرسيدم و روانه شدم و به او وعده احسان دادم و همان روز پسر جناب حاج ميرزا حبيب مجد الاسلام خراسانى كه يكى از اعضاء اداره بود نشانى دادم و مأمور كردم رفتند و پليس را پيدا كرده آوردند و هفته يك تومان برايش مقررى قرار داديم و هر شب محرمانه ميآمد و شب‌نامه‌ها را ميگرفت و ميبرد و توزيع مينمود از اين قبيل حكايات بسيار گفت و در مورد آقا ميرزا آقا ميگفت چون شما در امر كتابخانه مليه نسبت بوزير علوم توهين كرديد احتمال دارد وزير علوم بشما زده باشد اما خود\r\n\r\n","description":"","footnote":"","page_name":" 151 ","page_number":185},
  {"content":"\r\n\r\nآقا ميرزا آقا ميگفت امير بهادر بواسطه كاغذهائيكه من از اسلامبول به عين الدوله مينوشتم و در آنها از امير بهادر مذمت ميكردم و ظاهرا شايد عين الدوله به او نشان داده باشد و نير الدوله هم با من خصومت داشت و من در مجالس از او مذمت ميكردم و دليل بر اين مطلب آنكه عين الدوله شخصا با من دوست بود و من هم در طهران بدنام دوستى او شده بودم و ميخواستم ميانه او را با آقايان صلح بدهم و مسلما همين دو نفر اسباب‌چينى كرده‌اند ، چنان كه وقتى كه مرا به منزل نير الدوله آوردند و از آنجا درشگه حاضر و امر به حركت دادند از دالان‌خانه كه عبور كردم امير بهادر و نير الدوله هر دو نشسته بودند و در حضور آنها ساعت از جيب من درآوردند و امير بهادر به تيمور خان گفت اين شخص عالم و مجتهد نيست فقط تاجر است و مقصودش از اين حرف اين بود كه تيمور خان را تحريك ميكرد بر اذيت من . اما سبب گرفتارى من از هيچ‌كدام از اين چيزها مسبوق نبودم و هرگز در كار شب‌نامه‌نويسى نبوده‌ام و با عين الدوله هم چندان مراوده نميكردم روزنامه را هم كه مينوشتم در تحت مراقبت و سانسور وزير انطباعات بود و تقريبا بىگناه و بىطرف بودم فقط چيزى كه ميتوانستم فكر بكنم اين بود كه پنج ماه قبل كه آقايان از حضرت عبد العظيم به شهر آمدند من شرحى مبسوط در تمجيد آنها و تمجيد مجلس عدالتخانه نوشتم و بدون ارائه به وزير انطباعات در مجلس آقاى آقا ميرزا سيد محمد خواندم و بمطبعه دادم وزير انطباعات خبر شده فرستاد آنچه را كه در مطبعه چيده بودند بهم زدند و مسوده آنها را هم گرفته و بردند به عين الدوله نشان دادند عين الدوله متغير شده بود كه چرا اين شرح نوشته شده است و گرفته ضبط نمود اعتماد السلطنه التزام از من ميخواست كه بعد از اين چيزى بدون امضاء او بطبع نرسانم ولى من به او التزام ندادم و گفتم چون شما وزير انطباعات هستيد بايد از مطبعه التزام بگيريد و بالاخره ، شروع كردم ولى قلبا عين الدوله رنجش از من حاصل نمود و نيز در\r\n\r\n","description":"","footnote":"","page_name":" 152 ","page_number":186},
  {"content":"\r\n\r\nقضيه كرمان كه ظفر السلطنه حاجى ميرزا محمد رضا مجتهد را چوب زده بود ، بنده در طهران بحمايت حاج ميرزا محمد رضا خيلى سختى كردم « 1 » و در واقع اين فتنه\r\n\r\n\r\n","description":"","footnote":"\r\n( 1 ) بلى در اين واقعه موحشه احدى از اهالى كرمان يك تلگراف مخابره ننمود و باحدى از آقايان طهران اطلاعى ندادند فقط مجد الاسلام كرمانى در مجلس مشير السلطنه كه در آن ايام وزير داخله بود باستراق سمع شنيد كه يكى از علماى كرمان را بفلك بسته چوب زده‌اند ديگر از كم و كيف و سبب اطلاعى حاصل ننمود تا اينكه در اواسط ماه مبارك پست كرمان وارد گرديد مكاتب متعدده از طرف علماء اعلام عموما و حاج شيخ على مجتهد عموى حاج ميرزا محمد رضا خصوصا و تجار و موثقين رسيد واقعهء مشئومه را مفصلا نوشته ، لذا بنده نگارنده و مجد الاسلام بملاحظه هموطنى و همشهرى و جنسيت اختفاء اين واقعه فجيعه را مناسب نديده پس از مذاكره در انجمن و تهيهء استعداد شب 17 ماه مبارك 1323 خدمت آقاى طباطبائى رسيده مكاتب كرمان را اظهار داشته واقعه را آب و تابى داده جنابش از استماع اين خبر متغير شده :\r\nشاهزاده ظفر السلطنه با من دوست است و هم قسم در وقت عزيمت بكرمان با من معاهده نمود و قسم به قرآن و اسامى خدا ذكر نمود كه با علما و فقراء كرمان به خوبى رفتار نمايد و در خصوص حاج ميرزا محمد رضا مؤكدا سفارش نمودم كه بطور احترام و حسن سلوك رفتار نمايد .\r\nحالا كه با من بر خلاف معاهده رفتار نمود و احترام علماء را منظور ننمود من از دوستى او اغماض مينمايم و او را ملعون ازل و ابد ميدانم و هرگونه اقدامى كه لازم باشد خواهم نمود تا اول او را عزل نمايند اگرچه از اولاد عباس همين سلوك را متوقع بايد بود سايرين هم مثل او خواهند بود ليكن اميدوارم كه جبران اين عمل را به عمل آورند ليكن براى استحكام امر و اينكه مخالف از موافق شناخته شود شما همين امشب آقاى بهبهانى و حاج شيخ فضل اللّه و سايرين را نيز ملاقات نمائيد و بگوئيد اگر اين واقعه را جبران ننمائيم ديگر از براى اين لباس احترام و وقعى نخواهند گذارد پس از مشاوره بنده نگارنده و مجد الاسلام كرمانى به طرف خانهء حاج شيخ فضل اللّه روانه شديم و بعضى از اجزاء انجمن را براى ملاقات آقاى بهبهانى و آقاى صدر العلماء روانه نموديم در ساعت پنج از شب گذشته وارد خانهء حاج شيخ فضل اللّه شده جمعى از طلاب و اعضاء انجمن هم در آنجا بودند .\r\nاز مذاكرات در اين مجلس حالش معلوم خواننده خواهد شد چه پس از ورود ما و بجا آمدن پذيرائى و مرسومات متداوله سخن از واقعهء كرمان بميان آمد آن حرارت غريزى و آن آتش غيرتى كه در قلب ما مشتعل بود بسخنان مشاراليه تسكين يافت از جمله سخنانش اينكه حاكم هر محلى بايد در نظم آن محل ساعى باشد هركس مخل نظم باشد بايد او را سياست و تنبيه نمايند خواه ملا باشد خواه سيد ، حاج ميرزا محمد رضا باعث فتنه و شرارت بود او را تنبيه نمودند شما هم اگر اقدامى بر ضد دولت كنيد تبعيد و منفى خواهيد گرديد . -\r\n","page_name":" 153 ","page_number":187},
  {"content":"\r\n\r\nاز آنجا شروع شد و چون ظفر السلطنه و نير الدوله باهم معاهده و مواده و اتحاد داشتند نير الدوله مصمم بود كه انتقام عزل و اقتضاح ظفر السلطنه را از من بگيرد\r\n\r\n\r\n","description":"","footnote":"\r\n- مجد الاسلام گفت جناب آقا اين حاج محمد رضا از معتبرترين علما و پسر مرحوم حاج ابو جعفر نوه مرحوم حاج آقا احمد از شاگردان جناب آخوند ملا كاظم خراسانى است در زهد و ورع و عمل در كرمان شخص اول است رياست او در كرمان بيش از رياست جنابعالى است در طهران امروز كه ظفر السلطنه او را چوب زد فردا عين الدوله شما را طناب خواهد انداخت . اگر امروز جلوگيرى نكنيد فردا بصدمه خواهيد افتاد .\r\nبنده نگارنده گفت ما نه از راه التجا و اضطرار باينجا آمده‌ايم چه مقاصد خود را بطور سهل ميتوان انجام داد ما برحسب فرمايش آقاى طباطبائى خدمت رسيده براى اطلاع جنابعالى از اين واقعه موحشه و اينكه بدانيم آيا شما با خيالات آقايان همراهى داريد يا نه اگر شروع به كار نموديم شما تا چه اندازه حاضريد .\r\nحاج شيخ گفت من تا يك اندازه همراهى دارم عين الدوله را ملاقات مينمايم يك خلعت براى حاج ميرزا محمد رضا صادر مىكنم .\r\nمجد الاسلام گفت جناب آقا صدور خلعت كاريست سهل من و ناظم الاسلام در سال فرامين و خلاع متعدده از دولت براى هركس صادر ميكنيم در اين واقعه آقاى طباطبائى عزل ظفر السلطنه را بما وعده داده‌اند حالا شما بر ما منت ميگذاريد و قول ميدهيد كه به اين اندازه حاضرم كه خلعتى صادر كنم در اين بين شيخ رو كرد بمجد الاسلام و گفت : گفتم كه مفسد و شرير را بايد سياست و تنبيه نمايند ما اهالى ايران شاه لازم داريم ، عين الدوله لازم داريم ، چوب و فلك و ميرغضب لازم داريم ملا و غير ملا سيد و غير سيد بايد در اطاعت حاكم و شاه باشند براى يك آخوند كه چوب خورده است نميتوان مملكتى را بهم انداخت اين اقدامات تو مثل آن مهملاتى است كه در روزنامه مينويسى مشروطه و جمهوريرا در روزنامه اسم بردن و منشا فساد شدن مشروع نيست در اين اثنا به طرف نگارنده رو آورد و گفت :\r\nناظم الاسلام ترا بحقيقت اسلام قسم مىدهم آيا اين مدارس جديده خلاف شرع نيست و آيا ورود باينمدارس مصادف با اضحلال دين اسلام نيست آيا درس زبان خارجه و تحصيل شيمى و فيزيك عقايد شاگردانرا سخيف و ضعيف نمىكند مدارس را افتتاح گرديد آنچه توانستيد در جرايد از ترويج مدارس نوشتيد حالا شروع بمشروطه و جمهورى كرديد نميدانيد در دولت مشروطه اگر من بخواهم روزنه و سوراخ اين اطاق را متعدد نمايم بايد ماليات بدهم و اگر يك سوراخ را دو سوراخ كنم بايد ماليات بدهم و كذا و كذا .\r\nمجد الاسلام گفت آقاى من دولت مشروطه يعنى دولت مشروعه يعنى بموازين شرعيه شاه و گدا در تحت قانون اسلام بالسويه باشند طايفه نصارى كه مشروطه ميگويند مقصودشان عمل برطبق -\r\n","page_name":" 154 ","page_number":188},
  {"content":"\r\n\r\nو منتظر فرصت بود و همين كه در بلواى طهران و انتشار اوراق ژلاتينى فرصتى بدست آورد فورا راپورت داد كه مصدر اين اعمال فلانيست و كرد آنچه كرد و هرچه شده شده حالا بايد فكرى براى آينده بنمائيم حاجى ميرزا حسن اصرارى داشت كه اگر ما شخصا با آصف الدوله ملاقات بنمائيم البته او ملاحظه آشنائى كه با من\r\n\r\n\r\n","description":"","footnote":"\r\n- قوانين موضوعه خودشان است كه عقلاء مملكت وضع كرده‌اند و چون آنها قانون خدائى ندارند و حضرت عيسى ( ع ) در احكام تكليفيه قانونى از جانب خدا نياورده لذا عقلاء مملكت قوانين تكليفى وضع نمودند و برطبق آن عمل مينمايند . لكن مسلمانان كه مشروطه ميگويند مقصودشان عمل برطبق احكام شرعست و چون پيغمبر ( ص ) ما تكاليف ما را از معاشى و معادى معين فرمود و قرآن را از جانب خدا براى ما نازل كرد ما هم ملتزم هستيم باجراء و عمل برطبق آن وانگهى مشروطه مقابل مستبده است معنى حقيقى آن را ما جائى اظهار نكرديم و اصلا در روزنامه چيزى از آن را درج ننموديم و بمفاد  ( وَ أَمْرُهُمْ شُورى بَيْنَهُمْ )  جنابعالى هم بايد در امور خودتان بمشاورت عمل نمائيد و الا شما را مستبد خواهند گفت .\r\nنگارنده گفت مشروطه و يا جمهورى مقصود از هر دو يكى است چه جمهورى از افراد مشروطه است و مراد از مشروطه سلطنت عمومى و سلطنت ملى است . امروز هيچ يك از احكام اسلام جارى نميشود . بناى اسلام بر مساوات است و حال آنكه مىبينم دزد اگر از فقرا باشد او را مىكشند و دهنه توپ مىبندند و اگر از اغنيا باشد از او پولى ميگيرند و او را مرخص ميكنند و اگر آقازاده باشد با او همراهى ميكنند .\r\nمشروطه ميگويد ( ظفر السلطنه حق ندارد حكم شليك و كشتن جمعى زنان و اطفالرا بدهد ) اگر ما مشروطه بگوئيم مقصودمان اينست لاغير .\r\nدر اين اثنا شيخ ابراهيم معروف بعينكى ملقب بلسان العلماء كه حاضر در آن مجلس بود بصدا درآمد و گفت ( جناب آقا . . . مجد الاسلام و ناظم الاسلام امشب آمده‌اند در اينجا كه از جنابعالى استعلام نمايند آيا در واقطه حاج ميرزا محمد رضا همراهى داريد يا نه ؟ آيا براى مظلومين كرمان اقدامى ميفرمائيد يا نه ) ديگر از مشروطه و مشروعه حرفى نبود منكر شاه و عين الدوله نشدند منكر نظم و امنيت نميباشند .\r\nشيخ گفت : خير مقصود مزاح و شوخى بود خواستم حرارت و سورت اين دو نفر را قدرى تسكين دهم و با آنها صحبتى داشته باشم .\r\nمجد الاسلام گفت من قول مىدهم هر وقت كه دولت ايران مشروطه شود احدى مانع سوراخ شما نشود هر قدر ميل داريد سوراخ اطاق را متعدد كنيد يكشاهى ماليات هم ندهيد حاضرين بخنده درافتادند . ( صفحه 254 تاريخ بيدارى ايرانيان )\r\n","page_name":" 155 ","page_number":189},
  {"content":"\r\n\r\nدارد و هم بملاحظه استرضاء خاطر آقايان طهران و هم بملاحظه بعدهاى خودمان اقدامى در خلاصى ما خواهد كرد ، آقا ميرزا آقا هم اين رأى را پسنديد و گفت اگر با او مواجه شديم با صحبت ميتوان خاطر او را جلب نمود كه همراه شود منهم برحسب « الغريق يتشبت بكل حشيش » اين راى را پسنديدم و همه متفق الرأى شده در ترتيب مقدمات شرفيابى گفتگو كرديم عقيده من اين بود كه بفرستيم بآقا شيخ احمد كه نديم و همه كاره آصف الدوله است اطلاعى بدهيم و از او استدعاى معاونت بنمائيم عقيده حاجى ميرزا حسن اين شد كه پرويز خان و برادرش كه گويا داماد آصف الدوله هستند و سالها در نزد او درس خوانده‌اند و اگر مطلع بشوند مساعدت و همراهى مينمايند ، اطلاع بدهيم آقا ميرزا آقا ميگفت :\r\nحاجى ميرزا هاشم شفتى را كه از علماء خراسان است و با من سابقه دوستى دارد بايد به او بنويسيم و از او استمداد كنيم قرار شد هر سه نفر به اين سه وسيله متوسل شويم و ضمنا با خان نايب هم بخوشى سلوك كنيم و استدعاى زيارت خان‌باشى را بنمائيم در خلال اين حال آقا فرج اللّه كه شاگرد قديم آقا ميرزا آقا بود ورود نمود و همين كه حالت و مسكن ما را ديد رنگش پريده دو سه كلمه حرف زد و يك بوقچه لباس كه براى ما آورده بود داد آن بوقچه عبارت بود از دو پيراهن و دو زيرشلوارى و يك عبا و يك قبا براى آقا ميرزا آقا ، از ترس اينكه مبادا اينجا هم عبا را از دوش او بربايند آن عبا را كه قيمتى داشت با قبا كه پارچه فاستونى بود پس داد و به او گفت يك عباى اصفهانى نازك ده دوازده قرانى و يكقباى قدك شش هفت قرانى بياورد و قلمدان و كاغذهم از او خواستيم او هم رفت و در اين ضمن نهار آوردند و صرف كرديم و با نايب بانواع تعارفات مذاكره نموديم و وعده انعام داديم و اشخاص را اسم برديم كه اگر آنها را حاضر كنند نتيجه مالى از آنها حاصل خواهد شد بنده ميرزا صادقخان وكيل روزنامه‌ام را و اديب الممالك مدير سابق ادب و ميرزا عبد الحسين خان منشى\r\n\r\n","description":"","footnote":"","page_name":" 156 ","page_number":190},
  {"content":"\r\n\r\nاصفهانى را كه در اصفهان باهم خصوصيت داشتيم و حالا در خراسان امين وظائف بود نشان دادم آقا ميرزا آقا ، آقاى ميرزا هاشم را عنوان كرد حاجى ميرزا حسن پرويز خان و تيمور خان و تاجر باشى را اظهار كرد خان نايب رفت و فراش بطلب همه آنها فرستاد ولى هيچكدام جواب مساعد ندادند و اعتنانى نكردند ، عصرى آقا فرج اللّه اشياء مرقومه را آورد يعنى عباى نازك را رسانيد و گفت : قبا حالا ممكن نيست چند روز وقت لازم دارد و چون اهالى و مستحفظين زندان از آقا فرج اللّه تمناى وجهى كردند لهذا آقا ميرزا آقا به او حالى كرد كه ديگر نيايد او هم رفت اما كاغذ و قلمدان براى ما آورد غروبى خان‌باشى آمد و احوال‌پرسى نمود استدعاى شرفيابى كرديم وعده داد و رفت سه ساعت از شب گذشته شب سه‌شنبه غفلتا خان نايب با يكدسته فراش وارد شدند و با نهايت عجله امر به حركت نمودند ، برخواستيم و با هزار گونه خيال و احتمال به راه افتاديم از در مبحس كه بيرون رفتيم جمعيت فراش زياد شدند و چماق نقره دارى هم در جلو ما افتاد ، بيشتر وحشت كرديم ولى ناچار رفتيم ، از همان راهى كه ديروز آمده بوديم ما را بردند تا به همان خلوت رسيديم و از آن خلوت دالانى بود كه بباغ ميرفت و در اطاق حضرت اشرف در همان دالان بود از پله‌ها بالا رفتيم خان‌باشى از طرف باغ و جلو عمارت رفت و تعظيم كرد كه حضرات حاضرند امر به ورود فرمودند وارد شديم آقا ميرزا آقا جلوتر از ما دو نفر ميرفت و بعد از او من و حاجى ميرزا حسن قدرى معطل شديم و باهم تعارف كرديم عاقبت بنده را حاجى مقدم داشت همين كه من وارد شدم فرمايش حضرت اشرف را شنيدم كه حاجى ميرزا حسن چه شد ، رفتيم و نشستيم حضرت اشرف در صدر مجلس رو به قبله نشسته و سجاده ايشان پهن بود در نزديكى سجاده آقا شيخ احمد نشسته بود و احدى ديگر در اطاق نبود ، آقا ميرزا آقا رفت و در طرف دست چپ حضرت اشرف نشست بعد از قدرى تأمل و ملاحظه حالت و وضع ما ، حضرت اشرف آغاز سخن فرمودند\r\n\r\n","description":"","footnote":"","page_name":" 157 ","page_number":191},
  {"content":"\r\n\r\nو اينطور نطق كردند :\r\nآقايان ، طهران چه خبر است شما را براى چه اينجا فرستاده‌اند تقصير شما چيست ؟ مطلب از چه قرار است ؟ و اين كلمات را با كمال مناعت و نهايت جبروت ادا فرمودند ؛ بنده ابدا سخن نگفتم ، حاجى ميرزا حسن شروع كرد بسخن گفتن و اينطور جواب داد : حاجى اسد اللّه خامنه‌اى از تجار معروف در خراسان مدرسه افتتاح نموده و بتوسط ميرزا صادقخان وكيل جرائد از من معلم و مدير خواسته و من هرچه فكر كردم كسى را كه لايق اين كار باشد پيدا نكردم لهذا خودم آمدم كه امر آن مدرسه را منظم نمايم .\r\nحضرت اشرف : ميرزا صادقخان كيست ؟ و مناسبت اين مطلب با گرفتارى شما چيست ؟\r\nحاجى ميرزا حسن : ميرزا صادقخان سابقا در پستخانه ناظم بوده است و حالا وكالت جرائد را دارد .\r\nحضرت اشرف : او را نميشناسم و ربط اين مطلب را با گرفتارى شما نميفهمم بعد رو را به طرف آقا ميرزا آقا نمود و اينطور خطاب فرمود :\r\nآجان شما بفرمائيد طهران چه خبر است ؟ آخوندها چه ميگويند ؟ شما را براى چه اينجا آوردند ؟\r\nآقا ميرزا آقا هم اينطور جواب داد كه من در اسلامبول بودم چون عين الدوله در اوايل امرش اعلان داد كه هركس هرچه در خير عامه ميداند به من بنويسد تا ما اجرا نمائيم ، منهم از اسلامبول مطالب لازمه و اصلاحات مهمه را به او مينوشتم و او هم خيلى اظهار امتنان ميكرد تا آنكه با شاه بفرنگ آمدند و قبل از حركت خود جواب آخريرا اينطور نوشت كه : قريبا حركت ميكنم و انشا اللّه شما را هم در اين سفر ملاقات خواهم كرد منهم از اسلامبول بفرنگ رفتم و در پاريس ايشانرا ملاقات\r\n\r\n","description":"","footnote":"","page_name":" 158 ","page_number":192},
  {"content":"\r\n\r\nكردم و چندين مجلس باهم خلوت كرديم و حرف زديم ، بعد از من خواهش كرد كه بايران بيايم و منهم از طرف قفقازيه بخراسان و از خراسان بطهران رفتم .\r\nحضرت اشرف : كى خراسان آمديد ؟\r\nآقا ميرزا آقا : نه ماه قبل از اين .\r\nحضرت اشرف : پس چرا بملاقات ما نيامديد ؟\r\nآقا ميرزا آقا : چندان توقفى نكردم و با آقايان محترم اينجا ملاقات كردم اما موفق بر شرفيابى نشدم .\r\nحضرت اشرف : خوب قصه را تمام كنيد ، آقا ميرزا آقا : حاصل اينكه حسب الميعاد آمدم طهران و هر هفته دو سه مرتبه مرا احضار ميكرد و در كارها ؟ ؟ ؟\r\nميكرد و واقعا خيالات خوب هم داشت حتى آنكه يكشب به من گفت من بولى نعمت خودم عرض كرده‌ام مملكت حالا ديگر بدون قانون منظم نخواهد شد و به چند نفر هم نوشته‌ام و گفته‌ام قانونى متوسط الحال كه چندان منافاتى با استقلال سلطنت نداشته باشد بنويسند و بياورند بعضى هم نوشته‌اند شما هم بنويسيد تا همه را مطابق كنم و از ميانه آنها يكى را انتخاب نموده اجرا مينمائيم منهم رفتم و زحمت كشيدم و قانونى نوشتم و حاضر كردم و براى ادارات دولت دستور العملى مرتب نمودم و به او دادم باز هم چندين مرتبه مذاكره كرديم تا آنكه فتنه آقاى آقا سيد عبد اللّه و آقاى سيد محمد بالا گرفت و رفتند به حضرت عبد العظيم « 1 »\r\n\r\n\r\n","description":"","footnote":"\r\n( 1 ) روز چهارشنبه بيست و دوم آذر ( 16 شوال ) كوشندگان باهنگ عبد العظيم يكايك از تهران بيرون ميرفتند ، از علماء اينان بودند ، بهبهانى با خاندان خود ، حاجى شيخ مرتضى صدر العلماء سيد جمال الدين افجه‌اى - ميرزا مصطفى - شيخ محمد كاشانى - شيخ محمد رضاى قمى ، اينان كه در درشكه يا به روى اسب پى يكديگر روانه ميشدند ، دولت نخست نميخواست بگذارد و نوكران امام جمعه و فراشان دولتى دم دروازه ايستاده و بجلوگيرى ميكوشيدند و اين بود كه شليك تپانچه و كشاكش انجاميد و فراشان مدير الذاكرين نامى را كتك زدند و چون بيم ميرفت كه آگاهى به شهر رسد و مردم دوباره بازار را ببندند ، عين الدوله دستور فرستاد كه جلو را نگيرند بدينسان كوشندگان از شهر رفتند و گروهى از ديگران نيز با آنان همراهى نمودند از اينسوى عين الدوله دستور داد -\r\n","page_name":" 159 ","page_number":193},
  {"content":"\r\n\r\nچندين مرتبه با من مشورت كرد و ميخواست با آنها بقوه جبريه رفتار نمايد من مانع ميشدم و نصيحتش ميكردم تا آنكه حضرات برگشتند خواست حمله بسعد الدوله بكند باز مانع شدم تا آنكه با سعد الدوله همان معامله كه با خود من نموده بود نمود و به من هم پيغام داد كه در خيال رفتن باشم ، احتشام السلطنه هم به من گفت بروم مرهم در خيال مسافرت و مراجعت باسلامبول بودم و داشتم محاسباتم را قطع ميكردم كه روز غره جمادى الاول حركت بكنم تا آنكه صبح شنبه 24 فراش فرستاد و و مرا احضار كرد من بفراش گفتم تو برو من خواهم آمد ، گفت : فرموده‌اند كه چون امروز شاه به منزل ما تشريف ميآورند شما زودتر بيائيد ، من هم برخواستم و درشگه كرايه كردم و رفتم آنجا كه رسيدم اعظام الممالك آمد و رفت و خبر داد و اينطور خبر آورد كه فرموده‌اند برويد منزل نير الدوله منهم بىخيال حركت كردم دم در نير الدوله و امير بهادر را ديدم گفتند شما برويد ما حالا از عقب خواهيم آمد از آنجا كه حركت كردم دو سه نفر فراش عقب من ميآمدند اما من باز بىخيال\r\n\r\n\r\n","description":"","footnote":"\r\nكه بازاريان را بباز كردن دكانها وادارند و اگر كسى باز نكرد ، دكانش را تاراج كنند ، فراشان ببازار آمده و با زور دكانها را باز گردانيدند و يكى دو تن كه ايستادگى مينمودند كالاهايشان را بتاراج بردند .\r\nعين الدوله ميخواست با كوشندگان همه بىپروائى نمايند و كارها را با زور پيش برد ، پس از رفتن آنان با امام جمعه و حاج شيخ فضل اللّه و ديگران به دهشهائى برخاست و كوشش‌هاى آنان را بىپاداش نگذاشت ، مدرسه خازن الملك و مدرسه خان مروى كه توليت آنها با حاجى شيخ مرتضى ميبود آن يكى را به ملا محمد آملى داد و اين يكى را به امام جمعه سپرد ، ابن بابويه كه توليتش با صدر العلماء بود آن را هم به امام جمعه داد مسجد و مدرسه سپهسالار كهن كه از آن بهبهانى بود اين را هم بحاجى ميرزا ابو طالب زنجانى داد بدينسان هريكى را با پاداش خوشدل كرد . نيز در همان روزها بود كه امام جمعه داماد شاه گرديد ، موقر السلطنه كه با آزاديخواهان پيوسته و ببدخواهى با شاه شناخته شده بود بدستور محمد على ميرزا او را گرفتند و نگهداشتند و با زور زنش را رها گردانيدند ملايان اين رهائى را زوركى دانسته و چنين ميگفتند او را شوهر ديگرى نتوان داد و از حاجى شيخ فضل اللّه كه رهائى نزد او انجام گرفته بود بد ميگفتند اين زمان او را به امام جمعه دارند و عقد را هم حاج شيخ فضل اللّه خواند . « صفحه 64 و 65 كتاب تاريخ مشروطه ايران تأليف احمد كسروى »\r\n","page_name":" 160 ","page_number":194},
  {"content":"\r\n\r\nبودم تا آنكه وارد خانه نير الدوله شدم مرا باطاقى راهنمائى كردند رفتم و نشستم همين كه نشستم يكنفر پيش‌خدمت بعجله آمد و گفت فرموده‌اند قلمدان و كاغذ بفلانى ندهيد اينجا قدرى خيالم پريشان شد و بعد از نيمساعت آمدند و گفتند حضرت و الا تشريف آوردند بفرمائيد ، برخواستم و رفتم از صحن كه وارد دالان شدم ديدم دو صندلى گذارده‌اند و نير الدوله و امير بهادر در مقابل يكديگر نشسته و مشغول كشيدن قليان هستند و در جلو در يكدرشگه و چند نفر سوار حاضرند ، دانستم كه براى من حاضر شده است آمدم تا نزديكى نير الدوله پرسيدم كجا بايد بروم خبير دربار اشاره كرد اينجا بيائيد و منهم بدون اينكه اعتنائى به آن دو نفر بنمايم جلو رفتم تا آنكه نزديك درشگه رسيدم همين كه خواستم و سوار شوم خبير دربار دست كرد و ساعت را از جيب من درآورد منهم در درشگه نشستم و روانه شديم بكهريزك و خدمت آقايان رسيديم تا الان كه در حضور مبارك هستم . باز آصف الدوله از اين صحبتها چيزى درك نكرد و رو را به طرف من كرد و گفت :\r\nجناب مجد الاسلام شما بفرمائيد طهران چه خبر است ؟ مردم چه ميگويند ؟\r\nآقايان چه ميخواهند ؟ تقصير شما چه بوده ؟ اينجا چه ميكنيد ؟ بنده با نهايت برودت جواب دادم : اما تقصير ما ، ما ابدا از تقصير خودمان خبرى نداريم اگر ميدانستيم به چه گناه ما را گرفتار مينمايند ابدا پيرامون آن گناه نميگرديم اما وضع طهران و حرف آقايان اين است كه مردم ايران عموما و اهالى طهران خصوصا چشم و گوششان باز شده است و از اوضاع حاليه دلتنگى دارند و طالب سلطنت قانونى هستند و هر روز بيك بهانه‌اى متمسك ميشوند و امثال ماها را هم به همين مطلب متهم كرده‌اند كه ماها قانون مشروطه طلب هستيم و مردم را تحريك مينمائيم و با آقايان ارتباط داريم و بنده را چون مدير روزنامه بودم و حاجى ميرزا حسن را باتهام شب‌نامه و آقا ميرزا آقا را براى آنكه از وضع خارجه مطلع و از سلطنت اساسى تمجيد مينموده گرفتار نموده‌اند تا ديگران هم وحشت\r\n\r\n","description":"","footnote":"","page_name":" 161 ","page_number":195},
  {"content":"\r\n\r\nكنند و اينحرفها موقوف شود . از اين صحبت من حضرت اشرف برآشفت و سخت اعتراض كرد و گفت : چه قانونى ميخواهيد جارى كنيد ، مگر ما خودمان قانون نداريم تمام دول روى زمين اعتراف دارند كه قانون ما از تمام قوانين عالم بهتر است حالا چه دليل دارد كه او را بهم بزنيم و از كفار تقليد نمائيم بنده جواب دادم احدى شبهه ندارد كه قانون اسلام از هر قانونى بهتر است ولى حرف اينجاست كه اين قانون تاكنون در ايران اجرا نشده است چرا كه مبنى قانون خدا بر مساوات است كه فرقى ميانه قوى و ضعيف و غنى و فقير نگذارند دزد هركه باشد و دزديش هرچه ، بايد دستش را بريد حالا بفرمائيد كى اين حكم در ايران كه در اغلب ولاياتش شخص حضرت اشرف حكومت فرموده‌اند ، اجرا شده است ؟ گذشته از اين قرآن مشتمل بر تمام جزئيات نيست و احكام كليات را دارد و همه كس نميتواند از قرآن استنباط حكم نمايد اما از انصاف حضرت اشرف ميپرسم كداميك از اين حكام مملكت مىتوانند ظاهر قرآن را بفهمد چه جاى باطن آن ؟ حالا چه ضرر دارد دانايان مملكت بنشينند و قوانين دين اسلام را فارسى ساده بنويسند و طبع كنند كه هم تكليف حاكم معلوم باشد و هم تكليف محكوم تا هيچ كس مظلوم نشود ، مثلا اگر قانون در مملكت بود امشب ما سه نفر در حضور محترم از جواب فرمايش شما كه از گناه ما سؤال ميفرمائيد عاجز نبوديم و ميتوانستيم بگوئيم فلان گناه را كرديم و به حكم قانون محبوس شديم بعلاوه قانون مدت حبس را معين مينمايد نه اينكه فقيه فاضلى مثل مجد الاسلام كرمانى و تاجر صاحب آبروى محترمى مثل آقا ميرزا آقاى اصفهانى در بلاد خارجه محترما زندگانى كرده و غيرتمندى مثل حاجى ميرزا حسن رشديه كه صاحب شرف اوليت تأسيس مكاتب مليه در ايران شده است و وزراى بزرگ احترامات او را نگاه ميدارند در گوشه زندانى تنگ و تاريك و كثيف با اشخاصيكه كارشان دزدى و راهزنى و آدم كشى بوده است هم محبس باشند آيا كدام قانون كدام انصاف يا كدام بربريت\r\n\r\n","description":"","footnote":"","page_name":" 162 ","page_number":196},
  {"content":"\r\n\r\nاينطور اجازه ميدهد كه دزد و قاتل و مقصر پلتيكى كه اسباب نجات يك مملكت و حيات يك ملت مىشود باهم ، هم عنان و مصاحب در يك زندان باشند اينجا حضرت اشرف سيماى خود را تغيير داد و با نهايت استعجاب پرسيد : مگر شما را كجا منزل داده بودند ؟ هر سه نفر يك دفعه جواب داديم : در انبار حكومتى در محبس سارقين . با نهايت تغير فراش‌باشى را مخاطب فرمودند و كلمات بسيار سخيف به او گفتند . زن قحبه قرمساق ، پدرسوخته كى من به تو چنين دستور العملى دادم و چرا آقايانرا آنجا بردى ، بنده با كمال تأسف گفتم اينهم يكدليل بر مدعى ما كه اگر قانون داشتيم فراشباشى شما بدون اجازه حضرت اشرف چنين كارى نميكرد اما چون قانون نيست مسئوليت نيست و چون مسئوليت نيست و ميداند هرچه بسر ما بياورد كسى از او مؤاخذه نخواهد كرد و بيكى دو فحش ، عمل ختم مىشود او هم هرچه خواسته كرده باز حضرت اشرف فحش زيادى بفراشباشى دادند او هم در جواب نظر تندى به من انداخت و با چشم به من تهديد ميكرد و بعد از آن جواب داد : قربان زندان نيست خلوتى است پاكيزه چند نفر هم آنجا هستند ، حضرت اشرف فرمودند البته منزل بسيار صحيحى براى آقايان تهيه كن كه تا در نزد من ميهمان هستند بر آنها بد نگذرد و اراده فرمودند كه براى نماز برخيزند ، بنده با كمال جرئت عرض كردم : اولا به حكم همان قرآن كه فرموديد تهيه آسايش ماها از نماز براى شما واجب‌تر است بعلاوه از دو سه دقيقه تأخير نماز قضا نميشود دو كلمه ديگر بعرض ما برسيد عند اللّه ضايع نخواهد شد ، فرمودند حاضرم بفرمائيد . عرض كردم البته خاطر محترم مسبوق است كه پيغمبر اكرم ( ص ) وقتى كه اسراى كفار را حضور مباركش ميآورند با محترمين آنها به چه نوع سلوك ميفرمود و آنها را محترم ميداشت ، حالا ما عرض نميكنيم عالم و فاضل و فقيه و مربى ملت هستيم ، عرض ميكنم ادنى مسلمانى بلكه كافر ولى عادت ما بر اين گونه زندگانى نبوده و ميدانم حضرت اشرف با ما عداوتى شخصى ندارند لهذا استدعا دارم اگر بكشتن ما مأموريد زودتر ما را آسوده فرمائيد . ( ستجدنا  إِنْ شاءَ اللَّهُ مِنَ الصَّابِرِينَ )  و اگر فى الحقيقه\r\n\r\n","description":"","footnote":"","page_name":" 163 ","page_number":197},
  {"content":"\r\n\r\nمأموريت نداريد كه ما را بكشيد وضع محبس ما را تغيير بدهيد چرا كه ديدن حالت ناگوار اين محبوسين بر ماها دشوار است و ما اينهمه جان كنده‌ايم كه اين گونه شنايع واقع نشود حالا به چه جرأت خودمان باشيم و تماشا كنيم و ما را در يك اطاق تنها منزل بدهند شام و نهار هم نميخواهيم لقمه نان و پنيرى خداوند مىرساند بآسودگى بخوريم ، اين استدعاى اول ما است جواب فرمودند اولا حكم كشتن در باره شما نشده است و فرضا هم‌چنين حكمى بنمايند من حاضر نيستم خود را دخيل خون ناحق كنم بنده با تبسم جواب دادم خان‌باشى حاضر است ، باز فرمودند اما در تغيير منزل شما الان دستور العمل مىدهم جائى بقاعده براى شما مرتب كنند و تا در خاك خراسان و قلمرو حكومت من باشيد ميهمان من هستيد و از هر جهت اسباب آسايش شما را فراهم خواهم كرد ، نهايت اگر دولت حكم كرد از اين اطاق باطاق ديگر برويد من مسئوليت ندارم و ناچار بايد اطاعت كنم ولى باز هم اگر آن اطاق متعلق به من باشد بشما بد نخواهد گذشت ، مطلب ديگرتانرا بفرمائيد . عرض كردم مطلب ديگر ما اين است كه از روزيكه ماها غفلتا گرفتار شده‌ايم ابدا اهل و عيال ما از حال ما خبر ندارند اجازه بفرمائيد دو كلمه تلگراف به آنها بكنيم و فقط سلامتى خودمانرا به آنها بفهمانيم كه آنها كه از اين عوالم خبر ندارند گمان ميكنند شايد ما را كشته‌اند ! ! و خيال آنها بمرحمت حضرت اشرف آسوده شود . فرمودند . شما كاغذ بنويسيد سرباز بفرستيد من خودم ميفرستم تهران باز عرض كردم : يك استدعاى ديگر هم دارم و آن اين است كه با مقامات جليله حضرت اشرف در دولت ، اگر چنين شفاعتى بفرمائيد حتما پذيرفته خواهد شد و آن مطلب كه شفاعت ميفرمائيد ضررى هم براى دولت ندارد بلكه نفع هم دارد حضرت اشرف فرمودند بگوئيد ، اگر كارى از من ساخته شود همراهى خواهم كرد بنده عرض كردم اين كار به خوبى از حضرت اشرف ساخته مىشود و فقط محتاج است بيك تلگراف . حضرت اشرف : بگوئيد به چه مضمون و بكه تلگراف كنم . بنده :\r\n\r\n","description":"","footnote":"","page_name":" 164 ","page_number":198},
  {"content":"\r\n\r\nبه حضرت و الا عين الدوله اتابك اعظم تلگراف كنيد كه اين سه نفر محبوس يك استدعاى مختصرى دارند كه هم اسباب آسايش خيال شما است و هم حضرات متشكر ميشوند و استدعاى آنها اين است آقا ميرزا آقا عازم رفتن باسلامبول بود حالا هم مرخص فرمائيد از همين جا از راه بادكوبه برود اسلامبول مشغول كاسبى خود باشد ، حاجى ميرزا حسن هم استدعا دارد در خراسان بماند و در مدرسه حاجى اسد اللّه خامنه‌اى كه خودش بدوا شرح داده مدير باشد آن را هم اجازه بفرمايند مشغول انجام خيال خودش باشد مجد الاسلام هم در طهران علاقه ندارد مگر يك خانه و يك مشت بچه بىصاحب ، اجازه بدهيد كسى را وكيل كند خانه‌اش را بفروشد و عيالش را هم حركت بدهد در هر شهرى از بلاد ايران كه صلاح بدانيد سكونت نمايد و هرگاه صلاح ندانند كه در ايران بماند اهل و عيالش را برداشته به طرف مصر و اسلامبول ميرود ، از اين تلگراف كه حضرت اشرف بفرمايند هم عين الدوله آسوده مىشود و به خيال خودش از شر ماها ايمن مىشود و هم ماها از حبس و مفارقت از اهل و عيال خود آسوده ميشويم و هم حضرت اشرف از ميهماندارى فارغ خواهند بود . فرمودند به عين همين قسم تلگراف خواهم كرد و ايشان اراده برخواستن فرمودند كه نماز عشاى خود را بخوانند ما هم برخواسته روانه محبس شديم ، در تمام اين مدت كه گويا دو ساعت محاوره ما طول كشيد و متصل منتظر مساعدتى از طرف آقا شيخ احمد بوديم كه علاوه از آشنائى كه با بنده داشته است بملاحظه جنسيت شايد همراهى نمايد گذشته از جنسيت حالت ما را هم هر كافر سنگين دلى ميديد بىاختيار ترحم ميكرد ، اما اين بىرحم گويا دلش از آهن و فولاد بود و رويش از مس كه ابدا اعتنائى نكرد و كلمه‌اى اظهار ننمود حتى آنكه بنده در ضمن صحبت بملاحظه اينكه او در طهران نوكر آقاى آسيد عبد اللّه بوده است دو سه مرتبه اسم آسيد عبد اللّه را بردم و خود را به او چسبانيدم كه شايد جالب دقت او بشود و مساعدتى بنمايد اما آن بر بىاعتنائى افزود ، بارى برخواستيم و به راه افتاديم و به طرف محبس روانه شديم .\r\n\r\n","description":"","footnote":"","page_name":" 165 ","page_number":199},
  {"content":"\r\n\r\n\r\nفصل دهم در تغيير وضع محبس\r\nهمين كه از اطاق حضرت اشرف خارج شديم صداى غرغر و لندلند نايب مدير محبس و آثار بىمرحمتى آقاى خان‌باشى را شنيديم و ديديم ولى از غروريكه بوعده حضرت اشرف داشتيم اعتنائى نكرديم و رفتيم و يقين داشتيم فردا صبح محبس ما را عوض مينمايند و بجاى بسيار خوبى نقل مينمايند ، لهذا امشب چندان اعتنائى بحرفهاى خان نايب نكرديم و از نيامدن خان‌باشى هم تغييرى در حالت خود نداديم و آمديم تا بمحبس رسيديم و لدى الورود شام حاضر كردند اما ثلث شب گذشته ، اولا افشره‌اش كه يك كاسه دوغ و يك كاسه شربت بود برداشته بودند يك دورى پلو شويد و باقلا كه برحسب اقتضاى فصل در نهار و شام ما بود امشب نبود و خورش كه در سفره ما ميگذاشتند امشب يكى شده بود ، آن هم گوشتش را زده بودند . يكدورى چلو را نصفه كرده بودند و شام ما امشب عبارت بود از يك بشقاب چلو و يك بشقاب خورش آلوچه ترش بىگوشت و يك دانه نان و السلام و الاكرام و حال آنكه سه مقابل اين از كارخانه خارج ميشد و معلوم شد خان نايب از حرفهاى امشب ما كه در حضور\r\n\r\n","description":"","footnote":"","page_name":" 166 ","page_number":200},
  {"content":"\r\n\r\nحضرت اشرف عرض كرديم دلتنگ شده و ميخواهد از ما انتقام بكشد و وضع مهربانى خود را به كلى تغيير داده و براى شام خوردن هم حاضر نشد و نزد ما نيامد و بايد دانست كه ما در حضور حضرت اشرف شكايتى از مدير محبس نكرديم ، بلكه شكايت ما على الظاهر از خان‌باشى و در باطن از خود حضرت اشرف بوده كه چرا ما را در چنين محلى منزل داده است ولى قدرى هم بخان‌باشى برخورد و اسباب دلتنگى ايشان شد و اين خان نايب خيلى نزد خان‌باشى عزيز و محترم است بواسطه آنكه خواهرش عيال سوكلىباشى است و بتازگى پسرى هم از او دارد و باصطلاح عوام « جاميخش محكم است » و بجاى ميخكه . . . . همشيره باشد مينازد و محبس كه بزرگترين راه دخل فراشباشىگرى است به او مرحمت شده است ، بارى بناى اجزاى محبس بر اذيت ما قرار گرفت ، رفقاى ساده‌لوح ما هم بوعده‌هاى حضرت اشرف مطمئن شده بناى سخت گفتن را با مدير و نايب محبس كه صفر على نام داشت و جوانى تندخو و بد خلق با چهره زرد رنگ و سر كچل و قد كوتاه و فضول و موذى و بىرحم بود گذاشتند و شرح حال اين صفر على را نايب روز اول حكايت كرد و اجمالش اينكه اين جوان دزد و راهزن بوده و در محبس در زير زنجير گران و از طرف حضرت اشرف محكوم بقتل ، ولى چون من بقساوت قلب او اطمينانى بهم رسانيدم و وجود او را براى مديرى اين محبس لازم شمردم لهذا محرمانه او را آزاد نموده و كشتن او را به حضرت اشرف راپورت دادم و او را به كار واداشتم و واقعا كه خيلى خوب از عهده بيرون ميآمد در داغ كردن و چوب زدن و تنگ قجر كردن و ساير مهملات كه لازمه محبس است خوب مسلط است و بدون هيچ ملاحظه هر قسم شكنجه كه بخواهيم انجام ميدهد و از ديوار بضرب شكنجه پول در ميآورد مختصرا بقدرى از صفر على تمجيد كرد و شقاوت او را براى ما مرعى داشت كه هر وقت او را ميديديم بىاختيار حالمان بهم مىخورد و تنفرى فوق العاده از او داشتيم او هم از اول امر بما بطور بىاعتنائى\r\n\r\n","description":"","footnote":"","page_name":" 167 ","page_number":201},
  {"content":"\r\n\r\nنگاه ميكرد و سيماى او را هيچوقت بشاش نميديديم و هر وقت او وارد محبس ميشد تمام زندانيها بوحشت ميافتادند و همگى از او ميترسيدند و مخصوصا به او دستور العمل دادند كه با ما بخوشى رفتار نكند و هرچند خبث فطرت مدير محتاج به اين سفارش نبود ولى مراعاتى كه تا يكدرجه ميكرد موقوف شد و در حضور ما فحشهاى بسيار زشت بزندانيان ميداد و گاهى هم بعضى را در مقابل ما اذيت و آزار مينمود من چندين مرتبه عازم شدم كه چوبى برداشته سر و دستش را بشكنم ولى رفقا اين اقدام را مخالف پولتيك وقت ميديدند و اجازه نميدادند و حالا كه باينجا رسيديم لازم است مستخدمين محبس را هم معرفى كنم كه چند نفر بودند و چگونه اشخاصى بودند يكى از مستخدمين شخصى بود تنومند معروف بخان محمد از طايفه بلوچ و از راهزنهاى معروف يكسال و نيم بود كه گرفتار و محبوس بود اين اوقات ناخوش شده و گردنش ماده بزرگى داشت به او گفته بودند اگر پنجاه تومان بسركارباشى بدهد حتما او را آزاد خواهند كرد بيچاره كاغذى بمادر خود نوشته و از او خواهش كرده كه هر قسم ممكنش بشود پنجاه تومان راه انداخته بياورد و جان پسر خود را بخرد ، مادر پيرزن هم خانه و گوسفند و هرچه داشته فروخته بيست منزل راه را از حدود سيستان پيموده تا خود را بمحبس رسانيده وجوهات را بخان باشى تقديم نموده و نتيجه‌اش اين شده كه زنجير از گردنش و كند از پايش برداشته‌اند و اجازه‌اش داده‌اند در محبس مشغول معالجه باشد بيچاره پيره‌زن با قد خميده روزها بگدائى ميرود تا ده پانزده شاهى تحصيل كرده ميآورد در محبس براى پسر خودش آبگوشت يا شوربا طبخ مينمايد و اين خان محمد خيلى رشيد و خوش منظر است و على الظاهر خوش فطرت به نظر ميآيد و در محبس توبه كرده كه ديگر دزدى نكند بعلاوه بيچاره سنى بوده و شيعه شده است و گمان ميكرده به مجرد آنكه شيعه شد فورا حضرت اشرف از او پذيرائى مينمايند و مرخصش ميكنند و خلعتش ميدهد\r\n\r\n","description":"","footnote":"","page_name":" 168 ","page_number":202},
  {"content":"\r\n\r\nديگر نميدانست امام شيعيان را هفت سال در زندان نگاهداشتند هزار قم صدمه به او زدند ، آصف الدوله هم كمتر از خلفاى عباسى نيست و البته اگر دستش بامامها هم ميرسيد از خدمتگذارى كوتاهى نميكرد ، چنان كه با گنبد حضرت رضا كرد و علانيه آن حرم مطهر را كه هزار سال است مطاف شيعيان و در انظار خودى و بيگانه محترم است و هركس به آنجا پناه برده محفوظ و ايمن ( و من دخل كان آمنا ) هدف گلوله و تفنگ نمود و چندين نفر را در همانجا از شهرستان حيات بقبرستان فرستاد و مكرر ميگفته است تا اين گنبد برپاست حكومت در اينجا مشكل است و خيال داشته ريشه گنبد را بكند تا بهتر بتواند ظلم بكند و مردم نتوانند از ظلم او آنجا پناه برند بارى شيعه شدن خان محمد فايده‌اى بر حال او نكرد و آمدن مادرش هم با پنجاه تومان نتيجه نداشت ، غير از اينكه از زير زنجير بيرون آمده حالا ديگر جزو مستخدمين محبس است و محبس را جاروب ميكشد و آب ميپاشد ، چاى براى آنها آماده مىكند و از اين قبيل كارها ، خيلى هم با گرمى و محبت كار مىكند و مخصوصا در مورد ما از روزيكه وارد زندان شديم خيلى مساعدت و همراهى و خدمت مينمود . ديگرى كريم نام جوانى بسن 15 سال با نهايت سادگى بلكه به حال صباوت بود ، شرح او اين است كه برادرش در جام متهم بدزدى شده است و مأمورين حكومت خواسته‌اند او را گرفتار نمايند فرار نموده و به طرف افغانستان رفته و چون تذكره صحيح در دست نداشته است او را در افغانستان توقيف كرده‌اند و شرح حال او را بخراسان اطلاع داده‌اند ، حكومت خراسان نوشته است كه مشار اليه دزد است و بايد او را بخراسان بفرستيد اما افاغنه اعتنائى به اين حكم نداده‌اند و او را در همانجا حبس كرده‌اند ، مأمورين حكومت از گرفتارى او مأيوس شده‌اند فرستاده‌اند خانه و اسباب زراعت و هرچه داشته است ضبط كرده‌اند و اين طفلك كه در جلو مأمورين گريه و زارى و التماس نموده است و استدعاى استرداد اموال مغصوبه را ميكرده است گرفتار نموده بخراسان آورده‌اند و در حبس انداخته‌اند ، بيچاره چندين مرتبه عريضه بحضور حضرت اشرف داده و از خان‌باشى استدعا كرده ، مادرش از آنجا عريضه‌ها عرض\r\n\r\n","description":"","footnote":"","page_name":" 169 ","page_number":203},
  {"content":"\r\n\r\nكرده و آقايان آنجا را شفيع نموده و چندين مرتبه اهالى آنجا استشهاد كرده‌اند و بحضور حضرت اشرف فرستاده‌اند كه اين طفل گناهى ندارد و از اعمال برادرش بىخبر است و آنچه از آنها برده‌اند ، نصفش مال اين بيچاره است و مادر پيرش نزديك است ديوانه بشود و در فاصله هيجده ماه مكرر نوشته‌اند و استدعا كرده‌اند تا از طرف حضرت اشرف حكم مرخصى او صادر شده است اما خان نايب مطالبه رسوم زنجير را مينمايند و نميگذارد بيرون برود ، مبلغ پنج تومان مطالبه مىكند طفلك بيچاره كه فقط يك پيراهن كرباسى و يك زيرجامه كرباس دارد از كجا ميتواند پنج تومان راه بياندازد لهذا قرار داده‌اند او را از محبس خارج كنند و زنجير از گردن و كند از پايش بردارند و او هم در زندان مشغول خدمت باشد و به اشخاص محترمى كه موقتا آنها را بزندان ميآورند خدمت كند تا از انعاماتى كه آنها به او ميدهند پنج تومان جمع كند آنوقت او را مرخص فرمايند و حالا دو ماه است به خدمت زندانيان ميپردازد و خيلى بيچاره و بىادراك و بىجرأت است شب و روز گريه مىكند و مادرش را ميخواهد جگر سنگ بر او آب مىشود و در اين دو سه ماهه دو سه تومان كم‌كم جمع كرده است اما سركار نايب صفر على از او گرفته و گاهى يكى دو سيلى به بناگوشش مينوازد كه مبادا مطلب را بحضور مدير كل خان نايب اطلاع بدهد و آنقدر حالت اين طفلك جگرگداز است كه اگر كسى دلش از سنگ باشد از مشاهده حالت او قهرا كباب مىشود ، اينهم يك نفر از مستخدمين محبس است خود نايب صفر على هم هست اما در كليات مداخله مىكند مثلا قطع و وصل عمل خدمتانه و رسوم خان نايب و خريدن آذوقه براى آنها كه مكنتى دارند كه دو هزار بگيرد تا دهشاهى خريد كند و داغ و درفش كردن و عمل استنطاق را مجرى داشتن و امثال اين گونه امور كليه ، يك نفر سرباز هم هست يعنى يك چاتمه « 1 » سرباز كه عبارت از سه\r\n\r\n\r\n","description":"","footnote":"\r\n( 1 ) چند تفنگ را صليبى بهم پيوسته در زمين نصب كردن - چاتمه قراول - قراول مواظب چاتمه . صفحه 12 شماره 41 لغتنامهء دهخدا\r\n","page_name":" 170 ","page_number":204},
  {"content":"\r\n\r\nنفر باشند مستحفظ محبس هستند و دو نفر از آنها روزها و شبها عقب كاسبى و هيزم‌شكنى و فعلگى در شهر ميروند و يك نفر را نيابت داده‌اند كه بجاى سه نفر در زندان بماند و زندان‌بانى كند و آن دو نفر هركدام از ممر كسب خود روزى دهشاهى به اين يك نفر ميدهد كه گذران بنمايد و اين شخص هم بسيار آدم محجوب نجيبى است و خيلى خوش‌رو و خوش‌خو است ، با محبوسين بملاطفت و ملايمت راه ميرود و سماورشان را آتش مىكند قليان و چپق و وافور براى آنها تهيه مينمايد گاهى هم دلدارى ميدهد و هر محبوس كه از محبس مستخلص مىشود بايستى يكقران رسوم چاتمه را بدهد اگرچه نيم ساعت آنجا باشد ، از اينجهت سرباز مايل بماندن محبوسين نبود و دلش ميخواست هى بيايند و آزاد شوند و بروند و ديگرى بجاى آنها بيايد و بعضى كه اهل ثروت بودند از يكقران معمولى زيادتر به او ميدادند ، بارى اين سرباز هم مستخدم حسابى محبس بود و براى آنكه خودش هم ضمنا چائى و وافور بخورد و بكشد و گاهى از نهار بعضى كه شأنى داشتند حق الماره و بقول عوام صلا كرمى بخورد ، خيلى خوب خدمت ميكرد . مستخدم ديگر محبس طفلكى بود بسن چهارده سالگى اين طفلك خانه شاگرد خان‌باشى است و كارى به محبس ندارد ولى چون شغل او بچه گردانيدن است لهذا بچه را برداشته ميآيد بمحبس و يك روباه هم براى آن طفلك حاضر كرده و او را هم در رديف مادر گوشه زندان حبس نموده و زنجيرى بگردنش بسته‌اند و ميخ طويله‌اش را روى همان ايوان كه تقريبا طالار پذيرائى محبس است كوبيده‌اند . اين بچه خيلى لوس و بىشرم است و محبوسين را اذيت مىكند و براى آنكه عادت كند با چوب بسر و مغز آنها ميكوبد اما مستحفظ او بچه خوش فطرتى است خدمت مىكند آب براى محبوسين ميآورد گاهى خريد براى آنها مىكند و با ادب حرف مىزند و عموما از آزار آن بچه مار متأذى هستند ولى چون او را طرف ميل و علاقه خان نايب ميدانند ناچار با او مهربانى ميكنند و به آن روباه هم شيخ خطاب ميكنند و گويا در تمام ايران معمول\r\n\r\n","description":"","footnote":"","page_name":" 171 ","page_number":205},
  {"content":"\r\n\r\nاست كه بروباه لقب شيخ ميدهند و آقا شيخ روباه ميگويند و آنچه ما ميتوانيم براى وجه اين تشبيه فكر كنيم و حدسى بزنيم اين است كه چون روباه در ميان جانوران خيلى محيل و پررو است و بعضى از مشايخ هم تقريبا همين صفت را دارند لهذا اين لقب را مشتركا دارا شده بودند و همين كه روباه را صدا ميكردند و ميخواستند گوشت و دنبه يا چيز ديگر به او بدهند و بلفظ آقا شيخ به او خطاب ميكردند خيلى ببنده برمىخورد چرا كه در ميان ما سه نفر لفظ شيخ از القاب افتخارى بنده بود ، مستخدم ديگر محبس يك نفر جوان خوش سيماى سوگلى بود كه روزها در اندرون خان‌باشى خدمت ميكرد و شبها هم‌خوابه و هم‌پياله سركار نايب بود و اين طفلك كه در سن شانزده هفده بود آنقدر بىشرم و وقيح بود كه جنده‌هاى سىساله اينهمه ناز و كرشمه و شيطنت و حرامزادگى نداشتند خيلى بدزبان و تندخو و فضول ، به مجرد اينكه شب ميشد و ايشان بتلافى خدمات روز بمحبس ميآمدند و در خدمت خان نايب مشغول باده‌پيمائى مىشدند آنقدر عربده ميكشيد و فحش ميداد و تصنيف ميخواند و بمردم اذيت ميكرد كه تمام از دست او خون‌جگر بودند و آرزوى نبودن او را مينمودند و مخصوصا ماها را آلت مضحكه خود قرار داده و با صداى بسيار خشن بلند بد ميگفت و بعد از فراغت از تجرع اقداح و صرف شام در بغل آقاى نايب ميخوابيد و زياد از اندازه در خدمت خان نايب عزيز و محترم بود و نايب اظهار عشق مفرطى به او مينمود . مجملا اين بود هيئت مستخدمين محبس ما و براى آنكه خوانندگان از حالت محبوسين هم خبر شوند آنچه از حالات آنها و تعرفه و تذكره آنها و جرائم آنها اطلاع دارم مينگارم و چون در در اينجا پنج روز تمام توقف داشتيم يعنى يكشنبه وارد شديم و غروب پنجشنبه بيرون رفتيم وقايع اين پنجروز زياد است لهذا در فصلى مخصوص باسم وقايع ذكر مينمائيم .\r\n\r\n","description":"","footnote":"","page_name":" 172 ","page_number":206},
  {"content":"\r\n\r\n\r\nفصل يازدهم در وقايع محبس\r\nگويا بيگلربيگى قوچان حاج اسمعيل خان را براى خوانندگان معرفى كرده‌ايم و احتياطا مكرر ميكنيم اين شخص بالطبع نجيب و خوش‌فطرت و از اعضاى انجمن اخوت « 1 » است يعنى درويش است و از تبعه آقاى ظهير الدوله « 2 »\r\n\r\n\r\n","description":"","footnote":"\r\n( 1 ) ظهير الدوله در ماه رمضان 1317 بانجمن اخوت ( كه شالوده آن را صفى عليشاه نهاده و در زمان او مخفيانه اداره ميشد ) رسميت داد و سازمان ادارى منظمى بوجود آورد ، نظامنامه و اوراق تعرفه و صندوق و حسابدارى و دفتر ثبت نام تنظيم نمود ، اموال خود را در اين راه گذاشت و بتعليم صفى برابرى و برادرى خدمت بخلق را شعار خود و ياران خود كرد . اصول ششگانه زير ( 1 - تعظيم امر اللّه 2 - شفقت خلق اللّه 3 - خدمت اهل اللّه 4 - بذل نفس فى سبيل اللّه 5 - كتمان سر اللّه 6 - اطاعت ولى اللّه ) را اساس تعليمات خويش قرار داد .\r\nنخستين « هيئت مديره » يا هيئت مشاور انجمن اخوت كه 1317 قمرى تشكيل شد شخصيتهاى زير بودند كه همه به ظهير الدوله ارادت داشتند و هريك در پيشرفت هدفهاى انجمن خدماتى كردند .\r\nظهير الدوله رئيس - سيد محمد خان انتظام السلطنه نايب رئيس - سالار امجد - ناظم الدوله يمين الملك - نظام لشگر - ميرزا محمد عليخان نصرة السلطان - ميرزا على اكبر خان سروش ميرزا باقر خان صفا منش - ميرزا عبد الوهاب جواهرى و آقاى نصر اللّه صبا ( مختار الملك ) كه فعلا نايب رئيس هيئت مشاور است . كتاب رهبران مشروطه\r\n( 2 ) - ميرزا على خان در 17 ع 1 1281 قمرى در قريه جمال‌آباد شميران متولد شد -\r\n","page_name":" 173 ","page_number":207},
  {"content":"\r\n\r\nشمرده مىشود خيلى كم دل و ترسو مىباشد در هرآنى خيال كشته شدن مىكند و بناله و آه مىگذراند متصل بصفر على مدير محبس پول ميدهد و او را همه‌كاره دستگاه قضا و قدر ميشناسد همچو تصور مىكند اگر سركار صفر على و آقاى خان نايب از او راضى شوند كارش بكام است و ايامش بر وفق مرام ، نوكرى دارد و در لباس كردى\r\n\r\n\r\n","description":"","footnote":"\r\n- و در سفر دوم فارس كه همراه پدر بود نزد « ميرزا شفيعا » اديب و شاعر شيرازى صرف و نحو و ادبيات فارسى را فرا گرفت و در سال 1296 بوزارت تشريفات منصوب و به لقب « ظهير الدوله » ملقب گرديد و در سال 1297 بدامادى ناصر الدين شاه سرافراز و با « ملكه ايران » دختر برازنده شاه ازدواج نمود ، ظهير الدوله در سال 1303 به خدمت صفى عليشاه كه از بزرگان عرفا و در علوم اسلامى داراى پايه بلند بود رسيد و مراتب سلوك را با موفقيت پيمود و چله‌نشينى را آغاز كرد رفته‌رفته در ميان پيروان صفى مقام خاص الخاص را احراز نمود و به « مصباح الولايه » ملقب گرديد تا در سال 1316 با لقب « صفى عليشاه » بر مسند ارشاد نشست .\r\nظهير الدوله قدم بزرگى كه برداشت اين بود كه عرفان را به خدمت اجتماع گماشت . تعليمات روحانى و آموزنده تصوف را از گوشه خانقاهها بمراكز حساس اجتماع آورد و براى بيدارى افكار و ترتيب اخلاقى و تعليم و آزادى و برادرى روح بيداركننده عرفان را به كار بست ، ظهير الدوله در تغيير و تبديلهاى دوران مظفرى در مقام وزارت تشريفات باقى ماند و غبار تهمتى بر دامنش ننشست و در سال 1319 با حفظ سست دربارى حكومت مازندران در سال 1323 حكومت همدان يافت .\r\nدر شوال 1325 از همدان بتهران احضار در زمان حكومت نظام السلطنه بحكومت گيلان منصوب گرديد ، در عصر روز بمباران مجلس خانه ظهير الدوله و انجمن اخوت نيز بمباران و غارت شد دور آن خانه جز ملكه ايران و فروغ الملوك صبيه او و مستحفظ انجمن كسى حضور نداشت پس از غارت خانه ظهير الدوله ملكه ايران و فروغ الملوك و خدمه‌اش برحسب دعوت محمد عليشاه بباغشاه رفته و در اندرون دو شب مهمان « ملكه جهان » همسر شاه بودند و در اين اوقات ظهير الدوله در بادكوبه بود كه خبر غارت خانه‌اش به او رسيد در سال 1326 به حكومت مازندران منصوب گشت و بالاخره در سال 1327 بتهران احضار گرديد و به حكومت كرمانشاه منصوب شد ، ظهير الدوله سه بار حكومت تهران را داشت . در رمضان سال 1335 ق ملكه ايران دختر ناصر الدين شاه كه در تقوى و نجابت بىنظير بود درگذشت و مرگ او باعث تأثر ظهير الدوله شد .\r\nظهير الدوله در 22 ذيقعده 1342 ناگهان دچار سكته شد و روز شنبه 24 ذيقعده درگذشت و در محلى كه امروز بنام مقبره ظهير الدوله معروف و مدفن بسيارى از شعرا و نويسندگان و آزاديخواهان ايران است دفن گرديد ، مجلس ترحيم او به جهت وصيتش در انجمن اخوت بسادگى برگزار گرديد .\r\n","page_name":" 174 ","page_number":208},
  {"content":"\r\n\r\nهر روز چندين مرتبه بنزد او ميآيد و حاجات او را برمىآورد و اسباب عيش او را فراهم مينمايد ، قند ميخرد چاى ميآورد و گاهى پنج تومان ده تومان قرض نموده براى تقديم خان نايب ميآورد و ميدهد و جهت گرفتارى او اينست كه اين شخص از هواخواهان شجاع الدوله قوچانى است و حكومت قوچان سالهاى دراز از ايالت خراسان مجزا بوده است و در تصرف همين خانواده شجاع الدوله بوده است و پدران و اعمام او به همين لقب ملقب بوده‌اند ، حتى آنكه گاهگاهى خودسرى ميكردند و در مركز خودشان بر قوچان و اهل زعفرانلو سلطنت ميكرده‌اند و رفته‌رفته بعد از مردن بزرگان اينها امير حسين خان و امير عبد الرضا خان ضعيف شدند و در زمان شجاع الدوله حاليه كه جوانى كم‌تجربه و ترياكى هست كارشان مطلقا زار شد و آصف الدوله اسباب‌چينيها كرده تا او را از حكومت قوچان معزول كرده و او را مقصر قلمداده و بطهران فرستاده و پسر خودش امير حسين خان را بقوچان فرستاد و هرچه دلش ميخواست با اموال آنها كرد و دختر شجاع الدوله مرحوم خواهر شجاع الدوله حاليه را گرفت و هرچه توانستند كردند و اينكه قصه دختر فروشى در قوچان شهرت دارد مبنى بر اين قاعده است كه چون قوچان بحدود تركمانان وصل است و به خاك روسيه متصل و ماليات آن جاها را از اشخاص ميگيرند و نه از عايدات املاك و فلان بيچاره كه از عهده پرداختن ماليات و تعارف و جريمه بر نميآيد ناچار است دختر خود را بمبلغى بفروشد تا ماليات ديوان را بپردازد . آصف الدوله ، شجاع الدوله را به همين گناه مقصر كرد و بطهران فرستاد ولى پسر خودش دو مقابل از مردم حرم گرفت و چهار مقابل او دختر فروشى كرد و آنقدر بر خلق بيچاره سخت گرفتند كه ناچار شده از ظلم او بناى داد و فرياد را گذاردند ، او هم مجبور شده بعد از وصول احكام متعدده از طهران و افتضاحات بسيار پسرش را عزل كرد و حكومت قوچان را به ميرزا ابو القاسم خان نام كه از طهران براى مميزى رفته بود واگذار نمود و آن بىرحم هم در مقابل ماليات معمولى\r\n\r\n","description":"","footnote":"","page_name":" 175 ","page_number":209},
  {"content":"\r\n\r\nرا بر عهده گرفت و سند داد و براى اينكه صدا بلند نشود خواست اين زياديرا از اعيان آنجا وصول نمايد و چندان مزاحم رعاياى فقير نشود كه هر روز به تلگرافخانه و قونسولخانه متظلم شوند ، لهذا جمعى را كه از نوكرهاى سابق شجاع الدوله بودند باسم اينكه فتنه ميكنند و نظم را برهم ميزنند و مردم را ببلوا وادار مينمايند گرفتار نمود و چوب فراوان زد و جريمه بسيار گرفت و بعد از آنكه بار خودش را بست آنها را بخراسان نزد ايالت جليله و فرمانفرماى كل فرستاد تا او هم سهم خود را دريافت نمايد و از اين نمد كلاهى بربايد و آنها را در همين زندان كه شرح داديم حبس كردند و از هركدام هرچه ممكن بود گرفتند و مرخص كردند فقط اين يك نفر چون در خراسان كسى را نميشناخت نتوانست وجهى بهم به‌بندد و لهذا در زندان متوقف شد و خان‌باشى براى آنكه زودتر كار را انجام بدهد هر روز اخبار ناگوار براى او پيغام ميدهد ، گاهى ميفرستد كه امروز حضرت اشرف حكم فرمودند تو را بسيستان ببريم ، گاهى حكم قتل و گاهى حبس كلات و در هر مرحله اين بيچاره بقدرى وحشت مىكند كه به مردن نزديك مىشود و بالاخره مهلتانه ميدهد و قرار مىشود كه خان‌باشى توسط كند و ضمنا يكنفر سيد از اهل قوچان و آشنايان بيگلربيگى در دستگاه نايب التوليه است و او براى آنكه خدمتى بنايب التوليه كرده باشد گاهى نزد بيگلربيگى ميآيد و ميگويد فلان ملك را در نيشابور دارى بنايب التوليه تقديم كن و صيغه مصالحه نامچه بخوان و سند معتبر بده تا آقاى نايب التوليه خودشان جريمه حكومت و تعارف امير حسين خان نايب الحكومه و رسوم خان‌باشى و معمولى خان نايب را بپردازند تا تو را از اين زندان تنگ آسوده و مرخص سازند ، بيگلربيگى هم تقريبا حاضر است ، اما اطمينان ندارد ميترسد ملك از دستش برود و حكم آزادى به دستش نيايد ، لهذا حيران و سرگردان مانده است و عجالتا وجود او براى ما ضرر ندارد گاهى قليانى بما ميدهد ، ديگرى شخصى است از اهل افغانستان به همان لباس افغانى و\r\n\r\n","description":"","footnote":"","page_name":" 176 ","page_number":210},
  {"content":"\r\n\r\nجهت حبسش اينكه شخصى مبلغى بر او ادعا ميكرده است و در قنسولخانه انگليس و كارگذارى مدتى مرافعه كرده‌اند و مدعى نتوانسته است طلب خود را ثابت نمايد بعد قرار شده اين شخص ضامنى بدهد كه فرار نكند كه هر وقت مدعى دعوى خود را مدلل داشت از عهده برآيد و بحكومت نوشته‌اند ضامن از او بگيرد او هم كه ضامنى نداشته است بدهد او را در حبس انداخته‌اند اما زنجير ندارد با بيگلربيگى در يك اطاق زندگانى مينمايد و اين شخص قصه غريبى دارد و آن اينست كه اين شخص دو زن دارد يكى پير است و قديمى و ديگرى جوان و تازه ، زن قديمى او اصرار دارد كه اگر زن تازه را طلاق بدهد او خانه خود را گرو ميدهد و ضامن براى شوهر تهيه مينمايد و كسان زن جوان هم اصرار دارند كه طلاق او را بگيرند ولى شوهر حاضر نيست كه زن جوان را طلاق بدهد و گاهى زن قديمى او در محبس بديدن او ميآيد و از اين بابت مذاكره مينمايد و ضمنا شب هم ميماند و بيچاره بيگلربيگى را از اطاق خارج مينمايد و شب را هم باهم بسر مىبرند گاهى زن ديگرش براى خواستن طلاق ميآيد با او هم يك شب خلوت مىكند كه قرار طلاق را بدهد و راستى آدم بيعاريست در همچو حالى و چنين محلى حالت اين گونه كارها دارد .\r\nاشخاصى كه در زير زنجير هستند بسيارند و گناهان‌شان مختلف يكى را ميگويند گارىچى بوده است يك خيك روغن دزديده است ، ديگرى را ميگويند در سرحد افغانستان دزدى كرده است ديگرى از اربابش مبلغى برداشته و فرار كرده است و از همين قبيل و در آن ميانه يك نفر سيد گردن كلفت هست كه از لوطىهاى خراسان بوده است و ميگويند چندين مرتبه حبسش كرده‌اند باز فرار كرده و آدم كشته و با شجاع التوليه طرف است و شجاع التوليه اصرارى دارد كه او را بكشند اما حاجى معاون التجار كه در اين تاريخ همه كاره بلكه فرمانفرماى خراسان است از او حمايت دارد و نميگذارد او را بكشند و يك مرتبه او را فرار داده و ثانيا گرفتار\r\n\r\n","description":"","footnote":"","page_name":" 177 ","page_number":211},
  {"content":"\r\n\r\nشده است و اين مرتبه او را بكلات برده‌اند و از كلات فرار كرده بعشق‌آباد رفته است در آنجا مطالبه تذكره آزاد كرده‌اند يك نفر از نوكرهاى آصف الدوله هم دنبال دزدى تا عشق‌آباد رفته است و او را هم كه تذكره نداشته در همان محل كه سيد توقيف بوده است توقيف كرده‌اند ، آن شخص سيد را شناخته است و بمأمورين گفته است تلگراف كنيد و از ايالت خراسان حالت مرا تحقيق كنيد و ضمنا از حال اين سيد هم سؤال كنيد و آنها هم تلگراف كرده‌اند جواب رسيده است كه آن شخص نوكر من است و براى كارى مأمور سرحد بوده است و آن سيد هم از محبس فرار كرده لهذا آن شخص را مرخص كرده‌اند و سيد بيچاره را هم بدست سوار روسى داده‌اند در سرحد بدست مأمورين ايرانى سپرده‌اند و بيچاره سيد را آورده‌اند و به اين زندان انداخته‌اند و اين سيد هم خيلى به كار ما مىخورد و چرا كه در وقتى كه مذاكره از حبس كلات بميان آمد و ما خيلى وحشت داشتيم و مخصوصا خان نايب خيلى ما را بترسانيد اين سيد بما دلدارى ميداد و از كلات تعريف ميكرد و ميگفت هزار درجه بهتر از اينجاست و گاهى بما اشاره ميكرد و راه فرار نشان ميداد . باقى اشخاص محبوس چندان قابل ذكر نيستند و همه مردمان ضعيف گرسنه برهنه روهاى همه سياه ، چشمهاى همه بگودى نشسته ، بارى گذران اينها اين است كه هر روز نايب صفر على يك دانه نان كه تقريبا چهار سير است بهر كدام ميدهد و تا فردا صبح به همين يك نان گذران مينمايند و مكرر از گرسنگى غش ميكنند اما براى سيد دوستانش گاهى قند و چاى و نان ميآورند و او هم بهر كدام از محبوسين يك فنجان ميدهد لهذا وجود سيد براى آنها غنيمت است ، نذورات هم براى محبوسين ميآورند اما مباشرين و مستحفظين ميگيرند و ميخورند و به آنها نميدهند مخصوصا نان هيچ به آنها نميدهند و ميترسند عادت كنند ، گاهى آلوچه و زردآلو و خرما و نخودچى براى آنها ميآورند و به آنها ميدهند ، اين بود شرح كليات محبس . حالا\r\n\r\n","description":"","footnote":"","page_name":" 178 ","page_number":212},
  {"content":"\r\n\r\nبرگرديم شرح حال خودمان شب سه‌شنبه كه از حضور حضرت اشرف مراجعت كرديم با نهايت اميدوارى خوابيديم و منتظر بوديم كه فردا منزل ما را عوض ميكنند و صبح كه برخواستيم وضع را منقلب ديديم و تا قريب به ظهر چاى هم براى ما نياوردند و هيچ كس جواب ما را نميداد معلوم شد به بيگلربيگى هم سفارش يا تهديد كرده اند كه بما اعتنائى نكند ما هم هر قسم بود گذرانديم و از خوردن چاى صرف‌نظر كرديم و مشغول تحرير شديم و تا ظهر تحريرات خودمانرا تمام كرديم و ظهر كه نهار آوردند ، نصف هر روز آورده بودند حرفى نزديم و نهار را خورديم بعد باصرار زياد خان نايب را خواستيم و از بابت منزل از او سؤال كرديم جواب داد كه امروز بنا هست بروم بازار و فرش براى منزل تازه شما كرايه نموده بياورم و آنجا را فرش كنم ، گفتيم بسيار خوب حالا اين كاغذها بحضور حضرت اشرف برسان كه خودشان فرموده‌اند بنويسيم ، نايب قدرى لندلند كرده و صريحا گفت معلوم مىشود شما مردمان خامى هستيد و زندان نديده‌ايد و رسومات زندان را نشنيده ايد ، گفتم بلى سركار صحيح است ، تاكنون ما بزندان نرفته و اوضاع آن را نديده‌ايم بفرمائيد تا بدانيم . گفت : مگر همه چيز را انسان بايد ببيند ، مگر خدا را كسى ديده است ؟ آخر انسان بايد شعور داشته باشد و هر چيز را پيش عقل خودش بفهمد .\r\nگفتم حالا گذشته گذشته است ما اگر آنطور عقل كه شما ميفرمائيد داشتيم با زندان چه كار داشتيم اينها همه از بىعقلى است . نايب گفت : خير مردمان عاقل هم بزندان ميآيند اما خيلى درست رفتار ميكنند و بطورى راه ميروند كه در زندان از خانه خودشان خوشتر ميگذرانند اما شماها اگر در بهشت هم باشيد از ندانم‌كارى بهشت را بر خودتان دوزخ خواهيد كرد باز با نهايت ادب گفتيم حالا استدعا داريم شما هرچه ميدانيد بفرمائيد تا ما هم بدانيم ، نايب به دو زانو نشسته و با نهايت جبروت گفت راست و پوست‌كنده بگويم پادشاه زندان و سلطان على الاطلاق\r\n\r\n","description":"","footnote":"","page_name":" 179 ","page_number":213},
  {"content":"\r\n\r\nممالك محروسه انبار شخص زندان‌بان است ، مادام كه كسى در قلمرو حكومت من است بايد احدى را نشناسد هرچه ميخواهد از خود من بخواهد و با ديگران مراوده نكند و اگر گاهى خيالى هم داشته باشد بايد تذكره مرور بامضاى خود من دريافت كند . گفتيم : سركار نايب استدعا داريم واضح‌تر بفرمائيد . گفت : آدم زندانى هر حقه‌اى كه بخواهد بزند بايد مرا ببيند ، مثلا ميخواهد كاغذ براى كسى بنويسد حضرت اشرف هزار مرتبه بگويد تا ميل من نباشد كاغذ از محبس بيرون نخواهد رفت ، اگر ميل من باشد هزار مرتبه آصف الدوله بخواهد جلوگيرى كند كاغذ به مقصود اصلى خواهد رسيد ، تلگراف همينطور ، عرق ميخواهيد حاضر است ، بچه‌باز هستيد موجود ، جنده‌باز هستيد مهيا ، چرس ترياك ، بنك كنياك ، مطرب زنانه ، مردانه همه را خودم حاضر ميكنم پوست كنده بگويم دختر حضرت اشرف را هم بخواهيد با رختخواب ترمه در همين بالاخانه زندان تقديم مينمايم و فلانم از آصف الدوله نميترسد او حاكم مشهد است نه حاكم انبار ، كسى كه بانبار آمد محكوم حكم من است ميخواهم ميكشم ميخواهم مىبخشم ، يك هفته قبل از اين داش على را آوردند اينجا يك پسر جوان الدنگ رشيديرا كشته بود ، حضرت اشرف حكم كرد او را بكشيم صد تومان شب محرمانه به من داد فردا او را آورديم در ميدان كه بكشيم زودتر از آنكه مير غضب برسد قدرى جلوش را شل كردم مثل برق رفت خودش را بحرم انداخت ، مشهدى جعفر از الواط نمره اول خراسان است دو نفر آدم كشت انبارش انداختند ملاهاى خراسان زور آوردند كه حتما مشهدى جعفر را بايد كشت حضرت اشرف حكم كرد او را بكشيم همه گفتيم كشتن او روز ممكن نيست شلوق مىشود ، شهر بهم مىخورد بايد او را محرمانه بكشيم حضرت اشرف هم گفت شب او را محرمانه بكشيد ولى سر او را بياوريد من خودم ملاحظه كنم ، شب آمديم لوطىها را كه حامى او بودند خبر كرديم ، صد تومان براى خان‌باشى آوردند پنجاه تومان\r\n\r\n","description":"","footnote":"","page_name":" 180 ","page_number":214},
  {"content":"\r\n\r\nبراى من ، پشت در زندان حاضر شدند و قرار داديم آنها بروند پشت خندق مشغول عرق خوردن بشوند و يك نفر را عوض مشهدى جعفر دست بسته حاضر داشته باشند بارى شب ساعت سه حركت كرديم من و چهار نفر فراش با ميرغضب يارو را آورديم پشت خندق كه سرش را ببريم حضرات كه نشسته بودند ما را صدا كردند رفتيم نشستيم با آنها عرق خورديم ، ميرغضب كه از پيش هم خورده بود و مست بود اينجا هم مقدار زيادى خورد فراشها هم خوردند محبوس هم دست و پا بسته بود در گوشه‌اى افتاده بود در ضمن كه ما عرق ميخورديم يكى از داش‌مشتىها رفت و او را از گوشه بدر برد بعد از ساعتى كه فارغ شديم برخواستيم ميرغضب را امر كرديم كار يارو را تمام كند ميرغضب احمق برخواست فراشها هم برخواستند محبوس را آوردند هرچه داد و بيداد كرد كسى اعتنائى نكرد يكى از فراشها دهانش را گرفت و او را انداختيم و سرش را بريديم و همان شب او را بحضور برديم فرمودند برويم او را دفن كنيم آورديم و دفن كرديم ، هنوز نميدانيم آن شخص كه بود و گناهش چه بود ، و داش جعفر الان در عشق‌آباد است و قهوه‌خانه باز كرده است و مثل شاه زندگى مىكند ، بارى به قدر يكساعت از اين گونه حكايات گفت كه هوش از سر ما برد و ديوانه‌وار بهمديگر نگاه ميكرديم بعد از اين تحقيقات نايب فرمود : اينجا جاى صافان و پاكان است اينجا جاى آخوند بازى نيست شما مرا درست ببينيد من خودم همه كار شما را انجام مىدهم كه روح آصف الدوله هم خبردار نشود اما به زور چماق ممكن نيست ؟ ما كه اينحرفها را شنيديم بناى مسالمت را گذارديم و از در تعارف داخل شديم و قدرى نايب را بوعده حال آورديم و گفتيم شما همت بفرمائيد بفرستيد اين اشخاص كه ما ميگوئيم اينجا بياوريد تا بتوانيم وجهى قابل تقديم شما حاضر كنيم ؛ نايب هم قبول كرد و كاغذها را هم گرفت كه به حضرت اشرف برساند و هنوز نميدانيم او نرسانيده يا حضرت اشرف از دادن پول پست مضايقه فرموده‌اند همينقدر ميدانم كاغذهاى ما را به مقصد نرسانيده\r\n\r\n","description":"","footnote":"","page_name":" 181 ","page_number":215},
  {"content":"\r\n\r\nامروز هم به همين حالت گذشت ، عصر هم چاى نديديم اما خودمانرا به بيگلربيگى رسانيديم و يكى دو فنجان چاى زديم ، شب باز خان نايب آمد و گفت فردا آقا فرج اللّه خواهد آمد و تاكنون هم آمده ولى راهش نداده‌ايم حالا به او گفته‌ايم فردا صبح بيايد امشب را هم به خيال تغيير منزل گذرانيديم ، فردا صبحى آقا فرج اللّه آمد و اولا او را فرستاديم برود قند و چاى خريدارى نموده بياورد رفت و چاى و قند و سيگار و تنباكو آورد فورى سماور حلبى اداره محبوسين را گرفتيم و يكقران هم بمشهدى صفر على داديم رفت و ذغال خريد و چاى مفصلى درست كرديم و بسلامتى دوستان صرف كرديم بعد آقا ميرزا آقا را وادار كرديم كه اقلا پنج شش تومان براى نايب از آقا فرج اللّه بخواهد او هم على الظاهر خواست آقا فرج اللّه صريحا گفت براى من ممكن نيست و نميتوانم رواج بدهم ، آقا ميرزا آقا جلو خان نايب خيلى اصرار كرد اما او گفت نميتوانم و ندارم آقا ميرزا آقا تلگرافا پنجاه تومان از طهران خواست و به اين بهانه هركدام تلگرافى نوشتيم و بآقا فرج اللّه داديم بعضى خطوط هم نوشتيم و محرمانه به او رسانيديم و او رفت نايب تقريبا مأيوس شد و دانست كه وجهى نقدا حاضر نخواهد شد باز بناى بىلطفى را گذارد و گاهى ما را تهديد به مسافرت سيستان يا كلات ميكرد طرف عصر كه محبوسين را براى تنفس بيرون آوردند ما هم سماور خود را آتش كرديم و بهر كدام يك فنجان چاى داديم و ضمنا شروع كرديم براى آنها صحبت كردن و اينطور نطق كرديم تا آنكه به كلى آنها را بهيجان آورديم و تمام آنها با يك ميل طبيعى منتظر اتمام مطالب شدند و به آنها وعده داديم كه فردا مطالب را تمام و تكليف شماها را معلوم خواهيم كرد ، فردا صبح بنده از همه زودتر برخواستم و چاى حاضر كردم و برفقا دادم بعد بردم در محبس و به تمام محبوسين چاى دادم و با اينكه زير زنجير بودند و موقع صحبت نبود براى اينكه در اين وقت مستحفظين غفلت دارند و متذكر احوال محبوسين نيستند نايب هم در خواب\r\n\r\n","description":"","footnote":"","page_name":" 182 ","page_number":216},
  {"content":"\r\n\r\nاست شرحى مبسوط از تمدن جديد براى آنها صحبت كردم و آنقدر گرم صحبت شده بودم كه هيچ ملتفت نبودم كه چقدر وقت است كه آنجا ايستاده ام و با آنها حرف ميزنم و هم ملتفت نبودم كه صفر على حرامزاده پشت سر من ايستاده و گوش ميدهد و گويا دو ساعت تمام دامنه صحبت من طول كشيد و ممكن نبود هيچ چيز جلو صحبت مرا بگيرد ، مگر يك امر ناگوارى كه غفلتا واقع واقع شد و آن اينست كه در ضمنى كه بنده حالت محبسهاى ممالك متمدنه و حقوق محبوسين و و و را شرح ميدادم و تمام آنها گوش ميدادند منهم مثل روضه‌خوانها هر آنى يطرفى نگاه ميكردم تا حالت مستمعين را ملاحظه كنم اغلب آنها هم گريه افتاده بودند ، ناگاه فى الجمله همهمه از طرفى بلند شد متوجه آنطرف شدم ديدم يك نفر افتاده و ديگرى بالاى سر او چوبى برداشته و در ناف او فرو مىكند ، ناچار سخن خود را قطع نموده بآنطرف رفتم ديدم آن شخص كه افتاده است مدهوش شده پرسيدم اين چه حالت است ؟ چرا اينطور شده است ؟ و تو چكار با ناف او دارى ؟ جواب داد اين شخص از گرسنگى غش كرده و من ميخواهم او را به حال بياورم . در اينجا رقتى به من دست داد و گريه‌ام گرفت محبوسين همه بگريه افتادند كه اغلب ماها روزها از شدت گرسنگى به اين حال ميشويم و يك مرتبه صداى ضجه از من و آنها بلند شد در اينجا متذكر شدم كه دو عدد دو هزارى در راه ذخيره كرده‌ام و الان آن بايد در جيب من باشد ، فورا آن دو عدد دوهزارى را از جيب خود درآوردم و به طرف در متوجه شدم كه كسى را پيدا كنم و بدهم برود نان براى محبوسين بخرد بياورد نظرم بصفر على افتاد او را صدا كردم و پولها را به او دادم و خودم از محبس بيرون رفتم\r\n\r\n","description":"","footnote":"","page_name":" 183 ","page_number":217},
  {"content":"\r\n\r\n\r\nفصل دوازدهم مسافرت به كلات يا تبديل محبس\r\nاعمال ما را در محبس متصل بآصف الدوله راپورت ميدادند و او را بوحشت انداخته بودند و از همان شب كه ما را ملاقات كرده و حرفهاى ما را شنيد ، مصمم بود كه ما را به سيستان « 1 » يا كلات روانه نمايد و بهانه‌اش اين بود كه ، بودن اين اشخاص در شهر خراسان توليد فساد خواهد كرد و چون چند نفر از دوستان ما اصرار كرده\r\n\r\n\r\n","description":"","footnote":"\r\n( 1 ) مورخين قديم يونانى ، سرزمين واقع در مسير سفلاى هيرمند را « درانگيانا » ميخواندند كه از نام قوم درانگاى گرفته شده است ؛ نام بومى اين ناحيه زرنگ بوده است و ظاهرا پس از هجوم سكاها به اين ناحيه ، نام آن به سكستانه تبديل شده است و بمناسبت وقوع آن در خراسان نيمروز نيز خوانده‌اند .\r\nفرورفتگى يا هامون سيستان مشتمل بر دو مرداب معروف صابرى و هامون پوزه اين مردابها بوسيله‌ى هاروت رود ، فراه رود ، هيرمند و خاش رود تشكيل ميشوند .\r\nدر جنوب اين مردابها پهنه‌ى وسيعى پوشيده از نى قرار داده كه نيزار معروفست در موقع طغيان رودها دو مرداب به هم متصل ميشوند و درياچه عظيمى تشكيل ميدهند كه آبهاى اضافى آن از طريق نهرى موسوم به شله يا شلاق به رود زره ميريزد .\r\nتأمين آب سيستان بستگى تام به رود هيرمند دارد به همين جهت از قديم الايام بندها و كانالها بر آن ساخته‌اند . اقليم هامون سيستان برى و خشك است و باد صد و بيست روزه هوا را طاقت‌فرسا مىكند مقدار بارانش ناچيز است و در بعضى سالها بندرت برف ديده مىشود ، سكنه سيستان عمدهء -\r\n","page_name":" 184 ","page_number":218},
  {"content":"\r\n\r\nبودند كه بملاقات ما بيايند ، اين اصرار باعث بهانه آصف الدوله شده بطهران به صدر اعظم عين الدوله تلگراف نمود كه « وجود اين اشخاص در خراسان با اين همه اغتشاش كه در طهران روزبروز توليد مىشود و حالت بىنظمى خراسان كه متصل در حال انقلاب است بهيچوجه مناسبت ندارد و حتما اسباب زحمت فراهم خواهد شد و ناچار اينها را بايد بكلات فرستاد يا به سيستان كه از مرئى و منظر مردم دور و از مراوده و مكاتبه با همدستان خود ممنوع و مهجور باشند » عين الدوله هم جواب مساعد داد و براى محبس ما كلات « 1 » را معين كرد و ما بىخبر از همه جا مشغول نقشه خيالى خود هستيم و آن نقشه اين است كه اهالى محبس را بشورانيم و فسادى در زندان عنوان كنيم تا آنكه آصف الدوله مجبور شود محبس ما را تغيير دهد و از\r\n\r\n\r\n","description":"","footnote":"\r\n- تاجيكها هستند اما بلوچها و نائينيها نيز در آنجا مسكن گزيده‌اند و نادر شاه افشار بعضى از قبايل اطراف شيراز را بدانجا كوچ داد .\r\nسيستان در افسانه‌هاى ايران اهميتى بسزا داشته است و احتمالا يكى از مراكز دين زردشت بوده برطبق روايات زردشتى سه پسر زردشت از كنار هامون سيستان ظهور خواهند كرد سيستان زادگاه رستم است كه به روايت شاهنامه فرمانرواى سيستان يعنى زابل - بست . غرنه و كابلستان بوده است از زمان قديم تا امروز راجع به شهرها و ابنيه‌ى اين ناحيه سيستانيها داستانهائى نقل ميكنند بعلاوه خرابه‌هاى بسيارى در سراسر اين ناحيه و در كنار رود هيرمند موجود است نيز يادآور عهد كهن و قدمت تاريخى اين سرزمين مىباشد .\r\n( 1 ) بخشى از شهرستان در گز است ، كوهستانهاى خشن اين سرزمين از ديرينه‌ترين ايام تاريخ از نظر سوق الجيشى داراى اهميت فراوان بوده و بسيارى از وقايع حماسى و جنگى اساطير و تاريخ ايران در اين منطقه رخ داده است .\r\nحصار كلات و ساختمانهاى داخلى آن تاريخى مهم و بسيار كهن دارد و از بناهاى شگفت‌انگيز جهان است ، قديمترين متنى كه اكنون در دست داريم و در آن از كلات ياد شده « شاهنامه فردوسى » است . كلات همواره در تاريخ دژ محكم جنگاوران بزرگ بوده است . پس از اسلام ابو على سيمجور و فايق سردار شورشى عليه امير نوح ابن منصور سامانى در 385 پس از شكست از ناصر الدين سبكتكين پدر محمود غزنوى در حوالى طوس در قلعه كلات حصارى مىشود .\r\n( صفحه 176 « خراسان » تأليف دكتر على شريعتى )\r\n","page_name":" 185 ","page_number":219},
  {"content":"\r\n\r\nشر نايب و صفر على و آن منظره هولناك و هواى متعفن كثيف و اطاقهاى پر از شپش و ساس و ملاحظه حالت وحشتناك محبوسين كه فى الحقيقه ديدار آنها انسان را از زندگانى بيزار مينمود آسوده شويم ، روز چهارشنبه باز نايب آمد و مطالبه وجه از ما كرد و باز بمسامحه و طفره و وعده گذرانيديم در وقت رفتن نايب ما را تهديد كرد و به مسافرت سيستان ترسانيد اما ما اعتنائى به اين حرف نكرده به خيال خودمان پرداختيم ، صبح روز پنجشنبه ششم جمادى الاول طرف صبح نايب آمد و بما خبر داد كه دست و پايتانرا جمع كنيد و مهياى سفر باشيد ، از او پرسيديم بكجا بايد برويم و چگونه بايد برويم جواب داد ، درست نميدانم ولى ميدانم نايب محمود جلودار مأمور شما است و آمده از من نخ و زنجير ميخواهد كه پا و گردن شما را در راه ببندد ، ما از نايب خواهش كرديم يك رقعه بآصف الدوله بنويسيم و خواهش داريم به او برسانى ، نايب قبول كرد و ما شرحى به آصف الدوله نوشتيم كه : از قراريكه شنيده‌ايم رأى مبارك حضرت اشرف يا حكم اولياء دولت اينطور صادر شده كه ما را به طرفى ديگر ببريد و حضرت اشرف را از زحمت مهماندارى ما آسوده گردانند ما هم كمال امتنان را داريم كه از اين محبس تنگ و تاريك كثيف آزاد شويم و يقين داريم اگر ما را بجهنم هم ببرند از اينجا خوش‌تر خواهد گذشت ولى دو خواهش داريم اول آنكه مأمورين ما را مردمان نجيب معين فرمائيد كه در راه بما اذيت نكنند ثانيا به آنها حالى بفرمائيد كه ما چيزى نداريم به آنها بدهيم از اين خيال آسوده باشند و به خيال گرفتن قلوق و تعارف ما را اذيت ننمايند . اين كاغذ را براى نايب خوانديم ، نايب هم بخان‌باشى رسانيد ، گويا او هم به حضرت اشرف رسانيده باشد و از آثار مشهوده همچو معلوم مىشود كه به او رسانيده‌اند ، چرا كه قريب به ظهر بود نايب خبر آورد كه مأمور شما را عوض كرده‌اند و حسن خان شاهسون معين شده است ، نهار « 1 » خورديم و\r\n\r\n\r\n","description":"","footnote":"\r\n( 1 ) ناهار آنكه از بامداد چيزى نخورده باشد . -\r\n","page_name":" 186 ","page_number":220},
  {"content":"\r\n\r\nچاى مفصلى ترتيب داديم و با كمال ميل صرف نموديم و بانتظار حركت يا فرج بعد از شدت نشستيم ، چه حتما ميدانستيم بيرون رفتن از اين زندان بهرجا كه برويم فرج است و اگر در سياه‌چال هم محبوس شويم بهتر از اين‌جا است و صداى ناله محبوسين و فرياد آنها را از شكنجه و گريه از گرسنگى نميشنويم ، دو ساعت بغروب مانده آقا فرج اللّه آمد به او گفتيم زود برود و لباسها كه براى شستن برده است بياورد و منهم كاغذى به آقاى حاج ميرزا محمد رضا مجتهد كرمان كه من بواسطه حمايت او به اين روزگار سياه افتاده بودم نوشتم و از او پنج شش تومان پول و يكدست لباس استدعا كردم و تاكيد كردم كه زود بما برساند يكساعت بغروب مانده نايب آمد و ما را امر به حركت نمود و از سيمايش معلوم بود كه خيلى متغير است از اينكه چرا نتوانسته است نتيجهء از ما حاصل كند و ما خيلىخيلى خوشحال بوديم كه جان مفتى از دست او بدر برديم ، بيرون رفتن ما از زندان مقارن موقع مرخصى و وقت تنفس محبوسين بود ، بيچاره‌ها بوجود ما افتخار داشتند و انس بحرفهاى ما گرفته بودند همين كه ديدند ما بيرون ميرويم دل شكسته شدند و صداى آنها بناله و ضجه بلند شد ولى ما با نهايت محبت به آنها وعده داديم كه انشا اللّه عما قريب فرج ميرسد و شما را هم خلاص ميكنم ، بيگلربيگى هم خيلى محزون بود و گريه ميكرد و يك نفر ديگر از محبوسين كه فراموش كرديم اسمى از او ذكر نمائيم بيشتر از همه گريه ميكرد و او شخصى است از مهاجرين افغان موسوم بغلام رسول خان و اين شخص بعد از مهاجرت\r\n\r\n\r\n","description":"","footnote":"\r\n-\r\n اگر چند سيمرغ ناهار بود * تن زال پيش اندرش خوار بود \r\nناهارى چيزى اندك كه بيش از طعام خورند . « صفحه 4650 فرهنگ فارسى دكتر معين »\r\nنهار : چيزى نخوردن از بامداد تا مدتى از روز گرسنه بودن ( نهار كردن ) غذائى كه ظهر خورند ، بعضى اين كلمه را درست نميدانند چه برخى آن را همان ( نهار ) عربى بمعنى روز پنداشته و بعضى گويند چون اصل آن ناهار است و بايد با دو الف استعمال شود ، در اينكه اصل كلمه ناهار است و نهار نيست شكى نيست . « صفحه 4862 فرهنگ فارسى دكتر معين جلد 4 »\r\n[ در نسخه اصلى همه جا ، بجاى « ناهار » « نهار » نوشته شده است 
  ]\r\n","page_name":" 187 ","page_number":221},
  {"content":"\r\n\r\nاز افغانستان در خدمت دولت ايران مستخدم شده و مأمور تذكره قائتات بوده و همين كه تذكره از وزارت امور خارجه انتزاع و باداره مسيونوز « 1 » وزير گمرك و صندوق و پست مفوض شده بلژيكيها اين بيچاره را گرفتار نموده و هستى او را غارت كرده‌اند و بعد از آنكه هرچه داشته از او گرفته‌اند بخراسان آورده در محبس انداخته‌اند ، بارى تمام اينها اميدواريشان اين بود كه ما وسيله استخلاص آنها را فراهم خواهيم كرد ، بعلاوه بودن ما در محبس اسباب مشغوليت آنها شده بود چرا كه متصل به آنها دلدارى ميداديم و چون نايب فرصت نداد با آحاد آنها وداع كنيم و هم مهلت نداد آقا فرج اللّه برگردد و لباسها را كه براى شستن برده است پس بياورد ناچار مختصر وداعى با رفقاى زندان كرده آنها را به كرم خداوندگار اميدوار نموده از محبس بيرون آمديم ، از زندان كه بيرون آمديم دالانى مسقف است كه يكطرف آن به طرف ديوانخانه و باغ ايالتى ميرود و طرف ديگر ميدانگاهى است وسيع و بباروى شهر منتهى مىشود ، از اينطرف ما را آوردند در آنجا جمعيتى سواره و پياده انتظار ما را داشتند اما پياده‌ها ، سركار خان‌باشى بود با يساول و قراول و فراشها و بعضى ديگر از عمله حكومتى كه ما آنها را نمىشناختيم اما سوارها ، پنج نفر سوار شاهسون « 2 » غرق اسلحه تفنگها و رندل بدوش و قطارهاى فشنگ در اطراف\r\n\r\n\r\n","description":"","footnote":"\r\n( 1 ) امين الدوله در صدارت خود وزارت گمرك را به محسن خان پسر خويش سپرد ولى در عين حال بصدد برآمد كه گمرك را به صورت يك وزارتخانه دولتى درآورد و درآمد گمرك را مستقيما عايد دولت نمايد زيرا آن زمان گمرك ايران به حكام يا متنفذان محلى اجاره داده ميشد و سود عمده نصيب مستأجر مىگرديد ، امين الدوله براى اداره گمرك تصميم باستخدام چند نفر مستشار گرفت چون دولت بلژيك در سياست ايران دولتى بىنظر و در جلب درآمد گمركى هم در اروپا نمونه بود تصميم بر اين شد كه چند نفر مستشار گمركى از بلژيك استخدام گردد ؛ اين مأموريت به عهده سعد - الدوله گذاشته شد او در بروكسل قرار استخدام « نوز » و يارانش را با وزارت خارجه بلژيك منعقد كرد . « صفحه 339 كتاب رهبران مشروطه »\r\n( 2 ) نام عده‌اى از قبايل ترك ساكن ايران است كه اكنون بايد آنها را ترك ناميد معنى -\r\n","page_name":" 188 ","page_number":222},
  {"content":"\r\n\r\nكمر و آغوش كارد بكمر زده ، شش لوله به اطراف خود حمايل نموده ، چكمه پوشيده ، درست مثل پهلوانان كه بجنگ دشمنى قوى ميروند ، سروبر خود را آراسته بودند و تعجب اينجاست با اينكه منظر اينها هولناك‌تر از منظر سوارهاى كشيكخانه بود اما در ما اثرى نكرد و وحشتى بر ما دست نداد ، سه نفر سواره مفلوك هم همراه آنها بودند كه اسبهاى لاغر مردار و لباسهاى كهنه مندرس آنها شهادت ميداد كه بايد قره سوران و مستحفظ راه باشند و از علامات لشگرى فقط هركدام يك قبضه تفنگ و ده بيست عدد فشنگ داشته و بند تفنگ آنها ريسمان بود ، سه رأس قاطر از اصطبل خاصه متعلق بآبدارى حضرت اشرف نيز براى ماها حاضر كرده بودند و دهنه و ركاب به آنها زده بودند و هركدام نزديك يكى از قاطرها رفته و دوسه نفر فراش كمك دادند و ركاب گرفتند تا سوار شده بنا شد حركت كنيم ، رفقا ساكت بودند ولى بنده فراشباشى را صدا كردم نزديك آمد به او گفتم سركارباشى روزگار مهلت نداد كه ما بتوانيم بشما خدمتى بنمائيم و حالا ميرويم و نميدانيم بخت بد تا بكجا ميكشد آبشخور ما ، عجالتا از شما خواهش داريم به اين سوارها سفارش كنيد كه ما را اذيت ننمايند ، باشى جواب داد سفارشات لازمه را حضرت اشرف فرموده‌اند آسوده باشيد ، وداعى با باشى كرده با ديگران هم با سر تعارفى كرده قاطرها را به حركت آورديم ، سوارها از جلو و ما از عقب سه نفر قره‌سوران از عقب با نهايت جلالت به راه افتاديم و از دروازه خارج شديم و از كنار خندق شهر راندند و از چندين نهر\r\n\r\n\r\n","description":"","footnote":"\r\n- اين كلمه دوستداران شاه است ، شاه عباس اول پس از تسلط بر قبايل ترك عده‌اى از قبايل مختلف ترك را دعوت كرد كه در گروه جديدى شركت كنند و نام قزلباش را به آنها داد كه به شاهسون ناميده شده‌اند ، در دوران حكومت صفويه بدست اين گروه كارهاى بسيار بزرگى از آن جمله نگهدارى فرمانروايان صفويه برآمد و روزگارى نيز عده آنها به صد هزار خانوار بالغ گرديد ولى بتدريج از تعداد ايشان كاسته شد ؛ در بعضى از مراجع آمده است كه تأسيس اين گروه بدست پدر شاه عباس بوده است نه خود شاه عباس ، و اين عده در دست طرفداران و فدائيان و غلامان خاندان صفويه بوده و در ترويج و گسترش عقايد مذهبى صفويه بسيار مؤثر بوده‌اند . « شماره 119 لغت‌نامه دهخدا »\r\n","page_name":" 189 ","page_number":223},
  {"content":"\r\n\r\nعبور كرديم تا حوالى دروازه قوچان رسيديم ، آنوقت به راه متعارف رسيديم كه دو طرف باغات است و از وسط جاده بسيار تنگ پر گرد و خاكى دارد و ابدا هيچ كدام از ما و سوارها سختى آغاز ننموده با سكوت مطلق راه پيموديم ، در وسط راه بيك نفر دهاتى رسيديم سبدى از زردآلو روى سر گذاشته عبور مينمود يكى از سوارها دست كرد و يك مشت از زردآلوهاى او را برداشت و آورد نزد من و گفت بسم اللّه ميل بفرمائيد ، من فى الجمله اظهار كراهت كردم و نخواستم مال غصبى را خورده باشم ، آن سوار خنديد و گفت : شما نبايد از اين چيزها احتياط كنيد چرا كه مجبوريد و تمام آنچه در اين راه ميخوريد غصب و مال مردم است كه ما به زور ميگيريم گفتم در راه طهران كه اينطور نبود هر چيزى را خريدارى ميكردند ؟ جواب داد سوار كشيكخانه چه حقى دارد با اين حقوق كافى در قلمرو حكومت ديگرى سورسات بگيرد اما ماها مالك اينجاها هستيم و هر وقت از هر طرف مأموريت داشته باشيم حق گرفتن سورسات داريم . گفتم مگر مخارج راه بشما نداده‌اند خنده بلندى كرد و گفت ، علاوه از اينكه مخارج بما نميدهند مبلغى هم تقديم از ما ميگيرند براى آنكه ما را مأموريت ميدهند و از محل مأموريت هم هرچه عايد ما شود معادل نصف به حضرت اشرف و نصف نصف را هم بمنشىباشى و امير حسين خان و غيره بايد بدهيم و از صد تومان كه بما عايد مىشود نهايت بيست و پنج تومان آن بخودمان ميرسد . گفتم پس مأموريت رفتن براى شما بىفايده است ؟ گفت نه باز هم فايده دارد و فايده‌اش اين است كه هركدام كه در شهر ميمانيم روزى يك تومان مخارج خودمان و اسبمان مىشود . گفتم مگر بشما مواجب و عليق نميدهند ؟ باز خنده طولانى كرد و گفت : عجب است مگر شما از پاريس آمده‌ايد ، مواجب يعنى چه ؟\r\nعليق كدام است ؟ ما راضى هستيم كه چيزى دستى از ما نگيرند چيزى هم بما ندهند گفتم پس چه دليل دارد كه شما نوكرى ميكنيد و دنيا كه نداريد آخرت هم معلوم است با اينهمه اذيت كه از شما بمخلوق ميرسد چه حالى خواهيد داشت و مسلما\r\n\r\n","description":"","footnote":"","page_name":" 190 ","page_number":224},
  {"content":"\r\n\r\nاگر مشغول كاسبى بشويد هم دنياى شما راحت‌تر است و هم آخرتتان . جواب داد ما خودمان هم ميدانيم اما ما را مجبور بنوكرى مينمايند . گفتم : معنى اين اجبار را نمىفهمم . گفت : مثلا من از طايفه و اهل شاهسون هستم پدران من هميشه سركرده ايل بوده‌اند و پدران من با پدران آصف الدوله بنى اعمام بوده‌اند در زمان امير نظام الدوله رياست ايل از طايفه ما بطايفه آصف الدوله منتقل شده و معلوم است دارائى ما فقط شتر و گوسفند است و دو سال تمام من ترك نوكرى گفته مشغول شبانى گوسفندها و بارگيرى شترها شدم ، همين آصف الدوله دامادش را كه سردار فيروز باشد وادار كرد كه شترهاى ما را گرفته باسم حمل جنس از عراق بتهران براى دولت تصرف نموده و شش ماه تمام شترهاى من زير بار بودند يكدينار كرايه نداد بلكه چند جفت از آنها كه خيلى خوب بودند براى خودش انتخاب نموده هرچه اينطرف و آن طرف دويدم فايده‌اى حاصل نشد بالاخره ناچار شدم دو مرتبه آمدم سرنوكرى كه اقلا بتوانم املاك و اموال و مواشى خودم و بستگانم را محافظت نمايم حالا اين اجبار نيست ؟ چه بكنم در مملكتى كه فريادرسى نيست ، ايكاش زودتر روس و انگليس به اين مملكت ميتاختند و ايران را ضميمه مستملكات خودشان ميساختند تا تكليف مردم معلوم ميشد . در اينجا خاطر من خيلى افسرده شد و آه سردى از دل كشيدم سوار شاهسون حال مرا ملاحظه كرد و دلتنگ شد و گفت لازم نيست شما بر حال من دلتان بسوزد دلتان به حال خودتان بسوزد كه بىجهت شما را از خانه و آشيانه اهل و عيالتان دور كرده‌اند و به اين روز سياه انداخته‌اند و در اين وقت با نهايت ملاطفت زردآلوها را كه همانقسم در دست داشت نزد من آورد و گفت خواهش دارم ميل بفرمائيد حق الماره است ضررى ندارد از اين جمله آخرى فهميدم رفيق ما آدم با اطلاعى است ، منهم محض دلجوئى او دو سه دانه زردآلو گرفته خوردم آنوقت به من گفت تصور مفرمائيد كه من مأمور شما هستم بلكه من و سوارهايم\r\n\r\n","description":"","footnote":"","page_name":" 191 ","page_number":225},
  {"content":"\r\n\r\nنوكر شمار هستيم ، و از اين حرف معلوم شد كه او رئيس بر سوارها مىباشد ، اسم او را پرسيدم ، جواب داد : بنده شما ، حسن خان . خيلى از مهربانى او تعجب كرديم او هم اسم و رسم مرا و رفقايم را پرسيد و من برايش شرح دادم ، در اينوقت رسيديم به جائى كه معروف است به خواجه ربيع « 1 » و صحن وسيع و گنبد رفيعى دارد و مردم را عقيده اين است كه اين شخص معلم حضرت رضا عليه السلام بوده است و سلاطين\r\n\r\n\r\n","description":"","footnote":"\r\n( 1 ) - در شش كيلومترى شمال غربى مشهد آرامگاه باشكوه خواجه ربيع واقع است كه از زيارتگاههاى بسيار مشهور شهر است . نام خواجه ربيع در تاريخ ربيع بن خيثم ( بروزن قريش ) است . وى جزء تابعين ( اصحاب اصحاب پيغمبر اسلام ) و يكى از هشت تن زاهد نامى تاريخ اسلام بشمار ميآيد ( زهاد تماينه ) وى تربيت يافته و دوست صميمى ابن مسعود ، صحابى بسيار مشهور پيغمبر است .\r\nشيخ بهائى در نامه‌اى كه بشاه عباس صفوى مينويسد وى را از شورشيان عليه رژيم عثمان خليفه سوم شمرده است .\r\nدر اوائل حكومت حضرت على در رى حكومت داشت و در جنگ صفين با چهار هزار سپاهى ايرانى عليه معاويه بكمك حضرت على ( ع ) شتافت . در اين زمان كه در شمال ايران طغيانهائى عليه حكومت اسلامى برپا شده بود حضرت امير وى را بحكومت قزوين منصوب كرد .\r\nهنگاميكه لشكر اسلامى خراسان بجهاد با كفار ميرفت خواجه ربيع كه در آن ميان بود در طوس وفات كرد و در همين نقطه دفن شد . سال مرگ وى را 61 و 63 نوشته‌اند .\r\nامام رضا در طوس به زيارت اين سردار پاكدامن حضرت امير رفت . پس از زيارت قبر وى اين جمله را كه گوشه‌اى لطيف و در عين حال غم‌انگيز از زندگى سياسى خود وى را در بر دارد فرمود كه : ماحصل لى من القدوم بخراسان الازيارة ربيع بن خثيم ( آمدن بخراسان براى من سودى نداشت مگر زيارت ربيع بن خثيم ) شيخ بهائى ، شاه عباس را واميدارد كه آرامگاه پرشكوهى بر قبر خواجه بنيان كند و آرامگاه فعلى بدين ترتيب در 1031 بدست الغ الرضوى خادم ساخته شده است شكل بنا هشت پهلو است و ارتفاع گنبد 18 متر است و داراى كاشيهاى ممتاز صفوى .\r\nصحن مزار باغ بسيار وسيعى بوده كه بمرور زمان از آن كاسته شده گرچه امروز نيز اين باغ ، وسيع و بسيار باصفا است . چون ساختمان آرامگاه احتياج بترميمهاى اساسى داشت در 1310 شروع به تجديد ساختمان كردند . كار تعمير و ترميم بالاخره پس از 34 سال يعنى شهريور 1344 پايان يافت . از جنبهء معمارى ساختمان خواجه ربيع منبع الهام تاج محل محسوب مىشود .\r\n« صفحه 142 تا 143 كتاب « راهنماى خراسان » تأليف دكتر على شريعتى »\r\n","page_name":" 192 ","page_number":226},
  {"content":"\r\n\r\nصفويه برايش گنبد و بارگاهى ساختند و از اينجا تا مشهد يكفرسخ است و تفرجگاه اهل مشهد اينجا است و در اين وقت آفتاب بالمره غروب كرده بود و چون ميدانستيم ما را اجازه دخول به آنجا نميدهند ناچار همانطور سواره فاتحه خوانديم و رفقا قريب دويست قدم جلوتر از ما بودند ، از حسن خان پرسيدم امشب بكجا خواهيم رفت جواب داد امشب را در خالق‌آباد ميرويم و يكفرسخ ديگر راه تا آنجا داريم و اين خالق‌آباد متعلق است بحاجى عبد الخالق خان حاكم خور و خود او الان در شهر است و مخصوصا آصف الدوله فرموده است امشب در اينجا برويم و شام خورده به راه بيافتيم و حاج عبد الخالق خان يك نفر را از پيش فرستاده و خبر كرده كه شام براى ما حاضر نمايند و آصف الدوله سفارش كرده است كه دو شب زيادتر در راه نمانيم و متصل راه برويم و شما را هم از بيراهه ببريم ولى من الان نوكر شمايم نه نوكر آصف الدوله ، هرقسم كه بفرمائيد و ميل شما باشد رفتار خواهم كرد و همين قسم صحبت‌كنان رسيديم به قلعه خالق‌آباد دو سه نفر رعيت دم قلعه منتظر ورود ما بودند فورا سلام كردند و جلو مالها را گرفتند و ما را پياده نمودند و به داخل قلعه دلالت كردند و به خانه باصفائى كه خانه اربابى آن قلعه بود ورود دادند و در اطاقى كه در وسط خانه روى نهر آب ساخته شده بود و چهار در در چهار طرف داشت وارد شديم ، فورا چاى و قليان آوردند ، حسن خان همراهان خود را در خارج اطاق منزل داد و براى احترام ما نگذاشت آنها پهلوى ما بيايند ، بعد از صرف چائى و قليان برخواسته از اطاق بيرون آمديم ، وضوئى سر نهر تجديد كرده آمديم در اطاق نماز مغرب و عشاء را خوانديم و حسن خان براى مسرت ما قصه ميگفت از جمله ميگفت :\r\n« هشت ماه قبل من مأمور شدم كه حاجى ميرزا محمود دربان‌باشى را از خانه متولىباشى كه آنوقت شاهزاده مهديقلى ميرزا سهام الملك بود گرفته بكلات بياورم و خود متولىباشى از او به آصف الدوله شكايت كرده و نيز خود او وقت گرفتن او را\r\n\r\n","description":"","footnote":"","page_name":" 193 ","page_number":227},
  {"content":"\r\n\r\nمعين نموده بود ده نفر سوار برداشته به خانه متولىباشى رفتم سهام الملك كه مرا ديد برخواست و به طرف اندرون رفت من نزد دربان‌باشى رفتم و گفتم حضرت اشرف شما را خواسته است . جواب داد صبر كنيد تا تليفون كنم و درشگه بخواهم . گفتم اسب حاضر است و او را از خانه متولى بيرون آوردم اسب يدكى كه حاضر كرده بوديم به او داديم سوار شد و چند قدميكه از خانه متولىباشى دور شد كم‌كم سوارهاى مرا ديد متوحش شد . پرسيد اينهمه سوار چرا همراه خود آورديد ؟ گفتم اينها از مأموريت برميگردند و در راه به من رسيدند و عوض آنكه او را بگو چه ارك ببرم به طرف دروازه برديم مطلب را فهميد و هرچه اصرار كرد كه مطلب شما با من چيست ؟ و مرا بكجا ميبريد ؟ جوابى نشنيد او را از شهر بيرون آورده آمديم به همين خالق‌آباد و گفتم دست و پاى او را محكم بستند و در همين اطاق انداختند و چون دربان‌باشى عادت بكشيدن شيره ترياك داشت و شب هم . . . . بناى گريه و التماس را گذارد ابدا اعتنا نكردم بالاخره شبانه يكصد تومان از او گرفتم تا آنكه اذن دادم دست و پاى او را باز كنند و قليان و شيره برايش حاضر كردند و كاغذى به شهر نوشت كه تهيه سفر او را بگيرند و زود برسانند آن كاغذ را بيك نفر از سوارهاى خودم دادم برود و رسانيد و فردا را اينجا مانديم ظهرى آبدارى و مفرش و منقل آقاى دربان‌باشى را آوردند و از اينجا تا كلات پنج شبانه روز در راه بودم و سيصد تومان براى خودم و صد تومان براى سوارها از او بهر قسم بود گرفتم و اين سفر ميدانم عوض قلوق بايد از شما مسئله بپرسم ! ! »\r\nو از همين قبيل مذاكرات براى خوش‌آمد ما ميكرد و اصحابش خارج اطاق بودند و ابدا در فكر محافظت ماها نبودند و آن حركات وحشيانه سوارهاى كشيكخانه را نمينمودند تا آنكه چهار ساعت از شب گذشت و شام خبر كرديم دو سه كاسه آبگوشت و دو سه دورى نيم‌رو و ماست و پنير حاضر كردند و اين اول شبى است كه ما در رختخواب ميخوابيم و پهلوى ما بعد از آنكه مدتى است عادت به زمين سخت كرده بود امشب روى توشك گذارده مىشود ، بارى از حسن خان رئيس پرسيدم تا كى اجازه خواب داريم ؟ جواب داد : با اينكه من مأمور هستم بعد از شام حركت كنيم ولى بملاحظه استراحت شما صريحا عرض نميكنم تا هر وقت دلتان ميخواهد بخوابيد ! !\r\n\r\n","description":"","footnote":"","page_name":" 194 ","page_number":228},
  {"content":"\r\n\r\nما هم بآسودگى خوابيديم و ميتوانم بگويم از اولى كه از طهران حركت كرده بودم تا امشب خوابى به اين لذت نكرده بوديم و بيدار نشديم مگر نزديك طلوع آفتاب كه از صداى همهمه سكنه خانه بيدار شديم و برخواستيم نماز خوانده چائى و لقمة الصباح كه حاضر شده بود صرف كرديم و مالها را از طويله بيرون كشيدند و سوار شده به راه افتاديم ، مردم آن قلعه قريب دويست نفر زن و مرد در بيرون خانه منتظر عبور ما بودند و سلام و تعظيم بلكه گريه و زارى مينمودند ، ماها بهر كدام تعارفى كرده از قلعه خارج شديم در اينجا راه كلات در جاده وسيعى ميرود كه راه متعارفى كلات است ولى حضرات مأمور هستند كه از راه غيرمتعارف بروند و از « خور » عبور كنند ، سوارها بعقيده اينكه قره سورانها راه را درست ميدانند باطمينان ميرفتند يكوقت به چند نفر عابر السبيل رسيديم از آنها پرسيدند كه راه « خور » كدام است آنمرد اشاره به طرف مشرق كرد و گفت اشتباها از اينطرف آمده‌ايد و بايد از آنطرف برويد تا بجاده برسيد ، لهذا راه را كج كرده در ميان صحراهاى مزروع و از روى نهرهاى جاريه به زحمت زياد عبور كرديم ، در بين راه سه چهار نفر رعيت در صحرا ديديم يكى از سوارها از راه تحقيق كرد ، نشان دادند و همين كه خواست از او جدا شود دست كرد كلاه او را برداشت و چنان كه رسم رعاياى خراسان است اين شخص شال سفيدى دور سر داشت آن سوار تند كرده بيچاره رعيت از عقبش ميدويد و فرياد ميزد . من قاطر خود مرا به حركت و حولان آورده خود را به آن سوار رسانيدم و التماس كردم كه كلاه رعيت را بدهد ، او هم پذيرفت و كلاه را انداخت ، اما شالش را نگاه داشت و گفت ميخواهم براى خودم چترى درست كنم . بعد از مدتى كه در بيراهه رفتيم عاقبت بجاده خور رسيديم بيك گردنه و دره پرپيچ و خمى و قريب به ظهر بود كه بدهى رسيديم كه آن حدود را پشت كوه ميناميدند و ميگفتند تيول مؤتمن السلطنه است و بسيار جاى باصفائى است و آبى گوارا داشت دو ساعت\r\n\r\n","description":"","footnote":"","page_name":" 195 ","page_number":229},
  {"content":"\r\n\r\nبه ظهر داشتيم و دو فرسخ هم بخور مانده بود ، حسن خان آمد و مشورت كرد كه ميل داريد يكسر بخور برويم يا آنكه نهار را اينجا بخوريم و قدرى راحت كنيم آنوقت برويم بخور ، من كه از شدت گرما ناتوان شده بودم گفتم البته ماندن اينجا بهتر است تا آفتاب از وسط السما بگذرد و مايل بانحراف گردد حسن خان پذيرفت و جلوتر اسب راند و خود را بقريه رسانيد و كدخداى آنجا را خبر كرد كدخدا هم با بشاشت آمد و ما را استقبال كرد و ما را پياده نمود ، رعايا آمدند و مالها را گرفتند و هركدام را بدرختى بستند و علف در جلو آنها ريختند و ما را هم ببالاخانه‌اى بردند كه درهاى متعدد داشت و شمال تندى آنجا را خنك ميكرد و لدى الورود قدح دوغ بسيار خنكى آوردند و رفع عطش ما شد و تا آنها بتدارك نهار پرداختند ما از شدت خستگى بخواب رفتيم ، ساعتى راحت خوابيديم تا آنكه نهار را حاضر كردند برخواستيم و بنهار افتاديم ، بعد از صرف نهار بلافاصله چاى « 1 » آوردند و بعد از صرف چاى مالها را حاضر نمودند سوار شده روانه شديم از اينجا تا خور دو فرسخ است و بقدرى راهش بد است كه نصف بيشتر آن را در كوه و كتل و گردنه بايد پياده بپيمائيم و به زحمت بسيار از آن گردنه هولناك عبور كرديم و اغلب پياده شده جلو مال را بدست گرفته در كوه به سختى ميگذشتيم تا آنكه از گردنه خارج شديم ، و همين كه از گردنه‌ها سرازير شديم جمعيتى در بالاى تپه ديديم كه تا مركب ما را ديدند به طرف بالاى كوه فرارى و متوارى شدند سوارها بتاخت رفتند كه از حالت آنها مستحضر شوند ، تا رسيدن سوارها مردها بكوه رسيدند و چند نفر زن كه اغلب بچه كوچك در بغل داشتند و از فرار كردن معذور بودند بجاى ماندند ، ما هم بعجله خودمانرا به آنها رسانيديم و ديدار آن چند نفر سوار بر آن بيچاره‌ها مثل صاعقه اثر كرده بود اما از ديدن عمامه‌هاى ما قدرى آسوده\r\n\r\n\r\n","description":"","footnote":"\r\n( 1 ) در نسخه اصلى بعضى جاها « چاى » و در بعضى « چائى » نوشته شده است .\r\n","page_name":" 196 ","page_number":230},
  {"content":"\r\n\r\nشدند رسيديم بپاى تپه و هرچه به آنها اصرار كرديم كه پائين بيايند جرئت نكردند ما از پائين و آنها از بالا بناى صحبت گذارديم ، از آنها پرسيديم : شما را چه مىشود ؟\r\nجواب دادند : دو نفر مأمور از شهر آمده‌اند در ده ما كه « زو » باشد و مردهاى ما را گرفته شكنجه كرده‌اند و اموال ما را غارت كرده‌اند ، ما هم مرد و زن فرارى شده باينحالت به شهر ميرويم كه شكايت آنها را بحكومت بكنيم ، هرچه حسن خان به آنها اصرار و التماس كرد كه برگرديد برويم به « زو » و من كار شما را اصلاح مينمايم بيچاره‌ها با گريه امتناع نمودند و معلوم شد كه اينها از ترس ، هفت فرسخ راه را بالتمام در كوه و كمر پياده طى كرده‌اند و چنان ناله ميكردند كه جگر ما به حال آنها آتش گرفت و بعد از آنكه از آمدن آنها مأيوس شديم به راه افتاديم ، حسن خان تا مدتى نزد آنها ماند و به آنها راهنمائى مينمود ، و ما از گردنه پائين آمديم رودخانه بسيار گوارائى از وسط دره عبور ميكرد دو طرف هم به شكل جنگل مشحون بدرختهاى انبوه بود و تمام دو طرف باغات بسيار باصفا داشت بقسمى كه آفتاب بسطح زمين نميرسيد و معبر ما از وسط رودخانه بود درختها هم تازه شكوفه نموده بود و چنان منظره با صفاى دلربائى داشت كه هرگز مثل آنجا را در تمام جاهاى ايران كه سياحت كرده‌ام نديده حتى در كنار رودخانه زاينده‌رود اصفهان و شميران طهران كه ييلاق معروف مملكت است هوا و لطافت نديده بودم قريب نيم فرسخ در طول آن رودخانه راه ميپيموديم و در هرچند قدم آبادى كه چندين خانه باشد بالاى تپه ساخته شده بود درختها اغلب گردو و بادام و چنار و سيب و گلابى و زردآلو بود كه بتازگى شكوفه كرده بودند و دل بيننده را ميربودند و انسان از ديدار آن مناظر سير نميشد ، در اواسط آن دره به محل مقصود رسيديم كه « خور » باشد و سوارها جلوتر رفتند و در خانه حاجى خان را كوبيدند و چنان كه گفتم خود حاجى خان در شهر بود اما يكنفر جلوتر از ما فرستاده است كه خبر ورود ما را بخالق‌آباد داده\r\n\r\n","description":"","footnote":"","page_name":" 197 ","page_number":231},
  {"content":"\r\n\r\nو از آنجا بخور آمده ، در اينجا هم اطلاع داده است برادرش و برادرزاده‌اش اينجا ساكنند اما فعلا براى حادثه كه پيش آمده برادرزاده‌اش فرارى و در كوهها متوارى است و براى پذيرائى ما عجالتا محمد رضا خان برادرش كه نايب الحكومه بلوك است حاضر است ، اين خانه در كنار رودخانه واقع است و هرچند از داخل حياط دار الحكومه خيلى كثيف و مثل ساير خانه‌هاى دهاتيها ، نصفش طويله است و نصف مهمانخانه ، اما بالاخانه آخر كه اطاق پذيرائى اينجاست مشرف است برودخانه و درى هم به طرف رودخانه دارد و اطراف رودخانه هم محاط است بدرختهاى تناور از اينجهت خيلى خوش منظر است ، بارى رفتيم و در بالاخانه نشستيم ، مالها را بطويله بردند و بستند ، از براى ما هم چاى حاضر كردند ، چاى اينجا را خيلى بدطعم و بدبو ديديم ، تنباكوشان هم تنباكوى ولايتى است كه معروف است به تنباكوى « ارداكى » كه اطراف و دور شهر كشت مىشود ، بسيار بد تنباكوئى است . من متذكر شدم كه در وقت حركت يا نجات از محبس خراسان يك گروانكه « 1 » چاى و دستمال تنباكو را همراه خود برداشته‌ام و قندها را بجا گذاشته‌ام فورا از چاى و تنباكوى خودمان ترتيب چاى و قليان داديم و صرف كرديم ، در ورود اينجا حالت حاجى ميرزا حسن بهم خورد و تب شديدى كرده است بواسطه آنكه عادت سوارى نداشته و امروز متحمل مشقت پيادگى و عبور از آن گردنه‌ها را هم نموده و هيچ قادر بر حركت نيست و به مجرد رسيدن خوابيد اما من و آقا ميرزا آقا هرچند خيلى خسته و مانده بوديم ولى از پاى نيافتاديم بعد از قدرى توقف برخواسته بگردش و تفرج در كنار رودخانه مشغول شديم ، حسن خان هم با يكى از سوارهايش با ما همراهى كردند و قريب يكساعت گردش كنان در آن اراضى بسيار باصفا رفتيم و حوالى غروب در كنار رودخانه نماز خوانديم و به منزل برگشتيم در مراجعت به منزل يكنفر كلاهى با لباس\r\n\r\n\r\n","description":"","footnote":"\r\n( 1 ) گروانكه كلمه درسى است و تقريبا معادل پنج سير است كه فقط در چاى استعمال مىشود .\r\n","page_name":" 198 ","page_number":232},
  {"content":"\r\n\r\nنظام در خانه ايستاده بود پيش آمد و بما سلام كرد ، ما هم على الرسم جوابى داديم و چندان اعتنائى ننموديم اما حسن خان كه از عقب ما ميآمد به آن شخص رسيده تعارفات گرم باهم كردند بعد آمد نزد ما و معرفى كرد و گفت اين شخص محمد رضا خان برادر حاجى خان و نايب الحكومه محل است ، به بالاخانه رفتيم محمد رضا خان هم بالا آمد و ابتدائا صحبت ما از واقعه امروزى بود و از محمد رضا خان پرسيديم تفصيل حال اين جمعيت كه به اين حالت شهر ميرفتند چيست ؟ محمد رضا خان اينطور شرح داد :\r\n« در اين صفحات رسم اين است كه دختر و زن كه عروس ميشوند از داماد باشلق ميكيرند و باشلق عبارت است از مبلغى كه داماد بعنوان تقديم بايد به كسان عروس بپردازد و اين مبلغ برحسب حال اشخاص و تمول دختر و داماد تفاوت مينمايد از ده تومان هست تا سى چهل تومان و لازم نيست پول نقد باشد ، گاو و گوسفند و زراعت و باغ هم قبول مىشود ، هرگاه دختر پدر و مادر داشته باشد باشلوق به آنها ميرسد و اگر پدر و مادر ندارد برادرش ميگيرد و فرضا برادر و خواهر هم نداشته باشد عمو و عمه و خال و خاله ميگيرند و اين قانون در اين صفحات كليه جارى است و احدى قدرت تخلف ندارد و حتى در زنهاى بيوه هم اين رسم معمول مىشود نهايت باشلوق آنها كمتر از دختران است بعد از اين مقدمه كه اظهارش را لازم ميدانست باصل مطلب شروع كرده اينطور اظهار داشت كه دخترى از اهل اين ده را پسرى از اهل اين ده خواستگارى نموده و آن دختر كسى را ندارد فقط يك نفر دائى دارد قليج نام و برحسب رسم و قانون باشلوق بدائى ميرسد و دائى پنجاه تومان گرفته و دختر را براى آن پسر عقد كرده ولى دختر دو مطلب عنوان كرده و دست به شوهر نميدهد ، اولا اينكه باشلوق من خيلى كم است و به اين مبلغ راضى نيستم ، ثانيا آنكه من دختر يتيمى هستم و بايد باشلوق من هرچه هست بخودم بدهند تا تدارك عروسى خودمرا ديده باشم و چندين مرتبه آمده به من تظلم نموده ، من اعتنائى به او نكرده دو مرتبه او را فرستادم به خانه دائيش كه هر قسم هست راضيش كند ، قليج نتوانست او را متقاعد كند ، دختر هم فرار كرده از خور به زو رفته است كه در خانه آخوند ملا على گون‌آبادى كه حجت الاسلام مطلق اين آبادى است متحصن شود و چون دختر پياده بود يك شبانه‌روز در راه معطل شده تا بتواند خود را به آنجا برساند و در راه به برادرزاده من برخورده و او را همراهى كرده است تا آنكه به خانه جناب شريعتمآب رسانيده است بعد از آن شخصى از اينجا به ديوانخانه خراسان بامير حسين خان راپورت داده است كه دخترى را از نامزد و\r\n\r\n","description":"","footnote":"","page_name":" 199 ","page_number":233},
  {"content":"\r\n\r\nشوهرش دزديده‌اند و چندين شبانه روز در باغات با او عيش كرده‌اند و چند نفر را كه متولين خور هستند اسم برده‌اند ، يكى برادرزاده من و پنج نفر از اهل زو ، از طرف شهر مأمور كه نظر خان شاهسون باشد و در شقاوت سنان ابن انس را به چيزى نميشمارد و يكنفر از نايب‌هاى پايتخت و يكنفر نوكر مأمور شده اول آمدند بخور و قليج دائى دختر و داماد را گرفتند و يك شب شكنجه كردند تا هرچه ميتوانستند از آنها گرفتند و آن پنجاه تومان باشلوق را هم از فليج گرفتند و به من گفتند حكم داريم دختر را تسليم شما نمائيم تا شما به شهر برسانيد ، حكمشان را خواستيم خطاب بحكومت كلات است كه نظر خان مقصرين را گرفته آنجا ميآورد شما آنها را تنبيه نمائيد و اسمى از من در ميان نبود و حكايت بردن دختر به شهر نداشت اما من از ترس نظر خان فرستادم دختر را از محكمه شرع آوردند و در محكمه عرف كه خانه خودم باشد نگاهداشتم نظر هم به زو رفت و پنج روز است كه در آن‌جا است هركس را كه توانسته است گرفته و داغ كرده و شلاق زده و هرچه از هركس ممكن بوده است بعنوان جريمه گرفته چندين رأس ماديان و چند زوج گاو هم از مردم گرفته است و چنان كار را بر رعاياى بيچاره تنگ گرفته كه ناچار زن و مرد آنها سر بكوهها گذارده و فرارا به شهر رفته‌اند و آن جمعيت كه ديديد همانها بودند »\r\nپرسيدم آيا واقعا اين عمل شنيع واقع شده است يا خير ؟ محمد رضا خان ميگفت : دختر هنوز باكره است و الان اينجا حاضر است و خيلى تمجيد از حسن و جمال دختر ميكرد و راستى فراموش كردم بگويم تمام خاك كلات با آنكه طوايف مختلفه از كرد و جلاير هستند صورتهاى خيلى زيبا دارد و گمان ندارم در تمام ايران اينطور صورتها پيدا شود . از تقريرات محمد رضا خان ما خيلى مشتاق ملاقات دختر شديم و رسم آن صفحات مثل ساير ايلات است ، زنها حجاب ندارند و با مردها بىتكلف آميزش مينمايند . در اين ضمن صداى در اطاق بلند شد و زنى وارد شد از حيث قد مثل سرو خرامان و اندام متناسب خيلى رشيده و قوى الجثه با صورتى درخشنده و بدنى مثل بلور سفيد ، پيشانى گشاده ، غبغب سيمين و چشمهاى سياه نمكين ، بارى از من قبيح است كه درست توصيف قد و قواره او را بنمايم همينقدر مينويسم بهترين و زيباترين صورتهائى كه ديده بودم با طراوت جوانى و نشاط\r\n\r\n","description":"","footnote":"","page_name":" 200 ","page_number":234},
  {"content":"\r\n\r\nطبيعى و صدائى مثل چرخ الماس كه در تمام عروق انسان نفوذ مينمايد آمد در اطاق ايستاد و سلام كرد ، من و حاضرين مبهوت سيمايش بوديم ، محمد رضا خان جواب سلامش را داد و پرسيد براى چه اينجا آمدى ؟ گفت : آمدم شرح حالم را به اين آقايان بگويم و بعد اشاره بحسن خان نمود و گفت : لازم است حسن خان هم از تفصيل حال من مسبوق شود . گفتم : خانم افسوس كه خودمان محبوس و از همه جا مأيوس هستيم و در اين حالت نميتوانيم بشما خدمتى كنيم ، اظهار ملالت نموده گفت ميدانم شما را بكلات مىبرند ولى الحمد للّه در هر حال و هر جا كه باشيد محترم هستيد و چنان اين كلمات را ادا ميكرد كه فى الحقيقه زحمت حبس را از خاطر ما برد و شروع كرد به گفتن شرح حال خودش و اينطور بيان نمود كه :\r\n« دخترى هستم بىپدر و مادر ، دائى من به من ظلم كرده و مرا به مبلغ خيلى كمى به شخص نالايقى فروخته كه نه آن وجه كم را به من داده و نه آن شوهر به كار من مىخورد ، هر جا ميروم تظلم ميكنم گوش بحرفم نميدهند و ميگويند : دائى تو صاحب اختيار تو بوده است ، آخر اين چه مسلمانى است ، كى خدا و پيغمبر دائى را صاحب اختيار من قرار داده‌اند ؟ بارى از لابدى قرار كردم و به خانه مجتهد بست نشستم حالا هزار جور نسبت دروغ به من ميدهند حاكم ظالم بىانصاف هم نفهميده نسنجيده براى مداخل مأمور ميفرستد مردم بيچاره را اذيت مىكند و بدبختى من ، آشنايان و اهل ده مرا هم گرفته بر فرض كه من تقصير دارم با مردم چه كار دارند ؟ خوب فرض كنم آنها هم تقصير دارند حاكم ده چه تقصير دارد كه برادرزاده‌اش را كه فرستاده مرا از آن ده به اين ده آورده ميخواهند بگيرند »\r\nمجملا شرحى نطق كرد و چنان مؤثر حرف زد كه همه را حيران نمود ، ما قدرى به او دلدارى داديم و قرار داديم به حاكم كلات مطالب را حالى كنيم و بايالت خراسانهم بنويسيم و دختر از اطاق رفت و اثر صوت و صحبتش در دلهاى ما ماند محمد رضا خان هم به جهت تدارك شام پائين رفت . ما بحسن خان گفتيم :\r\nبرادر اگر ممكن است اذن بده فردا را هم در همين جا بمانيم چرا كه حيف است به اين زودى از اين هواى روح‌افزاى دلكش صرف نظر كرده به جهنم كلات كه ميگويند خيلى گرم و بدهواست برويم .\r\n\r\n","description":"","footnote":"","page_name":" 201 ","page_number":235},
  {"content":"\r\n\r\nحسن خان با كمال مهربانى جواب داد : من اطاعت دارم و ده روز هم بخواهيد بمانيد حرف ندارم اما از قراريكه محمد رضا خان به من گفت حكمى از حضرت اشرف به او رسيده كه زياده از يك شب ما و شما را نگاه ندارد و فورا پنج سوار برداشته خودش هم تا كلات با شما بيايد .\r\nگفتم پس شما برميگرديد ؟ گفت : خير منهم با سوارهايم بايد بيايم .\r\nگفتم به چه دليل اينهمه احتياط از ما مىكند ؟ جواب داد : نميدانم . گفتم بهر خيال كه ميخواهد باشد ما هم ميل داريم فردا را در اينجا بمانيم محمد رضا خان هم غلط مىكند مانع مىشود ، ما بهانه صحيحى در دست داريم و آن اين است كه رفيق ما حاجى ميرزا حسن تب كرده و نميتوانيم او را حركت دهيم حسن خان اين بهانه را پسنديد و براى اثبات مدعى قرار داديم حاجى از بستر بيمارى خارج نشود و خيلى آه و ناله بكند ، حاجى هم از خدا ميخواست كه يكروز راحت كند و در آن هواى خوش تنفس نمايد و واقعا « خور » جاى غريبى بود ، در مشهد هوا آنقدر گرم بود كه روز آدمرا كباب ميكرد و اينجا بقدرى سرد است كه گوئى اول بهار است ، بارى به همان قسم قرار داديم و باجماع برخواسته اقامه فريضه نموده و قليان خواستيم محمد رضا خان آمد و تا ساعت سه از شب گذشته مشغول بوديم بصحبت متفرقه و تحفيق حال آن حوالى ، در ساعت سه شام آوردند و شام آنها عبارت بود از پلو با برنج گرده كه در همان حدود كلات زراعت مينمايند و خيلى شبيه است به برنجهاى گرده اصفهان كه خيلى كلفت و بدخوراك است مخصوصا وقتى كه كم روغن هم پخته باشند ، قدرى هم تاس‌كباب يعنى گوشت خرد كرده با پياز و يكى دو كاسه دوغ و چند عدد نان با پنير كه واقعا هم نان و پنير در كليه خاك كلات قابل تمجيد است و هرچند پلو و خورشش قابل خوردن نبود اما نان و پنيرش بسيار خوش‌خوراك بود ، بعد از شام رخت‌خواب حاضر كردند و در همان بالاخانه خوابيديم ، صبح بسيار زود با نهايت كسالت و منتهى\r\n\r\n","description":"","footnote":"","page_name":" 202 ","page_number":236},
  {"content":"\r\n\r\nميلى كه از فرط خستگى ديروز بخواب داشتيم از خواب برخواستيم و سر رودخانه رفته وضو ساختيم و برگشتيم آمديم و نماز خوانديم اما حاجى ميرزا حسن براى اتمام قرارداد شب گذشته كه به او دستور العمل داده بوديم از خواب برنخواست و بعد از آنكه او را بيدار كرديم متعذر تب شديد شد ولى چون جاى ما منحصر به همان بالاخانه بود ناچار شديم حاجى را بلند كرديم و رختخواب او را در گوشه‌اى انداختيم كه حاجى تكيه بدهد و چاى صرف كرديم و دو سه عدد نان با قدرى پنير آوردند و صرف لقمة الصباح نموديم ، محمد رضا خان هم در اندرون مشغول كشيدن وافور شده بود قريب دو ساعت از آفتاب گذشته محمد رضا خان از اندرون بيرون آمد و قبل از آنكه ببالاخانه بيايد بطويله رفته بآدمهاى خودش دستور العمل داد كه مال او را تهيه كنند و دو نفر سوار هم خبر كرده بود يكىيكى آمدند ، حسن خان نزد ما آمد و خبر داد كه محمد رضا خان بانك الرحيل در داده و ميخواهد حركت كند بما هم دستور العمل داده كه مالهاى خود را زين كنيم ، ما از اين خبر دلتنگ شديم و از بالا فرستاديم خان را احضار كرديم وقتى كه آمد تقريبا با لباس سفر بود . چكمه پوشيده ، تفنگ انداخته ، قطار فشنگ بسته و يكجفت طپانچه هم بكمر زده ، آفتاب‌گردان هم بكلاهش نصب نموده بود و با اين هيئت آمد و سلام كرد و اظهار عجله نمود و خبر داد كه مال حاضر است بسم اللّه بفرمائيد ، ما گفتيم امروز بواسطه كسالت حاجى ميرزا حسن رشديه نميتوانيم مسافرت كنيم بعلاوه شنيده‌ايم كه اين راه امروزى خيلى سخت است و ما با خستگى ديروزى و لا سيما حالت تب شديد حاجى ميرزا حسن هيچ نميتوانيم چنين راهى را طى كنيم ، محمد رضا خان با نهايت بىشرمى جواب داد : ما از رفتن ناچاريم اما بشما قول مىدهم كه به قدر نيم فرسخ بيشتر نرويم كه هم اطاعت فرمايش حضرت اشرف ايالت كبرى شده باشد و هم بشما صدمه وارد نگردد . بارى هرچه ما و حسن خان مسامحه كرديم و بكنايه و استعاره\r\n\r\n","description":"","footnote":"","page_name":" 203 ","page_number":237},
  {"content":"\r\n\r\nبلكه صراحتا خودمانرا براى ميهمانى خان مهيا كرديم ، بخرج ايشان نرفت و بالاخره ناچار شديم از بالاخانه پائين آمديم و سوار شده به امتداد رودخانه حركت كرديم به قدر نيم فرسخ كه راه پيموديم و از رودخانه بالا آمديم چندين سياه‌چادر ديده شد كه باصطلاح خود آنها ( محله ) ميگويند ، اين سياه‌چادرها به قدر دويست قدم در كنار جاده در قطعه زمين مسطح واقع شده بود و تقريبا بيست چادر بود و جمعيت آنها هم كمتر از شصت هفتاد نفر با زن و مرد و صغير و كبير به نظر نمىآمد ، محمد رضا خان از جاده منحرف شد و به طرف آنها تاخت ، ديگران هم متابعت كردند من بحسن خان گفتم حالا كه هوا خنك است و ميتوانيم تا هوا گرم نشده سه چهار فرسخ راه برويم چرا اينجا معطل شويم ، حسن خان جواب داد اين مرد كه پدرسوخته براى آنكه خرج نهار ما را ندهد مخصوصا ما را يك ميدان راه آورده و ميخواهد نهار را به گردن كربلائى ملا على خان بزرگ و كدخداى طايفه شيخوانلو كه اينجا منزل دارند بياندازد و از در خانه‌اش كه سوار شديم متصل تمجيد از پتير مسكه مىكند ، پرسيدم پتيرمسكه چيست ؟ گفت حالا ميخوريد ، بد چيزى نيست اما براى شما كه عادت نداريد دل درد ميآورد ، من گفتم هرگز راضى نمىشوم كه بواسطه وجود من صدمه بر اين بيچاره‌ها برسد فرضا ماها مقصر هستيم اين بيچاره چه گناه دارد كه از ده بيست نفر آدم پذيرائى نمايد ؟ حسن خان جواب داد : غصه آنها را نخوريد اينها هميشه براى همين در كنار جاده منزل ميكنند كه از عابرين پذيرائى نمايند ، در اين ضمن شخصى موقر با لباس تركمانى كه لباس معمولى تمام خاك كلات بود بجلو قاطر ما رسيد و سلام كرد و جلو قاطر را گرفت منهم با نهايت احترام جواب دادم و فورا پياده شدم ، دو نفر آمدند مال من و حسن خان را گرفتند و ما بقى شبانها هم رفتند مالهاى رفقا را گرفتند و آنها را پياده نمودند ، حسن خان صاحب خانه را معرفى كرد كه كربلائى ملا على خان كدخداى طايفه « شيخوانلو »\r\n\r\n","description":"","footnote":"","page_name":" 204 ","page_number":238},
  {"content":"\r\n\r\nاست و بسيار آدم نجيب صاحب سفره‌ايست ما هم با كدخدا تعارف كرديم و بهمراه او روانه شديم تا آنكه بچادر بزرگى كه مخصوصا براى پذيرائى واردين معين و نصب كرده بودند وارد شديم ، اين پوش از تمام چادرها بزرگتر است و پرده‌هاى اطرافش را از سه طرف كه محل تابش آفتاب بود پائين انداخته بودند و اطراف او را با قاليچه‌هاى كوچك پشمى كه خود آنها را مىبافتند فرش نموده بودند ، در وسط چادر يك اجاغى « 1 » براى ترتيب آتش ساخته بودند و در اطراف جوال بجاى پشتى گذارده بودند ، وارد شديم و هركدام در محلى نشستيم خود كدخدا هم رفت پهلوى همان اجاغ نشست و بلافاصله يك بيل بزرگ آتش سوخته آوردند و در آن اجاغ ريختند و فورا دو سه عدد كترى آوردند و اطراف اجاغ چيدند و رسم تمام تركمانان همين است كه به قدر هريك نفر ميهمان يك كترى آب جوش ترتيب ميدهند و با چاى و قند و يك كاسه نزد خود ميهمان مىگذارند ولى چون ما شهرى بوديم و به اين وضع انس نداشتيم براى ما پياله آوردند و پياله‌هاشان هم بواسطه آنكه چاى دشلمه ميخورند قاشق نداشت ، چند قطعه چوب هم بجاى قاشق آوردند و دو سه فنجان چاى پىدرپى براى ما ريختند و هرچه خواستيم از خوردن عذر بخواهيم پذيرفته نشد و باصرار صاحب‌خانه خورديم بعد از صرف چاى دو سه قليان از تنباكوهاى متعارفى خودشان آوردند و نتوانستيم بكشيم از تنباكوى خودمان داديم قليان ساختند و كشيديم و با صاحب‌خانه مشغول صحبت شديم ، شرحى از تعديات آصف الدوله نقل كرد كه :\r\n« در چندين سال قبل دو سه چشمه كه معروف است « بكل تپه » و در اين حوالى است و محل مرتع گوسفندان ما است و ما آنجا چادر ميزديم از مرحوم حاجى ميرزا باقر شفتى خريديم و چندين سال در تصرف ما بوده جزئى زراعتى هم آنجا ميكرديم امسال بعضى از بنى اعمام خودمان مدعى شدند و رفتند شهر عارض شدند و ما را هم به شهر خواستند رفتيم و قبالجات خودمان را هم برديم ، طرف مقابل قباله نداشت يكى دو نوشته پوسيده در دست داشت ، هر جا بمرافعه رفتيم تصديق بجانب ما\r\n\r\n\r\n","description":"","footnote":"\r\n( 1 ) در نسخه اصلى همه جا « اجاغ » نوشته شده .\r\n","page_name":" 205 ","page_number":239},
  {"content":"\r\n\r\nكردند حتى حاجى ميرزا هاشم پسر مرحوم حاجى ميرزا محمد باقر هم بر صحت اسناد ما شهادت داد ، مبلغى هم بآصف الدوله داديم و رقم گرفتيم و بعد از سه چهار ماه معطلى برگشتيم مدعى ما بعد از ما رفته مبلغ كلى پول بآصف الدوله داده و همين حسن خان حاضر را با پنج نفر سوار غفلتا بسر ما آورد و آنجا را از تصرف ما گرفتند و بدون حق به تصرف مدعى ما دادند دو مرتبه رفتيم شهر پولداديم ناسخ گرفتيم و آمديم محل را تصرف كرديم باز مدعى رفت و پولداد و ناسخ ناسخ گرفت باز آمدند ما را بيرون كردند ما هم فكر كرديم سه مقابل قيمت محل را تاكنون به حاكم شرع و عرف و قلق مأمورين داده‌ايم باز هم شهر برويم همين اوضاع است لهذا ناچار شده صرف نظر كرديم حاصل موجودى ما را هم بردند »\r\nحسن خان هم بر تمام تفاصيل شهادت داد و تصديق كرد محمد رضا خان هم بر حقانيت آنها شرحى نقل كرد قدرى به او دلدارى داديم كه اگر از اين محبس خلاص شديم فكرى هم براى اصلاح كار تو ميكنيم ، در اين ضمن سفره انداختند و بقول محمد رضا خان پتيرمسكه را آورد و رسم اين گونه اشخاص اينست در هر موقع كه ميهمان آمد بلافاصله بعد از چاى پتيرمسكه برايش حاضر ميكنند ، خواه صبح باشد خواه عصر منتظر وقت شام و نهار متعارفى نمىشوند و در واقع پتيرمسكه آنها يك نوع تشريفات محترمانه است ، بارى سفره انداختند و اطراف سفره را نان چيدند و چندين كاسه ماست تازه و دو سه قدح بزرگ مسى هم دوغ در وسط سفره گذاشتند و ما متصل انتظار مقدم پتيرمسكه را داشتيم بالاخره بآرزوى خودمان نايل شديم يعنى يك مجموعه بزرگ آوردند كه چندين بشقاب در آن بود و ترتيب آن از اين قرار است كه خمير را در روى تاوه ميپزند و در يك بشقاب ميگذارند مقدارى كره بالاى آن نان داغ مىگذارند و يك نان ديگر هم روى او ميگذارند كه داغى نان‌ها اسباب آب شدن كره مىشود و آن را پتيرمسكه ميگويند ، اما مسكه اسم كره است در كرمان ما هم كره را مسكه مىگويند و اين قسم از نان را در بسيارى جاها پتير مىگويند كه خمير بىمايه را روى تاوه ميپزند و ميگويند بسيار خوراك خوش‌مزه‌ايست ولى به دهان ما كه عادت نداشتيم جلوه‌اى و مزه‌اى نكرد اما ديگران\r\n\r\n","description":"","footnote":"","page_name":" 206 ","page_number":240},
  {"content":"\r\n\r\nبا كمال ميل صرف نمودند مخصوصا كاسه سيرماست را با آنها مخلوط كردند و با اشتهاى تمام خوردند ، ما هم چند لقمه خورديم و از قدح دوغ هم چندين قاشق خورديم و مشغول برچيدن سفره شدند كه بناگاه از طرف كلات سه نفر سوار نمودار شدند كه به طرف چادرها مىآمدند ، انظار همه به طرف آن سوارها جذب و جلب شد تا آنكه رسيدند و دم چادر پياده شدند ، دو نفر از آنها بچادر وارد شدند و بدون مقدمه متوجه محمد رضا خان شدند و با نهايت تعجب گفتند : چرا حركت كرده‌اى ؟ ما بسراغ تو مىآمديم ، محمد رضا خان مثل آدم جن‌زده مبهوت شد و ندانست چه جواب بدهد و نظرى از روى التماس بحسن خان كرد ، او فورا جواب داد كه خان نايب اولا آدم بآدم ميرسد ، شما اول بنشينيد و خستگى راه را بياندازيد و چپقى بكشيد تا تكليف معلوم شود . جواب داد : مخلص سركار عالى هستم ، اما اين جاكش را بايد برداشته ب [ خور 
  ] ببريم و به طرف محمد رضا خان حمله كرد و شلاقى كه در دست داشت بلند كرد كه بسر خان بزند ، بنده طاقت نياوردم و با نهايت تغير برخواسته دست او را گرفتم ، او هم ناچار شد كظم غيظ نموده و نشست ، بعد از نشستن رفيق او چپقى چاق كرد و به دستش داد گرفت و مشغول كشيدن شد ، كربلائى ملا على خان هم گفت : نهار مجدد آوردند و از همان پتيرمسكه ساخته و در جلو آنها سفره انداختند خان نايب كه نظر خان شاهسون باشد ابدا اعتنا نكرد و هرچه صاحب‌خانه و شاهسونها اصرار كردند بخرج او نرفت و مثل برج زهرمار نشست اما رفيقى كه نايب فراشخانه پسر آصف الدوله ، و از فراشهاى اهلى خراسان بود با نوكرشان نشستند و با نهايت حرص و بىادبى خوردند و در ضمن كه آنها مشغول خوردن بودند ما به نظر خان متوجه و مشغول صحبت شديم و پرسيديم اولا بفرمائيد مأموريت شما از كيست ؟ و حكم شما از كجاست ؟ با نهايت بىاعتنائى دست برد در بغل خود و رقمى از آصف الدوله اظهار داشت رقم را خوانديم ، مضمونش اين بود كه در خصوص دخترى كه در « خور »\r\n\r\n","description":"","footnote":"","page_name":" 207 ","page_number":241},
  {"content":"\r\n\r\nاز خانه شوهر برده‌اند مأموريت دارد برود و مرتكبين اين عمل را كه دختر را دزديده‌اند با محمد رضا خان و خود دختر و دائى او و شوهرش را برداشته برود در كلات نزد محمد ابراهيمخان حاكم كلات تا آنجا در كار آنها رسيدگى شود و مقصرين را تنبيه نمايند ، پرسيديم تا حالا چه اقدامى كرده ؟ گفت : رفته‌ام ب [ زو 
  ] و پسر نادر حسين خان را كه يكى از مرتكبين اين عمل بوده گرفتار كردم كه بياورم ب [ خور 
  ] يك شب هم در حبس من بود ، بعد فرار كرده ، حالا محمد رضا خان را در « خور » نگاه بدارم تا پسر برادر خود را كه او هم يكى از مقصرين است تسليم كند و دختر و داماد را هم بدهد ببرم به شهر . گفتم اولا در حكم تو چنين چيزى نوشته نشده و تو تاكنون بر خلاف مأموريت خود رفتار كرده‌اى ثانيا خود محمد رضا خان با ما به طرف كلات مىآيد تو هم برو مقصرين را بردار بياور در كلات تا بمقتضى حكميت حاكم كلات آنجا عمل تمام شود ، ثالثا حكم ديگرى از آصف الدوله رسيده كه محمد رضا خان همراه ما بيايد بكلات و آن حكم ناسخ اين حكم است و تو هم مجبورى كه همراه او بكلات بيائى . جواب داد : من نوكر حكم نيستم ، من دستور العمل محرمانه از امير حسين خان دارم كه دويست تومان از محمد رضا خان و سيصد تومان از مقصرين بگيرم و ببرم ، مختصرا هرچه ما به زبان خوش با او صحبت كرديم او تمام را به سختى جواب داد ، بالاخره نزديك بود كار ما با او بنزاع كشد و ما مصمم شديم او را مشلق كنيم و حسن خان هم با ما همراهى ميكرد اهل محله هم حامى بودند ، نظر خان ديد كارش زار است ناچار شد از در ملايمت داخل شود و راضى شد كه محمد رضا خان را رها كند و نوشته از او باسم نايب او بگيرد كه در « خور » با او همراهى كند تا مقصرين را گرفته به شهر ببرد و قريب دو ساعت مشغول اين گفتگو بوديم تا جان محمد رضا خان را از دست نظر خان و رفيقش كه واقعا مثل « سنان ابن انس » بود نجات داديم و قريب به ظهر بود كه از آنجا فارغ شده سوار شديم و رو به راه نهاديم\r\n\r\n","description":"","footnote":"","page_name":" 208 ","page_number":242},
  {"content":"\r\n\r\nو معلوم شد جهت عجله محمد رضا خان از جهت چه بوده ! ! از آنجا ميخواهند ما را به « نيك قلعه » ببرند و تقريبا پنج فرسخ راه است و تمام راه كوه و كتل است كه جاده آن را سيل برده و بايد با كمال سختى عبور نموده و آنقدر سخت است كه خود كلاتيها از اين راه عبور نمىكنند و اصلا اين راه راه متعارف كلات نيست و مخصوصا آصف الدوله حكم كرده بود ما را از اين راه غير متعارف ببرند ! ! بارى سوار شديم و قريب دو فرسخ راه كه چندان سخت نبود طى كرديم بعد از آن رسيديم به اول گردنه و مصائب اين راه را هيچ نميتوانم تشريح كنم و الان هم كه تصورش را ميكنم بدنم مىلرزد كه چگونه ما از اين گردنه كه مثل پل صراط است عبور كرديم تمام ماها پياده شديم و هركدام جلو مال سوارى را بدست گرفته در قله كوه حركت كرديم گاهى پاى خودمان ميلرزيد گاهى پاى اسب و قاطرمان و در هر دو صورت كمتر خطرش اين بود كه از بلندى پرت شده به ته دره بيافتيم از شدت ترس و واهمه ميلرزيديم و متصل اشك ميريختيم ، كفش‌هاى ما كفش راحتى و نعلين بود كه هميشه از پاى ما بيرون ميجست و دو سه مرتبه اسب سوارها غلطيدند و آنها مجبورا جمع شدند و اسب را حركت دادند و ضمنا مثل ريگ فحش به عين الدوله و آصف الدوله و . . . ميدادند ، بارى در اين هواى گرم و خوردن اغذيه معطشه بىآب به يك ذلت و زحمتى حركت كرديم كه هزار مرتبه زيادتر حاضر شديم خود را از بالاى تپه پرت كنيم و آسوده شويم و آنچه ممكن بود به دل و زبان بظالمين نفرين كرديم ، بيچاره حاجى ميرزا حسن كه كسالت هم داشت و بالنسبه بما دو نفر تن‌پرور ترهم بود و بقول خودش هرگز بىدرشگه سفر نكرده حالا جلو قاطر را بدست گرفته پله‌پله از اين سنگها بالا ميرود و پائين مىآيد و ناله مىكند و اشگ ميريزد و آه ميكشد ، مجملا قريب دو ساعت و نيم در اين گردنه معطل شديم و جان كنديم تا از سختى او گذشتيم و به راه باريكى رسيديم و نيم فرسخى هم در آن راه باريك قطع\r\n\r\n","description":"","footnote":"","page_name":" 209 ","page_number":243},
  {"content":"\r\n\r\nمسافت كرديم تا به زمين مسطحى رسيديم و چمنى ديديم در وسط چمن چشمه آب گوارائى بود آنجا پياده شديم و قريب يكساعت هم استراحت كرديم و مالها را در چمن رها كرديم تا قدرى چرا كنند و خودمانهم روى چمن‌ها دراز كشيديم و قدرى هم خواب رفتيم تا حسن خان حكم رحيل داد و سوار شده به راه افتاديم ، از اينجا راه دو شعبه مىشود ، يكى همان راهى است كه ما بايد برويم به « نيك قلعه » راه ديگرى به زو ميرود ، حسن خان و محمد رضا خان از آن راه رفتند و بما گفتند ما بايد برويم آنجا قدرى تحقيق از اعمال نظر خان بكنيم و ضمنا چون كدخداى آنجا فوت شده فاتحه‌اى بخوانيم شب بشما ميرسيم ، بارى از هم جدا شديم و راه ما حالا ديگر عيبى ندارد اغلب از اراضى مزروعه عبور مىكند و رودخانه همه‌جا در مصاحبت ما هست و قريب بغروب رسيديم بآبادى كه بايستى شب را آنجا بمانيم و اسم آن آبادى را « قلعه ثو » مىگويند و باصطلاح خودشان « نيك قلعه » مينامند ، كدخداى آنجا شخصى است خيلى صاحب مايه و خسيس و بىعرضه ، ما بين اهل ده و كدخدا نزاع بود ، او را نمىخواستند و همان وقت كه ما رسيديم رعايا دم قلعه نشسته بودند و با او نزاع داشتند ، آن هم از خوش‌بختى ما بود كه اگر در حال نزاع نبودند ابدا حاضر نبودند ما را راه بدهند و مخفى نماند كه در اين حدود كليتا كدخدا را « بك » « 1 »\r\n\r\n\r\n","description":"","footnote":"\r\n( 1 ) بك يا بيك لقب يا عنوان كلى نجبا و بزرگان ترك و غالب ممالك اسلامى و همچنين در ايران بعد از اسلام ، اين كلمه از قرن پنجم ببعد در آخر بعضى اعلام ( مثل طغرل بيك - آق سنقر بك - خواجه بك ) بعنوان لقب ذكر ميشده است ، در قرن نهم كلمه‌ى بك در دنبال اعلام امراى تركمان آذربايجان و ديار بكر به كار رفته است ( مثل حسن بك و يعقوب بك ) در ماوراء النهر نيز مقارن استيلاى ازبك اين عنوان در آخر اسم حكام جمع مىآمده است در عهد صفويه عنوان تشريفاتى افراد قزلباش بوده است و بعد از آن در غالب بلاد ايران و ماوراء النهر عنوان حكام محلى بوده و هرچه شغل حكومت هميشه از پدر به پسر نميرسيده اين عنوان معمولا از پدر به پسر انتقال مىيافته است و در عهد قاجاريه بتدريج عنوان تشريفاتى شده است .\r\nصفحه 436 كتاب « دائرة المعارف فارسى »\r\n","page_name":" 210 ","page_number":244},
  {"content":"\r\n\r\nميگويند و لفظ بيك بمراتب بالاتر از « خان » « 1 » است و براى هريك در سال مبلغى نقد و جنس باسم صادر و وارد كه مصطلح ما است و باصطلاح خودشان « ميهمان پولى » ميگويند كه بر اهالى ده تقسيم مينمايند و بيك از او خرج واردين مينمايد حالا نزاع اين شخص با اهل ده اين بود كه من امسال دو سه مرتبه حكومت را ميهمانى كرده‌ام يكى جليل الملك را كه معزولا به شهر رفته‌اند بعد از آن محمد ابراهيم خان را كه با كسان خود براى حكومت آمده‌اند و اين مبلغ كه شما داده‌ايد كفاف اين مخارج را ندارد ، آنها هم در جواب به او فحش ميدادند و مىگفتند : تو مبلغها از مردم جريمه ميگيرى و باشلق پولى ميگيرى وووو ، در اين بين ما وارد شديم ، كدخدا فوز عظيم دانست و ما را پذيرائى نمود اين ده بسيار جاى خوش آب و هوائى است و مخصوصا هواى بيرون قلعه خيلى فرح افزاست و يك شعبه از رودخانه از بيرون قلعه عبور مىكند كه از رودخانه جدا كرده‌اند و بيشه‌هاى خوب دارد و رودخانه بزرگ هم از پائين ده عبور مىكند ، عمارات مسكونى ده بالاخانه است كه در طبقات زيرين طويله و انبار بنا ميكنند و در طبقات بالا منزل مينمايند چشم‌انداز خوبى دارد ، يك آسياب تنورهء بسيار بزرگ بيرون قلعه است مال‌هاى ما را گرفتند و بستند و ما را هم ببالاخانه بردند ، عمارت كدخدا تازه بنا شده و هنوز ناتمام است ، دو اطاق و يك مهتابى براى ميهمانخانه خود ساخته كه تازه بنيانش و باصطلاح سفت‌كاريش تمام شده و هنوز اسباب بنائى از قبيل خشت و گچ و يوشن براى گچ پختن در همان اطاقها ريخته و در وسط مهتابى يك كوره گچ‌پزى است\r\n\r\n\r\n","description":"","footnote":"\r\n( 1 ) عنوان امرا و رؤساى قبايل ترك و تاتار امراى بزرگ ترك لقب خان داشته‌اند فاتح معروف مغول عنوان « چنگيز خان » يافت ، همچنين ايلخانان مغول عنوان « خانى » پنداشته‌اند نزد تركان تيمورى كلمه خان از سلطان مهمتر بشمار ميآمده است و اختصاص به امراى مهمه داشته است حتى در عهد صفويه لقب خانى را مهم ميشمرده و فقط بامراى بزرگ ميداده‌اند و در ايران در دوره‌ى صفويه اين عنوان غالبا اختصاص به وافى و حكمران ولايات داشت .\r\n","page_name":" 211 ","page_number":245},
  {"content":"\r\n\r\nكه مشتمل كرده بودند و گچ پخته بودند ، ما آمديم در بالاخانه ديديم جاى حسابى براى نشستن نداريم لابد شديم براى گردش پائين برويم و رفتيم تا حوالى رودخانه در ضمن بيكى از باغات رسيديم كه درخت زردآلو داشت حسين خان سوار كه با ما بود قدرى زردآلو تكانيد و هرچند خيلى بدجنس بود ولى با كمال ميل خورديم قدرى هم در رودخانه گردش كرديم ، شب هم مهتاب بود به قدر يك ساعت از شب رفته مراجعت كرديم حسن خان و محمد رضا خان هم آمده بودند وقتى رسيديم كه حسن خان باشلاق كدخدا را تنبيه ميكرد ، جهتش را پرسيدم ، معلوم شد جو براى مالها نياورده و مىگويد در تمام ده جو پيدا نميشود ، ما رسيديم و كدخدا را نجات داديم و شفاعت كرديم ، يكنفر از اهل ده محرمانه راپورت آورد كه من جو دارم اگر يكمن سى شاهى كدخدا بخرد مىدهم ، حسن خان كدخدا را مجبور كرد كه جو خريدارى نمايد و نميدانيم خريد يا قرار داد ، دو سه روز ديگر جو تازه از صحرا بياورد و عوض به او بدهد ، بهرحال جو را تحصيل كردند و بالاى مهتابى فرش براى ما انداختند و نشستيم بصحبت كردن محمد رضا خان هم رفت در يكى از همان اطاقها مشغول شد بكشيدن شيره ، ما هم با رفقاى خودمان مشغول شديم بصحبت علمى كردن و در مبحث اصول خلقت و اينكه « الواحد لا يصدر منه الا الواحد » مباحثه مىكرديم رفيق محترم ما آقا ميرزا آقا جوان بسيار با اطلاعى است سياسى خوب ميداند شعر خوب ميگويد اطلاعات تاريخى و فلسفه و معلومات مفيده دارد و اما در مباحثه حكميه تحصيلى نكرده و چندان مايه و پايه ندارد و دلش هم نمى - خواهد اظهار بىاطلاعى بكند لهذا هر وقت داخل در اين گونه صحبتها ميشديم ما را به زحمت مياندازد ، مثلا من ميگويم : آخوند ملا صدرا « 1 » در « اسفار » چنين\r\n\r\n\r\n","description":"","footnote":"\r\n( 1 ) ملا صدر الدين محمد بن ابراهيم شيرازى مشهور بملا صدرا يكى از بزرگترين فلاسفه ايرانست ، در علوم و حكمت و رياضى و علوم شرعى مهارت كامل داشته و شاگرد شيخ بهاء الدين بوده است . در حكمت طريقه‌اى مخصوص به خود دارد كه در آن مبتدع است و پس از عهد -\r\n","page_name":" 212 ","page_number":246},
  {"content":"\r\n\r\nنوشته ، بطور مسخره ميگويد : ملا صدرا نفهميده و غلط گفته ، من در ارض روم چنين شنيدم . بارى امشب مباحثه ما با رفيقمان به طول انجاميد ، كم‌كم اسباب رنجش شد و به عادت طلاب مدارس ايران بهم پريديم و حرفهاى درشت بهم زديم ، حسن خان و ساير سوارها از مباحثه ما حظى داشتند و بيشتر اسباب طول مباحثه را فراهم مىكردند ، حاجى ميرزا حسن هم اگرچه سوادى ندارد اما در حرف زدن آن هم براى عوام يد طولائى دارد بارى دو سه ساعت مباحثه كرديم حاجى ميرزا حسن از من كمك كرد تا آقا ميرزا آقا را مغلوب كرديم ، بالاخره شام آوردند شام امشب عبارت است از برنج گرده بسيار بد كم‌روغن و دو سه بشقاب نيم‌روى تخم مرغ و دو سه كاسه دوغ من كه نتوانستم بخورم خواهش كرديم قدرى ماست برايم بياورند كه با نان بخوريم ، حسن خان و سوارها هم خيلى خنديدند و بصاحب‌خانه فحش دادند بلكه دو سه مرتبه ميخواستند آن را اذيت كنند من مانع شدم ، بعد از صرف شام بناى خوابيدن شد ، ميزبان بىانصاف از آوردن رختخواب هم امتناع كرد و با فحش سوارها دو سه دست رختخواب آوردند و هركدام سهمى گرفتيم و خوابيديم ، صبح على الطلوع برخواستم و نماز خوانديم و چاى خورديم و مالها را با كمال عجله حاضر كردند كه زودتر برويم و قبل از ظهر برسيم و گرما نخوريم ، به همين خيال زود سوار شديم و راه افتاديم و از اينجا تا اصل كلات كه محبس ما است شش فرسخ راه است و بعد از آنكه سه فرسخ راه رفتيم ديوار كلات يعنى حصار سنگى محكم او پيدا شد و سر يك چشمه پياده شديم كه قدرى استراحت كنيم و محمد رضا خان از نوكرش پرسيد ذخيره‌اى كه در قلعه به تو سفارش كرديم براى راه از كدخدا بگيريد و كدخدا هم مدتى آمد و رفت كرد\r\n\r\n\r\n","description":"","footnote":"\r\n- وى اكثر حكما پيرو او هستند ، از شاگردان او ميتوان ملا محسن فيض كاشانى را نام برد . از كتب او در فلسفه « اسفار اربعه » - شواهد ربوبيه - مبدأ و معاد - شاعر - عرشيه و نيز شرح هداية اشيريه را برطبق حكمت مشاء تأليف كرده است ، از تأليفات دينى او « شرح اصول كافى » - كتاب شرح منظومه وى قعلا متداولترين كتب فلسفه شرقى است .\r\n","page_name":" 213 ","page_number":247},
  {"content":"\r\n\r\nچه داد ؟ رفت و از خورجين تركى سه چهار عدد نان كلفت و چند عدد خيار زرد پير شده آورد ، حسن خان از مشاهده اين حال خيلى متغير شد و به من اعتراض كرد كه چرا نگذاشتى من اين مردكه را تأديب كنم حالا هم بمرگ خودت در برگشتن هم شلاقش ميزنم و هم جريمه‌اش ميكنم ، ما هم گفتيم چون كدخدا از رياست ده هم اظهار دلتنگى ميكرد و متصل ميگفت استعفا دادم ( استيفا ) و در وقت سوارى مخصوصا به من گفت بسركار حاكم عرض كنيد يا به من تقويت كنيد يا آنكه استعفاى مرا قبول كنيد ، منهم بنا به خواهش او حاضرم كه عزلش را بخواهم ، بارى هركدام دو سه لقمه نان خورديم و به راه افتاديم و از كنار حصار زرين كلات كه كوهى است بسيار بلند و محكم و سر به هوا كشيده است عبور كرديم و نزديكى در « بند ارغوانشاه » « 1 » كه مدخل ما است يك چشمه آب بسيار خوشگواريست معروف به ( قره سو ) ،\r\n\r\n\r\n","description":"","footnote":"\r\n( 1 ) ساختمانى است آجرى دانه‌دار كه به شكل مخروطى ناقص بارتفاع 50 متر از كف ژرف رود و هشت متر از كف زمين بالا رفته است . اين بارو محل سكونت و ديده‌بانى قلعه بيك بوده و قلعه بيگى سمتى بود كه تا اواسط دوران مظفر الدين شاه در اين محل وجود داشته است . قلعه بيك مأمور حفاظت قلعه كلات بود و هشت آبادى درون كلات را ديده‌بانى ميكرد و ورود بكلات و ديدن عمارات و آباديهاى آن به اجازه وى بود .\r\nشايد ارغوانشاه همان ارغوانشاه فرزند آباقاجان پادشاه پسر هلاكو خان كه سلسله ايلخانيان را تشكيل دادند باشد . اين ارغوانشاه با تكودار ملقب بسلطان احمد عموى خود بر سر سلطنت نزاع داشت و در پيرامون جلگه طوس باهم جنگيدند . ارغوانشاه شكست خورد و بقلعه كلات پناهنده گشت ( بسال 683 قمرى ) سلطان احمد كه ميكوشيد او را دستگير سازد ميدانست كه فتح كلات كه قلعه‌اى مستحكم و تسخير ناپذير است با اعمال زور ممكن نيست به تزوير پرداخت و يكى از سرداران خود را بنام اليناق كه در حيله و سياست شهرت داشت مأمور فريب ارغوان كرد . اليناق در مأموريت خود توفيق حاصل كرد و ارغوانشاه را از قلعه بيرون كشيد و بحضور سلطان احمد برد و بالاخره او را زندانى كرد .\r\nسلطان احمد تكودار چون باسلام گرائيد ، موجب نارضائى سران مغول شد و زمينه را براى ارغوانشاه زندانى وى آماده كرد و امراى مغول پنهانى با وى همداستان شدند و سلطان مسلمان شده را دستگير كردند و ارغوانشاه را بجاى او بسلطنت برگزيدند .\r\n","page_name":" 214 ","page_number":248},
  {"content":"\r\n\r\nاين بنده تقريبا دو ثلث خاك ايران را گردش كرده‌ام و رودخانه زاينده‌رود را ديده‌ام و به بالاى كوههاى فريدن و چهار محال كه مصب رودخانه زاينده‌رود است رفته‌ام مختصرا آب خوشگوار بسيار ديده‌ام اما به اين خوبى نديده‌ام ، آنقدر سرد كه گويا ده روز در يخ پرورش داشته و آنقدر زلال كه يك‌يك ريگهايش شمرده ميشد ، سر اين چشمه پياده شديم و تا ميتوانستيم آب خورديم و بسر و صورت خودمان زديم و خيلى افسوس خورديم از قضيه‌اى كه مفصلا در فصول آتيه نگاشته خواهد شد و آن چشمه مثل باقى چشمه‌ها ملحق برودخانه مىشود ، همان رودخانه‌اى كه بداخله كلات از طرف « دربند ارغوانشاه » وارد مىگردد و از چشمه معهود با كمال بى ميلى وداع نموده به طرف دربند روانه شديم از قلعه تا كلات همه‌جا زراعتهاى ديمى بسيار مفصل ديديم بلكه در عرض اين شش فرسخ هيچ تلى نبود كه زير زراعت گندم جو و ساير حبوبات نباشد گاوهائيكه در آنجاها به چرا مشغول بودند ، خيلى درشت و چاق و قوى هيكل تقريبا همان جنس گاوهاى سيستانى هستند ، نزديك بدربند كه رسيديم بيشه‌اى پيدا شد مشتمل بر اشجار بيد و چنار و انگور ، خيلى جاى فرح‌انگيزى بود ، حسن خان گفت : در سال گذشته كه با دربان‌باشى باينجا رسيديم دربان‌باشى ميل كرد كه اينجا بنشيند و چائى بخورد و وافورى بكشد از من خواهش كرد كه يكساعت اجازه پياده شدن به او بدهم ، من گفتم پنج تومان قيمت يكساعت است و او هم قبول كرد و داد و پياده شد و آبدارى همراه داشت و چاى و قليان و ترياك برايش حاضر كردند و قاليچه انداختند و در زير اين درختها به قدر يكساعت استراحت كرد بنده به شوخى به او گفتم فرق ما بين ما و دربان‌باشى همين است كه او پنج تومان داد و پياده شد و چائى خورد ولى ما تا پنج تومان نگيريم پياده نميشويم و راستى اگر ما هم آبدارى داشتيم ، پياده مىشديم و نهارى ميخورديم چرا كه اول ظهر به آنجا رسيديم و خيلى هم گرسنه بوديم مختصرا از آنجا هم گذشتيم و داخل در\r\n\r\n","description":"","footnote":"","page_name":" 215 ","page_number":249},
  {"content":"\r\n\r\nدره‌اى شديم كه از دو طرف دو سلسله جبال امتداد داشت و طبيعت احداث يك معبرى باريك براى رودخانه نموده بود هواى اينجا را كه ما ديديم و هواى ساير نقاط متعلقه بكلات را از قبيل خور و نيك قلعه ديده بوديم بر ما مدلل داشت كه هواى كلات به آن بدى كه محبوسين خراسان و زندانيان ميگفتند نيست و احتمال ميداديم در آنجا بر آنها بد گذشته و جاى خوبى نداشتند كه آنقدر مذمت مينمودند ، در راه هم آنچه از حسن خان پرسيدم مذمت زيادى نكرد بارى از محمد رضا خان پرسيديم كه هواى داخله كلات چگونه است ؟ خان جواب داد : الان ميرسيم و ملاحظه ميكنيد در اين بين رسيديم به محلى كه معلوم مىشد در سابق آنجا را دروازه و دربند ساخته بودند ، به اين معنى كه يك قطعه پل از سنگ و ساروج و آجر خيلى محكم ساخته شده بود كه مشتمل بر سه چشمه بود و روى آن قراولخانه ساخته شده و دو طرف را محكم گرفته بودند كه معبر منحصر به همين خيابان و در بالاى كوه هم يك قلعه ساخته بودند كه اگر يكوقتى بخواهند مانع از ورود قشون به آنجا بشوند دو نفر تفنگچى بدون هيچ واهمه جلو چندين فوج را نگاه ميداشت و حالا طغيان رودخانه نصف پل را خراب كرده ، اما هنوز قراولخانه روى پل و قلعه در قله كوه باقى است در قراولخانه سرباز نداشت اما چند قدم پائين‌تر از پل ، قراولخانه ديگر بود مثل قهوه‌خانه‌هائيكه در دهات ميسازند به نظر ميآمد و واقعا هم قهوه‌خانه بلكه شيره‌كش‌خانه بود كه چند نفرى در آنجا مشغول كشيدن شيره بودند و يك نفر سرباز مدير آنجا بود و ضمنا قراولى هم ميكرد و از دربند كه وارد شديم بالاى سرمان يك قلعه ديده مىشد كه تقريبا به قدر يك خانه هزار ذرعى روى كوه ساخته شده بود و از پائين محكم جلوه مينمود ، از حسن خان پرسيدم اين قلعه چيست و منزل كيست ؟\r\nجواب داد : اينجا « قورخانه » است و ذخيره كلات بوده كه حالا هم هنوز بعضى از لوازم قورخانه آنجا هست و براى آنكه كسى آنها را نبرد درش را گل گرفته‌اند\r\n\r\n","description":"","footnote":"","page_name":" 216 ","page_number":250},
  {"content":"\r\n\r\nو در جلو روى ما يك تپه نمايان بود ، بالاى تپه دو سه نفر آدم ديديم و چند رأس اسب بسته بودند از حال آنجا پرسيدم ، جواب دادند آنجا « توپخانه دولتى » است و خوب كه دقت كرديم يك لوله توپ هم ديديم كه بدون چرخ روى خاك افتاده بود و يك صفه در آنجا بنا شده بود كه دو طرف آن دو اطاق داشت كه منزل توپچيان بود ، بارى در رودخانه عبور كرديم آبادى اول عبارت بود از سى چهل باب خانه دهاتى كه از گل ساخته شده بود و طاقهاى چوبى داشت و بالاى بام آنها علف ريخته بودند كه بخشكد ، بعضى جاها هم پشه‌بند كرباسى داشت و اسم آن آبادى محله « ارغوان شاه » است به قدر يك ميدان از كنار تپه عبور كرديم تا بآبادى ديگر رسيديم آنجا را « خروس محله » ميگفتند ، از آنجا هم يك ميدان ديگر عبور كرديم آبادى ديگر ديده شد به همان وضع الا اينكه در اين آبادى چند قطعه باغ هم ديده مىشد آنجا را « كردمحله » ميناميدند از آنجا هم به قدر يك ميدان عبور كرديم به محله ديگر رسيديم كه آن سه محله آبادتر بود آن را « كبود گنبد » « 1 » ميخواندند و وجه تسميه‌اش اين\r\n\r\n\r\n","description":"","footnote":"\r\n( 1 ) بزرگترين بناى كلات كه اكنون پديدار است كاخ خورشيد است كه قصر سلطنتى نادر شاه افشار بوده و خود و خانواده‌اش مدتى در آن اقامت داشته‌اند . كاخ در ميان باغ قرار دارد و پيش از چهار باغ ديگر در پيرامون اين باغ بزرگ بوده است . ديواره‌هاى باغ تا ارتفاع يكمتر با سنگ بالا آمده است و از آن ببعد از آجر ساخته شده . اين آجرها را غالبا بعدها ربوده‌اند و يا خود ريخته است و جاى آن را چينه‌گل كرده‌اند ، كاخ در نظر اول يكپارچه از سنگ مينمايد .\r\nدرون آن با آجرهاى محكمى ساخته شده كه از بتون مسلح سخت‌تر است ؛ نماى خارجى را با سنگهاى حجارى شده ساخته‌اند اين سنگها هريك دو متر طول و يكمتر عرض دارد و قطر هركدام 15 تا 20 سانتيمتر است .\r\nقصر خورشيد سه طبقه دارد . ارتفاع سه طبقه 25 است ولى در سال 1299 قمرى ( 1881 ميلادى ) طبقه سوم را زلزله شكافت و بعدها چون مرمت نشد به كلى ريخت . بناى قصر استوانه مانند است و سنگهاى نماى آن مرمر سياه است كه گرد يا برجى تراشيده شده . طبق تحقيقات پرفسور لكهارت انگليسى سنگهاى مرمر سياه را كه بر روى پوشش خارجى قصر خورشيد به كار برده‌اند و هر قطعه آن 60 خروار وزن دارد و با توجه به وضع كوهستانى ناحيهء كلات و راههاى دشوار وصعب العبور آن شگفتى -\r\n","page_name":" 217 ","page_number":251},
  {"content":"\r\n\r\nاست كه آنجا را نادر شاه افشار پاى تخت كلات قرار داده و يك عمارت بسيار مجلل محكم ساخته كه در وسط باغى واقع است و در وسط آن عمارت بسبك بتخانه‌هاى هندوستان يك گنبد بسيار عالى بنا نموده و چون با سنگهاى كبود ساخته شده است از اين جهت آنجا را كبود گنبد مينامند بعضى هم « مقبره » ميخوانند و گويا جهتش اين است كه نادر شاه آن گنبد را به قصد مقبره خودش ساخته است و فعلا مركز كلات و محل جلوس حكومت آنجا است و از باقى آباديها مفصل‌تر و وسيع‌تر است و عما قريب وضع آنجا را توضيحا مينگاريم ، قريب يكساعت و نيم از شب گذشته\r\n\r\n\r\n","description":"","footnote":"\r\n- اين كار بيشتر نمايان مىشود . اين دستور به مسابقه‌اى همانند است كه نادر براى حمل سنگاب بزرگ حوض اسمعيل طلائى از هرات بمشهد در مدت حد اكثر دوازده روز طرح كرده و بالاخره نه روزه حمل آن انجام شد .\r\nقصر خورشيد شانزده اطاق دارد . طبقه اول بخدمتكاران اختصاص داشته و دو طبقه ديگر خاص پادشاه و شاهزادگان و حرمسرا بوده است . ايندو طبقه با ريزه‌كاريها ، مينياتورها ، تذهيبات و گچ‌بريهاى بسيار مزين بوده است كه متأسفانه همه ريخته و فقط در داخل برج كه در وسط عمارت است طاق نماها و ديوارها هنوز تا حدى آثار تزئينى و هنرى خود را محفوظ داشته است . قسمتى از طلاكاريهاى ظريف كاخ را براى ربودن طلاى آن تراشيده و نابود كرده‌اند . هنوز تصاويرى از شاهزادگان نادرى در برج وسط عمارت برجاست . اين نقشها شاهزادگان نادرى را هريك سوار بر اسبى عربى نشان ميدهد كه شاطرى نيز پيشاپيش آنها در حركت است . يكى از اين عكسها متعلق به رضا قلى ميرزا وليعهد نگونبخت نادر است كه بامر پدر ميل در چشمانش كشيدند و كورش كردند . در سمت شرقى طبقه زيرين دالان تاريكى است 2 * 5 متر با هواى گرفته و بدون روزنه كه ميگويند نادر سرداران و شاهزادگان متخلف را در آنجا زندانى ميكرده است .\r\nساختمان كاخ خورشيد متعلق بسال 1155 تا 1160 قمرى است زيرا نادر پس از آنكه در سال 1155 در جنگ داغستان شكست خورد و فرزند رشيدش رضا قلى ميرزا را كور كرد از نظر روحى بسيار شكسته و افسرده شده و بقول ملك الشعراى بهار « خروس زمانه » شكسته بال بكلات رفت و به اين كوهستان پناه برد و قصد كناره‌گيرى از سلطنت داشت و چون ميخواست براى هميشه در كلات اقامت كند در ظرف شش سال كاخ خورشيد - با روى بند ارغوانشاه - كتيبه سنگى - مسجد كبود گنبد - هفت كيلومتر آب لوله‌كشى - سه طاق آجرى و بناى آن بر بالاى ژرف رود - سد شرقى آسيابادى - و 365 آب‌انبار آجرى و آبادى و « خشت » را ساخت . م . خ .\r\n","page_name":" 218 ","page_number":252},
  {"content":"\r\n\r\nبه آخرين منزل خودمان رسيديم و ابتدائا ورود كرديم در يك فضائى كه بالاى سر در آن دو سه باب بالاخانه ساخته بودند در صحن آن فضا هم مثل مدرسه اطاق اطاق ساخته شده بود كه آنجا سربازخانه و بالاخانه‌اش منزل صاحب منصبان آنها است از آنجا گذشته وارد يك باغ بسيار بزرگ ميشد كه آن عمارت در وسط باغ ساخته شده ولى حالا دو طرف گنبد را ديوار كشيده‌اند و اين سربازخانه را از اين طرف و اندرون حكومت از طرف ديگر در مجزى شده ولى اصل گنبد مشترك بين هر سه واقع مىشود و آن باغ مشتمل بود بر چندين قطعه كه در هر قطعه از آن چندين درخت زردآلوى كهن سال قوى هيكل داشت و در وسط آن يك خيابان طولانى بود كه در ابتداى عمارت تا منتهى ديوار باغ امتداد داشت و در دو طرف آن درخت خار غرس شده بود اما خيابانها بسيار كثيف و پر از خار و خاشاك و در اطراف جويها از بىمواظبتى گياه بسيار مخصوصا پونه‌هاى انبوه سبز شده بود ، مجملا وارد باغ شديم و چون بىموقع وارد شديم اجزاى حكومت متفرق شده بودند و شخص حاكم هم در اندرون خواب بود ، يكنفر آبدار خان ، مشهدى محمد على بيدار شده آمد با حسن خان مذاكره نموده و از وضع مطلع شد و رفت در اندرون و خان حاكم را از ورود ماها اطلاع داد و برگشت و در اطاقى را باز نموده ما را برفتن در آن اطاق تكليف كرد ، رفتيم و نشستيم و از شدت خستگى و گرسنگى بىتاب بوديم حسن خان به آن شخص حالى كرد كه فكر نهارى براى ما بنمايد به قدر ده دقيقه در آن اطاق نشسته و قليانى كه آوردند كشيديم ، شخصى بر ما وارد شد تقريبا بسن سى سال با حالت لاقيدى و لاابالىگرى خنده‌كنان با لباس خواب كه فقط يك عبا به خودش پيچيده بوده و ما اين شخص را حاكم فرض كرديم و برخواستيم با كمال ادب او را پذيرفتيم اما به زودى معلوم شد كه او حاكم نيست چرا كه به مجرد نشستن اظهار داشت كه سركار خان عمو خواب بودند حالا بيدار شدند و فورا به خدمت شما ميآيند اين شخص اسمش\r\n\r\n","description":"","footnote":"","page_name":" 219 ","page_number":253},
  {"content":"\r\n\r\nعلى اكبر خان است و پسر جليل الملك است كه فعلا بيگلربيگى خراسان است چندين سال پدر او در كلات حكومت داشته ، امسال بواسطه بلواى خراسان آصف الدوله مجبور شد او را بيگلربيگى شهر نموده و برادر او را كه محمد ابراهيم خان باشد بحكومت كلات فرستاد و اين جوان هم همراه عموى خود به كلات آمده و شرح حال او را ضمنا مينگاريم و بلافاصله جوانى ديگر بسن بيست و هيجده وارد شد خيلى بىادب و بىتربيت و با آنكه آن هر دو نفر وضع پريشانى حالت ما را ميديدند باز بناى پرسش و كاوش گذاشتند و از حالات ماها تحقيقات ميكردند بنده كه صرف سكوت كرده بودم آقا ميرزا آقا هم حرف نميزد فقط حاجى ميرزا حسن چند كلمه‌اى براى اسكات آنها از گرفتارى ماها بيان كرد و هنوز مشغول صحبت بودند كه حاكم وارد شد اين شخص تقريبا چهل الى چهل و پنج سال از عمرش گذشته ، با سيماى گشاده و خنده‌رو و قدش بسيار كوتاه است گونه‌اش سرخ علامت نجابت در سيمايش هويدا است آمد در مقابل ما نشست و ابتدا قدرى تعارف با ما كرد بعد متوجه حسن شد و با نهايت گرمى با او تعارف كرد خان هم حكم آصف الدوله را بدست او داد ، گرفت و خواند و با نهايت تعجب بماها نگاه ميكرد ، بنده از او سؤال كردم كه سبب تعجب سركار چيست ؟ جواب داد تعجبم از اين است كه در اين حكم شما را سيد نوشته‌اند حالا هرچه نگاه ميكنم شماها سيد نيستيد و آخوند هستيد ماها جواب داديم : يا عمدا يا سهوا حكم را غلط نوشته‌اند و ما هيچ كدام سيد نيستيم و اسامى و القاب خود را براى ايشان گفتيم در اين بين نهار آوردند دو سه كاسه آبگوشت و ماست و پنير و خيار و مربا و ترشى در سفره گذاشته بودند و نانهاى خانگى بسيار خوب حاضر كرده بودند ، برخواستيم و مشغول صرف نهار شديم خان حكمران هم مشغول كشيدن قليان شد تا آنكه ما از نهار فارغ شديم و بعد از نهار چون موقع خواب گذشته بود چاى خواستيم و بعد از صرف چاى براى گردش بباغ آمديم و خان حاكم با نهايت مهربانى با ما همراهى كرد و عرض و طول باغ را\r\n\r\n","description":"","footnote":"","page_name":" 220 ","page_number":254},
  {"content":"\r\n\r\nبما نشان داد ، بعد ما را برد به بالاى بام سربازخانه و بعضى كلمات ادا ميكرد كه حاصلش اين بود كه منتهى محل گردش و سير ما را بما نشان ميداد بعد از آن از بام پائين آمديم يك قطعه نمد آبدارى در وسط خيابان پهن كردند در آنجا نماز خوانديم دو نفر از اهل عمامه كلات يكى آخوند و ديگرى سيد بر ما وارد شدند حاكم آنها را معرفى كرد ، يكى آقا سيد حسين روضه‌خوان و ديگرى قاضى كلات بود اين قاضى در داخل كلات در همان « كبود گنبد » ساكن است روضه هم ميخواند ، عقد و نكاح و نوشتن قبالجات و اسناد شرعى راجع به اوست ، سوادى ندارد ولى بد آدمى نيست ، پدرش هم سالها قاضى كلات بوده در نزد حكومت احترامى دارد .\r\nسنش سى و پنج الى سى و هفت است ، يك نفر آخوند ديگر هم آنجا پيدا شد كه او را هم قاضى ميگويند اسمش ملا ابراهيم و ساكن « سينه » است سينه يكى از دهات و آباديهاى داخل كلات است تا « كبود گنبد » سه فرسخ مسافت دارد ، سنش ميانه پنجاه و پنج و شصت ، قدى كوتاه و ريش بلند دارد و از اجزاء حكومت است و براى حكومت كار مىكند و پشت هم مياندازد گاهى بمأموريت ميرود و الزامات حكومت را او مينويسد و در عالم خودش آدم زرنگى است ، يك نفر نظامى هم آمد آنجا نشست و با ما تعارف كرد . حكومت از او معرفى نمود كه سلطان سربازهاى ساخلو كلات است ، اين سربازها از فوج قزوين هستند و تمام آنچه مأمور كلات هستند يكصد نفر كه در آن حدود متفرق هستند و چند نفرشانرا در « دربند ارغوانشاه » ديديم چند نفر ديگرشان را هم همين جا در خدمت حاكم ديديم چاتمه هم زده بودند چند نفر هم در « دربند تفته » مأموريت دارند ، دو سه نفر هم در « دربند ينجه » و چند نفر در « خاكستر » مستخدم اداره پست و گمرك هستند ، ما بقى هم در دهات ديگر دروگرى و فعلگى ميكنند ؛ سلطان آنها آدم خوبى است و بما خيلى اظهار محبت كرد و دلدارى داد ، شخص ديگر پيدا شد با سيماى گشاده و حالت بشاشت ، هنوز\r\n\r\n","description":"","footnote":"","page_name":" 221 ","page_number":255},
  {"content":"\r\n\r\nوارد نشده بود كه حاكم با كمال برودت گفت حكيم‌باشى است و معلوم شد حاكم با او ميانه ندارد اين شخص هيكلى تنومند و قدى بلند دارد خيلى بشاش و خنده‌رو است كه خيلى حفظ صحت مىكند و مزاج خودش را پاكيزه محافظت مينمايد و لدى الورود با كمال بىاعتنائى به حاكم سلام كرده متوجه ما شد و خيلى گرم گرفت و اظهار محبت كرد و ميگفت من اينجا از تنهائى بجان رسيده‌ام خداوند شما را فرستاد كه من اينقدر تنها نباشم ، بنده هم به شوخى گفتم كاش هزار سال تنها مانده بودى و هرگز نديم و هم زبان پيدا نميكردى فورا خنده بسيار بلندى كرد كه حاكم از خنده او سر و صورت خود را برهم كشيد ، شخص ديگر كه حضور حاكم ميايستاد ولى خيلى فضولى ميكرد و معلوم بود نزد او احترامى دارد اينطور معرفى شد حاجى حبيب كه بيست سال است در كلات سمت پيشكارى دارد و لله خان حاكم بوده و با مرحوم عباسقلى خان تا آخر عمرش حاكم كلات بوده بعد از آن مرحوم جليل الملك پسر بزرگش حاكم شده و چند سال او حكومت داشته و در تمام ايام حكومت كلات پدر و پسر اين حاجى حبيب در كلات فراشباشى و پيشكار بوده امسال هم كه محمد ابراهيم خان بحكومت اينجا آمده حاجى حبيب را كه اطلاعات كامله از اين محل دارد همراه خود آورده است پسرى هم دارد غلامحسين نام كه تقريبا چهارده پانزده سال دارد او هم جزو نوكرهاى حكومت است و پدر و پسر هر دو بنا بمحرميت كه دارند در اندرون حاكم مراوده مينمايند ، شخص ديگر با لباس تركمانى خيلى تنومند و رشيد و قوى هيكل در جلو حاكم ايستاده و مشير و مشار حكومت است ، اين شخص محراب بيك قلعه بيگى كلات و كدخداى كبودگنبد و تقريبا نايب الحكومه كلات است سنش ميانه پنجاه و هفت و هشت است ولى خيلى خوش قيافه و تيزهوش و عياش به نظر ميآيد ، على الحساب اشخاص را كه شمرديم امروز ملاقات كرديم ، ولى فى الحقيقه اعيان و اركان كلات همين چند نفر هستند و\r\n\r\n","description":"","footnote":"","page_name":" 222 ","page_number":256},
  {"content":"\r\n\r\nاداره حكومت عرفيه و شرعيه از وجود آنها تشكيل يافته .\r\nحسن خان و سوارهايش در يك اطاق كه نزديك در باغ بود منزل كردند ما هم برحسب اراده حاكم آمديم جلو عمارت كه در آنجا يك حوض شكسته بىآبى بود و جنب آن را تختگاهى ساخته‌اند بالاى آن تختگاه را فرش انداخته بود در آنجا نماز خوانديم و با حاكم صحبت كرديم تا موقع شام خوردن رسيد ، شام آوردند و سفره چيدند ، شام ما عبارت بود از دو بشقاب چلو صدرى و دو سه دورى پلو برنج گرده كه در داخل كلات زراعت مىشود و دو كاسه قيمه دو كاسه دوغ ، خان حاكم محمد رضا خان و حسن خانرا هم بسر شام احضار كرد ، سيد حسين و قاضى سينه هم نشستند ، على اكبر خان برادرزاده حاكم و محمد على خان پسر حاكم هم حاضر شدند و شام صرف شد و قليان بعد از شام را هم كشيديم و حاضرين متفرق شدند حاكم هم باندرون رفتند ، نوبت خواب رسيد ، مشهدى محمد على آبدارباشى يكدست رختخواب آورد و ما سه نفر آن را تقسيم كرديم ، حاجى ميرزا حسن چون خيلى مقيد بود زير پايش نرم باشد دوشك را ربود ، آقا ميرزا آقا هم چون لباس غير از عباى نازكى نداشت لحاف را تصاحب نمود ، بنده چون عباى كلفت و لباده داشتم به متكا و چادرشب قناعت كردم و آنقدر خسته بوديم كه تا دراز كشيديم بخواب رفتيم ، على الطلوع از خواب برخاستيم ، نماز صبح را خوانديم و مشغول خواندن تعقيبات شديم و دو سه ورق قرآن خوانديم تا چاى حاضر شد با لقمة الصباح صرف كرديم ، خان حاكم هم از اندرون آمد و در اطاق دار الحكومه كه منزل ما هم همانجا بود جلوس فرمود و امروز را براى خاطر ما تعطيل كرده و فقط بصحبت داشتن با ما مشغول شد ما هم از اوضاع طهران و اخبار مهمه كه هرگز نشنيده بود برايش نقل ميكرديم تا آنكه منتهى ميشد بشرح گرفتارى خودمان ، در اين ضمن حسن خان آمد و از خان اجازه داد حسن خان نوشته‌اى از جيب خود درآورد تسليم خان نمود ، خان نوشته را گرفت\r\n\r\n","description":"","footnote":"","page_name":" 223 ","page_number":257},
  {"content":"\r\n\r\nمطالعه كرد و چهره‌اش برافروخته و تاريك شد ، معلوم بود خبر خوبى در آنجا ننوشته‌اند و اسباب مسرت خاطر خان نيست بالاخره بعد از سه چهار مرتبه مطالعه با كمال تغير حاجى حبيب را احضار كرد و مدتى محرمانه به او نجوى كرد حاجى حبيب برگشت و بخان اظهار داشت اينها شاهسون هستند و اينحرفها بخرجشان نميرود ، خان حاكم گفت منهم تابع ميل آنها نيستم و الان به جناب جليل الملك تلگراف ميكنم ، بعد به او يادآورى كردند كه تلگراف‌خانه بواسطه نداشتن مدير كار نميكند حاكم فورا كاغذى نوشت و يك نفر از سوارهاى كلاتى را احضار نمود و كاغذ را به او سپرد و از او قول گرفت كه يك شبانه‌روز برود و يك شبانه‌روز آنجا بماند و يك شبانه‌روز برگردد و او را فورا روانه كرد بعد از رفتن او حسن خان از مطلب مستحضر شد آمد در اطاق حاكم و كمال تشدد گفت ، تكليف ما را معلوم كنيد حاكم جواب داد شما بايد سه روز اينجا بمانيد تا جواب كاغذ من از شهر برسد حسن خان گفت : اولا من مجبور نيستم اينجا بمانيم سيورسات ما را چرا نميدهيد خان گفت چگونه نداده‌اند ؟ و حال آنكه خودم سفارش كرده‌ام بدهند ، حسن خان گفت ديشب جوبمالهاى ما نداده‌اند ، بيده نداده‌اند ، خان از حاجى حبيب سؤال كرد حاجى حبيب گفت در تمام كلات يكمن جو پيدا نميشود تقصير من چيست ؟\r\nمنكه نميتوانم جو بيافرينم ، حسن خان با نهايت تغير از اطاق خارج شد و بلافاصله يكنفر از سوارهايش را فرستاد كه آمد در اطاق تفنگ بدست گرفته ايستاد و با نهايت تغير گفت ، از اينجا قدمى برنميدارم تا آنكه امر ما را تمام كنيد و رفته رفته بر تغيير افزود و بناى فحاشى را گذاشت ، حاكم مجبور شد كه شرح مطلب را براى ما بيان كند حاصلش آنكه حسن خان حكمى از حضرت اشرف در دست دارد كه نوشته‌اند « پنجاه تومان قلق و خدمتانه به او داده شود » و من هرچه فكر ميكنم به من چه مدخليتى دارد كه اين وجه را بدهم و هرگز نخواهم داد ، منكه او را مأمور نكرده بودم\r\n\r\n","description":"","footnote":"","page_name":" 224 ","page_number":258},
  {"content":"\r\n\r\nكه شما را بياورد ، آميرزا آقا برخواسته از اطاق بيرون رفت و مدتى با حسن خان صحبت كرد و خيلى اصرار كرد كه شايد او را راضى كند كه نصفه بگيرد ولى حسن خان راضى نشد راستى ، فراموش كردم بنويسم كه وقتى كه در قلعه نو بوديم خيال كرديم كه مبلغى تقديم بحسن خان بدهيم و چون پول نداشتيم اينطور نقشه كشيديم كه بيست تومان بنده بدهم يعنى حواله به وكيل روزنامه ادب در خراسان بكنم و بيست تومان آقا ميرزا آقا حواله فرج اللّه بنمايد ده تومان هم حاجى ميرزا حسن حواله هركس كه سراغ دارد بكند و اين پنجاه تومان را خدمتانه به آنها بدهيم ولى امروز كه آصف الدوله قلق او را معين كرده كه از حاكم بيچاره كلات بگيرد ديگر ما از آن خيال منصرف شديم ، بارى آميرزا آقا برگشت و به حاكم گفت من هرچه با حسن خان صحبت كردم فايده نكرد مصلحت در اين است كه وجه را بدهيد ، حاجى حبيب هم آمد و بخان حاكم گفت اينها خيال دارند نگذارند نهار بياورند و ميخواهند هرزگى بكنند بهتر اين است شر آنها را كوتاه كنيم ، مختصرا بيچاره حاكم مجبور شد پنجاه تومان نقد به آنها داد و حواله كرد مشهدى محمد على آبدار كه تحويلدار هم بود وجوهات را شمرد و تسليم حسن خان كرد و نهار هم آوردند باز حسنخان را صدا كردند آمد و با ما نهار خورد و نهار براى سوارهايش هم بردند و بعد از نهار مرخصى گرفتند و ما هم با كمال ميل و محبت از آنها مشايعت كرديم و وعده داديم كه اگر به زودى مراجعت كنيم حقوق آنها را ادا كنيم آنها به طرف شهر روانه شدند و ما باطاق خودمان برگشتيم و هركدام در گوشه‌اى دراز كشيديم و به زودى خواب رفتيم ، چهار ساعت بغروب مانده از خواب برخواسته چاى خورديم و قليان كشيديم و رفتيم در صحن باغ زير درخت چنار نشستيم و همان اشخاص كه اسم آنها را نوشتيم با ما همراهى كردند و دور ما نشستند و چون وقايع ايام اسارت ما در كلات زياد است لهذا آنها را در يك فصل بخصوص ذكر مينمائيم و در يك فصل\r\n\r\n","description":"","footnote":"","page_name":" 225 ","page_number":259},
  {"content":"\r\n\r\nجغرافى كلات با اطلاعات لازمه مينگاريم و من خيلى براى تحصيل آن اطلاعات زحمت كشيدم باميد آنكه شايد يكوقتى به كار دولت و ملت بخورد ، ميتوانم بگويم اگر دولت مأمور مخصوص براى تحصيل اين گونه اطلاعات بكلات ميفرستاد به اندازه من زحمت نميكشيد و الان كه اين اوراق را تحرير مينمايم در كلات محبوس و از آزادى مأيوس ، ولى كمال خوشوقتى را دارم از اينكه هم كاغذ دارم و هم قلم و هم تا يكدرجه آزادم و ميتوانم اطلاعات خودم را تقديم هموطنان معظم بنمايم و از خداوند توفيق ميطلبم .\r\n\r\n","description":"","footnote":"","page_name":" 226 ","page_number":260},
  {"content":"\r\n\r\n\r\nفصل سيزدهم اوضاع داخلى ما در ايام حبس كلات\r\nاحوال ما و اوضاع كلات ما بر دو قسم است يكى امور مشابهه نوعيه و ديگر در حوادث مختلفه اتفاقيه .\r\nاما اوضاع نوعيه ما از اين قرار است كه همه روزه صبح از خواب برخواسته نماز خوانده و چائى خورده و تا ظهر در ميان باغ گردش كرده منتظر نهار بوده‌ايم و تا موقع نهار گاهى در محاكمات با حكومت شركت كرده‌ايم . گاهى توسط از مقصرين ميكرديم و گاهى تماشاى چوب زدن حكومت را مينموديم و شفاعت ميكرديم و گاهى از زردآلوهاى بسيار كريه باغ كه ميوه منحصر ما بود ميخورديم و فورا بعد از دو ساعت تب و لرز ميكرديم و گاهى از خوردن زردآلو خوددارى مينموده به حصه آنها قناعت ميكرديم و مقدارى مغز حصه [ هسته 
  ] ميخورديم و به دلدرد سختى مبتلا ميشديم و گاهى هم مشغول تحرير ميشديم ، اين بود كليات احوال ما قبل از نهار . اما بعد از نهار كه همه وقت تقريبا بيك ميزان بود و دو سه كاسه آبگوشت و ماست و پنير و دوغ و گاهى كباب كوفتنى سفره ما را تشكيل ميداد و شخص حاكم بعد از صرف نهار باندرون ميرفت و ميخوابيد ولى ما در همان اطاق دراز ميكشيديم و بعد از يكى دو ساعت خواب و استراحت برميخواستم و به زحمت زياد\r\n\r\n","description":"","footnote":"","page_name":" 227 ","page_number":261},
  {"content":"\r\n\r\nآبدار را صدا ميكرديم و سماور را آتش ميانداختيم و دو سه فنجان چاى ميخورديم و قدرى هم سورت هوا مىشكست آنوقت به طرف رودخانه روانه ميشديم و بگردش ميرفتيم و محل تفريح ما همان اطراف رودخانه بود كه گاه‌گاهى هم دو سه درخت پيدا ميشد و تا يكى دو ساعت از شب گذشته در رودخانه ميمانديم آنوقت به منزل برميگشتيم به قدر يك ساعت هم با حاكم مينشستيم و گاهى و گاهى هم عصرها شخص حاكم در گردش با ما همراهى ميكرد و بگردش ميآمد و در اوايل ، تفرج رفتن براى ما مشكل بود و اجازه مخصوص از حاكم لازم داشت و يكنفر قراول هم همراه ما ميآمد ولى رفته رفته بعد از سه چهار روز اين سخت‌گيرى موقوف شد و ما را ممانعت نميكردند و به اختيار خودمان ميرفتيم و ميآمديم حتى آنكه اغلب پيش از نهار هم از شدت گرما و بيكارى ميرفتيم اطراف رودخانه مينشستيم و براى صرف نهار بر ميگشتيم و حكومت چندان در ظاهر مانع نميشد ولى در باطن خيلى مراقبت ميكرد و نميگذاشت كسى با ما معاشرت كند ، چنان كه به تمام اشخاصيكه در ارك حكومتى مراوده داشتند تا يك اندازه سفارش كرده بودند و آنها هم مراقب بودند و درست حاضر نميشدند با ما صحبت كنند يا در خلوت بنشينند مگر دو نفر از آنها يكى حكيم‌باشى كلات كه واقعا آدم سالم ، سادهء پرحرفى بود و خيلى به كار ما مىخورد ، چرا كه اغلب ماها تب داشتيم و محتاج بوجود حكيم‌باشى بوديم او هم « گنه‌گنه » تجويز ميكرد و ميفرستاديم از اندرون خان حاكم ميگرفتيم و ميخورديم و گاهى با او ميرفتيم بگردش و خان حاكم چندان تسلطى بر حكيم‌باشى نداشت و نميتوانست او را ممانعت كند لهذا ناچار شد كه ما را ممانعت نمايد و شرحى مبسوط در مذمت اخلاق و شناعت حكيم باشى از براى ما نقل كرد و ضمنا بما حالى كرد كه به اين گونه مردم معاشرت كردن مناسب نيست شخص ديگر كه با همراهى ميكرد آخوند ملا ابراهيم سينه بود و او هم برحسب دستور العمل باطنى حاكم از ما مراقبت ميكرد .\r\n\r\n","description":"","footnote":"","page_name":" 228 ","page_number":262},
  {"content":"\r\n\r\nعلى اكبر خان برادرزاده حاكم هم خيلى با ما ميآويخت اما از بس بدفطرت و احمق بود معاشرت او براى ما بالاترين عذابها و سخت‌ترين شكنجه‌ها بود و ممكن نبود روزى بر ما بگذرد و از زخم زبان او جراحتى تازه برنداشته باشيم اگرچه من خيلى زود ملتفت حالت او شدم و صحبت داشتن با او را ترك كردم ولى حاجى ميرزا حسن را ول نميكرد و متصل با او مباحثه ميكرد و گاهى بمسائل شرعيه بر ميخوردند و حاجى ميرزا حسن را تكفير ميكرد اما با جناب آقا ميرزا آقا خصوصيت ميكرد و جهتش اين بود كه آقا ميرزا آقا از رشته تجارت با او حرف ميزد و از مال التجاره ايران تمجيدها ميكرد و براى او نقشه ميكشيد كه اگر فلان جنس را از خراسان باسلامبول بياورند در آنجا بفلان قيمت فروش ميرود و فلان قدر ليره در عوضش برميگردد آن بيچاره طماع هم باور ميكرد و بالاخره با آقا ميرزا آقا خيلى خصوصيت ميكرد و اميدوار بود كه به زودى آقا ميرزا آقا برود اسلامبول و او در مشهد بماند با يكديگر شركت نموده تجارت عمده باهم بكنند ، محمد عليخان پسر حاكم كارش منحصر به اين بود كه هر روز مقدارى باروت و چهارپاره از ذخيره دولتى كه در بالاخانه اطاق ما بود برميداشت و در وسط باغ يا اطراف رودخانه شكار گنجشك و بلدرچين مينمود و ضمنا مشق تيراندازى ميكرد . سيد حسين و ملا ابراهيم سينه كارچاق‌كن حاكم بودند و اينطرف و آنطرف ميرفتند و براى حاكم مداخل پيدا ميكردند .\r\nعصرهاى پنجشنبه هم مجلس روضه‌خوانى در دار الحكومه تشكيل ميشد و همين دو سه نفر سيد و آخوند ميآمدند و روضه ميخواندند يكى دو مرتبه هم بنده را باصرار واداشتند كه به منبر رفته موعظه كنم و روضه بخوانم اين بود كليات اعمال ما در كلات كه محتاج بنگارش جزئيات آن بواسطه تكرار نخواهم شد .\r\nاما حوادث واقعه و اخبار متفرقه كه در ايام توقيف ما در كلات پيش آمد\r\n\r\n","description":"","footnote":"","page_name":" 229 ","page_number":263},
  {"content":"\r\n\r\nهركدام كه قابل ذكر باشد در اينجا از روى يادداشت‌هاى خود مينگاريم .\r\nروز پنجم ورود ما در كلات دو نفر مأمور از طرف گمرك وارد كلات شدند يكى از آنها ميرزا فرج اللّه خان مفتش گمرك خراسان بود و ديگرى ميرزا هدايت اللّه نام رئيس گمرك و پست خاكستر و « خاكستر » يكى از سرحدات خراسان است كه به خاك روس منتهى مىشود در اين‌جا بىمناسب نميدانم كه مختصرى از وضع سرحدات خراسان را بنويسم و هرچند در صفحات تواريخ مفصلا ثبت است اما ضرر ندارد ما هم حاصل مطلب را بنويسيم .\r\nالبته همه ميدانند كه در جنگ اخير روس با ايران بواسطه جهالت پادشاه عصر و غرض و خسارت درباريان ، دولت ايران گرفتار شكست عظيم شد و دولت روس تا شهر تبريز تاخت « 1 » و عباس ميرزاى نايب السلطنه وليعهد را در آن معركه بمهلكه انداخت و با آنكه به حكم مرحوم آقا ميرزا سيد محمد مجاهد جمعى از افراد ملت باسم جهاد به سمت آذربايجان حركت نمودند و ابتدائا جلوه غريبى كردند ولى بواسطه نداشتن علم نظام شكست بسيار فاحش ديدند و ناچار از فرار شدند و بالاخره\r\n\r\n\r\n","description":"","footnote":"\r\n( 1 ) پاسكيويچ از طرف امپراطور روسيه دستور داشت كه در هر صورت قواى خود را از ارس بگذراند و به خاك آذربايجان وارد شود و راهى كه آذربايجان را به پايتخت اتصال ميدهد اشغال كند و پايتخت ايران را مورد تهديد نظامى قرار دهد . به همين منظور ژنرال آريستوف بعد از تصرف سردار آباد مامور شد كه مستقيما به طرف تبريز پيش برود . وليعهد دسته‌هاى متفرق سپاه خود را در خوى تمركز داد و حفظ تبريز را به آصف الدوله واگذاشت ، درين موقع پاسكيويچ مشغول تسخير نخجوان بود و اريستوف به طرف تبريز پيش ميرفت . وليعهد ، فتحعليخان رشتى را نزد پاسكيويچ فرستاد و از او تقاضا كرد كه از پيشروى به طرف تبريز جلوگيرى كند تا قرار مذاكره صلح داده شود ولى قبل از آنكه اين اقدام به نتيجه برسد دروازه‌هاى تبريز به روى اريستوف باز شد و آخرين اميد وليعهد بيأس گرديد . زيرا با تصرف تبريز خط ارتباط اردوى او با مراكز سوق الجيشى داخلى به كلى قطع شد و پاسكيويچ نيز از ارس گذشت و به تبريز رسيد و چون هنوز فتحعليشاه را در قبول شرايط صلح جديد مردد مىدانست امر به پيشروى سپاه داد و قسمتى از سپاه روس تا دهخوارقان پيش رفتند ، در آنجا عباس ميرزا كه خوى و سلماس را نيز از دست داده بود باردوى پاسكيويچ رسيد . م . . خ\r\n","page_name":" 230 ","page_number":264},
  {"content":"\r\n\r\nمصلحين خيرانديش ! ! يعنى دولت انگليس « 1 » و غيره واسطه در اصلاح شدند و عهدنامه گلستان را در آن عهد بستند و پشت ملت ايران را در آن روز شكستند بقسمى كه سالهاى دراز از زير بار آن معاهده بيرون نتواند آمد و ما براى استحضار خاطر عموم خوانندگان صورت آن عهدنامه را عينا در اين سفرنامه مينگاريم تا همه آقايان بدانند سابقين ما چه قسم مردمانى بوده‌اند كه براى يك مقصد بسيار محقرى و خيالى مهمل يك دولت بزرگرا اينطور ذليل و خار و يك ملت را تا اين درجه گرفتار نموده‌اند و عجب‌تر آنكه مغرضين هم بغرض اصلى خود نرسيدند و تقدير خداوندى بر تدابير جاهلانه آنها غالب آمد و بيچاره عباس ميرزا در انتظار سلطنت مرد و اين آرزو را بگور برد ولى صدمات ملت ايران بلكه فناى پولتيكى ايرانيان تا قيامت باقى مانده است .\r\n\r\nصورت عهدنامه تركمان‌چاى :\r\nاعليحضرت امپراطور اعظم كل ممالك روسيه با القابه و اعليحضرت شاهنشاه\r\n\r\n\r\n","description":"","footnote":"\r\n( 1 ) جنگهاى ايران و روسيه و عهدنامه‌هاى گلستان و تركمانچاى صفحات مذلت بارى از تاريخ ايران در دوره قاجاريه بشمار مىآيد . از دست رفتن سرزمينى زرخيز و پرجمعيت مانند قفقازيه جنوبى و گرجستان و ارمنستان هرچند كه از لحاظ ارضى و اقتصادى جبران‌ناپذير بود ، ليكن در برابر مقررات ديگر عهدنامه تركمانچاى از قبيل محدوديت ارضى ايران و سلب مالكيت ايران از درياى خزر و برقرار شدن حق قضاوت كنسولى ( كاپيتولاسيون قضايى ) درباره اتباع روسيه ، كه لطمه شديدى به استقلال سياسى و قضايى ايران وارد آورد ، قابل تحمل بود ، روسيه با عقد پيمان تركمانچاى نفوذ سياسى خود را در ايران برقرار ساخت و بايد اين حقيقت براى ملت ايران روشن گردد كه يكى از علل شكست ايران در جنگهاى قفقازيه و تسليم دربار ايران در برابر مطامع استعمارى روسيه سياست شوم استعمارى انگلستان بود كه همواره مصالح و منافع ملت ايران را فداى مطامع خويش مىكرد . در زمينه جنگهاى ايران و روس نيز سياست خائنانه انگليس كه در خفا با دولت تسارى روس براى تسلط بر ايران همداستان شده بود ، شاه و درباريان ساده‌لوح ايران را فريب داد و با وجود آنكه طبق پيمان با ايران متعهد و ملزم بود كه ايران را در برابر حملات دولت ثالث حمايت كند هنگام ضرورت از كمك و يارى چشم پوشيد و ايران را در برابر رقيب زورمندى مانند روسيه تسارى تنها گذاشت . صفحه 78 كتاب « ايران در دوره سلطنت قاجار »\r\n","page_name":" 231 ","page_number":265},
  {"content":"\r\n\r\nممالك ايران باوصافه على السويه اراده دارند كه بنوايب جنگى نهايتى بگذارند و بسبب همجواريت صلحى بىنفاق به عمل آرند ، لهذا امپراطور اعظم ، جناب ايوان بسكاويج جنرال انوتار را و پادشاه والاجاه ممالك ايران ، نواب نايب السلطنه عباس ميرزا را وكلاى مختار خود تعيين كردند و ايشان در محل تركمان‌چاى اعتبار نامه‌هاى خود را بهم سپردند و فصول آتيه را تعيين و قرارداد كردند :\r\nفصل اول - بعد اليوم ما بين اعليحضرت امپراطور كل ممالك روسيه و اعليحضرت پادشاه ممالك ايران و وليعهدان آن و اخلاف و ممالك و رعاياى ايشان مصالحه مودت و وفاق كامل ابدالاباد واقع خواهد بود .\r\nفصل دوم - از تاريخ حال هر دو پادشاه با اجلال عهدنامه واقعه در محال گلستان « 1 » قراباغ را متروك و اين عهدنامه جديده و ميمون را با عهود و شروط مسلوك داشته‌اند .\r\n\r\n\r\n","description":"","footnote":"\r\n( 1 ) سرگوراوزلى مساعى جميله خود را به كار برده و در دوازده ماه اكتبر 1813 يك معاهدهء صلح بامضا رسيد ، شرائط اين معاهده براى ايرانيان شوم و مصيبت‌آور بود . ايران دربند ، باكو شيروان ، شكى ، قراباغ و قسمتى از طالش را بروسيه واگذار كرده و از تمامى ادعاى خود در گرجستان ، داغستان ، مين‌گرليا ، ايمريشيا و ابخاسيا صرف نظر نمود . همچنين ايران بطور غيرمستقيم قبول نمود كه در درياى خزر نيروى دريائى نداشته باشد « وقتى كه دربارهء اين ماده در تهران مذاكره ميشد حاجى ميرزا آقاسى كه بعدها وزير محمد شاه شد اين مطلب را خلاصه كرده چنين فرياد كرد ( ما از آب شور چه ميخواهيم ! ) اين معاهده در ضميمه 5 . كتاب ( معاهدات اچىسون ) ذكر شده است » . روسيه در عوض ظاهرا خود را مكلف به اين دانست كه عباس ميرزا را براى بدست آوردن تاج و تخت كومك نمايد و بدين‌سان وليعهد براى منافع شخصى خود تمام سرزمين‌هاى مورد بحث را بروسيه واگذار نمود . دولت مزبور هم بواسطه حمله و تاخت و تاز ناپلئون نميتوانست به اين لشگركشىها ادامه دهد و شايد به كمتر از اين هم حاضر بود قبول كند . ايران از پيش خود اميدوار بود كه بوسيله افسران انگليسى موقعيت خود را مستحكم نموده و بار ديگر بجنگ بپردازد و بخت خود را بيازمايد .\r\nبعبارت ديگر اين صلح موقتى بود و نه تسويهء حساب آخرين .\r\n« تاريخ ايران تأليف سرپرسى سايكس »\r\n","page_name":" 232 ","page_number":266},
  {"content":"\r\n\r\nفصل سوم - پادشاه ممالك ايران از جانب خود و وليعهد آن كل الكاى نخجوان دايره آن را خواه اينطرف رود ارس خواه آنطرف ، بدولت روسيه واگذار مىكند و تعهد مينمايد كه بعد از امضاى اين عهدنامه ، در مدت شش ماه همه دفتر و دستور العمل كه متعلق باداره اين دو ولايت باشد به تصرف امراى روسيه بدهد .\r\nفصل چهارم - در باب سرحد دولتين ايران و روس بدينموجب خط وضع شده از نقطه سرحد ممالك عثمانى كه در خط مستقيم بقله كوه آغرى كوچك اقرب است ابتدا كرده و از آنجا تا بسرچشمه رودخانه قراسوى پائين كه از سراشيب جنوبى آغرى كوچك جاريست فرود آمده بمتابعت مجرى اين رودخانه تا بالتقاى آن برود ارس در مقابل شرور ممتد مىشود ، چون اين خط باينجا رسيد . بمتابعت مجرى ارس تا بقلعه عباس‌آباد مىآيد و در دور تعميرات و آبينه خارجه آن‌كه در كنار راست « ارس » واقع است نيصف قطرى به قدر نيم فرسخ رسم مىشود و با اين نصف قطر در همه اطراف امتداد مىيابد ، همه اراضى و عرضه‌اى كه در اين نصف قطر محاط و محدود مىشود با الانفراد تعلق بروسيه خواهد داشت و در مدت دو ماه مشخص خواهد شد و بعد از آن ، از جائى كه طرف شرقى اين نصف قطر متصل بارس مىشود خط سرحد شروع و متابعت مجراى ارس مىكند تا بمعبر « يدى بلوك » و از آنجا خاك ايران به طول مجرى [ مجرا 
  ] ارس امتداد مىيابد تا بفاصله و مسافت سه فرسخ بعد از وصل اين نقطه خط سرحد باستقامت از صحراى مغان ميگذرد تا بمجرى رودخانه « بالهارود » به محلى كه در سه فرسخى واقع است ما بين‌تر از ملتقاى دو رودخانه كوچك موسوم « بآدينه بازار » و « سارى قمش » و از اينجا اين خط بكنار جيب بالهارود تا بملتقاى رودخانه مذكور صعود كرده به طول كنار راست رودخانه آدينه بازار شرقى تا بمنبع رودخانه و از آنجا تا باوج بلنديهاى باجگير امتداد مىيابد ، بنوعى كه هم آبهائيكه جارى ببحر خزر مىشود متعلق بروسيه خواهد بود ، و همه آبهائيكه\r\n\r\n","description":"","footnote":"","page_name":" 233 ","page_number":267},
  {"content":"\r\n\r\nسراشيب و مجرى آنها بجانب ايران است تعلق بايران خواهد داشت ، چون سرحد دو مملكت اينجا بواسطه قلل جبال تعيين مىيابد ، لهذا قرارداد شد كه پشتهائيكه از اين كوهها به سمت بحر خزر است بروسيه و طرف ديگر آن بايران متعلق است ، از قلهء بلنديهاى « جگير » خط سرحد تا بقله « كمرقوئى » بمتابعت كوههائى ميرود كه طالش را از محال ارس منفصل مىكند ، چون قلل جبال از جانبين مجراى مياه را فرق ميدهند لهذا در اينجا نيز خط سرحد را همان قسم تعيين مىكند كه در فوق درباب مسافت واقعه ما بين « آدينه بازار » و « قلل جگير » گفته شد ، بعد از آن خط سرحد از قله « كمرقوئى » ببلندى كوههائيكه محال « زوند » را از محال ارس فرق ميدهد متابعت مىكند تا بسرحد محال « ولكيج » همواره برطبق همان ضابطه دو در باب مجراى « مياه » معين شد ، محال زوند به غير از آن « حصه » كه در سمت مخالف قلل جبال مذكوره واقع است از اين قرار حصه روسيه خواهد بود از ابتداى سرحد محال « ولكيج » خط سرحد دو دولت بقلل جبال « كلوپوقى » و سلسله كوههاى عظيم كه از « ولكيج » ميگذرد متابعت مىكند تا بمنبع شمالى رودخانه موسوم به « آستارا » پيوسته بملاحظه همان ضابطه در باب مجراى مياه و از آنجا خط سرحد متابعت مجراى اين رودخانه خواهد كرد تا بملتقاى دهنه آن بحر خزر و خط سرحد را كه بعد از اين متصرفات روسيه و ايران را از هم فرق خواهد كرد و ميل خواهد نمود .\r\nفصل پنجم - اعليحضرت پادشاه ممالك ايران از جانب خود و وليعهدان تمامى الكاد اراضى و جزاير و جميع قبايل خيمه‌نشين و خانه‌دار را كه در ميانه خط حدود معينه و قلل برف‌دار كوه قفقاز و در درياى خزر است الى الابد متعلق به دولت روسيه ميداند .\r\nفصل ششم - اعليحضرت پادشاه ممالك ايران بتلافى خسارف دولت و رعيت روسيه مبلغ ده كرور نقد كه عبارت از بيست بليان مناط سفيد روسى است قرار\r\n\r\n","description":"","footnote":"","page_name":" 234 ","page_number":268},
  {"content":"\r\n\r\nداد و موعد درماين وصول اين وجه در قرارداد عليحده كه لفظ بلفظ گويا در اين عهدنامه مندرج است معين خواهد شد .\r\nفصل هفتم - چون پادشاه ممالك ايران نواب عباس ميرزا را وليعهد دولت قرار داده امپراطور روسيه نيز تصديق بر اين مطلب نموده تعهد كرد كه نواب معزى اليه را از تاريخ جلوس بر تخت شاهى ، پادشاه باالاستحقاق آن ملك داند .\r\nفصل هشتم - كشتيهاى تجارت دولتين روس و ايران از هر دو طرف اجازه دارند كه در بحر خزر و طول سواحل آن بطريق سابق سير كرده بكناره‌هاى آن فرود آيند و در حالت شكست كشتى از هر دو طرف امداد و اعانت خواهد شد ، در باب سفاين حربيه كه علمهاى عسكريه روسيه دارند مثل سابق اذن تردد در بحر خزر دارند و به غير از دولت روس دولتهاى ديگر آن اذن را ندارند .\r\nفصل نهم - وكلا و سفراى طرفين اعم از متوقفين و عابرين بايد از دو طرف مورد كمال اعزار و احترام گردند و در اين باب دستور العملى مخصوص از طرفين مرعى و ملحوظ گردد .\r\nفصل دهم - در باب امر تجارت هر دو پادشاه والاجاه موافق معاهده جداگانه كه به اين عهدنامه ملحق ميگردد تصديق نمودند و اعليحضرت پادشاه ممالك ايران در باب كونسلها و حاميان تجارتى كه از دولت روس كما فى السابق در هر جا كه مصلحت دولت اقتضا كند معين شود و تعهد مىكند كه اين كونسلها و حاميان را كه زياده از ده نفر اتباع نخواهند داشت حمايت و احترام نمايند ، امپراطور روسيه نيز در باب كونسلها و حاميان تجارت ايران وعده مىكند كه به همين نحو مساوات منظور دارد و هرگاه از دولت ايران محققا شكايتى از كونسلها و حاميان تجارت روس واقع شود وكيل يا كارگذار دولت روس كه در دربار دولت ايران متوقف است و اختيار\r\n\r\n","description":"","footnote":"","page_name":" 235 ","page_number":269},
  {"content":"\r\n\r\nكونسلها و حاميان تجارت با اوست ، اذن دارد كه امر مزبور را بعنوان جاريه به ديگرى رجوع نمايد .\r\nفصل يازدهم - همه امور و ادعاى طرفين كه نسبت جنگ بتأخير افتاده بعد از انعقاد مصالحه موافق عدالت باتمام خواهد رسيد و مطالباتيكه رعاياى جانبين از يكديگر يا از خزانه داشته باشند بتعجيل و تكميل وصول‌پذير خواهد شد .\r\nفصل دوازدهم - دولتين بملتين معادتين با الاشتراك در منفعت تبعه جانبين قرارداد مىكند [ ميكنند 
  ] كه براى آنهائيكه ما بين خود بسياق واحد در دو جانب رود ارس املاك دارند موعدى سه ساله مقرر نمايند تا بآزادى در بيع و معاوضه آنها قدرت داشته باشند لاكن [ لكن 
  ] امپراطور ممالك روسيه از منفعت اين قرارداد در همه آن مقدارى كه به او متعلق و واگذار مىشود سردار سابق ايروان حسين خان و برادر او حسن خان و حاكم سابق نخجوان كريم خان مستثنى مىسازد .\r\nفصل سيزدهم - اسرائى كه در جنگ آخر و قبل از آن و تبعه كه از هر مدت باسيرى افتاده‌اند از هر دو طرف قرار داده شد كه در مدت چهار ماه با اخراجات راه بعباس آباد فرستاده شوند كه وكلاى طرفين كه در آنجا مأمور باينكار ميباشند آنها را گرفته باوطان خود برسانند و هرگاه در مدت مذكوره تعويقى واقع شود هر وقت از هرطرف مطالبه كنند يا اسرا خود استدعا نمايند بلا مضايقه رد كرده آيد .\r\nفصل چهاردهم - از دو طرف قرين الشرف تعهد مىشود كه رعاياى جانبين اعم از فرارى يا غير فرارى كه در حالت جنگ و قبل از آن بمملكت طرفين رفته‌اند يا بعد از اين بروند در صورتى كه وجود ايشان منشأ ضرر و فسادى نباشد مطالبه نشود و لاكن اشخاص صاحب رتبه و شأن اعم از حكام و خوانين يا رؤسا و ملاهاى بزرگ و غير آن را كه وجود ايشان در ممالك دو طرف بسبب مكاتبات و مخابرات خفيه منشأ ضرر و مرارتست ، در ممالك طرفين نگاه ندارند و از حدود معينه در فصل\r\n\r\n","description":"","footnote":"","page_name":" 236 ","page_number":270},
  {"content":"\r\n\r\nچهاردهم اخراج سازند .\r\nفصل پانزدهم - اعليحضرت پادشاه ممالك ايران بايد از تقصير اهالى آذربايجان از خاصه و عامه كه در مدت جنگ و تصرف عساكر روسيه در ولايات استردادى كه مباشر خيانتى شده‌اند درگذرند و هريك خواسته باشند با عيال از آنولايت بيرون روند تا مدت يكسال بايشان مهلت داده شود كه اموال و اثقال خود را يا بيع يا نقل بمملكت روسيه نمايند و احدى از حكام بهيچوجه متعرض خسارت آنها نشود و در باب بيع املاك پنجساله مهلتى داده شود هرگاه در مدت يكسال مذكوره از احدى خيانتى تازه بظهور رسد داخل در عفو گذشت نيستند .\r\nفصل شانزدهم - بعد از امضاى اين عهدنامه ميمونه فى الفور وكلاى مختار جانبين دستور العملهاى لازمه بحدود روانه سازند كه به ترك خصومت و تعدى پردازند اين مصالحه نامچه در دو نسخه بيك مضمون ترتيب يافته و بدستخط و وكلاى طرفين رسيد و ما بين ايشان مبادله گرديده است ، بايد امضاى آن بتصديق دو پادشاه ذيجاه در مدت چهار ماه و اگر ممكن شود زودتر ما بين وكلاى مختار ايشان مبادله شود تحريرا در قريه تركمان‌چاى بتاريخ دهم شهر قيورال سنه يكهزار و هشتصد و بيست و هشت مسيحيه كه عبارت است از پنجم شهر شعبان المعظم سنه يكهزار و دويست و چهل و سه هجرى ، بملاحظه و تصديق نواب نايب السلطنه رسيد . بامضاى وزير امور دول خارجه ميرزا ابو الحسن خان رسيد .\r\n\r\nفصول عهدنامه تجارت :\r\nبدانكه اين عهدنامه ميمونه نيز مشعر بر فصول تسعه و تفصيل فصول از اين قرار است كه بعينه ايراد ميگردد :\r\nفصل اول - چون دولتين عليين معاهدتين تمنا دارند كه اتباع خود را از جمله\r\n\r\n","description":"","footnote":"","page_name":" 237 ","page_number":271},
  {"content":"\r\n\r\nمنافع و فوايدى كه از آزادى در تجارت حاصل مىشود بهره‌مند دارند ، لهذا به اين تفصيل قرارداد كردند كه رعايا و اتباع روس كه تذكره متعارفه در دست داشته باشند در همه ممالك ايران مىتوانند تجارت كنند و كذالك به مالك مجاوره دولت مذكوره مىتوانند رفت و به همين نسبت اهالى ايران امتعه خود را از درياى خزر يا از راه خشكى سرحد دولتين روس و ايران بمملكت روس مىتوانند برد و معاوضه و بيع نمود و خريد كرده متاع ديگر بيرون برده و از هرگونه حقوق و امتيازاتى كه در ممالك اعليحضرت امپراطورى باتباع كاملة الوداد و دولتهاى اروپا داده مىشود بهره‌مند خواهند شد ، در حالتى كه يكى از اتباع دولت روس در مملكت ايران وفات يابد اموال منتقله او چون متعلق بدولت روس است بدون قصور باقوام يا شركاى او تسليم خواهد شد كه به اختيار تمام بنحويكه شايسته دانند معامله نمايند و در صورتى كه اقوام و شركاى او موجود نباشند اختيار ضبط و كفالت همين اموال به وكيل يا كارگذار كونسلهاى روسيه واگذار مىشود و بدون اينكه هيچ گونه ممانعتى از جانب حكام ولايات ظاهر شود .\r\nفصل دوم - وبروات و ضمانت‌نامه‌ها و ديگر عهدها كه براى امور تجارت خود ما بين اهالى جانبين مكتوبها ميگذرد نزد كونسل روسيه و حاكم ولايت ثبت مىشود تا اينكه هنگام منازعه بين الطرفين براى قطع دعوى برطبق عدالت تحقيقات لازمه بتوانند كرد ، اگر يكى از طرفين خواهد بدون اينكه بنحو مذكور فوق تمسكات محرره و متصدقه كه لايق قبول هر محكمه عدالت است در دست داشته باشد از ديگرى ادعائى نمايد و جز اقامه شهود دليلى ديگر نياورد اين قبيل ادعاها و اينكه مدعى عليه خود تصديق بحقيقت آن بنمايد پذيرفته نخواهد شد همه معاملات منعقده كه به صورت مذكوره ما بين اهالى جانبين واقع شده باشد با دقت تمام مرعى و ملحوظ شد هرگونه مجانبت كه در انجام آن بظهور رسد و باعث ضرر يكى از\r\n\r\n","description":"","footnote":"","page_name":" 238 ","page_number":272},
  {"content":"\r\n\r\nطرفين گردد ، مورث تلافى خسارت متناسبه از طرف ديگر خواهد شد و در صورتى كه يكى از تجار روس در ايران مفلس و ورشكست شود حق بارباب طلب از امتعه و اموال او داده مىشود ، اما اگر وكيل يا كارگذار يا كونسل استعلام نمايد كه مفلس مذكور مال الصرف كه به كار استرضاى همان ارباب طلب بيايد در ولايت روسيه گذاشته است يا نه ، براى تحقيق كردن اين مطلب مساعى جميله خود را مضايقه نخواهند داشت ، اين قرارداد كه در اين فصل معين گشته همچنين درباره اهالى ايران كه در ولايت روس توافق قوانين ملكيه تجارت ميكنند مرعى خواهد شد .\r\nفصل سوم - براى اينكه بتجارت تبعه جانبين منافعى را كه علت غائى مشروط سابقه الذكر گشته‌اند محقق و مستحكم نمايند قرارداد شد كه از هرگونه متاعى كه بتوسط تبعه روس بايران آورده يا از اين مملكت بيرون برده شود و كذالك از امتعه محصوله ايران كه بتوسط تبعه اندولت كه بدرياى خزر يا از راه خشكى سرحد دولتين روس و ايران بولايات روس برده مىشود و همچنين از امتعه روس كه به رعاياى ايران با همان راهها بيرون مىبرند كما فى السابق در وقت بيرون رفتن و داخل شدن هر دو يك دفعه پنج صد گمرك گرفته مىشود و بعد از آن هيچگونه گمرك ديگر از ايشان مطالبه نخواهد شد و اگر دولت روس لازم داند كه قانون تازه در گمرك و تعرفه‌هاى مجدد قرارداد كند متعهد مىشود كه در اين حالت نيز گمرك مزبور را كه پنج درصد است اضافه ننمايند .\r\nفصل چهارم - اگر دولت روس با ايران يا دولت ديگر در جنگ باشد تبعه جانبين ممنوع نخواهد شد از اينكه با امتعه خود از خاك دولتين علييين معاهدتين عبور كرده به مالك دولت مزبوره بروند .\r\nفصل پنجم - چون موافق عادتيكه در ايران موجود است براى اهالى بيگانه مشكل است كه خانه و انبار و مكان مخصوص براى وضع خود به اجاره پيدا\r\n\r\n","description":"","footnote":"","page_name":" 239 ","page_number":273},
  {"content":"\r\n\r\nكنند ، لهذا بتبعه روس اذن داده مىشود كه خانه براى سكنا [ سكنى 
  ] و انبار و مكان براى وضع امتعه تجارت هم اجاره نمايند و هم بملكيت تحصيل كنند و متعلقان دولت ايران به آن خانه‌ها و مكانها و انبارها عنفا داخل نميتوانند شد لاكن در وقت ضرورت از وكيل يا كارگذار و يا كونسل روسيه استرخاص مىتوانند نمود كه ايشان صاحبمنصب يا ترجمان تعيين كنند كه در وقت ملاحظه خانه يا امتعه حضور داشته باشد .\r\nفصل ششم - چون وكيل و كارگذار دولت امپراطورى و صاحب منصبان ماموره ايشان و كونسلها و ترجمانها در ايران امتعه كه به كار ملبوس ايشان بيايد و اكثر اشياء خاصه بمصارف ايشان تعيين شده بياورد و كذالك اين امتيازات بتمامه درباره وكيل و كارگذار دولت ايران كه مقيم دربار دولت روس باشند مرعى و ملحوظ خواهد شد و كسانى كه از اهل ايران براى خدمت ايلچى يا وكيل يا كونسل‌ها و حاميان تجارت روس لازم است مادامى كه نزد ايشان باشند مانند تبعه روس از حمايت ايشان بهره‌مند خواهد بود و لاكن [ لكن 
  ] اگر شخصى از آنها مرتكب بجرمى شود كه موافق بقوانين ملكيه مستحق تنبيه باشد در آن صورت وزير دولت ايران يا حاكم و در جائى كه آنها نباشند بزرگ ولايت مجرم را بيواسطه از ايلچى با وكيل يا كونسل در نزد هركدام باشد مطالبه مىكند تا اجراى عدالت شود و اگر اين مطالب مبنى باشد بر دلايلى كه جرم و تقصير متهم را ثابت كنند ايلچى يا كونسل يا وكيل در دادن او مضايقه نخواهند كرد .\r\nفصل هفتم - همه ادعاها و امور متنازع فيها كه ما بين تبعه روسيه باشد باالانحصار بملاحظه و قطع و فصل وكيل يا كونسلهاى اعليحضرت امپراطورى برطبق قوانين و عادت دولت روسيه مرجوع مىشود و همچنين است منازعات و ادعائيكه ما بين روس و تبعه دولت ديگر اتفاق بيفتد در حالتى كه طرفين با آن راضى شوند و منازعات و ادعائيكه ما بين تبعه روس و ايران واقع شود\r\n\r\n","description":"","footnote":"","page_name":" 240 ","page_number":274},
  {"content":"\r\n\r\nديوان حاكم شرع و يا حاكم عرف معزول و محول ميگردد و ملحوظ و طى نميشود مگر در حضور ترجمان وكيل يا كونسلها ، چون اين گونه ادعاها كه يك دفعه موافق قانون طى شده باشد دوباره استعلام نميتواند شد ، هرگاه اوضاع نوعى باشد كه اقتضاى تحقيق و ملاحظه ثانى كند بدون اينكه وكيل يا كارگذار يا كونسل روسيه را سابقا از آن اخبار شود ملاحظه نميتواند شد و در اينحالت آن امر استعلام و محكوم عليه نميتواند گرديد مگر در دفترخانه اعظم پادشاهى كه در تبريز يا طهران باشد ، كذالك در حضور يكنفر ترجمان وكيل يا كونسل روسيه .\r\nفصل هشتم - كار قتل و امثال آن گناههاى بزرگ كه در ميان خود رعاياى روسيه واقع شود تحقيق و قطع و فصل آن مطلق در اختيار ايلچى يا وكيل يا كونسل روسيه خواهد بود بر وفق قوانين شرعيه كه ايشان در باب اهل ملت خود داده شده است ، اگر يكى از تبعه روسيه بدعوى جرمى مستلزم السياسيه با ديگران متهم باشد بهيچوجه او را تعاقب و اذيت نبايد كرد مگر در صورتى كه شراكت او بجرم ثابت و مدلل شود و در اين حالت نيز مانند حالتى كه يكى از تبعه روسيه بنفسه بجرمى متهم ميشد حكام ولايت نميتوانند كه بتشخيص حكم جرم پردازند مگر در حضور گماشته از طرف وكيل يا كونسل روسيه ، اگر در اماكن صدور جرم از كونسلها يا وكيل كسى نباشد حكام ولايت مجرم را به به جائى كه كونسل يا صاحب منصبى از دايره وكالت روسيه در آنجا باشد روانه مىكند و استشهادنامه كه در باب برائت و شغل ذمه متهم بواسطه حاكم و مفتى آن مكان از روى صداقت مرتب و به مهر ايشان رسيده باشد و به اين كيفيت عملى كه حكم جرم خواهد شد فرستاده شود اين گونه استشهادنامه‌ها بسند معتبر و مقبول ادعا خواهد شد مگر اينكه متهم عدم صحت آن را علانيه ثابت نمايد و در صورتى كه متهم چنان كه بايد ملتزم گشته فتوى صريح حاصل شود مجرم را به وكيل يا كونسل روسيه تسليم مىسازد كه براى اجراى\r\n\r\n","description":"","footnote":"","page_name":" 241 ","page_number":275},
  {"content":"\r\n\r\nسياستى كه در قوانين مقرر است بمملكت روسيه بفرستد .\r\nفصل نهم - دولتين عليين معاهدتين ، اهتمام تمام در باب رعايت و اجراى شروط اين معاهده خواهند داشت ، حكام ولايات و ديوان بيكيان و ساير رؤساى طرفين بيم از مؤاخذه شديده داشته باشند در هيچ حالت تخلف و تجاوز نخواهند كرد بل در حالتى كه تكرار تخلف چنان كه بايد محقق شود موجب معزولى ايشان خواهد بود خلاصه ما وكلاى مختار اعليحضرت امپراطور كل ممالك روسيه و اعليحضرت پادشاه ممالك ايران كه در ذيل دستخط نوشته‌ايم شروطى را كه در اين معاهده مندرج است از نتايج فصل دهم عهدنامه است كه همان روز تركمان‌چاى اختتام يافته است چندان اعتبار و قوه خواهد داشت كه گويا لفظ به لفظ در خود عهدنامه مرقوم و مصدق گشته است ، منتظم و مقرر داشتم ، لهذا اين معاهده جداگانه كه مشتمل بر دو نسخه است بتوسط ما دستخط گذاشته ، به مهر ما رسيد ، و مبادله شد . تحريرا در قريه تركمان‌چاى بتاريخ دهم شهر فيورال سنه يكهزار و بيست و هشت مسيحيه « 1 » كه عبارت از پنجم شهر شعبان المعظم سنه يكهزار و دويست و چهل و سه هجريه . « 2 »\r\n\r\n\r\n","description":"","footnote":"\r\n( 1 ) دهم فوريه سال 1828 صحيح است م . خ .\r\n( 2 ) امضاى معاهده تجارتى تركمانچاى صدمهء زيادى بتجارت ايران وارد آورد و عوايد گمركى ايران را فوق العاده تقليل داد . در حقيقت معاهده تجارتى تركمانچاى براى مدت يكقرن تمام پايه و اساس روابط دولت ايران با دول بيگانه قرار گرفت . در طى اين قرن دولت ايران استقلال قضائى خود را از دست داد و دول خارجى با ما مانند دولت ضعيف و مغلوبى معامله كردند . امضاى معاهدهء تجارتى تركمانچاى آغاز دوره‌اى را در تاريخ ايران نشان ميدهد كه ما اين دوره را دوران معاهدات تحميلى و يكجانبه ميناميم .\r\nدولت ايران قبل از انعقاد معاهدات گلستان و تركمان‌چاى از مال التجاره‌هاى وارده حقى دريافت نميكرد و فقط دو نوع ماليات يكى باسم دروازه‌بانى در موقع ورود اجناس بشهرها و ديگرى باسم عوارض راه‌دارى در سر راه و گذر پلها از مال التجاره‌ها گرفته ميشد . اين عوارض بدون تشخيص مبدأ و مقصد مال التجاره از اجناس وارداتى و صادراتى و ترانزيتى وصول ميشد و منبع -\r\n","page_name":" 242 ","page_number":276},
  {"content":"\r\n\r\nبعد از اين معاهده شهرهاى مزبوره رسما در تصرف دولت روس مستقر گرديد و على الظاهر ديگر ميان روس و ايران جنگ بلكه كدورت هم واقع نشد ولى دولت روس همواره متوجه بعضى از نقاط ايران بود و آنها را بملاحظات پولتيكى لازم داشت و همت بر تصرف آنها ميگماشت مخصوصا بعد از آنكه\r\n\r\n\r\n","description":"","footnote":"\r\n- عايدى بزرگى را تشكيل ميداد . مطابق اين اصل عوارض سنگين فوق العاده از مال التجاره‌هائى كه بنواحى دوردست ارسال ميشد دريافت ميگرديد . وجود اين عوارض داخلى و هزينهء بسيار گران حمل و نقل از علل عمده‌اى بود كه از رقابت مال التجاره‌هاى روس در جنوب و اجناس انگليسى در شمال ايران جلوگيرى ميكرد .\r\nاين امتيازى كه دولت ايران با عقد قرارداد مخصوصى نسبت بتجارت اتباع روس قائل شد لطمهء زيادى بموقعيت تجارتى انگلستان وارد ساخت ولى طولى نكشيد كه دولت انگلستان نيز همان امتيازات را نسبت بتجارت اتباع خود در سال 1252 ( 1826 ) با فرمان محمد شاه بدست آورد .\r\nپس از دولت انگلستان دولتهاى خارجى ذينفع در تجارت ايران بتدريج امتيازاتى شبيه بامتيازات تجارى دول روس و انگليس در ايران تحصيل كردند .\r\nبا برقرارى رژيم گمركى عايداتى كه دولت ايران بابت عوارض از مال التجاره‌هاى وارده و صادره دريافت ميكرد از ميان رفت و عوايد پنج درصد دريافتى از واردات و صادرات بمراتب كمتر از عايدات عوارض داخلى بود كه در سابق دريافت ميشد .\r\nدولت روسيه از مال التجاره‌هاى ايرانى كه بنواحى ماوراى بحر خزر بخارا و تركستان روس فرستاده ميشد پنج درصد عوارض گمركى دريافت ، ولى از مال التجاره‌هاى به مقصد روسيه اروپا 5 ر 2 علاوه بر پنج درصد دريافت ميكرد .\r\nدولت روسيه براى رقابت و ممانعت از داير بردن راه ترانزيت طرابوزان به تمام وسايل متشبث شد . به همين منظور امتيازات مخصوصى بمال التجاره‌هائى كه به بنادر درياى سياه ميرسيد قائل شد و راههاى شوسه بداخلهء كشور ايجاد كرد . و حتى بعدها مال التجاره‌هاى ايران كه از طريق عشق‌آباد يا ساير ايستگاههاى ماوراء خزر به مقصد اروپا حمل ميشد بدون عوارض گمركى بطور ترانزيت قبول ميكرد .\r\nدولت روسيه با اتخاذ اين تدابير ، تمام تجارت ترانزيت را كه سابقا از طريق آسياى صغير به عمل ميآمد به طرف روسيه جلب كرد و در نتيجه تمام تجارت شمال ايران از اواسط قرن نوزدهم در اختيار و توسط كامل دولت روسيه درآمد و مقدرات تجار ايرانى در تحت ارادهء زمامداران روس قرار گرفت . چنان كه اولياى دولت روسيه بعدها اشكالات و اختلافات زيادى در تجارت ايران ايجاد كردند .\r\n« م . خ »\r\n","page_name":" 243 ","page_number":277},
  {"content":"\r\n\r\nشهر عشق‌آباد را بنا نمود و يكى از شهرهاى بسيار معتبر ، خوش اسلوب آسيا شد دولت روس متوجه اتصال آنشهر با راه‌آهن خود بتركستان شد و خط آهن هم احداث نمود و از اينطرف براى امتداد و وصل آن خط بسواحل بحر خزر ناچار شد كه اراضى فيروزه را از ايران بگيرد و تازه شهرى بنا كند ، داشتن اين مستملكات در اين خطوط او را از وجود سيصد هزار خانوار تركمان كه در صحراى اتك و اترك و اطراف رود گرگان فيما بين « استرآباد » و « گنبد قابوس » تا حدود بجنورد و خراسان و اطراف قوچان مسكن دارند ، دائما در زحمت بود و عدم اطاعت تركمانان استقلال او را در آن نواحى تهديد نمود ، لهذا ناچار شد كه تمام آن نواحى را مسخر خود نمايد و تمام تركمانان را از تبعه خود سازد و ما بين آنها و دولت ايران تفرقه اندازد ، تير تدابير او به زودى بنشان مقصود رسيد و آنچه او را منظور بود به خوبى ديد در حال و وزراى خائن جاهل ايران ندانسته و نفهميده از خيال حريف عاقل پرزور خود همراهى كردند تا او را بمقاصد قبيحه رسانيدند ، بارى پولتيك دولت روس بعد از جلوس و جلوه پطر كبير همواره اين بود كه بهر وسيله كه بتواند به طرف هندوستان برود و ممالك وسيعه هندوستان را مسخر نمايد « 1 » و تجارت و نفوذ\r\n\r\n\r\n","description":"","footnote":"\r\n( 1 ) نقشه اساسى پطر كبير شامل دو قسمت بود رسيدن بدرياى آزاد - دست يافتن به هندوستان براى اينكه از برنامه تزاران روسيه بيشتر اطلاع حاصل كنيم قسمت نهم از وصيت‌نامه‌اى را كه به پطر كبير نسبت ميدهند ذيلا مينويسيم .\r\n« دولت روسيه را وقتى ميتوان دولت واقعى گفت كه پاى تخت خود را به استانبول كه كليد گنجهاى آسيا و اروپا است ببرد ، پس تا ميتوان بايد كوشيد كه به شهر استانبول و اطراف آن دست بيندازيم و كسى كه استانبول و اطراف آن را در دست داشته باشد خداوند همه جهان خواهد بود ، پس براى رسيدن به اين مقصود بايد در ميان ايران و دولت عثمانى نفاق افكند تا هميشه در ميانشان جنگ باشد اگرچه اختلاف مذهب و عقيده كه مردم شيعه با مردم سنى دارند از هر لشگر و سلاحى بيشتر كارگر است و براى تأمين مقصود و تسلط روسيه بر آنها بهترين وسيله است با اين همه بر شما واجبست همواره بهر وسيله كه ميتوانيد دوگانگى را در ميانشان سخت‌تر كنيد و نگذاريد باهم هم‌آهنگ شوند چيزى كه -\r\n","page_name":" 244 ","page_number":278},
  {"content":"\r\n\r\nخود را در آسياى وسطى رواج و شايع سازد و به همين ملاحظه از هر طرف كه ممكن بود از روسيه بهندوستان برود پيش قدمى نمود و از هر طرف كه نقشه مسافرت به\r\n\r\n\r\n","description":"","footnote":"\r\n- بيش از همه مرا دلخوش مىكند دو چيز است يكى اختلاف عقيده در ميان شيعه و سنى و استيلاى روحانيان بر ملل مسلمان و اينكه ايشان مانعند كه مسلمانان با ملل اروپا درآميزند تا چشمشان باز شود و در كار خود چاره‌جوئى كنند و همين بس خواهد بود كه به زودى نام آنها از آسيا برافتد و تمدن و فرهنگ عيسوى بدست پادشاهان دولت جوان روسيه سيل‌وار آن كشورها را فرا گيرد چنان كه برترى و استيلاى روحانيان ما بود كه در اين مدت روسيه را در پست‌ترين مرحله نگاهداشت و مانع از پيشرفت و برترى آن شد تا من به هزاران رنج و دشوارى اين خار را از پيش پاى ملت خود برداشتم و دست آنها را از كارهاى دولت كوتاه كردم تا به نماز و روزه اكتفا كنند گذشته از آن بايد چاره‌جوئىهاى فراوان كرد كه كشور ايران روز بروز تهىدست‌تر شود و بازرگانى آن تنزل كند رويهمرفته بايد هميشه در پى آن بود كه ايران رو بويرانى رود و چنان بايد آن را در حال احضار نگاهداشت كه دولت روسيه هرگاه بخواهد بتواند بىدردسر آن را از پا درآورد . و باندك فشارى كار خود را بپايان رساند اما مصلحت نيست كه پيش از مرگ حتمى دولت عثمانى ايران را يكباره بىجان كرد . كشور گرجستان و سرزمين قفقاز رگ حساس ايرانست همين كه نوك نيشتر استيلاى روسيه به آن برسد فورا خون ضعف از دل ايران بيرون خواهد رفت و چنان ناتوان خواهد شد كه هيچ پزشك حاذقى نتواند آن را بهبود بخشد .\r\nآنگاه دولت عثمانى چون شتر مهار كرده در دست پادشاهان روسيه خواهد بود و دم آخر را برنخواهد آورد تا در مقام لزوم باركشى كند و پس از آنكه ديگر كارى از آن ساخته نيست بايد سرش را از تن جدا كرد .\r\nبر شما لازم است كه بىدرنگ كشور گرجستان و سرزمين قفقاز را بگيريد و پادشاه ايران را دست نشانده و فرمان‌بردار خود كنيد پس از آن بايد آهنگ هندوستان كرد زيرا كه كشورى بسيار بزرگ و بهترين بازارگاه تجارتست و هرگاه بدانجا دست يافتيد هر قدر پول كه بوسيله انگلستان بدست مىآيد مىتوان مستقيما از هندوستان فراهم كرد ، كليد هندوستان سرزمين تركستانست تا ميتوانيد بايد بسوى بيابانهاى قرقيزستان و خيوه و بخارا پيش برويد تا به مقصود نزديك‌تر شويد و اما تأمل و تأنى را نبايد از دست داد و بايد از شتاب‌كارى خوددارى كرد .\r\nبايد با دولت اطريش دوستى ظاهرى داشت اما بايد چنان چاره‌جوئى كرد كه آلمان و اطريش رفته‌رفته در چنگ ما بيفتند بايد با اطريش همدست شد و دولت عثمانى را از اروپا بيرون كرد اما نه چنان كه اطريش بهره‌مند شود و آن دو راه دارد :\r\nنخست آنكه بايد اطريش را جاى ديگر سرگرم كرد ديگر آنكه بايد از خاك عثمانى آن نواحى را باطريش داد كه پس از چندى بتوانيد آن را هم بگيريد .\r\n« روابط ايران و روسيه تأليف دكتر احمد تاج بخش »\r\n","page_name":" 245 ","page_number":279},
  {"content":"\r\n\r\nهندوستان را ميكشيد رقيب عالم ، عاقل او دولت انگليس با كمال بيدارى و هوشيارى سدى آهنين در جلو خيالات آنها ميساخت ، چنان كه عبور روس را از طرف مصر به كلى ممنوع داشت كليه بغازداردانل را بامضاى تمام دول بدست عثمانى سپرد و كانال سويس ( سوئز ) را متصرف شد و براى جلوگيرى او از طرف شرق اقصى دولت قويشوكت ژاپن را برگماشت .\r\nدولت روس هر جا تفحص كرد بىصاحب‌تر از ايران مملكتى نديد لهذا اينطور نقشه كشيد كه از خاك ايران به طرف هندوستان بتازد و در خاك ايران هم عبور عساكر روس آسان است و هم آذوقه براى آنها ممكن مىشود و حمله روس بر هندوستان از خاك ايران از دو طرف ممكن است ، يكى از طرف خراسان و اراضى افغانستان كه از خشكى بر هندوستان حمله نمايد « از همان راهى كه نادر شاه رفت و فاتح برگشت ، و ديگرى از خليج فارس كه از دريا بتازد و تمام توجه و هم دولت روس انجام همين مرام است و پيش‌قدمى كردن او در خاك ايران و حملات پىدرپى او به اين مملكت مبنى بر همين مقصود بود و اما دولت انگليس براى جلوگيرى از سرعت سير رقيب خود خيلى ميل داشت كه دولت ايران كسب قدرت و اهميت بنمايد تا بتواند مانع از عبور روس شود ولى كارگذاران ايران نتوانستند از اين نعمت خداداد انتفاعى حاصل نمايند و اگر يكنفر وزير عالم در آن عصر داشتيم به خوبى ممكن بود كه دولت ايران در حمايت دولت انگليس از تعرض روسها محفوظ بماند و اعلى درجه حشمت و قدرت را هم حاصل نمايد و از پول تقديمى دولت انگليس صد هزار قشون منظم در تحت سلاح بياورد اما چون بدبختانه وزير عالم نداشتيم آنچه ممكن بود براى ما فايده و نفع ابدى داشته باشد موجب خسران دائمى ما شد و همان اسبابى را كه طبيعت براى بقاء استقلال ايران آفريده بود موجب اختلال بلكه انقراض و اضمحلال او شد چنان كه يك مرتبه ديگر هم‌چنين نعمتى براى ايران پيدا شد اما از جهالت آن نعمت بزرگ را هم كفران نمودند و آن در موقعى بود كه\r\n\r\n","description":"","footnote":"","page_name":" 246 ","page_number":280},
  {"content":"\r\n\r\nناپلئون فرانسه [ 1 
  ] سفير مخصوص بايران فرستاد و تمام امارت افغانستان بضميم ممالك\r\n\r\n\r\n","description":"","footnote":"\r\n[ 1 
  ] نمايندگان دولت فرانسه در ماه آوريل به قسطنطنيه رسيدند و از طرف روفن مشاور سفارت فرانسه كمكهاى لازم در حق آنان به عمل آمد دولت انگلستان كه بوسيله نمايندگان خود در بغداد از موضوع مسافرت مأمورين دولت فرانسه اطلاع حاصل كرده بود تمام مساعى خود را براى خنثى كردن اقدامات آنان به كار برد .\r\nنخست روميو از طريق بغداد حركت كرد و با برخورد باشكالات فوق العاده زياد در تاريخ 24 سپتامبر 1805 ( 26 جمادى الثانى 1220 ) وارد تهران شد و به خدمت فتحعليشاه رسيد و نامه مورخ 30 ماه مارس 1805 ناپلئون را تسليم نمود :\r\n« سلام بناپارت امپراطور فرانسويان بفتحعليشاه امپراطور ايران .\r\n« بايد باور كنم قواى ما فوق الطبيعه‌يى كه ناظر مقدرات كشورها ميباشند ميخواهند كه من بكوششهايى كه تو « 1 » در راه تأمين قدرت امپراطورى خود بخرج ميدهى يارى كنم . زيرا در يك موقع يك فكر بخاطر ما خطور كرد ، مأمورين حامل نامه‌هاى ما همديگر را در قسطنطنيه ملاقات كردند و در حينى كه حاكم تو در تبريز با نمايندهء من در حلب مكاتبه ميكرد من بنمايندهء خود مأموريت دادم به احكام سرحدى ترك رابطه برقرار سازد .\r\n« بايستى تابع الهامات يزدانى بود ، زيرا خداوند شاهزادگان را براى خوشبختى ملل آفريده است و وقتى در هرچند قرنى مردان بزرگى را مبعوث مىكند ارادهء خود را براى تطبيق نقشه‌هاى آنان به آنها تحميل مينمايد و افتخارات آنانرا فزونى ميدهد و اراده ايشانرا براى انجام عمل نيك قوىتر ميسازد .\r\n« ما چه اختلاف نظرى ميتوانيم داشته باشيم ؟ ايران نجيب‌ترين ناحيهء آسيا و فرانسه اولين امپراطورى مغرب است . آيا سلطنت كردن بر كشورهايى كه طبيعت مايل است آنها را زينت داده و با محصولات فراوان ثروتمند سازد آيا فرمان دادن بمردان صنعتگر و باهوش و جسورى كه سكنه اين كشورها را تشكيل ميدهند بهترين تقدير نيست ؟\r\n« در روى زمين ، امپراطورهايى وجود دارد كه در آنجا طبيعت ناسازگار و بىثمر ما يحتاج ضرورى ملتها را با دريغ توليد مىكند . در اين كشورها مردم مضطرب و حريص و حسود به دنيا ميآيند .\r\n« بدا به حال سكنهء ممالكى كه آنجا را خداوند شامل فيض خود قرار داده و از انواع نعم برخوردار ميسازد ولى شاهزادگانى به آنها عنايت نميكند كه قادر باشند آنانرا در مقابل اقدامات جاه‌طلبانه و حرص و ولع و فقر حمايت كنند . -\r\n( 1 ) استعمال كلمه « تو » احترام متقابل و يگانگى ميان دو پادشاه را مىرساند .\r\n","page_name":" 247 ","page_number":281},
  {"content":"\r\n\r\nمنفصله از ايران مثل قفقاز و غيره را بايران وعده داد و استقلال ابدى ايران را هم\r\n\r\n\r\n","description":"","footnote":"\r\n- « روسها كه در صحارى خود در رنج و ملالند ببهترين قسمتهاى امپراطورى عثمانى دست‌اندازى ميكنند انگليسيان در جزيره‌اى كه ارزش آن برابر كوچكترين ايالات امپراطورى تو نيست محبوس هستند حرص ثروت آنان را تحريك كرده است كه در هندوستان قدرتى ايجاد كنند كه روزبروز خطرناكتر مىشود ، اينها ممالكى هستند كه بايستى مراقبت كرد و از آنها ترسيد . نه از لحاظ اينكه قوى هستند بلكه براى اينكه احتياج و علاقه مفرط دارند كه قوى شوند .\r\n« يكى از خدمتگزاران من اولين علائم دوستى مرا به تو ابلاغ كرد . شخصى را كه امروز پيش تو ميفرستم بخصوص موظف است در پيرامون افتخارات و قدرت و احتياجات و مخاطرات تو اطلاعاتى بدست بياورد ، شخصى است جسور و عاقل احتياجات رعاياى تو را تشخيص خواهد داد تا بىباكى و شهامت آنان با كمك صنايعى كه هنوز در مشرق شناخته نشده و با وضع فعلى دنيا و مغرب زمين شناسائى آنها به تمام ملل جهان لازم و ضرور است مورد استفاده قرار گيرد .\r\n« من اخلاق ايرانيان را ميشناسم و ميدانم كه با نشاط و سهولت آنچه را كه براى افتخارات و امنيت ايشان ضروريست ميآموزند . ولى وقتى رعاياى تو توانستند اسلحه بسازند وقتى سربازان تو تربيت يافتند تا بتوانند در يك مانور سريع جمع شوند و متفرق گردند ، وقتى ياد گرفتند كه حملهء شديدى را به آتش توپخانه متحرك پيش ببرند بالاخره وقتى سرحدات تو بوسيله قلاع متعدد محفوظ گرديد و درياى خزر شاهد اهتزاز بيرق‌هاى نيروى دريائى ايران شد آنوقت تو يك امپراطورى غير قابل تعرض و رعاياى شكست‌ناپذير خواهى داشت .\r\n« من بايد روابط مفيد را با تو ادامه دهم ، من از تو خواهش ميكنم خدمتگزارى را كه براى تو ميفرستم با محبت قبول كنى . من نيز اشخاصى را كه به دربار من خواهى فرستاد با ملاطفت خواهم پذيرفت . من مجددا براى تو عنايت يزدانى و يك سلطنت طولانى و متعالى و عاقبت مسعودى را آرزو ميكنم .\r\n« در كاخ امپراطورى من در تويلرى پاريس بتاريخ 9 ژرمينال سال 13 ( 30 مارس 1805 ) سال اول سلطنت من تحرير يافته ( ناپلئون ) . وزير روابط خارجى شارل موريس تاليران » .\r\nولى روميو كه بر اثر اشكالات مسافرت و زحمات راه خسته و فرسوده بود مريض شد و ده روز پس از ورودش بتهران درگذشت و در مدت كوتاه اقامت خود در تهران با وجود ضعف و ناتوانى گزارش قابل توجهى تهيه كرد و براى ناپلئون فرستاد .\r\nژوبر كه از طريق ارز روم به مسافرت خود ادامه ميداد بنا بدستور بابعالى باتهام -\r\n","page_name":" 248 ","page_number":282},
  {"content":"\r\n\r\nحمايت ميكرد درباريان بىمدرك آن زمان ما به تعجب از سفير فرانسه ميپرسيدند\r\n\r\n\r\n","description":"","footnote":"\r\n- جاسوسى از طرف پاشاى بايزيد محبوس شد و چهار ماه در حبس بود تا بالاخره در نتيجه مداخله و اعتراض دولت ايران به پاشاى بايزيد آزاد شد و در پنجم ماه ژوئن 1805 ( 7 ربيع الاول 1320 ) به تهران وارد شد و اعتبارنامه مورخ 16 فوريه 1805 ( 16 ذيقعده 1219 ) خود را تقديم فتحعليشاه كرد .\r\n« بناپارت امپراطور فرانسويان بفتحعليشاه امپراطور ايران :\r\n« من همه‌جا مأمورينى دارم تا آنچه را كه براى شناسائى من لازم است اطلاع دهند من بوسيله آنان ميدانم در كدام محل و چه موقعى ميتوانم به شاهزادگان و مللى كه مورد علاقهء من هستند نصايح دوستانه ابلاغ كرده با نفوذ و قدرت خود مساعدت كنم .\r\n« شهرت و افتخار كه وسيلهء تبليغ است شخصيت و كارهاى مرا به تو شناسانده است .\r\nتو ميدانى من چگونه ملت فرانسه را ما فوق همهء ملل غرب قرار دادم و با چه علائم مشخصى توجه خود را نسبت بسلاطين مشرق زمين نشان دادم و چه سبب شد كه پنجسال قبل از تعقيب نقشه‌هائى كه براى افتخار و خوشبختى ملل آنان داشتم صرف‌نظر كنم . [ در اينجا ناپلئون بقتل پل اول امپراطور روسيه كه در سال 1800 اتفاق افتاد اشاره مىكند كه نقشه اشعال هندوستان را از طريق ايران عقيم گذاشت 
  ] .\r\n« ايران سرزمين نجيبى است كه طبيعت آن را از عطاياى خود برخوردار ساخته است .\r\nسكنه آن مردم باهوش و بىباكى هستند كه شايستگى حكومت شايسته دارند ، معلوم مىشود از يكقرن به اين طرف عده زيادى از اسلاف تو لياقت فرمانفرمائى به اين ملت را نداشته‌اند زيرا آنان اين ملت را به حال خود رها كرده‌اند تا زجر ببينند و در جنگهاى خانگى از پاى درآيند .\r\n« نادر شاه جنگجوى بزرگى بود كه موفق شد قدرت بزرگى تحصيل كند . وى در مقابل مفسده‌جويان سهمگين و در برابر همسايگان خود مهيب بود ، بر دشمنان خود غالب آمد و با افتخار سلطنت كرد وى اين فرزانگى را نداشت كه هم بفكر حال و هم بفكر آينده باشد اخلاف وى جانشين وى نشدند به نظر من تنها محمد شاه عموى تو مانند يك شاهزاده فكر كرده و زندگى نموده است . وى قسمت اعظم ايران را تحت فرمان خود قرار داد و سپس قدرت سلطنت را كه بوسيله فتوحات خود بدست آورده بود به تو تفويض كرد . تو از وى تقليد كرده و از نمونه‌هائى كه به تو داده جلوتر خواهى رفت تو نيز مانند وى خود را از نصايح ملت تاجرى كه در هندوستان زندگى و تاج و تخت سلاطين را معامله مىكند بر كنار خواهى داشت ، تو ارزش دولت خود را در مقابل دولت روسيه كه اغلب بقسمتى از امپراطورى تو مجاور خاك آن دولت تجاوز مىكند قرار خواهى داد . » -\r\n","page_name":" 249 ","page_number":283},
  {"content":"\r\n\r\nكه بچه مناسبت دولت فرانسه چنين خدمات بزرگ را مىكند و براى او چه فايده دارد ؟ دولت انگليس كه يقين داشت اگر ما بين ايران و فرانسه چنين عهد اتفاقى بسته شود حساب هندوستان به كلى پاك مىشود ، ناچار فورا كمسيونى « 1 » تشكيل داده به\r\n\r\n\r\n","description":"","footnote":"\r\n- « يكى از خدمتگزاران بسيار صديق خود را كه نزد من وظيفه مهمى را عهده‌دار است پيش تو ميفرستم . بوى مأموريت داده‌ام كه احساسات مرا براى تو بيان كند و آنچه را كه به دو اظهار خواهى داشت به من گزارش دهد ، من بوى امر ميكنم به قسطنطنيه برود زيرا ميدانم كه يوسف و اسيله‌بتز يكى از رعاياى تو كه مأمور رساندن پيشنهادهاى مودت‌آميز تو است به آنجا رسيده است ، خدمتگزار من ژوبر نسبت به مأموريت اين ايرانى مطالعه خواهد كرد و از آنجا به بغداد خواهد رفت و در آنجا روميو يكى از نمايندگان باوفاى من دستورات و سفارشهاى لازم بوى خواهد داد تا دربار ترا مطلع سازد ، وقتى ترتيب اين ارتباط براى يك مرتبه داده شد هيچ مانع وجود نخواهد داشت كه همواره ادامه يابد .\r\n« تمام ملل محتاج يكديگرند ، مردم مشرق زمين ذكاوت و جسارت دارند ولى عدم اطلاع از بعضى صنايع و بىاهميت شمردن بعضى قواعد انضباطى كه قدرت و فعاليت سپاه را چندين برابر مىكند به آنان ضررهاى جبران‌ناپذير هنگام جنگ بر ضد شمالىها و مغرب زمينىها مىرساند ، امپراطورى نيرومند چين سه بار فتح شده و امروز نيز يك ملت شمالى در آنجا حكومت مىكند .\r\n« تو به چشم خود ميبينى انگلستان ، يك ملت غربى ، كه ميان ما تعداد جمعيتش از همه كمتر و وسعت اراضيش از ديگران كوچكتر است چگونه تمام دولتهاى هندوستان را بلرزه درآورده است .\r\n« تو آنچه را كه مايل هستى به من اطلاع خواهى داد و ما روابط دوستى و تجارى را كه سابقا ميان امپراطورى تو و من وجود داشت تجديد خواهيم كرد متحدا براى ازدياد قدرت و ثروت ملتهاى خودمان اقدام خواهيم نمود .\r\n« از تو خواهش ميكنم از خدمتگزار باوفاى من كه پيش تو ميفرستم خوب پذيرايى كنى من به تو عنايت يزدانى يك سلطنت طولانى و با افتخار و يك عاقبت سعادتمند آرزو ميكنم . »\r\n« تاريخ سياسى و ديپلوماسى ايران تأليف دكتر على اكبر بينا صفحه 114 »\r\n( 1 ) نمايندهء دولت انگلستان پيشنهاد كرد پيمان اتحادى ميان دولتين ايران و بريطانياى كبير به امضاء برسد و وعده داد ما دامى كه دولت انگلستان با دولت فرانسه در حال جنگ است ساليانه مبلغ يكصد و شصت هزار تومان ( معادل 120 هزار ليره بدولت ايران كمك خواهد -\r\n","page_name":" 250 ","page_number":284},
  {"content":"\r\n\r\nايران فرستاد و به هزار وسيله مانع از پيشرفت مقاصد عاليه ناپلئون شد ، مجملا بعد از آنكه دولت انگليس مأيوس شد از اينكه ايرانيان بشخصه از عهده خودآرائى برآيند\r\n\r\n\r\n","description":"","footnote":"\r\n- شد و افسران انگليسى تعليم ارتش ايران را عهده‌دار خواهند بود ، فتحعليشاه نظريات نمايندهء دولت انگلستان را قبول كرد و به ژنرال گاردان اجازه مرخصى داد . به اين ترتيب بىعلاقگى و عدم توجه دولت فرانسه و طلاى بريطانياى كبير يك بار ديگر بر تحكيم نفوذ دولت انگلستان در ايران كمك كرد . در ماه دسامبر 1808 ( شوال 1223 ) سرهارفورد جونس بوشهر را ترك گفت و در تاريخ 14 فوريه 1809 ( 28 ذيحجه 1223 ) يعنى در روز پس از جلسه خداحافظى ژنرال گاردان ، وارد تهران شد و در 17 فوريه ( 2 محرم 1224 ) اعتبار - نامه‌هاى خود را تقديم فتحعليشاه كرد [ نامه مورخ 17 فوريه 1809 سرهارفورد جونس به كانينك 
  ]\r\nنمايندهء بريطانياى كبير كه حامل هداياى زياد و گرانبها براى پادشاه و وزراء بود مورد استقبال شايان قرار گرفت . در ميان هدايا الماس خالصى كه از طرف ژرژ سوم پادشاه انگلستان براى فتحعليشاه ارسال شده بود توجه شاه را جلب كرد . چند روز پس از رسيدن نمايندهء انگلستان ميرزا شفيع صدر اعظم مأمور شد معاهده‌اى با هيئت اعزامى دولت انگلستان منعقد سازد . در خلال اين احوال لردمينتو كه از تغيير اوضاع سياسى تهران و جريان حوادث بىاطلاع بود به تصور اينكه اقدامات دولت انگلستان به نتيجه مطلوب نخواهد رسيد اختياراتى را كه به سرهارفورد جونس تفويض كرده بود پس گرفت ، نماينده انگلستان بدون توجه بدستور لردمينتو بنام نماينده مختار ژرژ سوم پادشاه انگلستان با دولت ايران داخل مذاكره شد و معاهده مقدماتى منعقد كرد كه در تاريخ 25 محرم 1224 ( 12 مارس 1809 ) به امضاء رسيد .\r\nدر جريان مذاكرات ميان دولتين ايران و انگلستان چندين مرتبه وقفه حاصل شد زيرا از يكطرف كلكته ببازگشت سرهارفورد جونس اصرار داشت و از طرف ديگر لندن اقدامات ويرا تأييد نمود و دستور اقامت صادر ميكرد . تا اينكه بالاخره نماينده انگلستان در تاريخ 15 ماه مارس 1809 ( 28 محرم 1224 ) ضمن گزارشى پيشرفت كامل مأموريت خود را به ژرژ كانينك اطلاع داد . [ نامهء مورخ 15 مارس 1809 سرهارفورد جونس به ژرژكانينك 
  ] .\r\nاين معاهدهء مقدماتى بوسيله جمس موريه ( مؤلف كتاب حاجى بابا در انگلستان ) بلندن فرستاده شد .\r\nحاجى ميرزا ابو الحسنخان هم كه بعنوان سفير ايران نزد ژرژ سوم پادشاه انگلستان تعيين شده بود همراه موريه حركت كرد . مقصود اصلى اين سفارت تقاضاى پرداخت كمكى بود كه مطابق معاهدهء مورخ 12 مارس 1809 دولت انگلستان متعهد شده بود بدولت ايران بپردازد لردمينتو فرمانرواى كل هندوستان بالاخره قرار منعقد بوسيلهء سرهارفورد جونس را قبول -\r\n","page_name":" 251 ","page_number":285},
  {"content":"\r\n\r\nو دانست كه دولت روس ، يا به دوستى و خصوصيت از دولت ايران اجازه عبور حاصل مىكند و يا آنكه مملكت ايرانرا من‌باب المقدمه تصرف نموده خود را به مقصد اصلى مىرساند . اين بود كه امارت افغانرا در سر راه روسها تقويت نمود و حقوق مسلمه ايرانرا بر افغانستان ابطال كرد و بر حاكميت ايران بر هرات قلم فسخ و بطلان كشيد « 1 » و امارت\r\n\r\n\r\n","description":"","footnote":"\r\n- كرد ولى اصرار داشت كه اجراى اين معاهده بافسرى كه از طرف حكومت هندوستان تعيين خواهد شد محول گردد . و به همين منظور ملكم در رأس هيئت مهمى سومين بار بايران اعزام گرديد سفير اعزامى از طرف حكومت هندوستان به طرز مجللى مجهز بود و ستاد مفصلى با خود همراه داشت . دولت ايران از شتابزدگى دولت انگلستان و حكومت هندوستان براى اعزام نمايندگان در حيرت بود زيرا موقع ورود ملكم سرهارفوردجونس بعنوان سفير دولت انگلستان مسئول اداره كردن روابط سياسى و ديپلوماسى در تهران بود .\r\nدولت ايران همچنين از اصرارى كه دولت بريطانياى كبير براى از بين بردن نفوذ دولت فرانسه و جلب اتحاد دولت ايران داشت سخت در شگفت بود .\r\nفتحعليشاه بنمايندهء خود در لندن دستور داد كه وضع نمايندگى آندولت را در ايران روشن كند و اطلاع حاصل نمايد كداميك از دو نفر ، نمايندهء واقعى دولت بريطانيا ميباشند . نظر باينكه معاهدهء منعقده بوسيله سرهارفورد جونس در لندن به امضاء رسيد دولت بريطانيا بالاخره سرهارفورد جونس را بعنوان نماينده تام الاختيار خود در تهران معرفى كرد تا مسئوليت روابط سياسى و ديپلماسى ميان تهران و لندن را عهده‌دار گردد و با اين ترتيب ملكم دربار ايرانرا ترك كرد و بهندوستان مراجعت نمود .\r\nدر سال 1811 ( 1126 ) سرگوراوزلى جانشين سرهارفورد جونس گرديد ماژوردارسى معروف به دارسىتاد و عده‌اى از سربازان درجه‌داران هنگ 47 انگلستان نيز جزء ملتزمين ركاب سفير بودند ، سر ويليام اوزلى كه نوشته‌هاى وى راجع بايران در رديف كتابهاى كلاسيك قرار گرفته همراه اين هيئت بود . م . خ\r\n( 1 ) اينكه در سال 1829 ميلادى ( 1243 هجرى ) انگلستان واسطه شد بين ايران و روس صلح برقرار گردد براى اين بود كه دولت ايران ضعيف شود و اين موضوع براى صرفه و صلاح انگليسها در آسياى مركزى لازم بود . پيشروى روسها پيش از آن به ضرر سياسى دولت انگليس منجر مىشد لازم بود عثمانى نيز بخرج روس و بنفع انگليس گوشمالى شود .\r\nجنگ روس و عثمانى در 1828 شروع و در 1829 خاتمه يافت در صورتى كه انگليسها اين -\r\n","page_name":" 252 ","page_number":286},
  {"content":"\r\n\r\nافغانرا از پول خودش به تجهيز سپاه و انتظام قشون واداشت از آنطرف كه قدرى مطمئن شد متوجه خليج فارس گرديد و تا اندازه‌اى كه توانست نفوذ خود را در آن حدود زياد نمود و نصف بنادر و جزاير خليج عجم ( فارس ) را تدريجا به قوت پولتيك از تصرف ايران خارج نمود و هر قدر ممكنش مىشد از دولت ايران امتيازات در آن حدود حاصل نمود كه فى الحقيقه امروز قدرت انگلستان در خليج فارس سه مقابل دولت ايران است ، و لا سيما از دو سال قبل كه « لورد گرزن » فرمانفرماى هندوستان با مصارف زياد در درياى فارس مسافرت و سياحت « 1 » نمود و هر قدر توانست\r\n\r\n\r\n","description":"","footnote":"\r\n- انتظار را نداشتند كه جنگ بين اين دولت به اين زوديها خاتمه پيدا كند ولى زود تمام شد .\r\nنه تنها جنگ موقوف گرديد بلكه دوستى نيز بين دولت‌هاى روس و ايران و عثمانى برقرار شد .\r\nدر اين موقع انگليسها چندين نقشه داشتند كه ميخواستند آنها را اجرا نمايند ، يكى جلوگيرى از تهاجم روس بهندوستان ، دوم ضعيف نمودن ايران و افغانستان ، سوم تعيين يك پادشاه براى افغانستان كه دست نشانده خود انگليس‌ها باشد ، و مدتها بود كه براى عملى نمودن اين سه نقشه كار ميكردند .\r\nدر اين موقع تمام حواس دولت انگليس متوجه امور افغانستان بود و ايرانرا به كلى رها نموده بودند . اگر سى سال قبل نظر اين بود كه ايران ديوار محكم هندوستان باشد در اين اوقات نظر اين بود كه افغانستان سد محكم دروازه‌هاى هند شناخته شود و نظرى كه داشتند اتحاد ملت افغان بود و تصور مينمودند با شخص دوست محمد خان اين مقصود انجام مىشود ، ولى كامران و يار محمد خان كسانى نبودند كه بشود آنها را به اين سهولت كنار گذاشت ، چه آنها براى انجام خدمات انگليسها در اين تاريخ بهتر از دوست محمد خان حاضر بودند .\r\n« تاريخ روابط سياسى ايران و انگليس تأليف محمود - محمود ، ص 278 »\r\n( 1 ) از سال 1901 لردكرزن اصرار داشت با يك دسته از جهازات جنگى بخليج فارس مسافرت كند و بنادر و سواحل آن را با جلاى و شكوه تمام بطور رسمى گردش كند كابينه لندن با اين نظر موافقت نميكرد البته در آن تاريخ اين مسافرت را براى سياست انگلستان خطرناك ميدانستند چونكه جنگ ترانسوال بشدت در كار بود فرانسه - روس و آلمان از اين گرفتارى انگليس خوشوقت بوده دنبال چنين اقدامات بودند اين بود كه كابينه لندن از اين پيشنهاد كرزن وحشت نمود و با آن موافقت نكرد و آن را يك مسافرت خطرناك بىلزوم دانست .\r\nكرزن اين مسئله را گذاشت تا چندى از آن بگذرد تا اينكه در سال 1903 مجددا اين موضوع را پيش كشيد چونكه آن مواقعيكه كابينه لندن در سال 1901 عنوان مينمود حال -\r\n","page_name":" 253 ","page_number":287},
  {"content":"\r\n\r\nبدون مانع بر نفوذ دولت متبوعه خود در آن حدود افزود و بدبختانه در آن موقع\r\n\r\n\r\n","description":"","footnote":"\r\n- ديگر موضوع ندارد جنگ افريقا تمام شده و دولت انگلستان نيز اصول مانرو را در باب خليج فارس بعالميان اعلام نموده است . در اين موقع كرزن علاوه نمود كه مسافرت فرمانفرماى هندوستان با يك دسته كشتىهاى جنگى ادعاى دولت انگلستان را بعالميان ثابت خواهد نمود و خواهند فهميد كه دولت انگلستان اين اعلاميه را از روى ايمان و عقيده ابلاغ نموده است . بعلاوه دولت انگلستان اخيرا بواسطه دادن دويست هزار ليره بدولت ايران گمركات جنوبى ايرانرا در عوض بعنوان اعتبار وجوه فوق به اختيار خود گرفته است ، اين نيز خود يك موضوع مهمى است بايد در نظر گرفت در هر حال كرزن اصرار داشت كه حاليه دولت انگلستان اين مسافرت را تصويب كند .\r\nچونكه دولت در سياست خارجى با كرزن موافقت نموده بود در اين تاريخ نيز رفتن او بسواحل خليج فارس تصويب شد و در 16 نوامبر 1903 با كشتى جنگى با يك عده كشتيهاى جنگى ديگر با جلال و شكوه تمام عازم خليج فارس گرديد .\r\nدر 21 نوامبر 1903 لرد كرزن در عرشه كشتى كه سوار بوده در بارى تشكيل داده در آن عدهء از شيوخ اعراب سواحل خليج محاذى بندر شرجه جمع شدند در آن مجلس نطقى ايراد كرده كه جمله‌هاى برجسته آن را مؤلف تاريخ زندگانى لرد مزبور ضبط نموده است در اين نطق گويد :\r\n« در اين آبها در ايام اخير ما بيش از هركس روى خود را نشان داده‌ايم ، در آن ايام اين جاها ناامن و مغشوش بوده ما امنيت را در اين جاها برقرار كرديم ، در آن تاريخ تجارت ما و زندگانى شماها مورد تهديد بود و اين مسئله محتاج بايجاد امنيت بود اينك در هر بندر از بنادر اين خليج اتباع پادشاه انگلستان ساكن و مشغول تجارت ميباشند امپراطورى معظم هندوستان كه حفظ آن بر ما واجب است در مجاورت شما و تقريبا پشت دروازه‌هاى شما واقع است ما شماها را از محو و زوال كه همسايگان شما براى شما تهيه ديده بودند نجات داديم ما اين آب‌ها را به روى كشتىهاى تمام ملل مفتوح نموده اجازه داديم بيرق آن‌ها با نهايت امن و امان در اين جاها باهتزاز درآيد ما نه تنها استقلال شماها را از بين نبرديم بلكه آن را براى شماها حفظ نموديم حال ما اين زحمت و رنج فوق العاده را كه در عرض يكصد سال كشيده و تحمل نموده‌ايم امروز نخواهيم گذاشت برايگان از دست برود ما نخواهيم گذاشت اين يك صفحه تاريخ روشن كه بىطمعى ما را نشان ميدهد محو گردد امنيت و صلح و سلامتى اين آبها بايد تأمين گردد و استقلال شماها نگاهدارى شود و نفوذ دولت انگلستان بايد بالاتر از هر نفوذى قرار بگيرد » .\r\n« تاريخ روابط سياسى ايران و انگليس ، ص 1504 »\r\n","page_name":" 254 ","page_number":288},
  {"content":"\r\n\r\nشخص اول ايران عين الدوله بود كه يك كلمه از اصول علم پولتيك و حقوق بين الدول اطلاع نداشت .\r\nبعد از آنكه دولت انگليس تا يكدرجه از طرف خليج فارس اطمينان حاصل كرد عطف عنان به طرف بلوچستان نمود كه راه حريف را مسدود نمايد « 1 » و بتدابير\r\n\r\n\r\n","description":"","footnote":"\r\n( 1 ) اما روابط ما با بلوچستان ، اين روابط از 1838 شروع مىشود ، در هنگامى كه قشون ما بسوى افغانستان رهسپار بود ليوتنان‌ليچ مأمور شد كه با حاكم كلات ( كلات مركز بلوچستان انگليس ) يك قرارداد منعقد كند ، ايشان در آن تاريخ با مهرابخان حاكم كلات بنمايندگى دولت انگليس اين قرارداد را تنظيم نمود و بامضاى طرفين رسيد در نتيجه بعنوان اينكه به شرط آن عمل نشده حاكم كلات تنبيه كامل شد كه شرح آن جزو تاريخ آن ايام است . بهرحال معلوم است كه وزير حاكم كلات او را گمراه كرده است در اين موقع ما كلات را گلوله باران كرديم و در اين ميان مهرابخان كشته شد و مملكت او تقسيم شد و مدتها وارث او پذيرفته نميشد ، تا انقلاب در آن مملكت روى داد و خان جديد كلات فرارى شد و نماينده انگليس كه در كلات بود گرفتار شد ، اول حبس بعد بقتل رسيد ، تا اينكه در سال 1841 فرمانفرماى هندوستان ناصر خان پسر مهرابخان را بجاى پدرش قبول كرد . هنگامى كه سند ضميمه هندوستان انگليس گرديد از آن تاريخ ببعد ديگر ديگر موضوع بلوچستان يك صورت مخصوصى به خود گرفته كه دولت انگليس در مقدارات آن ذى نفع گرديد .\r\nناصر خان 16 سال حكومت كرد در اين مدت كه اتحاد و دوستى در ميان بود ، دولت انگلستان فوق العاده در امور بلوچستان علاقمند بود و اعمال نفوذ ميكرد .\r\nزمانيكه مملكت سند را دولت انگليس متصرف شد ، عدهء از امراء بلوچ در نواحى شمال غربى دم از خودسرى ميزدند ولى بمرور همه آنها ساكت و آرام شدند ، چونكه راه‌ها و معبرهائيكه بين كلات و افغانستان واقع است لزوما ميبايست امن و آرام باشد .\r\nدر اين بين چند سالى گذشت ، تا سال 1856 ميلادى مطابق ( 1272 هجرى قمرى ) سرچارلزناپير ، ماژورجاكوب و مسترفور گاهگاهى ملاقاتهاى رسمى و غيررسمى نموده رفتار آنها با خان كلات بطور دوستانه بوده است و از سال 1856 نماينده سياسى دولت انگليس ماژور هنرىگرين در دربار ناصر خان مقيم شد . در اين سال است كه جنگ با دولت ايران شروع شد و ماژورگرين با يكعده قشون از اينجا مأمور بوشهر گرديد و بعد از حركت اين قشون از كلات ناصر خان هم در اثر زهر وفات كرد . فعلا خداداد خان حاكم كلات مىباشد .\r\nكلات عبارت از چند ناحيه مىباشد و هر ناحيه تحت حكم يك رئيس با بزرگى است ، مهم‌ترين محل آنها كه نسبتا مركزيت دارد اول سروان بعد جلوان است . اولى در شمال ، دومى -\r\n","page_name":" 255 ","page_number":289},
  {"content":"\r\n\r\nعلميه و دادن رشوه ؛ كارگذاران دولت عليه ايران كم‌كم نصف بلوچستان را دو دستى بانگلستان تقديم كردند كه امروز در قبال بلوچستان ايران بلوچستان انگليس پيدا شده ، فرقيكه دارد اين است بلوچستان انگليس آباد و بلوچستان ايران ويران است آنها با تبعه خود با كمال رفق و مدارا رفتار ميكنند و اينها نسبت به يك مشت بلوچ آنچه در عالم تصور شود ظلم و ستم روا ميدارند ، حتى آنكه نفوس آنها را هم خريد و فروش ميكنند و مكرر اتفاق افتاده كه اعضاء حكومت آنجا عروس يك شبه را از حجله ناز دزديده‌اند و داماد بدبخت را در اندوه ابدى گذاشته‌اند و همان نوعروس را بده تومان الى صد تومان در بازار برده فروشان فروخته‌اند از اينجهت بطور حتم و يقين مىنويسيم كه اگر اسلوب ظالمانه دولت ايران تغيير نكند ، تا ده سال ديگر تمام بلوچستان ما متعلق به انگليس خواهد شد و اين مشت تبعه مظلومه كه باقى مانده‌اند بطيب نفس به طرف انگلستان ميروند و با كمال منت قبول تبعيت ميكنند و هركدام از\r\n\r\n\r\n","description":"","footnote":"\r\n- در جنوب كلات واقع است . لاس‌بيلا و مكران و كج در قسمت‌هاى جنوب غربى و جنوب شرقى واقع شده‌اند و از نواحى نسبتا كوچكند مانند پنج كور و كج ولى موقعيت سياسى و جغرافيائى مهمى را دارا مىباشند . خوران يا خاران كه در سمت شمالى واقع است قاعدتا جزو افغانستان بايد محسوب شود نه جزو كلات .\r\nمدعيان مقام خانى كلات فعلا عده‌اى هستند كه مهمترين آنها ملا محمد حكمران سروان تاج محمد حكمران جلوان و آزاد خان حكمران خاران مىباشد . متصرفات آزاد خان تقريبا جزو كلات است و مخالفت او حكم ياغىگريرا دارد و جز او كس ديگرى در اين سنوات اخير بر ضد خان كلات قيامى نكرده است .\r\nعمليات و تجربيات ماژورگرين در عرض سه سال 1858 ميلادى ( مطابق 1247 هجرى قمرى ) 1860 ميلادى ( مطابق 1277 هجرى قمرى ) در ميان تجربه‌هاى شرقى ما كه بمرور آشنا ميشويم بهترين كارهاست ، اين صاحب منصب تمام قوا و اقتدار حكومتى را در دست خود داشت و در هر كارى مشير و مشار خان كلات بوده و دستورها و نصايح او خانرا قادر نمود تا اينكه بدشمنان و مدعيان خود فايق آيد ، راه صواب و خطا را در هر موقع بخان مزبور خوب حالى نموده و صلاح انديشى كرده است .\r\n« تاريخ روابط سياسى ايران و انگليس - تأليف محمود - محمود ص 721 »\r\n","page_name":" 256 ","page_number":290},
  {"content":"\r\n\r\nاين اشارات ما داراى يك مبحث بسيار بزرگ است ، يك عالم گريه و ندبه دارد و من در هريك از آنها كه درست فكر ميكنم آه سرد ميكشم و اشك سوزان ميريزم اما چكنم كه كسى از من نمىپذيرد و در اين گوشه محبس هر قدر گريه كنم و آه بكشم به گوش احدى فرو نميرود و بواسطه دانستن و گفتن همين مطالب بود كه مرا به اين ذلت اسير و دستگير نموده و در گوشه زندان كلات انداختند و از تمام لذايذ دنيا محروم ساخته‌اند در اين صورت از من بيچاره چه كارى ساخته مىشود و چه ميتوانم بكنم .\r\n غم زمانه خورم يا فراغ يار كشم * بطاقتى كه ندارم كدام بار كشم \r\nمنحصر به من و رفقايم نيست هركس چهار كلمه از اين حرفها زد گرفتار قتل و دمار شد ، اما من امروز از مرگ چندان ترس ندارم چرا كه مكرر تا در دروازه مرگ رفته و برگشته‌ام ، و لا سيما با اين زندگانى اندوهناكى كه من دارم هزار مرتبه مرگ راحت‌تر از زندگانى است ، آيا مىشود كسى را بدون اثبات گناه نيمه‌شب گرفتار نموده بادنى جهات مملكت بفرستند و محبوس سازند . در حالتى كه ابدا خبر از زن و اطفال خودش ندارد و هيچ نميداند يك مشت عيال غريب دربدر الان در چه حالى هستند و معاش آنها از كجاست ؟ آيا زنده‌اند يا مرده ؟\r\nسيرند يا گرسنه ؟ آزادند يا محبوس ؟ اميدوارند يا مأيوس ؟ با اينهمه دردهاى بىدوا و خيالات پادرهوا تعجب است كه مشغول تحرير مباحث پولتيكى هستم و با اين حواس جمع ميخواهم براى اخلاف خود يادگارى بگذارم كه موجب افتخار من و اعتبار آنها باشد ، راستى راست گفته‌اند « الجنون فنون » آن هم يك شق از جنون است و يقينا من ديوانه هستم كه اينطور خيالبافى ميكنم و غم آينده ايران را ميخورم و حال آنكه يقين دارم هيچ ايرانى غم مرا نميخورد مگر سه - چهار نفر طفل صغير و يك نفر پدر و يكنفر مادر زمين‌گير در كرمان و من به تمام\r\n\r\n","description":"","footnote":"","page_name":" 257 ","page_number":291},
  {"content":"\r\n\r\nاين مصائب تحمل دارم ولى يك غصه ديوانه‌ام كرده و آن اين است كه نميدانم مدت حبس من چقدر خواهد بود و عاقبت كار من چه خواهد شد ؟ آيا مرا مىكشند يا مىبخشند ؟ آيا چند سال در اين محصوره محصور خواهم بود و تا كى با اين لباس مندرس بسر خواهم برد هر وقت پيراهن و زيرجامه و قبايم چركين مىشود ناچار بايد بروم در رودخانه در يك گوشهء كه از مناظر عابرين دور باشد آنوقت لباسها را كنده شست‌وشوى داده در آفتاب خشكانيده دو مرتبه بپوشم از شدت گرما و كثرت خيال تا طلوع صبح بيدارم و ابدا خوابم نميبرد و تا صبح با خدا مناجات و از بخت خودم شكايات ميكنم ، روزها هم از سورت گرما خوابم نميبرد فقط موقع خواب يا خستگى فوق العاده من همان صبح زود است كه آن را هم مجبورم بعد از نماز صبح مدتى قرآن بخوانم و تعقيبات و اوراد بصداى بلند بخوانم ، بلى گاهى بلكه اغلب بعد از يكساعت خواندن اوراد و اذكار سر به سجده ميگذارم و يكى دو ساعت خواب ميروم ولى آن هم يك عيب ديگر دارد كه خواب و آرام را بر من حرام كرده و آن اين است كه چائى معمولى صبح را خيلى زود حاضر مىكند و تا يكى دو فنجان بما دادند سماور را برميچينند و من اگر بخوابم بعد از نماز چائى [ چاى 
  ] خورده بخوابم ممكن نيست چرا كه اطاق مسكونى ما همان دار الحكومه حاكم كلات است و هر روز به مجرد طلوع آفتاب عمله‌جات حكومت جمع ميشوند حاكم از اندرون بيرون ميآيد و مشغول انتظام امور حكومتى مىشود و خوابيدن من در چنين اطاقى خلاف ادب است بعلاوه شروشور واردين مجال نميدهد و اگر بخواهم چاى نخورده بخوابم بعد از بيدار شدن چاى تمام شده و تا ظهر بايد بكسالت بگذارانم ، به به به\r\n [ دارم عجب روز و شبى * اين خواب و اين بيداريم 
  ] \r\nبارى با اين تفرقه حواس و نداشتن اسباب و كتاب باز هر قدر بتوانم مينويسم شايد يك وقتى به كار هموطنان عزيزم بيايد و مرا بدعاى\r\n\r\n","description":"","footnote":"","page_name":" 258 ","page_number":292},
  {"content":"\r\n\r\nخيرى ياد كنند و اگر از اين محبس مستخلص شدم نذر كردم اين سفرنامه را محرمانه طبع نموده و در گوشه مخفى نمايم و وصيت كنم بعد از مردن من آن را انتشار بدهند و اگر اين گوشه مرديم : « اى بسا آرزو كه خاك شده »\r\n و ان نحن التقينا قبل موت * لقينا الصدر من غصص القباب\r\nو ان ظفرت بنا ايدى المنايا * فكم من حاجة تحت التراب « 1 » \r\nمجملا از اين جمله معترضه معذرت ميخواهم ، تازيانه بر روى اسبم بگشت حالا برميگرديم به تشريح مطلب معهود خودمان و كارهاى خودمانرا به خدا ميسپاريم على اللّه ! بهرحال دولت روس در خاك ايران بناى تخطى را گذاشت و همت بر تصرف سواحل بحر خزر گماشت ، لهذا در سنه 1218 بناى پيش قدمى بحدود آذربايجان گذاردند و بسيارى از سواحل رود ارس را بمحاصره انداختند و قريب ده سال ميان دولت ايران و دولت روس در حدود آذربايجان محاربات عظيمه واقع شد و بعد از آنكه بتوسط دولت انگليس آن جنگ مبدل به صلح گلستان « 2 » شد چهارده سال\r\n\r\n\r\n","description":"","footnote":"\r\n( 1 ) يكى از گويندگان فارسى هم در اين مورد گفته است : م . خ\r\n گر بمانديم زنده بردوزيم * جامه‌اى كز فراق چاك شده\r\nور نمانديم عذر ما بپذير * اى بسا آرزو كه خاك شده \r\n( 2 ) در سال 1227 هجرى سردار روس كتلروفسكى با نقشه دقيقى شروع به تعرض نمود و سفير انگليس سرگوراوزلى نيز افسران انگليسى را از اردوى ايران احضار كرد . عباس ميرزا كه روز 5 ذى الحجه 1227 هجرى در حوالى ايروان در جنگ اصلاندور [ در خلال جنگهاى كنار ارس افسران انگليسى از اردوى عباس ميرزا احضار شده بودند ، و فقط « كريستى و ليندسه » در اردو باقى ماندند . كريستى كه فرماندهى يك دسته از پياده نظام ايران را مستقلا بر عهده گرفته بود در جنگ زخمى و بدست نيروى روسيه اسير و كشته شد 
  ] . نيمى از قواى خود را از دست داده بود از ارس گذشت و تا تبريز عقب نشست . قواى روس بر ايروان و در پايان سال بر لنكران دست يافت .\r\nدر آن ميان سفير انگليس بوساطت برخاست و مقدمات عقد پيمان صلح را بين ايران و روسيه را فراهم ساخت . مذاكرات صلح مدتى طول كشيد و عاقبت عهدنامه‌اى در گلستان از توابع قراباغ در 11 فصل و يك مقدمه نوشته شد و در تاريخ 29 شوال سال 1228 -\r\n","page_name":" 259 ","page_number":293},
  {"content":"\r\n\r\nبعد از آن در سنه 1242 مجددا دولت روس بر ايران حمله كرد تا آنچه نقد و ملك ميخواست بگرفت آنوقت عهدنامه « تركمان‌چاى » كه آخرين عهدنامه است منعقد گرديد و دولت ايران ثلث تمام ايران را بضميمه ده كرور پول نقد بدولت روس واگذار نمود و عجب‌تر آنكه مورخ متملق چاپلوس ايران در هر دو جنگ همه‌جا مينويسد « لشكر اسلام فتح كردند و چه قدر از روسها را از دم شمشير آبدار گذرانيدند از آن عجب‌تر آنكه در بالاى صفحه مينويسد ( شرح سلطنت و جهانگيرى فتحعلى شاه قاجار ) و در ذيل همان صفحه قصهء دادن شهرهاى بزرگ مثل ايروان و شكى و شيروان و دربند و نخجوان و ايالت قفقاز و داغستان و غيره‌ها را به روس شرح ميدهد » :\r\nدر همان ايام كه دولت ايران با دولت روس در مرتبه اول جنگ ميكرد و دولت ايران براى رضاى خاطر انگليسان ( دولت انگليس ) سفير فرانسه « 1 » را از نزد خود\r\n\r\n\r\n","description":"","footnote":"\r\n- هجرى قمرى مطابق با 12 اكتبر 1813 ميلادى با حضور سفير انگليس بوسيله ميرزا ابو الحسنخان شيرازى نماينده ايران و نيكولا نماينده فوق العاده تسار و سردار روس بامضا رسيد .\r\n« ايران در دوره سلطنت قاجار تأليف على اصغر شميم ص 64 »\r\n( 1 ) در مقابل تعرض ناگهانى دولت روسيه ، ايران به ژنرال گاردان مراجعه كرد نماينده دولت فرانسه اظهار داشت حتى در وضع حاضر و با وجود اشكالات ديپلماسى اميدوار است تعرضات روسها را متوقف سازد و خاطرنشان ساخت كه هنوز هم لازار منشى سفارت فرانسه نزد مارشال گوودويچ است و مجددا شصت روز مهلت خواسته و در پايان اين مدت بنا بدعوت الكساندر فتحعليشاه با دولت روسيه داخل مذاكره خواهد شد . بعلاوه گاردان بدولت ايران اطمينان داد همين كه امپراطور از رفتار روسها اطلاع پيدا كند مانند صاعقه‌اى دشمن را از پاى درخواهد آورد . فتحعليشاه جوابداد چرا در ظرف مدت ده ماه اين صاعقه تأثير خود را نبخشيده است . پادشاه ايران از اتحاد واقعى دولتين روسيه و فرانسه ترديد داشت و براى اثبات اين نظريه دلايل زيادى اقامه كرد و مخصوصا متذكر شد كه رفتار تزار در گرجستان مىرساند دولت روسيه نسبت به ناپلئون تا چه حد احترام قائل است .\r\nبالاخره گاردان نتوانست بوعده خود وفا كند و اقدام دولت فرانسه براى ميانجيگرى مواجه با شكست شد و در تاريخ 21 ذيحجه 1223 ( 12 فوريه 1809 ) نظر باينكه دربار ايران تصميم گرفت نمايندگان بريطانياى كبير را قبول كند ژنرال گاردان اجازه مرخصى گرفت . فتحعليشاه از ژنرال گاردان تقاضا كرد تا وصول اخبار از طرف دولت فرانسه در تبريز اقامت كند . نمايندهء دولت -\r\n","page_name":" 260 ","page_number":294},
  {"content":"\r\n\r\nراندند دولت انگليس قرارداد سالى دويست هزار تومان « 1 » وجه نقد براى تدارك قشون ايران بدولت ايران بدهد و معلمين ماهر هم براى نظام آورد و توپخانه و تفنگ و ساير لوازم جنگ را هم بايرانيان بداد و تمام اميدش اين بود كه دولت ايران بتواند در مقابل روس خوددارى كن و راه هندوستان را محكم ببندد بعلاوه دولت روس در همان ايام گرفتار حملات ناپلئون شد « 2 » و ابدا نميتوانست در\r\n\r\n\r\n","description":"","footnote":"\r\n- فرانسه اين پيشنهاد را قبول كرد و تهران را ترك گفت و در تاريخ 22 محرم 1224 ( 9 مارس 1809 ) هيئت نظامى فرانسه وارد شهر تبريز شد . و پس از يك ماه مذاكره و معطلى در اين شهر بالاخره در تاريخ 3 ربيع الاول 1224 ( 17 آوريل 1809 ) دربار عباس ميرزا را ترك كرد .\r\n« تاريخ سياسى و ديپلماسى ايران ص 138 »\r\n( 1 ) دولت بريتانيا با گذشت فوق العاده‌اى اين كمك هزينه‌اى بايران را به مبلغ 200 هزار تومان ( معادل 15 لك روپيه با 150 هزار ليره ) ترقى داد و قبول نمود تا موقعى كه ايران در يك جنگ مهاجمانه‌اى شركت نكند اين كمك خرج پرداخت شود . بعلاوه در قرارداد تذكر داده شده بود كه اين مبلغ در تحت نظارت سفير انگلستان به مصرف رسانيده شود .\r\nدر يكى از موارد قرارداد سعى شده بود كه ايران را در انعقاد هرگونه پيمان صلح بين بريتانياى كبير و يك دولت اروپائى كه با ايران در حالت جنگ است شركت دهند و در صورت نبودن جنگ بايستى كمكهاى مالى و نظامى كرده شود و اما راجع بافغانستان بريتانياى كبير قبول كرد كه در صورت بروز جنگ بين ايران و امير دخالت نكند و ايران هم در مقابل قبول نمود كه اگر افغانستان با انگلستان وارد جنگ شود ايران فورا به آنجا حمله كند .\r\n« صفحه 449 كتاب تاريخ ايران تأليف سرپرسى سايكس »\r\n( 2 ) همچنين ايران بطور غير مستقيم قبول نمود كه در درياى خزر نيروى دريائى نداشته باشد . روسيه در عوض ظاهرا خود را مكلف به اين دانست كه عباس ميرزا را براى بدست آوردن تاج و تخت كومك نمايد و بدين‌سان وليعهد براى منافع شخصى خود تمام سرزمينهاى مورد بحث را بروسيه واگذار نمود . دولت مزبور هم بواسطه حمله و تاخت و تاز ناپلئون نميتوانست به اين لشكركشىها ادامه دهد و شايد به كمتر از اين هم حاضر بود قبول كند . ايران از پيش خود اميدوار بود كه بوسيله افسران انگليسى موقعيت خود را مستحكم نموده و بار ديگر بجنگ بپردازد و بخت خود را بيازمايد . بعبارت ديگر اين صلح موقتى بود و نه تسويه حساب آخرين .\r\n« صفحه 456 كتاب تاريخ ايران تأليف سرپرسى سايكس »\r\n","page_name":" 261 ","page_number":295},
  {"content":"\r\n\r\nسرحد ايران مشغول جنگ باشد با اين مساعدت آسمانى و زمينى و داشتن افواج منظم نميدانم وزراى آن عصر چه قسم مردمى بودند كه فصل مصالحه را مطابق دلخواه دولت روس مرتب نمودند ، بلى در تمام آن فصول فقط يك فصل بدلخواه دولت ايران نوشته شد و آن اين است كه دولت روس ضامن است كه هرگاه ميان شاهزادگان ايران بر سر تاج و تخت منازعتى پيش آيد دولت روس هميشه حامى وليعهد رسمى دولت باشد كه در نسل عباس ميرزا مقرر مىشود ما بقى با التمام موافق ميل و پولتيك روسها است و حال آنكه هم در آن تاريخ قشون منظم داشتند هم سردارهاى كافى رشيد و هم آن روز دولت ايران بر افغانستان و خوارزم سلطنت داشت و از بغداد باج و خراج ميگرفت و هنوز از عثمانى بمراتب قوىتر بود . بارى از بىعلمى وزراء آن عصر و و و چنان خاكى بر سر ايران و ايرانيان ريختند كه تا صبح قيامت گردش فرو نخواهد نشست و ما عجالتا از اين بحث پولتيكى كه تذكارش موجب عار است ميگذريم و برميگرديم باصل مقصود خود .\r\nاز آن ببعد اگرچه ميان روس و ايران نزاعى واقع نشد ولى در دوره ناصر الدين شاه تركمانان يموت بنات شرارت گذاشتند و از طرف دولت حشمت الدوله « 1 »\r\n\r\n\r\n","description":"","footnote":"\r\n( 1 ) كوشش ناصر الدينشاه براى سركوب كردن تركمانان مهاجم بخراسان شمالى در طول سالهاى 1286 - 1287 قمرى به علت بروز اختلاف بين دو سردار ايران يعنى حشمة الدوله و قوام الدوله به نتيجه نرسيد تا آنكه حاجى ميرزا حسينخان سپهسالار صدر اعظم ايران تصميم گرفت كه از راه سياست و تدبير دوستى رؤساى تركمان را نسبت بايران جلب كند و بدين منظور حاجى ميرزا رضى خان معظم الملك را مخفيانه به مرو فرستاد و او موفق شد كه تركمانان آن ناحيه را باطاعت از دربار ايران برانگيزد . قرار بر اين شد كه يكنفر حكمران بعنوان نماينده دولت مركزى ايران به مرو فرستاده شود و بيست نفر از سران تركمان به تهران بيايند و قراردادى درباره تبعيت آنان از ايران و شرايط آن تدوين شود . روسيه تسارى وقتى از اين جريان آگاه شد مانع از انجام مقصود ايران گرديد .\r\n« صفحه 190 ايران در دوره سلطنت قاجار تأليف على اصغر شميم »\r\n","page_name":" 262 ","page_number":296},
  {"content":"\r\n\r\nمأمور تنبيه آنها شد و شكست خورد دولت ايران يعنى ناصر الدين شاه براى آنكه اساس آسايش او را مختل نكنند فورا سيصد هزار خانواده تركمانرا بدولت روس واگذار نمود ، به خيال خودش از شر آنها آسوده شد باز رحمت خدا بر فتحعلى شاه كه ده دوازده سال با روسيها جنگيد و همه ساله خودش تا تبريز ميرفت و در همان وقت كه با روسها جنگ ميكرد حاكم براى شهر ( زور ) معين مينمود و با والى بغداد ستيزه داشت با تركمانان زورآزمائى مينمود اما اين فرزندزاده ناخلف او كه در اول حمله بتدابير مرحوم امير نظام هرات را فتح كرده بيك تعارف دوستانه سفير خليج عجم ( فارس ) و بلوچستان را بدولت انگليس بخشيد و تركمانان را كه قشون داده ايران بودند بيك غمزه مادام . . . . بدولت روس واگذار نمود از آنطرف تا ميتوانست در داخله خودش با رعاياى بيچاره جنگيد و باسم بابى و صوفى و جمهورى در پنجاه سال سلطنت زياده از پنجاه هزار نفر آدم از تبعه ايران كشت بهرحال بعد از آنكه صحراى تركمانانرا بدولت روس واگذار نمود دولت روس محل نشستن آنها را خواست و محل مرتع مطالبه كرد لهذا كنار رود گرگان و تمامى صحراى اترك را از ايران گرفت و بعد از تصرف اترك از طرفين مميز آمد كه حدود صحراى اترك را معين كند مأمور ايرانى مبلغى رشوه گرفته و صحراى معروف باتك را هم كه متصل بكلات است بدولت روس واگذار نمود و هنوز در كلات مثلى است مشهور و معروف كه هروقت زنى را افضاء كنند يا جائى را خراب كنند ميگويند « اتكش را تپك كرد » و من در معنى اين مثال خيلى تحقيقات كردم عاقبت معلوم شد كه مأخوذ است از تصديق مأمور ايرانى كه صحراى اتك را هم جزو اترك قلم داد بنابراين تقسيم سرحد دولت ايران از اينطرف خاكستر و باجيگران شد و اراضى مرو و سرخس كه تمام ملك ايران بود ببادكوبه منتهى ميشد و يا بساير سواحل بحر خزر امتداد\r\n\r\n","description":"","footnote":"","page_name":" 263 ","page_number":297},
  {"content":"\r\n\r\nداشت از ميان رفت و دولت روس فورا خط آهنى از تركستان احداث كرد و بلخ و بخارا و سمرقند و سواحل جيحون را با شهر عشق‌آباد و مرو و تازه شهر متصل به بحر خزر نمود و آن‌همه اراضى آباد حاصل خيز را در قبله اقتدار خويش در آورد حالا وقتى كه از خراسان بخواهند ببادكوبه بروند يا از خاكستر عبور ميكنند يا از ارچنگان كه آن هم از توابع كلات است يا از باجگيران كه منتهى اليه خاك قوچان است و ما انشا اللّه تعالى نقشه كلات را بهر قسم باشد در اين مسافرت اجبارى ترسيم و حدود جغرافى آن را معين مينمائيم و در اين سفرنامه مينگاريم تا سفر ما براى دولت و ملت بىفايده نماند .\r\nبارى ميرزا فرج اللّه خان مفتش گمرك و ميرزا هدايت اللّه خان مدير گمرك و پست خاكستر آمدند بكلات براى گرفتن ترجمان از بيكهاى كلات كه قاچاق رفته‌اند . قانون و تعرفه گمرك اين است كه هرچه گوسفند از خاك ايران به خاك روسيه ببرند براى چرانيدن از هر گوسفند ده شاهى ميگيرند و آنجا هم كه ميروند دو قران براى حق المرتع بسرحدداران روس ميدهند و اگر بدون دادن گمرك و گرفتن تذكره ببرند دو مقابل از آنها گرفته مىشود و اگر گوسفند خود را در خاك روسيه بفروشند از هر عددى هشت قران گرفته مىشود و رسم اين است وقتى كه گوسفند آنها ميميرد براى اينكه ثابت كنند گوسفندشانرا نفروخته‌اند و مرده است شاخهاى او را براى نمونه و اثبات مدعى خود همراه بياورند و الان قريب ده سال است اين قانون جارى شده اما مردم كلات بواسطه آنكه سالها عادت داشته‌اند بدون تذكره بعلف چرميرفته‌اند و آن صحراها را ملك خودشان ميدانند هنوز عادت باطاعت از اين قانون نكرده‌اند لهذا هميشه تخلف ميكنند و قاچاق ميروند مفتش گمرك هم تفتيش نموده دو سه مقابل از آنها جريمه ميگيرد .\r\nمراتب ملت پرورى رجال دربار ايران و امانت و ديانت مأمورين دولت ايران\r\n\r\n","description":"","footnote":"","page_name":" 264 ","page_number":298},
  {"content":"\r\n\r\nاز همين يك نكته به خوبى معلوم مىشود كه براى تركمانان جمهور كه هرگز از الاچيق خودشان حركت نميكنند علف‌چر در چهل فرسخ فاصله معين كرده‌اند اما ايران در سه فرسخى مسكن خودش حق علف‌چر ندارد سبحان اللّه اينها چه مردمى بوده‌اند ، دولت روس و ژاپن براى حق ماهىگيرى از درياچه بايكال « 1 » آنهمه جنگ مىكند كه تبعه آنها بتوانند از آن درياچه ماهى بگيرند اما دولت ايران مرتع طبيعى خداداده تبعه خودش را بدون هيچ دليل بدولت اجنبى وا ميگذارد و در حالى كه آن صحرا ابدا محل حاجت تركمانان نيست بارى اينها آمده بودند كه از اشخاصيكه قاچاق رفته‌اند جريمه بگيرند وقتى كه نزد حكومت آمدند و ما را ديدند ميرزا فرج اللّه خان ، حاجى ميرزا حسن را شناخت چرا كه\r\n\r\n\r\n","description":"","footnote":"\r\n( 1 ) بايكال درياچه‌هاى بمساحت 34140 كيلومتر مربع در جنوب شرقى سيبريه عميقترين درياچه زمين ( عمقش 1740 متر ) بزرگترين درياچه آب شيرين آسياست و رودهاى متعدد به آن ميريزند ولى تنها مخرجش رود انگارا است ، ماهيهاى فراوان دارد كه جنس بعضى غير عادى است . « صفحه 287 كتاب دائرة المعارف فارسى »\r\nگويا مؤلف در مورد جنگ روس و ژاپون دچار لغزش شده باشد زيرا اين جنگ در سال فوريه 1904 بر سر منچورى شروع گرديد ، چه دولت روسيه در جريان جنگ « بر كسورها » ببهانه تأسيس خطوط آهن كه ميساخت قواى مهمى در منچورى تمركز ساخت قواى بحرى خود را نيز در « پرت‌آرتور » تقويت نمود و در كره شروع بتحريكاتى نمود ، جاه‌طلبى روس با نامجوئى ژاپون تصادم كرد ژاپونيها با انگليس در 30 ژانويه 1902 و چين 8 اوت 1902 پيمان اتحاد تدافعى از لحاظ ضمانت تماميت چين منعقد ساخت و وقتى خود را كاملا حاضر يافت از دولت روسيه سؤال كرد كه در چه تاريخ خيال تخليه منچورى را دارد ، روسها براى آنكه فرصت تكميل تجهيزات خويش را داشته باشند كوشش مينمودند كه مذاكرات را طولانى كنند اما ژاپونيها اين سياست را خنثى نمود و بدون اعلان جنگ يك قسمت از قواى بحرى روس را در پرت‌آرتو غرق ساختند ( شب 8 و 9 ژانويه 1904 ) و قشون خود را به كره ريختند جنگ يكسال و نيم در خاك منچورى ادامه داشت تا روسها مجبور به تقاضاى صلح شدند و برحسب عهدنامه پرتسموث روسها حمايت ژاپن را بر كره شناختند و قسمت جنوب جزيره ساخالين را هم به آنها واگذار نمودند . م . خ\r\n","page_name":" 265 ","page_number":299},
  {"content":"\r\n\r\nچند سال قبل در تبريز در مدرسه رشديه در نزد او درس خوانده بود بعد از معرفى مرا هم شناخت چرا كه در عشق‌آباد وكيل روزنامه ما بوده بعد از رفتن از عشق‌آباد و استخدام در گمرك هم متصل براى ما اخبار مينوشت و ميفرستاد به همين ملاحظه خيلى با ما محبت كرد يك پيراهن و يك زير شلوار و يكعدد لنگ و يك قطيفه با مقدارى سيگار پيچيده و دو سه تومان وجه نقد بحاجى داد و هر قدر كاغذ و پاكت همراه داشت به بنده داد بعلاوه براى خاطر ما قرار داد هفته يك مرتبه يك نفر سوار از خاكستر بيايد بكلات و مراسلات ما را كه بهرجا مينويسيم گرفته ببرد در خاكستر به ميرزا هدايت اللّه خان برساند او هم تمر ( تمبر ) زده به مقصد بفرستد و اين كار فرج بسيار بزرگى براى ما شد لهذا شروع كرديم به تحريرات و هركدام سى چهل پاكت بهر جا كه دلمان ميخواست نوشتيم و انصافا حاكم هم در اين موقع نجابت كرد و ابدا متعرض ما نشد ما هم با كمال آزادى مراسلات متعدده نگاشته بميرزا هدايت اللّه خان سپرديم او هم برد بخاكستر كه تمر زده بفرستد و رسانيد و جواب تمام آنها هم بما رسيد و ميرزا هدايت اللّه خواهش مجلدات احمد را از من كرد منهم به طهران نوشتم كه براى او بفرستند ميرزا فرج اللّه خان دوره روزنامه ادب را خواست براى او هم نوشتم از طهران بفرستند و به تمام اشخاصيكه مراسلات كرديم نوشتم عنوان مراسلات خود را اينطور بنويسند ( خاكستر توسط ميرزا هدايت اللّه خان مدير گمرك و پست بفلان برسد ) و انصافا تا در كلات بوديم مراسلات ما سؤالا و جوابا بموقع رسيد و كتابهاى احمد را هم كسان بنده از طهران براى مشاراليه فرستادند و دو شبانه روز اين دو نفر در كلات بودند در آن دو شبانه روز بر ما بسيار خوش گذشت وقتى كه خيال رفتن داشتند حاجى ميرزا حسن توتون سيگار از ميرزا فرج خان خواهش كرد بنده قدرى كاغذ و پاكت و يكعدد مهر ( مجد الاسلام ) خواستم و در اندك زمانى هرچه خواسته بوديم بتوسط سوار مخصوص گمرك فرستاد بعد از آنكه آنها رفتند\r\n\r\n","description":"","footnote":"","page_name":" 266 ","page_number":300},
  {"content":"\r\n\r\nخيلى دلتنگ بوديم روزى در خدمت حاكم نشسته بوديم خبر آوردند كه رئيس تلگراف خانه آمد از شنيدن اين خبر گويا دنيا را بما دادند ، خواستم فورا برخواسته به تلگرافخانه برويم ، حاكم ممانعت فرمود و اصرار كرد كه صبر كنيد تا رئيس خودش بديدن ما بيايد ما هم صبر كرديم تا آنكه عصر همان روز رئيس تازه بملاقات حاكم آمد و ما هم او را ملاقات كرديم رئيس تلگرافخانه سابق بواسطه نزاعى كه با ساعد السلطان پسر جليل الملك كه آن روز نايب الحكومه بوده نموده منفصل شده بخراسان رفته و قريب يك ماه كلات بىتلگرافچى مانده اكنون از مركز خراسان اين شخص را كه محمد عليخان كاشى برادرزاده بصير الملك كاشى است براى رياست كلات معين كرده‌اند اين شخص خودش با عيالش و يكنفر پسر دوازده ساله بكلات وارد شده و كلات چندان مخابرات تلگرافى ندارد و اينكه باينجا تلگرافچى ميفرستند براى اين است كه خراسان بدر جزو استراباد و بندر جزو گنبد قابوس مخابرات زياد است و بايد در وسط راه جائى باشد كه سيم را وصل نمايد و آن محل همين كلات است بعلاوه چون كلات سرحد بسيار معتبريست و محتمل است وقتى لازم شود كه مخابرات فوريه پيش آيد از اينجهت اداره جليله تلگرافخانه در كلات تلگراف‌خانه دارد ، تلگرافخانه كلات عبارت است از يك باب خانه كه يك شعبه از رودخانه دائما از آنجا عبور مينمايد و دو اطاق و يك بالاخانه و يك قطعه باغ مشجر دارد و اين خانه ملك صغيرى است و اداره تلگراف‌خانه آنجا را از مادر صغير اجاره نموده از قرار ماهى يك تومان و آنخانه بدار الحكومه نزديك است و از سابق رسم اين بوده كه حاكم بتلگرافچى آنجا مواجب معين ميداده مثل ساير نقاطيكه تلگرافخانه است . كه حكومت آنجاها بملاحظه اينكه تلگرافچى راپورت اعمال شنيعه او را بدولت ندهد قرارى با تلگرافچى داده‌اند و ماه به ماه وجهى به او ميدهند مثلا تلگرافخانه مركزى خراسان سالى هزار تومان از حكومت\r\n\r\n","description":"","footnote":"","page_name":" 267 ","page_number":301},
  {"content":"\r\n\r\nميگيرد و حكومت هم آن وجه را بالمضاعف بر بلوك و قصبات خراسان توزيع نموده و تقريبا شش هزار تومان وصول نموده سه هزار تومانش را برئيس تلگرافخانه ميپردازد و ما بقى را خودش مىخورد و اين يكى از شعب مداخل حكام است و به همين ملاحظه است كه رؤساى تلگراف - خانه ( تلگرافخانه ) براى مأموريت بشهرها مبالغى تقديم ميدهند و با مواجب بسيار جزئى متحمل مخارج كلى ميشوند ، چنان كه شاهزاده جليل ميرزا رئيس تلگرافخانه خراسان از قرار ماهى بيست و پنج تومان مواجب دارد در حالتى كه بيست و پنج تومان فقط مخارج قهوه‌خانه او نميشود ولى با نهايت ميل و رغبت ، زياده از مواجب دو سال خودش را تقديم داده تا به اين شهر مأموريت پيدا كرده و مداخل متفرقه تلگرافخانه بسيار است ، منجمله همان گرفتن خلعت و رشوه از حكام است كه گفتم رئيس تلگرافخانه خراسان فقط سه هزار تومان از حكومت ميگيرد و حكومت هم از حكام جزو وصول نموده به او ميدهد من جمله از حاكم كلات سالى سى تومان ميگيرند بعلاوه خلعت و انعام متفرقه هم از حاكم ميگيرند مثلا هر وقت تلگراف خوبى از دولت براى حكومت بياورند از قبيل اخبار از بقاء حكومت يا اظهار رضايت شخص سلطنت و امثال آنها ناچار مژده‌گانى خواهند گرفت و در حوادث واقعه كه بميل حكومت راپورت بدولت ميدهند و او را بىگناه جلوه ميدهند حاكم ناچار است انعامى بدهد ، در كلات هم تقريبا به همين ترتيب بود حكومت در هر ماه شش تومان برئيس تلگرافخانه مواجب ميداد بعلاوه گندم و برنج و بره و روغن و زغال و هيزم و تقريبا تمام ما يحتاج تلگرافچى را ناچار ميپرداخت مداخل هم از براى او ميرسانيد ، بارى رئيس تازه بر حاكم وارد شد و خيلى اظهار جلالت قدر كرد و ميگفت شأن من نبوده كه در كلات مأمور باشم بلكه بنا بود سبزوار يا\r\n\r\n","description":"","footnote":"","page_name":" 268 ","page_number":302},
  {"content":"\r\n\r\nشاهرود را به من بدهند بعد شاهزاده رئيس اينطور خواهش كرد كه چنديرا در كلات براى سياحت بگذرانم منهم قبول كردم و و و بعد از رفتن او مقرر كرد يك بره براى او ببرند . راستى فراموش كردم بنويسم كه رسم كدخداهاى كلات اين بود كه هركدام بملاقات حاكم ميآمدند يك گوسفند به ترك خود بسته تقديم ميآوردند و آن گوسفند را در باغ رها ميكردند ، يك قانونى در كلات هست كه گوسفندها را ميدهند بمردم آنجا كه ببرند و بچرانند و در زمستان كه گوشت كم‌ياب است پروار كرده تسليم نمايند و رسم اين است كه سه گوسفند مىبرند و دو تا در زمستان پس ميدهند و عجالتا در خود باغ علف زيادى بود و گوسفندها را كه تقديمى ميآوردند در باغ رها ميكردند و هر چهار روز يك مرتبه يكى را براى كارخانه حكومتى ذبح ميكردند و تقريبا سى چهل گوسفند در باغ مشغول چرا بودند ، بارى حاكم يك گوسفند براى رئيس تلگرافخانه فرستاد عصر همان روز هم ما هر سه نفر به خانه رئيس يعنى تلگرافخانه رفتيم و هركدام چندين صورت تلگراف نوشته بطهران و غيره مخابره كرديم از جمله بنده تلگرافى بناظم الاسلام كرده سلامتى خودم را اطلاع داده و از او خواستم كه اهل بيت مرا مطلع سازد تلگرافى ديگر باقتدار السلطنه پسر سپهدار كه از طرف پدرش وزير تلگراف رئيس كل مركز بود كردم و از او خواستم كه بيست تومان از حاجى غلامرضا تاجر كه طرف حساب من بود در طهران بگيرد و آن وجه را حواله تلگرافى بتلگرافخانه كلات نمايد تا من دريافت نمايم و تلگرافى هم به خود حاجى غلامرضا كردم كه بيست تومان تسليم اقتدار السلطنه نمايد و يقين داشتم فورا اين كار انجام ميگيرد و بيست تومان به من ميرسد كه در كلات بىپول نباشم و اگرچه چندان محتاج پول نبودم مخارج ما را حكومت كلات ميپرداخت ولى براى تهيه لباس محتاج بودم كه وجهى تهيه نمايم چرا كه لباس من يك قباى كتان سفيد بود با يك لباده آهارى و يك طاقه عبا كه\r\n\r\n","description":"","footnote":"","page_name":" 269 ","page_number":303},
  {"content":"\r\n\r\nاز آقا جلال در راه گرفته بودم و در خراسان يك پيراهن و زيرجامه هم آقا فرج اللّه براى ما آورد بارى بعد از دو روز جواب تلگراف‌هاى بنده رسيد اما از طرف اقتدار السلطنه بعوض جواب سرويس داده بودند به اين معنى كه از تلگرافخانه طهران بتلگراف‌خانه كلات گفتند كه نمره فلان باسم جناب اقتدار السلطنه نرسيده بواسطه آنكه مشاراليه در ييلاغات دوردست تشريف برده‌اند و ممكن نبود اين تلگراف بايشان برسد و عجالتا معلوم شد اقتدار السلطنه ترسيده و عمدا اينطور جواب گفته . در همين روز تلگرافى از كرمان از اخوى آقا شيخ محمود امين الاسلام رسيد كه بعد از اظهار كمال تأسف اظهار كرده بود مبلغ پنجاه تومان براى خانواده شما كه در طهران هستند فرستاديم خود شما هم هر قسم احتياجى داريد بنويسيد و تلگراف كنيد تا انجام بدهيم و نيز تلگرافى از جناب آميرزا محمود مجتهد كرمان رسيد و هم اظهار كمال تأسف و تحير نموده و اشعار داشت كه همه قسم اقدامى براى استخلاص شما كرده و ميكنم و من از اين دو تلگراف خيلى مسرور شدم و بهر دو اظهار امتنان كردم . وجود رئيس تلگرافخانه واقعا براى ما اسباب مشغوليت و مسرت خاطر شده بود چرا كه يكنفر هم صحبت پيدا كرده بوديم و روزها چهار ساعت بغروب مانده مشاراليه كه او هم مثل ما بيكار بود ميآمد در باغ و ما را برداشته باتفاق ميرفتيم در اطراف رودخانه و تا دو ساعت از شب رفته بطور آزادى باهم صحبت ميكرديم ، هيجدهم جمادى الاول حاجى ميرزا حسن فى الجمله كسالتى پيدا كرده و حالت نوبه مختصرى در او پيدا شد عصر كه به طرف رودخانه ميرفتيم به من اظهار كرد كه من تدبير بسيار خوبى براى استخلاص هر سه نفر پيدا كرده‌ام اگر به او عمل كنيم هر سه نفر تا يك ماه ديگر از اين محبس خلاص خواهيم شد و آن تدبير است كه خودم را بناخوشى ميزنم شما و حاكم بخراسان بآصف الدوله تلگراف كنيد كه فلانى ناخوش بسيار سخت است و در كلات\r\n\r\n","description":"","footnote":"","page_name":" 270 ","page_number":304},
  {"content":"\r\n\r\nاسباب معالجه و دوا بهيچوجه ممكن نميشود آصف الدوله بملاحظه دوستى كه با من دارد فورا با طهران حرف مىزند و تلگراف مىكند اجازه ميگيرد بعنوان معالجه مرا بخراسان احضار مينمايد و همين كه من مستخلص شدم و بخراسان رسيدم با كمال اهتمام امر استخلاص شما را هم انجام مىدهم من از اين تدبير خيلى خنديدم و فورا مطلب را با آقا ميرزا آقا در ميان گذاشتيم او هم خيلى خنديد و تقريبا حاجى را سفيه خواند و حاجى حسن خيلى اصرار داشت كه مطلب در پرده بماند ولى آقا ميرزا آقا شب با حضور حاكم مذاكره نمود و حاكم خيلى خنديد و سفاهت يا سادگى حاجى را تصديق كرد و اين حركت آقا ميرزا آق اسباب رنجش خاطر حاجى ميرزا حسن شد و پنج روز از اين مقدمه گذشت روزى آقا ميرزا آقا تنها رفت در گوشه باغ و يكورق كاغذ همراه خودش برد و از صبح تا ظهر مشغول تحرير شد ظهر از براى نهار [ ناهار 
  ] آمد باطاق و بعد از نهار كه ما همه خوابيديم باز آقا ميرزا آقا مشغول تحرير شد و آنچه مسوده نموده بود پاكنويس كرد و آن ورقه مسوده را پاره پاره كرده در گوشه‌اى ريخت و برخواسته روانه تلگرافخانه شد حاجى ميرزا حسن هم بعد از رفتن او برخاسته و آن خورده كاغذها را پهلوى يكديگر وصل نموده با كمال زحمت آنها را به يكديگر مربوط و منتقل كرد تا معلوم شد مضمون آنها چه بوده ، حاصل مضمون آنها اينكه قريب سى صورت تلگراف به سى نفر در طهران كرده و مضمون هر سى نفر يكى بود يعنى در تمام آنها اينطور اظهار كرده بود « كه مدتى است ناخوش شده‌ام و در كلات اسباب معالجه فراهم نيست مرخصم كنيد بروم در بادكوبه معالجه كنم » و مخاطبين آن تلگرافات تمام علماى طهران و بسيارى از وزرا و تجار و خود عين الدوله صدر اعظم بود حاجى ميرزا حسن آن تلگرافات را يعنى خرده كاغذها را بهم وصل كرده روى كاغذ عليحده چسبانيد و طرف عصر كه با حاكم رفتيم در خيابان براى صرف چاى حاجى\r\n\r\n","description":"","footnote":"","page_name":" 271 ","page_number":305},
  {"content":"\r\n\r\nعنوان مطلب را اينطور شروع كرد و خطابش به بنده بود و گفت كه آيا در نظر داريد سه چهار ماه قبل را كه در طهران بوديم و من روزنامه باسم ( مكتب ) مينوشتم و يكوقتى در آن بهر طويلى طبع كردم ؟ گفتم : بلى در خاطر دارم . گفت : آيا در نظرتان هست خود شما در مطبعه خورشيد مرا ملات كرديد و اظهار داشتيد كه اين بحر طويل را ميرزا مهديخان زعيم الدوله و مدير روزنامه حكمت ساخته و در حكمت طبع و نشر شده و چرا شما او را بدون اسم صاحبش در روزنامه خودتان نوشتيد و فكر بيچاره را دزديده‌ايد و حال آنكه ممكن بود او را درج كنيد و اسم صاحبش را هم بنويسيد باز جواب دادم بلى در خاطر دارم كه آن روز براى اين مطلب خيلى با شما نزاع كردم و الآن هم ميگويم دزديدن افكار مردم كمتر از دزديدن اموال نيست و از جناب آقا ميرزا آقا تصديق خواستم او هم فورا تصديق كرد كه البته دزدى افكار هزار درجه بالاتر از دزدى اموال و سخت‌ترين اقسام سرقت همين سرقت است كه كسى فكر ديگريرا خواه نظم و خواه نثر بدزدد بلكه اگر كسى تدبير ديگرى را بدزدد در شريعت ، تمدن خلاف كار و خيانت شعار است حاجى ميرزا حسن اظهار داشت در اين صورت شخص شما خيانت‌كار و بىشرف و دزد هستيد آقا ميرزا آقا سخت برآشفت و با كمال تغير جواب داد : مرا ميگوئى ؟ من بىشرفم ؟\r\nمن من من هرگز ، كيست به قدر من شرف داشته باشد ؟ كيست از من درست - كارتر باشد و و و و ؟ حاجى ميرزا حسن جواب داد تغير لازم نيست ، من الان در محضر جناب مجد و جناب خان ثابت ميكنم كه تو فكر مرا دزديده‌اى و دست برده صورت تلگرافات را از بغل درآورد و به حاكم و بنده ارائه داد كه اين فكر را من كردم ، آقا ميرزا آقا على الظاهر از اين مطلب تقبح و در باطن همان را كار بست و بنا كرد به خواندن تلگرافات ، آقا ميرزا آقا اظهار داشت كه تو دزدى كه كاغذپاره‌ها را كه من دور ريخته بودم جمع كرده و اينطور آنها را بهم وصل\r\n\r\n","description":"","footnote":"","page_name":" 272 ","page_number":306},
  {"content":"\r\n\r\nنموده و در اين ميانه كه اين دو نفر در نهايت شدت بهم آويخته بودند من و حاكم آنقدر خنديديم كه از حالت طبيعى خارج شديم و بالاخره بنده خوددارى كرده ميان آنها را لنگ انداختم و آنها را ساكت نمودم و اين مطلب باعث شد كه اين دو نفر رسما با يكديگر دشمنى آغاز كردند ، فرداى همان روز حاجى ميرزا حسن در ضمن صحبت قصه‌اى از مسافرت خودش بخراسان از راه سمرقند و مرو روسيه و و و ميكرد و مسافرت مكه را كه از طرف اسلامبول رفته بود حكايت مينمود و ضمنا از . . . بازى كردن تفصيلاتى بيان ميكرد كه كجا چه كردم و در كجا چگونه با دختر شامى ، با زن روسى عيش نمودم .\r\nآقا ميرزا آقا موقع را غنيمت دانسته بر حاجى ميرزا حسن تاخت كرد كه تو دين ندارى و الا زنا نميكردى .\r\nحاجى ميرزا حسن غفلتا ملتفت شد كه خبط كرده اين گونه مطالب را بى پرده اظهار نموده و لاسيما در جلو حاكم كه مردى عصمت‌پرست است و على اكبر خان كه از كهنه خرمقدسهاى دنيا است اين بود كه بدست و پا افتاد و مسئله را تراشيد كه چون كفار در حكم عبيد ما مسلمين هستند ، مسلم ميتواند بدون عقد و نكاح آنها را به قصد تملك تصرف نمايد از اين جهت آنها بر من حلال بوده‌اند .\r\nبنده بر او سخت گرفتم كه چنين حكمى در شريعت اسلام نيست .\r\nحاجى مدعى شد كه خودم در فلان رساله خوانده‌ام .\r\nدر جواب گفتم : اين احكام متعلق است باوقات محاربه و اسرائيكه در جنگ از كفار گرفته مىشود .\r\nحاجى فورا برخواسته رفت در منزل قاضى كلات و هرچه كتاب داشت آورد كتابهاى مزبوره عبارت بود از : يك جلد رساله عمليه سؤال و جواب از عهد مرحوم شيخ مرتضى انصارى و يك جلد قصص الانبيا ، و يك جلد ناسخ التواريخ\r\n\r\n","description":"","footnote":"","page_name":" 273 ","page_number":307},
  {"content":"\r\n\r\nاحوال حضرت امام محمد باقر ، مدتى در رساله تفحص كرديم چيزى بدست‌مان نيامد ، در شرايع هم مطلب را باجمال و ابهام نوشته بود و از او هم چيزى نفهميديم ناچار از اين مطلب گذشتيم ولى على اكبر خان حاجى را رسما تكفير نمود و حاجى هم متغير شد بعلى اكبر خان بد گفت و ميان آن دو نفر خيلى سخت بهم خورد ولى از حسن اتفاق على اكبر خان را مسافرتى پيش آمد و رفت به اطراف دهات كلات كه در آنجاها روغن بخرد و براى تجارت حمل شهر نمايد و حاجى از شر او آسوده شد .\r\nدر كلات رسم است كه هركس ميخواهد از داخل كلات خارج شود بايد بيايد از حاكم بليت خروج بگيرد و الا قراولها و مستحفظين « دربند » او را ممانعت مينمايند وبليت عبارت است از يك قطعه كاغذ كه حاكم مينويسد خطاب به مستحفظين دربندها كه فلانى از فلان دربند عازم است مانع او نشويد و چون اغلب من در نزد حاكم بودم همين كه ميآمدند بليت از او بگيرند من فورا كاغذ برداشته مينوشتم و مهر حاكم را به او ميزدم و بدست صاحبش ميدادم و ابتدائا كه اين زحمت را استقبال كردم صرفا به خيال جلب صواب بود كه كار مسلمانى را زودتر راه بياندازم ولى كم‌كم رفيق دورانديش ما آقا ميرزا آقا حدس زد و يك شب كه خواب از شدت گرما و التهاب به چشم ما نميآمد و سايرين بخواب آقا ميرزا آقا از من پرسيد كه بچه دليل اينهمه اصرار در نوشتن بليت جواز و عبور دارى راستى فراموشم شد بنويسم كه موقع مشاورات و مذاكرات محرمانه من و آقا ميرزا آقا فقط در نصفه شب بود كه تمام خواب ميرفتند و حاجى هم در پشه‌بند يا خارج آن مستغرق خواب ميشد و ما دو نفر از زحمت پشه و شدت گرما خوابمان نميبرد لهذا در پهلوى يكديگر نشسته صحبت ميكرديم و الا روزها ما را تنها نميگذاشتند و اگر هيچكس هم نزد ما نبود از خود حاجى ميرزا حسن احتياط ميكرديم .\r\n\r\n","description":"","footnote":"","page_name":" 274 ","page_number":308},
  {"content":"\r\n\r\nبارى من در جواب گفتم براى اينكه كار مردمرا زودتر راه بياندازم و اگر من ننويسم پسر حاكم مينويسد و ميدهد بدست پسر حاجى حبيب او هم از صاحب بليت تعارفى متوقع مىشود و ده شاهى يك قران هرچه زورش برسد ميگيرد و با پسر حاكم تقسيم ميكنند ولى من مجانا مينويسم و فورا مهر كرده بدست خودم به صاحب بليت ميرسانم و نميگذارم دينارى غلامحسين پسر حاجى حبيب يا كربلائى محمد على يا ديگرى مطالبه نمايند حتى آنكه به آنها مىسپارم كه مبادا چيزى به كسى بدهيد .\r\nآميرزا آقا گفت : مطلب همين است و منهم از حسن فطرت شما تمجيد دارم ، ولى ميخواستم يك نكته مهمى را بشما بفهمانم و آن اين است كه الآن پانزده روز است در اينجا محبوس هستيم و هر قدر فكر ميكنيم ابدا راه به جائى براى ما نيست بلكه يقين دارم تمام دوستان ما در طهران و غير طهران به كلى ما را فراموش كرده‌اند ، فقط كسى كه به ياد ماها است همان خانواده خودمان است و آنها هم غير از گريه و خوردن غصه ابدا كارى ديگر نميتوانند بكنند و ممكن نيست تا عين الدوله بر مسند صدارت متمكن است ما را از اينجا مرخص كنند و عزل عين الدوله هم بنظرم امرى است محال چرا كه عزل او در دست يكنفر پادشاه است و شاه بقدرى از او راضى است كه ممكن است از سلطنت خودش بگذرد اما از صدارت عين الدوله نخواهد گذشت و من قريب سى صورت تلگراف بشيخ فضل اللّه و ممتاز الدوله و دبير حضور و و و هركسى كه احتمال ميدادم با عين الدوله مربوط باشد كرده‌ام كه اقلا حكم مرخصى مرا صادر كنند كه از همين جا بروم بروسيه و الان يك هفته است جواب نيامده فقط يكى دو نفر از تجار جواب داده‌اند حالا قدرى صبر كنيد و يقين دارم هر قدر هم صبر كنيم ثمرى ندارد بلكه احتمال خطر هم دارد ، يعنى بعد از آنكه عين الدوله ديد كسى در خيال ما نيست\r\n\r\n","description":"","footnote":"","page_name":" 275 ","page_number":309},
  {"content":"\r\n\r\nفورا به حاكم خراسان به دو كلمه تلگراف رمز اعدام ما را دستور العمل ميدهد و يكوقتى ميفهميم كه ناكام در زير اين سنگها مدفون شده‌ايم حالا بايد فكرى كرد كه جان خودمانرا از اين مهلكه خلاص كنيم .\r\nمن در جواب گفتم : اما اينكه گفتى عزل عين الدوله محال است ابدا محال نيست بلكه اگر در خاطرت باشد من در كهريزك وعده دادم كه صدارت عين الدوله تا يكى دو ماه ديگر حتما ختم و بافتضاح هم خاتمه ميپذيرد و بعد از عزل او هركس روى كار بيايد حتما با ما درست راه ميرود و فورا ما را مستخلص خواهد كرد و پلتيك ( سياست ) وزراى ايران از صد سال قبل باينطرف همين بوده كه هر وزيرى حتما اعمال وزير سابق را ابطال مينمايد اما اينكه فرموديد استخلاص ما موقوف است بعزل عين الدوله آن هم چندان توقعى ندارد بلكه احتمال دارد خود او هم متذكر بىگناهى ما شده ما را مرخص كند و مخصوصا احتمال مىدهم همين اوقات حكم مرخصى ما برسد . پرسيد بچه دليل گفتم به اين دليل كه من يكرقعه مفصلى بمشير الدوله نوشته‌ام و از او استدعاى شفاعت نموده‌ام حتى آنكه نوشته‌ام اگر هم اجازه نميدهد بطهران بيائيم اجازه رفتن بعتبات عاليات يا جاى ديگر را براى ما صادر كنيد تا چندى در خارج اين مملكت باشيم و هر وقت انقلابات طهران ساكت شد آنوقت برميگرديم بايران .\r\nآميرزا آقا گفت : مشير الدوله به چه مناسبت چنين اقدامى درباره ما خواهد كرد در حالتى كه اسباب اتهام خودش هم مىشود گفتم به اين مناسبت كه مشير الدوله اولا بسيار آدم خوش فطرتى است ثانيا با بنده نهايت خصوصيت را دارد ثالثا من آن عريضه را طورى نوشته‌ام كه اسباب اتهام او نخواهد شد يعنى در ابتدايش نوشته‌ام اگرچه بنده را با حضرت اجل عالى سابقه و آشنائى و خصوصيت نيست ولى از آنجا كه حسن فطرت شما را ميدانستم و يقين هم دارم عين الدوله شفاعت\r\n\r\n","description":"","footnote":"","page_name":" 276 ","page_number":310},
  {"content":"\r\n\r\nشما را ميپذيرد و و و و جسارت كردم آقا ميرزا آقا گفت بد تدبيرى نكردى اميدوارم نتيجه از آن ظاهر شود ولى يك مطلب ناقص مانده كه از طهران تا اينجا مكرر ميگفتى و من حمل بر شوخى ميكردم حالا ميفهمم از روى اعتقاد جازم راسخ ميگوئى ، لهذا ميخواهم دليلش را هم بگوئى و آن حكايت عزل و انفصال عين الدوله است كه من ابدا تصور نميكنم چنين امرى قابل وقوع باشد حالا بگو بدانم تو از روى چه قاعده و چه مأخذ ميگوئى ؟\r\nگفتم : هيچ ماخذ و دليلى بهتر از اين نيست كه حالت پادشاهرا به خوبى ميدانم كه مردى است ضعيف النفس و كم‌دل و ترسو و ممكن نيست با معارضه آقايان طهران بتواند مقاومت نمايد بعلاوه پادشاه ما مردى است عياش و عليل المزاج ابدا حالت توجه بامور مملكتى ندارد و تمام هم او مصروف اين است كه در خلوت با يكمشت عمله خلوت بعيش و نوش و و و مشغول شود اين خيال با معارضه كردن با رؤساى ملت جمع نميشود بعلاوه شاه خيلى خوش باور و كهنه‌پرست و معتقد به موهومات است و ممكن است به يك روز تب يا نيم ساعت حال درد و القا يك نفر ملا باجى كه اين ناخوشى شاه از اين است كه بسادات و علما توهين شده يا دل فلان و فلان را شكسته يا فلان زن نفرين كرده است فورا شاه باور مىكند و از هزار عين الدوله هم ميگذرد\r\nآقا ميرزا آقا گفت همه اين مطالب را تصديق دارم ولى بايد در فكر علاج كار خودمانهم باشيم شايد هيچ يك از اينها نشد و آقايانرا با پول و تعارف ساكت كردند آنوقت احدى به ياد ما بدبختها نخواهد بود گفتم اينرا هم تصديق دارم چنان كه ديدى در مورد سعد الدوله ابدا اقدامى نكردند تا آن بيچاره را براى همراهى كردن با آقايان به آن ذلت به طرف يزد بردند و خيال داشتند آسوده‌اش كنند كه از محبس فرار كرده در قونسولخانه انگليس متحصن شد حالا هم معلوم نيست كارش بكجا برسد و ما هم از سعد الدوله عزيزتر نيستيم و نه به قدر او پولداريم نه شهرت و اهميت\r\n\r\n","description":"","footnote":"","page_name":" 277 ","page_number":311},
  {"content":"\r\n\r\nدر اين صورت همان قسم كه سعد الدوله خودش را محافظت كرد ما هم بايد تا ميتوانيم در مقام محافظت جان خودمان باشيم .\r\nآقا ميرزا آقا : بلى جان كلام ، و اصل مطلب همين جا است حالا من يك فكرى كرده‌ام ميخواهم درست باهم مشورت كنيم بلكه بالاخره بتوانيم آن فكر را اجرا سازيم و باستخلاص جان خودمان بپردازيم گفتم بفرمائيد آن فكر چيست تا من هم عقيده خودم را ضميمه نمايم .\r\nگفت : آن فكر خيلى سهل و ساده است ، از كلات تا « دوشاچ » كه ايستگاه ترن روسهاست فقط سه فرسخ است و همين كه ما به آنجا برسيم به خوبى ميتوانيم با ترن سوار شده خودمانرا در فاصله سه ساعت بعشق‌آباد برسانيم و بعد از عشق‌آباد خيلى زود بفاصله دو شبانه روز ميرويم ببادكوبه و ديگر دست عين الدوله بدامان ما نميرسد .\r\nگفتم بسيار خوب اما چند چيز لازم است تا اين خيال انجام بگيرد اولا بيرون رفتن از دروازه كلات ثانيا دانستن راه ثالثا داشتن مال سوارى رابعا داشتن تذكره مرور كه ما را در ترن بپذيرند و در سرحد ممانعت ننمايند خامسا داشتن قدرى وجه نقد و هريك از اين پنج مطلب كه ناقص بماند كار ما صورت نخواهد گرفت .\r\nآميرزا آقا گفت : من براى انجام هر پنج مطلب فكر كرده‌ام اما خروج از دربند با اينكه بليت‌ها به خط شما است خيلى سهل است و ابدا حاكم بليت‌هائى را كه شما مينويسيد نميخواند و مهرشرا ميدهد بشما كه مهر كنيد در اين صورت ممكن است يكروز در ضمن كه بليت مهر ميكنيد يك بليت هم باسم خودمان بنويسيد و يا آنكه باسم ديگرى روى كاغذ روغنى بنويسى و مهر كرده عوض آنكه در خارج اطاق به صاحبش برسانى در جيب خودت محفوظ بدارى و هر وقت\r\n\r\n","description":"","footnote":"","page_name":" 278 ","page_number":312},
  {"content":"\r\n\r\nموقع كار شد فورا آن اسم را پاك كرده اسم خودمانرا مينويسيم اما دانستن راه ترتيب اين كار اين است كه از حاكم خواهش كنيم يك روز ما را ببرد در خارج دربند گردش كنيم و بعد از آنكه يك مرتبه با حاكم رفتيم و سربازها ما را ديدند كه بآزادى ميرويم دو سه مرتبه هم خودمان ميرويم و ببهانه تفرج زود برميگرديم ، اما تذكره من نوشته‌ام به آقا فرج اللّه كه دو عدد تذكره دو قرانى به دو اسم مختلف گرفته لف پاكت براى ما بفرستد ( تذكره دو قرانى عبارت است از آن تذكره‌ها كه اهالى دهات سرحديه با آنها به خاك خارج وارد ميشوند ) ضمنا ( دوره اعتبار آن دو ماه است ) اما پول عما قريب هم براى شما پول خواهند فرستاد هم براى من ميرسد اما مال سوارى من ميتوانم همين ملا ابراهيم را درست بپزم كه او بتوسط يكى از بستگان خودش از اهل « سينه » دو مال براى ما در خارج دربند حاضر نمايد و ما را بدوشاج برساند و آنجا بالباس مبدل كه از خراسان تهيه خواهيم كرد دو روزه ببادكوبه ميرسيم و آسوده ميشويم گفتم بر فرض كه تمام اين انجام بگيرد دو سه محذور ديگر دارد يكى آنكه با رفيق خودمان حاجى ميرزا حسن چه بكنيم و اگر با او مذاكره كنيم محتمل است فورا به حاكم بگويد و اگر بگوئيم و او را بگذاريم خلاف رفاقت شده است ديگر آنكه با خود حاكم چه بكنيم اين بيچاره با آنكه در واقع زندان‌بان ما است خيلى خوب با ما سلوك مينمايد و با آنكه حاكم است سرتا پا محكوم ما شده حالا ابدا مناسبت نيست ما او را بمهلكه بياندازيم و يقين است بعد از فرار ما دولت از آصف الدوله از او مؤاخذه مينمايند و كمتر مجازات او اين است كه از حكومت كلات معزولش مينمايند و اقلا هزار تومانهم جريمه از او ميگيرند از اين هر دو گذشته وقتى كه ما از خاك ايران خارج شديم ديگر عودت ما خيلى مشكل است و شما ميتوانيد برويد در اسلامبول مشغول تجارت خودتان باشيد اما من چه بكنم و كجا بروم ، آقا ميرزا آقا اما مسئله حاجى ميرزا حسن ابدا اهميت ندارد چرا\r\n\r\n","description":"","footnote":"","page_name":" 279 ","page_number":313},
  {"content":"\r\n\r\nكه از روز اول هم او اسباب چينى كرده تا ما را نفى بلد كرده‌اند حالا هم با خيالات ما مساعدت ندارد بلكه من درست ملتفت و مطلع شده‌ام كه همه روزه بآصف الدوله در خراسان و غلان الملك وزير علوم در طهران مكاتبه مينمايد و فقط استخلاص خودشرا ميخواهد چنان كه ديدم در يك كاغذ نوشته بود بحسن : اجازه بدهيد بروم تبريز نزد مادرم و يا در خراسان مدرسه باز كنم و ضمانت مىدهم كه ابدا در امور دولتى مداخله ننمايم در اين صورت كه او ابدا در خيال ما نيست به چه دليل ما در خيال او باشيم اما مسئله حاكم اين مسئله نزد تمام عقلاى عالم مسلم است كه هركس بايد در فكر استخلاص خودش باشد ولو به ديگرى هم بربخورد ما كه نميخواهيم به او صدمه بزنيم بلكه ما فقط ميخواهيم جان خودمانرا مستخلص نمائيم و بعد از استخلاص ما احتمال دارد ابدا متعرض او نباشند همانطور كه كسى متعرض وزير يزد در فرار سعد الدوله نشد و بر فرض كه مبلغى آصف الدوله از او جريمه گرفت نقلى ندارد هر وقت دست ما بهطران رسيد هم پول او را پس ميگيريم و هم از خودمان درباره او خدمت و رعايت و مساعدت منظور ميداريم اما در خارجه هزار مرتبه دخل تو بهتر و بيشتر از من است چرا كه ممكن است به مجرد ورود در بادكوبه در اداره « ارشاد » يا « تازه حيات » منشىگرى بكنى و ماهى دويست منات اجرت بگيرى چنان كه تا يك ماه قبل اديب الممالك ورقه فارسى روزنامه ارشاد را مينوشت و ماهى دويست مناط ميگرفت و نميدانم چه شد كه نماند و بخراسان آمد و اگر نخواهى در اداره ديگرى مستخدم شوى خودت با اين قوت قلمى كه دارى به خوبى ميتوانى يك روزنامه فارسى در يكى از شهرهاى روسيه يا بلاد مصريه داير نمائى مثل « حكمت » و « چهره‌نما » و غيره كسى كه سرمايه دانش دارد ابدا نبايد از هيچ چيز وحشت داشته باشد فضل و دانش در تمام نقاط روى زمين مرغوب و مطلوب است مگر در ايران كه\r\n\r\n","description":"","footnote":"","page_name":" 280 ","page_number":314},
  {"content":"\r\n\r\nاسباب قتل و حبس و دربدرى صاحبش مىشود .\r\nصحبت ما باينجا رسيد كه هوا روشن و مشهدى محمد على بيدار شد و برحسب عادتيكه داشت داد و فرياد ميزد و اذان ميگفت و سكنه باغ را بيدار ميكرد كه مشغول نماز شوند ما هم ناچار برخواسته نماز خوانديم و عوض تعقيب سر به سجده گذاشته به قدر يك ساعت خواب رفتيم تا آنكه چاى آوردند و ما را صدا زدند و از همان شب در ذهن ما بود و تقريبا مشغول انجام مقدمات و شروع بعمليات كرديم چنان كه دو روز بعد از آن شب روزى موقع گردش با حاكم كه حاكم هم دماغى داشت و آن روز مبلغ پنجاه تومان مداخل كرده بود . من به او اظهار كردم :\r\nچرا روزها براى تفرج ما را بيرونها نميبريد ؟\r\nجواب داد : اين اطراف جاى خوبى ندارد .\r\nمن گفتم : بيرون دربند « ارغوان شاه » بسيار جاى خوبى است و ما در وقت آمدن بكلات خيلى ميل كرديم كه يكى دو ساعت آنجا نشسته چاى بخوريم و از آن آبهاى بسيار گواراى چشمه « قره‌سو » بياشاميم ، حاكم هم خوبى آن محل را تصديق كرده ولى گفت :\r\nآنجا خيلى دور است و قريب يك فرسخ راه است .\r\nگفتم : نقلى ندارد بايد سواره برويم ، رفقا هم همراهى كردند تا بالاخره حاكم راضى شد و حكم داد تا آبدارى تهيه نمايند و چند سر اسب هم از محراب بيك و سيد حسين و غيره هم امانت بگيرند با دو سه مالى كه خود حاكم دارد حاضر و مهيا سازند تا فردا عصر برويم بيرون دربند و فردا عصر بعد از نهار با يك شوق و مفرطى بدون اينكه ميل بخواب بعد از نهار ( ناهار ) بكنيم با آنكه آفتاب در نهايت حدت بود باصرار و ابرام زياد مالها را حاضر كرده حاكم را مجبور بمتابعت كرديم و سوار شده به راه افتاديم و يك نفر آبدار با يك نفر ميرا خور جلو رفتند و سرچشمه را فرش انداختند\r\n\r\n","description":"","footnote":"","page_name":" 281 ","page_number":315},
  {"content":"\r\n\r\nو چادرنشينان آن اطراف را هم كه طايفه « شخوانلو » بودند از ورود ما مطلع و مستحضر ساختند اينها هم تشريفات حاضر كرده چندين قدح دوغ بسيار خوب و كره آوردند و جاى ما را در زير درختهاى بيد كه متصل است بيك قطعه باغ انگورى مرتب نمودند و حقيقتا بسيار جاى باصفائى بود و مقدارى انگور كه در آن نقطه در حكم ياقوت بود از درختها چيده در طبقى چيدند و براى ما آوردند و ما اول مرتبه بود كه در كلات چشممان بانگور افتاده بود و انگور فراوانى خورديم و چاى بسيار گوارائى هم نوشيديم دوغ فراوانى هم زديم و تفرج روح‌افزائى هم كرديم .\r\nراستى اين هم از غرايب طبيعت است كه در بيرون دربند هوا به آن لطافت و باد در نهايت ملايمت ميوزيد اما در داخل كلات بفاصله يك فرسخ سه روز انتظار وزيدن شمال را داشتيم و عاقبت بوصالش نميرسيديم و در اينجا آب قرسو آنقدر سرد و گوارا است كه انسان از آشاميدن آن سير نميشود اما همين آب در داخل كلات اسباب تب لرز مىشود و جهت طبيعى هر دو مطلب اين است كه در خارج هميشه باد شمال ميوزد و دو طرف هم در دامنه كوه درختهاى بيد و انگور و انجير و نسترن و انواع گلها و گياهها بر طراوت هوا ميافزايند اما در داخل بواسطه ارتفاع كوه محيط به آن ابدا شمال آنجا راه ندارد اما آب قره‌سو اين همان آب است كه در داخل كلات جريان دارد ولى آنجا آزاد و پاك است و ابدا آلوده به چيزى نيست اما وارد كلات كه مىشود بواسطه زراعت برنج در اطراف رودخانه همين آب را پاى شالى مىبرند و حالت زمين شالى كار را هم هركس ميداند كه چقدر كثافت دارد اين است كه به مجرد خوردن ، شكم انسان نفخ مىكند و غذا را فاسد مينمايد و بالاخره در مزاج امثال ماها كه معتاد به شرب آن نيستيم تب لرز ميآورد خدا رحمت كند پادشاه باغيرت نادر شاه افشار را كه يك شعبه از اين آب را به زحمت زياد از دامنه كوه گذرانيده و بدار الخلافه يا دار الحكومه وارد كرده اما حالا نهر آن چشمه خراب است و ما شرح آن را در فصل متعلق بجغرافياى\r\n\r\n","description":"","footnote":"","page_name":" 282 ","page_number":316},
  {"content":"\r\n\r\nكلات مفصلا متعرض ميشويم .\r\nبارى امروز مثل مردمان آزاد در اين دامنه روح‌افزا تفرج كرديم و بال و پر حسابى زديم .\r\n سخت بگرفته دلم خانه صياد خراب * كاش روى قفسم جانب صحرا ميكرد \r\nو بدون اغراق كوهستان خراسان مخصوصا اين خط [ سمت 
  ] آن ابدا طرف نسبت با شميران طهران نيست ، نهايت آنكه شميران طهران را آباد كرده‌اند ولى اينجاها هنوز به حالت طبيعى خود باقى است و اگر من آزاد شدم و زنده ماندم مخصوصا يك سفرى به اين نقاط ميآيم كه درست از عنايات طبيعت بهره‌مند شوم .\r\nحوالى غروب برخواسته [ خاسته 
  ] قدرى راه رفتيم و اطراف آنجاها را بواسطه علف زيادى كه دارد چادرها زده‌اند و بقول خودشان « محله » است و چندين خانوار از طايفه « شيخوانلو » آنجا مسكن و مرتع دارند و تمام آن كوه‌ها زير زراعت ديم است و ما حركت نموده از محلات عبور كرديم در هر محله كه ميرسيديم مردهاى آنها ميآمدند و اظهار عبوديت به حاكم و ارادت بماها ميكردند تا در يك چادر كه خداى آنها پيش آمد و بعد از عرض ارادت يك رأس بره تقديم حاكم نمود و پسرى همراه او بود حاجى ميرزا حسن از بس ميل بمعاشرت و تربيت اطفال داشت و در كلات هم همه روزه اصرار ميكرد كه حاكم حكم كند تمام بچه‌ها را در دار الحكومه حاضر نمايند تا حاجى مكتب رشديه راه بياندازد و آنها را تربيت نمايد و تعليم بدهد حاكم بيچاره عذر ميآورد كه بچه‌هاى اينجا از شش هفت سالگى مشغول كار ميشوند و كمتر هنر آنها اين است كه چند رأس گوسفند برداشته در كوه‌ها بچرا مىبرند و اگر ماهى دو تومان هم به پدر و مادر آنها بدهند راضى نخواهند شد كه پسرهاى آنها بيايند مشغول درس خواندن بشوند ، ولى حاجى اين عذرها را قبول نميكرد و متصل بر اصرار ميافزود و بالاخره ما اينطور قرار داديم كه حاجى روزها زبان تركى\r\n\r\n","description":"","footnote":"","page_name":" 283 ","page_number":317},
  {"content":"\r\n\r\nبه بنده ياد بدهد و عربى به پسر حاكم تا بيكار نماند و چند روز هم مشغول شديم و از حسن اتفاق حاجى ناخوش شد و از اين خيال افتاد اما امروز كه اين طفلك را ديد فورا به طرف او دويد و از او پرسيد : درس ميخوانى ؟\r\n( گفت ) : بلى .\r\nچه ميخوانى ؟\r\n( گفت ) : فلان كتاب .\r\nحاجى شروع كرد از طفلك مسئله و اصول دين و غيره و غيره پرسيدن اما بنده را بوى نان تازه كه مشغول طبخ بودند ديوانه نمود .\r\nبميرزا محمد على كه برادر قاضى و از نوكرهاى خان حاكم است اشاره كردم كه من از اين نانها نميتوانم بگذرم او هم فورا رفت سر تنور و سه چهار عدد نان برشته تازه در يك مجموعه گذاشت و چند قالب پنير كه واقعا هزار درجه بهتر از كره بود در يك بشقاب و يك كاسه بزرگ ماست كه قلم من از وصف طعم و مزه و عطر آن عاجز است آورد و در زير درخت بيدى گذاشت ، سبحان اللّه منكه در كلات ظهر كه نهار [ ناهار 
  ] ميخوردم شب با نهايت بىميلى شام ميخوردم حالا با آنكه ظهر نهار مفصلى خورديم و عصرانه هم دوغ و انگور بسيار زديم حالا را با نهايت ميل و اشتها به صرف نهار يا شام يا عصرانه پرداختيم آقا ميرزا آقا هم كم‌كم ملتفت مطلب شده و آهسته آهسته به طرف ما آمد و مشغول امتحان نان و ماست و كره و پنير شد و مجلس امتحان معارف را به شخص حاجى ميرزا حسن و نظارت را به حاكم واگذار نمود مجملا هرچه حاجى بيشتر مسئله پرسيد ما بيشتر لقمه گرفتيم و بسلامتى دوستان با كمال لذت تغذيه كرديم و بعد از فراغت دو مرتبه به طرف « انجمن معارف » رفتيم و ديديم حاجى مات و مبهوت مانده چرا كه هرچه از آن طفلك پرسيده بطور صحيح جواب شنيده حاجى هم بقول رندان مشتى شده يكعدد دو هزارى از پولهائيكه از ميرزا\r\n\r\n","description":"","footnote":"","page_name":" 284 ","page_number":318},
  {"content":"\r\n\r\nفرج اللّه خان نيزه كرده بود برسم انعام به آن طفلك داد اما طفلك با نهايت ادب گرفت و فورا به خود ايشان تقديم كرد و معلوم شد اين طفل را در خراسان تربيت نموده‌اند .\r\nمجملا بعد از گردش بسيار به طرف سرچشمه آمديم در آنجا مالها را زين كرده حاضر ديديم سوار شده به طرف « كبودگنبد » رانديم غروب آفتاب وارد « دربند » شديم و سرهنگ توپخانه كه در مقابل دربند بالاى يك تپه ، توپخانه و قورخانه و ذخيره و و و دارد در جلو ما آمده ما را باصرار زياد بتوپخانه برد و در عمارت توپخانه كه عبارت است از يك صفه مخروبه كه دو طرف آن دو اطاق سنگى دارد و از هريك نصف باقى مانده است برد و دو سه عدد گليم روى اراضى تپه انداخته و آنجا را مفروش و مزين ساخته بودند و ما را آنجا نشانيدند اما با حاكم ننشستيم و گفتيم ما ميخواهيم توپخانه مباركه را با تمام لوازمش تماشا كنيم سرهنگ يكنفر تاماژور را مأمور اين كار كرده و خودش به پذيرائى حاكم مشغول شد اما اتاماژور مزبور ابتدا ما را بتوپخانه مباركه آورد يك صفه ديديم پر از پهين ( پهن ) كه اطراف آن صفه را دو سه آخور هم بسته بودند و معلوم شد آنجا را براى بستن اسب ساخته‌اند و در وسط پهينها بعد از آنكه بابيل آنها را پس كرد دو لوله توپ پيدا شد اين دو لوله توپ هيچ كدام عراده نداشتند و پياده افتاده بودند و زير خاك‌روبه و پهين به كلى ناپديد بودند يكى از آن توپها رقم سلطان سليم را داشت و همچو استنباط ميشد كه اين از توپهائى است كه در يكى از جنگها ايرانيها از عثمانىها گرفته‌اند « 1 » لوله ديگر رقم محمد شاه غازى و اسم حاجى\r\n\r\n\r\n","description":"","footnote":"\r\n( 1 ) در سال 924 هجرى قمرى ( 1514 ميلادى ) بين شاه اسماعيل صفوى و سلطان سليم عثمانى در حوالى رضائيه ( چالدران ) جنگى در گرفت كه شاه اسمعيل با همه رشادت شكست خورد و سلطان سليم تركستان و ديار بكر را تصرف نمود ولى پس از چندى از تبريز عقب‌نشينى كرد\r\nم . خ\r\n","page_name":" 285 ","page_number":319},
  {"content":"\r\n\r\nميرزا آقاسى را داشت آن هم معلوم بود كه توپهاى مصنوعه مرحوم حاجى ميرزا آقاسى است « 1 » كه در دوره صدارت خودش اصرار زيادى در ساختن توپ داشته ولى با آنكه ميگويند جاهل و احمق بوده اما اين قدر غيرت داشته كه كارخانه توپسازى در طهران داير نموده و طورى كار آن كارخانه را مرتب كرده بود كه همه روزه يك توپ از قورخانه خارج ميشد اما آنها كه امروز ادعاى\r\n\r\n\r\n","description":"","footnote":"\r\n( 1 ) پرنس الكسيس سولتيكف نويسنده و نقاش روسى كه در سال 1264 هجرى قمرى ( 1838 ميلادى ) بايران آمده و بحضور محمد شاه و حاجى ميرزا آقاسى در تهران بار يافته و در تبريز با ناصر الدين ميرزا وليعهد و درباريان او ملاقات كرده و تصويرهاى بسيار زيبا از شاه و صدر اعظم و وليعهد و بعضى از شاهزادگان كشيده است در كتاب « مسافرت به ايران » درباره حاجى ميرزا آقاسى چنين نوشته است :\r\n« اندك مدتى بعد از رسيدن به تهران به حاجى ميرزا آقاسى صدر اعظم شاه معرفى شدم پس از عبور از دالانهاى تاريك و تنگ و درهاى كوتاه ، وارد اطاقى بسيار ساده شدم كه وزير در آنجا بود . وزير پيرمردى بسيار زشت بود اما لباس بسيار فاخر از ترمه‌هاى اعلى بر تن داشت . او با ترش‌روئى بسيار كه به نظر مىآمد طبيعت او بدانسان باشد ، بدون تأمل از من پرسيد :\r\n« دماغ من [ شما 
  ] چطور است . » ضمنا چنين وانمود كرد كه موضوع اهميت چندانى ندارد و او هيچ علاقمند بدانستن آن نيست و زمانيكه من هنوز در ترديد بودم كه پاسخ اين پرسشى كه هميشه مرا متعجب ميساخت بدهم ، بحث ديگرى در خصوص طريقهء ريختن توپ بميان آورد . اين ميل بجانب توپ يكى از تمايلات منحوس وزير بود . چه اسلحه‌خانه تهران سه توپ و بيش از چند تفنگ شكسته نداشت ، ولى ايندو مانع نشده بود كه سفير ايران در لندن بشاه تأييد كند كه مهمات او هزاران بار مهمتر از اسلحه‌خانهء « وولويچ » است . راست است كه در همان موقع حاجى ميرزا آقاسى مشغول بود كه چندين توپ با دهانه‌هاى بزرگ بريزد . او به حدى علاقمند به اين قورخانهء عزيز خود بود كه مايل بود در كارخانهء ذوب آهن خود به خاك سپرده شود با اينحال اين وزير جنگجو درويش بود . اصلش تاتار بود . قبل از اينكه صدر اعظم بشود امين ماليه شاه فعلى بود و با اينكه حاجى از فرقه صوفيه بود و اصول اخلاقى آنان طورى انعطاف پذير مىباشد كه چندان اطمينان‌بخش نيست ، شاه به او اعتماد كامل داشت » .\r\n« ايران در دوره سلطنت قاجار تأليف على اصغر شميم »\r\nكنت دوسرسى وزير مختار فرانسه در كتاب خود بنام « ايران » درباره حاجى ميرزا آقاسى مينويسد : -\r\n","page_name":" 286 ","page_number":320},
  {"content":"\r\n\r\nدانش و غيرت ميكنند نه آنقدر ميفهمند و نه غيرت دارند كه بدانند توپ را ، بلكه كليد اسلحه را بايد در داخله تهيه نمايند و بهيچوجه مناسب نيست از كارخانجات خارجه خريدارى نمايند و چنان كه امارت افغانستان اين نكته را به خوبى فهميده و تمام لوازم توپ‌سازى و فشنگ‌سازى و تفنگ‌سازى و و و تمام در خاك خودش بلكه در پاى تخت افغان كه شهر كابل است مرتب نموده اما ايرانى مخصوصا امناء دولت ايران آنقدر شعور ندارند و همه ساله مبالغى پول طلا ميدهند و آهن پوسيده كه به كلى منسوخ شده و مد ديگرى روى كار آمده از بنجلهاى كارخانجات اروپا ميخريدند ، اى كاش آن پوسيده كهنه‌ها را كه ميخريدند تمام ميخريدند و باهم ميآوردند افسوس كه توپ صحرائى ميخرند با فشنگ شمخال بىفشنگ چهارپاره و توپ كوهستانى ميخرند بىشمخال آن هم توپها را از طرف درياى فارس وارد ميكنند و در اسكله مياندازند و صندوقهاى فشنگ آن را از درياى خزر ميآورند و در مرداب انزلى مياندازد اى لعنت بر اين دولت احمق و اى نفرين بر اين دربار ننگ و عار كه واقعا ننگ عالم وجود شده اند ، چهل كرور قرض كردند و رفتند در تمام فرنگستان هرزگى كردند و پول دادند و افتضاح خريدند كه كاريكاتورهاى آنها را با شكل عجيبى در جرائد فرنگ ترسيم نموده‌اند و از آن چهل كرور سى چهل هزار تومان دادند تفنگ شكسته مال دوره ناپلئون سوم را كه ابدا امروز در فرنگ استعمال نميشود خريدند ، اى كاش اينرا هم تقلب نميكردند و به قيمت ميخريدند بلكه از جهالت و طمع ده تومان جنس را صد تومان از دولت گرفتند\r\n\r\n\r\n","description":"","footnote":"\r\n- « هيچ امرى عجيب‌تر از شنيدن نظريات و نقشه‌هاى اين مرد مقتدر نبود ، بخصوص كه او آنها را با يك آرامش طبع شگفت‌آورى شرح و تفصيل ميداد . يكروز به من گفت كه از دست تقاضاى بيجاى انگليس جگرم خون است ، چيزى نمانده است كه سپاهى به كلكته بفرستم و ملكهء ويكتوريا را دستگير كنم و در ملاء عام او را بدست سپاهيان بسپارم تا هر معاملهء ناسزا كه ميخواهند نسبت به او روا دارند . روزى ديگر از كشتىهائى كه در خيال خود آنها را ساخته بود صحبت ميداشت و ميگفت كه ميخواهد با آنها تجارت بحرى انگليس را نابود سازد » .\r\n« ميرزا تقى خان امير كبير تأليف عباس اقبال »\r\n","page_name":" 287 ","page_number":321},
  {"content":"\r\n\r\nو ده نفر از او فايده بردند و از صاحب كارخانه عوض ده تومان تصديق صد تومان خواستند او هم به خوبى ملتفت شد ، نداد تا آنكه ناچار شدند ده تومانرا بيست تومان به او دادند و آنهمه آهن شكسته زنگ زده بايران آوردند و چهار مقابل قيمت آنها را كرايه دادند و به بنده و مدير حبل المتين هم بشارت دادند كه بنويسم دولت ايران يا عين الدوله چه قدر اسلحه خريدارى نموده وارد كرده‌اند و قس على هذا . . . كه خدا گواه است خجالت ميكشم بنويسم و با آنكه امروز در اين گوشه محبس مانعى ندارم كه هرچه ميدانم و هرچه ديده‌ام بنويسم ، نه اعتماد السلطنه اينجاست ، نه سانسور اما وجدان خودم اجازه نميدهد كه زياده از اين پرده خودمانرا پاره كنم باشد كه يكوقتى كه از پرده بيرون بيايد كه قابل اصلاح هم باشد بارى اينكه از توپخانه آمديم قورخانه « سبحان ربى الاعلى و بحمده » بلى اصطبل توپخانه رونقى داشت و دو سه يابو پير و شل را آنجا بسته بودند و چون موقع افطارشان رسيده بود نزد هريك از آنها به قدر نيم من كاه خشك ريخته بودند ، بارى برحسب ابرام و اصرار سرهنگ ، ترك نشستيم و يك فنجان چائى خورديم و سوار شده بدار الحكومه وارد شديم .\r\nواقعا راست گفته‌اند « از پس هر گريه آخر خنده‌ايست و از پس هر خنده ناچار گريه‌ايست » ما امروز خيلى خوش گذرانديم و حظى داشتيم ولى بواسطه ديدن اداره توپخانه چنان حال ما بهم خورد كه بىاختيار بگريه افتاديم خدايا اين چه اوضاعى است اگر اينجا توپ لازم دارند پس كو عراده و اسبابش ؟ اگر لازم ندارند پس مواجب دادن به يك دسته توپچى با يك سرهنگ يعنى چه ؟ و آنقدر دلشكسته شده بودم كه نميتوانستم خوددارى كنم همان شب يكورق كاغذ بلند بالا برداشته شرح توپخانه كلات را براى سپهدار امير توپخانه تحرير كردم و آن شب ديگر از غصه يا از كثرت خوراك عصر مجال صرف شام نيافتم و رفتم خوابيدم و ضمنا هر قدر خواستم خوددارى كنم كه بآقا ميرزا آقا حرفى بزنم خواب غلبه كرد و مانع از مشاوره شد\r\n\r\n","description":"","footnote":"","page_name":" 288 ","page_number":322},
  {"content":"\r\n\r\nيكى دو روز ديگر از اين قضيه گذشت مجددا از حاكم استدعا كرديم كه چائى [ چاى 
  ] عصر را باهم در رودخانه صرف نمائيم حاكم مساعدت كرده فرستاد اسباب چاى و آبدارى بردند در كنار رودخانه انداختند ما هم از عقب رفتيم و خود من مشغول ترتيب چاى شدم ، رفقا هم لنگ زدند و آب‌تنى كردند ، حوالى غروب كه عازم حركت بباغ بوديم پسر خان تلگرافچى آمد به پدرش خبر داد كه زنگ دستگاه صدا مىكند ، خان تلگرافچى با نهايت عجله برخواسته ( خاست ) و رفت به قدر نيم ساعت طول كشيد تا مراجعت نمود ورقه تلگرافى تقديم حاكم كرد مضمون تلگراف آنكه :\r\nقونسول انگليس براى سياحت بكلات ميآيد حسب الامر حاجى حبيب را بفرستيد برود در « آل » پذيرائى كند .\r\nامضاى تلگراف از جليل الملك بود ، فورا بباغ دار الحكومه رفته و فرستاديم حاجى حبيب را آوردند و او را با دو نفر سوار از سوارهاى كلات روانه « آل » نموديم و خودمان با كمال شوق آمديم به دار الحكومه خيال كرديم سربازها را كه دار الحكومه هستند با ساير سربازها كه در مطلق خاك كلات هستند حاضر نموده لباس نظامى به آنها بپوشانيم و توپچىها را هم حاضر كنيم و براى ورود قنسول انگليس تهيه رسمانه ديده شود كه اسباب افتخار دولت ما باشد ولى افسوس كه همين كه سرهنگ را احضار كرديم و اين مطلب را به او اظهار داشتم خنده بلندى اولا و گريه طولانى ثانيا كرد اما خنده‌اش براى خيال خام ما بيچاره‌ها بود كه از حال آنها درست مطلع نبوديم ، اما گريه‌اش از پريشانى روزگار خودش و سربازهايش بود كه نه لباس داشتند نه اسلحه نه مخارج نه جيره هركدام در يكى از دهات مشغول دروگرى و و فعلگى بودند كه بتوانند لقمه نانى تحصيل نمايند ، و از اين بيانات ما هم بگريه افتاديم و چه بگويم كه چه بر ما گذشت چرا كه ما ميدانستيم اوضاع دولت ايران مشوش و پريشان است اما نه تا اين درجه كه يكدسته سرباز منظم در مثل كلات\r\n\r\n","description":"","footnote":"","page_name":" 289 ","page_number":323},
  {"content":"\r\n\r\nسرحدى نداشته باشد بارى همين كه مأيوس شديم از اينكه بتوانيم در نظر قونسول انگليس خودنمائى كرده باشيم فورا به اين خيال افتاديم كه آمدن قونسول انگليس باينجا غير از آنكه موجب يك افتضاح بزرگ براى دولت ايران مىشود نتيجه ديگر نخواهد داشت بايد فكرى كرد كه او را از آمدن بكلات منصرف نمائيم و اين مطلب را هم شنيده بوديم كه رسم نيست مأمورين خارجه را در كلات راه بدهند ولى درست مطلع نبوديم ، لهذا فرداى آن شب را از « محراب بيك » كه قلعه‌بيگى كلات بود تحقيقات نموديم و مشاراليه مفصلا اظهار داشت كه رسم نيست مأمورين خارجه را راه بدهند در اين خصوص حكايتها گفت كه از نقل آنها نتيجه حاصل نخواهد شد و يكى از حكايتهايش اين بود كه در زمان حكومت محمد رضا خان نام ، سردار روس كه فرمانفرماى ماوراء بحر خزر بود ( گويا كرومانكين است ) از دولت هم اجازه صادر كرد كه بيايد بداخله ، حكومت سختى كرده و راه نداد و حكم كرد توپهاى موجوده را بالاى كوه بردند و مهياى مدافعه شد و قريب بيست روز آن سردار در خارج دربند بود و هرروز با طهران و دولت خودشان مخابره و مكاتبه داشت و هرچه حكم ميرسيد به حكم مزبور اعتنائى نميكرد و بطهران هم صريحا جواب داد كه من چنين خيانت بزرگى بوطنم نخواهم كرد تا بالاخره حكم سخت از مرحوم ناصر الدين شاه رسيد كه حتما سردار را راه بده ، ولى امناء دولت اينطور قرار دادند كه سردار مزبور در داخله كلات توقف ننمايد ، حاكم هم به اين طور راضى شد كه از اين دربند يعنى « ارغوان شاه » او را وارد نموده از دربند « تفته » خارج نمايد آن هم خود سردار با يكنفر جلودار ، و بعد از استحكام معاهده شخص حاكم سوار شد و تمام سواره كلاتى را كه يكصد نفر هستند و جوانان رشيد و مردمان كارى در آنها است و شرح حال آنها را هم عما قريب خواهم نوشت تا هرچه تفنگچى بقول خود كلاتيها ( روكان ) و باصطلاح جاهاى ديگر « چريك » با عده سرباز كه ساخلو كلات بودند تمام را\r\n\r\n","description":"","footnote":"","page_name":" 290 ","page_number":324},
  {"content":"\r\n\r\nجمع‌آورى نموده رفت بدربند ارغوان شاه و فرمانفرماى ماوراء النهر و بحر خزر را وارد كرد و همه جا با آن جمعيت همراه او بود تا او را از دربند ديگر خارج نمود .\r\nوقتى كه ما ملتفت اين نكته شديم تدبيرى كرديم و فورا بتلگرافخانه رفته بسرهنگ تلگرافخانه حالى كرديم كه تكليف تو اين است ، الان راپورت بدهى و دولت را مستحضر نمائى ؛ او هم چون چندان دل خوش از حاكم نبود بلكه بواسطه توقعات بسيارى كه از حاكم داشت و حاكم غير از همان ماهى شش تومان معمولى و يكى دو بره چيزى ديگر به او نداده بود ، فورا حاضر شد و راپورت مفصلى داد كه خلاصه‌اش از اين قرار است :\r\nقونسول انگليس مقيم خراسان عازم ورود بكلات و تماشاى داخل كلات است و يكعده سوار هنديم همراه دارد ايالت خراسان هم به حاكم كلات دستور العمل پذيرائى داده حاكم هم مهياى پذيرائى است ولى اهالى بواسطه صدمات فوق العاده كه در اين چند ساله از متجاوزات روس متحمل شده‌اند از اين ميهمانان ناخوانده خيلى اظهار وحشت و نفرت ميكنند و ابدا نميدانند كه انگليس غير از روس است بلكه اينها با كليه فرنگيها بهر اسم كه باشند عداوت دارند لهذا احتمال دارد در ورود قونسول به خودش يا اجزايش توهين وارد آورند تكليف چاكر بود و ديگر امر امر مبارك اولياء دولت است .\r\nسه روز از تاريخ تلگراف گذشت و حاكم طماع متصل در خيال تدارك استقبال بود و چندين قسم شيرينى خانگى در اندرونش ساختند كه نمونه آنها را براى ما ميآوردند بر حاكم همچو مسجل شده بود كه در آمدن و رفتن قونسول مداخلى قابل عايدش خواهد شد اولا هرگاه ميهمان حكومت شود مبلغى خرج تراشى نموده با ايالت خراسان محسوب ميدارد و فرضا ميهمانى حاكم را نپذيرد چون در كلات دكان و بازار نيست لوازم و سيورسات آنها را كه براى حاكم مفت تمام شده خودش ميپردازد\r\n\r\n","description":"","footnote":"","page_name":" 291 ","page_number":325},
  {"content":"\r\n\r\nو بعنوان قيمت مبلغى عايدش مىشود ثانيا على الرسم يك چيز نفيس به حاكم بيادگار خواهد داد و آن چيز نفيس را گاهى حدس ميزد كه يك قبضه تفنگ پنج تيره است و گاهى ميگفت ناچار يك جفت رولور كه ده تير است بعضى اوقات به خيال انفيه دان مرصع ميافتاد و خود را وعده ميداد پسرش با نهايت اصرار به پدر بزرگوار خود اظهار ميكرد كه اگر تفنگ مرحمت شد حتما او را به بنده عنايت كنيد ، رفقا كه ملتفت نكته نبودند با خان حاكم همراهى مينمودند ولى بنده تنها در باطن ميخنديدم و او را استهزاء ميكردم و ضمنا منتظر بودم كه آمدن قونسول موقوف شود و آنهمه شيرينى كه برايش ساخته‌اند نصيب ما شود ، مجملا روز چهارم صبح به تلگراف‌خانه رفتم رئيس تلگرافخانه را در سر ميز ديدم كه تلگراف ميگرفت تا بنده را ديد خنديد نزديك رفتم ورقه مسوده را خواندم مضمونش اين بود :\r\nمعتمد السلطان محمد ابراهيم خان حاكم كلات دام مجده ؛ در باب تشريف‌فرمائى جناب قونسول انگليس به كلات الان تلگرافى از وزارت جليله امور خارجه رسيد كه باالصراحه ممانعت از آمدن ايشان به كلات فرموده‌اند شما الان قاصدى بفرستيد كه در هر نقطه هستند بايشان برسد و اطلاع بدهيد كه از اين اراده منصرف باشند . آصف الدوله\r\nمدتى با سرهنگ تلگراف‌خانه خنديديم بعد به طرف دار الحكومه برگشتم او هم مشغول شد به پاكنويس كردن تلگراف كه بعد از من بياورد و برساند . اول حاكم شروع بصحبت كرد و با تعجب ميگفت نميدانم چرا از طرف جناب قونسول و حاجى حبيب خبرى نرسيده ؟\r\nحاجى گفت : امروز تا شب حتما خبر خواهد رسيد .\r\nبنده گفتم : احتمال مىدهم اين مسافرت موقوف شده باشد .\r\nحاكم ميگفت : محال است موقوف شود فرنگىها هرگز حرفشان دو تا نخواهد شد .\r\n\r\n","description":"","footnote":"","page_name":" 292 ","page_number":326},
  {"content":"\r\n\r\nدر اين ضمن سرهنگ وارد شد و تلگراف را تقديم حاكم نمود حاكم مدتى مطالعه ميكرد و رنگش متغير شده و حرف نميزد ؛ بالاخره تلگراف را به من داد و گفت عاقبت حق بجانب شما شد ، و آن‌همه شيرينى و ميوه كه براى تشريفات قونسول حاضر نمودند نصيب ما شد و متدرجا آوردند و خورديم و در معنى بريش حاكم طماع خنديديم و مدتى حاكم بىخبر بود و از خنديدن ما در موقع صرف ميوه‌جات يا شيرينىها تعجب مينمود و چون آدم كج‌خيالى بود هزار قسم خيال ميكرد ، بالاخره بنده مطلب را به او حالى كرده و عذر هم خواستم كه غرض ما خدمت بدولت و ملت بوده نه عداوت با شما و آنقدر مسائل سياسى برايش گفتم كه بالاخره در ظاهر متقاعد شد ولى در باطن از ما كوك بود تا آنكه دو سه فقره مداخل بتوسط و راهنمائى من به او رسيد و آنوقت دانست كه من دشمنى با او نداشتم و بلكه هميشه مايل بودم دخلى به او عايد شود و نكته‌اش اين بود كه هر وقت حاكم دخلى ميكرد تا سه چهار روز خيلى بشاش و خوشحال بود و برعكس هر وقت دو سه روز ميگذشت و چيزى گيرش نمىآمد ترش‌روئى ميكرد و هزار قسم آيه يأس ميخواند و از بدبختى خودش سخن ميراند ، و لهذا من هم بدم نميآمد كه دخلى به حاكم برسد و ما هم دلال مظلمه باشيم تا اقلا از ترش‌روئى حاكم محفوظ بمانيم و در آن حال پرملال لا اقل از طرف حاكم و مستحفظ ديگر ملالى نديده باشيم و تفصيل مداخل‌هائيكه توسط بنده يعنى بواسطه فكر و تدبير بنده به او عايد شده است عما قريب ذكر خواهد شد و السلام .\r\n\r\n","description":"","footnote":"","page_name":" 293 ","page_number":327},
  {"content":"\r\n\r\n\r\nفصل چهاردهم وقايع عمده متفرقه كه در زمان توقف ما در كلات واقع شده\r\nيكى از وقايع مهمه كه در ايام توقف ما در كلات اتفاق افتاد و قابل درج اين روزنامه است قصه جنگ ارخيكان است و شرح آن واقعه از اين قرار است كه يكروز نشسته بوديم غفلتا حسن خان رئيس مستحفظين كه ما را او از خراسان بكلات آوردند [ آورد 
  ] وارد شد سه نفر سوار ديگر هم همراه او بودند بعد از تعارفات رسميه شرح مأموريت خود را اينطور اظهار داشت كه :\r\n[ اين دو نفر سوداگر هستند و كارشان اين است كه از شهر جنس بزازى و خرازى خريدارى نموده به اطراف كلات ميان ايلات مىبرند و با پول و پشم و روغن و كشك معاوضه مينمايند چند روز قبل در ميان محله « خيرانلو » چند نفر دزد اموال آنها را گرفته و برده‌اند و آن اشخاص را هم به خوبى ميشناسند چرا كه مدتهاست راه عبور را بر كاروانان بسته‌اند و اين صفحات را گرفتار نهب و غارت\r\n\r\n","description":"","footnote":"","page_name":" 294 ","page_number":328},
  {"content":"\r\n\r\nو دستخوش سرقت نموده‌اند مخصوصا راه « قوچان » و « دره‌گز » و « خاكستر » بواسطه سرقت و شرارت به كلى از امنيت افتاده است و آنها را از اين قرار معرفى كرده « شاه رضا » برادر امير آخور منصور الملك حكمران دره‌گز ايمان قلى كه او هم از نوكرهاى « منصور الملك » بوده و حالا هر دو مشغول دزدى و راهزنى شده‌اند چند نفر را هم با خود همدست كرده‌اند و بقدرى در اين كار قوت گرفته‌اند كه علانيه ميفرستند در محله‌ها مطالبه سورسات ميكنند و مردم بيچاره هم از ترس جان خود ميدهند و از هر طرف كه عبور مينمايند علاوه از آنكه اموال عابرين را ميربايند از سكنه آن اطراف هم باج ميگيرند به اين قسم كه يكنفر را ميفرستند پائين كوه و صورت مينويسند و قند و چائى و گوسفند و برنج و روغن حتى عرق و ترياك ؛ در آن صورت هركدام را به وزن و مقدار معين نموده مطالبه ميكنند و قيمت را هم معين ميكنند كه اگر اهالى آن دره‌ها بعضى از اجناس را حاضر نداشته باشند و نتوانند عينا بپردازند بايست قيمت را از عهده برآيند و چندين قصه نقل كرد كه تمام شواهد اين مدعى بود و بالاخره گفت : بعد از آنكه اموال اين دو نفر را برده‌اند و هر دو نفر را دست و پا بسته در گوشه‌اى انداخته و رفته‌اند بعد از سه چهار ساعت يكنفر شبان از آنطرف عبور ميكرده صداى ناله آنها را در پشت سنگ شنيده رفته و آنها را باز كرده آنها هم بمشهد آمده به حضرت اشرف متظلم شده‌اند حضرت اشرف هم مرا مأمور فرموده‌اند و حكمى به عهده حكومت كلات صادر نموده‌اند كه چند نفر از سواره كلات را با من همراه كنند تا برويم و دزدها را گرفته به شهر برسانيم و حكم هم دارم كه اگر دزدها مقاومت كنند آنها را با گلوله بزنيم و سر آنها را بحضور ببريم و رقم حضرت اشرف را بحكومت داد حاكم با نهايت اطاعت امر كرد چند نفر از سواره كلات را خبر كنند و دو روز از حسن خان پذيرائى كرد تا ده سوار حاضر شد و در ذخيره دولتى را باز كردند و بهريك از سوارها يك تفنگ و رندل و پنجاه عدد فشنگ دادند و حضرات مثل يك قشون بسيار منظمى حركت كردند 
  ] .\r\n\r\n","description":"","footnote":"","page_name":" 295 ","page_number":329},
  {"content":"\r\n\r\nقبل از حركت بنده محرمانه با حسن خان صحبت كردم و از او پرسيدم واقعا خيالت چيست ؟ آيا در اين ميدان جنگ ميكنى و دزدها را ميگيرى يا آنكه بدفع الوقت ميگذرانى ؟\r\nبا كمال تعجب جواب داد : مگر شما در ميان بزرگان نبوده‌ايد و قانون نميدانى كه اين‌گونه سؤالات [ را 
  ] از من ميكنى ؟\r\nگفتم : شايد هزار مطلب باشد كه من ندانم ، البته بايد بپرسم تا بدانم .\r\nگفت : من يك حكم محرمانه هم دارم و فورا از بغل خود حكمى نيم ورقى ممهور به مهر حضرت اشرف ارائه داد ، حاصل مضمون حكم مبارك نيم و رقم محترم آنكه :\r\nحسن خان مأمور است در تمام ايلات و محلات عبور كند ، هر طايفه يا محله كه بسارقين مساعدت و همراهى كرده‌اند يا بعضى از اموال مسروقه در نزد آنها پيدا مىشود تنبيه و جريمه نموده اموال را از آنها استرداد كند .\r\nگفتم : منكه معنى اين حكم را نفهميدم ، خودت كه مأمور اجراى او هستى مدلول او را بيان كن ، در جواب خنده طولانى كرد و گفت مدلول اين رقم قضا جريان اين است كه من هرچه از هركس بخواهم بگيرم .\r\nگفتم : عجب مطلب واهى ميگوئى ! تو مأمورى كه دزدها را بگيرى يا از هركس كه مال دزدى در نزد آنهاست مؤاخذه كنى ؟ چه ربطى بمال هركس دارد ؟\r\nمجددا خنده طولانىتر از اول كرد و گفت : مگر واقعا حواست در كلات مختل شده يا سربسر من ميگذارى ؟ من با همين حكم ميتوانم تمام محلات و ايلات كلات را بلكه قوچانرا بچاپم . باز حيرت كرده توضيح خواستم ، اين‌طور توضيح داد كه :\r\n[ من الان ميروم به طرف « كوه هزار مسجد » كه محل توقف و مأمن\r\nدزدها است ، اگر دستم به آنها رسيد و به آسانى توانستم آنها را گرفتار نمايم كه\r\n\r\n","description":"","footnote":"","page_name":" 296 ","page_number":330},
  {"content":"\r\n\r\nاموال بسيار كه سالهاى دراز از مردم دزديده‌اند بدستم خواهد افتاد و اگر دستم به آنها نرسيد در آن حوالى يعنى در دامنه كوه هزار مسجد كه بواسطه مرتع بودن اقلا دويست محله از طايفه « جلاير » و هزار خانوار « شيخوانلو » و غيره منزل دارند در هر محله هم لا اقل يك جزئى از اموال مسروقه هست چرا كه دزدها مال بزازى و خرازى را نگاه نميدارند و فورا بعد از سرقت ميان آن طوائف ميفرستند و به آنها ميفروشند و آنها هم قهرا يا اختيارا ميخرند و به همين وسيله من تمام دارائى آنها را ضبط خواهم كرد و بر فرض كه مال دزدى نخريده باشند بهانه ديگر دارم و آن اين است كه شماها در فلان روز بدزدها معاونت كرده‌ايد و نان و قند و چاهى [ چاى 
  ] و بره براى آنها برده‌ايد حالا بجرم اين گناه بزرگ بايد فلان مقدار جريمه بدهيد 
  ] .\r\nگفتم : سبحان اللّه ! ، مگر اين بيچاره‌ها به اختيار و ميل و رغبت بدزدها مساعدت كرده سورسات داده‌اند ؟ ناچار از ترس جان داده‌اند ، حالا عوض آنكه حكومت محل جبران خسارات آنها را بكند ، دو مرتبه بايد جريمه بدهند ؟ جواب داد :\r\nخدا پدرت را بيامرزد ، مقصود بهانه است هرچه ميخواهد باشد .\r\nبارى حسن خان با ده نفر سوار كلاتى و سه نفر سوار شاهسون كه همراه خود آورده بود و دو نفر سوداگران مجموع شانزده نفر ميشدند به طرف كوه « هزار مسجد » روانه شدند ؛ چهار شبانه روز بانتظار آمدن حسن خان يا رسيدن خبر از ميدان جنگ گذرانيديم ، « ميرزا نام » كه برادر قاضى و در جزو سواران كلات و مستخدم مخصوص حكومت بود وارد گرديد و شرح مسافرت چهار روزه خود و همراهان خود را اينطور اظهار داشت :\r\nشب اول را در فلان نقطه بسر برديم و صبح را به طرف كوه هزار مسجد رانديم ، دزدها از آمدن ما خبردار شدند و فرار كردند حسن خان هم مصلحت در تعاقب آنها نديده حمله « بچادر » ها يا محله‌ها كه در آن اطراف بود برده\r\n\r\n","description":"","footnote":"","page_name":" 297 ","page_number":331},
  {"content":"\r\n\r\nچند نفر ريش سفيدان آنها را گرفته به زير زنجير كشيد و چند نفر را هم بباد شلاق گرفت و عنوانش اين بود كه شما چرا با دزدها همراهى كرده‌ايد و نان و آب به آنها داده‌ايد ؟ بيچاره‌ها هرچه داد و فرياد كشيدند كه « ما در دادن سورسات مجبور بوده‌ايم و تهديد قتل از ما ميكردند » حسن خان زد تا زنها جمع شدند و بناى گريه و زارى را گذاشتند و نزديك بود زد و خوردى اتفاق بيافتد [ بيفتد 
  ] ، حسن خان به حكم ضرورت قدرى آرام شد و اجازه داد كه بعضى از مردهاشان كه از ترس حسن خان و اردوى دولتى بكوه‌ها پناه برده بودند برگردند و قرار ختم عمل را بدهند ؛ زنها اطمينان گرفته رفتند و مردهاى خود را خبر كردند ، آنها هم آمدند و با حسن خان داخل در مذاكره شدند و گفتند و شنيدند تا بالاخره قرار جريمه دادن را دادند و از هر محله كه در آن نواحى بود وجهى باسم « ايالت كبرى » و مبلغى هم براى « سپه سالار اعظم » و تعارفى هم براى « اردوى كيوان شكوه » معين نموده و سيصد تومان مجموعا براى تقديم حضرت اشرف مرتب و حاضر و صد تومان هم حسن خان سردار فاتح و هر نفرى پنج تومان براى سوارها ترتيب داده و آماده شد و رفته محبوسين را مرخص كردند و حسن خان سوارها را برداشته از آنجا به طرف « بيك قلعه » روانه شديم در بين راه يكدسته شتر از ساربان « ؟ » « 1 » كه يكى از دهات بلوك جولاهى است مشغول چرا بودند و در ميان آنها دو سه جفت شترهاى قوى هيكل خوش‌اندام بود ، حسن خان بعد از امتحان بما گفت . اين شترها خيلى به كار حضرت اشرف مىخورد و در ميان دو سه هزار شتر متعلق به حضرت اشرف اگر ده بيست شتر پيدا شود به اين خوبى ، و ما اگر اين شترها را تقديمى ببريم مورد توجه خاص و مشمول عنايت اختصاصى حضرت اشرف خواهم [ خواهيم 
  ] شد . من در جواب او گفتم : به چه مناسبت ما اين شترها را كه نميدانيم صاحبش كيست بگردانيم و به شهر بريم [ ببريم 
  ] ؟ حسن خان گفت . كدام مناسبت بهتر از اينكه شترهاى او خوب است و خداوند هر چيز خوبى را براى حضرت اشرف آفريده و هنوز سخنش تمام نشده بود كه به طرف شترها راند\r\n\r\n\r\n","description":"","footnote":"\r\n( 1 ) اين كلمه در نسخه اصلى خوانده نشد .\r\n","page_name":" 298 ","page_number":332},
  {"content":"\r\n\r\nسوارها هم متابعت كرده اطراف شترها را حلقه‌وار محاصره كرده به طرف « نيك قلعه » راندند قريب هزار قدم كه رفتيم صداى ضجه زنى شنيده شد كه پاى برهنه ميدويد و ناله ميكرد ، حسن خان به خيال آنكه شايد ضعيفه عارض باشد و مطلبى داشته باشد كه مستلزم فايده باشد ، عنان اسب را كشيد تا ضعيفه برسد ، ولى بيچاره هيچ نميتوانست تلفظ نمايد چون متصل اشك ميريخت و حسن خان با كمال ملايمت با او صحبت ميكرد و دلدارى ميداد و ميگفت :\r\n« خواهر جان گريه نكن هر مطلبى داشته باشى من انجام مىدهم بسر حضرت اشرف تا كار تو را اصلاح نكنم از اينجا حركت نخواهم كرد ، خداوند وجود مقدس حضرت اشرف را براى احقاق حق مظلومين و اغاثه مهلوفين مقرر فرموده و نعمت وجود آن مجسمه عدل و داد را مخصوصا براى شما مردم خراسان فرستاده چون شما در پناه استان قدس امام عليه السلام هستيد بر تمام شيعيان مزيت داريد ، لهذا خداوند به باطن امام هشتم امام رضا « عليه آلاف التحية و الثنا » بر شما تفضل مخصوص فرموده و چنين حاكمى رئوف و خيرخواه و نوع‌پرست براى شما فرستاده كه در تمام عمر يك قطره عرق نخورده ، در هر هفته دو مرتبه بحرم مطهر مشرف مىشود و هر دفعه يك ساعت زيارت ميخواند يك ساعت هم گريه مىكند ، ماها هم نوكر او هستيم هر نوكرى حتما بايد تابع اخلاق اربابش باشد ، اگر اربابش مايل بظلم باشد ناچار نوكرش هم ظالم مىشود و اگر مثل ارباب ما عادل باشد ما هم مجبوريم به عدالت رفتار كنيم ، گذشته از مقام نوكرى ، شخص من از طايفه جليله شاهسون و از بنى اعمام حضرت اشرف هستم ، فضيلت سلسله جليله شاهسون را احدى منكر نيست و شايد در تمام اين طايفه كه زياده از يك كرور در تمام خاك ايران هستند ده نفر ظالم پيدا نميشود و اينكه تاكنون دولت حريص روس نتوانسته است حدود آذربايجانرا تصرف نمايد فقط به اين جهت است كه طايفه شاهسون در اطراف اردبيل و صحراى مغان و خاك بتله سوار و آستارا كه سرحد روس و ايران است سكنى دارند و از غيرت و شهامت و رشادت و شجاعت آنها تمام روسيه متزلزل است و اغلب جوانان شاهسون به خاك روس ميتازند و اموال آنها را بغارت مىبرند و گاهى هم چند نفر را ميكشند و در ميان طوائف سرحدى شاهسون چندين هزار نفر هستند كه نه زراعت دارند نه گاو و گوسفند و فقط گذران آنها از دزدى اموال تبعه سرحدى روس است و دولت روس\r\n\r\n","description":"","footnote":"","page_name":" 299 ","page_number":333},
  {"content":"\r\n\r\nكه در تمام دنيا بقدرت ضرب المثل است و دولتهاى بزرگ را مقهور كرده و در خود ايران هم كمال نفوذ را دارد ، و جماعتى بزرگ مثل تركمانان را ذليل كرده و باطاعت خود درآورده است از طايفه شاهسون ميترسد و هيچوقت پيرامون آنها نميگردد بلكه هر قدر صدمه از آنها بروسها ميرسد به روى بزرگوارى خودشان نمياورند . القصه مادرجان خيالت راحت باشد و گريه نكن مطلبت را بگو اگر طرف تو يا كسى كه به تو ظلم كرده در آسمان چهارم هم باشد از دست من جان در نميبرد و انتقام تو را در كمال سختى از او خواهم گرفت . »\r\nضعيفه بيچاره كم‌كم بحرفهاى حسن خان اميدوار شده شرح تظلمات خودش را اينطور شروع كرد كه من از اهل « سبح » هستم و شوهر من سه سال است مرده دو طفل صغير دارد و تركه او منحصر است به همين چند شتر و من چون بضاعت ندارم كه ساربان مخصوص داشته باشم ، لهذا خودم در فصل تابستان كه موقع چرانيدن شترها است بچه‌هايم را بدست خواهرم سپرده و خودم شترها را برداشته ميآورم در اين بيابان‌ها ميچرانم و امسال كدخداى اينجا خيلى به من اذيت كرد و حق المرتع مطالبه نمود منهم چيزى نداشتم به او بدهم آن بىانصاف يكنفر از شترهاى مرا جبرا تصرف كرد باز دلم خوش بود كه باقى شترهاى يتيمانم سالم هستند ، حالا سوارهاى شما اشتباها آنها را رانده‌اند و من در دنيا غير از اين چند شتر چيزى ندارم و دو طفل يتيم را بايد از پهلوى اين شترها نگاهدارى كنم ، امروز روزى است و روز پنجاه هزار سال هم روزى در حضور جده‌ام فاطمه زهرا دامنت را ميگيرم اگر بر من و يتيمانم رحم نكنى و اگر ترحم كنى جده‌ام از تو شفاعت خواهد كرد .\r\nكلام ضعيفه كه باينجا منتهى شد ؛ حسن خان با كمال تغير رو بما كرده گفت : عجب زنكه پرحرف دراز نفسى است ! دو ساعت مفت ما را معطل كرد و رو بضعيفه كرد و گفت : من به حكم حضرت اشرف مأمورم اين شترها را ببرم و ميبرم به شهر خراسان ، تو اگر حرف حسابى دارى بيا در شهر و عارض بشو شايد توجهى به تو بفرمايند ولى چون علويه هستى محرمانه به تو نصيحت ميكنم كه ابدا به شهر ميا و اسمى هم از شترها مبر « شتر ديدى و نديدى » و الاجان بچه‌هايت در خطر است و ميترسم آنها را هم روى شترها بگذارى ؛ اين بگفت و شلاق بر اسب زده تاخت و روانه شد و ما هم از عقب او روانه شديم ، ضعيفه هر قدر دويد بگرد ما نرسيد ، اما تا نيم فرسخ راه صداى\r\n\r\n","description":"","footnote":"","page_name":" 300 ","page_number":334},
  {"content":"\r\n\r\nناله و ضجه او را ميشنيديم .\r\nبارى رسيديم به نيك قلعه آنجا هم حسن خان وارد بر كدخدا شد و تمام آنچه سورسات لازم داشتيم گرفتيم و صبح كه برخواستيم چاى خورديم و مالها را درست كرديم كه سوار شويم ، حسن خان بكدخدا گفت : در يك ماه قبل كه ما از اين راه مقصر بكلات ميبرديم تو در پذيرائى ما كوتاهى كردى و ما ميخواستيم تو را تنبيه و جريمه كنيم آخوندها شفاعت و ممانعت كردند ، حالا پدرت را ميسوزانم و فورا شلاق را كشيد و به سر و كله كدخدا نواخت باقى سوارها شاهسون هم متابعت كردند من خودم را روى كدخدا انداخته ممانعت كردم و باصرار و التماس من راضى شد كه از تنبيه كدخدا صرف‌نظر كند ولى هرگز از جريمه نخواهد گذشت و بعد از نيم ساعت اصرار و چانه زدن قرار داديم ، يك نمد توزينى و يك چادر شب و يك تومان نقد و چهار جفت جوراب گرفت آنوقت از قلعه خارج شديم در اينجا حسن خان بما گفت شماها مرخص هستيد كه به طرف كلات برويد ولى من از راه اميرآباد به شهر خواهم رفت و بهر كدام از ما سه تومان داد و دو تومان خودش برداشت و ما هرچه چنه [ چانه 
  ] زديم فايده‌اى نبخشيد ، او به طرف شهر رفت و ما به طرف كلات آمديم رفقا هركدام بمركز و ده خودشان رفتند ، بنده هم شرفياب شدم كه شرح اين مسافرت را بعرض برسانم .\r\nاز استماع اين اخبار حالت حاكم به كلى بهم خورد و على الظاهر اظهار تأسف كرد كه چرا اينهمه ظلم بمردم وارد شده ، ولى در متن واقع اوقاتش از اين بابت تلخ بود كه چرا حسن خان به او اعتنا نكرده و بكلات نيامده كه سهم او را كه در اين كار زحمتى كشيده است بپردازد و هنوز حاكم مشغول آه و ناله بود كه صداى نالهء بسيار جان‌گدازى شنيده شد ، همه متوجه آنطرف شديم ضعيفه ديديم با پاى پياده و برهنه كه خون از اطراف پاهايش جارى و يك چوب بدست گرفته مثل زنهاى بچه مرده شيون مىكند و همين كه نزديك حاكم رسيد بىاختيار به زمين افتاد اول پاهايش را بوسيد بعد دامنش را گرفته بطورى آه و ناله و گريه و زارى ميكرد كه ما و تمام حاضرين از گريه او بگريه افتاديم و مخصوصا حال نگارنده پريشان شد و خواستم از حالت او استفسار كنم ، ميرزا جواب داد اين همان ضعيفه صاحب شتر\r\n\r\n","description":"","footnote":"","page_name":" 301 ","page_number":335},
  {"content":"\r\n\r\nاست كه اين مسافت بعيده را كه زياده از هشت فرسخ است پياده دويده تا اينجا رسيده است ، لازم نيست حالت خودمان را تشريح كنيم كه بچه حالتى گرفتار شديم هرصاحب حسى ميداند كه در چنين موقعى حال سنگ آب ، بلكه سنگ خارا كباب مىشود واقعا بمرگ راضى شديم و ضعيفه را اينطور تسلى داديم كه ما و جناب حاكم بحضور حضرت اشرف عريضه‌اى [ عرض 
  ] ميكنيم و يقين است شترهاى تو را پس خواهند داد معلوم شد ضعيفه علاوه از غصه شترها براى بچه‌هاى يتيمش ميترسيد و از حرفهاى حسن خان بشبهه افتاده كه مبادا واقعا اين دو طفل يتيم گرفتار قهر و غضب حضرت اشرف شده باشند ، بارى بهر وسيله‌اى بود او را ساكت كرديم و خان حاكم او را فرستاد باندرون و سفارش كرد شامش بدهند و شرحى به جناب « جليل الملك » بيگلربيگى خراسان در توجه ضعيفه نگارش داده و ما هم شرحى به حضرت اشرف عريضه كرده استدعا كرديم شترهاى ضعيفه را پس بدهند فردا صبح ضعيفه را روانه شهر كرديم دو روز از اين مقدمه گذشت تلگرافى از حضرت ، بخان حاكم رسيد به اين مضمون كه « اين چند نفر دزد راه عبور قوافل را از آن حدود مسدود كرده‌اند البته سوار بفرستيد بروند و آنها را زنده دستگير نموده به شهر بياورند و اگر مدافعه كردند آنها را با گلوله بزنيد » .\r\nاز وصول اين تلگراف خان حاكم بسيار مسرور شد ، چرا كه شنيده بود « شاه رضا » اموال بسيار از قوافل گرفته در كوه ذخيره گذاشته و از اينكه حسن خان سهم او را از غنائم نداده بود كمال افسردگى را داشت ولى از اين مأموريت خوشحال شد و فورا فرستاد حاجى حبيب را كه تقريبا فراش‌باشى يا نايب الحكومه او بود حاضر كردند و با او مشورت كرد و « محراب‌بيك » قلعه بيگى كلات را هم خبر دادند آقا سيد حسين هم آمد ما هم در مجلس مشاوره حاضر بوديم و بالاخره اتفاق آراء بر اين قرار گرفت كه بيست نفر سوار و بيست نفر تفنگدار\r\n\r\n","description":"","footnote":"","page_name":" 302 ","page_number":336},
  {"content":"\r\n\r\nكه باصطلاح خودشان « مركان » ميگويند جمع‌آورى نمايند و بجنگ دزدها بفرستند و فورا حكمى به كدخدايان صادر نموده و از هر آبادى عده معينى سوار و پياده خبر كردند و دو نفر سوار به دو طرف آباديها فرستادند و تقريبا در ظرف دو روز بيست نفر سوار حاضر شد و بهريك ، يك قبضه تفنگ و پنجاه عدد فشنگ دادند و باسم ذخيره قبض گرفتند و « محراب‌بيك » سپهسالار يا فرمانده كل اردو و « حاجى حبيب » مستشارو و وزير جنگ معين شده حكمى هم بعموم كدخدايان صادر كردند كه در هر جا كه پياده مركان لازم شود بكمك اردو بروند و سورسيات اردو را هم بپردازند و حضرات نقشه حركت خود را اينطور مرتب كردند كه اول بروند به طرف « برده » و شب را در آنجا بمانند و از آنجا هم چند نفر پياده تفنگدار از « ملا محمد بيك » كدخدا بگيرند و از راه « قلعه‌نو » بكوه هزار مسجد حمله ببرند و قبل از حركت اردو ، دو نفر سوداگر وارد شدند و معلوم شد بعد از آنكه از « حسن خان » مأيوس شده‌اند به شهر رفته تجديد تظلم كرده‌اند و آن تلگراف را آنها صادر كرده بحكومت كلات مخابره نموده‌اند و خودشانهم روانه كلات شده تا نتيجه اقدامات حاكم را مشاهده كنند و برحسب ميل خودشان آنها را هم با اردو روانه نمودند ، مجملا اردو روانه شد و چهار روز گذشت كه خبرى از آنها نرسيد و در اين چهار روزه حاكم در كمال اضطراب و انتظار نتيجه را داشت و هر شب بالاى بام قلعه منتظر وصول خبر بود روزها به مجرد آنكه يك نفر از در باغ وارد ميشد حاكم بىاختيار ميدويد كه از او كسب خبر نمايد و هرچه از تحصيل خبر مأيوس ميشد بر انقلاب خيالش ميافزود و تقريبا در دو روز آخر ديوانه شده بود و ابدا حواس خود را نميفهميد و جهت پريشانى خيال او دو مطلب بود ، يكى انتظار تصرف ذخائر دو سه ساله دزدها كه حدس ميزد مبالغ كلى اموال در كوه داشته باشند و بقدرى در اين باب اطمينان داشت كه مكرر با ما مذاكره ميكرد كه اگر اردو غالب شدند و ذخائر را آوردند با اموال چه كند ؟\r\n\r\n","description":"","footnote":"","page_name":" 303 ","page_number":337},
  {"content":"\r\n\r\nآيا تمام را خودش ضبط كند يا به حضرت اشرف هم سهمى بدهد خيالى كه نداشت پرداختن اموال به صاحبانش بود ، در اين باب حق هم داشت چرا كه اين اموال صاحب معلومى نداشت و صاحبان آنها عابرين بوده‌اند كه بعزم زيارت ارض اقدس راه پيموده‌اند و بعد از آنكه مالشان برده‌اند يا خودشانرا هم كشته‌اند و اسمى از آنها باقى نمانده و اگر هم زنده مانده‌اند به شهر خودشان رفته‌اند و هيچ به اين خيال نيستند كه مال خود را پس بگيرند و به همين مطلب قناعت بلكه كمال رضايت را دارند كه جانشان بسلامت مانده و در ممالك ايران رسم نيست كه كسى در خيال استرداد اموال مسروقه باشد بلكه همين قدر كه مال را بردند بسلامتى جانش راضى است حتى آنكه در ميان ما مردم ايران مثلى معروف است كه ميگويند « سود سفر سلامتى است » مخصوصا در بيابانها كه هركس به طرفى مسافرت كند يقين دارد كه در اين سفر گرفتار دزد خواهد شد اين است كه اغلب سعى ميكنند كه جمعيت قافله را زياد كنند تا از دستبرد دزدان ايمن بمانند و بعضى اوقات از خودشان مستحفظ با اسلحه تدارك مينمايند و تفنگچى همراه خود برميدارند « 1 » چونكه در خطوط ايران « قره‌سوران » و مستحفظين و قراول و غيره ابدا نيست اگرچه در دفتر اسمى از قره‌سوران هست ولى فقط رسم اين است براى گرفتن مواجب كه حاكم هر ولايتى مبلغى از ماليات را باسم مستحفظين راه با دولت حساب مىكند اما\r\n\r\n\r\n","description":"","footnote":"\r\n( 1 ) در كشور پهناور و كم جمعيت ايران كه آباديها و شهرها در فواصل دور از يكديگر قرار گرفته‌اند و با نبودن وسائط نقليه سريع السير حمل و نقل كالاها در داخل كشور با دشواريهاى بسيار مواجه بود خاصه كه حفظ امنيت راهها در قسمت مهمى از خاك كشور به علت وجود خانهاى متنفذ و ايلات و عشاير ساده لوح و احيانا گرسنه از حدود توانائى عده‌اى معدود قره‌سوران خارج بود و به همين جهت چهارپاداران و مكاريها ناگزير بودند كه براى حفظ و حراست اموال و امانات مردم و جان و مال خويش عده‌اى مسلح با قافله و كاروان خود همراه كنند و چون در آن زمان حمل اسلحه عملا منع قانونى نداشت بعضى از مسافرين نيز كه همراه كاروان سواره يا پياده حركت ميكردند مسلح بودند . م . خ\r\n","page_name":" 304 ","page_number":338},
  {"content":"\r\n\r\nهرگز قره‌سوران در راه نميگذارد بلى هر وقت تظلمى به او كردند كه فلان قافله را در فلان جاده زده‌اند فورا چند نفر سوار معين نموده مبلغى از صاحبان اموال مسروقه براى مخارج حركت آنها دريافت نموده ميروند به آن اطراف و در راه از هر جا كه عبور كنند سورسيات از كدخدايان گرفته ميچرانند و اگر واقعا با دزدها مصاف شوند اموال را پس گرفته با حاكم تقسيم ميكنند و مبلغى هم در كتابچه خرج پاى دولت مينويسند كه براى سركوبى اشرار كه در فلان نقطه بناى شرارت و ياغىگرى و دزدى گذاشته بودند فلان مقدار سوار و پياده حركت داده به حمد اللّه از اقبال دولت آنها را دستگير نموده بسزاى خودشان رسانيديم و اموال مردمرا بدون نقيصه به آنها پرداختيم اما در اين جنگ دو نفر سواره و سه نفر پياده كشته شدند و ده اسب هم تلف شد چند نفر هم مجروح هستند و به ورثه مقتولين هركدام سيصد تومان نقد و سالى سى تومان مواجب داديم و براى مخارج مجروحين هم فلان مبلغ و قيمت اسبهاى دولتى هم پانصد تومان پرداخته شد كه عوض آنها را خريدارى نموده باشند و مكرر اتفاق افتاده كه در اين مواقع براى فتوحات موهومه از دولت استدعاى اضافه مواجب و امتياز و خلعت هم كرده‌اند ، بلى فقط چيزى كه لازم است آنكه جزئى تعارفى برئيس تلگرافخانه بدهند تا او هم راپورت بلند بالائى بدولت بدهد و فتوحات حاكم را بشمارد تا شاهد ادعاى حاكم باشد و به همين ملاحظه است كه حكام هر ولايتى در سال مبلغى مقررى برياست تلگرافخانه « 1 » آن ولايت ميدهند علاوه از خلعت و انعام\r\n\r\n\r\n","description":"","footnote":"\r\n( 1 ) در ايران تلگراف اول بار در سال 1275 ه ق ( 1858 - 9 ب م ) بين تهران و كاخ سلطنتى سلطانيه داير شد ، جريان امر چنين بود كه در زمان سلطنت ناصر الدينشاه ، ميرزا آقا خان نورى ، صدر اعظم وقت ، در ضمن گزارش روزانه ، خبر اختراع جديدى ( تلگراف ) را بعرض شاه رسانيد ، و وى مقرر كرد كه اين اختراع در ايران مورد استفاده قرار گيرد .\r\nپس از آزمايشهاى اوليه كه در مدرسه دار الفنون و بين باغ سلطانى ارگ و باغ لاله‌زار به عمل آمد ، دستور داده شد كه بين باغ سلطانيه ( باغ ييلاقى شاه ) و تهران سيم تلگراف كشيده شود -\r\n","page_name":" 305 ","page_number":339},
  {"content":"\r\n\r\nكه رسم است ، هر وقت خبر خوشى مثل تلگراف بقاى حكومت يا اظهار مرحمت و احوالپرسى از طرف شاه براى آنها بيايد باسم مژدگانى مبلغى ميگيرند و مقررى ساليانه آنها در هر شهرى مبلغى معين است كه آن را هم ضميمه تفاوت عمل نموده از بلوكات اضافه از ماليات مطالبه كرده ميگيرند چنان كه رسوم تلگرافخانه در شهر خراسان سالى سه هزار تومان است از جمله سى تومان از آن سه هزار تومان را از حكومت كلات ميگيرند و در همان ايام كه ما بوديم از تلگرافخانه به حاكم تلگراف كردند و مطالبه نمودند و او هم حسب المقرر بر كدخدايان توزيع نمود و اسمش را « تلگراف پولى » گذاشته بودند و اين مبلغ علاوه از شهريه‌ايست كه حاكم كلات معمولا بتلگرافچى محلى ميدهد كه گويا سابقا نوشته‌ايم و تكرارش لازم نيست ، بارى اگر بدزدها مصادف نشدند در هر آبادى كه در آن حوالى يعنى معبر دزدها باشد فرو ميآيند و غرامت اموال مسروقه را از آنها مطالبه ميكنند كه چرا شما جلو دزدها را\r\n\r\n\r\n","description":"","footnote":"\r\n- سيمكشى در سال 1274 ه ق آغاز شد ، و در 1275 خاتمه يافت ، و اولين مخابره تلگراف بوسيله ناصر الدين شاه و عده‌اى از رجال و امرا انجام گرفت . از آن ببعد مقرر شد كه سيمكشى بنقاط ديگر مخصوصا تبريز ( مقر وليعهد ) شروع شود . پس از اتمام سيمكشى به تبريز ، خطوط تلگرافى به ماكو و سپس به جلفا امتداد يافت ، و بين امپراطور روسيه و شاه ايران تلگرافهاى تبريك مبادله شد .\r\nبعدها دولت انگلستان ، بسبب منافع روز افزونش در هند ، قراردادهاى تلگرافى با ايران منعقد كرد . بموجب قرارداد تلگرافى مورخ 17 دسامبر 1862 ( جمادى الثانى 1279 ) خط تلگرافى از خانقين به طهران و از طهران به بوشهر ، با حق مخابره دولت انگلستان با سيم مزبور ، تحت نظارت يكنفر صاحبمنصب انگليسى داير شد . بعدا قرارداد تلگرافى در باب مخابرات بين اروپا و هندوستان منعقد گرديد ( 23 نوامبر 1865 ، مطابق 4 رجب 1272 ه ق ) ، و اسناد آن مطابق ماه مه 1866 مبادله گرديد . بعدا قراردادهاى ديگر براى توسعه خطوط تلگرافى منعقد گرديد ، و سرانجام قسمت عمده‌ى خطوط ارتباطى تلگرافى كشور بدست شركت هند و اروپا افتاد ، و اين وضع تا سال 1309 ه ش ادامه داشت . در اوايل سلطنت رضا شاه كبير ، ضمن قراردادى با شركت مذكور ، خطوط تلگرافى با جميع وسائل آن به دولت ايران واگذار گرديد .\r\n« صفحه 665 دائرة المعارف فارسى »\r\n","page_name":" 306 ","page_number":340},
  {"content":"\r\n\r\nنگرفتيد هرچه بيچاره‌ها فرياد بزنند كه بما چه ربطى دارد كه جلو دزد را بگيريم ؟\r\nمگر ما قشون دولت هستيم يا قره‌سوران و مستحفظ راه هستيم ، ابدا اعتنا نمىكنند و مبلغى جرمانه از آنها ميگيرند و هر قدر از آنها پيشرفت كند از مردمان آن حوالى گرفته به شهر برميگردند و ما بين حاكم و خودشان قسمت ميكنند و اگر در بعضى راه‌ها چند نفر قره‌سوران باسم مستحفظى باشد خود آنها در شبها محرمانه دزدى ميكنند و بالاخره حالت راههاى ايران هميشه همين قسم بوده و خيلى كم اتفاق افتاده كه قافلهء بسلامت عبور كند و عجب‌تر آنكه مردم ايران هم چندان از اين وضع ناراضى نيستند و شكايتى ندارند و گويا از دولت چنين توقعى ندارند كه آنها را در بيابانها محافظت كند ، بلكه خودشان را مكلف بمحافظت خودشان را ميشناسند و برحسب عقيده مذهبى ، هر وقت اراده سفرى داشته باشند ساعت سعد معين نموده در وقت حركت قرآن بالاى سر مسافرين نگاه ميدارند و آنها را از زير قرآن ميگذرانند ، يعنى خودشان را به قرآن ميسپارند و قرآن هم حمايل نموده به گردن خود ميآويزند و در وقت بار كردن و راه افتادن چندين سوره از قرآن ميخوانند حتى اشخاصيكه سواد فارسى هم ندارند چند سوره كه آن سوره‌ها را براى محافظت خودشان مجرب شناخته‌اند و آنها عبارت است از سوره « قل هو اللّه » « قل اعوذ » و « قل يا ايها الكافرون » كه آنها را « چهار قل » مگويند حفظ كرده‌اند « آية الكرسى » و « آيه نور » را هم بسيارى حفظ نموده‌اند ميخوانند ، اينكه حالت خارج شهرها و معابر ، اما حالت شهر هم چندان تفاوتى با خارج شهر ندارد نهايت در شهر طهران رسما اداره نظميه « 1 »\r\n\r\n\r\n","description":"","footnote":"\r\n( 1 ) - ناصر الدين شاه در سفرى كه به اطريش نمود براى تأسيس پليس با « گرنويل » كه ميهماندار او بود مشورت كرد و بمعرفى او « كنت مونت فرت » از اهالى ناپل تهران آمد و اداره پليس را بجاى سازمان احتساب و داروغه تأسيس نمود ، ناصر الدين شاه اين رباعى را براى تشكيل پليس جديد گفت و آن را به صورت اعلان در تهران پخش كردند .\r\n رندانه حذر كنيد ياران ز پليس * يك جو نرود بخرج ايشان تدلبس\r\nدر محبس كنت مونت خواهد افتاد * بر چرخ اگر خطا نمايد بر جيس \r\nم . خ\r\n","page_name":" 307 ","page_number":341},
  {"content":"\r\n\r\nهست و گاهى اتفاقا دزدها را ميگيرند و بعضى از اموال مسروقه را به صاحبانش ميرسانند ، اما ساير شهرها هر وقت حاكم خيلى مقتدرى داشته باشد فى الجمله تفاوتى پيدا مىشود يعنى دزدها ميترسند دزدى كنند و اگر حاكمش ملايم باشد هركس مال هركسى را توانست ميبرد .\r\nدر تاريخ در احوال مرحوم كريمخان زند كه پادشاه نيك فطرت و باغيرت بوده است ثبت است كه وقتى در خارج شهر شيراز مال شخص تاجرى را دزديدند آن شخص به شهر آمده بدربار رفته بكريم خان متظلم شد كريمخان از او پرسيد :\r\nمگر تو همراه بارهايت نبوده‌اى ؟\r\nجواب داد : چرا بوده‌ام ولى در آنوقت كه دزد آمد خواب بودم .\r\nپادشاه متغير شد كه چرا خوابيدى تا دزد فرصت كرده اموالت را ببرد ؟\r\nجواب داد : خيال ميكردم تو بيدارى ! از اينجهت آسوده خوابيدم .\r\nپادشاه از اين كلمه بغيرت آمد ، فورا سوار فرستاد و رفتند دزدها را گرفتند و اموال را به صاحبش رسانيدند .\r\nاما امروز مردم ايران نميدانند يا نميتوانند كه بدولت بگويند اينكه ما ماليات ميدهيم براى تحصيل امنيت است كه هم در داخل و هم در خارج امنيت داشته باشيم و اگر دولت نتواند جان و مال ما را محافظت نمايد بچه دليل ماليات از ما مطالبه مىكند بعينه مثل شبان كه براى محافظت گوسفندان معين مىشود و حقى كه ميگيرد براى همين است كه گوسفندانرا از حمله گرگ محفوظ بدارد و او هم براى معاونت خودش سگ نگاه ميدارد و نواله به او ميخوراند تا در صحرا با گرگ مقابله تواند كرد نه آنكه از صاحب گوسفندان مواجب خودش و سگش را گرفته از شير و پشم گوسفندانهم بخورد و آسوده بخوابد ، ملت را هم عقلا بگوسفند تشبيه كرده‌اند و پادشاه را بمنزله شبان ، و سگ را بمنزله قشون .\r\n\r\n","description":"","footnote":"","page_name":" 308 ","page_number":342},
  {"content":"\r\n\r\n گوسفند از براى چوپان نيست * بلكه چوپان براى خدمت اوست \r\nجهت ديگر كه حاكم را على الاتصال در انتظار خبر و استخبار از هر راهگذر مجبور داشت اين بود كه ميخواست فتحى كرده باشد و در نظر حكومت خراسان يا ساير امثال و اقران اعتبار و افتخارى تحصيل كند ، و در فلسفه ثابت شده كه هر انسانى بالطبع مايل باستقلال است و هميشه در قوس صعود كار مىكند نهايت اغلب راه را گم ميكنند يا در چاه طمع سرنگون ميشوند و الا ممكن نيست انسانى مايل به ترقى و تكميل نباشد يا دشمن آزادى و مساوات باشد ، بلى اشتباهى كه اغلب را عارض مىشود از سوء تعبير يا تفهيم و تفهم است كه حقائق امور را بر خلاف آنچه هست جلوه ميدهند و ندانسته بر خلاف مقصودش مينمايند و بعقل فقها هرچه هست در شبهات موضوعيه است نه شبهات حكميه و چون ممكن نيست تمام افراد بنى آدم داراى چنين عقل و هوش باشند كه راه را از چاه تميز بدهند و به راه كج نروند لهذا انبياء اولو العزم از جانب خدا ميزانى قويم و قسطاسى مستقيم براى آنها معين فرموده‌اند تا تكليف هر سالك معلوم باشد و ناجى و هالك هر دو بدانند بكجا ميروند .\r\nانا  هَدَيْناهُ النَّجْدَيْنِ  [ السبيل 
  ]  إِمَّا شاكِراً وَ إِمَّا كَفُوراً  « 1 » -  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ .  « 2 »\r\nدر اين قرون اخيره كه دوره نورانيت است ، عقلاى بنى آدم و حكماى مسلم به اين نكات واقف شده از راه نوع‌پرستى و خيرخواهى بر عموم مردم به وضع قانون موفق شده‌اند و بقدرى در استحكام اساس قانون جانفشانى و فداكارى كرده‌اند كه ميتوانيم بگوئيم هر سطرى از قانون را با خون هزار هزار نفر ترسيم و تحرير نموده‌اند تا در سايه قانون فرزندان انسان محفوظ و مأمون بوده سرمايه خداداده عقل و هوش فطريرا ضميمه دانش اكتسابى نموده به ترقيات محير العقول و اكتشافات غريبه و اطلاعات بر اسرار طبيعت و نتايج خلقت\r\n\r\n\r\n","description":"","footnote":"\r\n( 1 ) - سوره 76 ( الدهر ) آيه 3\r\n( 2 ) - سوره 8 ( انفال ) قسمتى از آيه 44 .\r\n","page_name":" 309 ","page_number":343},
  {"content":"\r\n\r\nموفق شدند چنان كه حسا مشاهده ميكنيم ادنى افراد ملت اروپا در حمايت قانون داراى چه معلوماتى شده كه عالمى را مرهون اكتشافات خود ساخته و بچه مقاماتى رسيده‌اند كه عقول محدوده ماها آنها را حمل بر سحر يا كرامت مىكند ، ولى ايرانى چون از نعمت قانون به كلى محروم است در خم اولين كوچه سرگردان و حيران مانده است و در نظر دانشمندان از حوزه انسانيت خارج و در جزء حيوانات شمرده و باسم ملل وحشى يا نيم‌وحشى نام برده مىشود و دانشمندان مملكت و مربيان ملت نتوانسته‌اند نتايج اين بزرگ موهبت الهى را به ملت خود حالى كنند ، يا نخواسته‌اند ، چرا كه امروز از هركسى از مردم ايران سؤال ميكنم آيا راضى به وضع قانون هستى يا خير ؟ فورا در جواب گوينده را لعن و تكفير مىكند و بالاخره او را « بابى » و لامذهب ميخواند اما همان وقت اگر از همان شخص سؤال شود آيا ميل دارى جان و مالت محفوظ بماند و احدى تعدى و تجاوز بحقوقت را نتواند ، البته جواب خواهد داد كه كمال آرزو را دارم و جهت اين نزاع لفظى همان است كه پيشوايان قوم ما ندانسته اند يا نخواسته‌اند كه چشم و گوش مردم را باز كنند و از دائرهء الفاظ ترقى نكرده‌اند چنان كه در ميان خطبا و شعرا ايران از زمان باستان تا اين زمان هنوز كسى را نديده و نشنيده‌ايم كه بدون ملاحظه لطافت الفاظ و ترادف قوافى مطلبى بگويد يا بنويسد كه مفيد به حال عموم باشد ، بزرگترين آثاريكه از فيلسوفان ما بيادگار مانده و مايه افتخار ماها است « مثنوى ملاى رومى » است و « كليات شيخ سعدى » و اهل خبره ميدانند مثنوى فقط مشتمل بر فلسفه اخلاقى است و كليات شيخ مشحون بادبيات مندرسه عرب است و باقى تصنيفات و تأليفات عرفانى متقدمين و متأخرين جز الفاظى و دعوت خلق بانزواء و ترك علائق كه موجب اختلال نظام عالم است چيزى ديگر ندارد و در واقع مردم را بكسالت و بيكارى نصيحت كرده‌اند اما حكماى الهيين باقسامهم هنوز از عالم امر بعالم خلق پرداخته‌اند\r\n\r\n","description":"","footnote":"","page_name":" 310 ","page_number":344},
  {"content":"\r\n\r\nو چون غور در معقولات را راحت‌تر ديده‌اند خود را به زحمت محسوسات نيانداخته‌اند فقهاى عظام و علماى اعلام تصنيفات و تأليفاتشان در مباحث الفاظ است از قبيل عام و خاص و اطلاق و تقليد و مفاد امر و مدلول نهى و امثال اينها و يا راجع بتعيين تكاليف عبارات و تشريح مسائل معاملات است و در علم اصول بحث از ادله لفظيه و عقليه مىشود و در علم فقه مدلولاترا توضيح مينمايند و البته همه اين علوم لازم است و ما منكر هيچ يك از آنها نيستيم مخصوصا علوم دينيه از شرعيه و عقليه كمال اهميت را دارد ولى حرف ما اين است كه لازم بود يكدسته هم در مملكت باشند كه بحث از فلسفه طبيعيه بنمايند و خواص اشياء مفرده و فوائد هيأت مركبه را اكتشاف نموده بنويسند تا مردمرا بالمره جامد در علوم معاديه نسازند و قدرى هم بفنون معايشه بپردازند ( من لا معاش له لا معاد له ) از هر طفلى از اطفال ايرانى معارف متداوله سؤال كنند هزار سطر در تجرد نفس و تفوق لاهوت بر ناسوت و طبقات عوالم ملكوت تحقيق خواهند كرد و اگر از عقائد دينيه او سؤال كنند چندين معجزه از قبيل چاه برء العلم و جنگ در خاورنامه و رموز حمزه از بر ميخواند ، اما اگر از او بپرسى آهن را چه قسم آب ميكنند يا ماهوت را با چه اسبابى ميبافند البته اظهار عجز خواهم كرد ، بلكه اگر از اولين طبقه دانشمندان اين مملكت هم اين گونه مطالب محسوسه سؤال شود در جواب مات و مبهوت خواهم ماند ، اين نيست مگر از عدم مراقبت دانشمندان مملكت و مربيان ملت و نتيجه اين غفلت آنكه امروز سى كرور ملت ايران در تمام موارد زندگانى خود محتاج باروپائىها هستند و مسلم است چنين ملتى را هرگز نميتوان ملت مستقل خواند يا در جزء ملل حيه شمرد ولى بالاخره بعد از خواندن صد هزار جلد كتاب بايد معتقد شد كه مثنوى و كليات شيخ ، بهترين كتابها است و لاسيما بوستان شيخ كه همچو كمال نتيجه است اياميكه در اصفهان بودم انجمنى باسم « انجمن ترقى » تشكيل داده و مقصد آن انجمن را رفع\r\n\r\n","description":"","footnote":"","page_name":" 311 ","page_number":345},
  {"content":"\r\n\r\nاحتياج از خارجه قرار دادم و چند نفر از معارف قوم و دانشمندان مملكت را بعضويت اين انجمن دعوت نموده در اين موضوع حرف ميزديم و آن انجمن در هر هفته روزهاى چهارشنبه در منزل يكى از اعضاء انجمن منعقد مىشد و از صبح تا غروب در رفع احتياجات مذاكره مينموديم ، اعضاء انجمن از ده نفر زيادتر نبودند ولى همه آنها مردمان با اطلاع بوده از جمله حاجى « ميرزا نصر اللّه بهشتى » واعظ كه اين اواخر ملقب به ملك المتكلمين شد و آقا سيد جمال الدين واعظ كه حالا صدر المحققين است و اين هر دو نفر حالا در طهران هستند « 1 » و « حاجى ميرزا سيد على جناب‌زاده « 2 » اصفهانى » و « ميرزا محمد على علم » و چند نفر ديگر كه آنقدرها معروفيت ندارند ، مؤسس اين انجمن شخص بنده بودم و گويا اول انجمنى بود كه بعد از « انجمن رسمى معارف » در ايران تشكيل شده بود و بعد از چندين ماه مباحثه و مشاوره بالاخره اينطور قرار داديم كه چون امروز اسباب رفع هيچ گونه احتياجى نداريم لهذا دست هيچكدام از شعب احتياجات نمىتوانيم بزنيم مگر نسبت به منسوجات كه در اصفهان و كرمان و يزد و كاشان و خاك خراسان اسباب آن بالنسبه جمع‌تر است و هستند مردميكه از نسج پارچه معاش خود را ميگذرانند و ممكن است همانها را تشويق نموده و سرمايه داد تا وسعتى در كار آنها پيدا شود و جماعتى از بيكارهاى مملكت را هم به كار واداشت ، اما پيشرفت اين مقدمه متوقف بر دو مطالب مهم است ، يكى تحصيل سرمايه و ديگرى رغبت مردم باستعمال آنها ، انجام\r\n\r\n\r\n","description":"","footnote":"\r\n( 1 ) بدستور محمد عليشاه سيد جمال الدين اصفهانى در بروجرد بدست امير افخم خفه گرديد . حسين خان امير افخم كه قبلا لقب حسام الملك داشت نوه دخترى فتحعليشاه است و شوهر قمر السلطنه دختر مظفر الدين شاه . م . خ\r\n( 2 ) حاجى ميرزا سيد على جناب از دانشمندان اصفهان و اثر معروف او كتاب « الاصفهان » است كه تاكنون يك جلد آن بچاپ رسيد . مرحوم جناب داراى سه پسر بود بنامهاى : كمال ، جمال ، جلال . كه اولى استاد دانشگاه تهران ، دومى در يك حادثه هوائى جانسپرد و سومى دكتر داروساز است . م . خ\r\n","page_name":" 312 ","page_number":346},
  {"content":"\r\n\r\nاين هر دو مطلب را در انجمن متعهد شديم و يكدسته كه اهل منبر بودند قرار شد در ماه مبارك رمضان در منبر مردم را باستعمال امتعه داخله ترغيب كنند و دسته ديگر مأمور شدند كه با تجار مذاكره نموده آنها را بجمع كردن سرمايه و تشكيل شركت وطنيه تشويق نمايند و اين هر دو مطلب به زودى انجام گرفت و انصافا ملك المتكلمين « 3 » در اين باب خيلى زحمت كشيد و كمال هنرمندى را نشان داد و حقيقتا مردم اصفهان هم دو سه قدم به طرف مقصود برداشتند اما طبقه روحانيين خاصه علماء و طلاب فوق العاده همت كردند تا در ظرف دو سه ماه هم شركت منعقد باسم « شركت اسلاميه » و هم امتعه‌جات امتعه اصفهان شيوع پيدا كرد و تا حدى بالا گرفت كه بسيارى از علماء بزرگ اصفهان مثل مرحوم « ثقة الاسلام حاجى شيخ محمد على » « 4 » و جناب ثقة الاسلام آقاى « حاجى شيخ نور اللّه » « 5 » تمام ملبوس خود را حتى عمامه\r\n\r\n\r\n","description":"","footnote":"\r\n( 3 ) در انجمن اسلامى كه از طرف حاج محمد حسين كازرونى ( معروف به كاكو حسين ) براى ترويج پارچه‌هاى وطنى تأسيس شده بود شركت جست و در اين راه فعاليت كرد و از بنيان‌گذاران اين انجمن شد و در همين زمان به كمك دوستانش بهدف ديرين خود نائل آمد و موفق بتأسيس يك دبستان گرديد . ( 1315 ق ) « كتاب رهبران مشروطه »\r\n( 4 ) ركن الملك را بايد بانى و مؤسس صنعتى شدن شهر اصفهان ناميد زيرا او بود كه در 16 شوال 1316 شركت اسلاميه را بمديريت اديب التجار با سرمايه يكصد و پنجاه هزار تومان كه پانزده هزار سهم ده تومانى تقسيم شده بود تشكيل داد و هدف از انجام اين امر ترويج تجارت و ترقى كالا و صنايع وطنى بود ، شركت اسلاميه نيز مدتى بمديريت حاج محمد حسين كازرونى اداره و ذوره منحل شد و در اطراف انحلال آن مطالبى در افواه افتاد كه صحت سقم آنها منجزا براى نويسنده معلوم نيست از ذكر شايعات خوددارى مىشود .\r\n« صفحه 70 و 71 كتاب ظل السلطان تأليف سعادت نورى »\r\n( 5 ) شيخ محمد باقر مجتهد نجفى فرزندانى داشت كه سه نفر آنان به ترتيب سن بسيار مشهور و معروف شدند :\r\nاول : مرحوم حاج شيخ محمد تقى معروف به آقا نجفى كه برادر بزرگتر و از لحاظ علمى و اجتماعى مقام مشايخى داشت در دوره استبداد سياه خانه او پناهگاه مردم اصفهان بود و پس از فوت در امامزاده احمد در اصفهان دفن گرديد . -\r\n","page_name":" 313 ","page_number":347},
  {"content":"\r\n\r\nاز پارچه‌هاى اصفهان قرار دادند بعد از ترويج امر در اصفهان آقا سيد جمال « 1 » را در انجمن مأمور به مسافرت شيراز كرديم كه در آنجا هم از اين كار شروع شود او هم رفت و در آنجا هم خوب مقدماتى ترتيب داد و خيلى زحمت كشيد بنده هم شب و روز ايام تعطيل را كه ديگر درس نداشتم صرف تحرير مقالات مينمودم و اقلا پانصد ورقه مقاله نوشته بجرائد مطبعه در مصر و كلكته از قبيل ثريا و پرورش و حكمت و حبل المتين فرستادم ، گاهى هم بجرائد مطبعه در مصر و كلكته از قبيل ثريا - پرورش و حكمت و حبل المتين فرستادم و گاهى هم بجرايد مطبعه تهران مىفرستادم مثل ايران و اطلاع و تربيت و روزنامه ادب هم آن اوقات در خراسان طبع ميشد در تبريز هم روزنامه كمال منتشر بود و ميتوانم بگويم يك ثلث مندرجات تمام اين جرائد اهميت مرقومات بنده را راجع بشركت اسلاميه و ترقيب در ترويج امتعه وطنيه بود بارى در سنه 1315 شروع\r\n\r\n\r\n","description":"","footnote":"\r\n- دوم : مرحوم شيخ محمد على ثقة الاسلام كه در مسجد نو اصفهان نماز ميگذاشت و در سن 47 سالگى بدرود زندگانى گفت و در كتاب رؤياى صادقه از او به نيكى ياد شده است .\r\nفرزندان او حاج شيخ مهدى نجفى و حاج شيخ ابو الفضل ميباشند .\r\nسوم - حاج آقا نور اللّه كه از پيشوايان و زعماى مشروطيت است كه جنبش مشروطيت را در اصفهان اداره نمود و حضرات صمصام السلطنه و ضرغام السلطنه و تمام بختياريها بدعوت او باصفهان آمدند و موفق به قلع‌وقمع مستبدين گرديدند و بالاخره در سال 1308 در قم دار فانى را بدرود گفت .\r\nچهارم - حاج شيخ جمال الدين كه در جنگ اول بين الملى و تصرف اصفهان بدست روسها قشون روس او را دستگير و بتهران تبعيد نمودند مشاراليه در تهران حركات آزاديخواهى ملت را رهبرى نمود كه از جمله اعتراضى است به قرارداد منحوس وثوق الدوله و همچنين حوادثى است كه بر ابطال جمهوريت بوقوع پيوست ؛ حاج شيخ جمال در تكيه مادر شاهزاده در تخت فولاد اصفهان مدفون است .\r\nپنجم - كوچكترين آنها مرحوم حاج شيخ اسمعيل است كه در جريان امور سياسى وارد نبود . م . خ\r\n( 1 ) در اين سفر علاوه از روضه‌خوانى و منبر از طرف « شركت اسلامى اصفهان » هم مأمور ترويج امتعه وطنى شده بود به همين مناسبت كتابى بنام « لباس التقوى » در شيراز نوشت كه با خط نستعليق و چاپ سنگى بطبع رسيده است .\r\n","page_name":" 314 ","page_number":348},
  {"content":"\r\n\r\nكرديم و در سنه 1316 رونقى گرفت و در 1317 خود اين بنده بطهران آمدم و اجازه طبع روزنامه باسم شركت اسلاميه گرفتم و رفته رفته صداى شركت اسلاميه به تمام بلاد ايران و ممالك ديگر پيچيد و حقيقتا اگر مؤمنين و رؤساى شركت تقلب نكرده بودند و در خيال خوردن مال شركاء نمىافتادند امروزه چندين كارخانه بزرگ باسم شركت اسلاميه داير بود و لا اقل عشر احتياجات تمام ايران و خمس احتياجات اصفهان را رفع ميكرد ولى افسوس كه « خوش درخشيد ولى دولت مستعجل بود » . حالا من نميخواهم جهت اضمحلال شركت اسلاميه را را بنويسم چرا كه مربوط بسفرنامه كلات نيست و كتابى عليحده لازم دارد كه اگر يك وقتى از اين محبس خلاص شدم و دو مرتبه قلم بدست گرفتم شايد شرح آن را بنويسم ، در اينجا همين قدر عرضم اين است كه بواسطه نبودن معلم و پيشوا اين مطالب مهمه در ايران مسكوت عنها مانده ؛ به اين دليل كه به مجرد آنكه ماها چند نفر مصمم شروع شديم ، فورا پيشرفت حاصل شد ، پس هرچه هست زير سر رؤسا و دانشمندان است كه اين ملت بيچاره را هميشه اغفال كرده و در وادى موهومات سرگردان نموده هيچ وقت آنها را باصلاح امور معاشيه خود دعوت نكرده‌اند و حال آنكه معاد متفرع بر معاش است از همين جهت است كه ايرانى هيچ نميداند و مطالبه حقوق مشروعه خود را نميتواند ، حتى به قدر گوسفند هم نيست كه از شبانان خود بپرسد شما كه شير و پنير و كشك و روغن و پشم و كرك مرا ميخوريد و ميپوشيد و گاهى هم سرهاى اطفال ما را بريده به هواى پوست و گوشت از زندگانى فارغمان ميسازيد پس چرا از حملات گرگ مدافعه نميكنيد ؛ اگر ايرانى اين مطلب را فهميده بود هرگز يكدينار ماليات نميداد مگر به شرط آنكه خرج تحصيل امنيت مملكت و آسايش ملت شود نه آنكه طبقه ممتاز بگيرند و صرف لهو و لعب و عيش و طرب خود بنمايند و ابدا مقيد نباشند كه آيا بر رعيت مظلومه چه ميگذرد\r\n\r\n","description":"","footnote":"","page_name":" 315 ","page_number":349},
  {"content":"\r\n\r\nو چگونه در صحراها گرفتار دزدان بىرحم هستند كه دست رنج و حاصل عمر آنها را در فاصله دو دقيقه از دست آنها ميگيرند و گاهى جان آنها را هم از قيد زندگانى پرمحنت در اين مملكت آسوده و آزاد مينمايند و الحق منتى بزرگ بر آنها ميگذارند چه زندگانى در اين مملكت هزار درجه از مرگ پرمرارت‌تر است بلى چون هميشه طبيعت طالب تحصيل راه فرار است آخرين علاج ايرانى بدبخت اين است كه چشم از وطن و اهل وطن خود پوشيده هرچه دارد در بهاى تذكره و و كرايه بدهد و نيم‌جانى به بلاد خارجه بكشاند و از چنگال گرگ داخلى خلاص شده گرفتار سرپنجه گرگ خارجى يعنى مأمورين نوع‌پرست ايران در خارجه بشود\r\n ( المستجير بعمر و عند نائبه * كالمستجير من الرمضاء بالنار ) \r\nحالا اگر حالم اقتضاء ميكرد و دست و دلم نميلرزيد شرحى از حالت تبعه مظلومه ايران در بلاد قفقاز مينوشتم ولى بانسانيت قسم است طاقت نميآورم لهذا ميگذارم و ميگذارم و براى موقع ديگر ميگذارم و اينك ميدان « ارچنگان را » كه خوانندگان اين سفرنامه را گرفتار شدت انتظار نموده است مىنگارم .\r\nحوالى غروب روز چهارم بالاى بام سربازخانه با حكومت راه مىرفتيم و او اظهار اضطراب ميكرد و ما به او دلدارى ميداديم بناگاه يك نفر پياده پيدا شد كه از طرف « دربند ارغوان شاه » ميآيد حاكم بعجله تمام پائين آمد ما هم آمديم و آن پياده را در وسط سربازخانه ملاقات كرديم بعد از تعظيم و سلام پاكتى از بغل خود درآورده تقديم خان حاكم نمود ، حاكم با كمال ميل شروع كرد به خواندن ولى در حين خواندن كم‌كم رنگ از صورتش پريد و گاهى قرمز ميشد و گاهى زرد و گاهى چشمهايش برق ميزد و معلوم بود كه مطالب مهمه در كاغذ ميخواند و پشت و روى كاغذ را بدقت مطالعه نمود ثانيا از اول كاغذ تا آخر خواند آنوقت كاغذ را بدست بنده داد ، با حالت ترديد و كمى اضطراب به حركت آمد و بنا كرد در سربازخانه راه رفتن ، و بىاختيار از\r\n\r\n","description":"","footnote":"","page_name":" 316 ","page_number":350},
  {"content":"\r\n\r\nراست به چپ و از چپ براست راه ميرفت و فكر ميكرد و از سيمايش معلوم ميشد كه در امر بسيار مهمى فكر مىكند بنده هم كاغذ را گرفته از اينقرار خواندم كدخداى ارچنگان مينويسد :\r\n« ديروز مقارن ظهر ( ايمان قلى ) و ( شاه رضا ) با چند نفر ديگر از تبعه خود از كوه پائين آمده وارد كوچه باغ ( ارچنگان ) شدند و يك نفر از رعايا را ديده به او گفته‌اند برو قدرى نان و ماست و قند و چاى و و و براى ما از ده بياور آن شخص آنها را شناخته آمد در ده و بما خبر داد ما هم چند نفر از ( مركان ) برداشته دور آنها را احاطه كرديم آنها هم بناى شليك را گذاردند و يك تير بپاى برادر من زده‌اند يك تير هم بران ديگرى خورده ما هم شليك كرديم يك نفر از مركان ( بهادر ) نام تيرى به پيشانى ( شاه رضا ) زد فورا افتاد ( ايمان قلى ) را هم چند نفر نشان كرده با گلوله زدند دو نفر ديگر را هم زنده دستگير كرديم و تفنگ و اسباب آنها را هم ضبط كرده‌ايم و آن دو نفر الان محبوس هستند هر قسم دستور العمل ميفرمائيد اطاعت و جهت آنكه ما بمدافعه آنها پرداختيم اين بود كه دو سه مرتبه آنها بر ما تاخته و مبالغى اسباب و گوسفند و قاطر از ما برده‌اند و تقريبا سلب امنيت از ما شده بود و ما مدتى بود مراقب حال آنها بوديم كه آنها را مجازات كنيم تا ديروز كه سوارهاى حكومتى اطراف كوه و مأمن آنها را گرفته آنها مجبور شدند از كوه پائين بيايند و آمدند به اين خيال كه در ارچنگان آذوقه تحصيل نموده بعد به طرفى ديگر فرار نمايند و خداوند آنها را بدست ما داد . »\r\nجهت ترديد خان حاكم اين بود كه اولا اميدش نااميد شد ، و از آنهمه ذخيره كه فرض ميكرد به دستش ميآيد محروم مانده و ثانيا اين فتح نصيب اهالى ارچنگان شده مربوط بقشون او نيست ولى از كشته شدن آنها مسرور بوده بارى بعد از خواندن پاكت با خان حاكم به طرف باغ رفتيم و در گوشه‌اى به مشورت پرداختيم ، خان حاكم مطالب خود را گفت و بنده به او دلدارى دادم و گفتم : اما در باب ذخيره اگر چيزى داشته باشند لابد در كوه پنهان كرده‌اند و حالا كه آنها كشته شده‌اند ميتوان رفت و جستجو\r\n\r\n","description":"","footnote":"","page_name":" 317 ","page_number":351},
  {"content":"\r\n\r\nكرد و يقينا پيدا مىشود و لاسيما حالا كه دو نفر هم دستگير شده‌اند و از استنطاق آنها مطلب به خوبى معلوم مىشود اما در خصوص اينكه آنها بدست تفنگدارهاى ارچنگانى كشته شده‌اند مطلبى نيست و ممكن است مطلب را بميان خودمان شهرت بدهيد و هم همه كس ميداند كه اگر قشون شما دور آنها را احاطه نميكردند آنها مجبور بفرار و رفتن بارچنگان نميشدند حاكم پرسيد چگونه ما ميتوانيم مطلب را بر خلاف شهرت بدهيم ؟\r\nگفتم نقلى ندارد ، بر عهده من كه خان رئيس تلگراف‌خانه را ملاقات كنم و هرچه دل خودم بخواهد راپورت بنويسم و او عين آن را بخراسان و طهران راپورت بدهد خان حاكم خيلى ممنون شد بعد پرسيد : حالا چه جواب بدهم و تكليف من چيست ؟\r\nگفتم : فعلا تكليف اين است كه شرحى در جواب نوشته شود كه آنها را نگاه دارند تا حاجى حبيب برسد و يك نفر را هم به عجله بفرستيد نزد حاج حبيب كه برود بارچنگان و دو نفر اسراء را با اسباب مقتولين همراه سوارهاى خود بياورد و براى مقصودى كه ما داريم اين قسم اولى است .\r\nخان حاكم اين رأى را فورا بمقام اجراء گذارده رقعه خطاب بحاج حبيب نوشته و كدخداى « خروس محله » كه حاضر بود مأمور رساندن كاغذ گردد اسبى از طويله به او دادند و جواب كاغذ كدخدا را هم همان قسم نوشته قاصد را برگردانيدند ولى بعد معلوم شد كه حاجى حبيب با سوارهايش همان شب از عقب دزدها از كوه پائين آمده بارچنگان رفته و همين خيال ما را اجرا داشته و اسراء را زنجير كرده روانه كبود گنبد كردند و عصر روز ديگر به هيئت اجتماع وارد شدند يعنى سوارها به حالت نظام اطراف محبوسين را گرفته پياده‌ها هم از عقب مرتبا بكلات آمدند ورود آنها به آن وضع خيلى باشكوه بود و بر اقتدار و اعتبار حاكم افزود .\r\nبنده هم بتلگرافخانه رفتم و صورتى نوشته بخان رئيس سرهنگ تلگرافخانه دادم\r\n\r\n","description":"","footnote":"","page_name":" 318 ","page_number":352},
  {"content":"\r\n\r\nكه بخراسان و تهران راپورت بدهد و صورت راپورت اين است :\r\nچند نفر دزد از مردم « دره‌گز » كه رئيس آنها شاه رضا برادر امير احوز منصور الملك و « ايمان قلى » نوكر مشاراليه قريب دو سال در صفحات كلات و اطراف جاده خاكستر و قراتيكان و ارچنگان و جاده بزرگ قوچان مشغول دزدى و راهزنى بودند مكرر از طرف ايالت جليله خراسان مأمور براى گرفتارى آنها آمده و چون معابر و مساكن آنها در قله‌هاى كوه بود بدست نيامده‌اند ، اين اوقات ايالت جليله خراسان جدا دفع و رفع آنها را از حكومت كلات خواستار شده ؛ حكومت كلات هم اردوئى مركب از بيست نفر سواره و جمعى پياده ترتيب داده و بدفع آنها مأمور نموده و قبل از حركت اردو محرمانه از تمام كدخدايان آباديها و محلات آن اطراف التزام گرفت كه آنها را پناه ندهند بلكه هر جا آنها را ديدند گرفتار كنند و مخصوصا چند نفر تفنگدار قابل در درهء ارچنگان كمين گذاشت و اردو اطراف كوه هزار مسجد را گرفتند و راه عبور دزدها را مسدود نمودند ، دزدها ناچار شده از طرف دره ارچنگان از كوه پائين رفتند ، بىخبر از اينكه در راه آنها كمين گذاشته شده ، و همين كه بوسط دره رسيدند تفنگدارها از زير درختهاى كوهى بناى شليك را گذاشتند ، دزدها هم مدافعه كردند و دو نفر از تفنگدارها را مجروح كردند و نزديك بود از جلو آنها فرار كنند كه سوارها هم از بالاى كوه رسيدند و به آنها شليك كردند و بالاخره دو نفر رئيس آنها در جنگ كشته شدند و دو نفر هم گرفتار شدند ، ما بقى فرار كردند و يك عده سوار و پياده عقب آنها رفته‌اند و امروز دو نفر گرفتار را بكلات وارد كردند ، و عموم مردم كلات مخصوصا صحرانشينان اظهار كمال مسرت و شادمانى نمودند ، بواسطه آنكه اذيت آنها به تمام مردم آن سامان رسيده بود و از امروز ببعد قوافل با كمال اطمينان از آن حدود عبور خواهند كرد .\r\nسرهنگ اول قدرى ناز كرد و ميخواست طورى ديگر راپورت بدهد اما اصرار بنده و وعده انعام حاكم او را متقاعد كرد ، عين اين راپورت را مخابره كرده و صورتى هم تقريبا به همين مضمون نوشتيم به حضرت اشرف توسط جليل الملك مخابره كرديم .\r\nروز ديگر جواب حضرت اشرف رسيد كه خيلى اظهار امتنان و رضايت از حاكم\r\n\r\n","description":"","footnote":"","page_name":" 319 ","page_number":353},
  {"content":"\r\n\r\nنموده ، و مخصوصا وعده خلعتى هم به او داده بود شرحى هم مبسوط مسوده كرديم با قاصد مخصوص به شهر فرستاديم و دستور العمل خواستيم .\r\nبعد از آنكه از اين ترتيبات آسوده شديم ، سوارهاى كلاتى را هم مرخص نموديم و آنها هم رفتند كدخدايان ارچنگان را هم مرخص كرديم ولى مشاراليه رفت و خيلى اظهار وحشت ميكرد و ميترسيد از اينكه مبادا اسباب زحمت و مسئوليت بر او فراهم شود و چون خيلى ميترسيد و مطالبه حكم ميكرد لهذا از طرف حكومت تلگرافى نوشته به حضرت اشرف مخابره كرديم ، حاصل مضمون آنكه اهالى ارچنگان مخصوصا كدخدا در اين كار خيلى زحمت كشيده‌اند و برادر كدخدا هم زخم منكرى برداشته لازم است از طرف حضرت اشرف اظهار مرحمتى درباره او بشود ، جواب اين تلگراف فورا رسيد كه بكدخدا محبت و رضايت مرا ابلاغ كنيد و او را مخلع نمائيد حالت برادرش هم انشاء اللّه خوب مىشود ، اين تلگراف را بكدخدا داديم و يك توپ جبه ماهوت هم به او خلعت داده شد .\r\nراستى فراموش كردم بنويسم كه كدخدايان دهات كلات و « بيك » هاى طوائف ايلات خيلى بخلعت معتقدند و مخصوصا بجبه ماهوت و هر ساله حاكم هفتاد هشتاد بلكه صد توپ جبه ماهوت آبى رنگ در شهر تهيه مىكند و دوخته به كلات ميآورد و هركس را « كدخدا » يا « بيك » ميكنند يكى از آن جبه‌ها را بدوشش مياندازند و رسوم خلعت هم معين است بيست تومان بصندوقخانه حاكم ميرسد و پنج تومان به آبدارخانه و اجزاء حكومت و دو تومان هم رسوم تحرير رقم است كه فعلا اين منصب سپرده به محمد على خان فرزند حاكم است كه معرفى او را سابقا نوشته‌ايم و مشاراليه سواد ندارد و نميتواند رقم بنويسد ولى خط او بد نيست لهذا از جمله كارهاى بنده در كلات مسوده نويسى است كه در مواقع لازمه مينويسم و به محمد عليخان مىدهم كه از رويش نوشته به مهر پدرش مىرساند و رسوم مسوده نويسى بنده فقط\r\n\r\n","description":"","footnote":"","page_name":" 320 ","page_number":354},
  {"content":"\r\n\r\nدو سه ورق كاغذ سفيد است كه براى نوشتن اين سفرنامه از او ميگيرم .\r\nبارى كدخدا هم بسلامتى و رضايت به مركز خودش معاودت نمود اما بهادر « مرگان » اصرار غريبى داشت در اينكه تفنگ « شاه رضا » را بگيرد و ميگفت قاعده اين است اسلحه مقتول متعلق بقاتل باشد ، اما حاكم سختى ميكرد و نميداد بنده باصرار زياد تفنگ را گرفته به او دادم و نوشته‌اى به اين مضمون از او گرفتم كه هرگاه حضرت اشرف اجازه نفرمايند و تفنگ را مطالبه نمودند « بهادر مرگان » تفنگ را عينا پس بدهد و اگر اجازه فرمودند متعلق به خود او باشد ، او را هم راه انداختيم ، باقى اسلحه آنها را كه دو سه قبضه تفنگ « ورندل » و دو سه قبضه « رولور » و دو سه قطار فشنگ بود با اسباب جيب آنها را كه سى چهل اشرفى و قدرى پول سفيد بود ضبط دار الحكومه گرديد و بعد از دو سه روز جواب مراسله حاكم از حضرت اشرف رسيد كه مقرر فرموده بودند دو نفر اسرا را روانه خراسان نمايند .\r\nحاكم هم سه نفر سوار معين كرد كه آنها را به شهر برسانند و خيال داشتند آنها را پياده ببرند بنده در اينجا هم خيلى اصرار كردم تا حاكم را راضى كردم يك قاطر از براى آنها تهيه نموده آنها را دو پشته سوار قاطر كرده به شهر فرستادند و يك مرتبه هم آنها را استنطاق كرديم يكى از آنها درويش بود كه در صحراها گدائى ميكرده و گرفتار آنها شده و او را باستخدام قبول كرده بودند كه باصطلاح دزدها آتش بيار آنها بوده اما آن ديگرى از دزدهاى معروف بود كه قبل از آنكه ملحق به آنها بشود سالها دزدى ميكرده و دو سه مرتبه هم گرفتار محبس حكومت خراسان شده است و اين هر دو نفر مبتلا به عادت زشت شيره‌كشى بودند و زياد هم ميكشيدند و آن يكى مجروح هم بود و گلوله بدست راستش خورده بود باصرار بنده همان روز ورود جراحباشى آمد و بازويش را شكاف و گلوله را بيرون آورد و زخمش را بخيه كرده و قرارى در باب شيره كشيدن آنها هم داديم كه همه روزه روزى يك قران باصرار از خان\r\n\r\n","description":"","footnote":"","page_name":" 321 ","page_number":355},
  {"content":"\r\n\r\nحاكم ميگرفتيم و ميدادم عباسعلى زندان‌بان كه براى آنها شيره بخرد و به آنها بدهد شام و نهار آنها را هم از مطبخ و حكومت ميدادند روزى دو عدد نان با قدرى پنير يا ماست يا دوغ و شبها قدرى پلو با دو عدد نان ، بنده خيلى مراقبت ميكردم كه شيره و شام و نهار آنها را هر روزه برسانند بارى در موقع استنطاق از ذخيره آنها سؤال كرديم بيچاره حاكم خيلى عجله داشت كه اين مطلب را كشف نمايد ولى بدبختانه اينطور تقرير كردند كه :\r\n« سه چهار روز قبل از آنكه مأمورين كلات بدفع آنها بيايند از طرف ايالت جلبله ايل بيگى را دكان با چند نفر سوار مأمور گرفتار كردن آنها شده شبانه يكدسته سوارهاى ايل بيگى را كه آنجاها را خوب بلد بودند و يك نفر از آنها را كه پائين كوه براى تحصيل آذوقه رفته بود گرفتار نموده و بضرب شكنجه از او راه و معبر و منزل دزدها را شنيده بودند و براهنماى او على الغفلة بسر آنها تاخت آورده دزدها مجال مدافعه نديده همين قدر كارى كه توانسته‌اند اين بود كه هرچه داشتند بجا گذاشتند و بقله‌هاى كوه فرار كرده‌اند مأمورين هم دست از تعاقب آنها برداشتند مشغول غارت ذخيره شده‌اند و ميگفت اموال بسيار از هر قبيل در آنجا انبار بوده كه تمام آنها نصيب ايل بيگى و سوارهايش شده و ميگفت جمعيت ما سى نفر بود از همان شب كه فرار كرده‌ايم باقى را گم كرده‌ايم و ديگر از آنها خبر نداريم و دو روز بعد ما چند نفر كه بيك طرف گريخته بوديم دو مرتبه به بالاى كوه رفتيم اثرى از آن‌همه اموال و اثقال نديديم بلكه هر قدر تفحص كرديم از رفقا هم خبرى نشنيديم و خواستيم به طرف عشق‌آباد فرار كنيم كه خبر شديم كه سواره كلاتى بدفع ما مأمور شده خواستيم از آنجا خودمانرا بدوشاخ برسانيم و به طرف تركستان روسيه فرار كنيم وقتى كه وارد دره ارچنگان شديم ديگر تاب حركت نداشتيم و يك شبانه روز هيچ نخورده بوديم و شيره هم نكشيده بوديم رفقا رفتند در يك باغ كه قدرى زردآلو بخورند من هم يك نفر از اهل ده را ديده دو قران به او دادم كه رفته نان و قند و چاى و شيره براى ما بياورد و منتظر او بوديم كه ناگاه اهل ده بر سر ما هجوم آوردند تا ما رفتيم دست و پاى خود را جمع نموده فرار كنيم چندين تير تفنگ بر ما خالى كردند ، شاه رضا و ايمان قلى كشته شدند من هم زخم برداشتم ، سه نفر ديگر هم\r\n\r\n","description":"","footnote":"","page_name":" 322 ","page_number":356},
  {"content":"\r\n\r\nفرار كردند ، يعنى آنها در باغ بودند تا ديدند گلوله مىبارد معطل نشده فورا از ديوار باغ پائين رفته فرار كردند ، اهل ده هم متوجه آنها نشدند ، اين رفيق ما هم خود را در گوشه‌اى پنهان كرد كه گلوله به او نرسد ، وقتى كه ما افتاديم آمدند ما را گرفتند تا اكنون كه اينجا رسيده‌ايم .\r\nاين بود خلاصه تقرير محبوسين در استنطاق ، و معلوم است حالت حاكم چقدر از شنيدن اين مطالب متغير مىشود و چندين مرتبه آه كشيد و گفت زحمات را من بايد بكشم و اموال را « ايل بيگى » بايد برايگان ببرد ؟ يك نفر دزد ديگر هم كه سالها در حدود كلات معروف بود اين اوقات در « قلعه زو » پيدا شده اسم او « محمد چاپار » است و از قوت و هنر و رشادت او در دزدى چيزها ميگويند و راپورت بودن او را در قلعه « زو » بحكومت دادند ، حكومت هم آدم فرستاد نزد طهماسب بيك كدخداى آنجا و او را از كدخدا خواست و اطمينان داد كه به او صدمه‌اى نخواهد رسانيد ، كدخدا هم محمد را برداشته با خود آورد ، حكومت فورا فرمود او را زنجير كردند ، اين شخص جوانى است قوى هيكل و شجاع و سالها است دزدى مىكند . ولى هرگز در حدود كلات دزدى نكرده ، بلكه عادت او اين است كه ميرود در ميان تركمانان و اسب و ماديان و گاو و گوسفند و اسباب و وجه نقد دزديده ميآورد در كلات در خانه همين طهماسب بيك و بجزئى مبلغى به او ميفروشد ، و گاهى هم تركمانان از عقب مال خود ميآيند بكلات و نمونه دزدى را پيدا كرده از حكومت ميخواهند حكومت هم ميگيرد و به آنها پس ميدهد ، گاهى هم به خاك افغانستان ميرود و بالاخره مردى است كارى ، اما ضررش بهم وطنان خودش نميرسد ، طهماسب بيك هم چون ميدانست حكومت نميتواند دزدى در كلات نسبت به او بدهد لهذا او را با خود آورد و تسليم محبس كرد .\r\nروزهاى اول حاكم خيلى تشدد ميكرد و ميگفت ارقامى از خراسان رسيده\r\n\r\n","description":"","footnote":"","page_name":" 323 ","page_number":357},
  {"content":"\r\n\r\nو نوشته‌اند محمد چاپار را دولت روس از دولت ايران خواسته و حتما او را بايد تسليم سفارت روس كنيم ، گاهى هم ميگفت : امارت افغانستان او را خواسته و من مأمورم او را بخراسان بفرستم تا تسليم كارگذاران دولت بهيه انگليس نمايند و آنها هم او را بدار بزنند و يا ميفرستند در يكى از جزائر و غيره حبس مؤبد باشد . اما طهماسب بيك كدخدا خيلى رند بود و ابدا از اين حرفها وحشتى نميكرد و هر وقت مذاكره مىشد ميگفت : بسيار خوب ، زودتر بفرستيد . و حاكم از اين بىاعتنائى طهماسب بيك افسرده ميشد و گاهى هم واقعا خيال ميكرد او را بخراسان بفرستد و جهت آنكه به خيال او افتاد اين بود كه از كارگذارى « دره‌جز » به او اطلاع دادند كه يك رأس ماديان و مقدارى وجه نقد محمد چاپار از يكى از تبعه روس برده است و بكلات برده‌اند ، البته اموال را گرفته بفرستيد تا تسليم تبعه روس بشود ، اين بود كه حكومت در مقام تحقيق برآمد و بالاخره بگرفتارى او موفق شد ، مجملا نزديك بود رشته اميد حاكم از اين ممرهم قطع شود و از ناچارى تفصيل را به بنده اظهار داشت و گفت ، چون من به تدابير شما كمال اطمينان را دارم لهذا اصلاح اين امر را از شما ميخواهم ، بنده هم بر عهده گرفته و يكى دو مجلس با طهماسب بيك مذاكره كردم ، ديدم خيلى اظهار برائت ذمه و بىاعتنائى مىكند ؛ لابد شدم با خود محمد چاپار مذاكره كنم و رفتم در محبس ، خداوند نصيب احدى نكند ، چه اطاقى ! چه وضعى و چه حشرات الارضى ! ! و چه فضاى تنگ و تاريك و هواى كثيف كه قابل تحرير نيست ! فورا بيرون آمده به عباسعلى زندان‌بان گفتم محبوس را بيرون بياورد آورد و در گوشه‌اى با او نشسته صحبت كردم و تفصيل را بىكم و زياد به او گفتم و بر او مدلل داشتم كه اگر او را به شهر برسانند غير از آنكه بدست روسها تيرباران شود چاره‌اى ديگر نخواهد داشت ، ولى من به حكم انسانيت دلم بر جوانى او سوخته ميخواهم او را مستخلص نمايم ، مشروط بر اينكه اول ماديان و پول تركمان را نشان\r\n\r\n","description":"","footnote":"","page_name":" 324 ","page_number":358},
  {"content":"\r\n\r\nبدهد كه به آنها پس بدهيم و ثانيا مبلغ قابلى تقديم حكومت كند و ثالثا چون كارگذارى سخت گرفته و تنبيه او را خواسته است على الرسم چوبى به او زده شود ، رابعا ضامن بدهد كه تا زنده است در خاك ايران مطلقا دزدى نكند .\r\nمحمد چاپار در عالم جوان مردى هر چهار قرار را پذيرفت و محل ماديان را نشان داد كه در « قلعه زو » در خانه طهماسب‌بيك است ، وجه نقد را هم گفت در همان هميان كه اول بوده در فلان نقطه زير خاك پنهان كرده است و در خصوص تقديم حاكم هم گفت صد تومان از طهماسب‌بيك بگيريد .\r\nگفتم : او نخواهد داد .\r\nگفت : مرا با او روبرو كنيد خواهد داد و در خصوص ضامن هم قبول كرد كه همان طهماسب بيك را بضمانت بدهد فرستادم ، طهماسب بيك آمد و سه نفرى صحبت كرديم كدخدا پاك عرب و گفت من نه يكدينار پول مىدهم و نه ضمانت ميكنم ، هر قدر محمد چاپار به او التماس و اصرار كرد او بر انكار خود افزود تا آنكه محمد چاپار متغير شد به من اشاره كرد كه او را مرخص كنم منهم بكدخدا گفتم شما برويد و ديگر با شما كارى نداريم و همين كه كدخدا رفت محمد آهى طولانى كشيد و گفت : در اين چند ساله اقلا سه چهار هزار تومان اموال مردمرا به اين نامرد داده‌ام و هرچه دارد از دولت سر من دارد حالا اينطور به من بىاعتنائى مىنمايد و شما خاطر جمع باشيد وجود من سرقفلى دارد هزار نفر بيشتر هستند كه طالب آشنائى با من هستند حالا فورا بفرستيد امير خان كدخداى « اغداش » را بياورند و او را نزد من بفرستيد من هم برخاسته و او را بمركز خودش فرستاده و خودم نزد حاكم رفته شرح وقايع را گفتم حاكم يك نفر فرستاد امير خان را احضار كردند ، بعد از آمدن امير خان حاكم از او مطالبه ماليات اغداش را كرد و پاره مطالب خارج در ميان آورد كه نفهمد مقصود اصلى چه بود ، همين كه از حضور حاكم بيرون آمد من او را صدا كرده بگوشه‌اى بردم و تفصيل محمد را به او گفتم و او را تا\r\n\r\n","description":"","footnote":"","page_name":" 325 ","page_number":359},
  {"content":"\r\n\r\nدم زندان برده به زندان‌بان امر كردم در را گشوده و امير خان داخل زندان شده و بعد از نيم ساعت بيرون آمد و گفت : من در ضمانت حاضرم و پول هم مىدهم ولى به يك شرط و آن شرط اين است كه خان حاكم كدخدائى « قلعه‌نو » را هم به من بدهد ، چون من در اينجا علاقه ملكى دارم و از دست ملا محمد كدخدا صدمه ميخورم و لازم است كدخداى آنجا هم باشم ، من فورا متذكر شدم كه در وقت آمدن ما ملا محمد كدخدا اظهار كسالت ميكرد و ميگفت : من از اين كار استعفا دارم ، بعلاوه اهل آنجا هم از او اطاعت نداشتند و با ماهم درست رفتار نكرده بود لهذا بدون مذاكره با خان حاكم قبول كردم و مطلب را نزد خودمان تمام كرديم و بايد دانست كه براى كدخدائى هر آبادى يا رياست هر محله‌اى عاداتى است و قانونا حقى مقرر است كه علاوه از ماليات باسم خرج سفره از رعايا و تبعه ميگيرند كه در واقع حق الزحمه او است و در وقتى كه مأمورى از ديوان يا مهمانى ديگر در آن محل وارد شود بايد كدخدا از او پذيرائى كند و ماليات را هم كم‌كم از مردم گرفته به حاكم بپردازد و بعلاوه در مرافعات هم حقى ميبرد و در عروسى هم شيرينى معينى دارد ، حالا رسم حكومت اين است كه آن اضافه را كه كدخدا از رعايا ميگيرد باسم رسوم كدخدائى از او ميگيرد و بعلاوه رسوم خلعت كه در پيش نوشتيم از اينجهت حاكم در تغيير دادن كدخدايان خيلى مصر است و اين يك نوع فايده مخصوصى است كه به حاكم ميرسد .\r\nبارى نزد حاكم رفته تفصيل را گفتم ، حاكم هم پذيرفت و مجددا محمد را از زندان بيرون آورده با امير خان در يك گوشه باغ نشستيم و قرار و مدار كارها را داديم و شروع بعمليات كرديم .\r\nاولا در مجلس رسمى محمد را با زنجير حاضر كرده ، حاكم تشدداتى رسمانه به او كرد و مطالبه ماديان را نمود ، او هم فورا گفت : ماديانرا به طهماسب بيك داده‌ام\r\n\r\n","description":"","footnote":"","page_name":" 326 ","page_number":360},
  {"content":"\r\n\r\nطهماسب بيك هم نتوانست انكار كند و فورا يك نفر را فرستادند و ماديان را از « قلعه زو » از طويله طهماسب بيك بياوردند ؛ وجه نقد را هم نشانى داد او را هم رفتند بياورند آنوقت حاكم ميرغضب خبر كرد كه دستهاى محمد را ببرند ، بنده شفاعت كردم و بالاخره يك بغل چوب حاضر شد و دو پاى ايشانرا در فلك گذاشته چند نفر شروع كردند به چوب زدن ، مقدارى كه خورد باز بنده شفاعت كرده رهايش كردند و باز بزندانش فرستادند ، عصرى ماديان و هميان آوردند ، شرحى بنده مسوده كرده بكارگذارى نوشتم\r\n« خلاصه‌اش آنكه ماديانرا گرفته با وجه نقد فرستاديم و محمد چاپار را هم تنبيه كاملى كرده و مدتها در حبس خواهد بود و عاقبت هم او را بخراسان خواهيم فرستاد و عجالتا چون اموال بسيارى از مردم كلات بسرقت رفته ناچاريم او را در محبس نگاهداشته بضرب شكنجه از او استنطاق شود كه آن اموال را چه كرده است و ماديان و هميان را با قاصد مخصوص بضميمه رقعه بدره‌گز فرستاديم » .\r\nدر مجلس ديگر محرمانه محمد را خواستم و جريمه را مطالبه كردم جواب داد چهل و پنج تومان از طهماسب بيك بابت قيمت سه رأس شتر طلب دارم طهماسب بيك را خواستم اول خواست انكار كند ولى محمد بگردنش بار كرد و آن مبلغ را بر عهده گرفت پنجاه و پنج تومان هم امير خان نقدا ادا كرد و خلعت امير خان را هم دادند و رسوم كدخدائى و رسوم خلعت را ادا نمود آنوقت محمد را تسليم او كرديم و التزام مفصلى از او گرفتيم كه اگر در خاك كلات بلكه كليه حدود خراسان بماند امير خان هزار تومان بپردازد و در واقع او را تبعيد كرديم ، از اين كار كه فراغتى حاصل شد حاكم بطمع افتاد كه از طهماسب بيك هم اخذ عملى نموده باشد لهذا حكم كرد او را زنجير كردند محراب بيك و ساير كدخدايان توسط كردند ، جواب داد ، چون سالها مال دزدى را از محمد ميخريده است مقصر است بالاخره بعد از دو روز حبس پنجاه تومان هم از او گرفتند و يك جبه هم خلعت به او دادند و رسوم خلعت را هم گرفتند و در اين معامله حكومت زياده از دويست تومان فايده برد و خيلى از تدابير با فايده ما اظهار امتنان مينمود خود من هم در\r\n\r\n","description":"","footnote":"","page_name":" 327 ","page_number":361},
  {"content":"\r\n\r\nاين كار دخلى كردم و آن اينكه امير خان رفت بقلعه‌نو و يك بار بادنجان و خيار و كدوى خورش براى ما فرستاده ، چند روزى سورما راه بود ، روزها ميفرستاديم از اندرون روغن زيادى ميآوردند و بادنجان سرخ ميكرديم و خيلى هم خوب ميشد چرا كه بنده در كليه مطبوخات ايرانى خاصه بادنجان مهارتى كامل دارم و چون سالها در مدرسه به تنهائى زندگانى كرده‌ام همه قسم طبخى را بلد شده‌ام شبها هم از اندرون خورش بادنجان يا كدو براى ما ميآوردند .\r\nواقعه ديگر كه ذكرش خالى از نتيجه نيست آنكه يكروز صبح كه از خواب برخاستم در صحن باغ دوسه آدم تازه ديدم كه مالهاشانرا بدرختها بسته و خودشان در يك ايوان منزل كرده بودند وقتى كه ما بيدار شديم آنها مشغول نماز بودند ، از مشهدى محمد على آبدار پرسيديم اينها كيستند و كى آمده‌اند ؟\r\nجواب داد : اينها مأمور هستند و از شهر آمده‌اند و شبانه بعد از آنكه شما خواب رفتيد وارد شدند مدتى در زدند و كسى در را روى آنها باز نميكرد تا من از صداى در زدن آنها بيدار شدم ، رفتم در قلعه را باز كردم و آنها را به داخل باغ آوردم و شبانه مختصر شامى براى آنها تهيه كرده‌ام و هنوز سركار خان حاكم خبر ندارند ، بنده بلافاصله نزد آنها رفتم كه از حال آنها و وقايع تهران و خراسان كسب اطلاعى نمايم رئيس آنها شرح حال و مأموريت خودشانرا اينطور تقرير كرد كه :\r\n« من يكى از نايبهاى شاهى هستم كه سپرده بحاجى امين السلطنه بوده‌ام و حاجى امين السلطنه مرا بحاجى ميرزا محمد خان ، مستوفى صندوقخانه سپرده و با او بخراسان آمده‌ام و حاجى خان چند آبادى معتبر از بلوك جولاهه را تيول حقوق خود كرده است كه حكومت آنجاها هم با خود او است و من مباشر آنجاها هستم اين اوقات ميانه مردم « سبح » با مردم « قلعه‌نو » در سر يك قطعه كوه نزاع و اختلاف\r\n\r\n","description":"","footnote":"","page_name":" 328 ","page_number":362},
  {"content":"\r\n\r\nواقع شده است مردم سبح ميگويند اين كوه از قديم الايام مرتع ما بوده است و دخلى بقلعه‌نويها ندارد ، رعاياى قلعه‌نو ميگويند اينجا را ما از قديم متصرف بوده‌ايم و ديم‌زار ما بوده است و چند مرتبه آنها اغنام خود را براى چرانيدن باينجا فرستادند قلعه‌نويها ممانعت كرده‌اند و قلعه‌نويها شخم زده زراعت كرده‌اند اينها ريختند و برگردانده‌اند حاجى خان مراتب را بعرض ايالت جليله رسانيده اين شخص را كه همراه ما است از طرف امير مأمور شده است كه همراه من بيايد بكلات و حكمى هم بعهدهء حكومت كلات صادر شد كه آن قطعه كوه را به تصرف ما بدهند مراد از « امير » « امير حسن خان » پسر آصف الدوله است كه نايب الحكومه خراسان است آن ديگرى هم نوكر من است از اخبار طهران از او پرسيدم اطلاعى كامل نداشت همينقدر ميگفت طهران خيلى شلوغ بوده است و مردم بر ضد عين الدوله بوده‌اند »\r\nو هرچند اين اندازه خبر براى ما كفايت نداشت ولى اجمالا فروغى از اميد بدل ما تأييد و حدس زديم كه طهران ساكت و آرام نبوده و صدارت عين الدوله متزلزل است باقى حرفهاى نايب چندان محل اعتنا نيست كه قابل نوشتن باشد ولى در اين مقام دو مطلب را ناچارم بنگارم ، يكى مدتى اين حاجى خان كه نايب خيلى او را بالا ميبرد ، ديگرى معنى تيول و تجزيه حكومت ، اما معرفى اين حاجى خان ، من اين شخص را به خوبى ميشناسم يكى از شارلاتانهاى نمره اول است اصلش همدانى است ، پدرش را نمىشناسم ولى ولى مادر او اصفهانى و از طايفه معروفه انصار است كه در اصفهان هستند و مشير الملك معروف از آن طايفه بوده است كه سالها وزير ظل السلطان بوده است و يكنفر برادر از مادر خود در اصفهان دارد كه پدرش از سادات معروف اصفهان است ، اسم برادرش ميرزا عبد الوهابخان مرشد مستوفى است و بسيار آدم نجيب درستكارى است ، اغلب سنوات عاملى دارد و ضابط بلده و بلوكات مىشود ، چند سال اخير پيشكار بديع الملك پسر بانوى عظمى بود و از جانب او ، مستوفى صندوقخانه و مباشر املاك سيلاخور\r\n\r\n","description":"","footnote":"","page_name":" 329 ","page_number":363},
  {"content":"\r\n\r\nو بربردو و فريدن ملكى شاهزاده ظل السلطان بود كه در اجاره بديع الملك بود و اين املاك متعلق بوده است بشاهزاده « احتشام السلطنه » ابراهيم ميرزا پسر شاهزاده خانلر ميرزا احتشام الدوله كه در اداره ظل السلطان مستخدم بوده و اغلب از طرف ظل السلطان حكومت « كردستان » و گاهى « بروجرد » را داشته و اولاد او منحصر بيك دختر بوده كه ظل السلطان آن دختر را براى پسر خودش شاهزاده محمود ميرزا بزوجيت گرفته ، عليهذا بعد از فوت احتشام السلطنه اين املاك به تصرف ظل السلطان آمده و او به بديع الملك اجاره داده و مرشد مباشرت در رتق و فتق آنها مينمود تا آنكه اساس بديع الملك بهم خورد و ميان او و مادرش و برادرش سردار اعظم رئيس قشون اصفهان كه الحق جوانى است دانشمند تربيت شده مهذب الاخلاق با ظل السلطان بر سر همين املاك و افواج اصفهان و غيره بهم خورد و حضرات از اصفهان مهاجرت بطهران كردند و جهت عمده تبعيد بنده از اصفهان به حكم ظل السلطان همين مطلب بود كه با سردار اعظم خصوصيت فوق العاده و معاشرت و مراوده داشتم كه شايد شرح اين مطلب را هم بمناسبتى در اين سفرنامه بنگارم ، مجملا اين حاجى خان در دستگاه حاجى امين السلطنه منشى يا مستوفى بوده و در ازمان سابقه باسامى مختلفه حقوقى از دولت حاصل نمود و در ازاى آن حقوق چندين محل از مزارع و بلوك خراسان را تيول ابدى خود فرمان صادر كرده و در خراسان هم املاك ابتياعى تحصيل كرده و در استان قدس هم سمت خادمى دارد و مواجبى لايق ميگيرد و بعد از بهم خوردن اساس امين السلطنه رقم پيش خدمتى از ظل السلطان صادر كرده در اداره نايب السلطنه سمت ديگر حاصل كرده و بالاخره هر جا كه بوى آبادى ميآيد مراوده مىكند با تمام علماى طهران اظهار فدويت مىكند پايه تدليس را به جائى بلند رسانيده ، پينه پيشانيش شهادت بر اخلاقش ميدهد ، در طهران و خراسان روزهاى جمعه مجلس روضه‌خوانى دارد و خيلى اظهار تقدس مىكند ، اوقاتى كه در طهران است پنج‌شنبه و جمعه را در حرم حضرت عبد العظيم رفته زيارتهاى طولانى\r\n\r\n","description":"","footnote":"","page_name":" 330 ","page_number":364},
  {"content":"\r\n\r\nميخواند و گريه‌هاى مصنوعى مىكند در خراسان هم تمام روزها در حرم مطهر رفته زيارت ميخواند و اشك مىبارد و با آنهمه تقدس مآبى پول هم تنزيل ميدهد از تصرف در مال يتيم و صغير هم چندان اعتنائى ندارد و آنقدر سماجت دارد كه قريب دو سال قبل از اين‌كه بنده تازه از اصفهان بطهران آمده بودم اين شخص يك قطعه زمين در حوالى دروازه خراسان خريده بود و در وقت ديوار كشيدن چند زرع بتقلب از اراضى مردم تصرف نموده و ديوار را روى زمين مردم گذاشته بود ، صاحب آن اراضى به نظام الملك كه در آن تاريخ وزير عدليه بود متظلم شد ، نظام الملك اتمام اين امر را بركن الممالك واگذار نمود كه به نظارت بنده رسيدگى و قرار ختم عمل بحقانيت داده شود .\r\nچندين مرتبه رفتيم سر اراضى و مهندس و مساح برديم و تمام تصديق داشتند كه حاجى خان از اراضى همسايه‌اش تصرف نموده ولى حاجى خان خودش هر روز يك بازى در ميآورد و چند نفر ديگر را زحمت ميداد و بر هيئت مصدقين ميافزود و رشوه ميداد ، حتى آنكه براى خود بنده هم رقعه سفارش از برادرش آورد و هم وعده پول داد و چندين رقعه از بزرگان شهر براى نظام الملك بعنوان توصيه صادر كرد مختصرا زمين‌ها را خورد و كسى حريف جنكله بازى او نشد و براى اين كار اقلا قريب دو ماه جمله را معطل كرد و زحمت داد مثلا نشد روزى كه بنده صبح از خواب برخيزم و حاجى خان را بالاى رختخواب حاضر نه‌بينم و بقدرى بنده را اذيت كرده كه رفتم پيش آقاى نظام الملك و بالتماس و اصرار ، استعفاء از اين كار دادم و نميدانم مدعى بيچاره او عاقبت چه كرد و در معرفى حاجى خان همين اندازه كفايت است .\r\nحالا شرحى از تيول مينويسم ، اگرچه تمام اهالى ايران معنى تيول را ميدانند ولى چون محتمل است اين كتاب يك وقتى بدست اروپائىها بيفتد و آنها اگرچه از خارج معنى تيول را دانسته باشند ، اما اگر ما توضيح نكنيم ، كتاب را منسوب بقص خواهند كرد ، لهذا لازم است و لو بطور اختصار شرحى بنويسيم .\r\n\r\n","description":"","footnote":"","page_name":" 331 ","page_number":365},
  {"content":"\r\n\r\nتيول ( كه نميدانيم چه لغتى است ) در زمان قرون وسطى همين ترتيب تيول ( فئوداليته ) در اروپا شايع و متداول بوده است و به خوبى ميدانند در ايران مصطلح است بر تجزيه املاك مملكت يا تجزيه و تقسيم قواى دولت .\r\nمثلا مملكت خراسان يا كرمان مشتمل است بر چند بلوك و هر بلوكى عبارت است از چندين قريه و مزرعه كه على الرسم مالياتى معين بدولت بايد بپردازد و در مقابل آن ماليات ارباب حقوق هستند كه به صيغه مستمرى يا وظيفه يا مواجب و يا مقررى و غيره از دولت فرمان گرفته‌اند كه در سال فلان مبلغ دستى بگيرند و بايد دانست در تمام ممالك عالم رسم اين است كه قسمتى از عوائد و منافع حاصله از هركس در سال باسم ماليات بعنوان مخارج لازمه مملكت گرفته مىشود و اصل تأسيس يا تسريع ماليات ابتدا به اين ملاحظه بوده كه افراد ملت همه ساله از عوائد خودشان قسمتى خيلى مختصر را براى حفظ باقى مفروز نموده بيك هيئتى كه خودشان انتخاب ميكرده‌اند ميداده‌اند كه وظيفه آن هيئت فقط به محافظت ملت بوده است ، بعبارت اخرى چون بالطبيعه افراد بنى آدم متعدى هستند و هرقومى فطرتا ميل دارد كه بر ضعيف بتازد اموال او را از او بگيرد و بر مكنت خودش بيفزايد و يا چيزهاى ديگر كه طرف ميل او است از ضعيف بستاند و با اين وضع نظام عالم مختل شده لهذا حدود و قوانينى يا از جانب خدا بتوسط انبيا عظام وضع شده و يا عقلاى ملت و حكماى مملكت قواعدى ترتيب داده‌اند كه جلوگيرى از تعديات زبررستان بر زيردستان بنمايد و البته اجراى آن قوانين و حفظ آنها محتاج بوجود هيئتى مخصوص است و ناچار آن هيئت نميتوانند بكارى مشغول شوند كه از آن كار كسب معيشت خود را بنمايند بنابراين معاش آنها را ملت بر عهده ميگيرد و برحسب تفاوت باسم ماليات وجهى ميدهند و چون فقرا چندان محتاج به محافظت نيستند ، لهذا\r\n\r\n","description":"","footnote":"","page_name":" 332 ","page_number":366},
  {"content":"\r\n\r\nقرار داده‌اند كه اغنيا آن وجوه را بپردازند و چون اغنيا هم در مملكت متفاوت هستند لهذا مقرر داشته‌اند كه هركس از عايدى سنواتى خودش سهمى بدهد كه به اندازه عشر يا كمتر ميدهد و چون اين هيئت محتاج برئيس هستند لهذا رئيس براى آنها انتخاب شده و اسم آن رئيس را پادشاه گذاشته‌اند و پادشاه براى ترتيب امور دواير و اداراتى مرتب مينمايد و اشخاصى را كه باالنسبه بسايرين عاقل‌تر و قابل‌تر هستند رئيس ادارات ميكنند و اسامى آنها را وزرا ميگذارند و هكذا تا برسد به مستوفى و حمايت لشگرى و كشورى كه ما فعلا در خيال تشريح اين ترتيبات نيستيم و فايده هم ندارد ، همين قدر مقصود و جهت اصلى تسريع و اخذ ماليات بود كه روز اول به چه ملاحظه تسريع شده و حالا اين وجوه را به چه مصارف بيهوده خرج ميكنند ، مثلا همين حاجى خان مبالغى در سال از اصل ماليات حقوق ميگيرد و حال آنكه گفتيم ماليات بايد مصرف قشون برسد كه حفظ مملكت بكنند ، و بيچاره رعيت ماليات را براى تحصيل امنيت ميدهد و تحصيل امنيت محتاج است بوجود قشون ، پس ماليات را بايد بارباب سيف داد و ارباب قلم هم چون تا يك اندازه محل احتياج هستند و بايد محاسبات وصول را محافظت و ثبت كنند از اين ماليات سهمى دارند اما بدبختانه در ايران ما ، نه وضع گرفتن ماليات مطابق قوانين متداوله است و نه وضع تقسيم ماليه و فى الحقيقه اخذ به غير حق و عطاى به غير مستحق است ، از يك مشت ضعفا كه يك وقتى مالك ملك يا گوسفندى بوده‌اند و حال ندارند به زور شكنجه ماليات ميگيرند و بمردان صاحب ثروت قوى ميدهند .\r\n سيرم از مردم دنيا طلب دون كه بجبر * لقمه از گرسنه گيرند و خورانند به سير \r\nاما اينكه ميگوئيم به غير حق ميگيرند به اين ملاحظه است كه در ايران مميزى نيست و ماليات از عوائد نميگيرند بلكه ماليات از آب و زمين اشخاص\r\n\r\n","description":"","footnote":"","page_name":" 333 ","page_number":367},
  {"content":"\r\n\r\nميگيرند مثلا در اوائل عهد نايب السلطنه عباس ميرزا رحمت إله عليه ، كه مردى قانون طلب بود و خيلى ميل داشتند كه امور ايرانرا مطابق ممالك متمدنه به مجرى قانون بگذارد ، ولى كثرت محاربات داخلى و خارجى و فشار برادران خود فرصتش نداد . بارى در آن دوره بطور ابهام و اجمال و حدس و تخمين املاك ايرانرا كوركورانه تحديد نموده و تقريبا به اندازه منافع مستحصله از هر مزرعه‌اى جمعى بر او بستند تا ميزان مخارج دولت را در آن دوره كه هريك سربازى به روزى نيم من نان و پنج شاهى نقد به خوبى گذران ميكرده و ابدا احتياجات لازمه امروزه از قبيل قند و چاى و استعمال امتعه فرنك در ميان مردم ايران متداول نبوده برآورد كرده‌اند و تا امروز هنوز همان ماليات را مطابق همان كتابچه صد سال قبل از اين ميگيرند ، نهايت آنكه هر ساله حكام مبلغى به اسم تقديم اضافه از جمع قبول كرده‌اند و باسم تفاوت عمل يا نسق‌كشى بدولت سند داده‌اند و بر ماليات مقرره سابقه افزوده‌اند ، تا حديكه ماليات امروزه كرمان در صورتى كه آن روز هيجده هزار تومان بوده به سيصد و شصت هزار تومان رسيده و تقريبا يك كرور عمل مىشود و به همين قياس است ، حالت حال و بلوك و مزارع كه تا همين درجه در هر جا بر متوجهات ديوانى آن افزوده شده مثلا مزرعه كه در سابق دو تومان ماليات داشته حالا چهل تومان ماليات ميدهد و عمده جهت اين بىاعتدالى اين است كه آنچه حكام بر جمع اضافه قبول كرده‌اند در مقابل آن محل دخل تازه پيدا نكرده‌اند بلكه بر همان محل‌هاى قديم تومان شمار افزوده‌اند و چه بسيار مزارعيكه در سابق آباد بوده و حالا خراب شده يا قناتش خشكيده يا رود خورده يا به جهتى ديگر فعلا لم‌يزرع مانده ولى همان ماليات را از صاحبان بىچاره آن مزرعه ميگيرند و باالعكس چه بسيار مزارع كه تازه آباد شده و كلى محصول سنواتى دارد ولى بلا جمع مانده و در كتابچه اسمى از\r\n\r\n","description":"","footnote":"","page_name":" 334 ","page_number":368},
  {"content":"\r\n\r\nآن نيست ، نهايت اگر مباشرين محلى يا حكام خبر شوند و صاحبش صاحب قدرت نباشد مختصر چيزى از او ميگيرند و الا فلا و يا در سابق كه گندم خروارى يك تومان بود و پنبه خروارى دو تومان و ساير مزروعات هم به همين قياس ارزان بود مالياتى نقدى برحسب حدس و تخمين معين كرده‌اند ، ولى امروز در كمتر شهرى است كه قيمت يك خروار گندم از ده تومان و قيمت يك خروار پنبه از شصت تومان كمتر باشد ، بعلاوه زراعت ترياك كه در اين سنوات اخيره متداول شده و منافع كلى از آن عايد ارباب زراعت مىشود ، بنابراين ترتيب هم دولت ضرر مىكند و هم مردم روز بروز گرفتار فقر و فاقه ميشوند و زراعت مملكت كه ماده آب حيات است بتحليل ميرود . اما ضرر دولت به اين جهت است كه اگر مطابق قوانين متداوله در تمام دنيا از عايدى املاك عشر ميگرفتند اقلا در سال صد كرور نقد عايد دولت مىشد و اقلا پنجاه كرور بعنوان ماليات غيرمستقيم از قبيل كرك و امثال آن بدولت ميرسيد اما ملت بواسطه آنكه آنچه در اين دوره گرفته مىشود تمام يا از ضعفاى رعايا است و يا از املاك منطمسه ، طافيه خراب ويران ، و ارباب ثروت و اقتدار بوسائل بىشمار خود را از اداى ماليات و متوجهات ديوانى و فروعات و تفاوت عمل معفو دانسته‌اند مثلا آقاى نجفى و برادران و پسرانش در خاك اصفهان تقريبا در سال سيصد هزار تومان عايدى ملكى دارند و بىاسم تفاوت عمل و و حق حكومت و رسوم مستوفى و و و ، كه دينارى نميدهند ، بلكه نوكر ديوان جرئت ورود در دهات آنها ندارد ، اما بابت اصل ماليات هم مبالغ كلى باسم شكستگى املاك از دولت و حكومت محلى تخفيف گرفته‌اند مبالغى هم حقوق و مستمرى شخصى و خانوادگى دارند ، آنها را هم بابت همان ماليات بعنوان تيول و غيره فرمان صادر كرده‌اند و در مقابل حواله‌جات ديوانى قبض ميدهند .\r\nاگر مختصرى هم باقى بماند حقوق ارباب حقوق را نصفه بلكه كمتر ميخرند و در\r\n\r\n","description":"","footnote":"","page_name":" 335 ","page_number":369},
  {"content":"\r\n\r\nعوض ماليات ميدهند ، عجب‌تر آنكه ماليات خالصه‌جات اصفهان اغلب جنس است آقايان و ساير صاحب قدرتان آن جنس ديوانى را بفرمان يا زور تسعير ميكنند و از قرار خروارى ده تومان بمباشر ماليه ميپردازند ، ولى حقوق خودشان را هر قدر جنس باشد يا قبض مستمرى مواجب ديگرانرا كه ميخرند ، عينا جنس دريافت ميدارند حكومت هم كه ماليات دولتى را از كيسه خودش نخواهد داد از مخارج شخصى و مداخل حكومت هم نخواهد گذشت و اتباع اجراء ، حكومت هم گذران ميخواهند هم مداخل اين است كه با الضروره تمام آنها را از ضعفاى رعايا تحصيل ميكنند ، از اين جهت است كه رعيت بيچاره در سال تمام شبانه روز را كار كرده و آخر الامر از حاصل به قدر نان خانه‌اش هم عايدى ندارد و گاو و گوسفند را در زير شلاق عوض فروع مالياتى و قلق و غيره از او ميگيرند او هم بعد از يكى دو سال تحمل عاقبت زن و بچه‌اش را انداخته از خاك ايران فرار كرده در ولايات خارجه بحمالى و فعلگى و گدائى بپردازد ، و زن و بچه‌اش هم ناچار در شهر يا ده بگدائى و خوشه‌چينى ميگذرانند ، به اين ترتيب همه ساله مبالغ كلى از ثروت مادى مملكت فانى مىشود و هيچكس هم ملتفت نيست و در مقام چاره برنميآيد و چاره‌اش منحصر است بتعديل صحيح و گرفتن ماليات از عايدات آن هم على السويه ، به ترتيب قانونى بدون دخالت ملاحظه و وساطت و تعارف و رشوه و عجالتا خيلى از اين مقصد دور مانده و از اين نعمت محروم و مهجوريم ، تا كى آه رعاياى ستم‌ديده اثر كند و اين كارخانه ظلم و بيداد برهم بخورد . حالا كه من نمىبويم بوى خير از اين اوضاع !\r\nبارى كلام در مسئله تيول بود كه عرب آن را « اقطاع » ميگويد ، يعنى قطعه‌قطعه كردن مملكت و تجزيه حكومت و ترتيب ساده آن از اين قرار است كه فلان الدوله در سال ده هزار تومان مواجب ديوانى دارد بكارگذاران دولت اظهار مىكند كه فلان قصبه ده هزار تومان در سال ماليات ميدهد خوب است مقرر فرمائيد حقوق مرا پاى ماليات آن قصبه محسوب نمايند ، و اگر عايدى آن محل\r\n\r\n","description":"","footnote":"","page_name":" 336 ","page_number":370},
  {"content":"\r\n\r\nكمتر باشد ، مقدار كسر را دستى ميگيرد و اگر زيادتر باشد دستى ميدهند و اگر مساوى باشد سربسر عمل ميكنند و فرمان تيول را اگر صاحبش اهل قدرت است مجانا بيك رقعه دوستانه ، و اگر از اواسط الناس است به دادن مبلغى رشوه و تعارف صادر مينمايد و عموما رسم است كه در فرامين تيول مينويسند ( از فلان تاريخ كه فلان محل را تيول ابدى فلان شخص قرار داريم مقرر است كه قلم و قدم مأمورين ديوانى به كلى از آن محل كوتاه باشد ) و اين كار چندين فائده بر صاحب تيول دارد ، يكى اينكه صدور فرمان تيول مطابق جمع كتابچه است و فروعات كه هرگز كمتر از تومانى دو تومان نيست مداخل صاحب تيول مىشود ، دوم آنكه حقوق ديوانى خودش را بدون زحمت و پرداختن رسوم مستوفى و تملق از حكام و كسر رسوم صندوق از همان محل سه مقابل جمع مىكند . سيم آنكه در مركز تيول خودش در نهايت استقلال حكمرانى مىكند و چهار مقابل ماليات معمولى در هر جا مداخل حكومت و رسوم چوب و فلك است .\r\nچهارم آنكه بواسطه نفوذى كه در آن محل دارد و اطاعتى كه رعايا از او دارند رفته رفته تحصيل ملك و زراعت مىكند . پنجم آنكه بالاخره آن محل را باسباب چينى ميبلعد كه تمام اين مطالب مجملا شروح مفصله دارد و نگارنده حسا همه را ديده و در اثبات حاضر است ، اما اين روزنامه طاقت اين همه حاشيه‌نويسى ندارد ، اوقاتيكه در طهران روزنامه ادب مينوشتم ، شروحى مفصل در اين موضوع نگاشتم اما « گوش سخن شنوا كجا ، ديده اعتباركو » و اگر بخواهم ضرر تيول را بر دولت و ملت بشمارم مثنوى هفتاد من كاغذ شود همين قدر يك كلمه ميگويم ، بيشتر خرابيهاى ايران در اين دوره و خرابيهاى ساير ممالك قبل از طلوع آفتاب تمدن از همين تيول بوده قصه دوك نشينان آلمان و پروس و امراء بوهم و و و تمام بواسطه همين عنوان تيول بوده است و هيچ دولتى روى ترقى نديده مگر آنكه اول ، بله اول قلم فسخ و ابطال بر دفتر تيول كشيده و رسم فئوداليته و ملوك الطوايف و\r\n\r\n","description":"","footnote":"","page_name":" 337 ","page_number":371},
  {"content":"\r\n\r\nتجزيه قدرت را موقوف و لغو نموده و فورى مملكت را در يك‌جا جمع كرده‌اند و بعايدات تمركز داده‌اند ، چنان كه پرنس بسمارك [ بيسمارك 
  ] در سايه همين مطلب به تشكيل دولت متحده آلمان موفق شد و مختصرا كمتر ضررش برعاياى بيچاره آنكه معادل آنچه از عدم تصرف در محل تيول شده از فروغ مالياتى و مداخل حكومتى بر حاكم محل ضرر ميرسد ناچار است كه از ساير رعايا بگيرد و السلام .\r\nمطلب حاجى خان آنقدرها اهميت نداشت و خودش هم داخل آدم نبود كه ما اينقدر حاشيه بر او نوشتيم ولى چون در محبس بيكار مانده و حكومت هم اين اوقات خيلى ملاحظه دارد و مزاحمت نميرساند و از حاكم‌زاده هم بواسطه خلعتهاى پىدرپى كه بنده مسوده فرمان آنها را نوشته‌ام چندين دسته كاغذ رسوم گرفته‌ام لهذا هرچه بقلمم ميآيد بدون رعايت ترتيب و ملاحظه آداب مينويسم و در واقع خاطر خود را تسلى ميكنم ، بارى خان نايب يا « يوزباشى » مأموريت خود را اظهار داشته سركار خان حاكم هم فرستاد ، اربابان و ريش‌سفيدان « قلعه‌نو » را احضار نموده مطلب را در ميان گذاشت و قرار داد مأمور مزبور به شهر برگردد و از اربابان قلعه‌نو هم التزام گرفته شود كه بعد از آنكه حاصل خود را برداشتند و از كار زراعت فراغتى حاصل نمودند بروند شهر و در محضر حكام شرع و عرف ، طى گفتگو نمايند ، اين قرارداد برحسب ميل اربابها بود ، ولى مأمور راضى نبود و خيلى عربده داشت ، اما به زودى بواسطه خلوتهاى متواليه كه با حاجى حبيب كرد راضى شد ، اما حق المأموريت خود را خيلى زياد ميخواست و پايش را از صد تومان پائين‌تر نميگذاشت و هزار قسم حكايت از مأموريتهاى خودش ميگفت مأمور امير حسين خان هم صد تومان براى امير ميخواست و پنجاه تومان براى رئيس ديوانخانه مشهد ركن العداله و سى تومان براى خودش و بيست تومان براى نوكرش ، اما خان حاكم با كمال تردستى سر همه آنها را پيچانيد باينطور كه اول التزام از رعايا گرفت و ثانيا قرار خدمتانه و تعارف خودش و مأمورين را به آنها داده ، او يا\r\n\r\n","description":"","footnote":"","page_name":" 338 ","page_number":372},
  {"content":"\r\n\r\nنقد يا سند گرفته و آنها را مرخص كرد آنوقت خان نايب را مرخص كرده و حاجى حبيب نزد او رفته مدتى مذاكره و مشاوره كردند و رفت و برگشت بالاخره سى تومان بخان نايب داده و پنج تومان به مأمور امير و دو تومان به آن يكى ، ديگر هرچه داد و بيداد كردند بخرج خان حاكم نرفت و به بىاعتنائى گذرانيد ، جواب حكم حضرت ايالت را هم اينطور نوشت كه قرار شد « طرفين در شهر حاضر شده باستحضار كارگذار حكومت جليله امر خود را ختم نمايند » .\r\nزمانيكه خان نايب در كلات بود به من محرمانه اظهار كرد كه او از اهل نفس است و از مرشد كامل خود اجازه ذكر دادن دارد و اصرار زيادى هم در كتمان امر مينمود و بالاخره يك دعاى طولانى مركب از چند آيه از آيات قرآن و عبارات ديگر به من آموخت و نسخه آن را با خط نسخ قرآنى نوشته به من داد و قرار گذارد روزى چهل مرتبه بعد از اداى فريضه ظهر و قبل از اداى فريضه عصر « مطهر امتوجها الى القبلة » بخوانم و حتما تا دو هفته اسباب ظهور فرج خواهد شد ، منهم با آنكه ميديدم اين آدم ظالم و نوكر ديوان است و از جريمه و قلق از مردم بيچاره گرفتن معاش خود را ميگذراند و آنقدر هم سواد ندارد كه عبارات دعا و آيات را صحيح بنويسد ولى به مقتضى ( الغريق يتشبث بكل حشيش ) دعاى او را پذيرفتم و شروع به عمل كردم ، رفقاى من خيلى بر من خنديدند چرا كه معلوم شد خان نايب يا يوزباشى با آنكه آنهمه بنده را وصيت بكتمان كرده بود برفقا هم فردا فرد همان حرفها را زده بود نهايت آنها اعتنائى نكرده ، اما بنده به حكم يك سرنگفتنى كه در طابع بنى آدم در امر عقايد مكنون است و بزرگترين فيلسوفان جهانرا مسخر داشته است پذيرفتم راستى خيلى محل حيرت است كه اشخاصيكه در محسوسات شبهه ميكنند و در هرامرى و لو خيلى واضح و محسوس هم باشد هزار قسم خدشه و ايراد پيدا ميكنند\r\n\r\n","description":"","footnote":"","page_name":" 339 ","page_number":373},
  {"content":"\r\n\r\nاما در قبول موهومات و خرافات بىاختيار ميشوند ، مخصوصا در مورد گرفتارى هر قدر لامذهب و بىعقيده باشند ، يا در مذهب مخصوص راسخ باشند مطالب موهومه را اولا بر خلاف مذهب خودشان هم باشد زودتر ميپذيرند ، چنان كه ملاحظه ميكنيم اشخاص صحيح العقيده مسلمان كه امروز يهود را هالك ميدانند و آنها را اهل جهنم مىشمارند بلكه به نجاست آنها جازمند و از دست آنها هيچ نمىخورند اما در همان وقت دعاى مزخرفى را كه يك نفر يهودى بنويسد حرز جان خود مينمايند ، حتى در نماز هم اين محمول نجس را از خودشان دور نميكنند يا بجن و ديو و غيره هم از قبيل نذر و نياز و اين قبيل موهومات كمال شوق را دارند ، مخصوصا در دربار ايران بقدرى اين عقايد سخيفه راسخ است كه شايد نصف مقررى مخدرات حرمسراى سلطانى صرف مخارج دعانويسى و چشم‌بندى و زبان بندى و مهر و محبت مىشود ، حتى براى تحصيل اولاد و شكم‌دار شدن يا باقى ماندن بچه براى آنها ، بلكه شفاى تمام امراض از هر قبيل حتى سل و و با و كچلى و هزار قسم دعا و ختم و غيره مقرر است و مباشر اين امور اغلب يا يهوديها هستند يا بعضى سادات و دراويش كه مردم آنها را اهل نفس ميدانند و در هر شهرى چندين خانواده هستند كه مردم آنها را اهل نفس و مستجاب الدعوه و باصطلاح خودشان اوجاغ و « اوجاغ‌زاده » [ اجاق 
  ] ميدانند ، مثلا در خود شهر تهران چندين خانواده هستند از جمله سادات انجدانى و سادات آخوى كه مدعى همه قسم معجزات و كرامات هستند و هميشه مورد توجه عموم ارباب حوائج هستند و نه تنها اين مطلب در ايران متداول است بلكه در تمام ممالك شيوع دارد و چنان كه اگر كسى تواريخ اروپا را خوانده باشد يا افسانه‌هاى آنها را شنيده باشد ميداند كه عقايد سخيفه و روايات ضعيفه در ميان آنها صد مقابل ايرانيان شيوع دارد .\r\nمن مدتها در اين نكته دقيق شده‌ام و فكرها كرده‌ام و بالاخره آنچه ميتوانم\r\n\r\n","description":"","footnote":"","page_name":" 340 ","page_number":374},
  {"content":"\r\n\r\nاز معلومات خودم بنويسم اين است كه جنس بنى آدم در هر حال مخصوصا در حال اضطرار طالب تكيه‌گاهى و محل اميدى است كه آن نقطه اميد را بايد استخلاص خودش فرض نمايد و در فلسفه ثابت شده بدترين اسباب هلاكت يأس انسان است و بهترين اسباب نجات اميدوارى است ، و دليلش هم خيلى واضح است ، عامل قوى در بنى آدم همان طبيعت است و اگر طبيعت بواسطه يأس از پيشرفت خسته شود در عمل او خللى بزرگ واقع مىشود ، و برعكس اگر اميدوار باشد خيلى زودتر به مقصود نائل ميگردد ، مثل سهل و ساده او اين است كه هر لشگرى كه مطمئن بفتح و پيروزى باشند ولو از طرف مقابل در عدد و عدت كمتر باشند زودتر غلبه ميكنند ، و برعكس اگر از غلبه نااميد باشند در اول وهله ( مرحله ) و دوم حمله مغلوب و منكوب خواهند شد . از اين جهت است كه سرداران قابل چندان سعى در اجتماع اسباب و ازدحام لشگر ندارند بلكه بيشتر سعى آنها اين است كه هر قدر عددشان در مقابل خصم كم باشد قلوب آنها را مطمئن نمايد تا شاهد فتح را در آغوش كشند . عقل كل پيغمبر آخر الزمان « لعدة قليله » لشگر خود بصريح آيهء وافى هدايه  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً »  « 1 » و فحوى  « إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ »  « 2 » و امثال آنها به لشگر و اصحاب خود اينطور حالى كرده بود كه در علم اسلام اثرى است كه ده نفر كه در زير آن علم باشند از بركت آن رايت بر صد نفر غالب خواهند شد ، بعلاوه به حكم خدا باصحاب خود مدلل فرموده بود كه بهرحال فتح با شما خواهد بود اگر بكشيد كه ثواب جزيل در آخرت داريد و اموال بسيار در دنيا ، و اگر هم كشته شويد اجر جميل شهادت را در آخرت داريد و على الفور چندين دسته حورى شما را در آغوش جان گرفته و در باغ بهشت و در زير سايه طوبى از انهار عسل و خمره شهد و آب بنوشيد و در قصور رفيعه با حوريان ماه پيكر هم آغوش خواهيد بود ، و معلوم است لشگر عرب كه هرگز آب شيرين سير نخورده‌اند و لذتى از زن خوشگل\r\n\r\n\r\n","description":"","footnote":"\r\n( 1 ) قسمتى از آيه 67 سورهء انفال .\r\n( 2 ) قسمتى از آيه 151 سورهء بقره .\r\n","page_name":" 341 ","page_number":375},
  {"content":"\r\n\r\nنبرده‌اند ، حالا از پيغمبر راستگوى خود بشنوند كه به مجرد شهادت جام شراب شيرين‌تر از عسل و سردتر از برف كه هرگز نديده‌اند و و و از دست حور آفتاب لقاء بنوشند البته كمال سعى در تحصيل اين مقام ميكوشد ، و چون با نهايت قوت قلب و اطمينان حمله مىكند ناچار فاتح و غالب خواهند شد و تمام فتوحات اوليه اسلاميه مبنى بر همين مطلب است ، بلكه هنوز هم كه دين مقدس اسلام با احاطه تامه نصرانيت و كسالت دين‌پرورى و بىغيرتى مسلمانان باقيمانده نظر بمواعيد صادقه حضرت رسالت مرتبت است و اگر به مسلمانان وعده غلبه تامه در آخر الزمان نميداد و ظهور حق را موكول باستيلاء كفر نميفرمود هر آينه در چند قرن قبل از اين اساس اسلام گرفتار انهدام مىشد ولى چون مسلمانان اميدوارند كه زمان غلبه تامه فيروزى و آنها خواهد آمد لهذا هر قسم هست مصائب وارده را تحمل ميكنند .\r\n مصطفى را وعده داد الطاف حق * گر بميرى تو نميرد اين سبق \r\nحالا از فرمايش پيغمبران عظام كه هرگز از روى هوس حرفى نميزنند و هرچه بفرمايند مصداق « ان هو اللّه وحى بوحى » مىباشد ميگذريم و ميگوئيم اساس پولتيك عينا هميشه همين نكته بوده است كه هر لشگرى كه دلش گرم و حالت روحيه‌اش خوب بود بثبات قدم ورزيده بالاخره غالب شده چنان كه لشگر عجم قرنها در زير علم كاويانى بر تمام آسياى صغير و مصر و يونان چيره شدند و همين‌كه آن آن رايت را از دست دادند در اولين حمله از لشگر بىنظام عرب شكست خوردند سرداران پولتيك‌دان هميشه مقاصد جهانگيرى خود را لباس مذهبى پوشانيدند و به آن واسطه بتوسعه مستملكات خود موفق شدند چنان كه صفويه اساس پولتيك خود را بر تجزيه اسلام و تفرقه مسلمين گذاشتند تا بر سلاطين آل عثمان غالب شدند اين است كه امروز مسلمانان عاقل را چندان اعتمادى بر مصنفات و مؤلفات دوره صفويه نيست چنانچه ميدانند مبنى ( بنياد ) آنها حفظ پولتيك سلاطين عصر و اقتضاى عصر بوده نه مراعات دين واقعى اسلام .\r\n\r\n","description":"","footnote":"","page_name":" 342 ","page_number":376},
  {"content":"\r\n\r\nبارى حاصل از اين مقدمه اين است كه اطمينان قلب و ثبات نفس در وصول به مرام كمال اهميت را دارد ، بنابراين رفع ايراد از انبياء و اولياء و ائمه و علماء هم خواهد شد كه اين گونه مطالب را بر مردم القاء كرده‌اند مثلا فلان شخص از امام استدعاى شفاى از فلان مرض كرده يا از فقر و فاقه شكايت بحضورش برده دعائى به او تعليم فرموده‌اند كه مداومت در آن دعاء اسباب رفع مرض و استخلاص از فقر خواهد شد ، بديهى است غرض امام اغفال سائل نبوده بلكه نظر او به همين نكته بوده است كه قرائت آن دعا احداث اطمينانى در قلب خواننده مينمايند و بواسطه همان اطمينان هر اقداميكه مىكند او را به مقصود مىرساند ، شاهد اين مدعى آنكه با وجود تعليم دعا اصرار در مداواهم ميفرموده‌اند و با آنكه فقير را بذكر واميداشته‌اند بر تحصيل معاش هم ميگماشته‌اند و هميشه ميفرمودند دنيا دار اسباب است و ( ابى اللّه ان يجرى الامور الا باسبابها ) بايد هم اسباب را فراهم نمود و هم دعا خواند تا به مقصود رسيد .\r\n گفت پيغمبر بآواز بلند * با توكل زانوى اشتر ببند \r\nبارى اساس مطلب از اول در هر دين و آئين اين بوده ولى بعدها پيشوايان قوم متصل بر او افزوده‌اند و اختيارات خود را زياد كرده‌اند تا نفوذ آنها در قلوب زياد شود ، مثلا هر مرشدى هر ملائى هر مجتهدى هر درويشى هر سيدى هر گرسنه‌اى هر شارلاتانى هر يهودى هر ديوانه‌اى كم‌كم صاحب كرامات و داراى نفس شده و از وظيفه خودشان بالاتر رفته تا بمقام نبوت و گاهى الوايت هم رسيده‌اند چنان كه در مملكت ما كمتر ملائى يا مرشد پيدا مىشود كه چندين قسم معجزه و كرامت از او نقل نشود و آنقدر در اين امر اصرار دارند كه اگر هيچ معجزه ظاهر نشود اقلا مريدها چندين خواب براى او مىبينند و آن خوابها را در محضر عموم نقل ميكنند و مردم آنها را با گريه\r\n\r\n","description":"","footnote":"","page_name":" 343 ","page_number":377},
  {"content":"\r\n\r\nشوق نقل و بر اعتقادات خودشان درباره او مىافزايند و اگر بخواهم آنچه در اين موضوع ديده‌ام بنگارم « مثنوى هفتاد من كاغذ بشود » .\r\nيكى از مسائل محير العقول بزرگ در اين مملكت خواب است ، و آثارى از خواب ظاهر مىشود ، چه بسيار اشخاص را بلند كرده و چه بسيار خانواده‌هاى محترم را بباد داده ، چه بسا اشخاص را صاحب مواجب و منصب كرده و با على مقامات رسانيده ، و عجب اينجا است اشخاصيكه باخبار و احاديث و آثار چندان پاىبست نيستند و اگر چيزى در كتابى ملاحظه كند هزار قسم ايراد بر متن و سنه او وارد مىكند و روات او را يك‌يك جرح مينمايد ، اما خواب را از هركس بشنوند فورا بدون احتمال ساختگى مشغول تعبير آن مىشود . مثلا همين يوزباشى را من قطعا ظالم و فاسق ميدانم و شهادت او را هرگز قبول نميكنم اما به مجرد اينكه دعائى به من آموخت فورا قبول كرده مشغول عمل شدم پس مناط همان است كه نوشتيم كه :\r\nانسان بالفطره ميل دارد راه اميدى و لو صرف احتمال براى خودش تحصيل كند و در اين گونه مقامات چندان پاىبست صحت و سقم روايت و راوى نيست بلكه به مجرد آنكه احتمال ضعيفى بدهد كه شايد راست باشد سكون نفس و اطمينان قلب پيدا مىكند و فروغ اميدى بدلش مىتابد و در خصوص شخص هم عذرى ميتراشد و اين شعر را ميخوانند :\r\n بيا به چشم حقارت نظر مكن بر خلق * كه دوستان خدا ممكنند در اوباش \r\nو گويا شريعه مطهره اسلام هم نظر به همين قاعده فطريه در اين مقام سختگيرى نفرموده ، بلكه راه آنها را باز نموده چنان كه از قاعده تسامح در ادله سنن به خوبى معلوم مىشود و معنى آن قاعده اين است كه در مقام مطلب مستحبه كه خارج از دائره وجوب و حرمت است چندان دقتى در سند لازم نيست ، حتى يك دسته\r\n\r\n","description":"","footnote":"","page_name":" 344 ","page_number":378},
  {"content":"\r\n\r\nاخبار داريم كه معروف هستند باخبار « من بلغ » و خلاصه معنى آنها اين است كه اگر به كسى برسيد كه فلان عمل ثواب دارد و بدون اينكه دقتى در سنه آن بكند باميد اينكه شايد آن مطلب صدق باشد آن عمل را بجاى ميآورد خداوند همان ثواب را به او خواهد داد ، اما اين تسامح در ماوراى احكام واجبه و محرمه است ، و اگر در آنها تصرفى بىاعتبار سنه و صداقت و لات شود در عداد بدعت شمرده مىشود و « ادخل ما ليس من الدين فى الدين » نام برده خواهد شد و او قطعا حرام و موجب سخط ملك علام است ، چرا كه تسريع است و تسريع محض بخداست و اين مبحث در اصول خيلى مفصل است و هزار قسم حرف دارد ، اما ما با جمالش قناعت كرديم و عمده فرض ما از اينهم دراز نفسى اين است كه برفقاى خودمان حالى كنيم كه خنده آنها بر من روا نيست و مرا متهم به موهومات پرستى نكنند . راستى خيلى تماشا دارد ، آقا ميرزا آقا متصل بر من ميخندد كه چرا دعاى يوزباشى را ميخوانم و حال آنكه خودش هم هر روز « دوازده امام خواجه نصير را » ميخواند آه و ناله و ضجه هم ضميمه‌اش مينمايد ، اگر مناط مستند است كه او هم منتهى به معصوم نمىشود بلكه صريحا ميگويد خودم اين دوازده امام را ساخته‌ام ، ولى يوزباشى ميگويد از امام رسيده و اگر از مضمون استفاده مىكند كه اين دعا تمام آيات قرآن است ، اگر ميخواهد جلو چشم حاكم اظهار تقدس بكند من هم همين را ميگويم ، بارى هرچه او را به خواندن دوازده امام خواجه وادار كرده است مرا هم به خواندن اين دعا وادار نموده است .\r\nدر وقت رفتن نايب ، حاجى ميرزا حسن پنجهزار وجه به او داد كه برايش توتون سيگار و كاغذ سيگار خريدارى نموده بفرستد بنده هم كاغذى بحاجى خان نوشتم و از او خواهش كردم چند دسته كاغذ و پاكت پستى براى من بفرستد .\r\nمطلب ديگر اينكه در اين روزنامه گاهى بلكه اغلب نوشته مىشود كه\r\n\r\n","description":"","footnote":"","page_name":" 345 ","page_number":379},
  {"content":"\r\n\r\nفلان آدم فلان قدر پول داد ، شايد خوانندگان تعجب كنند كه اين پولها از از كجا به اين زودى حاضر مىشود لهذا براى رفع ابهام مختصرا مىنويسم كه كه سربازهائيكه در باغ حكومتى فراوان هستند كارشان اين است كه در اين مواقع پول به قرض رعايا ميدهند ، سه چهار روزه از قرار تومانى يك قران ، سى شاهى و بيچاره‌ها مجبورا ميگيرند و جريمه حكومت را پرداخته به ده خودشان برميگردند و پول سربازها را رواج داده ميآورند ميپردازند .\r\nحالا برميگرديم به شرح قصه ديگر كه وعده داديم :\r\nيك روز نشسته بوديم ميرزا فرج اللّه خان مفتش سرحدى كه معرفى او را در سابق نوشته‌ايم با دو نفر سوار مخصوص گمرك وارد شد ، بعد از تعارفات رسميه از اخبار طهران از او پرسيدم ، جواب گفت :\r\nهمينقدر شنيده‌ام مغشوش است .\r\nبعد جهت آمدن او را سؤال كرديم ، جواب داد كه :\r\nچند نفر از اهالى كلات گوسفند خود را قاچاق گذرانيده‌اند ، حالا من آمده‌ام كه جريمه از آنها بگيرم . گويا مختصرى از اين مطلب را در سابق نوشته‌ايم ولى برحسب اقتضاى مقام ناچاريم يك اندازه مطلب را توضيح كنيم .\r\nاهالى كلات اغلب ايليات هستند و معاششان از گوسفند است و معلوم است كه گوسفند مرتع لازم هم مرتع زمستانى ميخواهد هم مرتع تابستانى و در تابستان صحراى كلات از بهترين مراتع محسوب است و تمام كوههاى اطراف آن سبز و خرم است بلكه بنده در تمام جاهائى كه گردش كرده‌ام كوه به اين خوبى نديده‌ام ، هم منبع آبهاى بسيار گواراست كه چندين شعبه رودخانه و چندين هزار چشمه از اطراف آن كوهها جارى است ، و در سابق تمام آن آبها در داخل كلات تقسيم و مصرف زراعت مىشد اما از دوازده سال قبل مقرر شده كه مردم داخل كلات در\r\n\r\n","description":"","footnote":"","page_name":" 346 ","page_number":380},
  {"content":"\r\n\r\nآبها تصرفى نكنند و آبها بروسيه برود و مردم كلات زراعت‌شان منحصر است به ديم‌كارى كه در سطح جبال و اتلال زراعت ميكنند ، زراعت خيلى زياد و باغ بسيار كم دارند يعنى امروز بواسطه نداشتن آب يا ممنوع بودن از تصرف در آبهاى جاريه كه از اراضى آنها ميگذرد ، نميتوانند آب‌كارى كنند مگر آنچه در ( پورتكل ) معين شده ، مثلا براى محصوره كلات كه عبارت از « ارغوان محله » و « خروس محله » و « كبود گنبد » باشد اجازه زراعت شلتوك داده‌اند و مقدارى باغ به « قلعه‌نو » اجازه داده است و در « خور » هم مختصرى باغستان در اطراف رودخانه ممانعت نشده و ماوراى آنها بقدرى در « پورتكل » سخت‌گيرى شده كه بناى تازه به آنها اجازه نداده‌اند كه مبادا قدرى از آب رودخانه را صرف بنائى كنند .\r\nمختصرا تاكنون ميان هيچ قومى و ضعيفى چنين قرارداد سختى نشده است واقعا جگر انسان كباب بلكه دل سنگ خارا آب مىشود كه رودخانه به آن عظمت از جلو خانه انسان بگذرد و حق نداشته باشد از آن آب يك اطاق بسازد .\r\nخدا لعنت كند اشخاصى را كه براى گرفتن چند هزار منات چندين هزار رعيت كاركن شجاع ايران را به همسايه فروختند و آتش نامردى افروختند و دل اهل دل را سوختند و اگر خدا خواست عين آن ( پورتگل ) را كه در واقع قباله انتقال يك مملكت حاصل‌خيز است كه از طرف دولت ايران ، امناى خائن به دولت روس فروخته‌اند بدست آورده در اين سفرنامه مينگارم تا هموطنان محترم بدانند مأمورين ايرانى چه قسم اشخاصى بوده‌اند و اين ثروتهاى فوق العاده را از كجا پيدا كرده‌اند ؟ و در بانكهاى خارجه گذاشته‌اند .\r\nبارى حالا كارى به آب نداريم مطلب ما بر سر خاك است كه با آنكه ميدانسته‌اند رعيت كلات محتاج است بداشتن علف ، چرا كه در زمستان چاره‌اش منحصر است\r\n\r\n","description":"","footnote":"","page_name":" 347 ","page_number":381},
  {"content":"\r\n\r\nبرفتن بصحراى اترك و آن صحرا براى تركمانان تبعه روس چندان فايده ندارد زيرا كه الاچيق آنها تا آنجا خيلى مسافت دارد و مرتع آنها بيشتر صحراى گرگان است كه تا چمن « كالپوش » و اطراف بجنورد امتداد دارد و فرضا تركمانان هم محتاج به اين مرتع باشند عرض و طول آن صحرا باندازه‌اى است كه نميتوان او را محدود نمود ، فرضا چهار مقابل بلكه ده مقابل گوسفندان امروزى تمام خاك كلات را هم به آن صحرا ببرند مىتوانند بچرانند و اين همان صحرا است كه در طرف عرض آن خط آهن تركستان روس عبور مينمايد و در سه محل ( استاسين ) دارد كه تقريبا شصت هفتاد فرسخ مسافت از عرض از خط آهن طى كرده بعشق‌آباد و صحراى اخال ميرسد ، بارى كارگذاران دولت اين صحرا را كه برحسب قوانين طبيعى حق مال داران كلاتى است از راه نوع‌پرستى بروسها واگذار كرده‌اند و گويا مقصود اصلى روسها از سخت‌گيرى در آب و خاك آنجا اين بوده كه مردم و سكنه اينطرف را كه در تبعيت ايران باقى مانده‌اند با جبار به تبعيت خودشان داخل كنند .\r\nبهر تقدير مردم كلات ناچار هستند كه در زمستان گوسفندان خود را به آن صحرا ببرند كارگذاران دولت روس در سرحد در وقت ورود به خاك خودشان گوسفندها را مىشمارند و از هرگوسفندى يك قران ميگيرند كارگذاران گمرك ايران هم على الرسم در سرحد ايران گوسفندها را مىشمارند و گمرك ميگيرند و تذكره ميدهند و در وقت برگردانيدن از روى همان تذكره گوسفند تحويل ميگيرند اگر گوسفندها عددا كمتر باشند يا بايد صاحب گوسفند ثابت كند كه مرده است و گرگ خورده و دليل اثبات آن هم اين است كه شاخهاى گوسفند را همراه خود آورده تحويل ميدهند و هرگاه نتوانند مردن گوسفندهاى مفقوده را مدلل نمايند ، به هر گوسفندى شش قران بايد جريمانه بگمرك بدهند ، بجرم اينكه چرا گوسفند خود را در خاك روسيه فروخته\r\n\r\n","description":"","footnote":"","page_name":" 348 ","page_number":382},
  {"content":"\r\n\r\nزيرا كه فروش گوسفند بتبعه روس مثل حمل اسلحه ممنوع است و اگر در وقت عبور تذكره نگيرند و مفتش سرحدى كشف كند چهار مقابل گمرك معمولى از آنها گرفته مىشود و اگر در وقت برگشتن از گمرك عبور نكنند و مطابق تذكره تحويل ندهند باز مفتش حق دارد كه بيايد گوسفندها را مطابق تذكره تحويل بگيرد و هر قدر كمتر است از قرار هر سرى شش قران ميگيرند و بالنسبه به آنچه موجود است همان چهار مقابل را ميگيرند و اگر در وقت رفتن و برگشتن هر دو قاچاق رفته باشند همان قياس جرمانه و گمرك از آنها گرفته مىشود ، مجملا چون مردم آنحدود هنوز عادت به اين قوانين گمركى كه از دوره بلژيكىها مرتب شده است نكرده‌اند و راه هم منحصر به آن راه نيست كه گمرك دارد لهذا از اطراف بعنوان قاچاق مىبرند و متصل هم گرفتار مفتش سرحدى ميشوند و چهار مقابل جريمه ميپردازند و رياست گمرك قرار داده كه هر قدر مفتش گمرك قاچاق كشف نمايند از مبلغ عايدى جريمه از هر صدى سى و پنج علاوه از مواجب و شهريه خودشان بردارند ، به همين ملاحظه مفتشين سرحدى خيلى سعى دارند كه قاچاق كشف نمايند .\r\nبارى ميرزا فرج اللّه خان صورتى ارائه داد كه از فلان ده چقدر و از فلان محله چقدر ، بالاخره مطابق آنصورت قريب 950 تومان جريمه رعايا شد كه با سه نفر سوار و حكم ايالت حليله آمده بود آنها را بگيرد سركار خان حاكم در اين گونه مواقع چون مأيوس است از اينكه چيزى به خودش عايد شود لهذا چندان اقدامى ندارد ولى به حكم اجبار فورا فرستاد كدخدايانرا احضار نمودند و در كمال سختى از آنها مطالبه جرمانه نمودند ، امروز عصر ما رفتيم منزل ميرزا فرج اللّه خان چاى خورديم ، در ضمن صحبت مذاكره كرديم كه شما چرا اينهمه اصرار داريد كه مال رعاياى بيچاره را به اين اصرار گرفته باداره گمرك بدهيد ميرزا فرج اللّه خان آدم خوش فطرتى است از حب وطن هم بىبهره نيست خيلى هم بعالم معارف ميخواهد خدمت كند چنان كه اوقاتيكه\r\n\r\n","description":"","footnote":"","page_name":" 349 ","page_number":383},
  {"content":"\r\n\r\nدر عشق‌آباد متوقف بود وكالت روزنامه ادب ما را قبول كرده وقايع نگارى هم براى اداره ميكرد مدرسه و مكتبى هم آنجا براى ايرانيان تأسيس كرده بود ، مجملا ميرزا فرج اللّه خان آدم بدى نيست لهذا از حرفهاى ما متأثر شده ، جواب داد كه خودم هم راضى نيستم ضرر به مسلمانان بزنم ؛ ولى چه كنم كه مفتشين سرحدى بمركز راپورت داده‌اند و مرا از مركز مأمور رسيدگى و گرفتن جريمه نموده‌اند بنابراين ناچارم به مأموريت خودم عمل كنم .\r\nگفتم : بسيار خوب ، ولى از خود شما سؤال ميكنم ، آيا راهى بنظرتان ميرسد كه ممكن شود قدرى همراهى با اين رعاياى بدبخت بكنيم يا خير ؟\r\nجواب داد : بلى رؤساى گمرك از حكام سرحدى خيلى ملاحظه دارند اگر حاكم شخصا از رئيس گمرك مركزى استدعاى تخفيفى درباره آنها بكند قطعا رئيس قبول مىكند و من هم با آنكه بخودم ضرر ميرسد براى رضاى خاطر شريف شما حاضرم كه همراهى كنم .\r\nبنده از آنجا برخاسته نزد حاكم رفتم و از او پرسيدم ، در باره اين كدخدايان چه اراده داريد ؟\r\nجواب داد : من كارى ندارم ولى چاره غير از گرفتن وجه غرامت و جريمانه ندارم .\r\nگفتم : آيا كدخدايان مايل به دادن هستند ؟\r\nجواب داد : مسلم است ميل ندارند ولى چاره چيست ، البته بايد بدهند .\r\nگفتم : آيا ممكن است شما در اين كار بدستور العمل من رفتار كنيد و مبلغ دويست تومان هم فايده ببريد ؟ كدخدايان را هم از خودتان راضى كنيد به اين معنى كه مبلغى هم به آنها تخفيف بدهيد :\r\nجواب داد ، اگر اطاعت فرمايشات شما ضرر هم داشته باشد حاضرم چه جاى\r\n\r\n","description":"","footnote":"","page_name":" 350 ","page_number":384},
  {"content":"\r\n\r\nآنكه فايده هم دارد ، از مجلس حاكم برخاسته نزد كدخدايان رفتم با آنها صحبت كردم و پرسيدم از اين مبلغ نهصد و پنجاه تومان چقدر را راضى هستيد بدهيد ، بيچاره‌ها گفتند احكام گمرك مثل مرگ مفاجات است علاج ندارد ، البته هر قدر از آنها را كه بتوانيد براى ما تخفيف حاصل كنيد اگرچه يك تومان هم باشد ممنون و متشكر خواهيم بود .\r\nگفتم : من ميتوانم سيصد و پنجاه تومان از اين مبلغ را براى شما تخفيف حاصل كنم كه روى هم رفته ششصد تومان بدهيد حضرات اظهار كمال رضايت و امتنان كردند فورا رفتم نزد حاكم و صورت تلگرافى مسوده كردم خطاب برياست گمرك خراسان ، بعد از تعارفات :\r\n« در خصوص جريمه قاچاق رفتن كدخداى فلان و فلان كه نهصد و پنجاه تومان معين فرموده‌ايد اولا در اين باب با حضور جناب آقا ميرزا فرج اللّه تحقيقات لازمه به عمل آمده معلوم شد امسال آفتى عام ميان گوسفندان افتاده و اغلب مرده‌اند و گوسفندشان هم از اول آنقدرها هم نبوده بعلاوه اينها اغلب فقير و پريشان هستند و اگر تمام گوسفندان بلكه جميع دارائى خود را بفروشند از عهده پرداختن اين اين مبلغ جرمانه برنميآيند لهذا از جنابعالى باسم انسانيت خواهش ميكنم ، قسمى دستور العمل فرمائيد كه رعيت بيچاره هم از دست نروند و بتوانند از عهده برآيند و بعقيده مخلص منتهى وجهى كه ممكن مىشود از آنها از هر جهت گرفت چهارصد تومان است و انصافا زياده از اين هم قادر نيستند ديگر هر قسم مقرر فرمائيد .\r\nاين تلگراف را دادم حاكم مهر كرد اگرچه قدرى اكراه داشت ولى دانست نتيجه خوب خواهد داد ولى نظر بقوليكه داده بود كه از حرف من تخلف ننمايد مهر كرد ، از آنجا رفتم منزل ميرزا فرج اللّه خان واداشتم او هم تلگرافى رمز مخابره نمود حاصل مضمون :\r\n« با هزار وسيله و تدبير كدخدايانرا كه قاچاق رفته بودند در كلات جمع نموده مطالبه غرامت و جريمه از آنها كردم بعضى تصديقات و اسناد در دست دارند كه معلوم مىشود آن اندازه كه راپورت داده‌اند ، از اصل گوسفند نداشته‌اند و\r\n\r\n","description":"","footnote":"","page_name":" 351 ","page_number":385},
  {"content":"\r\n\r\nو امسال هم بسيارى از آن گوسفندها بواسطه مرض عالمگير در گوسفندها افتاده بود تلف شده‌اند و اين كدخدايان اجتماعى كرده‌اند و ممكن نيست زير بار اداى جريمه بروند اگر سخت‌گيرى بكنم شورش خواهند كرد و تمام كدخدايان بلكه همه مردم كلات براى همراهى با آنها حاضر شده‌اند و اگر مأمور گمرك را جواب بگويند يا توهين بكنند بالمره نفوذ اداره گمرك در اين سرحد تمام خواهد شد حاكم كلات ميگويد من از خودم چهارصد تومان مىدهم كه اين فتنه بخوابد و بعدها بتدريج از آنها ميگيرم و سه روزه مهلت خواسته‌اند كه از مركز دستور العمل برسد ، ديگر هر قسم امر و مقرر فرمائيد اطاعت مىشود . »\r\nاين دو تلگراف را بردم تلگرافخانه و به سرهنگ دادم و صورتى هم نوشتم كه خود سرهنگ راپورت بدهد .\r\nبعد از آنكه سر دستگاه نشستم تا هر سه تلگراف مخابره شد برگشتم بباغ و رفتم منزل كدخدايان و به آنها گفتم الاآن يك سند ششصد تومان بنويسيد كه اگر ما توانستيم اداره گمرك را به همين مبلغ راضى كنيم ، فورا ششصد تومان را بپردازيد ، حضرات گفتند فورا براى ما ممكن نيست ولى سند پنجروزه ميدهيم ، بنده قبول نميكردم و بالاخره سند سه روزه از آنها گرفتم و همه آنها مهر كردند ، آنوقت بعمارت حكومتى رفته شام خوردم خوابيدم ، فردا صبح خان حاكم را خيلى مضطرب ديدم ، معلوم شد زنهاى اندرون كه عيال و مادر و خواهرش باشند او را ترسانيده‌اند و گفته‌اند رياست گمرك جواب سخت خواهد داد و آبروى شما بباد ميرود ، مصلحت در اين بود كه مطابق حكم ايالت نهصد و پنجاه تومان را از كدخدايان گرفته به مأمورين گمرك بدهيد تا اين اداره از شما راضى باشد و حاكم به علت سادگى باور كرده و مطلب را بىپرده اظهار داشت بنده او را دلدارى دادم و گفتم از دو حال خارج نيست ، يا رياست گمرك مطلب شما را قبول مىكند يا جواب رد ميدهد ، اگر قبول كرد شما بدون هيچ زحمت دويست تومان مداخله كرده‌ايد و كدخدايان هم بر كفايت و شخصيت شما معتقد شده‌اند و اگر قبول نكرد مثل روز اول مىشود آنوقت بعضى اقدامات خودم را به او گفتم كه واداشته‌ام\r\n\r\n","description":"","footnote":"","page_name":" 352 ","page_number":386},
  {"content":"\r\n\r\nميرزا فرج اللّه خان تلگراف رمزى كرده و سرهنگ هم تلگراف مساعدى راپورت داده‌اند كه اگر از مركز خراسان مطلب اصلاح نشود بتوانيم با طهران گفتگو كنيم حاكم از اقدامات من خيلى راضى شده مجددا باندرون برگشت و شرح مطلب را براى آنها گفت ، آنها فى الجمله آرام شدند ، ميرزا فرج اللّه خان هم آمد در باغ و تا ظهر نشستيم و صحبت كرديم تا نهار حاضر شد ، ميرزا فرج اللّه خان را هم نگاه داشتيم و باهم نهار خورديم و خوابيديم ، عصرى برخاسته چاى خورديم و به تلگراف‌خانه رفتيم ، از جواب تلگراف استفسار كرديم هنوز نرسيده بود لهذا سرهنگ را هم از تلگرافخانه برداشته به تفرج رودخانه مانديم آنوقت بود منازل خود عودت نموده فردا صبح على الطليعه با آنكه خواب من منحصر به همان طرف صبح بود كه قدرى هوا خنك و پشه كم ميشد و شب تا صبح بيدار بودم ولى آن روز را بملاحظه استخبار از تلگراف‌خانه بالافاصله نماز خوانده يك فنجان چائى و يك لقمه نان خورده به طرف تلگرافخانه رفتم هنوز سرهنگ خواب بود باصرار من بيدارش كردم رفتيم نشستيم سرهنگ چائى مىخورد كه صداى زنگ دستگاه بلند شد و برخاسته جواب داد معلوم شد غرض زنگ زننده امتحان سيم بود . گفتم : از آن طرف بپرس جواب تلگراف حاكم برياست گمرك چه شده ؟\r\nجواب داد : هنوز نياورده‌اند ! بعد بسرهنگ اشاره كرد ، سيم را به دره گز وصل كن سرهنگ هم وصل نموده آمد نشست مشغول صحبت شديم اين سرهنگ بسيار آدم عامى بىاطلاعى است صحبت ما با او منحصر است از تقلبات اعضاء تلگراف‌خانه و از هنرهاى خودش هم خيلى تمجيد مىكند كه از فلان نقطه چه قسم مداخل كرديم و در فلان مركز چگونه با حاكم ساختيم گاهى هم از حرفهاى زشت بىمعنى ضميمه مىكند و صفات حيوانيت خود را\r\n\r\n","description":"","footnote":"","page_name":" 353 ","page_number":387},
  {"content":"\r\n\r\nمىشمارد ، من از استماع اين گونه حرفهاى زشت خيلى زود خسته ميشوم ولى خدا خواست آقا ميرزا آقا و حاجى ميرزا حسن نيم ساعت بعد از آمدن من بتلگراف - خانه آمدند صحبت ما پولتيكى شد ، بيچاره سرهنگ از اين مبحث به كلى خارج است و خيلى دل‌تنگ مىشود و مكرر ميگويد ما را چه به اين حرفهاى بىسروته ما بايد در فكر مداخل خودمان باشيم .\r\nبارى چهار ساعت مشغول صحبت بوديم ، ميرزا فرج اللّه خان هم در آخر مجلس وارد شد ، قريب به ظهر كه در خيال حركت و رفتن بدار الحكومه بوديم صداى زنگ بلند شد ، سرهنگ برخاست و جواب داد كه حاضرم ، اشاره كرد جواب گمرك را الان آورده‌اند بگيريد تا بگويم شروع به مخابره شد ، بنده هم رفته بالاى سر سرهنگ ايستاده كلمه به كلمه كه او مينوشت ميخواندم و حقيقتا خيلى مسرور شدم از اينكه تلگراف مساعد آمد و تدبير من به خوبى مؤثر شد ، ديگر صبر نكردم كه سرهنگ جواب ميرزا فرج اللّه خان را هم بگيرد و پاك‌نويس كرده پاكت كند ، فورا به طرف باغ روانه شدم ، رفقا هم از عقب من روانه شدند ، وقتى رسيدم كه حاكم با كمال تزلزل در باغ راه ميرفت و فكر ميكرد به مجرد ورود بنده به طرف من آمد و پرسيد :\r\nچه خبر دارى ؟\r\nاول قدرى عبوس كرده ، جواب دادم : رياست گمرك جواب داده است كه :\r\nمن خلاف قانون نمىتوانم رفتار كنم و مسئوليت دارم ، شما هم هرگز متوقع نباشيد .\r\nحاكم را ديگر طاقت نمانده گفت :\r\nبلى من از اول ميدانستم اين كار خلاف قانون گمرك است و محال است فرنگيها خلاف به اين بزرگى را مرتكب شوند ، ولى چكنم كه شما آنقدر اصرار كرديد كه مرا مجبور نموديد ، حالا هم پيش رياست گمرك مفتضح شديم هم پيش ميرزا فرج اللّه خان\r\n\r\n","description":"","footnote":"","page_name":" 354 ","page_number":388},
  {"content":"\r\n\r\nو هم پيش كدخدايان ، آيا بعدها چقدر توليد زحمت شود ، يعنى رئيس گمرك اگر اين تلگراف را نزد حضرت اشرف فرستاده باشد چه خواهد شد ؟\r\nكم‌كم حال حاكم موحش شده خواست برود به طرف اندرون و ماجرا را براى زنش درددل بكند ، چون اغلب مطالب را بزنش ميگفت و از او چاره‌جوئى ميكرد من ديگر طاقت نياوردم كه آن بيچاره ضعيف النفس را در غصه بگذارم لهذا تند رفته جلو او را گرفته با كمال بشاشت گفتم :\r\nسركار خان غصه نخوريد ، دويست تومان بىدردسر مداخل كردن و تحصيل اعتبار و اقتدار نمودن اينقدر تغيير لازم ندارد !\r\nحاكم مبهوت شده بر جاى خود خشك شده و بعد از دو سه دقيقه سكوت بطور التماس گفت :\r\nاستدعا دارم واقع را بفرمائيد .\r\nگفتم : بفرمائيد بنشينيد و بگوئيد قليانى بياورند تا درست تفصيل را بعرض برسانم .\r\nحاكم برگشت و روى پلهاى عمارت نشستيم قليان خواست ، فورى آوردند و هى اصرار بكشف مطلب ميكرد ، منهم عمدا معطلش ميكردم و نگاهم به در باغ بود تا وقتى كه ديدم فراش تلگرافخانه وارد شد ، آنوقت بخان گفتم الان از ترديد بيرون خواهيد رفت و اشاره به تلگراف كردم .\r\nحاكم با نهايت عجله پاكت تلگراف را گرفته باز كرد قرائت نمود و در همان نظر اول سيمايش گشوده شد و خنده ملايمى كرده ، دو مرتبه تلگراف را قرائت كرده بدست من داد ، منهم به او گفتم :\r\nمن اين تلگراف را خوانده‌ام ، حاصل مضمون آنكه بعد از القاب تلگراف شما رسيد ،\r\n\r\n","description":"","footnote":"","page_name":" 355 ","page_number":389},
  {"content":"\r\n\r\n« در خصوص كدخدايان همانقسم كه شما تصويب كرده‌ايد ، به ميرزا فرج اللّه\r\nخان تلگراف كردم رفتار كند و هميشه در هر مورد تصديق و تصويب شما را\r\nمعتبر بشناسد » .\r\nبلافاصله ميرزا فرج اللّه خان با رفقا وارد شدند مضمون تلگراف او هم همين قسم بود كه در اين باب همان قسم كه خان حاكم تصويب كرده رفتار كنيد بعدها هم در هر باب تصويب و تصديق او را معتبر بشناسيد نهار را هم حاضر كرده با رفقا رفتيم سر سفره امروز حاكم خيلى مسرور است و متصل فرمايش ميدهد : شربت آلوبالو بياوريد ! مرباى سيب بياوريد ! ترشى گردو بياوريد ! و ضمنا هم با بنده خيلى گرم گرفته و بر حسن تدبيرم تحسين مىكند و آفرين ميخواند ، بعد از صرف نهار ميرزا فرج اللّه خان به حاكم گفت حالا ديگر مرا مرخص كنيد كه خيلى معطل شدم فرستادند كدخدايان آمدند و با آنها مذاكره از پرداختن وجه شد .\r\nحضرات گفتند : سه روزه ميپردازيم .\r\nبنده به حاكم گفتم : مصلحت در اين است كه شما پول ميرزا فرج اللّه خان را نقدا بپردازيد و او را راه بيندازيد ، بعد با كدخدايان كنار ميآييم .\r\nحاكم هم بدون ترديد پذيرفت و به مشهدى محمد على دستور العمل داد چهار صد تومان آورده تسليم ميرزا فرج اللّه خان كرده و از او خداحافظى كرده رفت ، بعد از رفتن او بكدخدايان گفتيم كه الحمد للّه مطلب بطور دلخواه تمام شد حالا ششصد تومان بدهيد و اسنادتانرا بگيريد .\r\nحضرات دعاها كردند و قرار شد دو نفرشان آنجا بمانند و ما بقى بروند پول را راه انداخته سه روزه برسانند .\r\nبخان حاكم گفتم : بيست تومان بايد به سرهنگ تلگراف‌خانه بدهيم ، ديدم قدرى مسامحه دارد ، گفتم نقلى نيست اين وجه را هم كدخدايان خواهند داد\r\n\r\n","description":"","footnote":"","page_name":" 356 ","page_number":390},
  {"content":"\r\n\r\nو به آنها گفتم سه تومان و شش قران اجرت مخابرات و بيست تومان هم انعام سرهنگ بر عهده شماها است بىچاره‌ها آن را هم قبول كردند و رفتند و بعد از سه روز پول نقد آوردند و ششصد تومان نقدا تسليم حاكم و بيست و سه تومان و شش قران تسليم سرهنگ نموده ، اسناد تفريق‌نامه گرفتند ، هركدام به منازل خود مراجعت كردند و منتى از ما بر گردن حاكم ماند ، و ديگر تا ما در كلات بوديم در جزئى و كلى امور حكومتى بدون مشورت با بنده اقدامى نميكرد ولى بخواست خداوند طولى نكشيد كه اسباب استخلاص ما فراهم آمد و البته خدا راضى نخواهد شد فكر ثابت و تدبير صائب بنده در اين امور جزئيه صرف شود و حال آنكه ممكن است هزار قسم مطالب عمده و مسائل مهمه عاليه را بقوه فكر اصلاح كنم ، بارى حالا كه نديم باشى خان حاكم شده‌ايم ، چه خيالى است باز بهتر از محبس آصف الدوله است باز هرچه باشد آدم نجيب دين‌دارى است ، باز هرچه باشد از ما احترام مىكند شام و نهار ما بسيار منظم است ، اگر هوا گرم نبود كه واقعا خوش ميگذشت اما بيچاره چه ميتواند بكند ، خيال ما را چگونه ميتواند آرام نمايد و بچه وسيله ما را از فكر بچه‌هامان بيرون كند و بكدام اسباب ميتواند آن‌همه نقشه‌هاى ما را كه على الحساب بدست عين الدوله خراب شده آباد كند .\r\nبارى همين قدر هست كه حاكم خيال ندارد ما را اذيت كند ، بلكه دلش ميخواهد ما را خوشوقت و شادكام داشته باشد ، حتى آنكه گاهى براى ما قصه‌هاى عوامانه ميگويد و مسخره‌بازى در ميآورد كه ما را بخنداند ، عيالش هم به قدر قوه كوشش دارد كه غذاى خوب بما بدهد ، اما چه كند كه در كلات هيچ چيز پيدا نمىشود بلى گاهى بادنجان از شهر يا اطراف ميآورند و آن روز روز نوروز ما است .\r\nاگرچه شرح حوادث داخلى كلات كم‌كم طولانى شد ولى انصاف نيست از محاكمات اتفاقيه در آنجا را بسكوت بگذرانيم بلكه بهتر اين است كه اين مبحث\r\n\r\n","description":"","footnote":"","page_name":" 357 ","page_number":391},
  {"content":"\r\n\r\nرا در فصلى مخصوص بنگاريم ولى بملاحظه اختصار حتى الامكان مثل ساير مطالب از جزئيات صرف‌نظر مينمائيم .\r\n* * *\r\n\r\n","description":"","footnote":"","page_name":" 358 ","page_number":392},
  {"content":"\r\n\r\n\r\nفصل پانزدهم محاكمات كلات\r\nمحاكمات عبارت است از قطع مخاصماتيكه بين مردم واقع مىشود و البته به حكم طبيعت هر جا جماعتى از مردم دور هم جمع شوند ، قهرا ميان آنها پاره اختلافات واقع مىشود و ناچار بايد مرجعى براى آنها باشد كه در آنجا تحقيق و رسيدگى شده از روى عدالت حكم برفع و قطع مخاصمه بشود و چون اين مطلب راجع بنظام عالم و حفظ حدود و حقوق بنى آدم است لهذا كمال اهميت را دارد و حضرت جل و علا انبياء عظام را مأمور مخصوص قطع مخامصات قرار داده تا اساس عيش بنى آدم كه متوقف بر اتحاد و و داد است بواسطه اختلافات و اشتباهات مختل نگردد .\r\nبنيان عالم بر ستون محكم عدالت استوار است و اهم مسائل اجتماعيه همان اساس محاكمه است و بزرگترين وظيفه انبياء عظام جعل قوانين اجتماعيه است كه همين مسائل محاكمه باشد حق ميفرمايد  ( يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ \r\n\r\n","description":"","footnote":"","page_name":" 359 ","page_number":393},
  {"content":"\r\n\r\n النَّاسِ بِالْحَقِّ وَ لا تَتَّبِعِ الْهَوى  الذين . . . ) الى آخر ، يعنى اى داود ما تو را جانشين خودمان قرار داديم كه در ميان مردم بحقانيت حكم كنى و هيچ وقت پيروى از هوى و هوس دشمنان عدالت نكنى و به ميل خودت يا رضاى احد متخاصمين حكم نكنى و بالاخره از جاده حق و اعتدال خارج نشوى از اين آيه مباركه به خوبى معلوم مىشود كه انبياء عظام نايب خدا هستند و براى اجراى عدالت مأموريت مخصوص دارند  ( وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْفاسِقُونَ )   ( وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ )  بلكه هيچ فسق و ظلم و كفرى در دنيا بالاتر و شنيع‌تر از « حكم ناحق كردن » نيست ، چرا كه اساس اجتماع بنى آدم كه موجب آبادى عالم است همين مسئله است و اگر حقوق و حدود بنى آدم محفوظ نباشد و دستخوش هوى و هوس حكام جور باشد نظام عالم بهم مىخورد ( الملك يبقى مع الكفر و لا يبقى مع الظلم ) فلسفه اين مطلب هم خيلى واضح است و هيچ شاهدى اقوى از حس نيست و حسا مشاهده ميكنيم در هر مملكت كه اساس عدالت در محاكمات آنها مستحكم است مردم آن مملكت صاحب ثروت و داراى صناعت و تجارت هستند و برعكس در هر مملكتى كه محاكمات آن مملكت اساسى نيست و موقوف بميل و ملاحظه حكام يا رشوه احد طرفين است مردم آن مملكت فقير و پريشان و در حكم حيوانات باركش هستند و هر قدر ميخواهيم با جمال و اختصار بكوشيم و چشم از تحقيقات فلسفه بپوشيم باز عنان قلم از دست خارج مىشود و با آنكه در اين گوشه كوه محبوس و از تمام لذائذ و لا سيما آزادى خود مأيوس هستم باز به حكم يك لطيفه غيبى خود را مجبور باداى وظيفه خود ميدانم .\r\n در اندرون من خسته دل ندانم كيست * كه من خموشم و او در فغان و در غوغاست \r\nاين لطيفه غيبى رحمانى كه عبارت است از فطرت انسانى در همه جا با همه كس هست و هرگز در هيچ حالت صاحب خود را ترك نمىكند چنان كه از وقتى كه من\r\n\r\n","description":"","footnote":"","page_name":" 360 ","page_number":394},
  {"content":"\r\n\r\nپا بدائره تحرير گذاشته‌ام ، هيچوقت نتوانسته‌ام خودمرا از اين خيال منصرف نمايم شايد بعضى كوته‌نظران گمان كنند كه غرض از اصرار من در روزنامه‌نويسى تحصيل معاش بوده يا تكميل ثروت و نيك‌نامى ولى خودم ميدانم كه اگر اين ملاحظات هم در كارم بود علت تامه نبوده و از قبيل علل ناقصه يا معدات است و تعدد دواعى علت تامه و داعى بالاصاله را از ميان نخواهد برد و علت تامه‌اش همانا بيدار كردن ملت و آشنا نمودن اذهان عامه بثمرات تمدن و تربيت است ، چنان كه امروز هم كه بجرم همان اعمال محبوس شده‌ام و هركس از هر كار صدمه بخورد ناچار آن كار را ترك ميگويد باز نمىتوانيم چشم از اين وظيفه بپوشيم و تا دم آخرين و نفس واپسين سروكارم با قلم خواهد بود و مأيوس نيستم بلكه يقين دارم هر وقت باشد اثرات جميله از او ظاهر خواهد شد ، چنان كه در چند ماه قبل كه آقايان علماء اعلام بواسطه تعديات عين الدوله و مسيونوز آغاز بلوى نمودند و در زاويه مقدسه حضرت عبد العظيم متحصن شدند تمام اهل عالم ديدند و شنيدند كه مقاصد و مستدعيات آنها فقط عزل مسيونوز و انفصال عين الدوله و بعضى جزئيات ديگر پست‌تر از اين دو مقصود بود ، از قبيل اعاده توليت مدرسه خان مروى بجناب شيخ مرتضى آشتيانى و انتزاع امتياز راه شوسه قم از على عسگر گارىچى و تجليل آقاى حاجى ميرزا محمد رضا مجتهد كرمانى و امثال « 1 »\r\n\r\n\r\n","description":"","footnote":"\r\n( 1 ) شايد عده معدودى از ايرانيان مفهوم مشروطه را درك مينمودند .\r\nهنگام مشروطيت يكنفر ايرانى يك افسر انگليسى را ملامت كرده بود كه ما سه روز تمام بست نشسته‌ايم و شما هنوز بما مشروطه نداده‌ايد .\r\n« تاريخ ايران تأليف سرپرسى سايكس »\r\nمستدعيات اوليه مهاجرين اول - نبودن عسكر گاريچى در راه قم ، چه امتياز راه با اين شخص بود موقتا كه گارى و دليجان و درشكه متعددى در اين راه راه انداخته بود و با مردم نهايت بد سلوكى را مينمود ، آقايان علماى قم از كارهاى او بصدا در آمده بودند لكن كسى بعرايض آنها گوش نميداد از اينجهت آقايان قم متمسك بعلماء طهران گرديده و با آقايان طهران معاهده كرده بودند كه هر اشاره كه از طرف آقايان بشود آنان اجراء دارند و عمل نمايند ، باينجهت آقايان -\r\n","page_name":" 361 ","page_number":395},
  {"content":"\r\n\r\nآنها كه قلم از نوشتن آنها عار دارد ، ولى بواسطه مقالات روزنامه ادب كه بنده آنوقت مينوشتم و لوائحى كه دانشمندان مملكت با ژلاتين طبع و منتشر ميكردند و جهت مقاصد آقايان يك مرتبه تغيير كلى پيدا كرد و تأسيس عدالت‌خانه مطرح بحث شد و بعد از صدور دستخط آفتاب فقط اعليحضرت شهريارى در قول اين استدعا و تأكيد در تأسيس عدالت‌خانه با آنكه به ظاهر مقصود تشكيل يك ديوانخانه منظمه بود ولى توجيهات بنده و تحقيقات حبل المتين و ساير نوع‌پرستان عدالت‌خانه را تعبير بپارلمان نمود و اگرچه عين الدوله جلوگيرى كرد و دست ما را بست و قلم ما را شكست اما هرگز نور خدا را با پف خاموش نتواند كرد و تخم كاشته را از مزارع قلوب ملت بيرون نتواند كشيد و دير يا زود دولت بانجام اين مقصود مجبور خواهد شد و هيچ\r\n\r\n\r\n","description":"","footnote":"\r\n- طهران هم عزل عسكر را جزو مستدعيات خودشان نوشتند براى خاطر قميين .\r\nدوم - مراجعت و معاودت دادن حاج ميرزا محمد رضاى كرمانى را كه در جلال‌آباد رفسنجان منفى و مبعد بود محترما و مجللا بكرمان ، چه از زمانيكه واقعهء كرمان اتفاق افتاده بود الى اين ايام مشاراليه در رفسنجان توقف نموده بود و دولت مانع بود كه عودت بكرمان نمايد لذا معاودت دادن او را بكرمان جزو اهم مقاصد و مستدعيات قرار داده بودند .\r\nسوم - برگرداندن مدرسهء خان مروى را بجناب حاج شيخ مرتضى چه كه توليت اين مدرسه با جناب معظم بود و از اتفاق واقعهء مسجد شاه عين الدوله دستخط صادر كرد كه توليت با امام جمعه باشد و موقوفه را به امام جمعه داد باينجهت يكى از مستدعيات آقايان برگشتن مدرسه و موقوفه بود بمتولى شرعى آن .\r\nچهارم - بناى عدالتخانه‌اى در ايران كه در هر بلدى از بلاد ايران يك عدالتخانه برپا شود كه بعرايض و تظلمات رعيت رسيدگى شود و بطور عدل و مساوات رفتار كند .\r\nپنجم - اجراء قانون اسلام دربارهء آحاد و افراد بدون ملاحظهء از حدى .\r\nششم - عزل مسيونوز از رياست گمرك و ماليهء دولت .\r\nهفتم - عزل علاء الدوله از حكومت طهران .\r\nهشتم - موقوف نمودن تومانى دهشاهى كسرى مواجب و مستمريات مردم را كه يكسال است قرار گذارده بودند كه صاحبان مواجب تومانى دهشاهى بدهند به اجزاء صندوق ماليه .\r\n« تاريخ بيدارى ايرانيان - ص 296 »\r\n","page_name":" 362 ","page_number":396},
  {"content":"\r\n\r\nپادشاهى و لو هر قدر قاهر و قادر باشد نميتواند ملت را از مطالبه حقوق مشروعه خود باز دارد مثل آنكه هيچ معمار دانائى نميتواند دور فضا را ديوار بكشد و هيچ اسكندر توانائى نميتواند در جلو سيل تمدن سدى قرار بدهد ، بلى چيزى كه بر مناديان عدالت لازم است گفتن و نوشتن و ميان مردم منتشر نمودن است تا چشم و گوش مردم باز شود و بىچاره دشمنان عدالت خيال ميكنند از بستن زبان و شكستن قلم چند نفر اين آواز را خاموش كردن مىتوانند و حال آنكه هر قدر بيشتر در خمود اين نائر نورانى سعى كنند شعله‌اش زيادتر خواهد شد مثل اينكه مخصوصا دامن بر آتش زده باشند ، مثلا روزنامه حبل المتين در تمام ايران هفتصد نسخه منتشر ميشد ، وقتى كه امين السلطان ورود او را به خاك ايران رسما قدغن كرد قريب هزار نسخه در لف پاكت و بسته امانت براى هركس وارد مىشد و هر نسخه را اقلا پنجاه نفر دست بدست ميبردند و ميخواندند ، و بعد از آنكه دو مرتبه اجازه ورود دادند زياده از پنجهزار نفر براستى مشترى پيدا شد ، همين روزنامه ادب در دوره اديب الممالك پانصد نسخه در تمام داخله و خارجه مصرف نداشت ، ولى وقتى كه با بنده شد يكى دو مرتبه توقيف موقتى شد مشترى او به هزار نفر رسيد و شايد آن هزار نسخه را سه هزار نفر زيادتر ميخواندند ، اما حالا كه اداره تحير و روزنامه توقيف و مدير محبوس شد ، هزار مرتبه عنوانش بيشتر شده و هركس داراى چند نسخه از آن باشد مكرر ميخواند و اهميت ميدهد و در تمام مملكت اين صحبت منتشر شده و مردم با يكديگر مذاكره مينمايند كه چون فلانى دم از عدالت ميزده ، گرفتار حبس و توقيف شده و روزنامه‌هاى دنيا هم اين مطلب را با هزار آب و تاب مينويسند و كمال اهميت را به اين مطلب مختصر ميدهند چنان كه دو سه نمره از روزنامه ارشاد را كه به زبان تركى در بادكوبه منتشر مىشود ، ميرزا فرج اللّه خان همراه خودش آورده بود درباره ما صريحا نوشته بود : گناه آنها عدالت‌خواهى و مشروطه‌طلبى و آزادى\r\n\r\n","description":"","footnote":"","page_name":" 363 ","page_number":397},
  {"content":"\r\n\r\nپرستى بوده و ضمنا چندين لايحه از مندرجات ( ادب ) را نقل كرده بود ، لابد جرايد اروپا و مصر هم مفصلا خواهند نوشت و اگر مندرجات ادب را فقط چند نفر ايرانى ميخواندند ، حالا اين جرائد در تمام دنيا منتشر مىشود ، اين است كه فلاسفه ميگويند حفظ و بقاء هر چيزى به مثل است و رفع آن بضد .\r\n مصطفى چون در معنى را بسفت * تعرف الاشياء بالاضداد گفت \r\nتخم عدالت از انتشار ظلم كاشته مىشود و هر قدر در مملكتى ظلم بيشتر رواج يابد توجه نفوس آن مملكت به عدالت زيادتر خواهد شد .\r\nهرچند در اين كتاب سعى ميكنم كه ساده بنويسم و نظم و نثر بىموقع درج نكنم ولى در اين موقع ظلم است از چند شعر مثنوى صرف‌نظر كنم و استشهاد به آنها ننمايم .\r\n آن يكى واعظ چو بر تخت آمدى * قاطعان راه را داعى شدى\r\nدست برميداشت يا رب رحم كن * بر بدان و طاغيان مفسدان\r\nبر همه تسخر كنان اهل خير * بر همه كافر دلان اهل دير\r\nمرد را گفتند كاين معهود نيست * دعوت اهل ظلالت سود نيست\r\nگفت نيكوئى از آنها ديده‌ام * من دعاشان زين سبب بگزيده‌ام\r\nخبث و جور و ظلم چندان ساختند * كه مرا از شر بخير انداختند\r\nدر حقيقت هر مرض داروى تو است * كيمياى نافع دلجوى تو است\r\nكه از او خود ميگريزى با دعا * استعانت جوئى از فضل خدا\r\nخلق را با تو بد و بد خو كند * تا تو را ناچار رو آنسو كند\r\nدر حقيقت دوستانت دشمنند * كه ز حضرت دور و مشغولت كنند \r\nاگر عين الدوله بر مردم سختگيرى نكرده بود قلوب مردم بر عزل او متوجه نمىشد اگر مسيونوز و اجزائش علاوه از قرار داد معين از مال التجاره حقوق نامشروع\r\n\r\n","description":"","footnote":"","page_name":" 364 ","page_number":398},
  {"content":"\r\n\r\nنميگرفتند ، تجار بر ضد او بلوا نميكردند و در حضرت عبد العظيم متحصن نمىشدند و اگر امام جمعه آقايانرا از مسجد شاه بيرون نميكرد به حضرت عبد العظيم پناهنده نمىشدند و اگر بعد از صدور دستخط ، عدالت‌خانه فورا تأسيس شده بود و لو هر قدر هم ناقص بود عنوان مشروطه بميان نميآمد و محتاج به حبس و گرفتارى و تبعيد ماها نمىشدند حالا هم هر قدر سخت‌گيرى كنند انتشار مطلب زياد خواهد شد اين است كه من يقين دارم از اين مقدمات نتيجه خوبى به اين مملكت و ملت عايد مىشود پس هر وقت درخت عدالت بارور شد بايد مردم آن دوره از ظالمين متشكر باشند و آنها را مؤسس حقيقى عدالت بشناسند .\r\nبارى مقصود اهميت محاكمات است كه اگر به ترتيب حقانيت باشد موجب آبادى مملكت خواهد شد و الا اسباب بدبختى و بربادى ملت فراهم مىشود ترتيب صحيح آن همين است كه بعد از قرنها فكر و دقت حكماى اروپا موفق بانجام آن شده‌اند و خلاصه آن تفريق دستگاه وضع و اجرا است يعنى احكام را در يك دستگاه وضع و ترتيب مينمايند و مرتبا تسليم يك دستگاه ديگر مينمايند كه بدون آنكه حق دخل و تصرفى در او بنمايد فقط آن احكام را چشم بسته اجرا نمايد و فوائد اين ترتيب بقدرى است كه اگر بخواهيم بنويسيم به قدر يك جلد ناسخ التواريخ حجم آن كتاب خواهد شد بلكه آنچه كتاب در دوره تمدن نوشته شده و هر قدر روزنامه طبع شود ، راجع به فوايد همين يكدستگاه محير العقول است و در فضيلتش همين نكته كافى است كه حضرت حق جلت عظمة ، اساس احكام شرايع را بر همين اساس مقرر فرموده ، مسلم است وقتى كه رشته حكم بدست مجرى باشد ميتواند بميل خود با رشوه تغييرش بدهد ، اما وقتى كه مجرى حق نظر نداشته باشد ، فرضا هزار كرور هم به او رشوه بدهند نميتواند در حكم مداخله نمايد و خرابى ديوانخانه‌هاى اين مملكت فقط به همين جهت است كه حكم و اجراء با يك نفر است ، مثلا وزير عدليه در هر محاكمه شخصا رسيدگى مينمايد و\r\n\r\n","description":"","footnote":"","page_name":" 365 ","page_number":399},
  {"content":"\r\n\r\nبدون آنكه رجوع بكتاب قضاء و شهادات بنمايد بسليقه خودش حكمى ميدهد و آن حكم را هم فراشباشى او بايد اجراء كند و معلوم است اين كار تا چه اندازه باعث ابطال حقوق مردم مىشود مردميكه از احقاق خود در يك مملكت مأيوس باشند و از تعدى زيردستان ايمن نمانند هرگز دست و دلشان دنبال تحصيل ثروت و تكميل تجارت و تكميل صناعت نخواهد رفت و هيچ كس اقبال نميكند قناتى حفر كند يا مزرعه‌اى آباد نمايد اين است كه در مملكتيكه عدالت نيست امنيت نيست ثروت نيست صناعت نيست تجارت نيست خط آهن نيست كارخانه نيست و بالاخره آبادى نيست آزادى نيست تا عدالت پيدا نشود هيچ يك از اينها پيدا نخواهد شد .\r\nخير الكلام قل و دل .\r\nاما معنى عدالت كه اينهمه مطلوبيت دارد ، محتاج است به تصنيف چندين مجلد كتابهاى بسيار حجيم ، و مناسبت كتاب سفرنامه ما نيست ، ولى براى آنكه مطلب ناقص نماند ، به دو سه سطر قناعت ميكنيم :\r\nعدالت در هر جائى يكنوع معنى مخصوص افاده مينمايد و جامعترين معانى او همان است كه استاد فلاسفه ملاى روم فرموده است :\r\n عدل چه بود وضع شيئى در موضعش * ظلم چه بود ، وضع در ناموضعش \r\nاحكام شرعيه و قوانين الهيه تمام مبنىبر مناسبات طبيعت و ملايمات فطريه وضع شده خواه در قطع مخاصمات كه فقهاء عظام مبحث قضاء تعبير مينمايند و خواه در ساير ابواب معاملات و عبادات و عادات ، و اگر دقت كنيم مىبينيم هيچ امرى واجب نشده مگر بملاحظه‌اى هست او هيچ عمل حرام مؤكد نشده مگر بملاحظه مضار نوعيه كه در اساس آسايش عامه داشته و هكذا نسبت بساير احكام خمسه .\r\nاختلافات و مخاصمات واقعه كه يا به علت اشتباهات است كه اغلب در محاسبات\r\n\r\n","description":"","footnote":"","page_name":" 366 ","page_number":400},
  {"content":"\r\n\r\nواقع مىشود و يا به علت طبع مردمان متعدى نسبت باموال ديگران و امثال آنها ، البته نهايت احتياج را بقطع و تسويه دارد چرا كه اگر تسويه نشود و مرجعى براى قطع و فصل آنها مقرر نباشد هر طماعى قوى به خيال تعدى بر زيردستان ميافتد و مردمان ضعيف هم همين كه ملاحظه كنند حقوق و اموال آنها از تعدى زيردستان محفوظ نيست در مقام تحصيل معاش برنميآيند بلكه از وطن خود كه در آنجا مسلوب الامنيه باشد صرف‌نظر مينمايند ، پس اهم از تمام مسائل اجتماعيه محاكمات است و در شريعت اسلام تمام فروع مسائل محاكمه معين و احكامش مشخص شده و مبنى تمام مسائل محاكمه همان وضع شيئى است در موضوع له حقيقى ، يعنى ارجاع حق به من له الحق و احكام محاكمات هم مثل ساير احكام شرعيه بلكه تمام قوانين موضوعه در عالم و لو واضع آنها بشر هم باشد مبنى است بر اطراد ، تا اطراد نداشته باشد سمت قانونيت پيدا نميكند و مصداق عدالت واقع نميشود ، ملاحظه اشخاص و اوقات مثل اخذ رشوه بر خلاف عدالت است مثلا اگر قانونى وضع شود كه از هريك از تبعه صد تومان ظلما گرفته شود و بدون ملاحظه از هر فردى بگيرند تا حكم كنند به تبعيض از افراد تبعه صد تومان اتفاقا و احسانا بدهند البته حكم اولى بواسطه اطراد به عدالت نزديك‌تر است از حكم ثانى .\r\nدر احكام الهيه ابدا استثنا نيست مثلا ( السارقه فاقطعو ايديهما ) تفاوتى ميان شاه و گدا نميگذارد فقط موضوع حكم سرقت است هركه باشد و هرچه باشد و هكذا قتل نفس و غيره ، چه خوب گفته است رفيق عزيز ما آقا ميرزا آقا متخلص به مجاهد خلقه اللّه تعالى من هذا المحبس و ايانا .\r\n اگر سلطان تنى را بىگنه كشت * بقانون خدا بايد كه شه كشت\r\nكتاب حق بود اندر ميانه * مباش اندر پى عذر و بهانه\r\nچو در احكام استثنا نفرمود * يقين آمد كه شه يك تن زما بود \r\nاما محاكمات مملكت ما عموما مبنى است بر ملاحظه اشخاص و گرفتن\r\n\r\n","description":"","footnote":"","page_name":" 367 ","page_number":401},
  {"content":"\r\n\r\nرشوه هر عارضى كه پول بدهد محق شمرده مىشود ، هر ذيحقى كه تعارف نداشته باشد قهرا غاصب و محروم شناخته خواهد شد ، ابدا رسم نيست رؤساى محاكمات و قضات عدليه از احكام شرعيه مرافعات و قوانين قضا و شهادات مستحضر باشند ، بلكه قضاة عدليه همان حكام ولايات و ضباط بلوكات و كدخدايان دهات هستند و مناط در احكام آنها هم فقط رعايت آشنائى و بستگى احد طرفين بيكى از مبادى عاليه است يا احتمال اخذ مبلغى رشوه لاغير ، حاكم كلات هم خارج از اين موضوع نيست و موازين كليه را هرگز از دست نميدهد ، بلكه حسب العمل محاكمات آنجا را بمبلغى اضافه از ماليات اصل و فرع اجاره كرده و بايالت جليله مركزى پرداخته ، مخارج شخصيه خودش و اجزايش هم ناچار بايد از اين ممر اداره شود ، اين است كه شب و روز منتظر است كه مرافعه بدار الحكومه بيايد بلكه گاهى با ما اظهار دلتنگى مينمايد كه چرا امسال مثل باقى سنوات مردم باهم نزاع نميكنند و اينرا هم يكى از بدبختيهاى خودش ميداند و ميگويد در ساير سالها كه حكومت با برادرم جليل الملك بود من اينجا ديدن او ميآمدم روز نبود كه ده بيست نفر عارض بديوانخانه حكومتى نيايد اما امسال گويا تمام صلح كرده‌اند ولى آنقدرها در اين شكايت محقق نبود و باز گاهى چشمش به زيارت عارض و معروض روشن ميشد اغلب مرافعات كلات راجع بامور محاكمات است ، و گويا در سابق نوشته‌ايم اين مسئله در كلات كمال شيوع را دارد و جهتش همانا منحصر است باينكه زن در آن صفحات كمتر از مرد است بعلاوه زنهاى كلات تماما خوش‌اندام و قوى بنيه و كاردان هستند اين است كه زن در تمام حدود كلات قدر و قيمت فوق العاده دارد كه باشلوق خوانده مىشود و باشلوق هم تقريبا از هزار تومان هست الى صد تومان و لازم نيست كه وجه نقد باشد ، گاو و گوسفند و ملك هم بعوض نقد داده مىشود و عمده منازعات در اين باب در دو بحث واقع مىشود اول در خود موضوع همينقدر كه خوشگل باشد ، چنان كه اغلب هستند مشترى متعددى پيدا\r\n\r\n","description":"","footnote":"","page_name":" 368 ","page_number":402},
  {"content":"\r\n\r\nميكنند و چون قباله معين و دفتر منظم نيست در هر گوشه يكنفر آخوند مكتبى براى اينكارها است و رسم هم نيست از عروس اقرار بشنوند ، بلكه اقرار پدر و مادر و برادر و عمو و دائى و عمه و خاله را هم كافى ميدانند ، لهذا مكرر اتفاق ميافتد كه يكنفر زنرا دو سه نفر براى خودشان عقد مينمايند و هركدام هم يك نوشته بى سروته در دست دارند .\r\nدوم - در موضوع خوردن باشلوق : چون رسم باشلوق اين است كه بسرپرست دختر ميدهند از قبيل پدر و مادر اگر داشته باشند و الا عمو و عمه و خاله و خالو و برادر و خواهر و بسيار اتفاق ميافتد كه اقوام دختر در سر باشلوق نزاع ميكنند بلكه هركدام يكنفر داماد بسليقه خودشان انتخاب ميكنند كه باشلوق را خودشان بگيرند ، اين است كه اغلب مرافعه آنها بدار الحكومه ميرسد و بدون هيچ قسم عنوان مرافعه هم حكومت از باشلوق يك سهم حق ميبرد .\r\nمجملا اساسا مرافعات واقعه در اين حدود از اين قبيل است و براى نمونه دو سه فقره از آنها را مختصرا مينگاريم .\r\nيك روز نشسته بوديم دو سه نفر آمدند عارض شدند كه پسرهاى « به تو » آمده‌اند عيال پسر ملا قلى را دزديده از ده آنها كه « آغداش » باشد به خانه خودشان در « نيچه » برده‌اند .\r\nحاكم با كمال مسرت مأمورى معين كرد و به « نيچه » فرستاد پسرهاى « به تو » را با خود آن زن بدار الحكومه احضار نمودند و شروع به تحقيقات شد .\r\nاشخاص آغداش كه عارض بودند دو برادر آن زن بودند و عموى او ، پدر شوهرش و خود آن جوانك كه شوهر او بوده تقرير آنها اين بود كه زن بيوه بوده و بعد از انقضاء عده شرعيه او كربلائى قلى او را براى پسرش خواستگارى نموده و به اطلاع كدخدا باشلوق را پرداخته و در محضر تمام اهل ده شيرينى خورده و بعد هم\r\n\r\n","description":"","footnote":"","page_name":" 369 ","page_number":403},
  {"content":"\r\n\r\nعقد بسته‌اند و دختر را از نيچه آورده‌ايم و پانزده روز هم در خانه ما بوده بعد از پانزده روز پسرهاى « به تو » آمده‌اند در پشت باغستان مخفى شده‌اند و اسب هم همراه داشته‌اند و محرمانه بتوسط يكنفر زن خبر داده‌اند كه ما آمده‌ايم و حاضريم ، او هم از ميان زنها كه على الرسم تا مدتى در جزو تشريفات عروس بايد حاضر باشند برخواسته بعنوان آش پختن به مطبخ رفته و از آنجا آهسته خود را از خانه بيرون انداخته و به آنها رسانيده و فورا با آنها سوار شده به طرف نيچه رفته است ، بعد از دو سه روز كه ما تفحص و تحقيق كرديم فرستاديم عقب او كه برگردد اعتنا نكرده و نيامده است ما هم ناچار شده بحضور سركار حاكم متظلم شديم و برطبق تقريرات خودشان شهود مردانه و زنانه و كاغذ عقدنامه و صورت باشلوق و رسيد آن را اظهار داشتند .\r\nپسرهاى به تو را زير استنطاق كشيديم اولا اين دو جوان خيلى گردن كلفت و نانجيب به نظر ميآيند و از قراريكه اهل كلات و اجزاء حكومت ميگفتند ، كار آنها اغلب دزدى است بلكه مرحوم « به تو » هم در حياتش به همين كار مشغول بوده و حاجى حبيب نقل ميكرد كه پدر با سه پسر خود چندين نفر از تركمانان را كشته‌اند و اموال آنها را بغارت برده‌اند بارى اين دو نفر را يكىيكى استنطاق كرديم حاصل تقرير آنها اين بود كه .\r\n« اين زن پنج سال در خانه ما بود و عيال برادر مرحوم ما بود ولى كار تمام خانواده ما بدست او بوده و ما دو نفر ابدا عيال نداشتيم زندگانى ما بالتمام سپرده به اين زن بوده شش ماه قبل برادر بزرگ ما كه شوهر اين زن بوده فوت شد ولى اين زن از خانه ما نرفت و همانجا ماند و كما فى السابق اداره امور خانواده ما از هر جهت با او بوده تا چندى قبل كه ما هر دو نفر براى درو بصحرا رفته بوديم و تا ده پانزده روز در صحرا مانديم و ابدا به خانه نيامديم بعد از آنكه حاصل خودمانرا برداشته به خانه حمل كرديم ديديم اين زن در خانه نيست تحقيق كرديم گفتند دو سه نفر زن از اهل آغداش آمدند اينجا و او را بمهمانى باغداش بردند و چون طايفه و قبيله‌اش در آغداش هستند خيال كرديم\r\n\r\n","description":"","footnote":"","page_name":" 370 ","page_number":404},
  {"content":"\r\n\r\nبميل خودش مهمانى رفته و زود برميگردد ، دو سه روزى هم صبر كرديم خبرى از او نشد لهذا آدم فرستادم كه او را برگرداند ، در جواب به آن آدم گفته بود مرا آورده‌اند اينجا و اقوامم مجبور كرده‌اند كه زن پسر كربلائى قلى شوم و خيلى هم سخت گرفته‌اند اما من هيچ ميل ندارم و ميترسم عاقبت اينجا مجبورا مرا عقد كنند ، لهذا از شما خواهش دارم زودتر بيائيد مرا ببريد ، ما هم رفتيم و او را آورديم » .\r\nآن برادر را هم كه استنطاق كرديم تقريبا همين قسم تقرير كرد .\r\nآنوقت شروع كرديم باستنطاق سركار عليه خانم اما چه زنى است وجيهه ميتوانم بگويم در عمرم زن به اين خوشگلى نديده بودم صورت مثل قرص ماه ، متناسب اعضاء در نهايت خوبى ، چشمهايش را به هيچ چيز نميتوانم تشبيه كنم و آنچه تاكنون شعراى ما گفته‌اند مفيد مطلب نيست مگر باالنسبه اين شعر كه شيخ حسين سرجانى گفته به نظر من مناسب‌تر از باقى است :\r\n ز زير برقعش دو چشم بيمار * چه دو آهوى خسته در نمك‌زار \r\nهركس حالت دويدن آهوى خسته را در نمك‌زار ديده باشد ميداند شاعر گفته و الا ابدا از لطافت اين تشبيه بهره‌مند نخواهد شد ، مجملا اين زن كمال وجاهت را داشت و حقيقتا خوشگل بود ، مخصوصا يك حالتى در چشمهايش بود كه ممكن نبود كسى طاقت بياورد و در چشمهاى او خيره نگاه كند ، قدش بسيار موزون و سيمايش گندم‌گون مايل بسرخى ، چشمهاى مكحول خيلى درشت خيلى شيرين‌زبان و دل‌ربا و خوش حركات در مرتبه اول ما هر سه نفر در استنطاق او شركت كرديم ولى حاجى ميرزا حسن خود را باخت و ما را به زحمت انداخت كه شرحى مفصل دارد ولى هرگز نخواهم نوشت و همين‌قدر ميگويم ما بين ما سه نفر كلمه رمزى متداول شده بود كه باهم ميگفتيم ( عمل بيتو ) و آن اشاره بود به اين مخدره و هروقت اين كلمه گفته ميشد حالت حاجى ميرزا حسن بهم مىخورد ، هيچ نميتوانست خوددارى\r\n\r\n","description":"","footnote":"","page_name":" 371 ","page_number":405},
  {"content":"\r\n\r\nكند . بارى در مرتبه دوم آقا ميرزا آقا به او خلوت كرد و تركى با او حرف ميزد و استنطاق ميكرد و مخصوصا استنطاق را طولانى كرد كه از صحبت با او محظوظ شود و در اثناى صحبت بقدرى حركات دل‌ربائى از او ديديم كه اگر حضرت داود على نبيه و عليه السلام هم در استنطاق حاضر بودند حالشان منقلب ميشد و هركس مدعى بود بجنگ ميفرستادند و بالاخره با آنكه تمام زنهاى كلات خوش‌سيما هستند و بدگل در تمام آن حدود نديده بوديم اين يكى در ميان آنها از همه بهتر بود و حاصل استنطاق از او اين بود كه :\r\nمن در خانه اولاد به تو بزرگ شده‌ام و كمال انس را با اهل اين خانه داشته و دارم و هرگز راضى نبوده‌ام از اين خانه خارج شوم ، اقوام من آمدند و مرا دعوت كردند كه چند روزى بروم در « آغداش » مهمان آنها باشم ، منهم بملاحظه اينكه خويش و قوم‌هاى خودم را كاملا ديدن كرده باشم قبول كردم و رفتم ، آنجا كه رفته مذاكره كردند كه مرا براى پسر ملاقلى عقد كنند ، من ابدا قبول نكردم ، ولى چون در ميان اقوام خودم تنها مانده بودم احتمال ميدادم شايد بدون رضاى من عاقبت مرا عقد كنند لهذا پيغام دادم به پسرهاى به تو كه بيايند و مرا ببرند آنها هم آمدند مرا بردند ، ديگرنه باشلوقى به من داده‌اند و نه من به اين شوهر راضى شده‌ام » .\r\nآنوقت رجوع باسناد شد كاغذ قباله را بدقت خوانديم و فرستاديم آخوند عاقد را هم آوردند و از او تحقيق كرديم صريحا شهادت داد كه بوكالت همين زن حاضره من او را عقد بسته‌ام ؛ كدخدايان و ريش‌سفيدان هم همينطور اداى شهادت كردند تقريبا مطلب ثابت و مدلل شد كه اين زن را عقد بسته‌اند و بقانون متداول ميان خودشان عروسى هم كرده‌اند ولى پسرهاى به تو به زور آمده‌اند و او را برده‌اند و آنچه خودم از تحقيقات و استنطاقات از طرفين و قراين داخله و خارجه دانستم اين است كه اين زن باصرار اقوامش از آنجا بيرون آمده و رسما عقد پسر كربلائى قلى شده و بعد از آنكه ده پانزده روز هم در خانه او بوده زفاف هم كرده‌اند اين\r\n\r\n","description":"","footnote":"","page_name":" 372 ","page_number":406},
  {"content":"\r\n\r\nشوهر را نپسنديده بعلاوه باشلوق را هم اقوامش خورده‌اند و به او نداده‌اند پسرهاى به تو هم دنبالش كرده بوعده و وعيد و تهديد او را به طرف خودشان برده‌اند و نكته را درست نتوانستم بفهمم كه آيا اظهار ميل و اطاعتى كه حالا نسبت به خانه به تو مىكند مبنى برخوف از آنها است و يا آنكه بگردنهاى كلفت آنها مايل است بهر تقدير .\r\nبعد از ختم استنطاقات و تحقيقات حاكم با ما مشورت كرد كه آيا در اين قضيه چه قسم حكمت كند ؟\r\nما سه نفر گفتيم : بايد پسرهاى به تو را به چوب بست و تنبيه بسيار كاملى كرد و مبلغى هم جريمه از آنها گرفت و زن را هم مجبور باطاعت از شوهرش كرد . بلكه زن را هم بايد تعزير و تنبيه نمود .\r\nحاكم هم همين رأى را قبول كرد و مخصوصا فرستاد هر دو پسر به تو را ( به تو مخفف بياتقلى است ) حاضر كرده بزندان بردند و زنجير به گردن آنها گذاشتند اما فردا ديديم وضع به كلى منقلب شده و حاكم كربلائى قلى را احضار نموده و به او نصيحت مىكند ميگويد : من ميدانم حق بجانب تو است و اين زن معقوده پسر تو است و از براى خاطر تو فرستادم آنها را زنجير كردم ضعيفه را هم حبس نموده‌ام و هر سه را هم تنبيه خواهم كرد ولى چون تو مرد رعيت متدين جاهل هستى من مصلحت تو پسرت را نميدانم كه چنين زنى در خانه شما باشد ، چرا كه به چشم خودت ديدى كه پانزده روز در خانه پسرهاى به تو مانده ، البته آنجا مشغول قرائت قرآن نبوده ، بعلاوه شرارت پسرهاى به تو را خودت بهتر ميدانى كه اگر با كسى دشمن شوند بر جان و مال و ناموس او ابقا نخواهند كرد ، بنابراين من تكليف تو را در اين ميدانم كه پسرت را راضى كنى كه اين زن را مطلقه نمايد منهم حكم ميكنم يكدينار مهريه مطالبه نكند بعلاوه باشلوق را هم پس بدهند ، و آنقدر نصيحت كرد كه بيچاره مرد كه راضى شد و رفت با پسرش مدتى صحبت كرد و برگشت و گفت پسرم راضى\r\n\r\n","description":"","footnote":"","page_name":" 373 ","page_number":407},
  {"content":"\r\n\r\nنميشود ، خان حاكم فرستاد پسرش را احضار نمود و مدتى به او نصيحت كرد ما هم كمك كرديم تا بالاخره پسر اظهار رضايت كرد ولى مثل باران اشك ميريخت حاكم ديگر مهلت نداد فرستاد قاضى را آوردند و صيغه طلاقرا با كمال عجله خواندند يعنى قاضى رفت در ده دو نفر از سادات را كه عادل ميدانست حاضر نمود و در محضر آنها طلاق گفته شد و حاكم هم فرستاد پسرهاى به تو را از زندان بيرون آوردند و رفتند منزل آقا سيد حسين و قرار ختم عمل را دادند و ما خيلى تعجب كرديم كه آيا بچه مناسبت و بكدام دليل پولتيك حاكم در يك شب فاصله اينطور تغيير كرد بعد از تحقيقات لازمه معلوم شد از اول حاكم با پسرهاى به تو همراه بوده و بواسطه رشوه كه محرمانه به حاكم داده بودند به آنها اطمينان داده و اين حبس هم على الظاهر براى اسكات ماها بوده و شايد اگر ما حاضر نبوديم صريحا حق را به طرف پسرهاى به تو ميداد .\r\nبارى عمل را اينطور ختم كردند كه پسرهاى به تو صد تومان نقد بابت باشلوق حاضر نمايند كه بكربلائى قلى برسد ، سى تومان هم باسم وجه مخارج كه كربلائى قلى كرده است دادند ، ديگر نميدانم متفرقه چقدر بقاضى و آقا سيد حسين و محراب بيك و حاجى حبيب دادند ، چرا كه تمام آنها با پسرهاى به تو همراهى داشتند اما خود حاكم يقينا كمتر از صد تومان نگرفته است .\r\nبارى بعد از رفتن پسرهاى به تو كه زن را برداشته و معلوم نشد به چه عنوان همراه خود بردند ، حاكم فرستاد عمو و دائى زنرا حاضر كردند و به آنها صريح گفت معامله كربلاقلى بهم‌خورد حالا شما بايد باشلوق كه از او گرفته‌ايد پس بدهيد حضرات گفتند : ما بقانون شرع ، زنرا عقد كرده عروسى هم كرديم ، حالا اگر پسر طلاق داده است دخلى بماها ندارد و ما دينارى نميدهيم .\r\nحاكم جواب داد : عقد زن از اول اجبارى بوده و زن رضايت نداشته و اينكه طلاق گفته شد مبنى بر احتياط بوده و الا عمل اجبارى از اول صحيح نبوده .\r\n\r\n","description":"","footnote":"","page_name":" 374 ","page_number":408},
  {"content":"\r\n\r\nجواب دادند : پس چرا مدتى باهم زفاف كرده‌اند .\r\nحاكم گفت : گناه اين كار به گردن شما است و شما را بايد تنبيه بكنم و هم باشلوق را پس بدهيد ، مختصرا بعد از قدرى تهديد بيچاره‌ها گفتند ما مبلغى از باشلوق را خرج كرده‌ايم ، باز هم بخرج حاكم نرفت و صد تومان را با التمام از آنها گرفت و آنها را مرخص كرد ، بعد كربلائى قلى را حاضر كرده هشتاد تومان نقد به او داد بيست تومان را هم بابت ده دو حق الحكومه برداشت كه طلب او را وصولكرده نوشته صلح مهر را هم به آنها داد كربلائى قلى خواست عنوانى از مخارج عروسى بكند و گفت شما خودتان فرموديد تمام مخارج مرا بدهيد ، حاكم متغير شده فحش داد كه : عجب مردكه بىحيائى هستى ، زنكه را به زور بغل پسرت خوابانيده‌اى و ده بيست شب با او عيش كرده‌اى و چند نفر از اقوام خودت هم جمع شده‌اند و سورى چرانيده‌اند حالا مطالبه مخارج هم ميكنى ؟ بارواح مرحوم خان كه هر حاكمى بجاى من بود هم تو و هم پسرت را به چوب مىبست و مبلغى جريمه ميگرفت و يكدينار هم به تو عايد نميكرد ، بلكه اجرت . . . پسرت را هم مطالبه مينمود ، من فقط بملاحظه فقيرى تو آنقدر همراهى كرده‌ام ، عوض آنكه هميشه دعاگوى من باشى ، زبان‌درازى ميكنى ؟\r\nبيچاره كربلائى قلى دعا كرد و پسرش را برداشت و رفت ، و در اين كار دويست و پنجاه تومان به حاكم عايد شد . و بقول حاكم مطابق احتياط تمام شد و خير طرفين را هم در همين قسم ميدانسته .\r\nاما من مبهوتم كه به چه قانون اينطور محاكمه كرد و خيلى متأسفم از دقت‌هائى كه در مقام تحقيق از واقع امر كرده بودم در واقع سه چهار روز وقت خودم را صرف اين كار كرده بودم كه چون عمل فروج است مبادا اقدامى بر خلاف واقع بشود ولى فقاهت سركار حاكم هزار درجه بهتر از بنده بود ، چرا كه مكرر ميگفت الحمد للّه اين كار به خوبى تمام شد هم خدا راضى هست هم خلق و كم اتفاق ميافتد كه در مرافعات\r\n\r\n","description":"","footnote":"","page_name":" 375 ","page_number":409},
  {"content":"\r\n\r\nمدعى و مدعىعليه هر دو راضى از خانه حاكم بروند بلكه گاهى هم افتخار ميكرد و بكفايت و لياقت و بىغرضى خود ميباليد . . .\r\nشايد راست هم ميگويد اما من از بس كج‌سليقه‌ام نميتوانم باور كنم و البته حق مداخله هم ندارم چرا كه او حاكم است و من محبوس و محكوم ( و لكن لا رأى لمن لا يطاع ) .\r\nواقعه ديگر : روزى با حاكم در رودخانه بتفرج رفته بوديم يكنفر آخوند قوى هيكل وارد شد و به حاكم سلام كرده عرض ارادت نمود ، اما حاكم از ديدن او متغير شده بنا كرد به او فحش دادن ما بملاحظه جنسيت احترام عمامه طاقت نياورديم و زبان بملامت حاكم گشوديم .\r\nحاكم گفت : شما اين شخص را نميشناسيد كه چقدر مفسد است و رسم او اين است كه هميشه ميرود به شهر و از حاكم كلات در نزد حكام شرع و عرف شكايت مينمايد يقين اين سفر هم از من شكايت كرده است .\r\nآخوند قسم خورد كه ابدا شكايتى از حاكم نكرده بلكه در شهر عارض بوده و حكمى هم از ايالت جليله آورده و حكم را تقديم حاكم كرد .\r\nحاكم با كمال دقت حكم را خواند ، حاصل مضمون آنكه : املاك ضعيفه غائبه را بموجب حكم آقاى حاج ميرزا حبيب اللّه مجتهد مسلم خراسان تسليم او بنمايد و بتصرفش بدهد اگر طرف حرف حسابى دارد باتفاق آخوند شهر بيايد تا در محضر آقاى حاجى ميرزا حبيب اللّه رسيدگى شود .\r\nحاكم از مطالعه حكم قدرى ملايم شد و گفت : آيا ميدانى اين كار چقدر مشگل است ؟\r\nآخوند گفت : الحمد للّه وجود مبارك سركار هم حلال مشكلات است .\r\nبارى حاكم وعده مساعدت بآخوند داد كه فردا بدار الحكومه بيايد و مرخص\r\n\r\n","description":"","footnote":"","page_name":" 376 ","page_number":410},
  {"content":"\r\n\r\nكرد بعد از رفتن او قصه را براى ما نقل كرد خلاصه‌اش آنكه :\r\n« در سى سال قبل كه تركمانان به اين حدود ميآمدند و اسير و غارت ميبرده‌اند عمه اين شخص را هم دزديده و برده‌اند و در اين مدت نتوانسته‌اند خبرى از او تحصيل نمايند و آن زن صاحب ملك و علاقه بوده است و وارث او منحصر است به همين سه برادر كه املاك او را ميان خودشان تقسيم كرده‌اند و باهم ميخورند و اسم اين شخص ( بيات قلى ) بوده و در ده خودشان كه ( قراتيكان ) باشد مشغول رعيتى و ضبط سهميه خودش از املاك ضعيفه غائبه بوده و خيلى هم شرارت ميكرده ، در سه سال قبل با برادرهايش نزاعى كرده و تيرى به طرف يكى از آنها انداخته ، حكومت كلات فرستاده او را گرفته و چوب زيادى به او زده و مدتى هم محبوسش داشته ، بعد از اداى جريمه مرخص شده كه برگردد به « قراتيكان » ولى مشاراليه مستقيما بخراسان رفته و كلاه تركمانى را برداشته عمامه بسيار بزرگى بر سر خود گذاشته و با نداشتن سواد خود را در حوزه طلاب معرفى نموده و در مدرسه « خيرات خان » حجره گرفته و كم‌كم در آنجا سواد فارسى تحصيل نموده و مشق روضه‌خوانى كرده و گاهى هم در دهات اطراف مشهد رفته و روضه‌خوانى كرده ، يكى دو سفر هم بكلات آمده و خواسته است در نزد حكومت و كدخدايان و اقوام خودش اظهار آخوندى بكند ولى آنها اعتنائى نكرده و هرچه به آنها گفته است : اسم جناب « آشيخ حسن » يا « آخوند ملا حسن » است آنها اعتنائى نكرده به همان اسم اولى او را خوانده‌اند ، مخصوصا برادرها به هيچ وجه تمكين از او نكرده‌اند ، آخوند هم متغير شده به شهر برگشته و در حوزه آقاى « حاجى ميرزا حبيب اللّه » ورود كرده و با اعضاء آقا ساخته و مدتى آنجاها مراوده كرده تا آنكه اشتباها حكمى از حضرت آقا صادر نموده به اين قسم كه در حضور آقا آنطور جلوه داده كه يك نفر زن را تركمانان باسارت برده‌اند و بعد او را فروخته‌اند و الان در بخارا است و آنجا شوهر كرده چند نفر اولاد هم دارد و بعضى آشنايان كه به آنجا رفته بوده‌اند او را ديده‌اند و شناخته‌اند و شوهرش يكى از سرداران آنجا است كه مكنت فوق العاده دارد و چون آن زن عمه من است دو سه مرتبه كاغذ به او نوشته‌ام كه در باب املاك خودت چه خيال دارى ؟ جواب نوشته است من احتياج به اين جزئيات ندارم ، حاصل مرا در راه خدا و وجوه بريه صرف كنيد و بر طبق اين اظهارات اسنادى ساخته و نشان داده و بالاخره حضرت آقا برحسب قاعده\r\n\r\n","description":"","footnote":"","page_name":" 377 ","page_number":411},
  {"content":"\r\n\r\nولايت ( الحاكم ولى من لا ولى له ) در اموال ضعيفه غائبه تصرف فرموده و املاك را به اجاره آخوند ملا حسن داده‌اند كه در هر سال مبلغى بكارگذاران حضرت آقا بپردازد تا در مصارف خيريه صرف فرمايند و بعد از وقوع اجاره شرعيه حكمى صادر نموده كه املاك ضعيفه غائبه حتما بايد در تصرف آخوند باشد و تصرف ديگرى خلاف شرع است و در حكومت جليل الملك بكلات آمده ، حكم شرعى را ارائه داده ولى جليل الملك چون از اصل و فرع مطلب مستحضر بوده اعتنائى نكرده ، لهذا آخوند برگشته به شهر و بر ضد جليل الملك اقدامات كرده تا آنكه مشاراليه به سمت بيگلربيگى خراسان متوقف در شهر شده و مرا بحكومت كلات فرستاده‌اند و حالا همان حكم آقاى حاجى ميرزا حبيب اللّه را بحضور حضرت اشرف برده و امضاء او را گرفته و آمده است املاك را با التمام به تصرف او بدهم و حال آنكه اينها سه نفر برادر هستند و سى سال است در اموال عمه غائبه بعنوان وراثت بالمشاركه مداخله كرده‌اند و هيچ شبهه نيست در اينكه آن ضعيفه حالا ديگر مرده است ، چرا كه در وقت گرفتار شدن زياده از سى سال از سن او گذشته و سى سال هم هست كه خبرى از او نرسيده است و آنچه آخوند ميگويد تمام دروغ صرف است ، حالا من چگونه ميتوانم تمام آن املاك را به تصرف اين يك نفر بدهم و آن دو برادر ديگر را محروم كنم . »\r\nبنده بخان حاكم گفتم برفرض كه دعواى او باطل باشد براى شخص حكومت كه خالى از فايده نيست\r\nحاكم جواب داد :\r\nدر اين مورد چندان فايده‌اى تصور نميشود .\r\nبراى آنكه آن هر دو برادر داماد « ملا بداغ قلى » كدخداى « قراتيكان » هستند و او هم كمال حمايت را از آنها دارد و اين كدخدا هم در مركز خودش خيلى مقتدر است و اعتنائى بحكومت كلات ندارد و مأمور حكومت كلات را هميشه جواب ميدهد فقط ماليات را مىشود از او وصول كرد ، ديگر به هيچ اسم و رسم چيزى بحكومت عايد نميكند ، حتى رسوم خلعت را هم نميدهد چرا كه نه به كلات ميآيد نه خلعت\r\n\r\n","description":"","footnote":"","page_name":" 378 ","page_number":412},
  {"content":"\r\n\r\nميخواهد با اين وضع چگونه مىشود اقدامى در اين كار بكنيم .\r\nگفتم :\r\nآيا نميشود او را از كدخدائى معزول بكنيد و ديگرى را بجاى او بگذاريد\r\nجواب داد :\r\nاين هم محال است چرا كه احدى از ترس او جرئت نميكند زير بار كدخدائى برود ، بواسطه اينكه مشاراليه صاحب مكنت و تسلط است و تمام اهالى « قراتيكان » هم از او ميترسند و هم از او تمكين دارند ، ولى على العجاله فى الجمله اقدام ميكنم شايد مفيد فايده باشد ، فردا صبح « آخوند ملا حسن » بدار الحكومه آمد و من خيلى سربسرش گذاشتم ، از جمله به او گفتم عمامه شما خيلى بزرگ است و من شال‌كمر ندارم خوب است يك قطعه از آن را پاره كنيد و بدهيد من بكمرم ببندم ، بيچاره فورا اطاعت كرد و به قدر دو ذرع از عمامه‌اش را پاره كرد و به من داد و من هم بكمرم بستم و شال پاره پاره خود را دور انداختم .\r\nخان حاكم حكمى بعنوان دو نفر برادرهاى آخوند نوشته يك نفر مأمور فرستاد به « قراتيكان » كه آنها را حاضر نمايند ، رقعه‌اى هم به كدخدا نوشت كه آن هر دو نفر را روانه دار الحكومه نمايند ، مأمور رفت و بعد از سه روز مراجعت كرد و اينطور جواب آورد كه كدخدا نوشته بود :\r\n« اين هر دو نفر حالا گرفتار كار زراعت هستند و حاصلشان در صحرا ريخته و فعلا نميتوانند شرفياب شوند چند روز ديگر فى الجمله فراغتى حاصل مينمايند و شرفياب ميشوند .\r\nاين جواب اسباب تغير خان حاكم شد ، اول خواست چند نفر سوار بفرستد تا تا آنها را جبرا بياورند ولى « آخوند ملا ابراهيم » شيخ الاسلام سينه و حاجى حبيب و ساير اعضاء حكومتى تصويب نكردند و اين‌طور مصلحت دانستند كه رقعه دوستانه\r\n\r\n","description":"","footnote":"","page_name":" 379 ","page_number":413},
  {"content":"\r\n\r\nبه كدخدا نوشته شود كه براى اطاعت حضرت اشرف همينقدر يكى دو روز بدار الحكومه بيايند شايد مطلب را باصلاح ختم كنند و براى اطمينان آنها خودتان هم همراه آنها بيائيد كه هم آن كار را تمام نمائيم و خود شما را ملاقات نمائيم ، زبانا هم به شخص مأمور پيغام دادند كه :\r\nاز روزيكه من وارد شدم شما بديدن من نيامده‌ايد و من هرگز متوقع نبودم كه اين‌طور با من رفتار كنيد و قطع نظر از حكومت ، ميان من و شما آشنائى قديمى است ، حالا در اين موقع مناسب است كه خودتان اين دو نفر را برداشته همراه بياوريد تا اصلاحى در اين كار بشود و شما هم تكليف دوستى خود را بجا آورده باشيد .\r\nكاغذى هم آخوند ملا ابراهيم به كدخدا نوشت و محرمانه به او اطمينان داد كه غرض خان حاكم اسقاط تكليف است كه اطاعتى از حكم ايالت جليله شده باشد بهرحال مأمور رفت و بعد از سه روز كدخدا با آن دو نفر وارد شدند و كدخدا على الرسم بره‌اى براى تقديم حكومت آورد و در مجلس اول اظهار محبتى به او شد ، ولى در مجلس دوم خان حاكم اظهار داشت كه :\r\nبرحسب حكم حضرت اشرف بايد املاك غائبه را تسليم آخوند ملا حسن بنمائيم نهايت اگر متصرفين حرف حسابى دارند بروند به شهر و اظهار دارند و تكليف من اين است كه تمام املاك را به تصرف آخوند بدهم تا وقتى كه ناسخ حكم از حضرت اشرف و حاجى ميرزا حبيب اللّه برسد .\r\nكدخدا جواب داد كه اين آخوند را خود شما به خوبى ميشناسيد كه اين كاغذها را به تقلب صادر مينمايد ، لهذا ابدا مورد اعتنا نخواهد بود .\r\nخان حاكم كه عقب بهانه ميگشت تا زهر چشمى از كدخدا گرفته باشد ، از اين جواب متغير شد و بنا كرد فحش دادن .\r\nگويا كدخدا هم معاوضه به مثل كرده يا جواب سخت داده كه بناگاه حاكم حكم آوردن چوب و فلك ميفرمايد و كدخدا كه چنين مطلبى را باور نميكرده ميخندد و\r\n\r\n","description":"","footnote":"","page_name":" 380 ","page_number":414},
  {"content":"\r\n\r\nخنده او بر تغير حاكم ميافزايد و با كمال جوش و خروش چوب ميخواهد ، قراولهاى باغ بملاحظه انتفاع شخصى خودشان كه هركس را به چوب مىبندند ، پنج هزار رسوم چوب خوردن از او ميگيرند ، فورا چوب و فلك حاضر نموده كدخدا را به چوب بستند .\r\nصداى چوب كه بلند شد ، بنده در اطاق نشسته مشغول تحرير بودم رفقا هم رفته بودند به تلگرافخانه ، بنده فورا برخاسته دويدم بيرون و نميدانستم خان حاكم چه كسى را به چوب بسته ؛ وقتى كه بوسط باغ رسيدم ، كدخدا را در زير چوب ديدم حقيقتا حيرت كردم و با كمال عجله رفتم به طرف خان حاكم كه شفاعت كنم ديدم خان ايستاده و متصل فحش ميدهد و پا به زمين ميكوبد .\r\nبنده بدون ملاحظه خان را ملامت كردم كه : اين چه حركتى است ؟ چرا اينطور بىمطالعه كار مىكند ؟\r\nخان از شدت تغير و انقلاب حالت يا از كثرت خجالت جواب ندادند و به طرف اندرون روانه شد ، منهم به طرف فلك برگشتم و بسربازها نهيب زدم كه مزنيد سربازها هم دست نگاهداشتند كدخدا را باز كرده برداشته باطاق خودم آوردم و گفتم :\r\nقليانى برايش بياورند هنوز قليان نياورده بودند كه خان حاكم از اندرون حكم به حبس كدخدا داده ، سربازها آمدند كدخدا را به طرف زندان بردند هرچه من ممانعت كردم و گفتم صبر كنيد تا حاكم بيرون بيايد فايده نكرد و جهتش اين است كه زندانبانى با زين العابدين سرباز است و هركس وارد زندان شود ولو يك دقيقه توقف نكند پنجهزار رسوم زندانبانى از او گرفته مىشود ، بارى كدخدا را به طرف زندان بردند منهم عبايم را برداشته به طرف رودخانه رفتم و تا دو ساعت از شب گذشت بباغ نيامدم خان حاكم رفته‌رفته از كردار ناهنجار امروزى خود پشيمان شده ميخواست ترضيه از من به عمل بياورد لهذا پسرش را فرستاد عقب من و مرا بباغ برگردانيد و در وقت ورود\r\n\r\n","description":"","footnote":"","page_name":" 381 ","page_number":415},
  {"content":"\r\n\r\nزيادتر از هر روز بناى تعارف كردن را گذاشت ، و هرچه من بىاعتنائى ميكردم زيادتر توجه ميكرد ، و قريب دو ساعت براى من قصه ميگفت و شوخى ميكرد و مرا ميخندانيد بالاخره شام آوردند ، بنده سر سفره حاضر نشدم ، هر قدر اصرار كرد انكار نمودم ، با التماس و اصرار هم حاضر نشدم ، عاقبت آقا ميرزا آقا آمد پهلوى من و قدرى نصيحت كرد كه چرا اينقدر با حاكم سختى ميكنى مگر فراموش كرده‌اى كه ما اينجا محبوس هستيم و اين مرد ميتوانست همه قسم صدمه بما بزند حالا كه خودش نجابت مىكند ، چرا دماغش را ميسوزانى ؟\r\nاز حرفهاى آقا ميرزا تا قدرى متأثر شده برخواسته سر سفره نشسته ولى بخان گفتم : تا كدخدا سرشام حاضر نباشد شام نخواهم خورد .\r\nحاكم فورا فرستاد كدخدا را از زندان حاضر نموده بسر سفره نشانيدند .\r\nمخفى نماند اينكه من از اين كدخدا حمايت ميكنم مبنى بر هيچ سابقه و غرض نيست بلكه ، چون ديدم حاكم او را بى جهت اذيت كرد و بىگناه چوب زد لهذا نتوانستم طاقت بياورم و الى ربطى . بعالم من نداشت ، مجملا شام خورديم و حاكم باندرون رفت و كدخدا را هم بقراول‌ها سپرد كه مراقب او باشند مبادا بى خبر فرار كند .\r\nفردا صبح مجلس محاكمه رسمى منعقد شد « آخوند ملا حسن » با دو برادرش كه مدعى و مدعا عليه بودند حاضر شدند ، قاضى ده و ساير آخوندهاى حوزه حكومتى كه همه كار چاق كن حاكم بودند حاضر شدند ، ما سه نفر را هم نشانيدند و شروع بمحاكمه شد ، من ابتدا از آخوند ملا حسن همراهى ميكردم ولى كم‌كم فهميدم كه حق بجانب كدخدا است و آخوند باسباب‌چينى ميخواهد برادرهاى خود را اذيت كند ، از آن ، طرف حاكم هم از اين كار دخلى ميخواست و معلوم است آخوند چيزى ندارد بدهد ، اجزاء مجلس هم اين مطلب را ملتفت هستند ، گويا با آنها قرار تعارف حاكم را هم داده‌اند ، بنابراين تمام تصديق به طرف برادرهاى آخوند ميكردند ؛\r\n\r\n","description":"","footnote":"","page_name":" 382 ","page_number":416},
  {"content":"\r\n\r\nآخوند بيچاره را مغلوب كردند .\r\nباز به حكم جنسيت من طاقت نياوردم و اين‌طور محاكمه را ختم كردم كه چون حكمى از محضر حاكم شرع مطاع صادر شده ، ماها چاره نداريم كه يا آن حكم را فورا اجرا بنمائيم و يا آنكه خودشان بروند شهر و ناسخ آن حكم را از همان محضر بياورند ، سايرين هم تصديق كردند و بالاخره قرار داديم هر دو برادر بروند شهر و با برادر خود در محضر آقاى حاجى ميرزا حبيب اللّه محاكمه حضورى بنمايند و هر حكمى كه بطور قطعى صادر شد حتما اجرا شود .\r\nولى برادرهاى آخوند اظهار داشتند كه ما فعلا از رفتن به شهر معذوريم و تا دو ماه ديگر بايد به كار رعيتى خود برسيم ، بعد از دو ماه ديگر به شهر حاضر خواهيم شد و چون تمام حاضرين مطلب آنها را تصديق كردند من ناچار پذيرفته و نتوانستم بر خلاف اغلبيت آراء حرفى بزنم ، لهذا همين قسم التزامى از آنها گرفته شد و مجلس ختم گرديد .\r\nآخوند بيچاره خواست دست و پائى بكند كه شايد تا دو ماه رسما املاك به تصرف او باشد يا در سند التزام نوشته شود كه هرگاه سر دو ماه در شهر حاضر نشدند تمام مدعى به را به تصرف آخوند بدهند و ديگر حق گفتگو نداشته باشند ولى حاكم براى استماله از كدخداى مضروب و تحصيل مداخل از مدعى عليها اعتنائى به اين حرف نكرده جواب آخوند را با دو سه فحش ادا فرمود .\r\nآخوند كله خورد ، به شهر برگشت و طرف عصر كدخدا بيك ثوب جبه ماهوت و رقم بقاى كدخدا نائل مخلع و مستقل شد و شبانه با كمال مهربانى و نظر مرحمت از طرف حاكم به محل خودش مراجعت نمود و دو نفر داماد خود را همراه خود برد و آنچه تحقيق كرديم خان حاكم پنجاه تومان نقد از آن دو نفر گرفت بعلاوه رسوم خلعت و رقم كه از كدخدا گرفته شد ، اما آخوند چون چيزى نداشت تقديم كند\r\n\r\n","description":"","footnote":"","page_name":" 383 ","page_number":417},
  {"content":"\r\n\r\nمحروم برگشت .\r\nواقعه ديگر كه خيلى دل ما را شكست آنكه سال گذشته فوج قرائى مأمور ساخلوى كلات بوده‌اند و عادة سلطان آنها بمردم پول قرض ميداده از جمله شخصى از رعاياى « خشت » اسمعيل نام سى تومان قرض داده و ماهى سه تومان فرع آن سى تومان را از او ميگرفت و قريب يك سال كه فوج آنجا بوده‌اند هر ماهه آن سه تومان را سلطان ميگرفته ، وقتى كه فوج مرخص شده اصل پول خودش را مطالبه كرده ، اسمعيل در آن وقت ناخوش بوده ناچار ملك خودش را بسلطان بيع شرط داده كه سه ماهه پول را براى او بفرستد ، بعد از حركت سلطان اسمعيل مرحوم شده و فقط يك نفر طفل صغير دارد و يك نفر عيال از قضا حيدر سلطان هم بعد از برگشتن از كلات مأمور سيستان شده و يك سال هم در سيستان بوده ؛ بعد از مرخصى از سيستان بخراسان آمده و از خراسان براى وصول مطالبات باقى مانده اين اوقات به كلات آمده و بدون آنكه اعتنائى بحكومت داشته باشد خودش در دهات مشغول وصول مطالبات است از جمله بخشت رفته كه ملك اسمعيل را ضبط كند آنجا معلوم شد كه اسمعيل قرض زياد داشته و بعد از مردن او عيالش به اطلاع كدخدا و آخوند خشت آن ملك را فروخته و قروض شوهر را پرداخته و آن طفل صغير ديگر هيچ ندارد مگر آنكه مادرش عروس شده و يك جفت گاو با چهار رأس ميش باشلوق گرفته و معاش پسر را از آنها اداره مينمايد حيدر سلطان دانسته كه از اسمعيل ديگر چيزى باقى نمانده لهذا همان طفلك ده ساله را گرفته شانه‌هايش را بسته و همراه خودش بكبود گنبد آورده كه يا مادر مجبور شود گاو و ميش را بفروشد و پسر را خلاص كند و يا آنكه كس ديگر پيدا شود اين پسر را از او بخرد .\r\nمادر پسر شيون كنان بدار الحكومه آمده مطلب را بعرض حاكم رسانيد .\r\nحاكم جواب داد : به من مربوط نيست ، برويد قرار طلب حيدر سلطان را\r\n\r\n","description":"","footnote":"","page_name":" 384 ","page_number":418},
  {"content":"\r\n\r\nبدهيد تا پسرت را رها كند .\r\nضعيفه خيلى آه و ناله ميكرد و دست توسل بدامان ماها زد .\r\nما فرستاديم حيدر سلطان را احضار كردند ، با او صحبت كرديم ، قريب صد و پنجاه تومان مطالبه ميكرد ، به اين معنى كه سى تومان اصل طلب بوده و قريب بيست ماه ماهى سه تومان را ميخواهد و فرع آنها را حساب كرده كه فرع اندر فرع باشد و مختصر آنكه يكصد و پنجاه تومان صورت حساب ساخته و مطالبه مىكند هر قدر با سلطان بنصيحت صحبت كرديم فايده نكرد و هر قدر اصرار كرديم كه پسر را بياورد بدار الحكومه قبول نكرد ، ما هم كم‌كم متغير شديم و گفتيم اصلا تو به هيچ وجه بقانون شرع انور حقى بر اين طفل ندارى ، چرا كه پدرش در وقت مردن مفلس بوده و ارثى نداشته كه بابت طلب تو بدهند .\r\nباز سلطان سختى كرد كه كدام ارث بهتر از همين پسر و من او را ميبرم در سرحد ميفروشم و اگر به قدر طلب من نشد گاو و گوسفندهاى مادرش را هم ميبرم .\r\nبارى از بس سلطان نانجيبى كرد ، ما را ناچار كرد كه صورت تلگرافى خطاب بسالار مكرم رئيس قشون خراسان بنويسيم و از تعديات سلطان شكايت كنيم سلطان قدرى آرام شد و از در مصالحه وارد گرديد ، از آنطرف ما خودمان برخاسته رفتيم منزل فتحعلى خان برادر پلنگ توش خان كه والى و والىزاده قديمى كلات هستند كه منزل حيدر سلطان بود و خواهى نخواهى طفلك را از دست آدمهاى سلطان گرفته بدار الحكومه آورده بدست مادرش سپرديم و خان حاكم از اين كار ما دلتنگ شد ؛ ولى ما گفتيم تكليف شرعى ما اينطور اقتضا دارد كه تا دم آخر نگذاريم كسى بطفل صغير ظلم كند و اعتنائى بتعرضات خان حاكم نكرديم :\r\nسلطان هم كم‌كم از ميدان ما در رفته از در التماس وارد شد ، لهذا قرار مصالحه را اينطور داديم كه سى تومان اصل طلب سلطان پرداخته شود به اين قسم كه\r\n\r\n","description":"","footnote":"","page_name":" 385 ","page_number":419},
  {"content":"\r\n\r\nپنج تومان خان حاكم بدهد ، پنج تومان حاجى محراب بيك قلعه بيگى كلات بدهد ده تومان مادر پسر راه بياندازد و ده تومان را هم بنده و آقا ميرزا آقا بپردازيم و و اين اشخاص هركدام راضى نبودند ولى بهزار زحمت گردن آنها گذارديم و خودمان هم پول داشتيم يعنى بتازگى از طهران پول براىمان فرستاده بودند ، آقا ميرزا آقا هم از على اكبر خان برادرزاده حاكم قرض كرد و داد و اين مرافعه غم‌انگيز را هم اينطور تمام كرديم و طفل را با مادرش بخشت فرستاديم كه در آنجا ده تومان راه انداخته بياورند رفتند و سه روزه رواج دادند و فرستادند و حيدر سلطان را مرخص كرديم .\r\n\r\nحادثه ديگر :\r\nگويا پيش اشاره كرده‌ام كه يكى از اعضاء دار الحكومه آخوند ملا ابراهيم سينه ايست كه ما او را شيخ الاسلام نسبت داديم ، فاميل او در سينه است كه سه فرسخ تا كبود گنبد مسافت دارد و در سينه كوهى واقع شده اين آخوند دختر خواهرى دارد كه چند نفر اهل همان ده طالب ازدواج با او هستند ولى آخوند شخصا به آنها ميل ندارد و مقصودش اين است كه دختر را به كسى بدهد كه باشلوق او بآخوند عايد شود نه بمادرش كه خواهر آخوند است و چون قانونا تا مادر باشد بدائى نميرسد لهذا آخوند بدست و پا افتاده و هركس را كه بخواستگارى دختر ميآمد رد مىكند و بالاخره خودش يك نفر سيد از سكنه « نقطه » پيدا كرده و محرمانه قرار باشلوق را با او داده براى حكومت هم حقى معين كرده ولى چون نميتوانسته علانيه دختر را تسليم داماد كند لهذا با سيد قرار داده كه بيايد در زير قريه سينه مراقب باشد و خود آخوند به سينه رفته و دختر را راضى كرده و بدون اجازه و اطلاع مادر دختر را همراه خود به آنجا آورده و تسليم داماد كرده داماد هم فورا او را به ترك ماديان نشانيده و با كمال عجله به « نقطه » رسانيد و آخوند به سينه برگشته و خيال داشته تا حضرات خبردار نشده‌اند به طرف كبود گنبد مراجعت\r\n\r\n","description":"","footnote":"","page_name":" 386 ","page_number":420},
  {"content":"\r\n\r\nكند .\r\nاز قضا برادر آخوند در راه سيد را با خواهرزاده خود ديده و شناخته ولى نتوانسته ممانعت كند و در وقتى كه آخوند عازم حركت بوده ، مادر دختر جماعتى را با خود همدست كرده بسر آخوند ريخته و قدرى آخوند را كتك زدند ، ولى آخوند مدعى شده كه خبر ندارد و الان ميرود بدار الحكومه مأمور ميفرستند دختر را بر ميگردانند و فورا روانه مىشود ، اما بعد از حركت آخوند كم‌كم قرائتى اقامه مىشود بر اينكه اين كار بدستور العمل خود آخوند انجام گرفته ، حتى بعضى ديده بودند دختر همراه آخوند از ده پائين ميرفته است آمده شهادت دادند يك نفر ديگر هم پاره‌اى اكتشافات ديگر بدست آورده و بالاخره بر آنها ثابت شد كه آخوند بانى و مباشر اين عمل بوده ، لهذا بهيئت اجتماع بدار الحكومه آمدند و با كمال جوش و خروش بحكومت متظلم شدند .\r\nحكومت بدون مقدمه آخوند را احضار و قدرى فحاشى به او كرده حكم كرد او را به چوب ببندد .\r\nمعلوم است حالت ما چقدر از اين عمل متغير مىشود كه اهل عمامه را در محضر ما به چوب ببندند و اين آخوند ملا ابراهيم خيلى بما خدمت ميكرد لهذا فورا رفتم بشفاعت و نگذاشتم آخوند را چوب بزنند فقط دو سه چوب بفلك زده شد .\r\nآخوند از زير چوب برخاسته اسب خود را از طويله باز نموده سوار شد و از دار الحكومه خارج گرديد .\r\nاهالى سينه خيلى خوشوقت شده مبلغى تقديم حاكم را پرداخته به طرف سينه برگشتند .\r\nبعد از دو روز كه خبرى از طرف آخوند نداشتيم ، يك مرتبه آخوند وارد شد در حالتى كه دستش را به گردن خود بسته مثل اينكه شكسته باشد و چند زخم\r\n\r\n","description":"","footnote":"","page_name":" 387 ","page_number":421},
  {"content":"\r\n\r\nبر سر و صورتش خورده بود ، دو پسرش هم مثل خودش مجروح و اين هر سه نفر را روى مال گذاشته به زحمت آوردند و آخوند شرح حال را اينطور تقرير كرد كه من از اينجا رفتم سينه در خانه خودم نشستم ، اين حضرات از دار الحكومه كه برگشتند جرى شده يك مرتبه بسر من ريختند و من و دو پسرم را به اين حالت انداخته‌اند .\r\nخان حاكم در نهايت تغير فورا دو نفر سوار و پياده فرستاد به سينه و برحسب صورتى كه آخوند داده بود مأمور شدند مفسدين را كه شرارت كرده‌اند گرفته به دار الحكومه بياورند و يكى از آنها خود كدخداى سينه بود .\r\nبارى مأمورين با حاجى حبيب و محراب بيك رفتند و بعد از سه روز مقصرين را وارد كردند و تمام آنها را خان حاكم بزندان فرستاد .\r\nجمعى ديگر زن و مردم از عقب آنها بدار الحكومه آمدند بقدرى كه صحن باغ پر شد و مقصود آنها اين بود كه مقصرين را برگردانند ، اما خان حاكم ابدا اعتنا نكرده و عصرى چوب و فلك حاضر كردند و يكىيكى از آنها را به چوب بستند و بعد از تنبيه مجددا بزندان بردند ، ولى حاجى حبيب و محراب‌بيگ با كسان آنها مشغول مذاكره شدند و بقول خودشان جريمه آنها را قطع و تعيين كردند و به تفاوت از نفرى ده تومان الى سى تومان قرار دادند بحكومت برسد و لابد سهمى هم براى خودشان گرفتند و يكىيكى آنها را مرخص كردند ولى از كدخدا پنجاه تومان گرفتند بعلاوه او را از كدخدائى معزول كردند و غيب قلىبيگ را كدخداى سينه كردند و رسوم كدخدائى را حسب المعمول از او گرفتند و يك جبه ماهوت بدوش او انداختند ، روانه سينه‌اش كردند و در اين سه چهار روز ما با حاكم قهر بوديم و خيال ميكرديم عمدا بآخوند ملا ابراهيم توهين كرده است ، عجبتر آنكه خود آخوند هم به ظاهر مكدر بود و جز در موقع صرف شام و نهار ديگر نزد حاكم\r\n\r\n","description":"","footnote":"","page_name":" 388 ","page_number":422},
  {"content":"\r\n\r\nنميآمد و دستش را هم بر گردن بسته بود ، اما وقتى كه كدخداى سينه با مردم آنجا به طرف سينه رفتند ، آخوند آمد نزد حاكم نشست و ما شروع كرديم كه بخان حاكم اعتراض كنيم كه چرا نسبت بآخوند توهين كرده و احترام عمامه او را نگاه نداشته .\r\nحاكم غفلتا بنا كرد قاه‌قاه خنديدن و رو بآخوند كرده گفت :\r\nشيطان حالا ديگر دستت را باز كن .\r\nآخوند هم در جواب خنده طولانى كرده ، دستش را باز نموده و رو به حاكم كرده گفت : حالا ديگر از كار سينه فارغ شديم . بايد بسراغ آقا سيد داماد برويم به نقطه .\r\nحاكم هم تصديق كرد و گفت : فردا صبح شما خودتان باتفاق حاجى حبيب و محراب‌بيگ برويد و قرار عروسى آنها و شيرينى ما را بدهيد .\r\nما از اين وضع مكالمه آنها خيلى تعجب كرده .\r\nحاكم ملتفت بهت ما شد و مجددا خنده طولانى كرده ، بعد از اتمام خنده گفت : مختصرا بشما ميگويم تمام اين قصه ساختنى بود كه من با آخوند محرمانه نشسته نقشه كشيده بوديم و قريب دويست تومان من فايده بردم و پنجاه تومان هم بآخوند رسيد .\r\nراستى ما خيلى از مطلب دوريم كه هيچ تصور نميكرديم كه آخوند حاضر شود چوب بخورد و هزار قسم توهين ببيند و فحش بشنود تا براى خودش و خان حاكم مداخل پيدا كند و معلوم شد كار جناب آخوند در دستگاه حكومت همين جور شيطنت‌ها است .\r\nبارى حوادث واقع در كلات و محاكمات بسيار است ، ولى ما ديگر به همين اندازه قناعت ميكنيم و رجوع به حوادث شخصيه مينمائيم .\r\n\r\n","description":"","footnote":"","page_name":" 389 ","page_number":423},
  {"content":"\r\n\r\n\r\nفصل شانزدهم ماه جمادى الثانى 1324 يا آزادى عمومى\r\nاين ماه در تاريخ ايران داراى اهميتى فوق العاده است ، بلكه در اين ماه تاريخ ايران و حيات ايران به كلى تجديد شده ، در حالى كه سالها ميگذشت كه اسم ايران در جرائد اروپا نوشته نميشد و ابدا كسى متوجه بايران نبود و اعتنائى باخبار خراب اين مملكت نداشتند .\r\nدر اين ماه يك مرتبه تمام انظار اهل عالم متوجه به اين مملكت شده ، نماند روزنامه‌اى كه شرحى از حوادث حيرت‌انگيز ايران را ننوشته باشد ، گذشته از حوادث عمومى براى ما هم از روز غره اين ماه آثار فتح و پيروزى ظاهر گرديده ، ساعت بساعت بر اميد ما افزوده ميشد و تمام خيالات ما در اين ماه مسرت‌انگيز بود .\r\nمختصرا طلوع ماه در آنماه فاتحه خوش‌بختى و طليعه آزادى ما بود چنان كه\r\n\r\n","description":"","footnote":"","page_name":" 390 ","page_number":424},
  {"content":"\r\n\r\nروز اول ماه پست وارد شده يكدسته پاكت از ولايات و طهران براى من آورد و آن پاكتها اغلب قبل از گرفتارى من بعنوان مدير اداره روزنامه ادب نوشته شده بود كه در پستخانه طهران توقيف بود و بعد از ورود و استقرار در كلات تلگراف مخصوصى به پستخانه تهران بمشير السلطان كردم كه پاكتهاى مرا بكلات بفرستند و برحسب آن تلگراف فرستاده بودند ، امروز و اصل شد و مبلغى كلى در ميان آنها حواله داشتم و مبلغى هم پول نقد داشتم كه امانتا با پست فرستاده بودند و آن وجوهات از وكلاى اداره بود مگر يك فقره از آنها كه بعنوان تعارف فرستاده شده بود و آن حواله سى تومان از رشت بود كه جناب سردار منصور فرستاده بود و خطاب حواله به پيش‌كار خودش در تهران است ، دو سه فقره هم حواله جمشيديان و جهانيان داشتم ، سه چهار بسته هم پول نقد داشتم ، از جمله يك بسته بيست تومان اهل خانه از حاجى غلامرضاى تاجر گرفته به پستخانه سپرده بودند كه به كلات برساند و يك پاكت هم از اهل خانه داشتم به خط سعيد خان كه از سلامتى اهل خانه و شرح‌حال آنها بشارت ميداد ، پاكتى هم مدير مصلح مطبعه خورشيد نوشته ، پاكتى هم ميرزا حسين از اجزاى خودم نوشته ، دو پاكت هم از جناب ناظم الاسلام كرمانى است كه بشرح حوادث طهران را درج نموده مختصرا سى و يك پاكت غير سفارشى و دوازده عدد پاكت سفارشى و معادل صد و پانزده تومان نقد و حواله و چندين بسته از روزنامه حبل المتين و مظفرى و چهره‌نما و حكمت و اللوا مصرى و حبل المتين و غيره كه مستقيما از ادارات آنها با پست باسم بنده بطهران ميآمد و در پستخانه توقيف بوده ، حالا از پستخانه طهران بكلات فرستاده‌اند رسيد و اسباب اشتغال ما شد و علاوه از اشتغال يك فايده بسيار بزرگى ديگر داشت و آن اينكه براى حكومت كلات بنده را به خوبى معرفى كرد و از عناوين پاكتها و امضاى صاحبان آنها كه اغلب از حكام محترم ولايات بود بر احترام او نسبت به بنده افزود و يك مرتبه سلوك خودش را با بنده تغيير داد و اگرچه از اول هم بىاحترامى نميكرد\r\n\r\n","description":"","footnote":"","page_name":" 391 ","page_number":425},
  {"content":"\r\n\r\nولى حالا ديگر خيلى احترام مىكند و هرگز مقدم بر من نمينشيند و قليان جلوتر نميكشد و هزار قسم تملق ميگويد و تا امشب بما اجازه نداده بود كه ما شبها بالاى عمارت بخوابيم و بالاپوش قابلى هم نداشتيم ، بلكه بالاپوش ما منحصر بود به همان يكدست لحاف كه سه نفرى تقسيم كرده بوديم و حاجى ميرزا حسن بتدبير عملى تمام آن را متصرف شده بود ، فقط متكايش براى بنده مانده بود .\r\nولى امروز حاكم فرستاد يك لحاف و يك پتو از اندرون آوردند و هر دو را به بنده تقديم كرد ، ولى بنده لحاف را برداشته پتو را بجناب آقا ميرزا آقا دادم و شب هم رفتيم بالاى مهتابى خوابيديم و حقيقتا لذت برديم ، چرا كه بام سربازخانه خيلى بلند و مسطح است و بواسطه وزيدن باد از شر پشه‌ها محفوظ بوديم ، بعلاوه چون آنجا تنها بوديم بآزادى ميتوانستيم همه قسم صحبت بداريم .\r\nروز دوم اين ماه دو تلگراف از كرمان رسيد ، يكى از رفقا و يكى از آقاى آقا ميرزا محمود « 1 » و معلوم شد خرجى براى اهل خانه فرستاده‌اند ؛ بارى با همين پست چند جلد كتاب كه برحسب خواهش ميرزا فرج اللّه خان مفتش و مدير گمرك ، و پست خاكستر ميرزا هدايت خان از طهران خواسته بودم براى آنها آوردند و هر دو اظهار امتنان نوشته بودند ، مخصوصا ميرزا فرج اللّه خان از شهر مشهد يك عدد مهر ( مجد الاسلام ) براى بنده كنده بغلام سپرده بود كه قبوض سفارشى را مهر كنم و بقدرى خاطر ما مشغول شد كه تا سه روز به كلى از باغ بيرون نيامديم و آن روزها را بمطالعه جرائد و مراسلات و تحرير جواب پرداختم ، رفقا هم اغلب مشغول مطالعه روزنامه‌ها بودند و خيلى از حبل المتين متشكر شديم كه در هر شماره مساعدتى با ما كرده بود ، روزنامه ارشاد هم خيلى حمايت كرده بود .\r\nشرح اخبار طهران را كه در مراسلات متعدده نوشته بودند از روليسون\r\n\r\n\r\n","description":"","footnote":"\r\n( 1 ) - محمود دبستانى برادر كوچكتر مجد الاسلام .\r\n","page_name":" 392 ","page_number":426},
  {"content":"\r\n\r\nطهران خبر ميدهد در فصل ديگر مرتبا مينگاريم ، ساير مطالب مراسلات تقريبا مطالب شخصيه است كه قابل درج در اين سفرنامه نيست .\r\nروز دوم ماه پاكتى از ايالت براى حاكم رسيد ، يك صفحه از آن مخصوص احوال‌پرسى از ما و سفارش به حاكم در تفقد از احوال ما بود و خود اين مطلب هم دلالت داشت بر اينكه اوضاع طهران منقلب است .\r\nمختصرى هم در جواب ما در همان رقعه در باب ضعيفه اشاره شده بود كه شترهايش را پس دادم جليل الملك هم شرحى مبسوط به خود ما نوشته بود و احوال‌پرسى و اظهار محبت كرده بخان حاكم نوشته بود : اين آقايان محبوس نيستند ، بلكه مهمان عزيز ما هستند ، البته كمال خدمتگزارى را نسبت بايشان خواهى كرد ، مجملا وصول اين اخبار به كلى ما را اميدوار نمود و از خيال فرار كه تقريبا تمام مقدماتش را هم فراهم نموده بوديم منصرف نمود و روزها بآزادى ميل خودمان ميرفتيم بگردش و تاكنون فقط طرف عصر گردش ميرفتيم و حالا ديگر صبح را هم بعد از صرف چاى ميرويم و براى صرف نهار برميگرديم و بعد از نهار و خواب و چاى عصر مجددا ميرويم و تا دو ساعت از شب گذشته در اطراف رودخانه ميمانيم ، عصرها بواسطه انحراف آفتاب جاهاى سايه‌دار از قبيل پاى كوه يا زير درختهاى بيد بسيار پيدا مىشود اما طرف صبح در رودخانه سايه بسيار كم است و براى تحقيق جاى سايه‌دار يكروز تمام تفحص كرديم تا آنكه در خروس محله كنار رودخانه چند عدد درخت بيد مشاهده كرديم ولى سايه آنها بر يك زمين ناهموارى ميافتاد ما هم مصمم شديم كه آن قطعه زمين را مسطح كنيم ، لهذا عزت اللّه و عباسعلى را كه قراول باغ بودند همراه خود به آنجا برديم و آنها با بيل و كلنگ آنجا را صاف كردند و براى زيادى نزهت و حسن منظر خيالى ديگر هم كرديم و آن اين بود كه يك شعبه از رودخانه جدا كنيم تا از جلو آن صحنه بگذرد و اين كار هم خالى از اشكال نبود ، بواسطه\r\n\r\n","description":"","footnote":"","page_name":" 393 ","page_number":427},
  {"content":"\r\n\r\nآنكه اين نقطه را كه ما مسطح كرديم قريب يك زرع و نيم از سطح رودخانه مرتفع‌تر بود و ناچار بايستى از مسافتى بعيد نهرى تازه از رودخانه جدا كرده ولى بيكارى ما زود اين كار را انجام داد و همين‌كه در سيصد قدمى ميزان گرفتيم و خواستيم مشغول عمل شويم دو سه نفر از رعايا كه در آن حوالى زراعت شلتوك داشتند آمدند و مقصد ما را فهميدند و براى رضايت خاطر ما فورا با بيل احداث نهرى كردند و در يك روز تمام شد و همين كه آب به آن نهر انداختيم و از جلو آن صحنه گذرانديم معلوم شد كه به قدر يك زرع و نيم اين نهر از رودخانه بلندتر است و در آنجا كه به رودخانه ميريزد حالت آبشار پيدا مىكند و بسيار مفرح است ، ما راضى نشديم كه از اين لطيفه طبيعى استفاده نكنيم ، لهذا دو روز كار كرديم و دو نفر قراول را هم به كار داشتيم و بهر كدام روزى يك قران ميداديم ، رعاياى آن حدود هم اغلب ميآمدند و بما كمك ميدادند ، تا روز سيم نقشه ما باتمام رسيد و اسباب حيرت تمام ناظرين و عابرين گرديد و به حدى شهرت كرد كه حاكم را بتماشا كشانيد .\r\nترتيب اين نقشه آنكه از آنجا كه اين نهر را از رودخانه جدا كرديم تا اين نقطه قريب سيصد قدم است در طول مجرى در سه محل بواسطه سنگ‌چينى آبشار درست كرديم ، در جلو درختها يك حوض مربع كنديم كه عرض و عمق آن يك زرع بود و طول آن دو زرع و آن نهر را متصل به آن حوض كرديم كه از طرفى آب وارد و از طرفى خارج ميگرديد ، از حوض كه خارج ميشد از يك زرع و نيم ارتفاع به رودخانه ميريخت و اطراف حوض را تختگاه ساختيم باندازه‌اى كه در هر طرفش يكدستگاه چادر ممكن بود نصب شود ، مخصوصا طرف جنوب و شمال آن را خيلى وسعت داديم و زير آن را با سنگ ساختيم و با خاك هموار نموديم بطوريكه ابدا بلند و پستى نداشت و تمام آن محوطه محاط بسايه درختهاى بيد بود و چون مسطح رودخانه ميشد نسيم دارد كه از دهنه دربند ميوزد ، لهذا بسيار جاى خنكى است و صداى جريان آب در آبشارها و\r\n\r\n","description":"","footnote":"","page_name":" 394 ","page_number":428},
  {"content":"\r\n\r\nباد در شاخهاى اشجار مجال صحبت بما نميداد ، بارى آنقدر جاى باصفاى خوش منظرى شد كه حاكم ميگفت :\r\nبراى پذيرائى مأمورين محترم خارجه از تمام كلات جائى به اين خوبى پيدا نميشود و ديگر هم ميل كرديم چاى صبح را آنجا صرف كنيم ، لهذا صبح زود اسباب چاى را به آنجا نقل ميكردند و حاكم هم ميآمد و اگر كارى نداشت تا ظهر ميماند دو سه مرتبه هم نهار را آنجا صرف كرديم ، ولى از ظهر ببعد بواسطه انحراف آفتاب سايه برميگشت و تمام آن فضا را آفتاب احاطه نموده و تا حوالى غروب باقى بود و آن محل را اغلب سكنه كلات آمدند و ديدند و پسنديدند و مخصوصا براى خوش آمد ما كدخدايانيكه بكلات ميآمدند به آن نقطه آمده تمجيد ميكردند و ميگفتند ما هميشه آن محل را بيادگار شما نگاه ميداريم بلكه تعمير هم ميكنيم .\r\nمجملا اخبار طهران را تا قضيه مسجد جامع و بلواى عمومى مستحضر بوده و انتظار عزل و انفصال عين الدوله را داشتيم و هر روز از سرهنگ تلگرافخانه تحقيقات ميكرديم او هم سر دستگاه از خراسان ميپرسيد ولى جواب مساعدى نميرسيد و اقرار ميكنم كه فعلا مهمترين آمال ما همان عزل عين الدوله است ، تا آنكه روز نهم ماه در باغ حكومتى نشسته مشغول رتق و فتق امور حكومتى بوديم جماعتى از كدخدايان هم ايستاده بودند عارض معروض هم بسيار ، خان حاكم هم نشسته و تقريبا مجلس ما تمام رسمى بود ، بناگاه سرهنگ تلگرافخانه از در باغ نمايان شد و آثار بشاشت از سيمايش ظاهر بود و به مجرد آنكه چشم ما با چشم او مصاف شد ملتفت شديم كه خان رئيس خبر خوشى دارد و از دور ميخندد و ميآيد اشارات مضحكه هم مىكند ، حقيقتا دل من هم بر وقوع امرى بزرگ شهادت ميداد ولى خوددارى كردم تا آنكه خان سرهنگ نزديك شد ، سلام كرد و بلافاصله گفت : مژدگانى ميخواهم من از روى بىاعتنائى گفتم يقين خبر آزادى ما را آورده‌اى ؟ آنكه چندان اهميتى\r\n\r\n","description":"","footnote":"","page_name":" 395 ","page_number":429},
  {"content":"\r\n\r\nندارد .\r\nجواب داد : خبر بهترى دارم .\r\nگفتم : حتما تلگراف عزل عين الدوله « 1 » را آورده ؟\r\nجواب داد : بلى و تلگرافى از جيب خود درآورده بخان حاكم تقديم كرد .\r\nمن ديگر طاقت نياورده فورا گردن كشيده ، تلگراف را خواندم ، حاصل مضمون آنكه : بعموم حكام ابلاغ شود كه عين الدوله « 2 » از مشاغل خود استعفا داده\r\n\r\n\r\n","description":"","footnote":"\r\n( 1 ) - اين روزنامه ( حبل المتين ) كه بپاس پولهاى عين الدوله آن دستجمعهاى پست نهادانه را با كوشندگان مينموده ، چون « رويتر » آگاهى از افتادن عين الدوله داده خوددارى نتوانسته و چنين نوشته :\r\nآنچه كه مخبر « رويتر » و اخبارات خارجه درباره خلع شاهزاده عين الدوله اتابك و صدر اعلم نوشته مقرون بصواب نيست ، شاهزاده را از صدارت خلع نكردند ، چنان كه موثقا اطلاع داريم از چندى باينطرف مكرر شاهزاده استعفا از صدارت داده قبول نميشد ، اين دفعه چون علما و اصلاح خواهان هم مخالف بودند استعفاى ايشان را دولت قبول كرد نه اينكه ايشان را خلع كردند .\r\n« ص 125 تاريخ مشروطه ايران ، تأليف احمد كسروى »\r\n( 2 ) - عين الدوله براى افتتاح عدالتخانه طفره ميرفت و با نفوذى كه داشت حصارى دور شاه كشيده و او را از بعضى حوادث بىخبر نگاه مىداشت و چنين مىپنداشت كه قادر بجلوگيرى طغيان خواهد بود ، خطاى پندار او اين بود كه از تحريكات و توطئه پنهانى سفارت انگليس بىخبر ماند ، عامل اين بىخبرى ميرزا نصر اللّه خان مشير الدوله وزير خارجه بود كه با دوروئى و ريا تحريكات سفارت انگليس را مىپوشاند ، عين الدوله هم فكر مىكرد با تغيير علاء الدوله منظور مخالفان او انجام و ماجرا پايان يافته است ، اما مخالفان كه نقشه دقيقى در دست داشتند و سفارت انگليس محركشان بود آرام نمينشستند تا اينكه واقعه دستگيرى و توقيف شيخ محمد سلطان المحققين در يكى از قراولخانه‌هاى بازار روى داد و زد و خورد بين طلاب و سربازان واقع شد و كشته شدن يكى دو طلبه تظاهرات ضد دولتى را گسترش داد و سرانجام در مسجد جمعه بدستور سپهدار تنكابنى بمردم تيراندازى شد و بيش از يكصد نفر كشته شدند و مخالفت با عين الدوله آشكار شد ، او ناچار چند نفر از مشروطه‌خواهان و مخالفان خود را نفى بلد نمود و تصميم گرفت روحانيان مخالف را كه سلسله جنبان آشوب و قيام بودند -\r\n","page_name":" 396 ","page_number":430},
  {"content":"\r\n\r\nو عموم مطالب را بايد بتوسط جناب مشير الدوله رئيس الوزرا بعرض برسانيد .\r\nمطالعه اين تلگراف چنان حالت مسرتى براى من احداث كرد كه بدون ملاحظه بلكه بدون اراده عمامه‌ام را از سر برداشته به هوا انداختم ، خان حاكم از اين حركت من در حضور مردم متألم شد ، خواست بنصيحت مانع از اين حركات شود ، جواب بسيار سخت شنيد ، لهذا اصلاح در توقف نديده برخواسته به طرف اندرون رفت ، حاضرين هم اطراف او را گرفته از دور ما متفرق شدند ، ما سه نفر مانديم با خان سرهنگ تلگراف دولتى را مكرر خوانديم و عيشها كرديم و بلافاصله دو صورت تلگراف نوشتيم ، يكى بجناب مشير الدوله مشتمل بر تبريك و استدعاى مرخصى بمضمون ذيل :\r\n\r\n\r\n","description":"","footnote":"\r\n- بعتبات تبعيد كند ، سپهدار خلعتبرى مأمور اين كار شد ، ناچار آقايان بسوى قم رهسپار شدند ولى در همانجا ماندند . از اصفهان و نجف و بعضى از شهرهاى ايران جمعى از روحانيان به آنان پيوسته و جمعى از سران بازرگانان و طلاب هم با توطئه قبلى بدستور بهبهانى بسفارت انگليس رفتند ، در سفارت از ملتجيان تعهد كتبى گرفتند كه بدون اجازهء سفارت ترك تحصن نگويند و پس از سپردن اين تعهد تمام مخارج آنان را سفارت به عهده گرفت و ورثهء مقتولين مسجد جمعه هم در سفارت جمع شدند و آذوقه يكسال پناهندگان قبلا در سفارت تأمين شده بود .\r\nتكفل مخارج متحصنان را از طرف سفارت ميرزا محمد خان وكيل الدوله وزير تحريرات مظفر الدينشاه در يادداشتهاى خطى خود صريحا نوشته و به خوبى نشان ميدهد كه متحصنان نه تنها پولى در سفارت خرج نميكردند بلكه دستى هم مىگرفتند .\r\nتحصن مردم در سفارت بر عين الدوله كه غرور ملى داشت خيلى گران آمد و تازه فهميد كه ريشهء تحريكات در كجا است ، اين بود كه نظامنامه تأسيس عدالتخانه را شتابزده تهيه كرده بسفارت فرستاد ولى پناهندگان نپذيرفتند و براى عزل او و تأسيس مجلس ملى پافشارى كردند ، دو دستگى و اختلاف بين دولتيان آشكار شد و گروهى از ارباب نفوذ از جمله وليعهد و كامران ميرزا مايل به بركنارى عين الدوله بودند ، عاقبت كامران ميرزا بدون اطلاع شاه با تهديد و تندى استعفاى او را گرفت ( نهم ج 2 / 1324 ق ) و پيش از استعفا « حضرت عليا » همسر شاه هم بسيارى از وقايع را كه از شاه پوشيده بود براى او باز گفت :\r\n« كتاب رهبران مشروطه ، تأليف ابراهيم صفائى ، ص 367 »\r\n","page_name":" 397 ","page_number":431},
  {"content":"\r\n\r\n« حضور مبارك حضرت مستطاب اجل اشرف آقاى مشير الدوله رئيس الوزراء صدر اعظم مد ظله العالى از اين موهبت شاهانه كه زمام مهام امور مملكت را به كف با كفايت حضرت اشرف مفوض فرموده‌اند ، يكدنيا تشكر و بهزار زبان بملت و مملكت ايران تبريك و تهنيت ميگويم ، اما درباره خودمان كفى علمك عن المقال و كفى كرمك عن السؤال »\r\nاين تلگراف را من و آقا ميرزا آقا امضاء كرديم ، حاجى ميرزا حسن امتناع از امضاء كرد ؛ تلگراف ديگر خطاب به عين الدوله :\r\n« حضور مبارك حضرت اشرف و الا شاهزاده عين الدوله صدر اعظم معزول ايران\r\n ديديكه خون ناحق پروانه شمع را * چندان امان نداد كه شب را سحر كند » \r\nاين تلگراف را فقط بنده امضاء كرده رفقا حاضر نشدند امضاء كنند .\r\nيك تلگراف هم آقا ميرزا آقا توسط اعتماد السلطنه خواهرزادهء مشير الدوله بمشير الدوله كرد و استدعاى مرخصى نمود .\r\nايضا بنده تلگراف بآقاى آقا سيد محمد كردم « 1 » و با ايشان از نيل مرام و پيشرفت مقصود تبريك گفتم .\r\nآقا ميرزا آقا هم بجناب حاجى شيخ فضل اللّه تلگراف كرد .\r\nحاجى ميرزا حسن هم بجناب علاء الملك تلگراف كرد .\r\nامشب را تا ساعت سه مشغول تحرير تلگرافات بوديم ساعت سه شام خورده رفتيم بالاى بام و تا طلوع آفتاب صحبت از پلتيك ميكرديم كه آيا بعد از عزل عين الدوله مردم متفرق و راضى ميشوند يا آنكه باز مجلس ميخواهند از قضا فردا پاكت مفصل از خراسان بما رسيد كه شرح تحصن مردم را بسفارت انگليس و مسافرت آقايانرا بقم خبر ميداد ، اما خيلى مجمل چرا كه نويسنده پاكت ميرزا فرج اللّه خان\r\n\r\n\r\n","description":"","footnote":"\r\n( 1 ) - حضور حضرت آية اللّه آقاى آقا سيد محمد ارواحنا فداه ، الحمد للّه الذى اذهب عنا الحزن كفى علمك عن المقال و كفى كرمك عن السؤال « اصحاب السجن مجد الاسلام و ميرزا آقا »\r\n","page_name":" 398 ","page_number":432},
  {"content":"\r\n\r\nبود كه تلگرافا مستحضر شده ، و فورا بما راپورت داده بود دو روز بانتظار جواب از صدر اعظم رسيد كه عينا درج مىشود :\r\n« از طهران جواب نمره 4 جنابان آقاى مجد الاسلام و آقا ميرزا آقا تلگراف شما و اصل شد ، خودم هم قبل از وصول تلگراف در اين عزم بودم و بعرض هم رسانيدم انشاء اللّه قريبا نتيجه آن حاصل خواهد شد « 1 » مشير الدوله »\r\n\r\n\r\n","description":"","footnote":"\r\n( 1 ) - در قضاياى مشروطيت با توجه به موقعيت سلطنت و قدرت درباريان ، مشير الدولهء بزرگ و پسرانش ( حسن و حسين ) رل عاقلانه و بسيار زيركانه‌اى را اجرا ميكردند و كوشش داشتند كه از طرفين ( دربار و مردم ) اقدامى شديد و غير عادى نشود . « روز شنبه 13 جمادى الاخرى 1324 هنگاميكه مردم در سفارت انگليس متحصن بودند ، دو ساعت از شب گذشته ميرزا حسن خان پسر كهتر مشير الدوله دستخطى آورد در سفارتخانه كه مجلس را افتتاح ميكنيم ، اما در طهران فقط نه در ساير بلدان ، تجار و كسبه گفتند ما چنين مجلسى لازم نداريم ، مجلس بايد حاكم مطلق باشد و شعوبات آن در تمام بلدان و دهات داير باشد . . . روز بعد دستخط را عوض كردند ، دستخط صادر شد كه مجلس بتصويب و ميل علماء اعلام تشكيل شود .\r\n. . . متحصنين در 17 جمادى الاخرى رفتند به نياوران تا در رستم‌آباد كه مزرعهء مشير الدوله صدر اعظم است با خود صدر اعظم مذاكره نمايند . مشير الدوله و پسرش مشير الملك و محتشم السلطنه آنجا بودند . در باب مجلس شورى مذاكره كنند ، صدر اعظم ميگفت كه شورى بايد اسلامى باشد و آقا سيد حسين بروجردى گفت شوراى ملى بايد باشد ، صدر اعظم گفت من شوراى ملى نميدهم ، آقاى سيد حسين گفت : به قوهء ملت شوراى ملى را ميگيريم . پس از مذاكرات بنا شد آقايان با مشير الملك و محتشم السلطنه در مجلسى ديگر نشسته گفتگو كنند ، پس از مذاكرات نتيجه اين شد كه مجلس شوراى ملى باشد .\r\nعصر روز پنجشنبه 18 جمادى الاخرى 1324 ، مشير الملك پسر صدر اعظم با جناب آقا ميرزا محمد صادق و جمعى ديگر از صاحبقرانيه آمدند به شهر و وارد به سفارتخانه شدند و رفتند در چادر بزرگ تجار . مشير الملك در مجلس جلوس نمود ، جناب آقا سيد عبد الحسين واعظ رفت بالاى منبر و اظهار مراحم و الطاف اعليحضرت را به مردم نمود . . . بعد مشير الملك رفت روى صندلى و فرمان اعليحضرت شاهنشاه را قرائت نمود . دستخطى را كه كاشف از عفو و اغماض متحصنين بود بعد قرائت كرد .\r\nتاريخ دستخط مشروطيت در هيجدهم بود ولى محض اينكه مطابق باشد با روز تولد شاهنشاه ، تاريخ آن را در چهاردهم نوشتند .\r\n« كتاب تلاش آزادى صفحه 93 تأليف باستانى پاريزى »\r\n","page_name":" 399 ","page_number":433},
  {"content":"\r\n\r\nاز اين تلگراف كمال اميدوارى را پيدا كرديم بعلاوه بنده از مشير الدوله كمال اطمينان را داشتم چرا كه كمال دوستى را با من داشت و در اين دو ساله كه من در طهران روزنامه مينوشتم نهايت خدمت را به او كرده بودم و هر ساله سالى صد تومان به من ميداد و اوايل ورود بكلات هم عريضه‌اى به او نوشته و استدعا كرده بودم در خدمت شاه و اتابك اعظم شفاعت نموده مرخصى مرا بخواهد .\r\nبارى فرداى آن روز كه سيزدهم جمادى الثانيه باشد ، جواب تلگرافات ما از آقايان رسيد كه از قم مخابره شده بود و معلوم شد آقايان بقم مهاجرت كرده‌اند يك تلگراف هم از آقا سيد محمد رضاى شيرازى از قم رسيد كه وعده اصلاح تمام امور را داده بود ، امروز كه سيزدهم است ما با خان حاكم شرط و عهد كرديم به اين قسم كه من گفتم تا شنبه ديگر كه روز بيستم است حكم مرخصى ما خواهد رسيد خان حاكم ميگفت به اين زوديها نخواهد رسيد و اقلا تا آخر اين ماه طول خواهد كشيد لهذا بر سر اين مطلب نذر بستيم كه اگر تا تلگراف مرخصى ما رسيده ده تومان حاكم به من بدهد و اگر نرسيد من ده تومان به حاكم بدهم امروز از حاكم استدعا كرديم اجازه بدهد برويم « خشت » را تماشا كنيم چون خيلى تمجيد از هواى « خشت » شنيده بوديم بعلاوه تفصيلاتى از ابنيه تاريخى در آنجا مشهور بود لهذا خيلى ميل داشتيم كه سفرى تا « خشت » رفته باشيم .\r\nحاكم اول بطور خوش ، يادآورى كرد كه شما محبوس هستيد و نميتوانيد از اطاق دار الحكومه عقب‌تر برويد ولى به زودى ملتفت شد كه ما امروز آنطورها محبوس نيستيم و تقريبا بواسطه وصول تلگراف « مشير الدوله » نيم آزاد هستيم لهذا اجازه داد و خودش تهيه مسافرت ما را ديده ، فرستاد بكدخداى « خشت » اطلاع داده آقا سيد حسين را هم احضار فرمود و دستور العمل تحصيل مال سوارى به او داد چرا كه خود حاكم سه اسب بيشتر نداشت كه يكى از آنها متعلق بعلى اكبر خان بود ، بارى فردا صبح پانزدهم تمام\r\n\r\n","description":"","footnote":"","page_name":" 400 ","page_number":434},
  {"content":"\r\n\r\nلوازم حركت ما حاضر شده بود و اول بنا بود خود حاكم هم بيايد ولى حاجى حبيب او را منصرف كرد و گفت قانون حكام كلات اين است كه سالى يك مرتبه به بلوك گردى ميروند و در آن گردش خيلى مداخل ميكنند ولى هنوز موقعش نرسيده و موقعش در اواخر پائيز است كه مردم در صحراها كارى ندارند و در آباديها هستند ، بارى خان حاكم از همراهى منصرف شد ، ولى پسرش با على اكبر خان همراهى كردند آقا سيد حسين و ملا ابراهيم قاضى هم هركدام اسبهاى خود را حاضر كرده قبل از وقت سواره دم باغ حاضر بودند براى ما هم مال سوارى آوردند ، مشهدى محمد على آبدارباشى هم آبدارى زده سوار شد و دو نفر سوار هم در ظاهر براى احترام و تشريفات ما و در باطن براى مراقبت از ما حاضر و همراه شدند و سه ساعت به ظهر مانده موكب ما با نهايت احتشام به طرف « خشت » روانه شد مسافت ميان « كبود گنبد » و « خشت » فقط دو فرسخ است كه تمام را سربالا در كوه و كمر بايد حركت كرد و « خشت » در محوطه كلات واقع شده و آنجا را نادر شاه براى ييلاق خود انتخاب نموده و عمارات بسيار عالى بنا كرده ولى چون بالاى كوه واقع شده و آب ندارد لهذا نادر فكرى كرده كه در تمام ايام نهر آب از باغ جارى باشد و سيصد و شصت آب‌انبار در دره كوه ساخته كه در فصل بهار از آب باران پر مىشود و هر روزى يكى از آنها را باز نموده در نهر جارى ساخته‌اند اما حالا از آن باغ و عمارت به غير از آثار مندرسه و اتلال منطمسه چيزى ديگر مشهود نيست . بارى قريب به ظهر وارد « خشت » شديم كدخداى « خشت » با تمام ريش‌سفيدان ده تا يك ميدان باستقبال ما آمدند و بره‌اى همراه آوردند و كشتند و ما را در خانه كدخدا پياده نموده در يك اطاق پنج درى بزرگ كه از دو طرف در داشت منزل دادند و درهائى كه به طرف شمال باز ميشد بسته بودند و لدى الورود چند قدح دوغ تازه حاضر كردند تا رفع عطش ما را بكند ، چائى هم حاضر بود به كدخدا گفتيم چرا درهاى طرف شمال را بسته جواب داد\r\n\r\n","description":"","footnote":"","page_name":" 401 ","page_number":435},
  {"content":"\r\n\r\nاگر آن درها را باز كنم باد بشما اذيت مىكند ما اول اعتنا به اين حرف نكرده درها را باز كرديم ولى بفاصله سه چهار دقيقه مجبور شديم كه تمام آنها را ببنديم و چنان بشدت باد ميوزيد كه ممكن نبود در اطاق قليان بكشيم .\r\nبارى نهارى آوردند كه مركب بود از ماست تازه و كره تازه و نيم‌رو و كشك كله‌جوش و ما كشكها را با نيم‌روها مخلوط نموده غذاى مجزائى ساختيم و با نهايت اشتها و ميل خورديم خيلى هم خورديم چند عدد خربزه بىمزه هم حاضر بود بجاى دسر صرف كرديم بعد از نهار خوابيديم و چون خسته بوديم سه چهار ساعت بخوشى خوابيديم و استراحت كرديم ، بعد از خواب ، چائى حاضر بود صرف نموده نمازى خوانديم و بتماشاى عمارات مندرسه و تفرج حركت كرديم رفقاى ما كه آنجاها را بلد بودند گفتند پياده ممكن نيست و راه سخت و ناهموار است ، لهذا مالها را زين گذاشتند و حاضر كرده سوار شديم دو سه نفر از اهل ده پياده همراه ما روانه شدند ؛ تمام صفحات و اراضى آبادى را خربزه و هندوانه و خيار كشته بودند و اراضى دور دست را گندم و جو و ساير حبوبات و عجب آنكه تمام زراعت صيفى و شتوى آنجا ديم‌زار است و ابدا آب ندارد حتى آب خوراكى خودشان و حيوانات آنها از همان حوض‌ها و آب‌انبارهاى نادرى است و ديگر به هيچ وجه آب ندارند و از محل آبادى تا آنجا كه حوض‌ها را ساخته‌اند ، قريب سه هزار قدم راه است كه زنها و مردها مشكها بدوش كشيده يا ديكها بسر گذاشته ميروند آب ميآورند ولى در زمان سابق از آن حوضها مجرى نهرى ساخته بودند كه آب را بباغ ميرسانيده و فاضل آن از باغ بآبادى ميآمده اما حالا آن مجرى خراب شده است و از آن‌همه آب انبار غير از سه چهار حوض ديگر چيزى باقى نيست .\r\nبارى اول رفتيم سر حوض‌ها و آنجا را بدقت تماشا كرديم دو حوض بسيار بزرگ بىطاق مانده كه طاقهايش خراب شده و آن دو حوض خيلى عميق است و پلهاى بسيار\r\n\r\n","description":"","footnote":"","page_name":" 402 ","page_number":436},
  {"content":"\r\n\r\nدارد كه هر قدر آب پائين ميرود بواسطه پلها آب برميدارند و حيوانات خود را از آن در حوض آب ميدهند و دو سه قدم بالاتر و حوض بزرگ ديگر هست كه هنوز سقف آبها خراب نشده و برقرار است و از آنجا آب براى خوراك برميدارند و اين دو حوض غير مسقف در اين فصل بسيار كثيف است و روى آب را فضله حيوانات احاطه كرده و از بوى عفونت نميشود نزديك آنها رفت ، اما آن دو حوض ديگر باالنسبه پاك‌تر است و تقريبا مثل آب حوضهاى خانه‌هاى طهران است و ديدن آن آبها ما را چنان مشمئز كرد كه از خيال ماندن در خشت منصرف شديم چرا كه هر قدر هوا خوب باشد آب هم لازم است و از آنجا رفتيم بالاى كوه كه مشرف بود بر صحراى معروف اتك كه الاآن در جزو مستملكات روس است و وسعت عرض و طول آن صحرا را خدا ميداند و در همان وقت كه ما ايستاده بوديم و بتماشاى صحرا مشغول بوديم ترن بخار كه اراضى مرو و آخال را بتركستان روسيه وصل نموده است از جلو ما عبور نمود و ما با نهايت حسرت به آن صحرا و ترن و استاسيونها كه از دور پيدا بود نگاه ميكرديم و از آنجا آمديم به سمت باغ نادرى و عمارات عاليه خاليه باليه .\r\n و لقد وقف على ساكنهم * و طلابهم بيد العلى نهب \r\nخانه‌هاى خشت را با التمام از آجر ساخته‌اند و ما خيلى حيرت داشتيم كه اينهمه آجر آن هم به آن سفيدى و قشنگى از كجا پيدا شده اما حالا فهميديم كه تمام آن آجرها را از آن عمارات مخروبه آورده‌اند ، مجملا در يك صحنه مسطحى باغى بسيار بزرگ ساخته‌اند كه از دور به شكل يك قلعه بسيار محكمى نمودار است و در و سردرش به كلى خراب شده اما ديوارهاى ضخيم او كه از سنگ بسيار سخت ساخته شده هنوز باقى است و تمام آن سنگها را مثل آجر مربع تراشيده‌اند و با ساروج نصب كرده‌اند و در وسط باغ يك كلاه فرنگى يعنى عمارتى گرد تقريبا مثل عمارت باغ هشت بهشت اصفهان بنا نموده‌اند و آن عمارت دو طبقه است و از طبقه زيرين\r\n\r\n","description":"","footnote":"","page_name":" 403 ","page_number":437},
  {"content":"\r\n\r\nآن مجرى آب را تعبيه كرده‌اند كه از وسط حوضخانه بسيار بزرگى خارج مىشود و بدرياچه بسيار بزرگى كه در جلو آن عمارت ساخته شده است ميريخته و از آنجا به اطراف باغ قسمت ميشده و در يك ضلع باغ يك اندرون ساخته‌اند كه تقريبا از آن باغ مفروز است و هر چهار طرف آن عمارت داشته و در يك سمت آن حمامى بزرگ و عالى از سنگ ساخته شده و تمام سنگهاى هزاره‌هاى عمارت را باشكال بسيار ظريف حجارى نموده بودند و فعلا غير از يك هيئت [ هيأت 
  ] موحشه چيزى ديگر از آنها پيدا نيست و حقيقتا دل انسان از مشاهده آن آثار عظيمه كه دلالت بر عظمت بيننده‌بانى و شهامت شاهنشاه بزرگ ايران نادر شاه افشار دارد خيلى متأثر مىشود و حال بنده را منقلب مىكند ، واقعا عجب پادشاه باعزمى بوده و چنان كه سابقا هم نگارش داديم اين ابنيه را فقط بملاحظه ييلاقت آنجا بنا نهاده كه در چند ماه تابستان كه در كبودگنبد هوا گرم و حبس مىشود به آنجا بيايند و مخفى نماند كه هواى كوه كلات بسيار خوب و فرح‌انگيز است و اين كوه بهترين كوههائى است كه من در اصفهان و كرمان و تهران ديده‌ام .\r\nچندين رودخانه از اين كوه جارى مىشود و در بسيارى از دامنه‌هاى او برف موجود است و درختهاى مختلفه دارد و تمام سطح آن زير زراعت ديم است و گندم و و جو ديم‌زار آنجا بسيار خوب مىشود ، بعلاوه انواع گلهاى طبيعى از قبيل نسترن و غيره بسيار دارد ، پسته و بادام و زرشك آن كوه را تحديد نشود كرد و همه ساله مبالغى كلى از همان درختها عايد مردم آنجا مىشود و چون تاكنون در هيچ كتابى شرح‌حال كلات را نديده‌ام كه على التفصيل نوشته باشند ، لهذا متعهدم كه يك فصل مخصوص راجع بشرح‌حال كلات بر اين سفرنامه علاوه كنم و با آنكه وسائل لازمه و اسباب علميه بهيچوجه ندارم بلكه دل و دماغى هم ندارم باز بقدريكه بتوانم حق شاهنشاه ذيجاه نادرشاه افشار را و شرح حال كلات و سكنه آنجا را با نكات لازمه كه چرا نادر شاه\r\n\r\n","description":"","footnote":"","page_name":" 404 ","page_number":438},
  {"content":"\r\n\r\nاينهمه به اين نقطه توجه داشته بيادگار مينگارم تا ملت ايران بدانند من در محبس هم بوظيفه خدمتگزارى رفتار كرده‌ام\r\nبارى ، از مشاهده آن مناظر هولناك فارغ شده بآبادى برگشتيم و مقارن غروب به منزل رسيديم ما را باطاق و مالها را بطويله بردند ، چاى مجددا حاضر كرده چاى خشك و تنباكو مشهدى محمد على آبدار از دار الحكومه آورده بود چاى خورديم ، قدرى خربزه و هندوانه نرسيده هم آوردند و بعضى از رفقا خوردند اما بنده مجددا قدحى دوغ خواستم و خوردم و نماز مغرب و عشا را خوانده قدرى صحبت كرديم و از ريش‌سفيدان آنجا تحقيقات لازمه كرديم و در ساعت چهار شام حاضر كردند و با كمال اشتها صرف كرديم و شامشان عبارت بود از چند دورى پلوى نپخته با برنج گرده كه در خود كلات زراعت مىشود و بسيار درشت و كلفت و بىطعم است و چند كاسه خورش كه از گوشت بره نپخته شده بود و قدرى ماست و چند بشقاب نيم‌رو و اگرچه پلوش خوراكى نبود اما ساير غذاها قابل خوردن بود و ما هم بواسطه حركت زياد گرسنه بوديم و غذا را بميل صرف نموديم و بعد از صرف شام رختخواب براى ما بالاى بام بردند و رفتيم و جوف لهافهاى خيلى كلفت رعيتى خوابيديم و هوا بقدرى خنك بود كه هر قدر لباس از قبيل عبا و لباده بلكه قبا داشتيم به روى لهافها انداختيم و خوابيديم در اواخر شب از شدت سرما و كثرت نسيم شمال بيدار شده هرچه ممكن شد از قبيل چادر شب و روفرشى از زير لحاف بيرون كشيده روى لحاف انداختيم و بالاخره مقارن طلوع آفتاب از بالا به پائين آمديم و نماز خوانده مجددا خوابيديم تا چاى را حاضر كردند و مقدارى نان كه مثل زرده تخم‌مرغ پخته بود با پنير كه از كره و روغن تهران چرب‌تر بود بعنوان لقمة الصباح صرف كرديم و خيال داشتيم به طرف كبودگنبد حركت كنيم ولى كدخدا اصرار كرد كه امروز را هم بمانيم بنده از نداشتن آب خوب شكايت كردم كدخدا جواب داد در يك فرسخى اينجا چشمه بسيار گوارائى\r\n\r\n","description":"","footnote":"","page_name":" 405 ","page_number":439},
  {"content":"\r\n\r\nاست ، براى خاطر شما الان يك نفر آدم با يك قاطر ميفرستم بروند از آن چشمه دو سه مشگ آب بياورند كه امروز بر شما خوش بگذرد و فورا بعهد خود وفا نمود ما هم عزم رحيل را باقامت تبديل كرده و مدتى با رفقا از مسائل پولتيكى بحث كرديم قدرى هم در اطراف قصبه گردش كرديم و در هر قطعه صيفىكارى كه ميرسيديم صاحب آن قطعه ميآمد و چند عدد هندوانه و گرمك ميچيد و براى ما پاره ميكرد ولى بواسطه سردى هوا هنوز نرسيده بود و قريب ظهر به منزل برگشتيم آب هم آورده بودند و نهار خوبى خورديم ، نهار امروز ما آبگوشت بسيار خوبى است با كره و سرشير و دوغ و ماست تازه و مقدارى وافر گوشت كه به حالت طبيعى ساده آب‌پز كرده بودند با ماست تازه مخلوط كرده خورديم و بسيار لذت برديم بعد از صرف نهار به قدر دو ساعت هم خوابيديم و برخاسته نماز خوانده چائى عصر را صرف نموده حكم رحيل داديم سه ساعت بغروب مانده موكب ما حاضر حركت شد ، كدخدا و ساير اهالى ده تا يك ميدان راه پياده آمده ما را مشايعت كردند بعد آنها را مرخص كرده به طرف كبودگنبد رفتيم و چون راه سرازير است خيلى تند ميرفتيم و يك ساعت بغروب مانده در دار الحكومه پياده شديم .\r\nدر اين مسافرت خيلى بر ما خوش گذشت و هيچ نگرانى نداشتيم مگر بودن على اكبر خان كه از بس آدم احمق بدفطرتى است متصل با زخم زبان ما را اذيت ميكرد ولى خوشبختانه در مراجعت از شر مصاحبت او آسوده بوديم چرا كه مشار اليه در خانه كدخدا سورى آماده ديد و همانجا واكشيد و ما او را تنها گذاشته بمقر خود برگشتيم حاكم در بالاى بام سربازخانه انتظار ما را داشت و لدى الورود مالها را بمهترها سپرده نزد حاكم رفتيم و اظهار امتنان از او كرديم و خان حاكم بما وعده داد كه فردا عصر ما را بتماشاى بند ببرد بارى تا دو سه ساعت از شب گذشته با خان صحبت كرديم تا شام حاضر شده صرف نموده خوابيديم على الصباح به عادت معموله برخاسته نماز\r\n\r\n","description":"","footnote":"","page_name":" 406 ","page_number":440},
  {"content":"\r\n\r\nخوانده چاى خورديم رفتيم سر آبشار خودمان و تا نزديك ظهر آنجا بوديم و باز در مسائل پولتيكى غور ميكرديم .\r\nفراموش كردم بنويسم كه روز قبل از حركت « بخشت » كه شب چهاردهم جمادى الثانيه بود متذكر شديم كه ميلاد همايونى است لهذا ، تلگرافى توسط جناب مشير الدوله صدر اعظم در تبريك عيد به خاك پاى مبارك عرضه داشته و در آنجا اظهار كرديم در اين موقع معمول است كه سلاطين بزرگ از مقصرين پولتيكى واقعى به مناسبت جشن ميلاد عفو مينمايند ، چه جاى ما بيچاره‌ها كه بيگناه در اينجا محبوس و از تمام نعمتها مأيوس هستيم و مختصرا اين تلگراف را هم بنده و آقا ميرزا آقا امضاء نموده مخابره كرديم ، بارى امروز ظهر به منزل آمده بقاعده همه روزه نهار خورده خوابيديم دو سه روز ديگر هم گذشت و جوابى از تهران نرسيد و همه روزه خان حاكم مطالبه ده تومان را ميكرد تا صبح روز بيستم خان حاكم زود از اندرون بيرون آمد و با نهايت تشدد بلكه استهزاء مطالبه وجه ميكرد و يقين داشت كه نذر را من باخته‌ام و او برده است من جواب دادم كه امروز تا عصر را شما بايد صبر كنيد اگر تا عصر جواب تلگراف ما نرسيد آنوقت حاضرم ده تومان را تقديم كنم و از شدت اوقات تلخى برخاسته بتلگرافخانه رفتم در حالتى كه هنوز سرهنگ خواب بود ، در زدم بيدارش كردم ، برخاست دست و رويش صفائى داد برحسب اصرار من نشست سر دستگاه و زنگ زد و از دستگاه مشهد جوابى نرسيد معلوم شد هنوز اجزاء نيامده‌اند به قدر يكساعت بصحبت گذرانديم تا از آنطرف جواب دادند :\r\nسئوال كرديم آيا از طهران تلگرافى براى فلانى داريد يا خير ؟\r\nجواب داد بلى : يك سئوالى ديشب رسيده حالا مخابره ميكنم و خان سرهنگ تلگراف را گرفت كه عينا درج مىشود .\r\nاز تهران نمره 1 مجد الاسلام آقا فرمودند حركت بمشهد خير است حسين\r\n\r\n","description":"","footnote":"","page_name":" 407 ","page_number":441},
  {"content":"\r\n\r\nمن فورا ملتفت شدم كه گوينده اين تلگراف ميرزا حسين خان اصفهانى است كه از اجزاى خود من است ولى هيچ نفهميدم مرادش از آقا كدام است ، ولى فورا تلگراف را برداشته بدار الحكومه برگشتم ، بر خان حاكم حمله كردم كه بسم اللّه زود ده تومان را مرحمت كنيد :\r\nخان حاكم تلگراف را گرفت بدقت مطالعه نمود و گفت :\r\nمن از اين تلگراف هيچ نميفهمم !\r\nاين حسين كيست ؟\r\nگفتم : به به به عجب است كه شما از هيچ جا خبر نداريد ، اين حسين جناب آقا ميرزا حسين مؤتمن الملك پسر حضرت آقاى مشير الدوله صدر اعظم است كه امروز همه كاره صدارت عظمى است و تمام احكام را او از طرف صدر اعظم ابلاغ مينمايد .\r\nرفقاى من هم برحسب اشاره من همراهى كردند ، اما حاكم اعتراض ديگر كرد و آن اين است كه چرا نسبت بشما اينطور بىملاحظگى و بىاحترامى تلگراف زده اقلا خوب بود كه يك لفظ جناب اضافه ميكرد اين اعتراض جواب نداشت ولى من فورا جواب دادم كه چون جناب مؤتمن الملك با بنده خصوصيت فوق العاده دارد ، مخصوصا خواسته است اين تلگراف را دوستانه و بىعنوان مخابره كند باز حاكم اعتراض كرد كه تلگرافات دولتى را مجانى مخابره ميكنند ولى اين تلگراف را پولى مخابره كرده‌اند و باز بعضى جواب‌هاى ناصواب مغلطه‌آميز داديم و براى آنكه حاكم را ساكت كنيم اصرار كرديم كه بموجب همين تلگراف ما امروز بايد حركت كنيم و مخصوصا حاجى ميرزا حسن رشديه خيلى مغلطه ميكرد و ميگفت ما از اين تاريخ خودمانرا آزاد ميدانيم ، حاكم ميگفت من به اين حكم نامعلوم نميتوانم شما را مرخص كرده رها كنم .\r\nبارى تا وقت نهار از اين مقوله مباحثه كرديم و بالاخره قرار شد نه حاكم مطالبه\r\n\r\n","description":"","footnote":"","page_name":" 408 ","page_number":442},
  {"content":"\r\n\r\nده تومان را بكند و نه ما در خيال حركت از كلات باشيم و مطلب به همين جا ختم شد .\r\nطرف عصر با رفقا بگردش رفتيم و موضوع صحبت ما امروز اين بود كه برحسب قرائن قطعيه و وعده صريحه جناب مشير الدوله و مضمون اين تلگراف يقين است كه ما را مرخص خواهند كرد ، حالا تكليف ما بعد از مرخصى چيست و بكدام طرف بايد برويم و با آنكه آقا ميرزا آقا نهايت آمال منتهى مقصودش اين بود كه مرخص شده به طرف اسلامبول برود اما امروز ميگويد ما بايد با كمال عجله خود را بطهران برسانيم اما بنده كه از اول هم حرفم اين بود كه چون عيال و اطفال بىصاحب من در طهران هستند ناچار بايد بطهران برگردم تا اگر لازم شود به طرفى بروم آنها را ببرم .\r\nرشديه عقيده‌اش اين بود كه سرى بآذربايجان برود و والده و خويشان و برادران خود را ديدار نموده بعد به طرف طهران بيايد .\r\nبارى تا اوائل شب در اين موضوع مشاوره و مذاكره مينموديم و شب به منزل آمديم و شام خورده بالاى بام خوابيديم ، فردا صبح به عادت معهوده برخواسته نماز خوانده چائى خورده باز به طرف آبشار رفتيم و تا ظهر در تعيين تكليف بعد از مرخصى گفتگو كرديم ، ظهر فرستاديم خدمت خان حاكم و استدعا كرديم كه نهار ما را بفرستد و در همانجا صرف كنيم و نيز اطلاع داديم كه سرهنگ تلگرافخانه و حكيم‌باشى هم با ما هستند ، خان حاكم هم يك مجموعه نهار براى ما فرستاد كه مركب بود از دو كاسه آبگوشت و يك بشقاب بادنجان و دو كاسه ماست و چند قطعه نان و قدرى پنير ، نهار را با رفقا صرف كرديم و براى خواب به خانه حكيم باشى رفتيم و از حكيم‌باشى خواهش تهيه چائى كرديم و من از او وافور و ترياك خواهش كردم ، او هم حاضر نمود كه بعد از قدرى استراحت حاضر شده برخواستيم و چائى خورديم و من دو سه حب ترياك هم كشيدم و بعد از حركت از محل آصف الدوله ديگر اسباب اين كار برايم فراهم نشده بود و خيلى خوش گذشت و تا حوالى غروب\r\n\r\n","description":"","footnote":"","page_name":" 409 ","page_number":443},
  {"content":"\r\n\r\nبا خان سرهنگ آنجا بوديم بعد قدرى هم گردش كرده تا دو ساعت از شب گذشته بدار الحكومه برگشتيم قدرى هم با سركار خان حاكم صحبت كرديم و تا شام حاضر شد خورديم و خوابيديم و رفقا بدون معطلى خواب رفتند اما من تا صبح مطلقا خوابم نبرد و متصل فكر ميكردم كه اين تلگراف ميرزا حسين چه معنى داشته و آيا كدام آقا چنين مطلبى را به او گفته و او تلگراف كرده ، گاهى خيال ميكردم كه مقصودش از لفظ آقا ، آقاى آميرزا سيد محمد مجتهد است ؛ بعد متذكر ميشدم كه آقاى معظم مطابق تلگراف خودشان در قم بوده‌اند و ممكن نيست به اين زودى به طهران تشريف آورده باشند ، بعلاوه اگر ابلاغى از طرف ايشان ميشد بايستى بتوسط ناظم الاسلام بوده كه از اجزاء ايشان است نه بتوسط ميرزا حسن كه با آن دستگاه چندان ربطى ندارد گاهى خيال ميكردم مرادش از آقا شخص صدر است ، باز ميگفتم صدر اعظم اگر چنين حرفى به او گفته يا آن وعده صريحه ، چرا به خود من تلگراف نكرده‌اند و رفتن بمشهد چه معنى دارد ؛ چرا بطهران نروم و اختصاص تلگراف به شخص من چه مناسبت دارد و اگر بايد آزاد شويم ناچار هر سه نفر باهم مرخص ميشويم .\r\nبارى صبح به عادت هر روزه از خواب برخواسته ، بعد از صرف چاى به طرف آبشار خودمان رفتيم ، در موقع رفتن بخان سرهنگ خبر داديم كه ما رفتيم شما هم بيائيد .\r\nسرهنگ بتوسط همان قراول پيغام داده بود كه من امروز را نميتوانم بيايم چرا كه از شهر مشهد خبر داده‌اند : مطالب زياد بايد بگيرم لهذا از ماندن سر دستگاه ناچارم .\r\nاين پيغام حواس ما را پريشان كرد چرا كه يقين داشتيم اين مطالب راجع بما خواهد بود بواسطه آنكه در كلات كسى با تلگرافخانه طرف نيست ، نهايت\r\n\r\n","description":"","footnote":"","page_name":" 410 ","page_number":444},
  {"content":"\r\n\r\nگاهى دو كلمه تلگراف بحكومت مىشود يا گاهى بعضى رعايا به شهر تظلمى مينمايند و ديگر خبرى نيست و اغلب روزها تلگرافخانه تعطيل است ، فقط صبح ميرود سر دستگاه تكليف ميخواهد به او ميگويند سيم را بدره جز وصل نمايد و خيلى كم اتفاق ميافتد كه بگويند با كلات حرف ميزنم مگر در بودن ما كه از طهران و كرمان اغلب روزها تلگراف داشتيم كه يا سؤال بود و يا جواب سؤال خودمان بود .\r\nبارى پيغام سرهنگ ما را بهيجان آورد ديگر نتوانستيم در سر آبشار بمانيم فورا برخواسته بتلگرافخانه آمديم ديديم سرهنگ سر دستگاه نشسته و مطلب ميگيرد و مينويسد ؛ خواستم همانجا بنشينم ، سرهنگ عذر خواست و گفت امروز مطالب غريبه مخابره ميكنند كه ضبط آنها براى من خيلى مشگل است و با بودن شما حواسم پريشان مىشود .\r\nهمينقدر پرسيدم : آيا مطالب راجع بما است يا بكس ديگر ؟\r\nگفت : راجع بشما نيست و من هنوز نميتوانم بگويم چه قسم مطالبى است .\r\nاجمالا خطاب بعموم حكام است و شما برويد من هر وقت فارغ شدم صورت تلگرافات را پاك‌نويس كرده براى شما خواهم آورد .\r\nما با نهايت تشويش خيال از آنجا بيرون آمديم و روانه دار الحكومه شديم در وقت ورود ما حاكم با « محراب‌بيگ » صحبت ميكرد و موضوع صحبت آنها اين بود كه از « محراب‌بيگ » ميپرسيد : ديروز در بالاى بام يك نفر قفقازى را ديدم كه اطراف دار الحكومه قدم مىزند اين بود كه بشما گفتم از حال او تحقيق كنيد كه بچه مناسبت بكلات آمده و اينجا چه كار دارد حالا شما چه خبر « محراب‌بيگ » جواب داد : بلى اين شخص سه روز است بكلات آمده و از طرف « دوشاخ » آمده پياده شده و از « دربند نقطه » وارد كلات گرديده و در يك خانه در نزديكى خانه ما منزل كرده و خيلى هم ساده و بىاسباب است فقط\r\n\r\n","description":"","footnote":"","page_name":" 411 ","page_number":445},
  {"content":"\r\n\r\nيك كيف همراه او است و گفته است من جراحم و اينجا عبور آمده‌ام كه به شهر مشهد بروم و چند روزى بايد منتظر باشم تا نوكر و بنه‌ام برسند آنوقت به شهر خواهم رفت و از او تحقيق كرديم كه چرا بنه‌اش عقب مانده ، جواب داد كه از « عشق‌آباد » من با خط آهن آمدم ولى نوكر و مال و بنه‌ام را گفته‌ام از راه صحرا بياورند و شايد يكى دو روز هم در « عشق‌آباد » معطل شده .\r\nباز پرسيدم مگر شما از « عشق‌آباد » باينطرف آمده‌ايد ؟\r\nجواب داده است : از « بادكوبه » سوار ترن شده‌ام و نوكر و بنه‌ام را همراه داشته‌ام در « عشق‌آباد » دو رأس اسب خريدم و بنوكرم سپرده‌ام كه از عقب من بيايد ، آنوقت خودم مجددا سوار ترن شده باينجا آمده كه سياحتى هم از كلات كرده باشم .\r\nحاكم به « محراب‌بيگ » دستور العمل داد كه بايد او را از كلات خارج كنى .\r\nگفت : اين كار ممكن نيست ، چرا كه اين شخص از تبعه روس است و تذكره در دست دارد چگونه مىشود او را اخراج كنيم و يقين است اگر فى الجمله اهانتى هم به او بكنيم گرفتار مسئوليت خواهيم شد .\r\nحاكم پرسيد : شما تذكره او را خودتان ديديد ؟\r\nجواب داد : بلى ، مخصوصا ديدم كه دو نفر را نوشته‌اند ؛ يكى خود اين شخص و ديگرى نوكر او كه اصلا ايرانى است و مدتى است نزد اين شخص مستخدم است .\r\nحاكم از اين جواب متقاعد شد ، ولى سفارش كرد كه مراقبت كارش باشند .\r\nبنده بعد از شنيدن اين قصه براى تكميل سفرنامه برخواستم و محرمانه از باغ بيرون رفتم كه شايد آن شخص را ملاقات نموده شرح‌حال او را تحقيق كنم از حسن اتفاق به مجرد آنكه از باغ خارج شدم آن شخص را ديدم و نشانى كه « محراب‌بيگ »\r\n\r\n","description":"","footnote":"","page_name":" 412 ","page_number":446},
  {"content":"\r\n\r\nداده بود و وضع لباس او را شناختم به طرف او رفتم سلام كردم او هم فورا جواب داد و با كمال احترام احوالپرسى كرد و پيش آمد و دست داده ، دست مرا گرفت به طرف رودخانه برد و اينطور اظهار كرد كه :\r\nبفرمائيد كنار رودخانه خلوت‌تر و خنك‌تر است ، آنجا قدرى صحبت كنيم !\r\nبنده هم بدون تكلف پذيرفتم و همراه او روانه شدم ، در زير درختى نشستيم اول قوطى سيگارش را بيرون آورده به من تعارف كرد ، منهم گرفتم خودش هم برداشت و آتش زده مشغول كشيدن شديم ، بعد شروع كرد بتحقيقات از حال ما كه آيا بر شما چه ميگذرد ؟ و كارتان بكجا رسيده است ؟\r\nمنهم بطور اختصار تمام وقايع را برايش نقل كردم تا باينجا رسيديم كه گفتم ، الان منتظرم كه امروز و فردا حكم مرخصى ما برسد ، حرف من كه باينجا رسيد آهى طولانى كشيد ؛ من خيلى متعجب شده ، جهت اضطراب او را پرسيدم .\r\nگفت : نقلى نيست دلم ميسوزد كه نقشه ما باطل شده .\r\nپرسيدم : كدام نقشه ؟\r\nگفت : حالا مطلع خواهيد شد ! ولى شما اول بگوئيد : بعد از مرخصى بكجا خيال داريد برويد ؟\r\nگفتم : معلوم است تمام اصرار من براى رفتن بطهران است .\r\nپرسيد : در طهران چه اميدى داريد ؟\r\nگفتم ؛ هيچ اميدى ندارم مگر آنكه در آنجا زن و بچه دارم و قهرا براى ملاقات آنها بآنطرف ميروم .\r\nگفت : آيا احتمال ميدهيد كه دوباره بشما اجازه بدهند كه روزنامه بنويسى ؟\r\nگفتم : فرضا اجازه هم بدهند ، تا اوضاع ايران تغيير كلى پيدا نكند من به روزنامه‌نويسى اقدام نخواهم كرد .\r\n\r\n","description":"","footnote":"","page_name":" 413 ","page_number":447},
  {"content":"\r\n\r\nگفت : مقصود شما از تغيير كلى چيست ؟\r\nگفتم : واضح است ، همه‌جا مقصود يكى است .\r\nتوضيح خواست .\r\nگفتم : يعنى تغيير سلطنت ظالمه بسلطنت عادله و تبديل دولت قاهره مستبده بدولت مشروطه ، همان قسم كه امروز اغلب دولتهاى روى زمين مشروطه است .\r\nجواب داد : آيا عقيده شما اين است كه ممكن است دولت ايران مشروطه بشود ؟\r\nگفتم : گذشته از آنكه امكان او را اعتقاد دارم همين ايام انتظار وقوع او را هم ميبرم .\r\nپرسيد : بچه دليل ؟\r\nگفتم : هيچ دليل بهتر از ضعف دربار ايران نيست و لا سيما بعد از انفصال عين الدوله ، با كسالت مزاج شاه و فقر و احتياج فوق العاده دربار حتما اوضاع بهم خواهد خورد .\r\nپرسيد : آيا مشير الدوله با اين اساس مساعدت خواهد كرد ؟\r\nگفتم : بلى بواسطه آنكه مشير الدوله ملك فوق العاده تحصيل كرده و هميشه از استبداد وحشت دارد كه مبادا مثل ازمان سابقه بيك اشاره تمام دارائى او را ضبط كنند ، بعلاوه بقاى او بر مسند صدارت بدون تغير اوضاع محال است و ناچار مثل صدور سابقه بعد از پنج شش ماه و يك سال بايد مطرود دربار و منفور ملت شده از خانه و زندگى خود صرف‌نظر نموده براى حفظ جان بيكى از ممالك فرنگ پناه ببرد و فى الحقيقه آواره و محبوس باشد ، يا مثل مرحوم امين الدوله در « لشت‌نشا » مدقوق شده بميرد ، در حالتى كه كسى بالاى سرش نباشد كه دم آخر يك جرعه آب يا يك كلمه جواب به او بدهد ، اما با تغيير اوضاع تا هر وقت كار بتواند بكند و هر وقت\r\n\r\n","description":"","footnote":"","page_name":" 414 ","page_number":448},
  {"content":"\r\n\r\nنخواست يا نخواستند از روى مسند برخاسته محترما به خانه خودش ميرود و شايد مسندى ديگر هم به او بدهند و بر فرض كه كارى به او ندهند يا نخواهد ، جان و مالش محفوظ است و ابدا محتاج به ترك وطن نميشود ، گذشته از تمام اينها مشير الدوله دو پسر عالم تربيت شده دارد كه آنها عاشق آبادى ايران و آزادى ايرانيان هستند و اگر مشير الدوله خودش ملتفت اين نكات نباشد آنها به او تعليم و تذكار مينمايند .\r\nگفت : آيا به پسرهاى مشير الدوله اميد دارى ؟\r\nگفتم : بلى اگرچه شخصا هرگز با مشير الملك در اين مطالب صحبت نكرده‌ام ولى از اشخاص موثق شنيده‌ام ، كه تحصيل كرده و دانا است و آدم دانا با استبداد و ظلم و بربريت همراه نخواهد بود ، چنان كه در همين سفر كه از روسيه برگشته بود من يك شب بديدن او رفتم و در آن مجلس از تمدن و تربيت ممالك ديگر و توحش و بربريت ايران و آزادى ملل اروپا و بدبختى ملل آسيا صحبت ميكردم و خيلى هم تند حرف ميزدم مشير الملك « 1 » اگرچه ساكت بود ولى معلوم بود خيلى ازين صحبتها\r\n\r\n\r\n","description":"","footnote":"\r\n( 1 ) - ميرزا حسن خان مشير الدوله پسر بزرگ ميرزا نصر اللّه مشير الدوله نائينى در سال 1250 خورشيدى متولد گرديد و تحصيلات خود را در رشته نظام و رشته حقوق در مسكو باتمام رسانيد ، پس از آنكه پدرش بوزارت امور خارجه منصوب گرديد ، از روسيه فراخوانده شد و به سمت رياست دفتر وزارت امور خارجه تعيين گرديد و در سال 1319 ه ق به سمت وزير مختارى ايران در دربار روس در سال 1324 ه ق زمان صدارت پدرش هيأتى كه براى تنظيم قانون انتخابات مجلس تعيين شده بود ، حسن پيرنيا مشير الملك يكى از برجسته‌ترين اعضاء آن هيأت بوده و پس از فوت پدرش ملقب به مشير الدوله گرديد .\r\nمشير الملك در مدت عمر خود هشت بار وزير دادگسترى شش بار وزير جنگ چهار بار وزير فرهنگ چهار بار وزير امور خارجه دو بار وزير پست و تلگراف دوبار وزير كشور يك بار وزير تجارت و چهار بار نخست‌وزير بوده است . مشير الدوله از سال 1302 شمسى به كلى از كار كناره گرفت و مشغول بتأليف سه جلد كتاب تاريخ ايران باستان يعنى از سنه قديم تا زمان پارتها و اشكانيان گرديد . مشير الدوله بر خلاف پدر و اكثر زمامداران عصر -\r\n","page_name":" 415 ","page_number":449},
  {"content":"\r\n\r\nمحظوظ مىشود وقتى كه برخاستيم گفت : من امشب خيلى از گفتار شما محظوظ شدم و به اين مملكت اميدوار شدم چرا كه در سه سال قبل كه من بروسيه رفتم در هيچ مجلس كلمه‌اى از اين مطالب گفته نميشد ، حالا ميبينم علانيه در مجالس رسميه مذاكره مىشود از اينجا مىفهمم كه در اين سه ساله خيلى اوضاع ايران تغيير كرده و بقبول تمدن عصر جديد مايل شده و اميدوارم كه به زودى افكار عامه تغيير كند و به تغيير افكار عامه حتما اوضاع تغيير خواهد كرد و من خيلى از شما تشكر ميكنم كه بطبع و نشر روزنامه پرداخته‌ايد چرا كه بهترين تغييرى براى افكار عامه همان روزنامه است و مدتى هم از روزنامه من تمجيد كرد و و و .\r\nالحاصل آنكه من باور نميكنم مشير الملك دشمن تمدن باشد مؤتمن الملك « 1 » را هم ميشناسم در بعضى اخلاق از مشير الملك بهتر است و گويا تحصيلاتش هم زيادتر باشد لهذا او هم بدلالت علم و اطلاع همراه است در اينجا رفيق ما قدرى تأمل كرد و مجددا قوطى سيگار خود را باز نموده و يكى من و يكى خودش آتش زده مشغول كشيدن شديم ، بعد از فى الجمله تأملى باز پرسيد امير بهادر با اينهمه قدرت و نفوذ كه در مزاج شاه دارد هرگز نخواهد گذاشت ، چنان كه يكوقتى گفته بود\r\n\r\n\r\n","description":"","footnote":"\r\n- خود مردى وطن‌دوست و ميهن‌پرست بود ؛ در آبان‌ماه سال 1314 شمسى در سن 63 سالگى به مرض سكته قلبى در تهران درگذشت و در مقبره خانوادگى در امام‌زاده صالح به خاك سپرده شد .\r\nم - خ\r\n( 1 ) - حسين پيرنيا مؤتمن الملك متولد 1254 شمسى پسر سوم ميرزا نصر اللّه خان مشير الدول مىباشد در زمانى كه پدرش بوزارت امور خارجه رسيد از اروپا احضار و به سمت رئيس اداره كابينه وزارت خارجه تعيين گرديد ، در سال 1325 رئيس مدرسه سياسى بود و در اين سال براى اولين بار وارد كابينه شد ، مؤتمن الملك چندين بار وكيل و وزير بود ، نامبرده از رجال تحصيل كرده و عاقل و متين ايران است و از دوره دوم به بعد هميشه از تهران انتخاب و برياست مجلس برگزيده ميشد و از دوره هفتم به بعد با آنكه از تهران انتخاب گرديد لكن بمجلس نرفت ؛ او در 9 شهريور 1326 در 72 سالگى وفات يافت . م - خ\r\n","page_name":" 416 ","page_number":450},
  {"content":"\r\n\r\nاگر كسى در ايران اسم مشروطه را ببرد من دهانش را ميشكنم و در فرنگستان هم هميشه همين قسم حرفها ميزده و در همين اواخر كه عين الدوله مجبور شده بود عدالتخانه تشكيل بدهد در مجلسى كه براى مذاكره و مشاوره همين مطلب در باغ شاه تشكيل شده بود و مشير الدوله ، ناصر الملك و احتشام السلطنه و و و حاضر شده بودند ، همين امير بهادر با نهايت تغير مجلس را بهم زده و احتشام السلطنه را مطرودا از طهران تبعيد كرد كه يك كلمه گفته بود :\r\n« حالا ديگر بدون مجلس كار ايران از پيش نخواهد رفت و اگر امروز به اختيار مجلس باز نكنيد عما قريب باجبار باز خواهد شد »\r\nديگران هم از ترس امير بهادر با حرفهاى احتشام السلطنه مخالفت كردند ، حتى ناصر الملك با اينهمه علم و اطلاع يك كلمه حرف نزده ، مگر بحمايت امير بهادر حالا چنين وجودى چگونه راضى مىشود كه دولت ايران دولت مشروطه شود ؟\r\nجواب دادم : تمام آنچه ميفرمائيد صحيح است و منهم تصديق دارم ولى دو مطلب ديگر هم هست ، يكى آنكه امير بهادر فقط در مزاج شاه نفوذ دارد و تا وقتى ميتواند قدرت‌نمائى كند كه شاهى در ميان باشد ، و اگر شاه نباشد وجود امير بهادر به قدر يك مورچه مؤثر نخواهد بود .\r\nگفت : الان كه شاه باقى است .\r\nگفتم : بلى اما بچه حالت تقريبا سه ماه است سكته كرده و در بستر افتاده و ابدا حال جواب و سؤال ندارد ، شايد از اصل امير بهادر را هم نشناسد از آن گذشته محتاج پول است و هركس پول برايش ببرد نزد او محترم است ، و به همين ملاحظه اتابك را معزول كردند و عين الدوله را اتابك كردند و امير بهادر هميشه پول بگير است نه پول پيدا كن ، لهذا آنقدرها در مزاج شاه نميتواند نفوذ داشته باشد ؛ مطلب دوم آنكه بر فرض كه امير بهادر با تمام قواى خودش بر ضد اين مطلب باشد از مخالفت يك نفر\r\n\r\n","description":"","footnote":"","page_name":" 417 ","page_number":451},
  {"content":"\r\n\r\nچه ضررى عايد مىشود ، آن هم يك نفر مثل امير بهادر كه اهل شمشير است نه مرد تدبير .\r\nگفت : خير در اينجا اشتباه كرده‌ايد ! ! امير بهادر تنها نيست ، تقريبا تمام درباريان و جميع شاهزادگان و دو ثلث از تمام مردم ايران با او هم رأى و هم عقيده هستند و جمعى را شمرد ؛ از قبيل حاجب الدوله و و و .\r\nگفتم : بسيار صحيح ، فرض ميكنيم تمام آنها مانع باشند مگر ما متوقع بوديم كه دربار بميل خود و به اختيار زير اين بار برود ، بلكه ما ميگوئيم بقدرت اتحاد مليه آنها را مجبور خواهيم كرد چنان كه ملت فرانسه دربار به آن عظمت را مجبور نمود و وقتى كه ملت دانستند كه درباريان دست از اسباب‌چينى برنميدارند ناچار شده يك مرتبه بر قتل خرقه تازه كمر بسته و كردند آنچه كردند ، ماها هم بايد با همان قواى ملى دربار را مجبور كنيم .\r\nكلام بنده كه باينجا رسيد رفيق ما بىاختيار بصداى بلند بخنده افتاد و به قدر پنج دقيقه ميخنديد ، بعد از خنده ، تلخى كرده و سيماى خود را آرام نمود آنوقت گفت : فلانى شما درباره ملت ايران چنين احتمالات ميدهيد ، مگر هنوز اين ملت را نشناخته‌ايد كه چه اندازه بىغيرت و رذل و متلون المزاج و اين الوقت هستند و شرحى مبسوط در مذمت ملت ايران و شواهد بىناموسى آنها بيان كرد كه من هرگز حاضر نيستم آنها را بخاطر بگذرانم ، چه جاى آنكه در اين سفرنامه ثبت كنم ، منهم انصافا قدرى مدافعه كردم ولى رفيقم ايستادگى كرده مطلب را برهانى كرد .\r\nگفتم بر فرض كه ملت اقدام نكنند ، دو چيز ما را به مقصود نزديك مينمايد ، يكى اهتمام علماى مملكت و ديگرى پولتيك انگليسها ، شايد بتوانيم از اين دو مطلب استفاده كنيم .\r\nدر اينجا متذكر مطلب شده ، پرسيد : واقعا از علما هم نگفتم آنها در چه\r\n\r\n","description":"","footnote":"","page_name":" 418 ","page_number":452},
  {"content":"\r\n\r\nخيالند .\r\nگفتم : حق مطلب اين است كه اولين دشمن تمدن در ايران همين طايفه هستند ولى طبيعت اسبابى فراهم كرده كه اين طايفه امروز علم‌دار تمدن شده‌اند و ملخص شرح اسباب آنكه عين الدوله بواسطه طمع و خست فوق العاده نتوانست با اين طبقه راه برود و آنها هم سى سال عادت كرده بودند ، به آن ترتيبات « امين السلطان » كه به تمام افراد اين طبقه برحسب تفاوت شئونات آنها پول ميداد و با رؤساى آنها كمال همراهى را ميكرد حالا يك دفعه عين الدوله در خانه آنها را بسته ، نه احكام آنها را امضاء مينمايد و نه توسط و شفاعت از آنها قبول مىكند و نه خودش دستى چيزى به آنها ميدهد ، اين است كه آقايان در نهايت سختى بر ضد او برخاسته‌اند و خوشبختانه يك مطلب ديگر هم بما كمك داده و اختلاف كلمهء آنها را با دولت تكميل نموده و آن مطلب اين است كه شخص آقاى سيد عبد اللّه كه فعلا سياسى و قائد قوم است با اتابك معزول نهايت دوستى و اتحاد و موافقت و اتحاد را داشته و دارد و قهرا بر ضد عين الدوله است ، و دو سال تمام زحمت كشيد كه شايد اين صدر اعظم را بردارد و آن يكى را بياورد نتوانست و كارى از او پيشرفت نكرد ، حتى آنكه بر ضد « مسيو نوز » بلوا كرد ولى چون مطالب او شخصيه بود ابدا انجام نگرفت و بالاخره ناچار شد كه با « آقا سيد محمد » اتحاد كند و از او استمداد جويد ، آقا سيد محمد [ طباطبائى 
  ] هم بدستور العمل من فورا قبول كرد و با او متحد شد ولى در موقع تحرير ما به النزاع آقا سيد محمد او را متذكر نمود كه مطالب جزئيه هرگز مفيد هيچ فايده نيست بايد مطالب را بزرگ گرفت و عمومى حرف زد تا قلوب تمام دانشمندان متوجه حمايت ما گردد اين بود كه در موقع تحصن در زاويه حضرت عبد العظيم هنگاميكه بتوسط سفارت عثمانى مذاكره اصلاح بميان آمد و از آقايان سؤال از مقاصدشان شد تأسيس عدالت - خانه را هم ضميمه مستدعيات خود نمودند و اين حرف بدست آزادى\r\n\r\n","description":"","footnote":"","page_name":" 419 ","page_number":453},
  {"content":"\r\n\r\nطلبان افتاد و عدالتخانه را بمجلس شوراى ملى تعبير كردند و در شبنامه ها و روزنامه‌ها مردم را ترغيب بمطالبه افتتاح آن نمودند تا كار باينجا رسيده كه خودت ميدانى .\r\nگفت : از تمام مطالب و وقايع طهران به خوبى اطلاع دارم ولى مقصودم اين است كه آيا ساير علماى طهران و علماى ساير بلدان هم آيا به اين مقصد همراهى و مساعدت دارند ؟ يا خير ؟\r\nگفتم : اما علماى رأس رئيس ايشان چهار نفر بيشتر نيستند و دو نفرشان كه رسما خود را مؤسس اين اساس معرفى كرده‌اند و ناچارند تا آخر همراه باشند و دو نفر ديگر هم علانيه مخالفت كردند ، يكى آقاى امام و ديگرى آقاى « حاجى شيخ فضل اللّه » اما آقاى امام بواسطه راندن مردم از مسجد شاه در شب معهود و گرفتن مدرسه « مروى » و ازدواج با دختر شاه « 1 » به كلى موهون شده و سلب وثوق عامه از ايشان شد\r\n\r\n\r\n","description":"","footnote":"\r\n( 1 ) حاج سيد ابو القاسم امام جمعه پسر بزرگ حاج سيد زين العابدين امام جمعه نوه دخترى دوست عليخان معير الممالك ( نظام الدوله ) در سال 1282 ق متولد و در سال 1304 ق براى تكميل تحصيلات به نجف رفت و در سال 1321 پس از فوت پدرش بتهران آمد و بر مسند پدر نشست . در سال 1323 ق با شكوه الدوله دختر مظفر الدين شاه كه قبلا زن مؤقر السلطنه بود و بقول ناظم الاسلام « بجبر و قهر و حكم وليعهد و مأموريت سعيد السلطنه رئيس نظميه وليعهد طلاق او را در محضر حاجى شيخ فضل إله گرفته بود » ازدواج نمود و مدرسه مروى را كه متولى شرعى آن حاج شيخ مرتضى مجتهد آشتيانى بود به تصرف درآورد و يك روز حاج شيخ فضل إله طلاب را در آن مدرسه دعوت نمود و سيد صالح كرمانشاهى در بالاى منبر دستخط شاه را كه مدرسه را واگذار به امام جمعه نموده قراعت و نقيب السادات هم نطقى ايراد كرد در نتيجه كار امام جمعه بالا گرفت ، امام جمعه چون با مشروطه‌خواهان ميانه خوبى نداشت و در زمره مستبدين قرار گرفت بمرور از نفوذ و اعتبار او كاسته شد ، در سال 1327 پس از فتح تهران و خلع محمد عليشاه ، هيأت مديره حاج سيد ابو القاسم امام جمعه را معزول و برادرش حاج سيد محمد معروف به امام‌زاده را كه خودش مشروطه‌خواه و جزو دادگاه انقلابى بود بجاى او امام جمعه تعيين نمود ، در روز سيزدهم رجب 1327 ق كه حاج شيخ فضل إله نورى بدرزاده شد حاج سيد ابو القاسم خود را بسفارت روس رسانيده و در آنجا متحصن شد و پس از چندى پس از تأمين گرفتن رهسپار اروپا گرديد و بالاخره با موافقت دولت بايران بازگشت و در سال 1306 خورشيدى در سن 62 سالگى در تهران درگذشت . م . خ\r\n","page_name":" 420 ","page_number":454},
  {"content":"\r\n\r\nبنابراين ديگر عظم و شأنى براى او باقى نمانده تا بتواند علم مخالفت افرازد ؛ اما جناب شيخ هم در اين فتنه اخيره با آقايان همراه شده و در مهاجرت با آنها اتفاق نموده بنابراين ديگر در تهران كسى قابل مخالفت نيست .\r\nپرسيد : آيا همراهى جناب شيخ را از صميم قلب ميدانى يا احتمال خدعه و تدليس در آن ميدهى ؟\r\nگفتم : جواب اين مطلب را درست نميتوانم بدهم چرا كه در طهران نبوده و جزئيات وقايع را نميدانم ؛ شيخ آدم محكمى است و آنقدرها اهل خدعه و تدليس نيست و يقين دارم اگر آقايان با او مدارا كنند و دماغش را نسوزانند تا آخر همراهى خواهد كرد و هرچند در اوائل امر از لفظ مشروطه اظهار كراهت ميكرد و مكرر با خود من در سر اين كلمه نزاع كرد حتى آنكه در شب ماه رمضان كه بنده و « ناظم الاسلام » براى كار كرمان منزلش رفته بوديم و اتفاقا من اظهار داشتم تمام اين مفاسد از اثر دولت مستبده و از شأن حكومت استبداديه است و الا چه معنى دارد « ظفر السلطنه » مجتهد كرمان را به چوب ببندد ؛ شيخ مذكور يك مرتبه بر من حمله نمود و متصل بر تغير افزود ؛ حتى آنكه ميگفت : در مملكت مشروطه دين و آئين باقى نميماند و خيلى بر اهالى سخت گرفته مىشود ؛ مثلا من نميتوانم اين پنجره را بخارج باز كنم و اگر بخواهم يك سوراخ باز كنم بايد مبلغى ماليات بدهم .\r\nمن فورا بطور شوخى به او گفتم : شما سعى بكنيد كه دولت ايران مشروطه شود ؛ من سند ميسپارم كه هزار سوراخ مجانى بشما تسليم نمايم ؛ و اهل مجلس خنديدند و شيخ هم از تغير افتاد .\r\nبارى با اينهمه سختى اين اواخر بواسطه چند مجلس ملاقات با سعى « سعد الدوله » مشروطه‌خواه شده بود و سعد الدوله به او حالى كرده بود كه اگر دولت ايران قانونى\r\n\r\n","description":"","footnote":"","page_name":" 421 ","page_number":455},
  {"content":"\r\n\r\nو مشروطه شود ؛ شما كه رئيس مذهب هستيد خيلى بزرگ و محترم ميشويد و ده مقابل مداخل كثيف امروزى كه از مرافعات و ناسخ و منسوخ دادن تحصيل مينمائيد محترمانه بشما عايد خواهد شد و اينكه در حضرت عبد العظيم با حضرات نرفت فقط بواسطه بىاعتنائى اين آقايان به او بود و الا در مقصد همراه است اما علماى ساير ولايات عمده آنها علماء اصفهان هستند و رئيس آنها « آقاى نجفى » و « حاج آقا نور اللّه » است ؛ اما آقاى نجفى مردى است متذهد در ظاهر و صاحب مكنت بسيار كه از ترس همه ساله مبالغ كلى از منافع و عايدى املاك خود را بطلاب ميدهد تا اساس رياستش را بهم نزنند و منتهى آرزويش اين است كه مملكت منظم شود تا اين اندازه مكنت را براحت بخورد و ديگر اعتنائى ديگر برياست و عوام‌فريبى ندارد براى آنكه به مقصود اصلى خودش رسيده و هر قدر رياست ميخواسته ديده حالا ديگر شب و روز مشغول مدافعه از ثروت بىاندازه خود است بنابراين‌چنين آدمى ابدا با مشروطه دشمنى نخواهد كرد ؛ بعلاوه طبيعت « آقا نجفى » هميشه اينست كه با طرف غائب مماشات مينمايد و هر وقت ديد مشروطيت پيشرفت دارد صرف مشروطه مىشود اما « حاجى آقا نور اللّه » از اول باالفطره مشروطه بود و من سه سال شب و روز در خلوت و جلوت با او بوده‌ام آنقدر او را آزادى طلب شناخته‌ام ، كه يقين دارم نصف مكنت و ثروت خودش را هم حاضر است در اين راه صرف نمايد جاهاى ديگر علماى قابلى ندارد ولى از حالت آذربايجان خبر ندارم و علماى آنجا را نميشناسم مگر « حاجى ميرزا حسن » كه آخوند احمقى است و اگر سايرين هم مثل او باشند از آنها خيلى بايد ترسيد .\r\nپرسيد از حالت علماى نجف چه خبر دارى ؟\r\nگفتم : آنها را هم درست نميشناسم مگر از آقاى « آخوند » خبر دارم كه مردى است نوع‌پرست و عالمى است با حس ديگر آن را درست نميدانم بچه مذاقى هستند ولى بهر سليقه كه باشند عمده نظر آنها بمركز است وقتى كه علماى طهران را مايل\r\n\r\n","description":"","footnote":"","page_name":" 422 ","page_number":456},
  {"content":"\r\n\r\nبمشروطيت ديدند قهرا همراه ميشوند .\r\nگفت از يك مطلب اصلى غفلت كردم ؛ آيا خود شاه را به چه مايل ميدانى ؟ !\r\nگفتم : از طرف شاه به كلى خيالم آسوده است چرا كه آدمى است خوش‌فطرت و ميل ندارد كسى از او رنجش حاصل نمايد ؛ بعلاوه از ابتداى جلوس بسلطنت مروج آزادى بود و در اين اسفاريكه بفرنگ رفته خيلى در مزاجش اثر كرده و مكرر آرزو ميكرده كه اى كاش مملكت ايران هم مثل ممالك متمدنه فرنگ آباد ميشد و ملت من هم مثل ملل فرنگ آزاد مىشدند و اگر درباريها ممانعت نميكردند در همان اوايل اقدام به اين كار كرده بود و در سنه 1322 كه عموم حكام را بدار الخلافه احضار كرد ، همين خيال را داشت ولى درباريها نگذاشتند و هزار قسم عيب برايش تراشيدند ؛ بعلاوه شاه ايران خيلى شهرت‌پرست است و دلش ميخواهد مثل ميكادوى ژاپن از اشخاص بزرگ تاريخى عالم شود وانگهى كار شاه گذشته و خودش هم ميداند كه عمرش به آخر رسيده و مسلم است در آخر عمر كمال ميل را دارد تحصيل نام نيك و افتخار بزرگى بنمايد ؛ باز پرسيد :\r\nاز حالت وليعهد چه ميدانى ؟\r\nگفتم : اگرچه از اخلاق او اطلاع كاملى ندارم ولى گمان ندارم علانيه با اين اساس ضديت كند چه او امروزه محتاج است بجلب قلوب ملت تا اساس سلطنتش محكم شود و مدعيهايش نتوانند بر او غالب شوند ؛ از آن گذشته وليعهد مجبور است كه تابع شاه باشد و اگر شاه حاضر شد او هم مساعدت خواهد كرد .\r\nرفيق من در اينجا باز سكوتى طولانى كرد و قوطى سيگار را برداشته به من تعارف كرد و هر دو مشغول كشيدن سيگار شديم ، يك مرتبه سيگارش را به زمين گذاشته از روى كمال بىتابى سؤال كرد :\r\nآخر بفرمائيد عقيده شما در اين باب چيست ؟ آيا ممكن مىشود يا خير ؟ !\r\n\r\n","description":"","footnote":"","page_name":" 423 ","page_number":457},
  {"content":"\r\n\r\nگفتم : بلى عقيده من اين است كه اين كار حتما واقع خواهد شد ؛\r\n« قضاى آسمان است اين و ديگرگون نخواهد شد »\r\nو در اينجا او بىاختيار جستن كرد و اظهار كمال حيرت و تعجب نمود ولى من آهى طولانى كشيده اظهار تأسف كردم ! ! رفيقم از حالت من متوحش شده .\r\nپرسيد : در صورتى كه شما يقين داريد اين كار شدنى است ديگر چرا آه ميكشيد ؟ !\r\nگفتم : جهت تأسف و باعث دلتنگى من اين است كه ميترسم ملت ايران نتوانند اين موهبت بزرگ را محافظت نمايند يعنى از نعمت حريت استفاده كنند و بواسطه سوء استعمال كه ناشى از جهالت آنها است شهد را سم انگارند و چيزى كه در تمام اهل عالم آخر الدوا و شفاى عاجل است در مزاج ما ايرانيان سم قاتل بشود و همه از استبداد شكايت دارند ولى من از حريت ميترسم چرا كه ايرانى هنوز در صدى سه نفر معنى حريت را ندانسته و به مجرد آنكه لفظ آزادى را شنيد خيال مىكند مقصود اين است كه مال مردم را بخورد و بعرض ديگران تعدى كند و . . . و . . . و . . . در اين صورت معلوم است به كلى نظام موهومى امروز هم از هم ميپاشد و سلب امنيت از تمام افراد ملت مىشود و مردم به همان حكومت ظالمه و سلطنت مستبده راضى ميشوند و در نظر من الان مجسم است و تقريبا با چشم مىبينم كه وكلاى ملت بجاى امناى دولت بجان مردم افتاده با نهايت دنائت و بىرحمى رشوه ميگيرند و مناصب را مجددا ميفروشند و حقوق را پايمال مينمايند نهايت آنكه مباشر اين اعمال شنيعه عوض شده يعنى تا حالا امناى دولت متصدى اين امور ميشدند از حالا ببعد وكلاى ملت ، ديگر فرقى ندارد .\r\nرفيق من از اين حرف افسرده شده اول قدرى مباحثه كرد و مطالبه دليل نمود تا آنكه به بعضى براهين حيه و ادله بفطه و شواهد و امثله مطلب را بر او\r\n\r\n","description":"","footnote":"","page_name":" 424 ","page_number":458},
  {"content":"\r\n\r\nمدلل داشتم آنوقت ناچار شد كه تصديق كند ، ولى با نهايت اطمينان كه معلوم بود ساختگى نيست و از روى كمال حقيقت حرف مىزند اينطور گفت كه :\r\nشما فرمان مشروطيت را صادر كنيد حفظ آن بر عهده ماها است كه با خونهاى ناقابل خودمان آن را محافظت كنيم .\r\nدر اين موقع صداى اذان ظهر بلند شد ، من با كمال عجله از جا برخاسته گفتم :\r\nلذت مصاحبت با شما به كلى حواس مرا متوجه مطلب سياسى كرده از اصل مطلب حرفى نزديم و حال آنكه من مخصوصا براى ملاقات شما آمده بودم كه بعضى تحقيقات از شما بكنم و بعضى مطالب مهمه هم بشما راپورت بدهم و هيچ ملتفت نبودم كه قريب سه ساعت است اينجا نشسته و مستغرق مباحثه پولتيكى هستيم ! ! جواب داد :\r\nمنهم خيلى با شما كار داشته و مخصوصا براى زيارت شما متحمل زحمت مسافرت بكلات شده‌ام و سه روز است مراقب شما بوده‌ام و تا امروز كه برحسب اتفاق شما را تنها ملاقات كردم و حرفهاى اصلى ما هنوز ناگفته مانده خوب است حالا تشريف بياوريد در منزل من نهار [ ناهار 
  ] ميل بفرمائيد تا باقى مطالب را هم تذكار كنيم .\r\nگفتم : لطف عالى مستدام باد ؛ مصلحت در آمدن من به منزل شما نيست و اسباب سوء ظن حاكم مىشود و براى من و شما هر دو توليد اشكال خواهد نمود .\r\nگفت : در صورتى كه شما الاآن منتظر وصول تلگراف مرخصى هستيد ديگر چه ترسى از حاكم داريد ؟\r\nگفتم : راست است كه حالا ديگر ما را وحشتى از حاكم نيست اما اين آدم باالفطره جبون و بددل و كج‌خيال است ميترسم اسباب رنجش او بشود و چون در اين ايام خيلى با ما محبت كرده و بانسانيت سلوك نموده هيچ ميل ندارم در اين آخر ايام حبس او را از خودم برنجانم ؛ بعلاوه يقين دارم تا من نروم نهار [ ناهار 
  ] نميخورند و رفقا هم در انتظار ميمانند ؛ لهذا مصلحت در اين است كه من بروم دار الحكومه\r\n\r\n","description":"","footnote":"","page_name":" 425 ","page_number":459},
  {"content":"\r\n\r\nبعد از صرف نهار در موقعى كه عادتا همه روز ميخوابيديم من ميآيم منزل جنابعالى و تا دو سه ساعت ميتوانيم صحبت كنيم و طرف عصر براى رفتن « سربند » برميگرديم و اين مكالمات را در حالت حركت به طرف دار الحكومه مبادله ميشد ؛ رفيق محترم من با نهايت امتنان پذيرفته جلو سر در مرا وداع گفته و نشانى منزل خود را داد و رفت من هم وارد عمارت شدم و خيال ميكردم نهار حاضر است و بايد با حاكم مدتى معذرت از دير آمدن بخواهم .\r\nولى به مجرد ورود باطاق چشمم بخان سرهنگ افتاد و حالت رفقا را هم مسرور ديدم ؛ بلكه طورى آنها را بشاش ديدم كه مجلس را از رسميت انداخته بودند و حاكم و رفقا و سرهنگ همه با سر برهنه آزادانه نشسته بودند ، از وضع اطاق به خوبى دانستم كه خبر مسرت اثرى بتازگى رسيده كه حضرات را اينطور بىخيال كرده و تا سلام كردم حاكم از جاى خود برخواست و يكتاپيراهن به طرف من دويده دست به گردن من افكند و گفت :\r\nديدى كه عاقبت كار خودتانرا انجام داديد و حاجى ميرزا حسن هم با نهايت خوشروئى كه كمتر از او ديده بودم صدا كرد « البشارة البشارة » .\r\nمن يقين كردم كه تلگراف مرخصى ما آمده است لهذا خواستم اظهار مناعتى كرده ضمنا نسبت بخان حاكم اظهار ارادتى شده باشد ؛ لهذا گفتم ؛ حبس ما آنقدر طولانى و پرزحمت نبوده كه از آزادى آنقدرها خوشحال باشيم ، بلكه چنين محبسى كه زندان‌بانش شخص كريم النفسى مثل سركار حاكم و هم‌محبسها مثل آقايان باشند هزار درجه از آزادى بهتر است « من آزادى نميخواهم كه با يوسف بزندانم » .\r\nآقا ميرزا آقا فهميد كه من اشتباه كرده‌ام ديگر مجال نداده از جاى خود برخواسته به طرف من آمد و گفت : خيلى اشتباه كرده مقصود از آزادى عمومى است نه شخصى .\r\n\r\n","description":"","footnote":"","page_name":" 426 ","page_number":460},
  {"content":"\r\n\r\nمن ديگر طاقت انتظار نياورده رفتم به طرف حاكم و دو صورت تلگراف را كه در جلو روى او بود برداشته مشغول مطالعه شدم . هيچ نويسنده ماهرى نميتواند حالت مرا در اين وقت تشريح نمايد كه چه مسرتى حاصل كردم و خودم هم ميگذرم و بتحير خودم اعتراف مينمايم .\r\nاين دو تلگراف يكى از مشير الدوله صدر اعظم بود و ديگرى عين دستخط « 1 »\r\n\r\n\r\n","description":"","footnote":"\r\n( 1 ) روز دوشنبه 15 جمادى الاخر 1324 هجرى در اين روز نيز بازارها بسته و مردم در سفارتخانه ميباشند طرف صبح اعلانى بدر و ديوار سفارت و خيابانها و كوچه‌ها چسبيده شده لكن مردم قبول نكرده اعلان مطبوعه را پاره كردند و آنچه كه ممكن بود از در و ديوار كندند .\r\nسواد دستخط اعليحضرت شاهنشاه خلد اللّه ملكه مظفر الدين شاه كه به ديوار چسبانيده بود\r\nجناب اشرف صدر اعظم - از آن جائى كه حضرت بارى تعالى جل شانه سررشته ترقى و سعادت ممالك محروسه ايران را به كف با كفايت ما سپرده و شخص همايون ما را حافظ حقوق قاطبه اهالى ايران و رعاياى صديق خودمان قرار داده لهذا در اين موقع كه رأى همايون ملوكانه ما بدان تعلق گرفته كه براى رفاهيت و آسودگى قاطبه اهالى ايران و تشييد و تأئيد مبانى دولت اصلاحات مقتضيه بمرور در دواير دولتى و مملكتى بموقع اجرا گذارده شود چنان مصمم شديم كه مجلسى از منتخبين شاهزادگان و علماء و قاجاريه و اعيان و اشراف و ملاكين و تجار و اصناف با انتخاب طبقات مرقومه در دار الخلافه تهران تشكيل و تنظيم شود كه در موارد لازم در تمام امور دولتى و مملكتى و مصالح عامه مشاوره و مداقه لازم را به عمل آورده و هيئت وزراى ما در اصلاحاتى كه براى سعادت و خوشبختى ايران خواهد شد اعانت و كمك لازم را بنمايد و در كمال امنيت و اطمينان عقايد خودشانرا در خير دولت و ملت و مصالح عامه و احتياجات مهمه قاطبه اهالى مملكت بتوسط شخص اول دولت بعرض برساند كه بصجه مباركه موشح و بموقع اجرا گذارده شود .\r\nبديهى است بموجب اين دستخط مبارك نظامنامه و ترتيبات اين مجلس و اسباب و تشكيل آن را مرتب و مهيا خواهيد نمود كه بعون اللّه تعالى اين مجلس افتتاح و باصلاحات لازمه شروع شود و نيز تصور ميفرمائيم كه سواد دستخط را اعلان و اعلام نمايند كه تا قاطبه اهالى از نيات حسنه ما كه تماما راجع بترقى دولت و ملت ايران است كما ينبغى مطلع و مرفه الحال -\r\n","page_name":" 427 ","page_number":461},
  {"content":"\r\n\r\nشاه كه خبر از مشروطه شدن دولت عليه ايران ميداد و ما عين آن دو تلگرافات را در فصل مخصوص راجع باخبار طهران نقل مينمائيم . در اين موقع نهار ( ناهار ) آوردند و شروع كرديم به خوردن نهار ( ناهار ) و قريب يك ساعت در سر نهار ( ناهار ) صحبت كرديم و اظهار بشاشت نموديم بنده بخان حاكم گفتم : از تلگراف مشير الدوله معلوم مىشود كه در تمام ايران امشب را چراغان ميكنند و جشن رسمى منعقد مينمايند تكليف جنابعالى هم همين است كه امروز عصر را از خيال رفتن « بسربند » منصرف شويد ما هم ميگذريم و الان بفرستيد تمام بزرگان كلات را براى عصر دعوت كنند تا اين تلگرافات را در مجلس رسمى قرائت كنيم و شب را هم چراغان كنيم حاكم از مسئله چراغان خنديد و گفت يقين دارم در تمام كلات پنجاه عدد چراغ پيدا نميشود ! ! ولى مجلس عصر را منعقد ميكنم و فورا « بحاجى حبيب » دستور العمل داد كه سادات كلات و آخوندها را با كدخدايانيكه حاضر هستند با سرهنگ سربازها براى عصر دعوت كند تا همگى حاضر شوند و بآبدارباشى هم اطلاع داد كه طرف بالاى باغ را كه آب جارى دارد در زير سايه چنارهاى نادرى فرش بياندازند و سماور بزرگ را هم آتش كنند از اندرون هم يك مجموعه شيرينى بكشند تا مجلس مفصل منعقد شود ، بارى نهار ( ناهار ) صرف شد و رفقا دراز كشيدند ، حاكم هم رفت در اندرون بخوابد ، خان سرهنگ هم به طرف منزل خودش روانه شد ، بنده هم فورا آن دو ورقه تلگراف را برداشته آمدم به منزل رفيق مجهولم ، به مجرد آنكه در زدم دويد بيرون و سلام كرد با نهايت گرمى و احترام مرا پذيرفته داخل خانه كرد و به طرف اطاق خود\r\n\r\n\r\n","description":"","footnote":"\r\n- مشغول دعاگوئى باشند « در قصر صاحب قرانيه بتاريخ چهاردهم شهر جمادى الاخر 1324 در سال يازدهم سلطنت » :\r\n( اين سواد مطابق با اصل دستخط مبارك بندگان اعليحضرت اقدس همايون شاهنشاهى ارواحنا فداه است )\r\nمشير الدوله\r\n","page_name":" 428 ","page_number":462},
  {"content":"\r\n\r\nبرد ، چائى بسيار خوبى هم حاضر كرده بود چند عدد هندوانه و خربزه هم حاضر كرده بود ، راستى فراموش كردم كه در كلات هندوانه و خربزه يافت نميشود بلكه هيچ قسم ميوه ندارد ، فقط در باغ حكومتى چندين درخت زردآلو هست و در باغ « ملك توش خان » مقدارى انگور لاغر ، بلى انگور از دهات قربيه بكلات ميآورند و ميفروشند و خربوزه و هندوانه هم در خود كلات آب‌كارى و ديم‌زار زراعت مىشود ولى هنوز موقع رسيدن آنها نرسيده و اصلا چيزهاى خوبى نيست و در دو شاخ كه فعلا متعلق بروسيه است خربزه و هندوانه بسيار خوب ديمى زراعت مىشود و آنقدر خوب است كه با شهد و پرآب است لذا به طرف مرو و عشق‌آباد حمل مينمايند بلكه تا بخارا هم مىبرند و در اين مدت كه ما در كلات بوديم فقط دو سه مرتبه از آن خربزه و هندوانه خورده بوديم يكى وقتى كه بازديد محراب بيك قلعه‌بيگى كلات رفتيم و ديگرى در موقعى كه از يكى از كدخدايان « نقطه » كه براى عمل بعشق‌آباد ميرفت خواهش كرديم و در مراجعت چند دانه همراه خود بياورد و من نديده‌ام ولى بتواتر ميگويند هندوانه « دوشاخ » آنقدر بزرگ مىشود كه دو عدد از آن را بار يك الاغ مينمايند و از لطافت و شيرينى سرآمد تمام هندوانه‌هاى ايران است ، اما امروز هم در منزل رفيق مجهول از خربزه و هندوانه « دوشاخ » ديدم و جهت تحصيل آنها را پرسيدم ؟ جواب داد : يك قاطر كرايه كرده‌ام به دوازده قران و يك تومان هم پول دادم و فرستاده‌ام ( بدوشاخ ) و يك بار برايم آورده‌اند بارى قبل از آنكه صاحب‌خانه چائى ( چاى ) بريزد يا سيگار تعارف كند آن دو ورقه تلگراف را نزد او انداختم و گفتم اينها شاهد عرايض من است كه قبل از ظهر در كنار رودخانه بشما عرض ميكردم او هم برداشته مطالعه كرد و ديوانه شد و از تغيير حالت او فهميدم كه بيچاره خيلى عاشق آزادى و طالب ترقى است دو سه مرتبه با نهايت استعجاب آن دو صورت را مطالعه نمود و خيلى اظهار وجد و بشاشت كرد بحديكه معلوم بود از حالت طبيعى خارج شده يكوقتى ملتفت\r\n\r\n","description":"","footnote":"","page_name":" 429 ","page_number":463},
  {"content":"\r\n\r\nشد كه هنوز چاى براى بنده نريخته برخاسته و معذرت خواست پشت سماور نشست و خواست چائى ( چاى ) بريزد از شدت مسرت نتوانست خوددارى كند و بيك حركت خارج از قاعده سماور و قورى چاى را سرنگون نمود و دست خودش را هم سوزانيد بنده برخاسته به او كمك دادم بيچاره خيلى معذرت خواست و با كمال خجلت از اطاق بيرون رفته ضعيفه صاحب‌خانه مجددا سماور را آتش انداخته و چائى ( چاى ) را ساخته و پرداخته نمود ، باطاق برگشت و تا مدتى كه او غايب بود من با خودم فكر ميكردم و ميگفتم ، اگر تمام مردم ايران تا اين درجه وطن‌پرست باشند به زودى وطن ما برتر از لندن و پاريس و دولت ما با شوكت‌تر از روس و انگليس خواهد شد اما افسوس كه امثال اين اشخاص بسيار كم است نهايت از هزار نفر يك نفر به اين سليقه آدم در ايران باشد ، بارى ترتيب كار چائى درست شد و هركدام دو سه فنجان چائى خورديم سيگارى هم كشيديم بعد شروع بصحبت كرديم بنده برفيق محترم گفتم : گردن سركار حاكم گذشته‌ايم كه امروز مجلس جشنى منعقد نمايد لهذا بنده بايد زودتر مرخص شوم و حرفهاى ناگفته را بگوئيم او هم تصديق كرد لهذا اول از او پرسيدم شما كيستيد ؟ و بچه خيال بكلات آمده‌ايد ؟ رفيقم بدون معطلى جواب داد كه من فلان هستم و فقط براى خلاص كردن شما از « عشق‌آباد » حركت كرده‌ام . و اين تذكره ساختگى است ، يعنى باسم من و شما نيست و راجع به ديگرى است . اما من بملاحظه آنكه بتوانم شما را بىدغدغه از سرحد بگذرانم اين تذكره را همراه خودم آورده‌ام و من از يك انجمن بسيار محترمى مأمور هستم كه شما را از زندان كلات نجات داده به طرف « عشق‌آباد » برده و از آنجا با لباس مبدل به قفقاز برسانم دو سر اسب هم در اول « دربند نقطه » حاضر كرده‌ام و تقريبا سه ساعت راه تا « دوشاخ » ميرسيم و آنجا هم فورا در ترن نشسته بفاصله سه ساعت وارد « عشق‌آباد » ميشويم و آنجا كه رسيديم ديگر دست احدى بشما نخواهد رسيد ، اما حالا معلوم مىشود\r\n\r\n","description":"","footnote":"","page_name":" 430 ","page_number":464},
  {"content":"\r\n\r\nتمام خيالات و نقشه ما باطل شده است و شما را همين دو روزه مرخص مينمايند من از شنيدن اين تفصيل خيلى محظوظ و اميدوار شدم معلوم شد هنوز ايرانيان باغيرت در اطراف هستند و چند سئوال از او كردم اول آنكه بچه دليل اين اقدام را فقط درباره من كرديد ؟ و در خيال رفقايم نيستيد ؟ جواب اين سئوال را اينطور داد كه ما با آنها سابقه آشنائى نداريم ولى شما را بواسطه خواندن روزنامه ادب ميشناختيم و وجود شما را در قفقاز خيلى مفيد ميدانيم كه در آنجا براى اداره « ارشاد » « 1 »\r\n\r\n\r\n","description":"","footnote":"\r\n( 1 ) اگرچه روزنامه ارشاد در بادكوبه و به زبان تركى منتشر ميشده ولى چون تجاوز از يكسال ورقه ضميمه به زبان فارسى داشته و نويسنده ورقه فارسى يكى از بزرگترين شعرا و نويسندگان و روزنامه‌نگاران دوره مشروطيت ايران يعنى مرحوم اديب الممالك بوده اديب الممالك پس از مراجعت از مشهد بطهران در سال 1321 قمرى مدتى در تهران ماند و در اين شهر بانتشار روزنامه ادب پرداخت اديب الممالك در سال 1323 قمرى سفرى ببادكوبه نمود و تا شعبان 1324 كه مجلس شورايملى در شرف افتتاح بود در آنجا توقف كرد و در سال مذكور مجددا بتهران بازگشت هنگام توقف اديب الممالك در بادكوبه روزنامه بنام ارشاد بمديريت « احمد بيگ آقا يوف قراباقى » به زبان تركى بطور يوميه انتشار مىيافته كه پس از ورود اديب الممالك يك ورقه ضميمه به زبان فارسى بطور هفتگى با آن منتشر ميشده است اداره و نويسندگى قسمت فارسى ارشاد به عهده اديب الممالك بوده و شماره اول آن جمعه ذيقعده 1323 قمرى و شماره آخر آن 27 صفر 1324 قمرى منتشر شده بنابراين از اين روزنامه بيش از 13 شماره منتشر نگرديده است .\r\n« تاريخ جرايد و مجلات ايران جلد اول ص 116 » تأليف مرحوم محمد صدر هاشمى\r\n* . . . ايرانيان قفقاز كمك بپيشرفت مشروطه ايران ميكردند ، گذشته از آن ايرانيان خود قفقازيان از دلسوزى و ياورى باز نمىايستادند روزنامه‌هاى آنان از ارشاد كه احمد آقا بيك اقا يوف مينوشت و از تازه حيات كه هاشم‌بيگ مينوشت و ملا نصر الدين كه ميرزا جليل مينوشت به جنبش ايرانيان اهميت ميدادند .\r\nتاريخ مشروطيت مرحوم كسروى ص 267 . -\r\n","page_name":" 431 ","page_number":465},
  {"content":"\r\n\r\nتحرير فارسى بكنيد هم شما منتفع ميشديد هم مردم . سئوال دوم يا هيچ فكر براى اهل و عيال من كرده‌ايد كه در طهران غريب هستند ؟ جواب داد هيچ فكرى براى آنها بهتر از فرستادن پول نيست كه ما على الحساب دويست و پنجاه مناط حاضر كرده برات گرفته براى آنها ميفرستيم ، بعدها خودتان هر ماهه مخارج آنها را ميفرستيد .\r\nسئوال سوم از كجا مدير ارشاد حاضر بهمكارى با من باشد جواب داد : ما مخصوصا با او گفتگو كرده‌ايم و او قبول كرده است كه ماهى دويست مناط بشما بدهد و بر فرض كه او هم قبول نكرد ما خودمان ميتوانيم شركتى تشكيل داده سرمايه معين كنيم و شما را واداريم يك روزنامه فارسى در « بادكوبه » يا ( عشق‌آباد ) داير كنيد . بارى بعضى مطالب ديگر هم مذاكره كرديم و بالاخره بمشار اليه گفتم شما تا سه روز ديگر در كلات بمانيد اگر تلگراف مرخصى من نرسيد از همين جا در خدمت شما « بعشق‌آباد » ميآئيم كه اقلا چند روزى در خدمت شما باشم و در خدمت اعضاء انجمن محترم تشكرات خودم را عرضه بدارم و شايد در همانجا ماندم و به همان نقشه كه شما كشيده‌ايد رفتار كردم و فرضا تا سه روز ديگر تلگراف نرسيد شما برويد ولى من هر وقت مرخص شدم از آنطرف خواهم آمد ، رفيقم جواب داد بسيار خوب من تا سه روز ديگر ميمانم ولى بر فرض كه تلگراف نرسيد شما معطل نشويد و همراه من بيائيد حالا ديگر كسى در مقام موأخذه از شما و حاكم برنميآيد و در واقع همين دو تلگراف حكم آزادى شما است ، گفتم مطلب شما صحيح است ، ولى چون حالا يقين دارم تلگراف مرخصى به زودى ميرسد و مشير الدوله صريحا وعده داده است و فرار خلاف شأن من است\r\n\r\n\r\n","description":"","footnote":"\r\n- ضميمه فارسى نيم ورقى روزنامه يوميه تركى ارشاد طبع باكو بسال 1323 ه - ق ( 6 - 1905 ) ميلادى است اين ضميمه را اديب الممالك مذكور مينگاشت و مديريت آن با احمد بيگ آقا يف قراباغى بود .\r\nتاريخ مطبوعات و ادبيات ايران تأليف ادوارد برون ص 186\r\n","page_name":" 432 ","page_number":466},
  {"content":"\r\n\r\nو من زيادتر از همه چيز بايد شرف خودم را محافظت كنم تا بعد بتوانم متصدى خدمت بملت باشم بلى اگر در دوره عين الدوله چنين كارى ميكردم حمل بر كمال رشادت و شجاعت و غيرت من ميشد اما امروز وضع تغيير كرده است بنابراين فرار من بسيار كار خنكى است بعد از ختم سئوال و جواب و تعيين قرارداد به او گفتم ما امروز عصر در دار الحكومه مجلس جشنى فراهم كرده‌ايم و حالا ديگر موقع انعقاد او است خوب است شما هم تشريف بياوريد آنوقت نقل مذاكرات حاكم را با « محراب‌بيگ » در باب اخراج او از كلات مذاكره نمودم و بسيار خنديديم و بالاخره باتفاق ايشان بدار الحكومه آمديم عصر روز 23 جمادى الثانيه در باغ حكومتى كلات كه از بناهاى « نادر شاه افشار » است در طرف مغرب باغ در زير سايه چنارهاى قوى هيكل كه يادگار عهد نادرى است مجلس جشنى آراسته شده كه گويا تا آن روز در كلات چنين مجلس كسى نديده و بخاطر ندارد ، تمام سادات محترم كلات از قبيل « حاجى سيد مصطفى » و « حاجى سيد على » و آقاى رحيم و آقاى رضا و تمام آخوندهاى آنجا كه عجالتا منحصر بسه نفر است آخوند « ملا ابراهيم سينه » شيخ الاسلام و آخوند « ملا ميرزا » قاضى كلات و آخوند « ملا جعفر » روضه‌خوان و محرر و تمام كدخدايان و ريش‌سفيدان محلات داخلى كلات از قبيل « زواغداش » و سينه خشت و نفقه و ارغوان محله و خروس محله و و و و مأمورين دولتى مقيم كلات ، سرهنگ توپخانه با لباس رسمى ، سرهنگ سربازها با لباس رسمى ، مأمور محترم تلگرافخانه خان سرهنگ و دو نفر اطباء نظام حكيم‌باشى و جراح‌باشى و مدير دواخانه دولتى و دو نفر مأمور تذكره و يك نفر تاجر شيروانى تبعه خارجه با سه نفر محبوس محترم دولتى هركدام در محلى جاى گرفته « حاجى حبيب » با ساير اعضاء حكومتى و چند نفر از سواره كلاتى مشغول پذيرائى واردين و دادن چاى و غليان ( قليان ) به آنها هستند در صدر مجلس حاكم كلات نشسته يك طرفش نگارنده و طرف ديگرش آقا ميرزا آقا مجاهد اصفهانى\r\n\r\n","description":"","footnote":"","page_name":" 433 ","page_number":467},
  {"content":"\r\n\r\nدر پهلوى آقا ميرزا طبقه سادات و علماى كلات و در پهلوى من تاجر شيروانى و بعد از او مأمورين دولتى از نظامى و غيرنظامى و در منتهى مجلس مردمان متفرقه بعضى نشسته و بعضى ايستاده و تمام حاضرين مبهوت هستند كه آيا چه خبر است ؟ و انعقاد چنين مجلسى براى چيست ؟ بعضى را عقيده بر اين است خلعت براى حاكم از شهر آورده‌اند بعضى حدس ميزنند شاه مرده و شاه تازه بتخت نشسته ، بعضى گمان ميكنند تلگراف مرخصى محبوسين رسيده و من تمام اين صحبتها را كه حاضرين قبل از آمدن حاكم با يكديگر ميكردند ميشنيدم و در جواب تمام آنها ميخنديدم و ميگفتم پنج دقيقه ديگر معلوم مىشود . بارى رفته‌رفته مجلس ما مشحون بواردين شد ، جمعيتى زنهاى كلاتى هم براى تماشا آمده بودند و در يكطرف باغچه صف زده‌اند و تمام منتظر نتيجه مطلب هستند در اين وقت به اشاره بنده يك عدد صندلى آوردند و همانجا كه خودم نشسته بودم گذاشتند و بنده برخواسته ( خاسته ) بالاى صندلى نشستم ، حاضرين خيال كردند خيال روضه خواندن و موعظه كردن دارم و عادتا وقتى كه روضه‌خوان روى منبر مينشيند مردم باجماع صلوات بلندى ميفرستند و زنها شروع بمقدمات گريه ميكنند ، از قبيل سرفه كردن و تنحنح نمودن مينمايند ، حالا هم به همان عادت رفتار شد و من بىاختيار خنديدم و به زحمت زياد خودم را نگاهدارى كرده گفتم :\r\nحضرات مقصود روضه خواندن نيست امروز روز عيش و سرور است نه زارى و بىقرارى امروز عيد بزرگ اسلام است و الان ششصد كرور مسلمان در روى زمين جشن گرفته و از اين واقعه تازه كه روح اسلام را قوت داده است مسرورند .\r\nبارى بعد از آنكه مردم متوجه اهميت مطلب شدند و زيادتر توجه كردند و زنها هم نزديكتر آمدند و از اندرون حاكم هم هر قدر زن بود بيرون آمد ، آنوقت\r\n\r\n","description":"","footnote":"","page_name":" 434 ","page_number":468},
  {"content":"\r\n\r\nشروع كردم بمقدمات مطلب و تقسيم دول روى زمين بمشروطه و مستبده و جمهورى و اثبات آنكه جمهورى و مقننه طرفين افراط و تفريط است و حد اعتدال و وسط همان دولت مشروطه است و شرحى معرفى از دولت مشروطه نموده و ترتيبات آن را مطابق با قواعد دين مقدس اسلام كردم و بعد بشارت دادم كه دولت ايران از همت علماء اعلام و حجج اسلام مشروطه شده و تلگرافات را بلند قرائت كردم ، راستى اين مردميكه ابدا نميدانستند مشروطه چيست و مقننه كدام است ؟ حالا حالت وجد و نشاطى پيدا كرده‌اند و بدستور العمل من فرياد « زنده باد شاهنشاه ايران » « پاينده باد مجلس شوراى ملى » زنده باد علماء اسلام كشيدند و بعد از پائين آمدن من يك مرتبه تمام حاضرين به طرف من آمده با من مصافحه كردند بعد هم با خان حاكم و سايرين و مثل روز عيد همه با يكديگر مصافحه كرده ، مبارك باد گفتند ، آنوقت بامر حاكم دوباره هركس بجاى خودش نشسته شيرينى و ميوه آوردند ، زنهاى اندرون حاكم مردمان با سليقه‌اى هستند ، چندين قسم شيرينى خانگى مثل « گوش فيل » و « سوهان » و « باقلوا » و غيره هميشه ميپزند و ميسازند و دو سه مجموعه از آنها آوردند دو سه مجموعه هم هندوانه و خربزه و انگور كه معلوم بود براى تشريفات امروز عصر « محراب الملك » تحصيل و حاضر نموده است .\r\nبارى خوردن شروع شد قدرى هم بزنها داديم ، سربازها هم آمدند و سهم خود را جمع كرده بردند و خوردند ، بعد از ختم مجلس مردم دسته‌دسته متفرق ايستاده و مطالب سياسى ميگفتند ، يكوقت صداى يك نفر سرباز را شنيديم كه جمعى را دور خود جمع كرده و براى آنها خطابه ميخواند و بالاخره گفت معنى مشروطه اين است كه از امروز ببعد صاحب منصب نميتواند دينارى از مواجب ما را بخورد و هكذا سپه سالار هم نميتواند از مواجب سرهنگ و صاحب منصبان بخورد ، صداى احسنت از ماها بلند شد بارى به قدر ده بيست عدد چراغ هم از اطراف پيدا\r\n\r\n","description":"","footnote":"","page_name":" 435 ","page_number":469},
  {"content":"\r\n\r\nكرده در حوالى باغ گذاشته بودند و باغ روشن بود و هوايش هم امشب خيلى خنك و باطراوت ميبود ، از اين جهت مردم ميل نداشتند از باغ بيرون بروند و تقريبا تا دو ساعت از شب گذشته جمعيت دسته‌دسته در باغ متفرق نشسته و صحبت ميكردند و در اين مدت خان حاكم هم با رفقا بالاى بام رفته تماشا ميكردند ، منهم با رفيق شيروانيم در يك ضلع باغ نشسته از مشاهده احوال مردم وجد و سرورى داشتيم و صحبت‌هاى مفيده ميداشتيم ، تا وقتى كه مردم كم‌كم متفرق شدند ، حاكم هم پائين آمد فرشها را هم برچيدند ، رفيق منهم خداحافظى كرده به منزل خودش رفت . ما هم نماز مغرب و عشا را در روى تختگاه خوانده حاكم هم آمد و شام خبر كرد و بعد از صرف شام رفتيم بالاى مهتابى و بجاى آنكه فورا بخوابيم شروع بمشورت كرديم .\r\nموضوع مشورت ما اين بود كه آيا بعد از وصول حكم مرخصى تكليف چيست ؟\r\nو چه بايد بكنيم ؟ و بكدام طرف برويم ؟ حاجى ميرزا حسن عقيده‌اش امشب اين بود كه مستقيما به شهر مشهد برود و در همانجا مدرسه باز نموده متوقف شود و هيچ خيال آمدن بطهران را نميكرد . در سابق هم ميگفت وضع طهران از براى من مناسبت ندارد و بواسطه كثرت مدارس و ديگر مدرسه من نميگردد اما در شهر مشهد مدرسه صحيحى نيست و من ميتوانم مدرسه عالى افتتاح نمايم و نقشه هم كشيده بود كه مبلغى از بانك استقراضى « 1 » قرض كند و بليطى طبع نموده بمردم\r\n\r\n\r\n","description":"","footnote":"\r\n( 1 ) بانك استقراضى روس براى رقابت با بانك شاهنشاهى « كه در زمان ناصر الدين شاه قاجار 1889 ميلادى تأسيس شده بود » در سال 1268 ه - ق بوجود آمد ناصر الدين شاه امتياز ايجاد بانك و حق انحصارى حراج عمومى را بيكى از اتباع روسيه واگذار نمود بانك استقراضى روس در به دو امر به صورت يك شركت خصوصى شروع به كار كرد چندى بعد به معاملات رهن اشياء منقول پرداخت . دولت روسيه سهام شركت را خريدارى كرد و اداره آن را بدست گرفت . بانك استقراضى شعبه‌هائى در شهرهاى شمالى ايران داير كرد و دامنه عمليات خود را از معاملات منقول به رهن اموال غيرمنقول كشانيد . -\r\n","page_name":" 436 ","page_number":470},
  {"content":"\r\n\r\nبفروشد و با آن وجوه يكباب مدرسه بزرگى كه شبانه روزى باشد تأسيس كند ، بنابراين از اول از صحبت و مشورت ما خارج شده و خوابيد و چنان كه عادت او بود بلافاصله نفير خوابش بلند شد ، اما بنده و آقا ميرزا آقا به قدر دو ساعت صحبت كرديم و اطراف كار را سنجيديم ، بالاخره عازم شديم كه به مجرد وصول حكم به طرف « دوشاخ » رفته بليط راه‌آهن گرفته با كمال عجله « بعشق‌آباد » رفته با ترن ببادكوبه ، و با شتر رشت ، و با درشگه چاپارى بطهران وارد شويم و اين كار چندين فايده بر ما داشت و عمده منافعش آنكه خيلى زود بطهران ميرسيم و هر دو به مقصود خود ميرسيم يعنى من فورا اجازه گرفته شروع بطبع روزنامه مينمايم و تا كسى ديگر به اين خيال نيافتاده اجازه طبع روزنامه باسم « شوراى ملى » ميگيرم و مطالب و مذاكرات مجلس را در آن درج مينمايم و منافع عمده ميبرم ، آقا ميرزا آقا هم بمقام منيع وكالت نائل خواهد شد ديگر آنكه تا اسم ما كهنه نشده و از خاطرها محو و فراموش نشده‌ايم بطهران ميرسيم و البته احترامات ما را ملت به خوبى منظور ميدارند و زحمات ما را در وصول به اين مقصد مراعات ميكنند مخارجمان هم خيلى كمتر خواهد بود و بعد از آنكه اين عزم را هر دو پسنديديم در اواخر شب بخواب رفتيم و صبح برخاسته بعد از اداى فريضه و صرف چاى به طرف آبشار معهود رفتيم و يك نفر قراول فرستاديم خان سرهنگ را هم از تلگرافخانه احضار نموده رفيق مجهول بنده هم برحسب نشانى كه به او داده بودم به آنجا آمد و از سيگارهاى خيلى خوب روسيه هم همراه خود آورده بود و دو هزار بقراول داد تا برود در باغ « بيك توش‌خان » انگور خريدارى نموده بياورد و تا نيم ساعت به ظهر مانده در آنجا مانده در اوضاع استقبال ايران گفتگو\r\n\r\n\r\n","description":"","footnote":"\r\n- اين بانك علاوه بر معاملات عادى به اعيان و درباريها و دولت نيز قرض ميداد در بهمن ماه 1299 ه - ش بموجب قرارداد ايران و شوروى قروض دولت ايران كه متجاوز از چهل مليون مناط بود ملغى گرديد و دارائى بانك به دولت ايران واگذار گرديد . م - خ\r\n","page_name":" 437 ","page_number":471},
  {"content":"\r\n\r\nكرديم در موقع نهار بباغ حكومتى آمديم رفقاى ديگر ما هم به منزل خود رفتند بعد از نهار ( ناهار ) و خواب و صرف چاى برحسب قرارداد مالهاى حاكم را زين گذاشتند و يكى دو مال ديگر هم از خانه « محراب بيگ » آوردند و حاكم و بنده و آقا ميرزا آقا با يك نفر جلودار دو سه چهار نفر از كدخدايان كه حاضر بودند سوار شده براى سياحت بند معروف كلات روانه شديم . حاجى ميرزا حسن احساس كسالتى در خود كرده از همراهى ما معذرت خواسته و در باغ نزد پسر حاكم ماند .\r\nاز دار الحكومه تا محل « بند » قريب يكساعت راه است و جاده مخصوص دارد كه بدر « بند نقطه » و خود بند نقطه ميرود و در اين جاده اغلب از كنار تل ميرود كه مشرف برودخانه است و همه جا از زير سايه درختان عبور مينمايد و راهش هم در وقت رفتن سرازير است و همه جا در امتداد رودخانه برنجكارى است و خيلى خوش منظره است مركب ما هم با كمال نظم حركت ميكرد و در هر جا رعايا ميرسيدند نسبت بخان حاكم تعظيم و تكريم مينمودند تا رسيديم سر « بند » اين بند از بناهاى نادر نيست و خيلى پيش از عصر او ساخته شده و عقيده من اين است كه از دوره ساسانيان بيادگار مانده ولى نادر شاه افشار هم تعميرات عمده در او كرده و بسيار بند محكمى است بلكه يكى از بناهاى تماشائى است و وضع بناى آن بسيار شبيه است به بند « قهرود » كه در هشت فرسخى كاشان واقع شده و گويا همه خوانندگان بدانند غرض بانى از ساختن آن بند و تحمل آنهمه مخارج چه بوده و لازم نيست مفصلا در اينجا بنگاريم همينقدر بطور اجمال ميگوئيم چون فاضل آب رودخانه كلات كه از خارج كلات از دربند « ارغوان شاه » وارد شده و در تمام طول كلات عبور مىكند اطراف خود را مشروب مينمايد از « دربند نقطه » خارج مىشود و در اراضى خارج از دربند به مصرف زراعت ميرسد و معلوم است در بهار آب طغيان نموده زياد مىشود ولى در تابستان كم مىشود و موقع احتياج زراعت به آب اغلب در تابستان است لهذا\r\n\r\n","description":"","footnote":"","page_name":" 438 ","page_number":472},
  {"content":"\r\n\r\nتدبيرى كرده‌اند و اين بند را ساخته‌اند كه آب را حبس نموده بتدريج بموقع ضرورت بزراعتهاى خود برسانند جلوبند به قدر نيم فرسخ راه در گودى است كه مخصوصا مجراى آب را گود كنده‌اند كه آب آنجا بايستد و براى اين بند پنج مجرى يا منفذ قرار داده‌اند كه در هر موقع برحسب تفاوت كمى و زيادى آب يكى از آنها را باز ميكنند مثلا در وقتى كه آب طغيان دارد فقط سوراخ بالاتر را باز ميكنند و همين كه قدرى كمتر و از مخاذى آن سوراخ پائين‌تر آمد سوراخ ديگر را باز مينمايند و هكذا تا در اواخر تابستان كه آب خيلى كمتر شود سوراخ پائين را باز ميكنند ، لهذا هميشه به حد اعتدال آب از آنجا خارج مىشود و از هر سوراخ به اندازه ده سنگ آب بيرون ميرود و چون حالت سراشيبى دارد جريان آب صداى مهيبى احداث مينمايد و خيلى منظره خوبى دارد .\r\nاين « بند » را با سنگ و ساروج و آجر ساخته‌اند و خيلى در استحكام و بنايش و دقت كرده‌اند بطوريكه اغلب سالها رود عظيمى جارى مىشود و خانه‌هاى اطراف را خراب مىكند ، بلكه مجراى خود را تغيير ميدهد و بزراعت و باغستان كلاتيها صدمه فاحشى مىزند ولى در اين « بند » ابدا اثرى نميكند و مخصوصا سال گذشته آنقدر آب رودخانه زياد شده بود كه چندين خانه و باغرا در اطراف « ارغوان شاه » و ساير محلات خراب نموده و بالاى « بند » يعنى سطح بام آن‌كه حالا بمنزله پل است و از روى آن عبور ميكنند آب ميريخته ولى بهيچوجه در اساس محكم اين بنا خللى وارد نشده اما افسوس كه بانى آن « بند » كه ناچار يكى از سلاطين با اقتدار عجم بوده خبر نداشته كه اين زحمت را براى روسها ميكشد و هرگز تصور نميكرده كه جانشينان ناخلف او آنهمه اراضى را در ازاى نشان « عقاب سفيد » و اسكناس‌هاى چند هزار مناطى « 1 » بدولت روس واگذار مينمايد :\r\n\r\n\r\n","description":"","footnote":"\r\n( 1 ) گويا منظور يحيى خان معتمد الملك باشد ، مستر بنيامين كه در سالهاى 1301 و 1302 -\r\n","page_name":" 439 ","page_number":473},
  {"content":"\r\n\r\n شرح اين هجران و اين خون جگر * اين زمان بگذار تا وقت دگر \r\nبارى به قدر يكساعت در « سربند » پياده شده تماشاى عظمت بنا را ميكرديم و بر روان بانى او آفرين گفته و فاتحه ميخوانديم . بعد سوار شده مراجعت نموديم .\r\nدر وقت مراجعت بنده به منزل رفيقم رفته ملاقاتى با او كرده رفيقم خبر داد كه يك نفر از رعاياى كلات را بقاصدى فرستاده است بدر « بند نقطه » كه نوكرش را خبر كند تا مالها را برداشته بياورد و ميگفت فردا مالها حاضر خواهند بود كه تا « دوشاخ » ما را برساند و چون از كلات تا « دوشاخ » سه چهار فرسخ زيادتر راه نيست ممكن است يك دفعه او با آقا ميرزا آقا برود و مجددا مالها را برگردانند تا من بروم ولى من گفتم لازم نيست ما از هم جدا شويم ، يكى دو رأس اسب از حاكم امانت ميگيريم و يك نفر همراه ما ميآيد و مالها را از دوشاخ برميگردانند و قدرى با او صحبت كرده بالاخره گفتم ، فردا روز آخر قرارداد است . اگر تلگراف ما نرسيد شما برويد و در « عشق‌آباد » منتظر ما باشيد . رفيقم اصرار ميكرد كه من عجله در رفتن ندارم بلكه ميل هم ندارم دست خالى بروم و نهايت آرزويم اين است كه در خدمت شما « بعشق‌آباد » بروم كه اعضاء انجمن در انتظار ما هستند ، مخصوصا سه روز قبل كاغذى به آنها نوشته از وقايع اطلاع داده‌ام و نوشته‌ام تا روز بيست و هفتم حتما با آقايان خواهم آمد .\r\n\r\n\r\n","description":"","footnote":"\r\n- هجرى قمرى وزير مختار آمريكا در ايران بوده است در كتابى كه بنام « ايران و ايرانيان » نوشته درباره يحيى خان معتمد الملك كه بعدها به مشير الدوله لقب گرفت چنين مىنويسد :\r\n« در ماه ژوئن 1885 ( رمضان 1302 ) يحيى خان مشير الدوله كه چند سال در شغل وزارت عدليه برقرار بود بطور اكراه استعفا نمود ، گويند جهت امر آنكه وقتى در سال ( 1301 ) پس از فوت ميرزا سعيد خان وزارت امور خارجه تعلق به كسى نداشت مشير الدوله مدعى آن شد و چون ادعاى او پيشرفت نكرد از اين شغل نيز استعفاء كرد . مشير الدوله به هواخواهى روس مشهور است گويا به همين جهت بود كه بوزارت امور خارجه منصوب نگرديد بعضى اخبار شايع بود كه دولت روس بعنوان قرض شيرينى بزرگى به او داده است » . م - خ\r\n","page_name":" 440 ","page_number":474},
  {"content":"\r\n\r\nبارى از منزل او بدار الحكومه آمده على الرسم شام خورده خوابيديم و چون روز جشن چندين تلگراف تبريك بطهران كرده بوديم و بقم « 1 » هم بآقايان تبريك و تهنيت گفته بوديم ، بجناب صدراعظم هم تلگراف مبسوطى راجع به تجليل مقام منيع او و بقاى نام نيكش در تاريخ عالم در توفيق وصول به اين مقصد اعلى كرده بوديم ، لهذا امروز بانتظار جواب بودم و مستقيما بتلگرافخانه رفتم اولين تلگرافى كه از مشهد مخابره كردند تلگرافى بود كه شاهزاده جليل ميرزا رئيس تلگرافخانه مركزى خراسان بعنوان بنده و رفقايم مخابره نمود و ما را از استخلاص بشارت داده بود ما هم جوابى متشكرانه به او مخابره كرديم و يقين كرديم تلگراف آزادى رسيده ولى چون از طهران مستقيما با كلات مخابره نميشود بلكه اول به تلگرافخانه مشهد ميكنند بعد بتلگرافخانه كلات ميگويند لهذا قدرى معطل شده و تا حوالى ظهر در تلگرافخانه مانديم و با نهايت اشتياق انتظار وصول تلگراف را داشتيم و خبرى نشد ، بر سرهنگ سخت گرفتيم كه از مشهد مطالبه كند او هم مطالبه كرد جواب او را برمز دادند و حاصلش آنچه ما فهميديم اين است كه تلگراف رسيده ولى حالا برده‌اند نزد « آصف الدوله » تا او مطلع شود . تا عصرى حتما مخابره خواهد شد ، لهذا برخاسته رفتيم بدار الحكومه نهار ( ناهار ) خورديم و با حاكم قدرى از ترتيب مسافرت خودمان صحبت كرديم و خيالات خودمانرا با او در ميان نهاديم ، حاكم هم اظهار داشت كه در انجام تمام مقاصد ما حاضر\r\n\r\n\r\n","description":"","footnote":"\r\n( 1 ) از كلات بقم حضور حضرت آية اللّه آقاى سيد محمد مجتهد روحنا فداه - الحمد اللّه الذى اذهب عنا الحزن كفى علمك عن المقال و كفى كرمك عن السئوال .\r\nاصحاب السجن - مجد الاسلام و ميرزا آقا\r\nاز كلات بتهران خدمت جناب ناظم الاسلام تبريكات داعى در حوزه مقدسه تقديم\r\nمجد الاسلام\r\n","page_name":" 441 ","page_number":475},
  {"content":"\r\n\r\nاست و هر قسم ميل ما باشد اقدام خواهد كرد ولى ميگفت مناسب نيست شما سه نفر از يكديگر جدا شويد و سليقه او اين بود كه ما هر سه نفر برويم بارض اقدس و چندى در آنجا بفيض عتبه بوسى حضرت « ثامن الائمه » ارواحنا فداه كامياب شده بعد بطهران برگرديم ، بارى بعد از نهار ديگر طاقت نياورديم كه مثل ساير روزها بخوابيم لهذا از مشهدى « محمد على آبدار » خواهش كرديم چاى را حاضر كند و هركدام دو سه فنجان خورده بتلگرافخانه برگشتيم ، هنوز خان سرهنگ خواب بود كه با شدت در زديم « حكيم‌باشى » هم بلافاصله آمد رفيق محترم منهم حسب المقرر ورود كرد و همه ماها متوجه ميز مخابره و گوش بزنگ بوديم تقريبا چهار ساعت بغروب بود كه زنگ صدا كرد و صداى ما هم بشادى بلند شد رئيس تلگرافخانه برخواسته ( خاسته ) پشت ميز روى صندلى نشست و قلم برداشته هرچه ميشنيد مينوشت ، ماها ديگر نميتوانستيم صبر كنيم كه مخابره تمام شود . لهذا همه برخاسته دور او ايستاده بوديم و هرچه كلمه به كلمه مينوشت ميخوانديم تا بالاخره اين صورت مخابره شد :\r\nاز طهران جواب شماره 4 - جنابان آقايان مجد الاسلام و آقاى ميرزا آقا سلمهم اللّه تعالى ، تلگراف اوليه ميرزا آقا و تلگراف ثانويه هر دو نفر شما بتوسط جناب جلالت مآب « اعتماد السلطنه » رسيد و مراتب به خاك پاى مبارك همايونى معروض افتاد . اجازه مرخصى مرحمت شد كه بهر جا بخواهند بروند مگر بطهران كه بپاره‌اى ملاحظات اجازه مرحمت نفرمودند لهذا بجز آمدن بطهران بهر نقطه بخواهند بروند آزاد هستند و همچنين جناب آقا ميرزا حسن رشديه هم مرخص هستند . بحكومت كلات هم تلگراف شد . مشير الدوله .\r\nاين تلگراف عوض آنكه ما را مسرور كند مهموم نمود . چرا كه هزار قسم خيال براى ما پيش آمد كه آيا بچه مناسبت ما را بطهران راه نميدهند ؟ و در واقع تمام نقشه‌هاى ما باطل شد . نه من ديگر روزنامه‌نويسى ميتوانم و نه آقا ميرزا آقا بوكالت نائل مىشود و باز از ديدار زن و بچه خودمان محروم مانديم و راستى راستى خيلى دلمان\r\n\r\n","description":"","footnote":"","page_name":" 442 ","page_number":476},
  {"content":"\r\n\r\nشكست و شروع كرديم بفحش دادن . . . و صدراعظم و به بخت خودمان كه اين ديگرچه رنگى است ؟ براى ما بيچاره‌ها ريخته ؟ ! و عجب مشروطه‌ايست كه اختيار جان و مال و مسكن و تبعه نداده‌اند ؟ ! و ما بايد مجبور به سكون جاهاى ديگر باشيم لا اللّه الى اللّه اينها چه اوضاع مهلكى است اين چه دولتى است ؟ اين چه ملتى است ؟\r\nكارهاى اينها تمام متناقض است ! ! و همان قصه شد كه به . . . .\r\nرفيق ما ما را تسلى داده ميگفت اين خوش بختى من است كه بانجام نقشه خودم موفق شدم و شما را ديگر عذرى در آمدن با من بعشق‌آباد و شروع بابكار معهود باقى نمانده در ضمن صحبت خان حاكم هم وارد شد از مطالب مستحضر شده او هم ما را تسلى داده و ميگفت عجله در كارها نكنيد عما قريب تلگراف احضار بطهران هم ميرسد و از مضمون همين تلگراف صدراعظم به خوبى معلوم مىشود كه نرفتن بطهران موقتى است حالا بسلامتى بمشهد مشرف شويد و ماه مبارك رجب را بمانيد و زيارت كنيد و با دوستان خودتان در طهران مكاتبه نموده بالاخره تحصيل اجازه خواهيد كرد و بطهران خواهيد رفت .\r\nجواب حاكم را گفتم عجالتا تدارك حركت ما را به‌بينيد كه فردا به طرف « دوشاخ » برويم حاكم اول اصرارى داشت كه بارض اقدس مشرف شويم ولى وقتى كه ما سخت شديم صريحا جواب داد شما هنوز آزاد نيستيد چرا كه تا ايالت خراسان رسما به من تلگراف نكند نميتوانم شما را رها كنم و خودتان ميدانيد من نوكر والى خراسانم نه طرف رجوعات طهران بعلاوه هنوز از طهران به من تلگراف رسمى نرسيده است « حكيم‌باشى » و رفيق ما را عقيده بر اين بود كه تا فردا صبح تلگراف والى خراسان هم به حاكم خواهد رسيد مجملا تا حوالى غروب اجماعا در تلگرافخانه بوديم آنوقت برخاسته قدرى هم در رودخانه گردش كرده شب متفرق شده هركسى به منزل خودش رفت . فردا صبح باز با نهايت اضطراب و انتظار بتلگرافخانه\r\n\r\n","description":"","footnote":"","page_name":" 443 ","page_number":477},
  {"content":"\r\n\r\nرفتيم و هر قدر انتظار كشيديم از مشهد خبرى نرسيد ، محرمانه از تلگرافخانه مشهد سئوال كرديم كه آيا تلگرافى باسم ايالت خراسان در خصوص مرخصى ما رسيده يا خير ؟ شاهزاده جليل ميرزا جواب داد به همان مضمون كه به خود شما تلگراف كردند بايالت هم تلگراف شده و با همان تلگراف رسيد و رسانيدم .\r\nاينجا ديگر جاى تعجب است و حيرت بلكه اضطراب و وحشت ، چرا كه معلوم مىشود « آصف الدوله » شخصا با ما غرض دارد و راضى بمرخصى ما نيست و احتمال داديم آصف الدوله درباره ما با طهران گفتگو مىكند كه ناسخ اين حكم را صادر كند لهذا حواس ما متفرق شده با رفقا مشورت كرديم بالاخره اتفاق آرا براين قرار گرفت كه اعتنائى به حاكم نكنيم و بموجب همان تلگراف تهران كه از صدارت عظمى رسيده است از كلات حركت كنيم ، لهذا برخاسته بدار الحكومه رفتيم و مطلب را با خان حاكم در ميان گذاشتيم و گفتيم ما حتما امشب از اينجا خواهيم رفت خواه حكم از مشهد برسد خواه نرسد . حاكم اول قدرى ايستادگى كرد و مانع از اجراى اين خيال ميشد ولى بنده با يك صورت تلگراف متقاعدش كردم يعنى خودم برداشته تلگرافى مسوده كردم خطاب بصدارت عظمى ، تقريبا به اين مضمون كه « شاه بخشيده حاكم كلات نبخشيده » و ميگويد من مطيع اوامر دولت نيستم . حاكم از اين خيال ما متوحش شده بدست و پا افتاد و شرحى از محبت‌هاى خودش را بما يادآورى كرد . بنده هم صريحا بايشان گفتم اگر محض خاطر محبتهاى تو نبود ما هزار مرتبه از اينجا رفته بوديم خيلى تعجب كرد كه چگونه ميتوانستيد برويد آنوقت نقشه فرار خودمانرا به او نشان دادم عين تذكره و بليط و غيره را ديد و فهميد . لهذا تشكر كرد و از در التماس داخل شده كه شما خودتان با آنهمه هوش و تدبير تكليف مرا معلوم كنيد كه چه بكنم ؟ ! كه مسئوليت نداشته باشم گفتم الان ده كلمه تلگراف فورى سفارشى « بآصف الدوله » مخابره كن كه .\r\n\r\n","description":"","footnote":"","page_name":" 444 ","page_number":478},
  {"content":"\r\n\r\nآقايان برحسب تلگراف طهران عازم حركت هستند تكليف چيست ؟ ! و اين تلگراف را چون فورى است در ظرف دو ساعت جواب خواهد داد و تكليف شما معلوم مىشود حاكم اطاعت كرده صورت تلگراف را نوشته امضاء نمود ما خودمان برداشته بتلگرافخانه برده مخابره كرديم و براى نهار برگشته نهار ( ناهار ) خورديم ولى ديگر نتوانستيم بخوابيم ، مجددا بتلگرافخانه برگشتيم قريب سه ساعت در انتظار جواب مانديم رفيق مجهول ما هم آمد و مشغول صحبت و ترتيب حركت شديم رفيق و حامى مجهول ما گفت :\r\nمن سه رأس قاطر از « سيد عطار » تا دوشاخ اجاره كرده‌ام و هر آنى كه بخواهيم حركت كنيم حاضر است خودم هم با نوكرم دو رأس اسب حاضر داريم و تا دوشاخ با مال ميرويم و از دوشاخ در ترن نشسته بعشق‌آباد ميرويم و تمام لوازم مسافرت همراه من هست شما ابدا به چيزى احتياج نداريد\r\nشكر احسان او را گفته منتظر وصول جواب حاكم شديم سه ساعت بغروب مانده دستگاه صدا كرد و جواب تلگراف رسيد به اين مضمون .\r\nبلى آقايان مرخص هستند آنها را با كمال احترام روانه مشهد نمائيد آصف الدوله .\r\nوصول اين جواب بيشتر بر اضطراب ما افزود و خواستيم خودمان تلگراف كنيم كه ما بمشهد نميخواهيم بيائيم و ميخواهيم بروسيه برويم و مشغول تحرير صورت تلگراف بوديم كه حاكم وارد شد و جواب را ديد و خيال ما را فهميد و بنا كرد بنصيحت كردن كه مصلحت در همين است كه بخراسان برويد و منهم سوار و آبدار همراه شما ميكنم و البته در « ارض اقدس » هم بفيض زيارت فايض ميشويد و هم باقى ترتيبات كارتان را اصلاح مينمائيد .\r\nمجملا آنقدر حاكم التماس و اصرار و استدلال كرد كه ناچار تن در داده راضى شديم لهذا از حامى مجهول خودمان با نهايت خجلت معذرت خواستيم كه آن بيچاره\r\n\r\n","description":"","footnote":"","page_name":" 445 ","page_number":479},
  {"content":"\r\n\r\nرا چند روز معطل كرده‌ايم و مبالغى متضرر شده و قرار شد فردا اسباب حركت ما بمشهد فراهم شده حركت كنيم ولى از رفيق مجهول خود استدعا كرديم كه ديگر در انتظار نماند و خود را معطل حركت ما ننمايد و همان روز او را روانه كرديم ، حاكم هم براى تهيه حركت ما روانه شد رفقا هم با خان تلگرافچى بگردش رفتند بنده هم براى مشايعت رفيق غيرتمند به منزل او رفته مشاراليه با كمال دلسردى مهياى حركت شد و تقريبا يك ساعت بغروب مانده سوار شد و در موقع وداع يك مشت مناط طلا كه عبارت از پنجاه عدد پنج مناطى بود به بنده تقديم كرد و بنده از قبول آنها امتناع كردم و هر قدر من انكار كردم او اصرار كرد و بالاخره بنده ناچار شدم ده عدد از آنها را برداشتم و قسم خوردم كه پول به قدر مخارج دارم و به اين پولها احتياج ندارم و اين ده عدد را هم بعنوان يادگار نگاه ميدارم دو بسته چاى روسى و يكصد دانه سيگار روسى بسيار اعلى هم براى بين راه ما نياز كرد و قرار داديم لدى الورود شرح حال خود را از مشهد به او بنويسم و بعد از يكى دو هفته اقامت و زيارت به طرف « عشق‌آباد » حركت كنيم و دست و روى يكديگر را بوسيده چند قدمى هم او را مشايعت كردم و بسلامتى روانه شد .\r\n* * *\r\n\r\n","description":"","footnote":"","page_name":" 446 ","page_number":480},
  {"content":"\r\n\r\n\r\nفصل شانزدهم مرخصى از محبس كلات . . . و حركت بسوى خراسان\r\nتهيه مسافرت ما را خان حاكم اين قسم معين كرد كه « مشهدى محمد على آبدار » مهمان‌دار ما باشد و سه نفر سواره كلاتى هم مستحفط ما باشند يا بعنوان تشريفات همراه ما بيايند و ششصد تومان بابت قسط ماليات حاضر كرده بود به آن سه نفر سپرد كه تسليم « جليل الملك » نموده قبض رسيد بياورند و سه رأس اسبهاى آنها را براى سوارى ما معين كردند و سه رأس قاطرهاى « سيد عطار » را به جهت سوارى سوارها كرايه كردند و تنباكو بعضى چيزهاى ديگر هم در آبدارى گذاشتند و پاكتهاى لازمه خودش را هم نوشته حاضر كرد منهم دو تلگراف كردم يكى بكرمان و يكى بطهران و از حركت خودم اطلاع دادم و دستور العمل دادم كه اخبار را بنويسند و در مشهد به من برسانند .\r\nحساب تلگرافخانه را كرديم بيست و چهار تومان آقا ميرزا آقا مديون بود و يكدينار هم نداشت لهذا سى تومان از حاكم قرض كرد بيست و چهار تومان آن را بسرهنگ داد و شش تومان را براى انعام متفرقه قرار داد و قرار شد دوازده تومان من بدهم كه\r\n\r\n","description":"","footnote":"","page_name":" 447 ","page_number":481},
  {"content":"\r\n\r\nمجموع هيجده تومان را برسم انعام باجزاء حكومت خان سرهنگ بدهند و چون جناب رشديه دينارى نداشتند قرار شد سهم او را هم بنده مجانا بدهم چرا كه همه ميدانستند پول دارم . بارى سى و يك تومان هم بنده بتلگرافخانه مديون بودم پرداختم و تا مهياى حركت شديم ، ظهر شد و برحسب اصرار حاكم نهار ( ناهار ) آخريرا هم در خدمت ايشان صرف كرده چائى ( چاى ) هم خورديم و تقريبا پنج ساعت بغروب مانده سوار شديم .\r\nاما آقا ميرزا آقا آن هيجده تومان را بين خود شش قسمت كرد گويا سه تومان به پسر سرهنگ تلگرافخانه داد و هركدام از نوكرهاى كلاتى يك تومان داد و بقراولها هركدام دو يا سه عدد دوهزارى داد و راستى آنكه من هيچ نفهميدم اين وجوه را چگونه مصرف كرد ولى چيزى كه ديدم اين است كه بعد از ورود « بارض اقدس » تا مدتى از جيبش پول در ميآورد و كفش و جوراب ميخريد و پول حمام و غيره ميداد و ميگفت سه تومان هم در مشهد بمشدى محمد على آبدار داده‌ام و حال آنكه من در كلات به او حالى كردم كه هشت تومان نگاه دارد كه پنج تومان آن را بمشهدى محمد على بدهيم و بهر يك نفر سوار هم يك تومان بدهيم و او هم قبول كرد ولى چون آدم صرفه‌جوئى است و از ممر كسب و تجارت معاش كرده لهذا بقدريكه توانست بصرفه‌جوئى رفتار نمود و منهم چون او را وكالت داده بودم ديگر در مقام پرسش از او برنيامدم ، البته هر كار كرده مختار بوده . بارى هنگام سوارى آخوند « ملا ابراهيم » و « آقا سيد حسين » هم سوار شدند كه بمشايعت ما بيايند ، خان حاكم و پسرش و « محراب بيگ » و « حاجى حبيب » و خان سرهنگ تلگرافخانه و سرهنگ سربازها و تمام اعضاى دار الحكومه و « حكيم‌باشى » و « جراح‌باشى » و « قاضى » و ساير سادات ، تمام مرد و زن كلات ، اطراف دار الحكومه را گرفته و با هريك فراخور مقامش وداع كرديم ، مخصوصا از اندرون هم فرستادند و معذرت از عدم قدرت در پذيرائى خواستند و با نهايت احترام\r\n\r\n","description":"","footnote":"","page_name":" 448 ","page_number":482},
  {"content":"\r\n\r\nو امتنان جواب داديم ، در سه چهار محل هم آينه قرآن براى ما حاضر كرده بودند و حاكم هم پياده تا دم سربازخانه ما را مشايعت كرد و به زحمت ايشانرا برگردانيديم و معاهده كرديم كه در مقام تلافى محبتهاى ايشان هميشه سعى كنيم و از احوالات خودمان هم بايشان بنويسيم و بالاخره قريب يك ساعت مشغول وداع بوديم و بنده و حاجى ميرزا حسن ابدا بعلى اكبر خان اعتنا نكرديم ، ولى آقا ميرزا آقا با او هم وداع گرمى كرده به راه افتاديم . موكب ما امروز خيلى باشكوه است ، سه نفر سوار در جلو ما اسب ميرانند ، سه نفر « آخوند » كه خودمان باشيم در وسط ، آخوند « ملا ابراهيم » و « آقا سيد حسين » از عقب ، مشهدى « محمد على آبدار » و نايب قلى بيگ كدخداى « سينه » از عقب آنها و با نهايت احتشام از كوچه‌هاى كلات گذشته بدربند « ارغوان شاه » رسيديم . اينجا هم سرهنگ توپخانه باتمام اجزائش ما را مشايعت كرد و مشتى هم معطل وداع با آنها شديم و از دربنديكه چهل و پنج روز قبل محبوسا وارد شده بوديم آزاد بيرون رفتيم ! !\r\nآخوند و آقا سيد حسين و نايب قلى بيگ ابتدائا ميخواستند از دربند برگردند ولى ما اصرار كرديم كه امشب را با ما بيائيد و ناچار پذيرفتند و آمدند ، امشب را بايد « بژرف » برويم مسافت از كلات تا ژرف شش فرسخ است « ژرف » و « برده » دو محل معتبر از محال كلات هستند و معبر صحيح نزديك كلات به شهر ، يا از ژرف است يا از برده ، ولى وقت آمدن عمدا ما را از بىراهه بردند كه هم خيلى سخت بود و هم دور ، بارى مالهاى ما خيلى خوب راه ميرفتند و راه هم با آنكه اغلب در كوه و تل است ولى هموار است و چندان صعب العبور نيست و هيچ مانعى در تند رفتن نداريم مگر آنكه حاجى ميرزا حسن چند روز است كسالت دارد و از سوارى به كلى عاجز است ، لهذا نميتواند اسب بتازد و ما تا مدتى مراعات حال او را داشتيم ، اما برحسب لزوم ديگر صبر نكرده مالها را بجولان آورده درست شش فرسخ راه را در ظرف سه\r\n\r\n","description":"","footnote":"","page_name":" 449 ","page_number":483},
  {"content":"\r\n\r\nساعت رفتيم و حوالى غروب بژرف ورود نموديم . كدخداى ژرف « ملا محمد بيگ » است و ميگويند بسيار آدم فضول با امساكى است . هواى « ژرف » بسيار سرد است و تمام كوههايش برف دارد و قانون قديم آنجا اين است كه همه ساله از ابتداى « جوزا » تا آخر « سنبله » بنوبت از ژرف و برده هر روز يك بار برف براى دار الحكومه ميآورند و هركدام از اهالى اين دو محل دو ماه متحمل اين زحمت ميشوند و حكام سابق كلات كه اين قرارداد را كرده‌اند در مقابل آن ملاحظه هم از مردمان اين دو محل نموده و در ماليات به آنها تخفيف داده‌اند و ما اين مطلب را در محبس خراسان شنيده بوديم و در راه هم از « حسن خان » شنيديم ولى وقتى كه بكلات وارد شديم اثرى از برف نديدم ، لهذا در مقام تحقيق برآمديم معلوم شد اين حاكم از حسن فطرت يا بىعرزگى ( عرضگى ) راضى شده كه آب گرم بخورد و مزاحم رعاياى « ژرف » نشود ولى ما خيلى اصرار كرديم تا حاكم را واداشتيم احكام سخت بكدخدايان ژرف و برده صادر كرده مطالبه وفاى به قرارداد را نموده آنها هم مجبور شدند كه برف بفرستند ولى تقلب ميكردند ، يك روز نه يك روز ميفرستادند ، ما هم قناعت ميكرديم و آنها را در دو روز به مصرف ميرسانيديم بارى وارد ژرف شديم كدخداى ژرف با پوستين مندرسى بالاى بام قلعه نشسته بود ما را ديد و باستقبال آمد مالها را بطويله بردند و ما را باطاقى راهنمائى كردند كسانى كه با ما وارد ژرف شدند آقا سيد حسين بود و آخوند ملا ابراهيم و نايب قلى بيگ . سوارها با مشهدى محمد على و حاجى ميرزا حسن عقب مانده بودند به دو ملاحظه ، يكى كسالت حاجى ميرزا حسن كه نميتوانسته تند براند و ناچار شده‌اند او را از اسب پياده كرده و از خورجين و لباس و غيره روى قاطر « باربرى » ترتيب داده و او را سوار كرده بودند و ملاحظه ديگر اصرار سيد عطار كه نميگذاشته قاطرها را بدوانند و آنها يك ساعت بعد از ما وارد شدند ، مجملا وقتى كه وارد اطاق پذيرائى كدخدا شديم يك چيز مضحكى ديديم كه\r\n\r\n","description":"","footnote":"","page_name":" 450 ","page_number":484},
  {"content":"\r\n\r\nبىاختيار بخنده افتاديم . يك نفر آخوند با عمامه بسيار بزرگ دو سه ذرع تحت الحنك انداخته رو به قبله مشغول نماز بود و بطوريكه حالت خضوع و خشوع بر خودش بسته كه هركس ميديد بخنده ميآفتاد ، ما آنقدر خنديديم كه آقا سيد حسين و قاضى بتعجب افتاده وارد اطاق شدند آخوند را ديدند و شناختند و اينطور معرفى كردند :\r\nكه اين شخص يكى از كلاشهاى معروف است و ابدا سواد ندارد و خود را مخصوصا به اين هيكل ساخته كه بيايد در دهات و گدائى كند و زكات و صدقات جمع نمايد .\r\nبارى هرچه ما بيشتر خنديديم آخوند بيشتر بگريه و ناله خود افزود و عجب‌تر آنكه تا موقع شام تغيير وضع نداد و همين قسم رو به قبله نماز ميخواند . لدى الورود ما چاى حاضر كردند و بعد از صرف چاى و قليان برخاستيم نماز خوانديم و مطالبه شام كرديم آقاى « حاجى ميرزا حسن » از شدت خستگى ابدا نتوانست شام بخورد و همانقسم كه لدى الورود افتاده بود تا صبح حركت نكرد . شام كدخدا بسيار بد و نامطبوع بود فقط چيزى كه در آن سفره قابل خوردن بود پنير و ماست او بود معلوم شد اين كدخدا خيلى نانجيب است با آنكه سفرى بكلات آمده و ما را دعوت نموده بود كه در مراجعت ميهمان او بشويم و در وقت صرف شام صريحا به او فحش داديم و از كنايه گذشته علانيه بد گفتيم ولى بخرجش نرفت .\r\nبارى مختصر شامى يعنى لقمه نان و پنيرى خورده خوابيديم ، صبح زود برخاسته چاى حاضر كردند يعنى از چائى ( چاى ) خودمان داديم دم كردند و با لقمه نان و پنيرى صرف كرديم و مهياى حركت شديم ؛ آخوند پدرسوخته از اواخر شب برخاسته و عمدا ما را بدخواب كرد و رو به قبله مهملات بهم ميبافد و بصداى بلند دعا ميخواند و تمام كلمات را مغلوطا ادا مينمود و انصافا امشب از هر جهت بر ما بد گذشت و شب اول آزاديرا بفال نيك نگرفتيم ، بيچاره حاجى ميرزا حسن كه ميگويد هرگز سوار\r\n\r\n","description":"","footnote":"","page_name":" 451 ","page_number":485},
  {"content":"\r\n\r\nاسب نشده ديروز از شدت تعب گرفتار تب شده و اگر صاحب‌خانه آدم حسابى بود امروز را براى خاطر حاجى ميمانديم ولى ديدار اين مرد كه نانجيب بر ما بدتر از ديدار زندان بود لهذا خيلى عجله كرديم كه زودتر به راه افتيم .\r\nآخوند « ملا ابراهيم » شيخ الاسلام كل سينه و « آقا سيد حسين » اينجا از ما جدا شدند كه بروند در « برده » يك روز بمانند آنوقت بكلات برگردند ما هم به طرف شهر روانه شديم در وقت سوارى كدخدا به طرف ما آمد و خواست تعارفى بكند و عذرى بخواهد ولى ما ابدا به او اعتنا نكرده جواب نداديم و بنده دست بردم در جيب و يك تومان پول چرخى بيرون آورده مشهدى محمد على را صدا كردم و گفتم اين وجه را بگير و حساب كدخدا را بكن و درست دقت كن كه مبادا بر كدخدا تحميلى شده باشد ، كدخدا از شنيدن اين حرف به جوش آمد و چند كلمه بريده‌بريده گفت و رفت ولى من پول را به او دادم و مشهدى محمد على گرفت اما خجالت كشيد بكدخدا بدهد و از آنجا به راه افتاديم قريب يك فرسخ راه پيموديم بدهى رسيديم كه بالاى تپه واقع شده و خيلى خوش منظره بود و ما هم گرسنه بوديم لهذا بمشهدى محمد على گفتيم قدرى نان و پنير تحصيل كند رفت و دو سه عدد نان تازه و مقدارى پنير آورد و همان قسم سواره صرف كرديم و در كنار كوه راه پيموديم .\r\nاين كوه‌ها تمام سبز و خرم و مشحون باشجار طبيعى است و حقيقتا خوش‌هوا و باصفا است و انسان از مناظر قشنگ آنها لذت ميبرد بعلاوه از همين كوه يك شعبه رودخانه جارى است و به طرف خراسان ميرود و همه جا با ما همراه است و بسيار آب گوارائى است تمام معابر ما آبادى است و در حوالى ظهر به جائى رسيديم كه آنجا را « زوپره‌زن » مينامند و خيلى دره باصفائى است آنجا پياده شديم و دو سه عدد خربزه كه مشهدى محمد على در راه تحصيل كرده بود خورديم و سيگارى كشيده از دره سرازير شديم و خاك كلات را وداع گفتيم از اينجا ديگر در خاك « جولاهه » سير ميكنيم\r\n\r\n","description":"","footnote":"","page_name":" 452 ","page_number":486},
  {"content":"\r\n\r\nو به قدر نيم ساعت راه پيموديم بدهى رسيديم خيلى آباد و باطراوت و همان رودخانه از وسط ده عبور مىكند اطراف آن را درختهاى كهن احاطه كرده است حسب الاشاره مشهدى محمد على كنار رودخانه فرود آمديم و مالها را بدرختها بسته و سوارها آتش افروختند و مشهدى محمد على بميان ده رفت و بعد از ده دقيقه با دو نفر رعيت برگشت يكى كاه و بيده براى مالها در چادر شبى همراه داشت و ديگرى نان و روغن و تخم مرغ و فورا هر دو نفر برگشتند به طرف ده و ماست و پنير و انگور و خربوزه و اسباب سماور همراه آوردند و تا ما نهار ( ناهار ) ميخورديم سوارها مالها را سير كردند و مشهدى محمد على چاى حاضر نمود ، چاى خورديم اجزاء هم از نهار و چاى فارغ شده مالها را حاضر كردند و دهاتىها هم آمدند اسبابهاى خود را بردند و گويا مشهدى محمد على قيمت اجناس را به آنها پرداخت ، همين كه خواستيم به راه بيافتيم ضعيفه لختى را ديديم كه ما را شناخته و آمد سلام و تعظيم نمود و خيلى اظهار تشكر ميكرد از او پرسيديم آيا ايالت جليله شترهايت را پس داد جواب گفت :\r\nبلى ، بملاحظه سفارش‌نامه شما شترها را داد اما دو جفت شتر خوب از\r\nميان آنها انتخاب نموده براى خودش برداشت و ما بقى را خودم رد كردند .\r\nبا اينكه چهار شتر از او برده بودند باز خيلى ممنون بود . از اينجا هم متصل در كنار رودخانه عبور ميكنيم و بسيار راه باصفائى است در بين راه بمزرعه رسيديم كه قلعه آن در معبر بود در سر در قلعه دو نفر نشسته بودند به چشم ما آشنا آمدند خوب كه دقت كرديم « خان نايب » يا يوزباشى را شناختيم كه بمأموريت بكلات آمده و ختم به بنده ياد داده بود او هم ما را شناخت و فورا پائين آمده جلو ما را گرفت و بعد از تعارفات اصرار كرد كه برويم بالا و چائى ( چاى ) بخوريم ما هم پياده شده دو سه دقيقه با « يوزباشى » بسر برديم اما فرصت چاى خوردن نداشتيم و اين مزرعه متعلق است به همان « حاجى خان » كه شرح حالش را نوشته‌ام و سركار يوزباشى از طرف ايشان\r\n\r\n","description":"","footnote":"","page_name":" 453 ","page_number":487},
  {"content":"\r\n\r\nمباشر مزرعه هستند از آنجا به طرف ( كارده ) روانه شديم اتفاقا هوا ابر شد و باران سختى باريدن گرفت و كم‌كم از احاطه ابرها هوا تاريك شد و صداى غرش رعد و برق بلندتر شد ، خيلى عجله كرديم كه زود « بكارده » برسيم و تقريبا نيم ساعت بغروب مانده بدروازه كارده رسيديم ، مشهدى محمد على رفت جلو و به زودى برگشت و گفت آن شخص آشنا كه ميخواستم بمنزلش برويم به شهر رفته و جاى ديگر هم پيدا نشد لهذا ناچاريم به مزرعه « لطف‌آباد » برويم پرسيدم ، مسافت آن مزرعه تا اينجا چقدر است ؟\r\nجواب داد نهايت نيم فرسخ راه است مالها را تند كرده روانه شديم باران هم بشدت ميباريد و هرچه رفتيم نرسيديم و سرتاپاى ما تر شد و هرچه بيشتر رفتيم باران تندتر ميباريد و با كمال عسرت عاقبت نيم ساعت از شب رفته مزرعه مزبور نمايان شد و برحسب نشانى مشهدى محمد على خانه « ميرزا غلامحسين » را سراغ گرفتيم و مستقيما به آنجا رفتيم ، صاحب‌خانه ميرزا غلامحسين نام مباشر بلوك « جولاهه » بود و در زمان حكومت « محمد ابراهيم خان » حاكم حاليه كلات مباشر ماليات آنجا بوده و اما حالا خانه‌نشين است و مرديست خوش منظر ميان پنجاه و پنجاه سه ، با سيماى موقر و ريش بلند به مجرد آنكه ما دو نفر را ديد يعنى بنده و آقا ميرزا آقا بدون سئوال و جواب و تحقيق ما را پياده نموده مالهاى ما را بنوكرهايش سپرد و ما را ببالاخانه برد و فورا تمام لباسهاى ما را كنده از خودش قبا و لباده و عبا آورد و بزنها گفت چاى حاضر كنند و خيلى از ما دلجوئى كرد و پرسيد از كدام طرف تشريف ميآوريد ؟ و بكجا ميرويد ؟ گفتيم از كلات ميآئيم و مشهدى محمد على ما را باينجا دلالت كرده و خودش هم با سوارها عقب است ، صاحب‌خانه بدون عبوس بلكه با كمال بشاشت از مشهدى محمد على اظهار امتنان كرده و برخاسته براى استقبال آنها پائين رفت و به قدر نيم ساعت بعد از ما آنها هم وارد شدند و براى سوارها هم اطاقى ديگر حاضر نموده تمام مالها را هم بطويله بردند و علف دادند و براى حاجى ميرزا حسن هم كه زيادتر از ما تر\r\n\r\n","description":"","footnote":"","page_name":" 454 ","page_number":488},
  {"content":"\r\n\r\nشده بود بلكه كسالت هم داشت لباس خشك آورد و چون مشار اليه ميلرزيد يك پوستين برايش آورد و او را گرم كرد و آنقدر بما مهربانى كرد كه واقعا ما را شرمنده احسان خودش نمود و هرقدر از كدخداى « ژرف » ( جرف ) دلتنگى داشتيم از اكرام اين مرد محترم مسرور و راضى شديم و تا موقع شام تمام لباسهاى ما را داد در اندرون با آتش خشگانيدند و خودش هم از براى ما قصه ميگفت و شرح‌حال خودش را گفت كه چگونه براى ادعاى باطل يك نفر زن گرفتار مأمورين ايالت خراسان شده و ده مقابل مدعى به را از او جريمه و قلق گرفته‌اند و ميگفت :\r\nبيست و پنج روز قبل پنج نفر سوار شاهسون بمأموريت اينجا آمدند و من گذاشته و گريختم و به شهر رفتم و احكام شرعيه و اسناد عرفيه خودم را بمحضر ايالت و ديوانخانه ارائه دادم و چه‌قدرها زحمت كشيدم تا آنكه حكم صادر كردم كه مأمورين برگردند و حكم را بتوسط پسرم فرستادم ، اما مأمورين حكم را گرفته پاره كردند و مجددا حكم گرفتم باز اعتنائى نكردند و بيست روز تمام در اينجا ماندند و يك باغ بزرگ انگور مرا خوردند و چه‌قدر علف داشتم چرانيدند و چه‌قدر آرد و برنج و و و و از خانه‌ام گرفتند و بالاخره مجبور شدم پنجاه تومان نقد به كار گذاران ايالت دادم تا حكمى سخت نوشتند و يك نفر سوار شاهسون مأمور شد بيايد آن حكم را برساند و آن مأمورين را برگرداند او هم آمد و آنها را حركت داد و اما در وقت حركت چهار گوسفند پروار داشتم با يك كره ماديان همراه خود به شهر بردند و هرقدر داد و فرياد زدم ثمرى نكرد ، منهم نااميد برگشتم و ديروز باينجا رسيده‌ام حالا ديگر نميدانم آيا كى مجددا ضعيفه را تحريك كنند عارض شود و مجددا مأمور بيايد ! ؟ .\r\nاحكام و اسناد خودش را نشان داد از جمله يك فقره سند مصالحه خط از همان ضعيفه بود كه همين دعوى را در محضر آقاى « حاجى ميرزا حبيب اللّه » صلح كرده و مبلغى مال المصالحه گرفته و چند فقره حكم از « ركن الدوله » بر اينكه اين ضعيفه را ابدا حقى بر ميرزا غلامحسين نيست و ما مشغول خواندن احكام و شنيدن حكايت\r\n\r\n","description":"","footnote":"","page_name":" 455 ","page_number":489},
  {"content":"\r\n\r\nاو بوديم و كمال تعجب را مينموديم تا پنج ساعت از شب گذشته شام آوردند شام امشب ما عبارت است از پلوبرنج صدرى و بادنجان با جوجه و نيم‌رو و آبگوشت ماست و پنير و دوغ و خربوزه و انگور و چون خيلى خسته بوديم با كمال اشتها خورديم و خوابيديم صبح زود برخاسته نماز خوانده چائى ( چاى ) و لقمة الصباح صرف نموده و لباسهاى خشك شده را پوشيديم و با نهايت امتنان و حق‌شناسى از احسان صاحب خانه و ميزبان مهربان وداع كرده به راه افتاديم در بين راه همه‌جا آبادى است و مزارع بسيار سبز و خرم دارد و جاليزهاى مفصل كه خراسانيها « باغ طره » ميگويند كه در وسط صحراهاى آنها گاهى اطاقهاى كوچك از شاخه كدوى قليانى ساخته‌اند و در اطراف آنها گل نيلوفر كاشته‌اند كه بسيار باصفا و خوش منظره است و ما خيلى ميل داشتيم كه در آن صحراها پياده شده خربوزه و هندوانه بخوريم تا آنكه اتفاقا رسيديم سر يك آسيائى كه اطراف آن را درختهاى قوى هيكل سايه‌دار احاطه كرده بود فورا پياده شده دو هزار بيكى از سوارها دادم كه خربوزه و هندوانه بخرد سوار آمد در حالى كه يك خورجين خربوزه و هندوانه همراه داشت و آنها را در جلو ما ريخت و تقريبا پانزده عدد بود و هركدام را كه بريديم از ديگرى بهتر بود و با آنكه بنده سالهاى دراز در اصفهان بوده و خربوزه اصفهان را خورده‌ام بلكه مكرر سر صحراى گرگاب رفته‌ام ولى هرگز خربوزه به اين لطافت و شيرينى نخورده بودم . هيئت ظاهرى اين خربوزه‌ها اين قسم است كه خيلى باريك و كشيده و سبز رنگ و گاهى بعضى خطوط سفيد و زرد دارد اما بقدرى نازك و لطيف است كه حقيقتا طاقت فرو بردن چاقو ندارد و متلاشى مىشود بارى رفقا هم از عقب رسيدند و خوردند و پوستها را هم بمالها داديم باز سه چهار عدد زياد آورديم دو دانه را بيكى از سوارها سپردم كه باز در راه بخوريم و دو دانه ديگر را برعيتها كه آن اطراف ايستاده بودند بخشيدم يكى از آنها با ما اظهار آشنائى كرد و ميگفت در وقت رفتن شما بكلات يكى از سوارها شال سر مرا برد و قدرى\r\n\r\n","description":"","footnote":"","page_name":" 456 ","page_number":490},
  {"content":"\r\n\r\nخنديديم و به راه افتاديم . قريب به ظهر بده « جليل الملك » رسيديم يعنى دهى كه جليل الملك هم در او شركت دارد و مكرر « على اكبر خان » از انگورهاى آنجا تمجيد ميكرد و ميگفت هشت قسم انگور در يك باغ داريم مشهدى محمد على جلو رفت و باغبانرا خبر كرد و در خانه اربابى را كه عمارت فوقانى مشرف بباغ دارد باز كرده ما را به آنجا بردند مالها را هم در طويله بستند و لدى الورود باغبان يك مجموعه بزرگ انگور براى ما آورد كه حقيقتا كمال امتياز را داشت و تا ما به خوردن انگور مشغول شديم او در تدارك نهار بود و كله‌جوش پرمغز گردو و روغن با دوغ بسيار خوب و پنير و انگور حاضر كرد خربوزه‌هاى خودمانرا هم كه ذخيره داشتيم آوردند نهار ( ناهار ) خورديم بلافاصله آبدارباشى چاى حاضر كرد و صرف نموده مهياى حركت شديم از اينجا تا شهر سه فرسخ است چهار ساعت بغروب مانده سوار شده در فاصله يك ساعت و نيم بخاجه ( خواجه ) ربيع رسيديم كه در يك فرسخى شهر واقع شده و صحن باصفائى دارد كه يادگار سلاطين صفويه و محل تفرج مردم خراسان است و ما در وقت رفتن اجاره نداشتيم كه آنجا را تماشا نموده فاتحه بخوانيم ولى حالا هم آزاديم و هم حسب القرار بايد آنجا بمانيم ، چرا كه مشهدى محمد على بعد از آنكه چائى ( چاى ) ما را حاضر كرد سوار شده تنها به شهر رفت كه تكليف ورود ما را معلوم كند و بما هم وصيت كرد كه تا مراجعت او در خاجه ( خواجه ) ربيع توقف نمائيم لهذا پياده شده مالها را بسوارها سپرده بصحن رفتيم و در حرم رفته فاتحه خوانديم و تماشا كرديم و نماز ظهر و عصر را همانجا خوانديم و در همان حوالى « باغ طره » بود مبلغى فرستاديم و خربوزه خريديم و خورديم و هرچه منتظر آمدن آبدارباشى شديم نيامد ، خيال ميرزا آقا كم‌كم پريشان شده و حدسهاى بىموقع ميزد و متصل اصرار داشت كه سوار شده برويم ولى من و رشديه مصلحت نميدانستيم و خيالات او را واهى ميدانستيم و بالاخره آمدن آبدارباشى به طول انجاميد و آقا ميرزا آقا از\r\n\r\n","description":"","footnote":"","page_name":" 457 ","page_number":491},
  {"content":"\r\n\r\nانتظار ملول شد لهذا آمد بيرون و اسب خود را گرفته سوار شد ، سوارها گفتند ما اجازه نداريم شما را بگذاريم قبل از آمدن مشهدى محمد على به شهر برويد آقا ميرزا آقا متغير شده در كمال عجله سوار شده بتاخت به طرف شهر رفت يكى از سوارها هم عقب او روانه شد ولى ما دو نفر با دو سوار مانديم و هنوز ربع ساعت نگذشته بود كه كالسكه از طرف شهر نمودار شد و « مشهدى محمد على » هم جلو كالسكه اسب ميتاخت و معلوم شد براى ما آورده‌اند ، آقا ميرزا آقا را هم ملاقات كرده‌اند و او را در كالسكه نشانيده و اسب او را مشهدى محمد على سوار شده چرا كه در برگشتن جلو كالسكه سوار بود ؟ و مالش را بطويله « جليل الملك » برده بود . بارى كالسكه رسيد و هر سه نفر سوار شده مشهدى محمد على هم جلودار ما شده سه نفر سوار هم عقب كالسكه ميآمدند و قريب نيم فرسخ به شهر مانده « حسن خان » با پنج نفر سوار هم باستقبال ما آمدند و با حسن خان تعارف كرديم و خيلى از ديدار ما اظهار مسرت كرد تا وارد دروازه قوچان شديم و كالسكه‌چى پرسيد بكجا بايد بروم مشهدى محمد على جواب داد بارك بايد رفت ما گفتيم عجالتا بارك نميرويم و مناسبتى هم ندارد بلكه بايد در صحن مقدس پياده شويم اما مشهدى محمد على گفت حضرت اشرف منزل آقاى « جليل الملك » را براى شما معين كرده‌اند و بايد آنجا برويم اين رأى را لاعلاج پذيرفتيم و كم‌كم موكب ما خيلى محترم شد ، چرا كه به قدر ده نفر سوار از پيش و پس كالسكه حركت ميكردند كالسكه هم مخصوص سوارى حضرت اشرف بود و در خيابانها و كوچه‌هاى شهر جالب دقت عموم ناظرين بود و نيم ساعت از شب گذشته بعمارت جناب جليل الملك رسيديم و پياده شديم ، جليل الملك دم در از ما استقبال و پذيرائى كرد و ما را با نهايت بشاشت و خوش‌روئى پذيرفته خير مقدم گفته به داخل خانه راهنمائى كرد ، ولدى الورود چاى حاضر كردند و قليان آوردند و صرف كرده استدعاى تشرف بحرم كرديم جناب جليل الملك فرمان داد فانوس بزرگى روشن\r\n\r\n","description":"","footnote":"","page_name":" 458 ","page_number":492},
  {"content":"\r\n\r\nكردند و در جلو ما كشيدند خودش هم با پسر كوچكش با ما همراهى كرد تا وارد صحن مقدس شديم و همه جا سى چهل نفر فراش عقب سر ما ميآمدند ، براى آنكه جليل الملك بيگلربيگى شهر است و اين فراشها در خانه او هميشه هستند ، بارى در مسجد گوهرشاد تجديد وضو نموده بحرم مطهر مشرف شده زيارت خوانديم و شكرانه آزاديرا بدرگاه حضرت احديت با كمال تضرع عرضه داشته انجام باقى مرام خود را بشفاعت صاحب آن مرقد منور از خداوند مسئلت كرده برواق برگشته نماز خوانديم و در ايوان طلا جمع شديم و با جناب بيگلربيگى به منزل آمديم و شام را در ساعت چهار حاضر كردند صرف نموده خوابيديم و براى هريك يكدستگاه رختخواب حسابى آوردند و چون خيلى خسته بوديم زود بخواب رفتيم صبح زود برخواسته ( خاسته ) چاى خورديم و بحمام رفتيم از حمام كه برگشتيم جناب جليل الملك را در انتظار خودمان ديديم ، معلوم شد حضرت اشرف با تلفون بجليل الملك فرموده‌اند ما را بحضور ببرد و مشاراليه منتظر است كه با ما بدر خانه بيايد و اگرچه ما هيچ وجه ميل برفتن نداشتيم ولى از اصرار جليل الملك مجبور شده رفتيم ، در وقتى كه از خلوت آبدارخانه گذشتيم جليل الملك كه راهنماى ما بود به طرف باغ رفت و رفقا از عقب او روانه شدند ولى من فورا ملتفت نكته شده از در رفتم ، توضيح آنكه عمارت حكومتى كه محل جلوس « حضرت اشرف » است در وسط واقع شده كه يكطرفش باغ است كه منتهى بطويله مىشود و طرف ديگر هم باغ متعلق باندرون مىشود و معبرش اول از باغ بزرگ ديوانخانه است بعد وارد خلوتى مىشود كه آبدارخانه و قهوه‌خانه آنجا است از خلوت به طرف دالانى باريك ميرود كه از آن دالان دراز هم در اطاق حكومتى نمايان است و كفش دار و دربان نشسته و هم به طرف باغ ميرود كه در جلو تالار حكومتى بروند ، كسانى كه اهل شأن و شرف هستند از طرف در باطاق ميروند كه در اطاق وارد شده بنشينند عارضين و متظلمين به طرف باغ ميروند كه در حضور بايستند\r\n\r\n","description":"","footnote":"","page_name":" 459 ","page_number":493},
  {"content":"\r\n\r\nو من آن شب كه ما را بحضور بردند متوجه اين نكته شدم چرا كه ما را به طرف در بردند و فراشباشى از طرف باغ رفته در ايوان عمارت ايستاده حالا هم كه « جليل الملك » از آنطرف رفت مطلب را درك نموده خود را عقب كشيده از در اطاق وارد شدم و اتفاقا من زودتر وارد شدم و سلام كرده مستقيما رفتم بالاى اطاق پهلوى « آقا شيخ احمد » نشستم در وقتى كه جناب اشرف متوجه تعارف كردن با من بود نظرش بايوان افتاد كه جليل الملك با رفقا ايستاده بودند بنده به آنها گفتم بسم اللّه بفرمائيد آنوقت آنها هم آمدند از همان در داخل اطاق شده در پهلوى من نشستند بامر حضرت اشرف چائى ( چاى ) آوردند قليان آوردند قهوه خواستند و مختصرا پذيرائى فرمودند ضمنا احوالپرسى فرمودند و بعد از احوالپرسى گفتند :\r\nبسيار خوب شما كه به مقصود خودتان رسيديد و دولت چهار هزار ساله ايران را مشروطه كرديد يعنى بباد داديد حالا ديگر خيالتان آسوده خواهد بود .\r\nبنده اعتنائى بجواب نكردم اما آقا ميرزا آقا در كمال سختى شروع بمباحثه نمود و در ضمن مباحثه « آصف الدوله » حرفهاى خيلى غريب ميزد كه اگر بخواهم تمام را ثبت كنم دو جزو از اين كتاب را پر مىكند و انصافا بموجب تضييع وقت خواننده و نويسنده است اما دو سه جمله را مينويسم از جمله :\r\nهيچ وقت در ايران ظلم نميشده كه محتاج بجعل قانون باشد من خودم\r\nپنجاه سال است حكومت ميكنم هميشه بعدل و انصاف حكم كرده‌ام . ! ! !\r\nجمله ديگر : دولت ايران هرگز مثل دول اروپا نبوده و چنين قدرتها نداشته و هرگز هم مثل آنها نخواهد شد بىخود دردسر بخودتان ندهيد از جمله شريعت و دين اسلام با اين بازيها منافات كلى دارد و حالا هم ممكن نيست پيشرفت كند . در خانه اگر كس است يك حرف بس است .\r\nمخصوصا آقا ميرزا آقا هم با كمال سختى با او جواب ميداد و هيچ اعتنائى\r\n\r\n","description":"","footnote":"","page_name":" 460 ","page_number":494},
  {"content":"\r\n\r\nبمقام حكومت او نميكرد تا حديكه حضرت اشرف مجبور شد بعضى از حاضرين را جواب كند كه در اطاق نباشند دو سه مرتبه هم خواست صحبت را ختم كند اما آقا ميرزا آقا ابدا اعتنا نكرده تقرير ميكرد و حقيقتا تلافى آنشب را بيرون آورد و بالاخره بنده مجبور شدم لنگ بياندازم و يك تقرير مختصرى كرده خداحافظى نموده برخاستم ، حضرت اشرف فرمودند چرا نميمانيد نهار ( ناهار ) بخوريد . جواب دادم در منزل جناب « بيگلربيگى » كه نهار ( ناهار ) ميخوريم آزادتر هستيم و آنجا هم متعلق به حضرت اشرف است و از اطاق حكومتى بيرون آمديم پيش‌خدمتها و نايب‌ها و اجزاء دار الحكومه با كمال تعجب به صورت ما مخصوصا آقا ميرزا آقا نگاه ميكردند و از جرئت و قدرت او مبهوت مانده بودند بارى از دار الحكومه به طرف تلگرافخانه رفتيم و با شاهزاده « جليل ميرزا » رئيس تلگرافخانه كه آدم رند خوش مشرب با ذوقى است ملاقات نموديم و چند صورت تلگراف بكرمان و اصفهان و طهران نوشته از ورود خودم خبر دادم و تلگرافى هم به حضرت صدارت كردم .\r\nكه : حسب الامر بمشهد آمده نايب الزياره‌ام ولى مخارج حركت ندارم و بواسطه بودن اهل بيت در طهران ناچارم كه بيايم طهران و آنها را حركت داده به طرفى ديگر بروم .\r\nآقا ميرزا آقا هم تلگرافى « باعتماد السلطنه » كرد و حاجى هم بكسان خودش تلگراف نمود و بعد از فراغ از تسويد تلگراف و صرف چاى و قليان و قهوه ، به خانه جليل الملك برگشتيم و هرچند شاهزاده رئيس اصرار كرد نهار ( ناهار ) را آنجا بخوريم نپذيرفتيم و قرار داديم يك شب مخصوصا آنجا برويم و شاهزاده با كمال محبت قبولكرد بلكه اصرارى داشت كه هر شب آنجا برويم ، بارى ظهر را به خانه جليل الملك رسيديم و در سرداب خنك آنجا كه حوض كوچكى هم دارد نهار ( ناهار ) خورده خوابيديم طرف عصر جمعى از اهل علم و آشنايان و مردمان مختلف بديدن\r\n\r\n","description":"","footnote":"","page_name":" 461 ","page_number":495},
  {"content":"\r\n\r\nما آمدند . اول شب بحرم مشرف شديم باز به منزل برگشتيم و تقريبا شرح حال ما در ماه جمادى الثانيه تمام شد و امروز غره رجب است بلى باقيمانده حوادث طهران در اينماه كه چون هنوز مفصلا خبر ندارم براى فصل مخصوص ميگذارم .\r\n* * *\r\n\r\n","description":"","footnote":"","page_name":" 462 ","page_number":496},
  {"content":"\r\n\r\n\r\nفصل هفدهم درباره : مطالب علميه و اطلاعات تاريخيه\r\nاگرچه مناسب كتاب ما فقط شرح مسافرت خودمان است ولى بنده ميل دارم بعضى مطالب علميه هم به آن ضميمه نمايم كه دانشمندان را بسى به كار آيد و از آنجا كه احتمال مىدهم به زودى از خراسان بطهران بروم و در طهران ديگر مجال تحرير نداشته باشم لهذا اين ايام را كه فى الجمله فراغتى دارم غنيمت ميشمارم و به قدر مقدور حاصل اطلاعات علميه تاريخيه خودم را تقديم آقايان هم‌وطنان مينمايم .\r\n ( غرض نقشى است كه از ما بازماند ) * ( كه هستى را نمىبينم بقائى )\r\n( مگر صاحب دلى روزى برحمت ) * ( كند در حق درويشان دعائى ) \r\nاين فصل مشتمل بر سه مطلب عمده است :\r\nمطلب اول در تعريف كلات .\r\nمطلب ديگر در شرح حال سكنه كلات و اصل و نسب آنها .\r\nمطلب سوم در جهت اهتمام نادر شاه افشار بكلات .\r\n\r\n","description":"","footnote":"","page_name":" 463 ","page_number":497},
  {"content":"\r\n\r\nمطلب اول : مورخين در باب كلات چندان اهتمامى نكرده‌اند بلكه اسم او را « طردا للباب » برده‌اند و اغلب هم اشتباه كرده‌اند ، چنان كه « جام جم » « 1 » در باب كلات همينقدر مينويسد : قلعه بسيار محكمى است ولى تجربه شده با اين استحكام طبيعى هرگز محصورين در او دوام نياورده و ثبات نورزيده‌اند « سرجان‌ملكم » « 2 »\r\n\r\n\r\n","description":"","footnote":"\r\n( 1 ) اين كتاب از تأليفات حاج فرهاد ميرزا معتمد الدوله پسر پانزدهم عباس ميرزا نايب السلطنه است كه در سال 1233 هجرى قمرى متولد و در 1305 ق - وفات يافته است .\r\nفرهاد ميرزا يكى از چهار شاهزاده فاضل قاجاريه است ، آن سه نفر ديگر يكى عليقلى ميرزا اعتضاد السلطنه پسر پنجاه و چهارم از زن پنجاه و سوم فتحعليشاه ديگرى بهمن ميرزا پسر چهارم عباس ميرزا نايب السلطنه و برادر اعيانى محمد شاه قاجار و چهارمى ابو الحسن ميرزا شيخ الرئيس مىباشد .\r\nفرهاد ميرزا قبل از آنكه بلقب معتمد الدوله ( 1278 ) نائل گردد لقب او نايب الاياله بود از تأليفات ديگر فرهاد ميرزا كتاب قمقام ( قمقام كلمه‌اى عربى و بمعنى درياست ) در شرح حال ائمه عليهم السلام را ميتوان نامبرد .\r\nجام جم در سال 1272 با چاپ سنگى با قطع وزيرى در 629 صفحه در تهران و در سال 1273 نيز در بمبئى بچاپ رسيده است . م - خ\r\n( 2 ) سرجان ملكم در سالهاى 1800 - 1808 - 1810 ميلادى برابر سالهاى 1215 - 1223 - 1225 از طرف كمپانى هند شرقى با عده‌اى كارشناس بايران سفر كرد زيرا در آن ايام ناپلئون بناپارت امپراطور فرانسه خيال حمله به هندوستان را داشت و دولت انگلستان در صدد بود كه دولت ايران را در برابر ناپلئون با خود متحد سازد درنتيجه سرجان ملكم با تحف و هدايا بدربار فتحعليشاه آمد و در مدت مأموريت خود 273 هزار ليره خرج كرد كه بيشتر آن بعنوان هديه و پيشكش و تعارف بشاه و صدر اعظم و درباريان داده شد .\r\nسرجان ملكم كتابى درباره تاريخ ايران به زبان انگليسى نوشت كه در سال 1815 در لندن بچاپ رسيد و سپس جلد اول آن توسط يكى از ايرانيان مقيم بمبئى بنام حيرت به فارسى ترجمه گرديد . در سفرى كه جنرال گولداسميت بكرمان نمود محمد اسمعيل خان وكيل الملك حاكم كرمان از ژنرال گولد اسميت درخواست نمود كه اين كتاب به فارسى ترجمه و منتشر گردد -\r\n","page_name":" 464 ","page_number":498},
  {"content":"\r\n\r\nدر ضمن اخبار لشگركشى طوس مينويسد :\r\nفرمود در كلات كه در اين زمان بكلات نادرى معروف است سكنى داشت چون نادر در دهى كوچك قريب به آن متولد شده بود در استحكام آن كوشيد به اين خيال كه اگر دار الملك نتواند بشود بارى يكى از قلاع مستحكمه مملكت باشد .\r\nبعد مينويسد : قلعه كلات بمسافت سى ميل ما بين شمال شرقى شهر بر كوهى بلند واقع است و فقط دو راه تنگ دارد و چون شش هفت ميل بالا روند سطحه ظاهر مىشود ، قريب دوازده ميل دور آن مشتمل بر چشمه‌هاى جارى و چمن‌ها و زراعت‌ها و چون ده يازده ميل ديگر بالا روند سطحى ديگر در نظر آيد ، از فوت نادر شاه ببعد كسى بتعهد حال اين مكان نپرداخته . « 1 » اما آنچه ساير مورخين نوشته‌اند اغلب از روى همين تاريخ سرجان ملكم برداشته‌اند و بنده بسيارى را ديده‌ام و خوانده‌ام ولى از هيچ يك معرفى كلات را نتوان كرد . مخصوصا قبل از مسافرت بنده بكلات مكرر تاريخ سرجان ملكم را خوانده بودم و در وقت ورود بكلات منتظر بودم كه قلعه كلات را در مسافت چندين ميل ملاحظه نمايم و هى دلم ميخواست آن صفحه ديگرى را هم به‌بينم ولى بالاخره معلوم شد آنچه نوشته از روى حدس بوده نه حس بنابراين منكه به چشم خودم ديدم مورخى مثل سرجان ملكم اشتباه كرده درباره ديگران به كلى سلب اعتمادم شده و هرگز بمطالب آنها اعتماد نتوانم كرد لهذا از نقل مطالب آنها صرف نظر ميكنم بعلاوه الان هيچ يك از كتب تاريخيه در نزد من موجود نيست و هرچه مينويسم ماخوذ از كتابهائى است كه در سابق خوانده‌ام و خداوند چنان حافظه به اين بنده كرامت نموده كه الان ميتوانم شرح حال خودم را از هفت\r\n\r\n\r\n","description":"","footnote":"\r\n- تا آنكه در سال 1876 اين كتاب مجددا به فارسى ترجمه و در بمبئى بچاپ رسيد . م - خ\r\n( 1 ) صفحه 16 جلد اول كتاب تاريخ ايران تأليف سرجان ملكم .\r\n","page_name":" 465 ","page_number":499},
  {"content":"\r\n\r\nسالگى روزبروز بنويسم و خيلى كم اتفاق ميافتد مطلبى را فراموش كنم كه ديده يا شنيده باشم ، حتى آنكه قصيده عربى يا فارسى را كه ميخواسته‌ام حفظ كنم هرگز زيادتر از سه مرتبه نخوانده‌ام و در مرتبه سيم حفظ شده و با اين حافظه گاهى مصائب وارده بقدرى حواسم را پريشان مىكند كه اسم رفقاى نزديكم را فراموش ميكنم\r\nبارى اولا كلات درسى مايل فاصله مشهد نيست چرا كه باصطلاح « ژغرافيون » انگليسى هر سه ميل آنها يك فرسخ است و سى مايل ده فرسخ مىشود و حال آنكه از مشهد تا داخل كلات از پانزده الى هيجده فرسخ است و اينكه مينويسند فقط دو راه تنگ دارد حرف اشتباه است بلكه دره كلات را چند مدخل است معروف‌تر از همه دربند « ارغوانشاه » است . در مقابل آن « دربند نقطه » است سه دربند ديگر هم دارد « نيچه » ديگرى « چوب‌بست » و دربند گشتى و از تمام اين پنج دربند عبور يك نفر يا دو نفر سوار بلكه چهار نفر سوار رديف هم ممكن است ديگر آنكه مينويسد قلعه كلات و حال آنكه كلات قلعه ندارد ، بلكه كلات حالا اسم يك بلوكى است كه آباديهاى عمده آن در صحرا واقع شده از قبيل « ارچنگان » - « قراتيگان » - نيك‌قلعه زوخور و ژرف و برزه و غيره داخل كلات يا محصوره كلات عبارت است از يكدره طولانى كه دست قدرت ديوارى محكم و زرين از كوههاى سنگى دور او گذاشته و ديوارهاى او عبارت است از دو سلسله جبال شامخه كه از دو طرف كشيده شده و در وسط آن دو سلسله جبال مهر رودخانه است و معلوم مىشود كه جريان آب بتدريج از كوه بريده و تشكيل بمجرى داده است و عجب‌تر آنكه ديوارهاى كلات از خارج سنگ سفيد است و ابدا راه و رخنه ندارد ولى از داخل تلهاى سرخ است كه براى زراعت ديم بسيار مناسب است و به همين ملاحظه گلوله و شربنل و توپ كوهستانى و بلكه مواد ديناميتى ابدا در آن اثر نميكند و فرضا كه ديوار سنگى را هم بشكافد\r\n\r\n","description":"","footnote":"","page_name":" 466 ","page_number":500},
  {"content":"\r\n\r\nدر ميان اتلال باليه فرو ميريزد و غير از آنكه از جايش غبارى تيره برخيزد ضررى ديگر به آن حصن حصين وارد نتواند آورد و آن كوهها « 1 » از خارج بقدرى صاف است كه ابدا جاى عبور حتى براى گوسفند و آهو ندارد داخل كلات بيك نهج نيست بلكه بعضى جاها بسيار تنگ است و بعضى جاها كوهها تقاطع نموده و فاصله بسيارى در داخل پيدا شده از اين جهت طول و عرض آن را نميتوان بيك اسلوب علمى معين كرد مثلا اگر قد كلات را از طرف مشرق به مغرب حساب كنيم كه از « دربند ارغوان شاه » تا در « بند نقطه » باشد كه مصب رودخانه است ميتوانيم بگوئيم سه فرسخ طول كلات است ولى چون بطور استقامت نيست و همه جا با عوجاج است آن را هم نميتوان مأخذ طول قرار داد و در ميانه اين دره بعضى كوههاى كوچك هم غير از ديوار اصلى هست و اتلال آن بسيار است و هيچ‌جا چنين مسطحه‌اى كه « سرجان ملكم » مينويسد ندارد كه مشتمل بر دوازده ميل باشد و صاحب چشمه‌هاى جارى باشد و اينكه مينويسد اگر ده يازده ميل ديگر بالا روند مسطحه ديگر ظاهر مىشود آن هم موهوم صرف است و گويا مقصودش همان « خشت » باشد كه شرح آن را در فصول سابقه نوشته‌ايم و ابدا چشمه ندارد و آب آنجا منحصر است به همان آب انبارها كه مختصرى\r\n\r\n\r\n","description":"","footnote":"\r\n( 1 ) بازيل باتاتزس  BASIL BATATZES  يونانى كه در زمان سلطنت نادر از كلات ديدن كرده در يادداشتهاى خود مىنويسد :\r\nاطراف كلات را ديوارهاى كوهى كه سر باوج فلك كشيده احاطه كرده است اين كوهها عارى از درخت و گياه است . اين قلعه نظامى فقط دو راه معروف عمومى ورودى دارد و آن هم تنگ و عبور چند نفر از آن خارج از اشكال نيست ، از لحاظ آذوقه همه چيز در داخل قلعه فراهم مىشود .\r\nنادر بعد از رسيدن بسلطنت در وضع كلات تغييرات اساسى داد و استحكامات ناقص طبيعى آن را با سنگ و ساروج بنا نهاد و آب آشاميدنى آن را با كشيدن لوله و ساختن مخازن آب اصلاح نمود .\r\nم - خ\r\n","page_name":" 467 ","page_number":501},
  {"content":"\r\n\r\nاز وضع آنها را نگاشته‌ايم .\r\nبالجمله كلات از خارج فقط يك كوه مدور « 1 » بيضى شكل ديده مىشود كه دوره آن كوه از خارج به قدر بيست و دو فرسخ مسافت دارد ، اما از داخل باختلاف است و اگر ابتداى آن را دربند « ارغوانشاه » فرض كنيم ، ميگوئيم از اين دربند يك رودخانه جارى است كه ا كوههاى خارج از كلات جارى شده داخل اين دربند مىشود و ابتداى دربند را يك پل بسيار محكم ساخته بودند كه فعلا دو چشمه از آن خراب شده و يك چشمه ديگرش باقى است كه در وقت طغيان آب ميتوان از روى آن پل عبور كرد اما حالا از خود رودخانه عبور ميكنند و روى پل يك قراولخانه ساخته شده كه هنوز باقى است ولى خالى مانده و در دو طرف بالاى دربند كه روى كوه باشد دو قلعه آجرى محكم ساخته شده كه هر دو سنگرگاه بوده و چنان ساخته شده كه ممكن نيست كسى وارد اين دربند بشود و مواجه با آن دو سنگر نباشد بنابراين اگر لشگر سلم و تور هم بخواهند بكلات وارد شوند دفع و منع آنها از آن دو سنگر بتوسط دويست نفر تفنگدار\r\n\r\n\r\n","description":"","footnote":"\r\n( 1 ) كوههاى بخش كلات كه از رشته هزار مسجد است عبارتند از كوه لائين و سرگز ( در چشمه قره‌سو نزديك قلعه ايدليك كه بمعنى سنجدزار است نادر آنجا نانواخانه ساخته و نان تمام قلاع و حصار كلات را از آنجا تأمين مىنمود و آثار آن باقى است ) كوه سيستان كوه سه چنيگه ( سه قله دارد ) و ژرف ، قره‌داغ ، آخور ، بين ، كوه پهلوان سرا نزديك قريه چنار ، كوه چين‌ماچين ، كوه المتوبين كلات و سرخس و كوه قريونلى بين ايران و روسيه و كوه ايشلير كوه خوجه كه داراى جنگل پسته است و كوه بلان كه سرحد شوروى است و كوه قاشمير و ديوانه كوه كه مرز شوروى است و كوه قان سيچر ، كوه قره‌داغ و كوه بابا كمال الدين در داخله حصار كلات كه بقعه‌اى بنام بابا كمال الدين دارد و زيارتگاه است و اين كوه از قلل ديگر كوههاى كلات مرتفع‌تر است و در قله آن دو چشمه است بنام صاف بلاغ و نيز چاه آبى دارد بنام چاه نادرى و نزديك آن عمارتى است كه آثار آن هويدا و بنادر منسوبست .\r\nص 39 - « نادرنامه » تأليف محمد حسين قدوسى\r\n","page_name":" 468 ","page_number":502},
  {"content":"\r\n\r\nبه خوبى ممكن است و در مقابل پل تلى بلند است و در بالاى آن تل كه بفاصله هزار و پانصد قدم از دربند واقع شده توپخانه ساخته‌اند كه مشرف و مسلط بر تمام معبر دربند است و آن دو قلعه كه در طرفين ساخته شده فعلا يكى كه در طرف دست راست واقع شده آباد است و ذخيره دولتى ميگويند آنجا است . اما گمان ندارم چيزى در آنجا باشد و آنكه در طرف دست چپ واقع شده از لطمه رودخانه خراب شده و آثارش باقى است و در مقابل آن يك قطعه سنگ تراشيده و كتيبه مانند در كوه نصب كرده‌اند و كلماتى بر مزبر او كنده‌اند كه عقيده كلاتىها اين است كه شرح مبلغ و محل دفاين نادرى در آن ثبت است ولى بعقيده بنده مشتمل بر تاريخ ساختن همان قلعه‌ها است و ما را اجازه ندادند كه برويم بخوانيم ، چرا كه فقط سه چهار مرتبه از آنجا عبور كرديم و هيچ وقت مجال توقف در آنجا نداشتيم كه آن خطوط را بخوانيم بعلاوه چون محل آن خيلى بلند است از پائين درست خوانده نميشود .\r\nآباديها كه در داخل و محصوره كلات است از اين قرار است :\r\nمحله ارغوان شاه كه در ابتداى دربند است و از اسم آن استفاده مىشود كه بانى آن پل و قلاع طرفين ارغوانشاه بوده است و به قدر نيم فرسخ كه از آنجا ميگذرند بمحله ديگر ميرسند كه « خروس محله » نام دارد و اين آبادى هم مثل محله ارغوانشاه در كنار رودخانه واقع شده و مردم و سكنه آنجا زراعت شايانى دارند گاهى هم باغ انگورى آنجا يافت مىشود ولى بندرت چرا كه حرفه زراعت برنج بيشتر است تا باغ انداختن و اين محله تقريبا تا كبود گنبد امتداد دارد و هرچند هر قطعه از آن را اسمى مخصوص است ولى رشته آبادى تا « كبودگنبد » بهم متصل است اما « كبود گنبد » عبارت است از محل حاكم‌نشين و آنجا را « مقبره » هم ميگويند بلكه اغلب كلاتيها همان مقبره ميگويند و وجه تسميه اين هر دو اسم اين است كه در آنجا پادشاه ذيجاه افشار عمارتى عالى به شكل گنبدهاى مصر كه معروف بهرمان يا « اهرام » است و به طرز\r\n\r\n","description":"","footnote":"","page_name":" 469 ","page_number":503},
  {"content":"\r\n\r\nصومناتهاى هند بنا نموده و اين عمارت عالى در وسط باغى بزرگ واقع شده و در سابق مشتمل بر سه طبقه بوده ، طبقه زيرين پنج شش ذرع پست‌تر از سطح باغ و طبقه دوم دو ذرع بلندتر از سطح و طبقه سيم كه حالا خراب است بارتفاع ده ذرع فوق سطح باغ ، وضع باغ خيلى شبيه است بباغ چهلستون اصفهان ، اما عمارت شباهتش بعمارت « هشت بهشت » بيشتر است تا عمارت چهلستون و داخل عمارت عبارت از يك هشت بزرگ در وسط و چهار اطاق هشتى در چهار طرف كه هر طرف هم محاط بيك ايوان بلند است و در زواياى آن بعضى اطاق كوچك و گوشواره ساخته شده و فوق تمام آنها گنبدى بلند و مدور ساخته بودند كه بعد از مدتى بواسطه زلزله خراب شده و محمد رضا خان نامى از بزرگان جلاير جاى آن گنبد را چند اطاق ساخته بود و منزل خودش آنجا بوده و بواسطه ارتفاع آن بر تمام كلات مسلط بوده و در جنگ با خوانين جلاير او را در همان بالا كشته‌اند و از بالا به پائين انداخته‌اند و آن اطاقها را هم خراب كرده‌اند ، حالا آن هشتى طاق ندارد فقط دو سه حمال كه قطر آنها ببغل آدمى نميآيد و قدشان سرتاسر سطح هشت را گرفته آن بالا باقى مانده و معبر بالا را از هر طرف مسدود كرده‌اند و طبقه زيرين عمارت عبارت است يك حمام بسيار قشنگ كه هنوز هم آباد است ولى كم اتفاق ميافتد داير باشد و از طرفى يك زيرزمين كه كلاتيها ميگويند مخزن نادرى آنجا است و در اين باب چيزها مشهور است ، از جمله ميگويند تا مدتى قاطر زيادى پول و جواهر بار نموده بآنجاها برده‌اند و بعد آن قاطرها را پى ميكرده‌اند و بعضى را هنوز عقيده بر اين است كه دفاين نادرى در اطراف « بند » مخفى و باقى است ولى ظاهرا اين حرف خيلى واهى باشد ، چرا كه بعد از اضمحلال شاهرخ شاه مكرر از طرف سلاطين قاجار آمده آنجا را كاوش كرده‌اند و هرچه بوده برده‌اند و دو طرف آن عمارت را كه در وسط باغ واقع شده بود چندى قبل يا در دوره مرحوم ميرزا حسين خان سپه سالار ديوار كشيده‌اند و مقرر نموده‌اند كه اندرونى\r\n\r\n","description":"","footnote":"","page_name":" 470 ","page_number":504},
  {"content":"\r\n\r\nو بيرونى براى حاكم آنجا باشد بنابراين دو طرف از آن عمارت به تصرف باغ بيرونى است و يكطرفش در منتهى سربازخانه كه قطعه جلو همان باغرا سربازخانه ساخته‌اند و طرف ديگرش در تصرف باغ اندرونى است و حمام در زير همان اطاق است كه در تصرف اندرون واقع شده است ، اين باغ خيابانهاى بسيار عريض دارد و در دو طرف درختهاى چنار غرس شده و هنوز هم باقى است و حكام فقط بشاخهاى چنار قناعت ميكنند كه در زمستان مصرف نمايند ، چندين خلوت و خانه و آشپزخانه و سر طويله كه قابل بستن دو هزار اسب است در طرف غربى باغ مذكور بوده كه حالا اغلب خراب است .\r\nو از نوادر تاريخى كلات و آثار عجيبه نادر شاه افشار آنكه آب رودخانه كه در كلات جارى است اگرچه اصلا آب گوارائى است ولى بواسطه زراعت شالى در اطراف آن كثيف مىشود و هركس بخورد مبتلا بتب مىشود مخصوصا در امزجه لطيفه و كسانى كه معتاد بشرب آن نيستند ، چنان كه در سابق شرح داده‌ايم در خارج در « بند ارغوانشاه » چشمه‌ايست معروف « بقره‌سو » كه از بهترين آبهاى سرد گواراى آن‌جا است و آن چشمه هم داخل رودخانه بزرگ مىشود ، پادشاه با اقتدار افشار آن آب را به وضع غريبى بدار الحكومه آورده يعنى از بغل كوه راهى از سنگ تراشيده‌اند و هرجا كه مصادف با تل ميشده ناى پخته كه در قناتها به كار ميگذارند ساخته و مرتبا بيك ديگر وصل نموده تا آب را بسلامت بباغ دار الحكومه رسانيده « 1 » و گويا تا سى سال\r\n\r\n\r\n","description":"","footnote":"\r\n( 1 ) از رودخانه‌هاى حصار كلات يكى « كلات چاى » يا ژرف است كه از قريه ژرف در خارج حصار سرچشمه گرفته و از دربند ارغوانشاه بحصار وارد و پس از گذشتن از كنار قلعه‌هاى دربند و خوارزم محله و كبودگنبد از دروازه نفط خارج و پس از طى 6 كيلومتر وارد خاك شوروى شده و دشت اتك را مشروب ميسازد و آب آن بواسطه داشتن نفط ( نفت ) و شلتوك كارى آشاميدنى و مطلوب نيست و بعلاوه خارج از حصار با چشمه ايسق‌سو ( آب گرم گوگردى ) مخلوط مىشود -\r\n","page_name":" 471 ","page_number":505},
  {"content":"\r\n\r\nقبل هم مجرايش درست بوده و آب را ميرسانيده كه در تمام دار الحكومه و « كبود گنبد » مصرف ميشده اما حالا مجرايش خراب شده و يكى از خيالات مادر كلات تعمير آن مجرى بود و مدتى در اطراف اتلال كاوش كرديم و بالاخره اينطور مقياس گرفتيم كه قريب هفتصد ذرع ناء لازم دارد و تقريبا سيصد عمله و اگر تنبوشه يا ناء از قرار ذرعى دو قران به آنجا وارد شود و عمله را هم از قرار نفرى دو هزار حساب كنيم و صد تومان هم قيمت آهك و آجر و مصالح متفرقه منظور بداريم سيصد تومان مخارج تعمير آن مىشود ولى افسوس كه هرگز كسى به اين خيال نخواهد افتاد و من اميدوارم كه در ورود بطهران اين مطلب را بعرض دولت برسانم شايد اقدامى بفرمايند !\r\nبارى اين عمارت را خيلى محكم ساخته‌اند و تمام آن از سنگ و آجرهاى سفيد محكم و ساروج ساخته شده و چون خاك خود كلات قابل پختن آجر نيست از خارج خاك رس خالص وارد كرده‌اند و در همانجا كوره آجرپزى ساخته‌اند و آجر و گچ پخته‌اند و در عمارت به كار انداخته‌اند و ظاهر عمارت را از پائين به بالا سنگ‌هاى سفيد يك تخته كه هر تخته سه ذرع طول و دو ذرع عرض دارد حجارى كرده به كار گذاشته‌اند و نصب نموده‌اند و حجارى آنها هم خيلى باسليقه و كار اساتيد ماهر است و از قرار مشهور حجار و معمار آن بنا را نادر از هندوستان همراه خود آورده و نقوش و صور آن سنگها را طورى حجارى كرده كه از دور مجسم و باروح و با حقيقت به نظر\r\n\r\n\r\n","description":"","footnote":"\r\n- و نادر شاه اهتمام كرد كه چشمه مزبور را مسدود نمايد ممكن نشد بناچار از قريه قره‌سو كه چشمه كوچك ديگرى است و آب آن بسيار شيرين و گوارا و مطلوبست منبعى ساخته و بوسيله مجرائى از تنبوشه‌هاى سخت و محكم از دروازه ارغوانشاه وارد كلات نموده و با موانع پستى و بلندى و كوه و دره آب آن را بكلات رسانيد .\r\nص 37 « نادرنامه »\r\n","page_name":" 472 ","page_number":506},
  {"content":"\r\n\r\nميرسد و قدرى از حجاريها ناتمام مانده كه معلوم مىشود بواسطه انتشار خبر قتل نادر دست از كار كشيده و متفرق شده‌اند .\r\nنقشه قلعه كلات\r\n\r\n","description":"","footnote":"","page_name":" 473 ","page_number":507},
  {"content":"\r\n\r\nجاى ديگر كه بناهاى محكمه ساخته‌اند همان « خشت » است كه شرح آن را سابقا نوشتيم و آنجا عمارات ييلاقى نادر بوده و ديگر بنائى از نادر در كلات نيست مگر تعمير بند و سد رخنه‌هاى كوه از داخل كه هرجا كه رخنه در كوه ديده‌اند كه ممكن است آدمى از آن رخنه خارج شود آنجا را با ساروج ساخته‌اند و حالا از خود كوه محكم‌تر است و در اواسط محصوره بالاى كوهى به قدر سى ذرع سنگها را تراشيده‌اند و محوطه صاف مانند ايوان ساخته‌اند و آنجا نقاره‌خانه قرار داده‌اند و در طول اتلال در چندين جا قراول‌خانه ساخته شده يعنى برجهاى ساخته شده كه سه چهار نفر تفنگ‌چى بتوانند آنجاها منزل كنند و هنوز هم بسيارى از آنها باقى است كه شكارچيها شبها بآنجاها پناه مىبرند . آباديهاى ديگر كه در داخل كلات است از اين قرار است :\r\nسينه كه در سينه كوه واقع شده و زراعت اهالى سينه همان ديم‌زار است و آب خوراكى آنها از رودخانه يعنى يك شعبه از رودخانه كه از پائين قلعه عبور مىكند و به قدر دو هزار ذرع ارتفاع خانه‌هاى سينه است كه از اين مسافت را براى برداشتن آب طى ميكنند و در كنار رودخانه بعضى باغها ساخته‌اند و مقدارى هم شالى مطابق فصول « 1 » منحوسه « پرتكل » زراعت مينمايند . ديگر نيچه است كه در نزديكى\r\n\r\n\r\n","description":"","footnote":"\r\n( 1 ) دست‌اندازى روسيه تسارى بمرزهاى شمال شرقى ايران بوسيله نيروهاى مسلح آن كشور پس از شكست نيروى ايران در مرو از سال 1290 قمرى ( 1873 ميلادى ) ، بعنوان سركوب كردن تركمانان راهزن و تأمين ارتباط تجارتى ، آغاز گرديد . درين سال نيروى تحت فرمان كاوفمان بمسكن تركمانان يموت يا ( يوموت ) در شمال رود اترك هجوم بردند و پنج سال بعد يعنى در سال 1295 قمرى ( 1878 ميلادى ) سرتيپ لازارف سردار ارمنى تابع روسيه به آن ناحيه لشكركشى كرد تا بالاخره ژنرال اسكوبلف مأمور شد كه كار اشغال نظامى نواحى موردنظر دربار روسيه را تكميل كند . وى در سال 1298 قمرى ( 1880 ميلادى ) با سپاه كامل و مجهزى بسرزمين تركمانان تكه حمله برد . تركمانان رشيدانه دفاع كردند -\r\n","page_name":" 474 ","page_number":508},
  {"content":"\r\n\r\nدربندى واقع شده به همين اسم و او هم بالاى تل مرتفعى واقع شده و آب آنها هم از چشمه‌ايست كه برودخانه ملحق مىشود ديگر قله زو و آغداش كه در نزديك يكديگر\r\n\r\n\r\n","description":"","footnote":"\r\n- ليكن سرانجام مغلوب شدند و بالاخره در سال 1299 قمرى ( 1881 ميلادى ) گوگ تپه يا ( گوى تپه - تپه آبى ) آخرين پايگاه تركمانان به تصرف روسها درآمد . از آن تاريخ مساكن آنان با بقيه نواحى اشغال شده بوسيله نيروى روسيه تسارى در جوار مرزهاى كنونى شمال خراسان از درياى خزر تا رود تجن بعنوان ايالت ماوراء بحر خزر ، جزو امپراطورى روسيه گرديد .\r\nناصر الدينشاه كه در برابر عمل انجام شده قرار گرفته ، و در مقابل امضاى معاهده پاريس و از دست دادن قسمتى از مرزهاى شرق ايران بنفع بريتانيا ناگزير بود كه در برابر همسايه زورمند شمالى و رقيب سياسى و استعمارى بريتانيا نيز سر تسليم فرود آورد ، طبق معاهدهء مورخ 29 محرم سال 1299 هجرى قمرى مطابق با دسامبر 1881 ميلادى ، كه در تهران منعقد گرديد تسلط روسيه را بر سراسر مرزهاى از دست‌رفته شمال شرقى خراسان برسميت شناخت .\r\nقرارداد مرزى كه بوسيلهء ميرزا سعيد خان مؤتمن الملك وزير امور خارجه ايران و ايوان زينوويف سفير و نماينده مختار روسيه به امضاء رسيد شامل چهار فصل بود .\r\nدر فصل اول نقاط و محل عبور خط مرزى تعيين و در فصل دوم پيش‌بينى شده بود كه كميسرهاى ( نمايندگان ) ايران و روسيه برطبق فصل اول خط سرحد را بطور صريح ترسيم و در مرزها علامت‌گذارى كنند .\r\nزورگويى يك دولت غاصب توسعه‌طلب و ناتوانى و درماندگى يك حكومت فاسد محكوم بزوال را ميتوان از مفاد فصل چهارم اين عهدنامه به خوبى دريافت ، اينك عين فصل چهارم از عهدنامه ذيلا نقل مىشود .\r\n« فصل چهارم - چون منبع رود فيروزه و منابع بعضى رود و انهارى كه ايالت ماوراء بحر خزر متصله بسرحد ايران را مشروب مىكند در خاك ايران واقع شده است ، دولت عليه [ ايران 
  ] متعهد مىشود كه بهيچوجه نگذارد از منبع الى محل خروج از خاك ايران در امتداد رود و انهار مزبوره قراء جديدى تأسيس شده و باراضى كه بالفعل زراعت مىشود توسعه داده شود و نيز براى اراضى كه فعلا در خاك ايران مزروع است بيش از آن مقدارى كه لازم است نگذارد آب استعمال كنند . . . »\r\nص 190 و 191 - كتاب « ايران در دوره سلطنت قاجار » تأليف على اصغر شميم\r\n","page_name":" 475 ","page_number":509},
  {"content":"\r\n\r\nواقع شده و ديگر خشت كه شرحش گذشت و ديگر نفطه كه در حوالى دربند نفط واقع شده و اين مطلب به كلى اشتباه است كه مشهور شده آب كلات نفط دارد و مبنى اين اشتباه همين است كه اين آبادى را نفط ميگويند و به همين مناسبت آن دربند را هم نفطه خوانده‌اند . يك جائى ديگر هست كه آنجا را چرك‌خانه ميخوانند و آن محلى است كه نان اردوى ساخلو در آنجا پخته ميشده است .\r\nتوضيحات ديگر در باب كلات در شرح مطلب دوم و سوم خواهد بود\r\nمطلب دوم در شرح‌حال و اصل و نسب سكنه كلات .\r\nتحقيق در اين مطلب بسيار كار سختى است و كمتر كسى از مورخين بحل اين معما موفق شده و من در اين مرحله خيلى زحمت كشيده‌ام و خيلى از تحقيقات از معمرين كلات نموده و بسيارى از تواريخ قديمه و جديده خوانده و ديده‌ام و حالا عازمم كه معلومات و نتيجه زحمات خودم را در اين اوراق ثبت كنم تا يادگار بزرگى از من باقى بماند و نه تنها اين معلومات به كار هموطنان عظام ميايد بلكه دانشمندان اروپا را هم مستلزم بصيرت كامله خواهد نمود و مختصرا يك مبحث علمى تاريخى بسيار عمده با اهميتى را براى خوانندگان كشف مينمايم و تاكنون در هيچ كتابى به اين شرح و توضيحات در اين مبحث بحث نشده و بنده از كتب متعدده با شواهد تاريخى و قراين داخلى معلوماتى تحصيل كرده‌ام كه اينك مينگارم :\r\nبايد دانست سكنه كلات از تمام حيثيات شباهت تامه بتركمانان دارند ، هم از حيث تكلم ، هم عادات و هم سيما و قد و قامت و هم طرز لباس پوشيدن بلكه ابدا ما به الامتيازى ميان آنها پيدا نميشود مگر در مذهب آن هم اسما و تقليدا نه رسما و حقيقتا بنابراين اغلب مورخين اصل و نژاد آنها را يكى دانسته‌اند و حال آنكه اينطور نيست و براى توضيح ناچارم كه مختصرى هم از نژاد تراكمه جهت اين مبحث بحث كنيم\r\n\r\n","description":"","footnote":"","page_name":" 476 ","page_number":510},
  {"content":"\r\n\r\nتا فايده‌اش بيشتر شود و از خداوند توفيق اتمام و انجام اين خدمت بزرگ را مسئلت دارم .\r\nطوائف تراكمه در خاك ايران سكنى دارند از اراضى مرو الى سواحل بحر خزر تا محاذى آنه زان آخر خاك استرآباد مركب از سه طايفه بزرگ هستند و هريك از آن سه طايفه منشعب بشعبات متعدده ميشوند ، به اين ترتيب كه هريك از آن سه طايفه بزرگ منشعب به دو شعبه مىشود و هر شعبه از آنها باز داراى شعبى هستند . شعبه اول تراكمه كه از « مرو » الى « قزل رباط » سكنى دارند و حاليه در تصرف دولت روس هستند يعنى از سنه 1277 كه حمزه ميرزاى حشمت الدوله و قوام الدوله بمقابله آنها رفتند و ننگ ابدى بر دولت ايران خريدند كه مورخين چاپلوس ايرانى همينقدر نوشته‌اند « ختصر چشم زخمى باردوى كيوان شكوه دولتى وارد شد » و در مطلع الشمس و منتظم ناصرى مينويسد :\r\n« بواسطه سوء تدبير مأمورين خراسان نواب حشمت الدوله و قوام الدوله معزول و مجددا نواب حسام السلطنه بحكمرانى خراسان منصوب گرديد »\r\nما در اين موقع نميخواهيم بشرح آن سوء تدبير يا چشم زخم بپردازيم همينقدر اجمالا ميگويم آن شاهزاده آزاده و آن وزير بىنظير زياده از سى هزار اردوى ايران را بباد هلاكت دادند و با كمال ذلت از جلو تركمانان فرار كردند و كار اين شكست فاحش به جائى رسيد كه دولت ايران به كلى چشم از آن نقاط پوشيد و بدولت روس واگذار كرد و فعلا آن حدود در تصرف روس است و خط آهن روسها از مغرب بمشرق به خط مستقيم از وسط مساكن آنها ميگذرد و اين طايفه معروف هستند بتراكمه « حسن خانى » كه نصف بيشتر آنها در خاك مرو و نصف كمترشان در آخال يعنى عشق‌آباد مسكن گرفته‌اند و اين طايفه بزرگ منشعب به دو شعبه ميشوند شعبه‌اى « راتميشى » و شعبه ديگر « تختمش » ميگويند كه در اراضى مرو و آخال از هر دو طايفه هستند و\r\n\r\n","description":"","footnote":"","page_name":" 477 ","page_number":511},
  {"content":"\r\n\r\nدر بين آنها دو طايفه كوچك هم هست كه آنها را تراكمه ( آليلى - قره داشلو ) ميخوانند كه تقريبا بمنزله غلام و نوكر و مستخدم تراكمه « حسن خانى » بوده‌اند عده نفوس تراكمه حسن خانى تحقيقا معلوم نيست ولى برحسب تخمين بايد ميان شصت الى هفتاد هزار خانوار باشند طايفه ديگرى هم از تراكمه در طرف جنوبى مرو و سرخس منزل دارند و معروف هستند بطايفه ( ساسور سايان روق ) كه از تراكمه نجيب مغول بوده‌اند و بواسطه دشمنى ميان آنها و تراكمه « حسن خانى » كه از قديم بوده نزديك باضمحلال بودند ولى بعد از تسلط روس و موقوف شدن محاربات داخلى آسوده زيسته‌اند . خلاصه تراكمه سكنه مرو و آخال از طوائف مغول ميباشند كه در اوائل سلطنت سلاطين صفويه در عهد سلطان محمد پدر شاه عباس معروف كه خاك خراسان و هرات گرفتار تاخت و تاز طايفه اوزبك شد تراكمه « حسن خانى » بمرو و آخال آمده سكنه قديم آنجا را كه ترك و كرد بوده‌اند به داخل خراسان رانده‌اند و خودشان آنجاها ساكن شده‌اند طايفه بزرگ ديگر كه فعلا طايفه ( يموت ) گفته مىشود و در سابق آنها را تراكمه حاسين خانى ميخوانده‌اند كه در اصل « حسين خانى » است و از كثرت استعمال و حرف خا خطى در زبان تركى را حاء تلفظ نموده سين خانى گفته‌اند و ارباب املاء فارسى خواسته‌اند مربوط نويسى كنند سين را ساين و بعد با حاء عربى « حاسين خانى » گفته‌اند و اين طايفه از نژاد اشكانيان و طوائف قديمه ايران محسوب ميشوند و اين طايفه هم به دو شعبه منشعب ميشوند كه هر شعبه را به اسمى ميخوانند ( چونى - و شرف ) و شعبه چونى مشتمل است بر شعبات ذيل :\r\n1 - جعفر باى كه بر دو قسمت است ( يارعلى » و « يوزعلى )\r\n2 - ييلغى 3 - دوجى 4 - كوچك\r\nشعبات طايفه معروفه بشرف :\r\n1 - اته‌باى 2 - آق 3 - و از 4 - غزاوى\r\n\r\n","description":"","footnote":"","page_name":" 478 ","page_number":512},
  {"content":"\r\n\r\nايضا طايفه قوچوق و تاتار كه بهر دو طايفه يموت گفته مىشود ولى خارج از دو طايفه چونى و شرفند .\r\nمحل سكناى طوايف يموت حاليه از قديم الايام تقريبا در همين محلهاى حاليه بوده است و هميشه ييلاق و قشلاق ميكرده‌اند و در زمان سلطنت و اقتدار اشكانيان قدرى در ييلاقشان وسعت داده تا كوههاى هزار جريب مازندران ميرفته‌اند ولى فعلا محل ييلاق و قشلاق آنها از دامنه « بلخان كوه » قريب راه آهن روسها است تا ساحل رود « گرگان » و بعضى اوقات از رود گرگان ميگذرند و به طرف جنگل استرآباد ميروند يا بعبارت ديگر از ساحل مجراى قديمه رود « جيحون » كه پيشترها به « بحر خزر » ميريخته تا بلوك « انزان » استرآباد است ولى اغلب اوقات ييلاق و قشلاق اينطايفه ما بين دو نهر « اترك » و گرگان است و كليه طوايف تراكمه يموت را به دو اعتبار و نام ميخوانند ( چمور - چاروا ) يعنى آنهائيكه مالدارند و متصل بواسطه چرانيدن مالهاشان در حركت هستند آنها را « چاروا » ميگويند كه هرگز در يك نقطه متوقف نميشوند و آنها كه مالدار نيستند و فقط براى تجديد سيورت سالى دو مرتبه حركت ميكنند آنها را « چمور » ميگويند كه مختصر حركتى در اوائل بهار به طرف محل زراعت و در اوائل زمستان بملاحظه آسانى سوخت به طرف جنگل حركت مينمايند . و تمام شعبات طايفه يموت هنوز رعيت دولت عليه ايران هستند و گاهى از رود اترك گذشته به خاك روس ميروند و هر خانوارى قانونا شش مناط حق العليق ميپردازند و با همان شش مناط تا شش ماه مىتوانند در خاك روس بمانند . در اينكه چه وقت اين طايفه به اين خاك آمده‌اند درست معلوم نيست چرا كه تاريخ صحيح از ايران و ايرانيان تا قبل از بعثت در دست نيست و هرچه بوده به حكم خليفه دوم سوخته شده كه مبادا مردم ايران مجد اصيل خود را به ياد آورده از تبعيت دولت عرب سرباز زنند .\r\nولى آنچه سر هم رفته از تواريخ معلوم مىشود و آثار و علائم و قراين خارجى هم آن را\r\n\r\n","description":"","footnote":"","page_name":" 479 ","page_number":513},
  {"content":"\r\n\r\nتأييد مىكند اين است كه در زمان استيلاى اسكندر فاتح معروف يونان بر ايران و زوال استقلال ايرانيان اين طايفه در همين نقاط منزل داشته‌اند و باسم طايفه و اهل خوانده ميشده‌اند و مساكنشان هم معروف بدهى بوده كه قاريقلعه باشد و جزو حكومت ( پارث ) شمرده ميشده‌اند ( پارث شهر مخروبه‌ايست در كوكلان حاليه نزديك گنبد قابوس كه تراكمه پرات ميگويند ) .\r\nدر حين عبور اسكندر كبير از دامغان كه آنوقت « هيكاتم پيلوس » ميگفته‌اند از راه چهارده كلاته باستر آباد رفته و از ميان طايفه و اهل و دهستان گذشته « بقزل رباط » معروف اين زمان رسيده و از همين راه كه حالا خط آهن روسها بتركستان كشيده شده است گذشته از قرار نگارش صاحب تاريخ اسكندريه مينويسد :\r\n« فاتح يونانى در وقت عبور از ميان طوائف و اهل و دهستان خيلى\r\nبملايمت رفتار كرده و هيچ وجه سختى نكرده و سختى نديده » .\r\nبعد از انقضاء دوره اسكندر در زمان خلفاى او كه طبقه سلاطين سلوكيه هستند اشك نام و در ايامى كه در خدمت سلطان باختر بوده بواسطه هتك ناموس برادرزاده‌اش از خدمت سلطان باختر فرارا بدهستان آمده و مردم آن حدود را بدور خود گرد آورده علم طغيان بلند كرده مؤسس سلطنت اشكانيان شده كه شرح آن در تاريخ اشكانيان مفصلا مرقوم و ضبط است . آه و آهى همان طايفه « و از » يموت است كه از كثرت استعمال « واه - و از » شده است معمرين طايفه و از ميگويند ما از نسل سلاطين قديم ايران هستيم و خود را شاهزاده ميخوانند اما از كدام سلسله درست نميدانند و اين مطلب كه ما گفتيم واه همان و از است از بسيارى قرائن به خوبى معلوم مىشود مرحوم اعتماد السلطنه در تاريخ اشكانيان شرحى مبسوط نوشته فقط اشتباهى كه كرده است در لفظ بلخان و محل سكناى اين طايفه است كه بلخان را اشتباه بلخ كرده . در تاريخ ارامنه سورت‌نشين « داهىها » را دهستان و « بالهادنى » نوشته‌اند كه همان بالخان باشد و چون\r\n\r\n","description":"","footnote":"","page_name":" 480 ","page_number":514},
  {"content":"\r\n\r\nدر اين حدود اسم بلخان كوه را نشنيده بودند لهذا نسبت به بلخ داده‌اند و حال آنكه از نزديك بودن بلخان به دهستان به خوبى معلوم مىشود كه بلخان غير از بلخ است و بايد در همين حدود باشد كه دهى در آنجا است و مخصوصا بر اهل تاريخ و آنها كه تتبعى در تاريخ دارند هرگز مشتبه نميشود .\r\nدر تاريخ بيهقى مينويسد در شرح‌حال سلطان مسعود كه :\r\n« وقتى كه ميخواست از شهر جرجان براى تنبيه كابلخار ديهى به طرف مازندران برود يكدسته از قشون خود را بدهستان فرستاد كه تراكمه بلخان كوه نسبت بارد و شرارتى ننمايند » .\r\nايضا در مراجعت از مازندران كه از دهستان خبر رسيد كه تراكمه سلجوقى از راه دشت نسا و ابيورد آمده‌اند بلى ممكن است سبب عمده اشتباه مورخين همان لفظ ساحل رود جيحون شده باشد كه در تاريخ آرامنه مينويسد : محل ييلاق و قشلاق اشكانيان از سواحل رود جيحون تا كوههاى هزار جريب بوده و همچو گمان كرده‌اند كه ساحل رود جيحون همان اراضى بلخ بوده و گويا نشنيده بوده‌اند كه در زمان كيانيان و اسكندر و خلفاى اسكندر مصب رود جيحون بحر خزر بوده و هم مجراى سابق آن مكشوف و معلوم است . روسها بعد از فتح عشق‌آباد در اين خيال بودند كه براى عبور و مرور قبل از احداث خط آهن تركستان همان مجراى قديم رود جيحون را تنقيه نمايند تا قابل كشتىرانى شود .\r\nسه مطلب سبب فسخ اين عزيمت شد .\r\nاولا - كشتىهاى بزرگ نميتوانند از اين مجراى كوچك عبور كنند .\r\nثانيا - مملكت خوارزم بعد از احداث اين راه به كلى از آبادى افتاده بلكه معدوم صرف مىشود .\r\nثالثا - بعد از تنقيه مجراى رود جيحون آب آن در درياى خزر ريخته و آب آن\r\n\r\n","description":"","footnote":"","page_name":" 481 ","page_number":515},
  {"content":"\r\n\r\nزياد مىشود تا حديكه متحمل است بسيارى از بنادر معموره امروزيرا غرق نمايد .\r\nمجملا به اين ملاحظات از اين خيال چشم پوشيدند و با احداث خط آهن تركستان موفق شدند .\r\nبواسطه عدم مراوده مهندسين و مورخين با تراكمه لفظ دهستان و بلخان را نشنيده ، تصور كرده‌اند كه دهستان و بلخان در نواحى بلخ واقع شده است و حال آنكه در همان تواريخ محل و مركز سلطنت اشكانيها را اينطور معين كرده كه : از آق دربند مشهد و همين دره بزرگ خراسان كه از قوچان و بجنورد و سرحدات مخروبه حاليه و صحنه گرگان الى بحر خزر بوده و معلوم است اين حدود ربطى به حوالى بلخ ندارد .\r\nاشتباه ديگر مورخين در پاىتخت اوليه اشكانيان كه شهر پارث باشد و پايتخت دولتى آنها كه دره‌گز باشد واقع شده كه شهر پارث را در نواحى بلخ و دره‌گز را همين دره‌گز حاليه فرض كرده‌اند و حال آنكه هنوز خرابيهاى پارث و دره‌گز در كوكلان حاليه باقى است و به همان اسم پارث و دره‌گز خوانده مىشود و اين هر دو نزديك يكديگر در چند فرسخى شهر جرجان نزديك گنبد قابوس واقع شده و رود گرگان از وسط آنها ميگذشته و جهت اين اشتباه همان لفظ بلخ و بلخان است كه خيال كرده‌اند كوه بلخان در حدود بلخ واقع شده است .\r\nما دامى كه خلفاى اسكندر ، سلوكيه‌ها اقتدارى داشته‌اند اشكانيان همين رشته از كوه البرز را كه تمام راههايش تا دامنه گرگان مثل راههاى مازندران است سنگر و معقل خود قرار داده در قله كوههاى پرجنگل با قشون سلوكيه جنگيده‌اند و اشك اول در همين جنگلها كشته شده و اما سنگرهاى مخروبه آنها هنوز در قلهاى كوه نمايان است .\r\nبعد از اضمحلال سلوكيه‌ها اشك 3 يا 4 قوتى گرفته به اين طرف كوه آمده\r\n\r\n","description":"","footnote":"","page_name":" 482 ","page_number":516},
  {"content":"\r\n\r\nو دامغانرا متصرف شده چندى آنجا را پايتخت قرار ميدهد و مفصل حال آنها در تاريخ اشكانيان ثبت شده و مقصود ما شرح‌حال و نسب طايفه يموت است كه از بقاياى اشكانيان هستند و هنوز هم عادات و اخلاق آنها بلكه رسوم زندگانيشان همان است كه دو هزار سال قبل اشكانيان داشته‌اند . مثلا يكى از عادات آنها در ميدان جنگ اين بوده است كه همين كه با دشمن مقابل شوند در اولين حمله فرار ميكنند و تك‌تك به اطراف متفرق ميشوند ناچار دشمن آنها را تعاقب نموده و قهرا متفرق ميشوند همين كه قشون دشمن را خوب متفرق كردند يك مرتبه برميگردند و به حالت اتفاق حمله ميكنند و ديگر نميگذارند قشون دشمن در يك نقطه جمع شوند نهايت آنكه در سابق در تيراندازى مهارت تام داشته‌اند و حالا در تفنگ انداختن مهارت دارند .\r\nبعد از انقراض سلطنت اشكانيان اينطايفه در همان مساكن قديم خود كه دهستان و اطراف كوه بلخان و صفحه گرگان باشد سكونت داشته هر وقت فرصت ميكرده‌اند سركشى و طغيان مينموده‌اند در زمان خليفه سيم عبد اللّه عامر مأمور فتح خراسان شده شهر گرگان را هم به صلح متصرف شد و براى رفع شرارت تركمانان قلعه در بين دهستان و گرگان بنا نموده جماعتى از اعراب مصرى را در آنجا ساخلو گماشت تا آن حدود را از دستبرد تراكمه محافظت كنند بعد از مدتى مديد همين طايفه شبانه بر اعراب مصرى حمله نموده شبيخون ميزنند و تمام آنها را بقتل ميرسانند و قلعه را هم خراب ميكنند و آثار و خرابه‌هاى همان قلعه الان موجود و مشهور « بمشهد مصريان » است بعد از آن با مردم استرآباد و مازندران و گرگان اتفاق نموده بناى سركشى ميگذارند .\r\nخليفه وقت وليد ابن عبد الملك بيزيد والى خراسان حكم مىكند كه آنها را گوشمالى بسزا بدهد يزيد بسوگند ياد مىكند كه از خون ياغيان آسياب بگردش انداخته و از آن آرد نان بخورد بعد از آنها درگذرد ، به همين عزم قشونى بسيار تدارك نموده بر سر آنها تاخت و شهر گرگانرا بمحاصره انداخت و بعد از مدتى محاصره شهر را فتح\r\n\r\n","description":"","footnote":"","page_name":" 483 ","page_number":517},
  {"content":"\r\n\r\nكرد و آنقدر از مردم آنجا را در كنار نهر كشت كه آسياب بگردش افتاده قدرى گندم آرد نموده براى يزيد نان پخته و همين كه از آن نان خورد حكم عفو داد و بالاخره بقدرى از اين طايفه در صحراى دهستان و گرگان قتل و غارت كرده كه بقية السيف آنها ديگر نتوانسته در آن صفحات بمانند و به طرف خوارزم فرار و هجرت نمودند و در اراضى خوارزم كه وطن اصلى آنها بوده منزل گرفته و صفحه گرگان و دهستان مسكن ديالمه و فارسى زبانان شد و به كلى از تراكمه يا « واهىها » خالى ماند ، تا در زمان سلطنت سلطان محمود غزنوى كه خوارزم مفتوح و مالك شد جماعتى از تراكمه به اجازه سلطان به طرف بلخان كوه و دهستان ميآيند و مقرر بود كه هميشه يكدسته غلام ركابى بدهند كه در رى و همدان خدمت كنند و مقدارى هم شتر برسم ماليات بديوان ميداده‌اند ، بعد از فوت سلطان محمود اين طايفه اول قومى بودند كه آغاز مخالفت با سلطان مسعود نمودند و چون خبر مخالفت آنها بسلطان رسيد عوض آنكه در مقام تنبيه آنها برآيد حكم كرد غلامهاى ركابى آنها را كه در رى و همدان ساخلو بودند گرفتار نمايند آنها هم ملتفت شده فرار أبميان طايفه خود ميروند و هنگامه مخالفت و طغيان را كمك مينمايند و با قشون سلطان جنگ‌ها ميكنند و به همين وضع باقى بودند تا آنكه اقتدار سلاجقه شروع شد و آنها را هم بجاى خود نشانيد ، از آن تاريخ ببعد اطاعت يا مخالفت اين طايفه منوط به قوت و ضعف دولت و اقتدار يا عدم كفايت حكومت استرآباد است و شرارت آنها منحصر به خاك گرگان نيست بلكه تراكمه خوارزم هم هر وقت بتوانند علم طغيان بلند مينمايند و در اواخر صفويه باالمره ياغى شدند ولى قهرمان ايران يا ناپلئون مشرق نادر شاه افشار قبل از رسما بتخت سلطنت تكيه زند در سفريكه به خيال خلع شاه طهماسب از خراسان باصفهان ميرفت اردوى خود را از راه سبزوار فرستاد و خودش با مقدارى سوار زبده منتخب از راه بجنورد به خاك تراكمه رفته چنان صدمه‌اى بر آنها در حوالى كوه بلخان وارد آورد كه تا آخر\r\n\r\n","description":"","footnote":"","page_name":" 484 ","page_number":518},
  {"content":"\r\n\r\nايام سلطنت نادر شاه به خيال طغيان نيافتادند ولى بعد از نادر شاه افشار به همان حالت اوليه خود عود كردند .\r\nدر اوائل ظهور سلاطين قاجاريه اين طايفه تا مدتى كه بناى جنگ و تاخت و تاز و غارت بود بملاحظه منافع شخصيه خود همراهى كردند ولى همين كه سلطنت آنها قوامى گرفت و بناى نظم مملكت و حفظ رعيت شد به راه تمرد رفتند و مدتها در دوره آقا محمد خان و فتحعلى شاه و آقا محمد شاه با قشون دولت زد و خورد كردند ، حتى آنكه محمد شاه در اوائل جلوس خود شخصا « بگنبد قابوس » رفته و آنها را گوشمال كاملى داد كه تا مدتى ساكت ماندند ولى در ايام سلطنت ناصر الدين شاه مكرر شرارت كردند تا در سنه 1281 مرحوم ميرزا محمد خان سپه سالار با اردوى دولتى مأمور تنبيه طايفه يموت شد و بگرگان رفت ولى كارى درست نتوانست بكند ولى همراهان سپه سالار براهنمائى مرحوم حيدر قليخان سهام الدوله بجنوردى بعضى از طوايف كوكلان را چاپيدند و صدمه بسيار به آنها زدند در مراجعت از گرگان حكومت آنجا را بمرحوم سهام الدوله واگذار نموده و سهام الدوله بواسطه قرب جوار خوب از عهده نظم آنجا برآمد و سركشان كوكلان و چارواى يموت را مطيع و آرام نمود .\r\nدر سنه 1284 كه ناصر الدين شاه مرحوم به سفر خراسان رفت در حين توقف و تشرف او در مشهد مقدس طايفه چهر و يموت اردوى محمد وليخان سردار را در « آق قلعه » محاصره كردند مرحوم حاجى ملا رضا ملقب « برئيس » براى استخلاص اردوى دولتى جماعتى از كسبه استرآباد و تفنگچيان دهات از استرآباد حركت نموده بر سر تراكمه تاخت ، تراكمه محاصره اردو را ترك نموده بر جماعت شهرى حمله بردند و قريب هزار نفر از مردم بازارى استرآباد را كشتند و اردوى دولتى همين كه تراكمه را مشغول كشتن مردمان شهرى ديدند فرصت را غنيمت شمرده از قلعه خارج شده فرار كرده خود را بمأنى رسانيدند و ابدا خيال نكردند بمعاونت مردم شهرى بروند و اين\r\n\r\n","description":"","footnote":"","page_name":" 485 ","page_number":519},
  {"content":"\r\n\r\nاخبار در شهر مشهد بعرض ناصر الدين شاه مرحوم رسيد در مراجعت از مشهد در بجنورد مرحوم سهام الدوله را مأمور تنبيه آنها فرمود و به اندازه لزوم از سهام الدوله استمالت نمودند سهام الدوله هم با جماعتى از سواره خراسانى و شادلو و جمعى از سوارهاى ركابى شاه بر سر تراكمه تاختن كرده طايفه « قوچوق يموت » را كه تقريبا هزار خانوار هستند چاپيد و لطمه سختى بر آنها زد ساير طوايف تراكمه از اين رشادت سهام الدوله بوحشت افتاده ترك شرارت گفته و تا مدتى ساكت نشستند .\r\nطايفه سوم از طوايف تراكمه طايفه كوكلان است كه آنها هم مركب از دو فرقه هستند فرقه‌اى كه محل سكناى آنها كوهستان است آنها را « حلقه داغى » مينامند و اسامى طوايف جزء آنها از اين قرار است :\r\nغائى - قره بلخان - دارى - چقلق - جانقربانلو - قرناس - آيدروش .\r\nفرقه ديگر كه در بيابان و صحرا مسكن دارند آنها را « دو دورقه » ميگويند و آنها هم چند طايفه هستند .\r\nفرق كه آنها هم دو شعبه هستند ( چاقر - بيكدلى ) بايندر - نيكاق - سنكريك طايفه كوكلان اصلا از سكنه اصليه خوارزم هستند بعد از استقرار سلطنت نادر شاه از خوارزم بدهستان كه « قارى قلعه » باشد آمده و از آنجا بكوكلان رفته سكنى گرفته‌اند و اغلب اظهار خدمتگذارى مينمايند . بلى در اواخر عهد آقا محمد خان اظهار شرارتى كردند ميرزا علينقى خان حاكم فندرسك را كه حكومت كوكلان هم داشت كشتند و در زمان فتحعلى شاه « عباس خان » بيگلربيگى استرآباد را كه براى گرفتن ماليات و نظم آنجا بكوكلان رفته بود كشتند و اردويش را بهم زدند و از ترس آنكه مهديقلى خان قاجار با اردوى بزرگى از دولت بر سر آنها مأمور شد فرار كرده بخوارزم برگشتند در اواخر فتحعلى شاه مجددا از خوارزم بكوكلان برگشته ميانه طايفه يموت و كوكلان هميشه رقابت و دشمنى است چه اوقاتيكه در خوارزم بودند\r\n\r\n","description":"","footnote":"","page_name":" 486 ","page_number":520},
  {"content":"\r\n\r\nو چه زمانيكه بگرگان آمده‌اند و هميشه نزاع ميكرده‌اند و در اين اواخر اغلب غلبه با يموت بوده و كوكلان ضعيف شده‌اند . اين اوقات از ضعف دولت ايران و بىخبرى و بىعلمى اولياى دولت تقريبا اين هر دو طايفه ياغى هستند و خيلى كم اتفاق ميافتد كه حكومت استرآباد بتواند بدون حركت دادن اردوى نظامى ماليات از آنها بگيرد و فرضا خود آنها بخواهند مطيع باشند حكام استرآباد و سركردگان محلى نخواهند گذاشت ، چرا كه باسم تهيه اردو مبالغى از دولت ميگيرند و خرج‌تراشى ميكنند و در اين موضوع حرف زياد دارم ولى اينجا موقع نوشتن آنها نيست و اميدوارم حالا كه دولت ايران مشروطه شده اين تقلبات هم از ميان برود و حكام مسئوليت كامله صحيحه را بر عهده بگيرند و اعمال سابقه را به كلى ترك نموده در راه راست دوست خواهى و ملت‌پرستى مشى كنند و دولت هم مواجب و مخارج آنها را مرتبا به آنها بدهد كه مجبور بدزدى و ظلم نباشند ، مجملا اين بود مختصرى از شرح‌حال تركمانان كه به قدر مقدور در اختصار آن سعى كردم و با نداشتن كتاب و اسباب خلاصه محفوظات خود را نگاشتم و اللّه الموفق و العين .\r\nاما سكنه كلات كه از حيث شكل و زبان و عادات كمال شباهت را با تراكمه دارند نژادشان مخالف و با تراكمه مرقومه است و جهت شباهت زبان و عادات و اخلاق آنها با تركمانان همانا قرب جوار و استحاله مغلوب در غالب و تقليد است اما شباهت در شكل بواسطه اتحاد تأثير آب و هواى آنجا است كه تقريبا موافق با اراضى مسكونه تركمانان است و الا نژاد آنها متحد با تراكمه نيست چنان كه ذيلا توضيح خواهد شد .\r\nسكنه كلات قديم طايفه ترك زبان مشتمل بجلاير بوده‌اند كه خوانين قديم و جديد و حاليه كلات از همان طايفه هستند و الان هم « نيلك توش‌خان » معروف و طايفه آواز بقاياى همان طايفه هستند و اصل آنها از طايفه مغولهائى هستند كه با هلاكو خان يكصد و پنجاه هزار خانوار براى تصرف و تسخير ايران در زمان قبلاقاآن بايران آمده‌اند كه\r\n\r\n","description":"","footnote":"","page_name":" 487 ","page_number":521},
  {"content":"\r\n\r\nتمام طوايف ترك زبان ايران از همان طوايف هستند . در تاريخ نوشته‌اند كه :\r\nوقتى كه قبلاقاآن هلاكو خان برادرش را براى تصرف ايران مأمور كرد حكم نمود كه از طوائف مغول از هر دو خانوار و خانوار رئيس آنطايفه براى آمدن بايران انتخاب نمايد و بعد از انتخاب و تعيين تقريبا يكصد و پنجاه هزار خانوار معين شد كه با هلاكو خان بايران آمدند .\r\nمركب بودند از چندين طايفه كه اسامى بعضى از آنها كه فعلا در خاطر دارم از قرار ذيل است :\r\nاول طايفه بزرگ ( كوائيت اولى ) كه باصطلاح تركى عبارت است از خانه صاحب سنگ سياه كه « قرا ابت اولى » هم گفته شده ولى از كثرت استعمال يا كراهت رؤساى طايفه از اين لفظ كم‌كم كوائيلى گفته شده .\r\nطايفه ديگر « قاجار » افشار بيات ، تكلو ، استاجلو ، زنگنه ، شاملو ، كه بعد از مراجعت دادن امير تيمور گورگان آنها را از شام بشاملو معروف شده‌اند شاه سيون كه در زمان « شاه عباس » صفوى يك طايفه از تمام طوائف تركيب داده اسم آنها را شاه سيون گذاشت يعنى « شاه‌پرست » شاه دوست .\r\nبارى مقصود طايفه جلاير كلات است و جلاير يكى از شعب طوائف كوائيلى است و در ابتدا ورود هلاكو خان بايران مسكن و سيورت طايفه كوائيلى كه در خاك خراسان قرار داد و شعبه جلاير از آنها در دره‌گز و كلات متوطن شدند با مقدارى از طايفه افشار و از آن تاريخ طايفه جلاير در خاك كلات متوطن شدند و تا اكنون هم باقى هستند .\r\nطايفه ديگر كه در آن حدود سكنى دارند و آنها را « كرد » ميگويند شرح‌حال آنها از اين قرار است : اكراد اصلا از اهل روم ايلى از خاك عثمانى بوده‌اند و در روم ايلى در محل معروف « بحشمكزك » سكنى داشته‌اند و به همين مناسبت معروف\r\n\r\n","description":"","footnote":"","page_name":" 488 ","page_number":522},
  {"content":"\r\n\r\n« بكرد چشمگرگ » شده‌اند و تمام افراد چشمگرگ ساكن خراسان به پنج شعبه قسمت ميشوند :\r\n1 - زعفرانلو كه كرد قوچانى باشند .\r\n2 - شادلو كه در خاك بجنورد سكونت دارند .\r\n3 - كيوانلو كه در خاك خياران و رادكان هستند .\r\n4 - عمارلو كه اغلب در خاك نيشابور و باقى در ساير نقاط خراسان متفرق هستند .\r\n5 - خورده ايماق كه مركب از طوائف كوچك باشند و اين طايفه در تمام نقاط خراسان حتى بجنورد و قوچان متفرق هستند ، از طايفه زعفرانلو و شادلو هم در ساير نقاط خراسان بطور متفرقه سكونت دارند ولى اكثر سكنه كلات از طايفه كيوانلو و خورده ايماق هستند . اما اينكه اين طايفه را در چه زمانى به خاك خراسان آورده‌اند عقيده رؤساء و معمرين آنها اين است كه آنها را شاه عباس صفوى « انار اللّه برهانه » از « روم ايلى » در خاك آخال از عشق‌آباد الى قزل رباط جهت جلوگيرى از تاخت و تاز اوزبكها سكنى داده و بعد از فوت مرحوم شاه عباس بواسطه تاخت و تاز اوزبكها و اغتشاش سرحدات بعزم مراجعت به وطن اصلى خودشان « روم ايلى » مستقيما حركت كرده به اين طرف كوه آمدند كه خبر جلوس شاه صفى را ميشنوند و از مراجعت به وطن منصرف شده در همان نقاط متوطن ميشوند و بتدريج بر سكنه اصليه آنجاها كه قوچان و بجنورد و چناران و رادكان باشد و طايفه كرائيلى آنجاها سكنى داشته‌اند غالب ميشوند و آنها را مسلوب الاختيار نموده خود رؤساى اكراد مستقل ميشوند ، ولى در نيشابور بواسطه استقلال طايفه بيات طايفه عمارلو نميتواند استقلالى بهم برساند و در كلات و دره جز هم بواسطه قدرت جلاير نميتوانند استقلالى پيدا كنند .\r\n\r\n","description":"","footnote":"","page_name":" 489 ","page_number":523},
  {"content":"\r\n\r\nخلاصه بواسطه عدم بصيرت و نبودن تاريخ منظم اكراد نميتوانند دامنه اطلاعات خود را وسعت بدهند و تاريخ خودشان را از عهد صفويه بگذرانند .\r\nاما آنچه خود نگارنده از تراكم تواريخ و تواتر قرائن و آثار استنباط نموده اين است . كه در تاريخ زمان شاه اسمعيل اول مؤسس سلطنت صفويه مكرر اسم اكراد چشمگرگ ديده مىشود كه در سر حدات خراسان بوده‌اند ، از اينجا معلوم مىشود كه قبل از طلوع صفويه اين اكراد در خاك خراسان بوده‌اند بعلاوه در سوانح عهد شاه عباس صفوى چنين مطلبى ديده نشده كه اكراد را از روم ايلى بخراسان كوچانيده باشد حتى در تاريخ جنگهاى او با اكراد ساكن « قلعه دمدم » و غيره چنين مطلبى ذكر نشده بلكه رجوع بتواريخ سلاطين قبل از صفويه هم كه ميكنيم در شرح‌حال هيچ سلطانى چنين قصه ضبط نشده مگر در شرح فتوحات امير تيمور كه بعد از فتح شام مينويسد :\r\n« طوايف بسيارى از نواحى شام و اطراف روم ايلى كوچانيده و با مستحفظ و سوار روانه تركستان نموده و چون آن طوايف مايل برفتن بتركستان نبودند در هر محلى كه فرصت ميكردند دسته‌دسته از اردوى عشايرى تخلف نموده واميماندند از جمله اكراد سرحدات عثمانى و آذربايجان و طايفه شقاقى و كرد شاملوئى آذربايجان و عمارلوى قزوين از همين طوايف هستند كه در نقاط مختلفه از اردو تخلف نموده در همانجاها ساكن شده‌اند » .\r\nاما اكراد كردستان غير از اين طوائف هستند و از حيث زبان و عادات و اخلاق با اين طوائف اختلاف كلى دارند و حال آنكه اين طايفه در هر جا هستند باهم شباهت تامه دارند مثل اينكه عقايد و زبان كرد شقاقى و عمارلو و كرد مازندران و اكراد خراسان تمام يكى است و باالجمله طوائف مرقومه را برحسب حكم امير تيمور بايران آوردند كه از آنجا بتركستان روانه نمايد ولى امير تيمور به زودى مطلع شد كه طوائف مرقومه مايل برفتن بتركستان نيستند و از همين جهت بسيارى از آنها در بين راه\r\n\r\n","description":"","footnote":"","page_name":" 490 ","page_number":524},
  {"content":"\r\n\r\nاز اردو تخلف كرده‌اند از آنطرف سرحدات خراسان هميشه مورد تاخت و تاز اوزبكهاى خوارزمى بودند ، لهذا امير تيمور تدبيرى انديشيد كه هم مسكنى موافق سليقه اكراد براى آنها تهيه كند و هم آن سرحدات را از شرارت اوزبكها محافظت نمايد ، بنابراين آنها را در خاك آخال كه عشق‌آباد حاليه است مسكن داد و بعد از فوت شاه عباس صفوى باينطرف كوه آمده‌اند و به شرحى كه ذكر شد بقوچان و بجنورد و كلات و چناران و رادكان و غيره آمده‌اند .\r\nاما طايفه تيمورى از جمله مهاجرين خاك عثمانى هستند كه در جنگ با سلطان عثمانى اسير قشون امير تيمور شدند و در وقتى كه امير تيمور مراجعت ميكرد در راه بصومعه پير معروف آنها سلطان سيد على ميرسد و با او ملاقات نموده از صحبت او استفاده مينمايد ، در خاتمه مجلس از او استدعا مينمايد كه مطلبى از امير بخواهد ، مرشد مزبور اطلاق اسراى مرقوم را خواهش مىكند امير تيمور فورا آنها را آزاد مينمايد اسراى مرقوم چون خود را آزاد كرده پير پنداشتند در اطراف همان صومعه منزل ميكنند و در خدمت پير ميمانند و بتدريج زياد شده‌اند و تاكنون هم در خدمتگزارى اولاد همان پير باقى هستند .\r\nخوانين حاليه تيمورى سيد هستند و از اولاد همان سيد على ميباشند و امير تيمور در تزك خود در شرح‌حال خودش شرحى از كرامات و راهنمائيهاى پير مرقوم نوشته است كه در فلان موقع چنين رأى داد و چنين شد ، اينهم خلاصه تاريخ سكنه حاليه كلات و اگرچه اينك بايد شروع بمطلب سيم بنمائيم اما بعقيده خودم اين مطلب ناقص است و يك نكته بسيار مهم نگفته مانده و آن نكته اين است كه آيا روسها در اطراف اين خاك چه كار دارند ؟ ! و تا پشت دروازه كلات چرا آمده ؟ ! و قسمت عمده از خاك مرو و آخال و صحراى اتك را چرا تصرف كرده‌اند ؟ ! ! و دو ثلث از تركمانان را چرا در تحت تبعيت خود داخل كرده‌اند ؟ ! مرجع تمام اين سئوالات\r\n\r\n","description":"","footnote":"","page_name":" 491 ","page_number":525},
  {"content":"\r\n\r\nبيك مطلب است و گمانم اين است بتوانم در ضمن چند سطر تمام اين مشكلات را حل نمايم و اگرچه در ضمن فصول گذشته پاره‌اى عناوين راجع به اين مبحث نوشته شده ولى بطور ابهام بوده و اينك در مقام توضيح برآمده مينويسم :\r\nسياسيون عالم به خوبى ميدانند كه دولت روس از زمان « امپراطور » بزرگ روسيه پطر كبير كه يكى از سردارهاى نامى دنيا و از اشخاص اوليه عالم محسوب است به خيال تسخير هندوستان افتاد ، يعنى بعد از آنكه دانستند توسعه روسيه از طرف اروپا گرفتار اشكالات بسيار خواهد بود و حرص جهانگيرى « پطر كبير » چنين اقتضا داشت كه دولت روسيه را بزرگترين دول عالم مقرر دارد چنان كه در حيات خودش هم تا يكدرجه موفق بانجام اين مرام شد ولى به آن درجه از مستملكات كه تحصيل كرده بود از قبيل « بولونى » و غيره و غيره قناعت نكرد و ميخواست يك مملكت بسيار وسيعى را ضميمه دولت روس بنمايد ، كه هم محل تجارت روسيه باشد و هم نماينده اقتدار و اعتبار دولت روس شود ، از اينجهت اراده كرد هندوستانرا از تصرف انگلستان خارج نموده ضميمه مستملكات روس نمايد ، ولى در حيات خودش بواسطه محاربات عظيمه كه با دول مجاوره عموما و دولت عثمانى و سوئد و نروژ خصوصا داشت موفق بانجام اين مقصد نشد ، اما تا دم آخر زندگانى خود اين نقشه را فراموش ننموده و در وصيت‌نامه خود سلاطين عظيم الشان روسيه را بر اين عزم وادار كرد بلكه جانشينان خود را جدا مصمم انجام اين نقشه فرمود .\r\nناپلئون اول فرانسه هم مدتى به همين خيال بود حتى آنكه ، به همين خيال بمصر رفت و تا اينجا هم حاضر شد كه باتفاق دولت روس بر هندوستان چيره شود ولى اقتدار بناپارتى به زودى بهم خورد و بعد از او جانشينان او بواسطه شورش دائمى داخلى موفق نشدند كه آن نقشه را بپايان برسانند . اولين نقشه دولت روس اين بود كه از راه تركستان و بخارا بهندوستان برود و به همين ملاحظه خوارزم را تصرف كرد\r\n\r\n","description":"","footnote":"","page_name":" 492 ","page_number":526},
  {"content":"\r\n\r\nولى بعد از فتح خوارزم ملتفت شدند كه حركت دادن قشون زياد از راه خوارزم بدون خط آهن كمال صعوبت را دارد و در صحراهاى ريگستان پرماسه خوارزم هم كشيدن خطآهن نهايت اشكال را دارد لهذا ناچار از تغيير نقشه شدند .\r\nدر اواسط عهد ناصر الدين شاه ، نقشه ديگرى كشيدند كه از استرآباد بشاهرود رفته و از آنجا از شاهراه خراسان بسرجام رفته از آنجا به طرف هرات و قندهار بروند چندى هم در اين خيال بودند و بالاخره متذكر شدند كه انگليسها از راه سيستان و حدود كرمان در داخل ايران از آنها جلوگيرى خواهند كرد ، بعلاوه بواسطه نبودن خط آهن حركت دادن قشون و حمل آذوقه از اين خط بسيار مشكل و گران تمام مىشود و كشيدن خطآهن و عبور از كوه البرز هم امريست قريب بمحال و محتاج بمخارج فوق العاده .\r\nدو سه سال بعد از اين نقشه هم منصرف شده به اين خيال افتادند كه از بندر خشكه كه از بنادر بحر خزر و در مساكن تركمانان يموت است از وسط صحراى گرگان خطآهن احداث نموده از دهنه كوكلان عبور كنند ، كه دچار مخارج زياد تونل زدن كوه هم نشوند و از اين راه مسطح مىشود در نهايت سهولت تا دروازه مشهد راه ساخت يكى دو سال هم مهندسين آنها با نهايت گرمى در اين راه آمد و شد داشتند و مشغول كشيدن نقشه اين خط بودند ، در اين بين راه ديگرى كشف كردند كه خالى از معارض و سهل الوصول‌تر از آن راه بود كه علاوه از آنكه به مقصود آنها نزديكتر بود سبب تصرف تركستان هم ميشد و راه اعتراض و مدافعه دولت انگليس هم مسدود بود و هيچ قسم محظورى هم نداشت و بر اين نقشه خيالشان قوت گرفته عزمشان جزم شد و آن نقشه تصرف آخال و مرو است كه در اصطلاح صحراى « اتك » گفته مىشود كه ابتدا از بندر معروف ( كوسنوسكى ) از بنادر بحر خزر پياده از دامنه بلخان كوه داخل خاك تراكمه آخالى كه در تصرف ايران بود شده به طرف مقصد رهسپار شوند .\r\nچون مرو و آخال سابقا در تصرف دولت ايران بود خواستند تحصيل سندى\r\n\r\n","description":"","footnote":"","page_name":" 493 ","page_number":527},
  {"content":"\r\n\r\nاز دولت ايران نمايند و گويا قبل از صدارت مرحوم حاجى ميرزا حسين خان مشير الدوله سپه سالار بتوسط يحيى خان معتمد الملك دستخطى از ناصر الدين شاه صادر كردند كه عوض آنكه صحراى اتك را كه مطلوب آنها بود به آنها واگذار نمايد ماوراى اترك را ندانسته تفويض كرده بودند .\r\nبىقيدى و عياشى سلاطين ايران و بىاطلاعى و بىبصيرتى وزراء دربار هميشه اين مملكت را دچار مخاطرات و اين ملت را بدبخت‌ترين ملل روى زمين قرار داده است .\r\nمثلا از همان وزيرى كه اين دستخط را صادر كرده است ، اگر بپرسند اترك كدام است و صحراى اتك كجا است ؟ ابدا جواب درستى نميتواند بدهد بلكه نميداند صحراى اتك در كدام ضلع مملكت واقع شده و نتيجه‌اش براى روسها چيست ؟ فقط نظرش به همان مناطهاى طلا است كه در ازاى اين خدمت از دولت روس تحويل ميگيرد و ! ! افسوس كه قلم من شرم دارد خيانتهاى وزراى دوره سلاطين قاجاريه را بنگارد و يك‌يك بشمارد چرا كه اين كتاب كم‌كم اهميتى پيدا كرده و يقين است كه منظور نظر دانشمندان اروپا خواهد شد و هر وقت باشد بزبانهاى متعدده ترجمه و منتشر خواهد شد ، و من هرگز راضى نخواهم بود كه بقلم من معايب وزراى جاهل خائن ايران نوشته شود و در مدارس و مجالس اروپا مذاكره شود و الا تفصيل سرحدبندى سليمان خان صاحب اختيار را بمعاونى ميرزا رضا خان كه حالا « ارفع الدوله » امير نويان پرنسن صلح سفير كبير دولت عليه ايران در دربار عثمانى است در اينجا ثبت ميكردم كه چگونه اهالى سرحدى را از آب و خاك خداداده خودشان محروم كردند .\r\nبلى خيلى بايد از روسها ممنون و متشكر بود كه آن دستخط را مستند خود قرار ندادند و تصرفى در ماوراء اترك نكردند و الا الان بجنورد و قوچان را هم ضميمه مستملكات روس ثبت ميكرديم و چون به اين نقاط چندان احتياجى نداشتند ، به همان\r\n\r\n","description":"","footnote":"","page_name":" 494 ","page_number":528},
  {"content":"\r\n\r\nصحراى گرگان و آخال و مرو قناعت كردند و خطوط سرحدى خود را در همان نقاط كه براى آنها محل احتياج بود محصور داشتند .\r\nبعد از آنكه روسها از طرف دولت ايران آسوده خاطر شدند در مقام تذليل تركمانان برآمدند و تسخير تركمانان آن حدود چندان آسان نبود و الا وزراى ايران از آنها نميگذاشتند لهذا در سنه 1296 اردوئى برياست لازرف سردار روس به آن حدود فرستادند ، خود سردار در آنجا ناخوش شد و رياست اردو را بيك نفر ژنرال واگذار كرد و ژنرال اردو را كه مركب از هشت هزار نفر قزاق و سالدات بود ، به طرف « كوك تپه » كه مجمع و مأمن تركمانان بود فرستاد تركمانان در « كوك تپه » اجتماع نموده خانى و سردارى خود را « بنور بردى خان » كه مردى عاقل و شجاع بود تفويض نمودند ، رياست و سردگى سوارها را هم « بعوض مراد » واگذاشتند و به حكم سردار اطراف كوك‌تپه را خندق مفصلى حفر كردند و محصور شدند اردوى روس در اواخر پائيز از همان سال اطراف « كوك تپه » را محاصره نمودند ، سواران رشيد تركمانان بهيئت اجتماع بر اردوى روس حمله بردند و مردانه كوشيدند تا آنكه بر يكطرف اردو غالب آمدند و بجاى آنكه بر باقى اردو حمله برده ، تمام اردو را داغان كنند ، برحسب عادت قديمى خود مشغول غارت بنه و ذخيره آنها شدند بقيه اردوى روس موقع را غنيمت شمرده بطور جنگ گريز خود را از ميدان جنگ بدر بردند و تركمانان ابدا به خيال تعاقب آنها نيافتاده تمام بنه و ذخيره اردو را غارت كرده بمركز خود برگشتند فراريهاى اردوى روس مغلوبا مراجعت كرده در سواحل بحر خزر هم توقف ننموده يكسر به خاك روس رفتند .\r\nيكسال بعد از اين قضيه اردوى جديدى در تحت رياست جنرال « اسكوب لوف » سردار رشيد كاردان روس بجنگ تركمانان مأمور شدند و بدبختانه سردار عاقل تركمانان نوربردى خان فوت شده بود ديگران از عهده اداى وظائف مدافعه برنميآمدند\r\n\r\n","description":"","footnote":"","page_name":" 495 ","page_number":529},
  {"content":"\r\n\r\nو هرچند دليرانه كوشيدند اما بواسطه جهالت گرفتار قتل و نكبت شدند و تفصيل جنگهاى آنها را در تواريخ معتبره ثبت كرده‌اند و خيلى شبيه است بمحاربات سودانيها با قشون تربيت شده انگليس ، مثلا مكرر اتفاق افتاده كه از مسافت نيم فرسنگ راه چهار پنج هزار نفر سواره و پياده با شمشير بر اردوى روس حمله برده‌اند و از اين جمعيت منتهى دويست نفر باردو رسيده‌اند ، ما بقى در حالت تاخت طعمه گلوله توپ شده‌اند و بالاخره بعد از آنكه چندين هزار نفر جوانان رشيد تركمانان كشته شد در سنه 1297 كوك‌تپه در تصرف دولت روس درآمد و در سنه 1298 بناى شهر « عشق‌آباد » گذاشته شد و در سنه 1300 اهالى مرو بدون جنگ بلكه به خواهش خودشان تسليم روسها شدند و عليخان قفقازى با پانصد نفر قزاق بمرو رفته و آنجا را تصرف كرد و در همان سال بناى تحديد حدود را با دولت ايران گذاشتند و سليمان خان صاحب اختيار بمعاونت « ارفع الدوله » مأمور تعيين خطوط سرحدى شد و از قراريكه معمرين كلات براى نگارنده نقل كردند در ابتدا سليمان خان خيلى با مأمورين روس سختى ميكرد و نميگذاشت از حدود معلومه خودشان تجاوز كنند ولى به زودى بواسطه پروتست روسها از طهران احكام مؤكده رسيد كه هر قسم كميته روس نقشه ميكشد او هم اطاعت كند و تسليم شود بعلاوه سليمان خان زبان روس نميدانست و ارفع الدوله كه مترجم و معاون او بود با مأمورين روس سازش كرد و بعلاوه از آنكه مبالغ كلى در اين مأموريت فايده برد بواسطه حمايت روسها در دربار ايران هم صاحب امتيازات شد و از همان تاريخ شروع بترقى نمود و الحق با روسها حسن عهد بخرج داد چنان كه قرضه منحوسه ايران بتوسط او با آن شرائط خانه برانداز از روس انجام گرفت و از قرار مشهور يك كرور دلالى گرفت و حال آنكه ابتدائا همين قرض را از فرانسه و آلمان و انگليس ميخواست اما سفراى ايران كه در آن پايتختها بودند بمماطله گذرانيدند و پاره‌اى اشكالها تراشيدند يعنى وجدان آنها اجازه نميداد كه\r\n\r\n","description":"","footnote":"","page_name":" 496 ","page_number":530},
  {"content":"\r\n\r\nدر چنين امر ناهنجارى كه صرف بىناموسى بود اقدام كند ، اما ارفع الدوله به زودى اين كار خطرناك را انجام داد از قرار اخباريكه در دربار ايران انتشار دارد قلم خود را كه به آن شروط استقراض را مسوده كرده بود ، براى تحصيل افتخار ابدى به طلا مرصع كرده و حقيقتا هم افتخار دارد كه يك مملكت وسيعه بزرگ را كه داراى سى كرور سكنه است به اين آسانى در چهل كرور تومان بعرض بيع درآورد و چنان تردستى در اين كار بخرج بدهد كه در تمام سى كرور يك نفر نباشد كه اعتراض بنمايد .\r\n ( وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ )  مجملا شرح اين قضيه مربوط بسفرنامه نيست و حاصل از اين سطور آنكه خوانندگان اين كتاب بدانند چرا دولت روس به اين نقاط آمده است و در اين صحرا خطآهن احداث نموده كه تركستان و ماوراء النهر و سواحل بحر خزر را تصال داده و اين نقشه را چرا كشيده تا ديگر تقدير آسمانى چه كند ؟ .\r\nآيا مقدر شده باشد كه امپراطور عظيم الشان روسيه بمراد خود برسد و شاهنشاهى هندوستان را ضميمه القاب افتخارى خود بنمايد يا نه ؟ !\r\n هزار نقش برآرد زمانه و نبود * يكى چنان كه در آئينه تصور ماست \r\nبهرحال قطعه وسيعه از مملكت ايران فدائى تسخير هندوستان شد تا بعد چه شود و چنان كه قطعات وسيعه ديگر او را هم در طرف جنوب وقف مدافعه از اين تسخير نموده‌اند .\r\nمطلب سوم كه وعده داديم در اين فصل بنگاريم تحقيق از اين مطلب است كه آيا جهت اهتمام نادر شاه افشار به اين قطعه بعيده از پايتخت چه بوده ؟ در اين مرحله بسيارى از مورخين باشتباه افتاده‌اند و خيال كرده‌اند نادر ميخواسته است آنجا را پايتخت خود مقرر دارد يا براى آخر عمر خود مأمنى داشته باشد ولى اين هر دو خيال\r\n\r\n","description":"","footnote":"","page_name":" 497 ","page_number":531},
  {"content":"\r\n\r\nباطل است ، چرا كه اولا اين نقطه ابدا لياقت پايتخت شدن ندارد و ثانيا نادر هرگز تصور نميكرد كه يكوقتى از سلطنت ايران منفصل شود تا در فكر مأمن باشد و چنان نقشه در استحكام اساس سلطنت خود كشيده بود كه غير از تقدير آسمانى هيچ قدرت بشرى نتوانست سلطنت ايران را از خانواده او انتزاع نمايد ، ولى اراده ازلى حاكم بر اراده او شد و شد آنچه شد كه برحسب ترتيب اسباب ظاهرى خارق عادت به نظر ميآيد ، يعنى همان قسم كه ترقى او خارج از وسائل ظاهرى و نظير خوارق عادات بود انقراض سلطنت او و اضمحلال خانواده‌اش هم به كلى مخالف اسباب محسوسه ظاهرى است و آنچه نگارنده ميتواند در اين مقام برشته تحرير درآورد اين است كه دو مطلب مهم خاطر اين پادشاه عالى مقدار را به طرف كلات متوجه نموده يكى طبيعى و ديگرى پولتيكى .\r\nاما طبيعى هركس به حكم يك لطيفه غيبى وطن اصلى خود را دوست ميدارد و اگر در غير وطن خود بمقام سلطنت هم برسد باز نميتواند وطن خود را فراموش نمايد .\r\n در سفر گر روم بينى ياختن * از دل تو كى رود حب الوطن \r\nهمين علاقه طبيعى است كه ما مردم ايران را در اين تنگ ناى ظلم و عدوان محصور و بتوقف در اين خاك مجبور كرده است ، با آنكه به خوبى دانسته‌ايم اگر يك هسته از خاك ايران دور شويم و از سرحدات آن بگذريم ، يك دفعه عوالمى ديگر خواهيم ديد كه هرگز نميتوانم آن عوالم را تصور كنيم و اين مسافرت بعينه مثل مردن مؤمنين است كه هنوز از دنيا چشم نپوشيده‌اند كه وارد باغ بهشت ميشوند و حور و غلمان در خدمت آنها مشغول مىشود و آنها رجاريه از شراب ناب و عسل مصفى و شير خوش طعم و منزه و آب گوارا در جلو آنها جاريست و آنقدر نعمت در بهشت مشاهده مينمايند كه هرگز بخاطر احدى خطور نكرده است . ايرانى هم اگر از اين جهنم آتشبار پرعقرب\r\n\r\n","description":"","footnote":"","page_name":" 498 ","page_number":532},
  {"content":"\r\n\r\nو مار عبور كند و چشم بپوشد به زودى ممالك متمدنه عالم خواهد رسيد كه كمترين نعمت آنجاها ، آزادى است كه احدى نميتواند انسانرا مجبور به حركت از محلى يا سكونت در محلى بنمايد ، نه اينكه شبانه سيصد نفر بسر يك نفر بريزند و بدون محاكمه و استنطاق و تحقيق بيچاره‌اى را از خانه و آشيانه خود آواره نموده از طهران بكلات بياورند ، در حالتى كه هنوز نميداند گناهش چه بوده ؟ و بچه دليل گرفتار چنين زحمات شده آيا عيالش چه شده ؟ و اطفالش كجا رفته‌اند ؟ اموالش را كه برده ؟ و كدام ظالم خورده عاقبت كارش بكجا ميرسد ؟ و آيا كى مستخلص مىشود و بر فرض استخلاص آيا ممكن است انسان در يك نقطه از دنيا متوطن باشد كه هرگز نتواند يك كلمه حرف عقيده خودش را اظهار نمايد و مجبور باشد هر عمل زشتى را كه از بزرگان مملكت مشاهده مينمايد بهزار زبان بستايد ، و ماليات بدهد و امنيت نداشته باشد خانه‌اش را دزد غارت كند و كسى نپرسد چرا ؟ در صحرا اموالش را راهزنان ببرند و احدى در مقام استرداد برنيايد ، طبيب جاهل باشتباه و خبط جوان نازنينش را بكشد و در جواب بشنود آنها ذخيره آخرت است و بايد صبر كرد و شكر نمود در وقت عبور اگر تابستان است يك زراع پايش در خاك و خاشاك بنشيند و تمام لباسش آلوده بگرد شود و در هر نفسى كه ميكشد يك مثقال گرد مخلوط به . . . بلع كند و اگر زمستان است در ميان گل تا زانو فرو رود و ترشح گل تمام لباسش را آلوده بهزار كثافت و عفونت كند .\r\nآب خوراكيش از مجراهائى عبور كند كه پر است از فضله سگ و آدمىزاد و ساير كثافتها و و و و و كه اگر نويسم شرح آن بىحد شود و ابدا نميتوانم نظيرى برايش پيدا كنم ، مگر يك مثل و آن اين است مثل ايرانيها كه در خاك ايران توطن دارند همانا مثل جنين است كه در رحم مادر است عرض و طول منزلش را همه كس نگفته ميتواند تخمين كند ، غذايش از خون حيض و تنفسش در آن فضاى تنگ و تاريك و و و و باز اگر به او بگويند ماوراى اين منزل تنگ و تاريك‌يك عالم وسيعى هست داراى آنهمه\r\n\r\n","description":"","footnote":"","page_name":" 499 ","page_number":533},
  {"content":"\r\n\r\nعرض و طول و و و و هرگز راضى نميشود از وطن خود خارج شود .\r\n كو جنين را كس بگويد در رحم * هست بيرون عالمى بس منتظم\r\nدشتها و كوهها با عرض و طول * باغها و راغها با صدا كول \r\nالى آخر ( از مثنوى )\r\nبارى حالت حب الوطن همين است كه با الطبيعه ما را در اين جهنم دنيا يعنى ايران گرفتار آفاعى و عقارب يعنى وزراء و حكام نموده . روح سعدى شاد كه بموقع اين شعرش به ياد آمد .\r\n سعديا حب وطن گرچه حديثى است درست * نتوان مرد به سختى كه من اينجا زادم \r\nاما بنده ميگويم ايكاش مرده بودم و در اين خاك بدتر از مغاك متولد نشده بودم ، مگر مردمان آلمان و انگليس و سكنه لندن و پاريس چه مزيتى در عالم بشريت بر ما دارند كه يك نفر يهود را كه دولت بعنوان خيانت حبس مىكند دوازده سال دامنه مطلب كشيده مىشود و چندين وزير مجبور باستعفا ميشوند و چند نفر ناچار خودكشى ميكنند و حال آنكه خيانت در الفيوس در محكمه نظامى ثابت و مدلل شد و چندين سند و برهان بر گناه او اقامه گرديد . اما در ايران ما يك نفر مسلمان عالم و فقيه بىگناه مثل برده بيك اراده وحشيانه و خيال عاميانه شبانه با آنهمه ذلت گرفتار نموده با اينهمه زحمت با آنهمه مستحفظ نانجيب كه بدون هيچ سابقه عمدا ما را اذيت ميكردند بدورترين سرحد مملكت ميفرستند ، خدايا اين چه اوضاعى است ؟ اين چه بدبختى است آيا ما يك مشت ايرانى بدبخت مغضوب بارگاه احديت و منفور طبيعت هستيم كه اينطور گرفتار ظلم و استبداد مشتى درباريان بىدين و آئين باشيم ؟ آيا ما چه كرده‌ايم و ديگران چه كرده‌اند .\r\n يكى را ميدهى صد گنج و در گنج * يكى را لقمه نانى بصدر رنج\r\nخدايا ز اين معما پرده بردار \r\n\r\n","description":"","footnote":"","page_name":" 500 ","page_number":534},
  {"content":"\r\n\r\nبارى به همين برهان طبيعى نادر شاه توجهى تام بكلات داشت و هميشه همت بر آبادى آنجا ميگماشت چرا كه در به دو عمرش در آن نقطه نشو و نما كرده بود و فاتحه اقبالش از آنجا شروع شد . و اما نكته پولتيكى آنكه چون نادر شاه بر اغلب از بلاد افغانستان و تركستان مسلط شده بود و بفتح هندوستان هم موفق شد و ارباب سياست ميدانند ، استيلا بر ممالك اجنبى و نگاه‌دارى آنها چه قدر عقوبت دارد و هميشه محتاج است بمراقبت تامه و مراقبت تامه هم ممكن نخواهد شد مگر با قشون بسيار منظم كه در آن نقاط ساخلو بگذارند و اين كار براى نادر اشكال داشت چرا كه تا آخر ايام زندگانى خود از جنگ فراغت نداشت و تمام قشون خود را هميشه لازم داشت از يكطرف ممالكى را كه از روسها پس گرفته بود متصل در حال تزلزل بود و لازم بود متوجه آنجاها هم باشد و خود طوايف تركمانان هم كه در صحراى مرو و آخال و اترك منزل داشتند تا حدود گرگان و استرآباد هميشه مورد ملاحظه بودند ، از اينجهت نادر شاه به اين خيال افتاد كه قلعه كلات را كه بدست قدرت طبيعت محكم‌ترين قلاع عالم است آباد كند ، چرا كه برحسب موقع كلات در نقطه‌اى واقع شده كه هم مسلط بر خاك خراسان است و هم نزديك اراضى افغانستان و هم متصل بسواحل بحر خزر و هم در وسط مساكن تركمانان واقع شده و وضع طبيعى آن طورى است كه اگر يكدسته قشون در اينجا ساخلو باشند از تمام جهات آسوده خواهند بود يعنى در داخله محتاج بهر چه باشند براى آنها آماده است ، چرا كه آب بسيار از كوههاى كلات جارى و از وسط كلات رودخانه بزرگى دائما ميگذرد و هيچ نميتوان مجراى او را تغيير داد و گندم هم هر قدر بخواهند در صفحه اتلال آنجا بديم زراعت ميكنند و چون كوههاى آنجا سبز و خرم است ، هميشه ممكن است صد هزار گوسفند بلكه كرور در داخل كلات نگاه بدارند و معلوم است احتياج قشون فقط به همين چند چيز است ، آب نان گوشت روغن و بساير لبنيات برنج هم به قدر كفايت در اطراف رودخانه زراعت مىشود و فرضا قشون ساخلوى\r\n\r\n","description":"","footnote":"","page_name":" 501 ","page_number":535},
  {"content":"\r\n\r\nآنجا محصور باشند و ابدا نتوانند از آنجا بيرون بروند ، هرگز گرفتار قحط و غلا نميشوند و هميشه به قدر كفايت همه قسم آذوقه دارند بعلاوه مركز كلات طورى اتفاق افتاده كه در اندك زمانى ممكن است از طوايف مختلفه جلاير و افشار و تركمانان و كردها و غيره هم قشونى به اندازه دويست هزار نفر مرتب نمود و قلعه آن طورى مستحكم طبيعى است كه هيچ قشونى با هيچ قسم اسلحه نميتواند بفتح آنجا موفق شود و فرضا پانصد هزار نفر در اطراف قلعه مهياى تسخير قلعه باشند از پانصد نفر تفنگدار عاجز خواهند شد ، اين بود كه نادر شاه افشار كه در فنون جنگى از سرداران بزرگ عالم و تالى اسكندر و آنيبال و ناپلئون شمرده مىشود در كلات بناى عمارات گذاشت و هميشه يكدسته قشون منظم در آنجا ساخلو داشت كه هر وقت لازم شود آنها را به طرف افغانستان و حدود تركستان مأمور كند يا اگر افاغنه ، به هواى تسخير خراسان حركت كنند اين دسته قشون از كلات سه روزه خود را بمقابل آنها برسانند و اگر يكوقتى روسها بخواهند از درياى خزر بسواحل بحر خزر حمله كنند ، همين قشون ساخلو سه روزه ، جلوگيرى از آنها خواهند كرد و هرگاه تركمانان يموت و كوكلان جنبشى كنند ، از كلات در ظرف بيست و چهار ساعت قشون بتأديب آنها خواهند رفت و بالاخره نه تنها در ايران چنين نقطه به اين اهميت يافت نميشود بلكه در تمام دنيا قلعه به اين استحكام و به اين اهميت موقع و مقام پيدا نخواهد شد ، اين است كه مورد توجه شاهنشاه نامدار ايران نادر شاه افشار شده بود و گويا به همان ادله كه ذكر كرديم امروزه از نظر دولت عليه ايران افتاده ، چرا كه نه در افغانستان مستملكاتى دارند ، نه در ماوراء النهر تصرفى و نه تراكمه تسلطى و محافظت خراسان را هم به حضرت على ابن موسى الرضا عليه السلام واگذار كرده‌اند ، از سواحل بحر خزر هم ، فقط مازندران و گيلان و استرآباد در تصرف ايران باقى است ، آن هم بطهران نزديك‌تر است تا بكلات ( تو خود حديث مفصل بخوان از اين مجمل ) و ما\r\n\r\n","description":"","footnote":"","page_name":" 502 ","page_number":536},
  {"content":"\r\n\r\nحاضر نيستيم بدولت خودمان نسبت بىقيدى بامور مهمه بدهيم ، بلكه البته آنچه را كه آنها پسنديده‌اند تمجيد ميكنيم . ( گر تو نمىپسندى تغيير ده قضا را ) و حمد ميكنم خدايرا كه اين فصل را هم با نداشتن اسباب و كتاب و حالت و دماغ به آخر رساندم ، حالا خيال كرده‌ام يك فصل هم در تاريخ نادر شاه افشارم بنويسم و بر اين كتاب اضافه نمايم و هرچند مربوط بسفرنامه ما نيست ، اما اين كتاب خورده‌خورده قيمت تاريخيت پيدا كرد و نقشه اولى ما كه در تحرير اين سفرنامه منظور داشتيم مبدل بنقشه ديگر شد و طول ايام حبس و بىكارى ما را بر اين واداشت كه بمناسبت مقام مقدارى از تاريخ را هم ضميمه سفرنامه خودمان بكنيم شايد يكوقتى به كار هم‌وطنان عظام بيايد .\r\nاقرار ميكنم كه اين اوقات هم بيكارترم و هم دلتنگ‌تر از ايام توقف در كلات چرا كه در كلات يك زندگانى محدود معين حتمى داشتيم و ميدانستيم ناچار بايد اينجا بمانيم و چاره‌اى نداشتيم لهذا آن قسم از زندگانى را بر خودمان هموار كرده بوديم ، حكومت كلات هم خودش را مجبور از پذيرائى ما ميدانست و تا حدى بملاحظه ديانت خودش با ما معاشرت ميكرد و راه ميرفت ، اما حالا كه بخراسان آمده‌ايم ، نه منزل داريم و نه اسباب كه در مقام تهيه منزل برآئيم و نه اطمينان كه آيا تا كى به حكم حضرت اشرف با اشاره طهران در اينجا خواهيم بود ، در كلات جمع بوديم ، اينجا متفرق و هريك از ما سه نفر به طرفى رفته و سه روز ميگذرد كه يكديگر را ملاقات نكرده‌ايم و حقيقتا بسيار بد ميگذرد ، بلى اگر اين دو سه جوانمرد كه اسامى آنها را عما قريب خواهم نوشت نبودند ، كار بنده بسيار سخت بود ولى حالا از توجه و محبت مخصوص مدير فيروزه يك گوشه خلوتى پيدا كرده‌ام ، اسباب تحرير هم همه قسم حاضر است ، يعنى كاغذ و قلمدان موجود است و روزها غير از تشرف بحرم مطهر ديگر كارى در شهر ندارم ، اين است كه وظيفه خودم را در اين ميدانم كه تاريخ زندگانى\r\n\r\n","description":"","footnote":"","page_name":" 503 ","page_number":537},
  {"content":"\r\n\r\nنادر شاه افشار را بطور اختصار بنويسم و لا سيما حالا كه كلام ما در فصل سابق باسم نادر شاه رسيده كه اگر اقدام بانجام اين مرام نكنم خود را مقصر ميشمارم بعلاوه با آنكه مكرر مورخين ايرانى و فرنگى تاريخ نادر شاه را نوشته‌اند باز حق آن را ادا نكرده‌اند و تاريخ صحيح هنوز از او نوشته نشده است و من اميدوارم كه تمام تاريخ دوره زندگانى او را در چند صفحه نگارش دهم .\r\nمخفى نماند كه هركس بجاى من بود در نكوهش نادر اصرار مينمود ، چرا كه نادر شاه جدم را بناحق كشت و خانواده ما را برچيد و تمام دارائى جدم را بناحق ضبط كرد توضيح آنكه :\r\nدر سفريكه نادر شاه بكرمان آمد ، جد من مرحوم خاندانقلى بيگ افشار حكومت كرمانرا از عهد صفويه بر عهده داشت و در كرمان صاحب طايفه و قبيله بسيار و مكنت بىشمار بود و چون طبعا آبادىپرست بود سيصد قنات در اطراف ، زرند و رفسنجان و حومه و ساير بلوكات كرمان حفر و داير نموده بود دو مدرسه بسيار عالى باسم دو پسر خود بنا نموده يكى مدرسه كاظميه و ديگرى حسينيه و املاك بسيار بر آنها وقف كرده كه اينك يكى از آن دو مدرسه در كرمان باقى است و مختصر موقوفاتى هم برايش باقى مانده ، مجملا همين كه نادر بحوالى كرمان رسيد مرحوم خاندانقلى بيگ باستقبال او شتافت و تمام مخارج اردو را بر عهده گرفته و سيورسات بسيار حاضر نموده و وقتى كه شخصا با نادر ملاقات نمود و مراسم ادب بجاى آورد نادر او را نوازش كرده ، بعد به او گفته چرا شما اينقدر فربه هستيد بيچاره جوابى نداشت بدهد فورا به او گفت مريض شدم اطبا معجونى براى من ساختند ، بواسطه استعمال آن معجون فربه شده‌ام ، نادر حكم كرد او را لاغر كنند ملازمان او كه گويا قبل از وقت معنى لاغر كردن را ميدانستند او را بيرون آورده ريسمان به حلق او بستند و از وراى ديوارى ريسمانها را بگاوها بستند و گاوها را با تازيانه راندند تا گردن او كنده شد\r\n\r\n","description":"","footnote":"","page_name":" 504 ","page_number":538},
  {"content":"\r\n\r\nو بعد از كشته شدن او تمام املاك و اموال او را متصرف شد و جهت فعل شنيع اين بود كه خاندانقلى بيگ را از مخلصين و هواخواهان سلسله صفويه ميپنداشت و از او اطمينان نداشت بعلاوه طمع بر مال و اموال كثيره او كرده بود و ميخواست آنها را ضبط نمايد و اگر آن روز چنين امر قبيحى از نادر صادر نشده بود امروز شخص من ، صاحب دو كرور ملك و وقف بودم و محتاج باينهمه دربدرى نبودم ولى عجب اين است كه با اين صدمه كه از نادر بفاميل ما وارد شده باز نميتوانم منكر مقامات عاليه او بشوم بلكه ميل دارم ذكر جميل او را منتشر نمايم ، چرا كه به وطن ما خدمت كرده و دست روس و عثمانى و افغان را از وطن ما كوتاه نموده و بر عرض و طول ايران افزود و هرگاه سلاطين ديگر هم كه بعد از او براريكه سلطنت تكيه داده‌اند به قدر ده يك او غيرت و شجاعت داشتند ، امروز ايران بزرگترين ممالك عالم بود و ملت ايران اسير روس و انگليس نميشدند ولى افسوس كه هرچه نادر زحمت كشيد آنها راحت كردند و آنچه او تحصيل كرد اينها بباد دادند تا كار باينجا رسيده كه از دولت ايران غير از اسم چيزى باقى نمانده و از عداد دول معظمه خارج شده و داخل در حوزه ايالات غير مستقله شده و در تمام دفاتر عالم ملت ايران را وحشى ثبت ميكنند حالا كارى به اين مبحث نداريم و رجوع بتاريخ نادر مينمائيم و ما اين تاريخ را از روى تواريخ بسيار صحيحه استخراج نموده خلاصه نگارش مورخين ايرانى و اروپائى را با كمال اختصار برشته تحرير در ميآوريم و ملتزميم كه آنچه مينگاريم خالى از حشو و زوائد و اغراق باشد و من اللّه التوفيق .\r\n\r\n","description":"","footnote":"","page_name":" 505 ","page_number":539},
  {"content":"\r\n\r\n\r\nفصل هيجدهم تاريخ نادر شاه افشار\r\nنادر شاه افشار كه مورخين معتبر اروپا او را ناپلئون مشرق ميخوانند و يكى از اشخاص اوليه عالم ميدانند ، در كلات كه از توابع ايالت خراسان است در سنه 1100 هجرى متولد شده و پدر او رئيس يك طايفه از افشار و حاكم كلات بود .\r\nنادر قلى طفل بود كه پدرش وفات يافت و معمول آنزمان اين بود كه حكومت كلات ، از پدر به پسر ميرسيد ولى چون نادر طفل بود عموى او حكومت را به اين عنوان متصرف شد كه هر وقت نادرقلى بسن رشد برسد به او تفويض نمايد ، ولى وقتى كه نادر شاه بسن رشد و بلوغ رسيد عموى او بعذر اينكه هنوز جوان و ناآزموده است .\r\nو از عهده حكومت برنميآيد او را مداخله نداد و محروم گذاشت و بطايفه خود چنان وانمود كرد كه نادر جوانى است تندخو و ظالم و از عهده اداره امور برنميآيد اهالى قلعه و طايفه افشار چون از عموى او راضى بودند بقاى او را برياست طالب شدند و به برادرزاده او وقعى نگذاشتند و او هم در كمال رأفت و انصاف حكومت ميكرد .\r\nنادر بتدليس عمو از حق موروثى خود باز ماند و نتوانست به اين خفت در ميان طايفه خود زندگانى كند ، لهذا به شهر مشهد رفت و داخل در خدمت حكومت خراسان شد و بعد از چندى به نيابت « ايشك آقاسىباشى » معين شد و در آنمقام\r\n\r\n","description":"","footnote":"","page_name":" 506 ","page_number":540},
  {"content":"\r\n\r\nطورى رفتار كرد كه بحسن كفايت و لياقت ذاتى سير كرده و فرمانده يكدسته سوار شده و در مدافعه كه مكرر با تراكمه اتفاق ميافتاد ، كمال رشادت را ظاهر ساخت ، تا در ظرف چند سال خدمت بمنصب « مين‌باشى » گرى يعنى سرتيپى نائل آمد و تا سن سى سالگى در همين مقام باقى ماند ، آثار رشادت و شجاعت و عزم متين از او ديده ميشد و با آنكه هميشه خيالات عاليه داشت ولى آرزوهاى خود را از همگنان مستور ميداشت و چنين وانمود ميكرد كه به همين مقام كه دارد راضى است و نميخواست حسد آنها را به طرف خود جلب نمايد ولى با زيردستان خود با نهايت رأفت سلوك ميكرد ، تا در سنه 1720 مسيحى مطابق 1133 هجرى غفلتا دوازده هزار از تركمانان به خاك خراسان داخل شده ، بناى قتل و غارت گذاشتند ، حكومت خراسان در آنوقت زياده از چهار هزار سواره و دو هزار پياده قشون حاضر ركاب نداشت و اين اندازه را كافى نميدانست ، كه بمقابل تركمانان بفرستد ، لهذا تمام صاحب‌منصبان را در حضور خود احضار نمود و بناى مشورت گذاشت و به آنها گفت :\r\n« اگر فورا جلو تركمانان بسته نشود تمام خاك خراسانرا برحسب عادت خراب و تاراج خواهند كرد مرد و زن و اطفال را باسيرى مىبرند و اموال اهالى را با التمام غارت خواهند كرد و من و شما با التمام در حضور پادشاه مقصر خواهيم شد و سرهاى ما را خواهد بريد » .\r\nصاحب‌منصبان جواب دادند كه با اين عده قشون غير كافى ابدا جايز نيست بمقابل تركمانان برويم چرا كه هرگز اميد ظفر نداريم و يقين است كه تمام آنها را بكشتن ميدهيم و در نزد پادشاه هم مقصر خواهيم بود كه چرا اينهمه قشون دولتى را بكشتن داده‌ايم والى خراسان كه آنها را مضطرب ديد گفت :\r\n« من خودم با همين عده قشون حاضر بجنگ تراكمه ميروم و اگر هم كشته شوم بهتر از اين است كه در اينجا نشسته تماشا كنم كه مملكت بدست تراكمه خراب شود و ملت را اسير كنند » .\r\n\r\n","description":"","footnote":"","page_name":" 507 ","page_number":541},
  {"content":"\r\n\r\nنادر در اين شورا حاضر بود ولى مقام او مقتضى نبود كه قبل از صاحب منصبان محترم اظهار رأى كند و باوجود اين برخاست و اجازه طلبيد كه رأى خود را بعرض برساند والى او را رخصت داد و او اينطور رأى داد :\r\n« دشمن نزديك است و مجال گفتگو نيست چند روز ديگر همين روساى قشون بكاريكه امروز ميخواهند اقدام كنند مجبور خواهند شد شجاعت آقا و رئيس ما كه ميخواهد شخصا بمدافعه دشمن برود خيلى مورد تحسين و تمجيد است ولى لزومى ندارد كه ايشان خود را بچنان خطر بزرگ بيندازند زيرا كه اگر اتفاقى براى ايشان بيفتد تمام مملكت از دست ميرود رأى صواب آنست خود در شهر مشهد بمانند و با آنقدر قشون كه از اطراف جمع مىشود بمحافظت شر اقدام شود و فورا قشون حاضر بمقابل قشون دشمن مأمور گردد و معابر و دربندها را سد كنند و جلو دشمن را بگيرند تا قشون ديگر به امداد برسد و گفت من بتجربه از شجاعت و رشادت قشونى كه داريم اطمينان دارم و هرگاه بسركردگى مأمور شوم بطورى يقين به غلبه دارم كه از سر خود التزام مىدهم » .\r\nبيگلربيگى بقدرى از اين اظهار خدمت خوشوقت شد كه رأى سركردگان ديگر را نپرسيد و فورا بنادر اينطور خطاب كرد و گفت : تو هميشه در اينمقامى كه داشته اظهار رشادت و كفايت كرده‌اى از رفتار آينده تو براى من شكى نيست و الان تو را سرتيپ و سركرده تمام قشون حاضر نمودم بايد بعجله تمام بمقابله دشمن حركت كنى و با تراكمه جنگ نمائى و بهر تدبير كه ميدانى جلو آنها را بگيرى . حكم موقتى بسركردگى نادر قلى در اين مأموريت صادر شد و « بيگلربيگى » به او وعده داد كه اگر از عهده خدمت برآيد بدربار عرض كند و امضاى حكم خود را تفويض سركردگى كل بنادر قلى تحصيل نمايد ، نوكر سواره و پياده از انتخاب نادر قلى بسركردگى مسرور شدند ولى صاحب منصبان و اغلب « مين‌باشى » ها كه بر نادر مقدم بودند از اطاعت او امتناع نمودند ، به بيگلربيگى عرض شد ، حكم كرد آنصاحب منصبان در شهر\r\n\r\n","description":"","footnote":"","page_name":" 508 ","page_number":542},
  {"content":"\r\n\r\nبمانند و نادر قلى هركس را ميخواهد بجاى آنها معين كند . نادر قلى از صاحب‌منصبان جزو بجاى آنها ، كه مانده بودند معين كرده و قشون در حركت آمد و همه مانند سردار خود مصمم بودند ، يا بر دشمن غلبه كنند يا بدست دشمن كشته شوند . سركرده تركمانها چهار منزل از مشهد دور بود ، همين كه شنيد قشون مىآيد سوار خود را كه براى تاخت‌وتاز به اطراف متفرق شده بودند جمع كرد ، نادر مستقيما رو بدشمن آمد وقتى رسيد ديد صفوف آراسته و مهياى جنگ هستند ، قشون خود را بالاى بلندى كشيد و به آنها گفت :\r\n« از قشون تركمانان نيمى از پى آذوقه و در محافظت اسرا و اموال هستند بيش از شش يا هفت هزار سوار ندارند از يكديگر بفاصله ايستاده‌اند كه عده آنها به نظر ما زياد بيايد اگر عده آنها دو مقابل هم باشد مرا باكى نيست چون مكرر رشادت و فتوت شما را ديده‌ام و يقين دارم كه امروز بجد و جهد جان و مال و آزادى هموطنان را خواهيد خريد » .\r\nدر اين بين تراكمه يك مرتبه بشدت حمله آوردند ، ايرانيان متابعت و اقتدار بسردار خود كرده با كمال رشادت ايستادند طرفين شجاعت نموده و پاى فشردند ، جنگى سخت و خونريزى عجيب درگرفت و مدتى غلبه هيچ طرف معلوم نبود و بالاخره كوكب اقبال نادر طلوع كرد ، سركرده تراكمه بدست او كشته شد ، تراكمه رو بفرار گذاشتند قشون نادر تا چند فرسخ آنها را تعاقب و كشتار زياد نمودند ، شش هزار نفر تركمان كشتند و يا اسير شدند . اين فتح و پيروزى اسباب نام نيك و اقبال نادر شد ، همين كه بمشهد رسيد « بيگلربيگى » به او گفت : كه از پادشاه سركردگى كل قشون را براى تو استدعا كرده‌ام شاه سلطان حسين كه در آنوقت پادشاه ايران بود بسيار ضعيف العقل و تن‌پرور بود و بخدمات نادر اعتنائى نكرد و منصبى را كه شايسته نادر بود بجوانى رعنا و زيبا صادر كه هيچوقت جنگ نديده بود ، اين اسباب را سركردگان معتبر كه در وقت مأموريت نادر حضور داشتند فراهم نموده بودند ، اگرچه خودشان\r\n\r\n","description":"","footnote":"","page_name":" 509 ","page_number":543},
  {"content":"\r\n\r\nاز مقابله تركمان مىترسيدند باوجوداين از رفتن نادر بجنگ دلتنگ بودند ، چون در دربار وسايل داشته‌اند و پادشاه بىقيد بود عداوت خود را پيش بردند و اين مرد شجاع را كه در دربار دوست و حامى نداشت مغضوب و معزول نمودند ، نادر از اين رفتار سخت برآشفت و بحضور بيگلربيگى رفت به او گفت :\r\n« وعده شما بىحاصل بود بجاى آنكه در مقام رياست مرا مستقر كنيد در ازاء خدمات معزول و مغضوب شدم و جوانى بسركردگى قشون مأمور است كه بايد با زنان در حرم زندگى كند و چون اين جوان با شما بستگى دارد يقين است وعده‌اى را كه در حق من فرموديد در حق او به عمل آورديد » .\r\nبيگلربيگى « 1 » قسم ياد كرد كه آنچه واقع شده بر خلاف ميل او بوده است و چون در حق نادر زياد اصرار و استدعا كرده بود از جسارت نادر كه خلف وعده به او نسبت ميداد برآشفت . نادر بر آنچه گفته بود اصرار كرد و بعضى عبارات نامناسب به زبان آورد ، بطوريكه « بيگلربيگى » تأمل نتوانست كرد و حكم داد او را به چوب بستند و زدند تا ناخنهاى پاى او ريخت و از خدمت بيرونش كردند « 2 » ( مطالعه كنندگان تعجب نكنند از اينكه چگونه نسبت بيك صاحب‌منصب بزرگ اينطور تنبيه جارى شد در ايران نسبت باشخاصى كه خيلى درجات عاليه دارند اگر طرف بىميلى پادشاه واقع شوند همين رفتار مىشود و تمام نجبا هم اگر خلاف حكم رئيس خود عمل\r\n\r\n\r\n","description":"","footnote":"\r\n( 1 ) ملك محمود اهل سيستان بود و نسبش به كيانيان ميرسيد نيروى جمع كرد و بگلناباد اصفهان حمله برد مايه اميد ايرانيان گشت ولى افسوس حرص جاه و وعده حكومت خراسان او را از وظيفه مقدس ملى غافل كرد و بجاى طرد دشمنان بحكومت خراسان شتافت .\r\n( 2 ) در آن روزگاران آشوب ترقى اين مرد هوشيار و صاحب عزم بسرعت دوام داشت در همان اوان ملك محمود او را به منظور حمله به ازبكان استخدام نمود و او فاتح نام‌آور شد ولى در دعوى نايب الحكومگى خراسان كه به او وعده شده بود زيادى روى كرد پس مورد غضب واقع شد و او را تنبيه و اخراج كردند .\r\n( كتاب تاريخ ايران تأليف سايكس جلد دوم )\r\n","page_name":" 510 ","page_number":544},
  {"content":"\r\n\r\nبنمايند ممكن است مورد همين‌گونه تنبيه واقع شوند ) نادر پس از آنكه بيرون رفت چون وسيله و دوستى در دربار نداشت از اينكه دوباره بمنصب برسد مأيوس شده به اين خيال افتاد ، كه به وطن اصلى مراجعت كرده ميراث پدر خود را بدست بياورد ، چون به آنجا رسيد عمويش به او مهربانى زياد كرد و مدتى با خويشان خود زندگانى كرد ، همين‌كه به خيال رياست طايفه افتاد و اول بملايمت در خلوت اظهار كرد و بعد سخت ايستاد و حق خود را خواست ، عموى او نيز سخت ايستاد و تن درنداد و نسبت بنادر بطور بىاعتنائى و تحقير رفتار كرد و بستگان ديگر نادر هم بعموى او اقتدا كردند نادر با غيرتى كه داشت نتوانست تحمل كند و بىچيزى و بىنوائى او به حدى رسيده بود كه براى قوت لا يموت مجبور به قرض بود از اينحالت بستوه آمد و حق داشت زيرا كه به پادشاه مملكت خود خدمات بزرگ نموده و بجاى احسان عزل و تنبيه و سياست ديد و چون بخويشاوندان رو آورد حق موروث خود را خواست ، عمويش او را بازداشت نمود و كسانى كه با او از يك نسل بودند و بايستى دوست او باشند دشمنى ظاهر ساختند و هيچ جهت نداشت جز اينكه او را رشيد و باجرئت دانستند و از هر جهت از خودشان بالاتر ديدند ، نادر در اينحالت مصمم شد آنچه را بخوشى نمىتواند بدست بياورد به قوت بگيرد ، لهذا با چند نفر مردان قوى كه مثل خودش بيچاره و از جان تنگ آمده بودند همدست شده و در سر راه قافله را راندند سه چهار بار امتعه گرفتند و به سهولت فروختند ، مبلغى براى مخارج يوميه منظور داشتند بقيه را اسلحه و اسباب خريدند و هرچه مثل خود از جان تنگ آمده پيدا كردند بدسته خود افزودند و دفعه ديگر با بيست و پنج نفر بكاروان تاختند و سى بار شتر و قاطر و آذوقه گرفتند بميان كوهها بردند و در اينجا با اشخاصى كه پنهان نزد آنها مىآمدند امتعه را با اسلحه و آنچه داشتند عوض ميكردند ، به اينطور مدتى راهزنى كردند اسلحه و ملزومات گرفتند و جمعى مردان ديگر كه اغلب از قشونى بودند كه با نادر خدمت كرده بودند به او ملحق شدند\r\n\r\n","description":"","footnote":"","page_name":" 511 ","page_number":545},
  {"content":"\r\n\r\nو بر عده خود افزودند تا عده آنها به پانصد نفر رسيد ، مردمان قوى با اسلحه و اسب ، وحشت تمام در آن صفحات افتاد از اهالى خراج خواستند چون امتناع نموده اول آنها را تهديد كرده ، بعد اموال آنها را بغارت بردند و خانه‌هاى آنها را آتش زدند .\r\nاين نكته را لازم است بمطالعه‌كنندگان بگويم كه نادر نمىتوانست مدتى بر اين منوال حكومت كند و البته قشون پادشاه او را تعاقب كرده و مغلوبش ميساختند ولى در اينوقت دولت ايران مشغول جنگ داخلى بود و افغانها برياست پسر ميرويس اصفهان را گرفته و تمام صفحات جنوب شرقى ايرانرا ، به اطاعت آورده بودند ، عثمانىها بصفحات غربى داخل شده و اغلب جاها را متصرف بودند ، روسها در گيلان و جاهاى ديگر در سواحل بحر خزر را به تصرف درآورده بودند براى شاه طهماسب جانشين سلطان حسين دو سه ايالت بيش باقى نمانده بود و از همه طرف محصور دشمن بوده ، قشونى نداشت كه بدفع نادر بفرستد و اهالى هم ميترسيدند با او مقابله نمايند ، نادر هم آنچه براى خود و همراهانش لازم بود ميگرفت و زندگانى ميكرد در اين اوقات شاه طهماسب بر « سيف الدين بيك » يكى از سركردگان قشون كه رئيس طايفه بزرگ موسوم به بيات بود متغير شد و خواست او را بكشد ، سيف الدين خبر يافت و شبانه با هزار و پانصد نفر از بستگان خود از اردو فرار كرد و چون مأمنى نداشت نزد نادر قلى رفت و به او ملحق شد ، عده همراهان نادر به دو هزار رسيد اسباب وحشت و خرج زياد از براى آن صفحات گرديد ، عموى نادر از قوت برادرزاده خود كه بيش از سى فرسخ با او مسافت نداشت انديشناك شد كه مبادا بر او بتازد ، لهذا كاغذى به نادر نوشت و به او تكليف كرد كه اگر تسليم شود و به خدمت پادشاه برود او و همراهانش عفو خواهند شد ، نادر از اين تكليف خوشوقت گرديده بعموى خود نوشت ، كه اگر بتواند رقم عفو آنها را صادر نمايد او در قبول اين تكليف حاضر است بنابراين عموى نادر عريضه‌اى بشاه طهماسب نوشت و توسط برادرزاده خود را كرد ،\r\n\r\n","description":"","footnote":"","page_name":" 512 ","page_number":546},
  {"content":"\r\n\r\nپادشاه اول راضى نبود شخصى را كه مصدر چنان اعمال و تقصيرها شده بود ببخشد ، ولى تفصيل رفتار ناشايسته كه در مقابل خدمات سابق بنادر شد و او براى حفظ خود براهزنى مجبور گرديده بود ، بعرض رسيد و گفته شد كه نادر صاحب‌منصب رشيدى است و قشون او به كار خواهد آمد و وجود چنان شخصى لازم است ، پادشاه قبول كرد و فرمان عفو نادر را بعموى او فرستاد او نيز فورا به نادر تبليغ نمود ، نادر با سيف الدين بيك و صد سوار زبده بكلات آمد عموى او با كمال مهربانى پذيرائى كرد روز ديگر مهمانى شايسته براى او و همراهانش فراهم آورد ، خواست تا سه روز آنها را نگاهدارد و تصور خيانتى از برادرزاده خود نميكرد ولى نادر در خيال انتقام بود و ميخواست صدمه‌اى را كه عمويش به او رسانيده و حق او را تضييع كرده و در بيچارگى او را حقير شمرده بود تلافى كند ، براى اجراى اين قصد با همراهان خود گفتگو كرد و قرار داد ، پانصد نفر از كسان او يك روز بعد از خودش حركت كرده در نزديك قلعه « كلات » كه كوهسارى ايست پنهان شوند ، در همان شب تهيه كه لازم بود ديده شد ، دو ساعت از نصف شب گذشته نادر بكسان خود كه ميان قلعه بودند حكم كرد بسر قراولها ريختند ، بعضى را كشتند و بعضى را گرفتار نمودند ، نادر به اطاق عموى خود رفت او را كشت كليدهاى قلعه را برداشت دروازه‌ها را باز كرد و پانصد نفر را كه منتظر اشاره بودند داخل قلعه نمود ، كسان عموى نادر كه غير از قراولها يك صد و شصت نفر بودند ، متوحش گرديدند و چون كسان نادر درب منازل آنها را گرفته بودند ، مقاومت نتوانستند نمود و سر تسليم پيش آوردند روز ديگر اسلحه آنها را گرفته خود آنها مرخص شدند ، در اينموقع خون زيادى نريخت بيش از پانزده يا بيست نفر كشته نشد ، نادر فورا آدم فرستاد بقيه همراهان خود را كه در كوه بودند احضار كرد ، چند روزه به او ملحق شدند ، اين واقعه در سنه 1726 مسيحى مطابق با سنه 1139 هجرى تقريبا شش سال بعد از آنكه نادر را در مشهد از خدمت پادشاه معزول كردند اتفاق افتاد .\r\n\r\n","description":"","footnote":"","page_name":" 513 ","page_number":547},
  {"content":"\r\n\r\nنادر به اين تدبير كه مشعر از خوش طبيعتى او است .\r\nاولا از عموى خود انتقام كشيد .\r\nثانيا تمام اقوام خود را كه اغلب در شهر و دهات نزديك كلات سكنى داشتند به قيد اطاعت آورد ولى به هيچيك از آنها آسيبى نرسانيد ، بلكه مهربانى و ادب نسبت به آنها كرد ، معدودى با كمال رغبت داخل خدمت او شدند و بمناصب بزرگ رسيدند ، چند ماه در آنجا با كمال اقتدار حكمرانى كرد تا قريب بيست و پنج فرسخ از اطراف بقدريكه ميخواست ماليات ميگرفت ، شاه طهماسب كاملا از اعمال نادر مطلع بود و كمال تغير را داشت از اينكه در مقابل عفويكه از جرايم سابق او شده بود اينحركات از او صادر شد ، عموى خود را بقتل رسانيد و قلعه محكمى را به تصرف آورده كه رفع آن از آنجا جز تقويت قشونى بزرگ ممكن نخواهد بود ولى سلطنت او در تزلزل بود و همه روزه علامت خرابى ظاهرتر ميشد ، از طرفى عثمانىها و از طرفى افغانها شاه طهماسب را محصور كرده بودند ، اين راه بهتر دانست كه نادر را بامداد خود بخواهد و بواسطه فرستادن قشون بدفع نادر از قوت خود نكاهد ، بنابراين به نادر اطلاع داده شد كه اگر اطاعت كند و بدربار بيايد كمال مرحمت در حق او مبذول خواهد افتاد و بمنصب « مين‌باشى » گرى منصوب خواهد شد ، تقصير « سيف الدين بيك » را نيز بخشيده و همين منصب به او مرحمت مىشود ، نادر قبول تكليف كرد يكنفر از صاحب‌منصبان خود را با پانصد نفر بحكومت كلات گذاشت و خود با بقيه همراهان بحضور پادشاه آمد ، پادشاه در اول نادر را براى آنچه از او صادر شده بود توبيخ كرد ولى به نادر و اتباع او فرمود از تقصير شما گذشتم و يقين دارم رفتار آينده شما تلافى گذشته را خواهد نمود ، نادر بقدريكه توانست عذر تقصير خواست و بدرفتارى حكومت خراسان را نسبت به خود عرض كرد ، كه بعد از جنگ با تراكمه و غلبه بر آنها عوض تلافى خدمت او را از خدمت خارج نمود و صدماتيكه از عمو و اقوام او به\r\n\r\n","description":"","footnote":"","page_name":" 514 ","page_number":548},
  {"content":"\r\n\r\nاو رسيده و او را براى تحصيل معاش مجبور به راه زنى كرده بود عرضه داشته و گفت حال كه مرحمت و رأفت ملوكانه شامل حال من شده اميدوارم خود را شايسته اينمرحمت بنمايم چون در اينوقت براى نادر موقع زياد بود كه رشادت و تدبير خود را ظاهر سازد چندى نگذشت كه خود را منظور نظر پادشاه و تمام قشون نمود ، عثمانيها كه قبل از ورود نادر هميشه در جنگ غلبه ميكردند و گويا مصمم بودند ، كه دمار از روزگار ايرانيها برآرند و مملكت را ميان خود و افاغنه كه به آنها مصالحه و عهد دوستى بسته بودند تقسيم نمايند ، حالا با اينكه چند مقابل از قشون ايران بيشتر بودند مكرر مغلوب و كشته ميشدند در تمام جنگها و محاربات ، نادر اگرچه منصب بزرگ نداشت پيش جنگ بود ، تا اينكه بالاخره پادشاه او را بمنصب سرتيپى رسانيد و دو نفر از صاحب منصبان بزرگ را براى اين كار معرفى كرد ، در اينمقام نادر اغلب اوقات ميتوانست بحضور پادشاه برود ، چندى نگذشت كه خود را مورد مرحمت خاص نمود و كسى كه در مقابل نادر بود و اعتبارى داشت « فتحعلى خان » قاجار بود ، نادر ظاهرا به او اظهار كمال دوستى ميكرد ولى باسباب‌چينى هواخواهان نادر شاه « فتحعلى خان » را بمقام تحقيق آورد از وضع قشون سئوال كرد ، نادر حضور داشت عرض كرد من مدتى است از اغتشاش كارى كه مىشود مطلع هستم و اگر ترتيبى تازه در اداى حقوق قشون و نظم آن داده نشود تمام فرارى خواهند شد و حالا هم از نرسيدن حقوق خود و از اينكه به اسامى مختلف از آنها كسر ميكنند شكايت دارند ، پادشاه نسبت « بفتحعلى خان » بشدت متغير شد و گفت اگر آنچه عرض شده راست باشد حكم بقتل او خواهد فرمود ، فتحعلى خان نتوانست دفع آنها را از خود كند ، متعذر به اين شد آنچه رسم قبل از او بود او نيز معمول داشته ، پادشاه همانجا حكم به كشتن او كرد و نادر را بسردارى كل معين كرد ، نادر بدون اينكه موافق رسم آنوقت اظهار عدم لياقت و قابليت كرده و استدعائى نمايد فورا قبول كرد ، اين فقره در سنه 1727 ميلادى\r\n\r\n","description":"","footnote":"","page_name":" 515 ","page_number":549},
  {"content":"\r\n\r\nمطابق سنه 1148 هجرى يكسال بعد از آنكه پادشاه نادر را بخشيد و داخل خدمت كرد اتفاق افتاد ، نادر پس از وصول به اين مقام بلند چنان هنر و كفايت بىاندازه بيش از پيش ظاهر ساخت ، كه پادشاه امور قشون را كاملا به او تفويض كرد و هيچوقت در آنچه راجع بقشون بود مداخله نميكرد ، نادر برحسب اين اعتماديكه نسبت به او شده بود مصمم گرديد به اصلاح امور قشون به‌پردازد كسانى را كه گمان ميكرد از او دلتنگى دارند بيرون كرده ، كسانى را كه به او مايل بودند بجاى آنها گذاشت ، هر وقت كه پول بدست او ميرسيد حقوق سرباز را بدست خود ميداد و لباس آنها را به همان قيمت كه تمام ميشد با آنها محسوب ميداشت به اين واسطه عموم نوكر را رو به خود كرد ، بعد از آنكه آنچه ميخواست شد ، جز مقابله و دفع دشمن خيالى نداشت ولى قشون او كه بيش از پانزده يا بيست هزار نفر نبودند براى حمله بعثمانىها كافى نبود ، اما بقدرى بحملات مختلف از اطراف به آنها زحمت رسانيد كه عثمانيها جرئت بيرون آمدن از اردوى خود نداشتند و بالاخره نزد شاه طهماسب فرستاده تكليف كردند كه اگر جاهائى را كه متصرفند به آنها واگذار شود مصالحه كنند و ايران را به حال خود بگذارند تا ممالك خود را از افغان پس بگيرد ، شاه طهماسب جواب داد كه در اين باب ملاحظه خواهد شد و عجالتا متاركه باشد تا جواب بعضى اظهارات دولت ايران از جانب سلطان برسد ، عثمانيها قبول كرده و قرار دادند زد و خوردى نكنند تا احكام از باب عالى صادر گردد حدود قشون آنها از يكطرف در همدان و از طرفى در تبريز و اردبيل قرار داده شد ، شاه طهماسب سفيرى به اسلامبول فرستاد با بعضى تكاليف كه قرارى فيما بين داده شود ولى تكاليف چنان سخت بود كه ميدانست قبول نخواهد شد ضمنا بسفير سپرده بود بعذر ناخوشى بطوريكه اسباب سوء ظن آنها نباشد در راه معطل شود و ورود اسلامبول را تأخير اندازد مقصود شاه طهماسب دفع الوقت بود ميخواست فرصتى يافته بخراسان برود ملك محمود حاكم مشهد را كه در اين اغتشاشها ياغى\r\n\r\n","description":"","footnote":"","page_name":" 516 ","page_number":550},
  {"content":"\r\n\r\nشده و ادعاى سلطنت ميكرد دفع نمايد و بحسن كفايت و شجاعت نادر محمود را گرفتار و اموال او را ضبط كرده و از آنجا با دوازده هزار سوار بعزم تاديب ابدالى حركت كرد ابداليها در زمان شاه سلطان حسين هرات را متصرف شده و حالا در تهيه بودند كه با قشون زيادى داخل خراسان شده و مشهد را محاصره نمايند ، سه منزل اينطرف هرات با افاغنه ابدالى كه سى هزار سوار داشتند تلاقى شد از آنجا كه ابداليها از افاغنه‌ها كه بتسخير اصفهان آمده بودند بشجاعت معروف‌تر بودند شاه كمال وحشت را داشت ولى نادر ، پادشاه را اطمينان داد و گفت غلبه و نصرت بسته به ثبات قدم و حركت منظم قشون است نه بزيادى عدد ، اين هر دو صفت در قشون پادشاه موجود است ، اين را گفت و صفوف را آراست و بقشون خطاب كرد كه نتيجه شكست در اين جنگ انهدام ايران است و اگر امروز غلبه نكنيد با التمام با اولاد و اخلاف خود بقيد اسيرى و عبوديت دائمى خواهيد بود همگى به اظهار شوق صداها بلند كردند ، افاغنه ابدالى كه در مقابل صفوف آراسته بودند صداى آنها را شنيدند آنها نيز فرياد كشيدند و با غضب تمام به ايرانيان تاختند نادر قشون را در حالت اجتماع نگاهداشت و از بلندى كه بود بشليك توپهاى كوچك صحرائى فرمانداد عده كثيرى از افاغنه به خاك افتادند صبر كرد تا دشمن بفاصله چهل پنجاه ذرع رسيد ، آنوقت فرمان شليك تفنگ داد از افاغنه چنان كشتارى شد كه ديگر تاب نياورده مجبور بمراجعت گرديدند و قشون ايران فرصتى يافته تفنگ‌ها را دوباره پر كردند خلاصه بعد از حملات چند كه ايرانيان با شجاعتى تمام مقاومت نمودند ، جنگى سخت درگرفت و نادر در آن جنگ رشادتى بىاندازه بظهور رسانيد اگرچه در همه جا پيش جنگ بود ولى چنان متوجه اطراف بود ، كه بهرجا لازم ميديد بوقت امداد ميرسانيد و بالاخره افاغنه به كلى مغلوب و پنجهزار از آنها اسير و پانزده هزار كشته و زخمدار شدند ، از ايرانيان پيش از هزار و پانصد نفر كشته نشد بعد از اين جنگ به سمت هرات لشگر كشيد و چند ماه\r\n\r\n","description":"","footnote":"","page_name":" 517 ","page_number":551},
  {"content":"\r\n\r\nبمحاصره آنجا پرداخت ، تا دشمن سر اطاعت و انقياد پيش آورد مبلغى تسليم و مبالغى ماليات ساليانه قبول كردند ، به شرط آنكه پادشاه حاكمى از طايفه خودشان به آنها بگمارد ، اين شرط قبول شد همگى به اطاعت قسم خوردند و از آن وقت رعيت ايران محسوب شدند ، پادشاه همراه قشون بود ولى فرمان نميداد و عزيمت مشهد كرد و نادر حسب الحكم از عقب آمد در سنه 1142 هجرى بمشهد رسيدند در همان وقت خبر رسيد كه اشرف افغان بجاى محمود پسر ميرويس در اصفهان با قشون قوى در تهيه آمدن است ، اشرف بعد از آنكه خبر فتوحات نادر را شنيد خيال كرد اگر به نادر فرصتى دهد تا قشون خود را بيفزايد در مخاطره عظيم خواهد ، لهذا مصمم شد كه در اول كار او را تمام كند در همان سال يعنى سنه 1142 هجرى با سى هزار قشون از اصفهان حركت كرده عزيمت خراسان نمود ، اين خبر شاه طهماسب و نادر را بوحشت انداخت ولى قشون او هنوز از اثر فتوحات آخرين مسرور و بمقابله دشمن مشتاق بودند ، نادر از اين حالت قشون خوشحال بود و با اينكه اميد افزودن سپاه نداشت از اين جهت كه جنگى در پيش بود و كسى داوطلب داخل قشون نميشد ، معهذا باستثناى ساخلوى مشهد شانزده هزار قشون حاضر كرده و حركت نمود تا بدامغان آمد و در آنجا محل مناسبى اختيار و انتخاب كرده منتظر ورود دشمن گرديد ، همين‌كه اشرف آمد و نادر را در چنان موقع خوب ديد خواست به او حمله كند ولى صاحب منصبان او رأى ديگر زدند و گفتند اگر از جنگ احتزاز كنند دشمن به سهولت غالب خواهد آمد زيرا كه اهالى اطراف تصور خواهند كرد افاغنه از مقابله ايرانيان ميترسند لهذا بر افاغنه خواهند شوريد و راه آذوقه را بر آنها خواهند بست ، اشرف گفت بهتر آنست رو بمشهد برويم و با نادر نجنگيم سردارهايش نيز از اين رأى انحراف ورزيدند ناچار فرمان جنگ داده شد ، نتيجه جنگ خطاى صاحب منصبان افغان را ثابت كرد ايرانيان با چنان موقع خوب به كلى غالب آمدند ، اگرچه پيش از چهار هزار نفر از\r\n\r\n","description":"","footnote":"","page_name":" 518 ","page_number":552},
  {"content":"\r\n\r\nآنها كشته شده بودند ولى از افاغنه ده هزار نفر به قتل رسيد و بهترين صاحبمنصبان آنها در آن ميان بود ، بعد از اين جنگ اشرف بجانب اصفهان فرارا معاودت نمود و بيش از يك ثلث از قشون با او باقى نماند عده كثيرى بخصوص ايرانيان كه در خدمت او بودند بعد از آن جنگ فرار كردند ، شاه طهماسب در اين جنگ حاضر بود رفتار و شجاعت سردار خود را براى العين ميديد به او گفت كه جايزه لايق قبول تو جز اسم خود ندارم ، حكم كرد كه نادر را طهماسبقليخان بخوانند از اين به بعد تا وقتى كه بسلطنت ميرسد نادر را طهماسبقليخان ذكر خواهيم كرد ، در اين تاريخ بعد از آنكه قشون قدرى در دامغان آسود ، طهماسبقليخان به سمت اصفهان حركت نمود ، افاغنه چون نزديك شدن او را شنيدند از قلعه جائى كه در آنجا ساخلو داشتند رو باصفهان فرار كردند و اغلب جاها ايرانيها از آنها كشتند و همه‌جا مردم اظهار انقياد بشاه طهماسب نمودند و هرچه توانستند جمعيت و نقد براى طهماسبقليخان فرستادند ، بطوريكه وقتى بكاشان كه چهار منزلى اصفهان است رسيد قشون او چهل هزار سوار و پياده بود ، افاغنه در شهر آذوقه زياد جمع كرده و مصمم بودند كه تا جان دارند در دفاع بكوشند ولى سردار آنها اشرف صلاح چنان ديد كه قبل از آنكه محصور شود جنگ ديگرى بكند ، بنابراين بقدريكه توانست قشون مهيا كرد به قدر سى هزار افغان دره‌گزى و هزاره و ايرانى و غيره بيشتر حاضر نتوانست نمود ، بمورچه‌خوار كه قريب ده فرسخ از شهر مسافت دارد حركت كرد و در آنجا اردو زده منتظر ورود طهماسبقليخان شد چون طهماسبقليخان بدان حدودى كه منتظر بود نرسيد ، فرصتى يافته دست انتقام به روى ايرانيها كه در اصفهان و اطراف بودند گشودند ، اول حكم كرد اعيانرا بكشند بعد هركسى را در كوچه به‌بينند به قتل برسانند ، در مدت بيست روز يك نفر مرد اصفهانى ديده نميشد ، مگر زنها كه براى تحصيل قوت و آذوقه بيرون مىآمدند ، آخر طهماسبقليخان بمورچه‌خوار ( مورچه خورت ) رسيد با افاغنه جنگيد و ظفرى نمايان يافت ، هفت هزار نفر\r\n\r\n","description":"","footnote":"","page_name":" 519 ","page_number":553},
  {"content":"\r\n\r\nاز افاغنه كشته شد اشرف نيز باصفهان پناه برد ، در آنجا با اتباع خود مصلحت بينى كرده و مصمم شدند كه تمام اهالى را بقتل برسانند و عمارت و خانه‌هاى اهالى را آتش بزنند و بعد از آن با آنچه از اموال كه حمل توانند كرد ، از اصفهان حركت نمايند ، هنوز اين قصد وحشيانه را بمقام اجرا نياورده بودند كه جاسوسان اشرف خبر فرستادند كه قشون ايران به سمت شهر در حركت است اشرف همين‌كه اين خبر را شنيد ، اتباع خود را بعمارت خواست و حكم كرچه جواهر و نقدينه كه در آنجا مبلغى گزاف بود ، بار كرده و با او بردند ، چون چاره جز فرار براى آنها نبود ، چنان در اجراى اينحكم تعجيل كردند كه دو ساعت از ظهر گذشته ، يك نفر افغان در شهر ديده نميشد ، ايرانيها كه پنهان بودند بيرون آمده و شروع بغارت خانه‌ها نمودند جمع كثيرى هم از دهقانهاى اطراف به شهر هجوم آوردند ، كه قسمتى از غنيمت ببرند ولى غفلتا هزار و پانصد نفر از قشون « طهماسب قليخان » رسيد و جمعيت او باش ناپديد شدند ، صاحب منصبان داخل عمارت شده و قراول بدروازه‌ها گذاشتند روز بعد كه در سنه 1143 هجرى بود ، طهماسب قليخان با تمام قشون خود وارد اصفهان شد و در آنجا به تهيه لباس براى قشون پرداخت و اموال منهوبه را از اهالى گرفته بقشون تقسيم كرد ، جمعى از اينكه بتعاقب افغانها نشتافت متعجب شدند و چند روز بعد معلوم گرديد ، شاه طهماسب سه هفته بعد وارد شد و از ملاحظه خرابيهاى وارده بر عمارات سلطنتى فوق العاده متأثر شد و گريه ميكرد ، كه زنى او را در آغوش گرفت معلوم شد كه مادر شاه است كه در ذى خدمتگذاران ميزيسته كه كسى او را نشناسد و بعد از ورود او طهماسب قليخان صريح گفت كه :\r\n« اگر قدرت كامل به او داده نشود كه در هرجا آنچه لازم است از ماليات براى مخارج قشون بگيرد از رياست استعفا كرده بولايت خود مراجعت خواهد نمود ، چرا كه يقين است كسانى كه بايد تهيه و اسباب به او برسانند غفلت خواهند نمود\r\n\r\n","description":"","footnote":"","page_name":" 520 ","page_number":554},
  {"content":"\r\n\r\nو تمام تدبيرات او بهدر خواهد رفت » .\r\nپادشاه را اين تكليف خوش نيامد و به اين خيال افتاد كه طهماسب قليخان را معزول كند ولى ديگريرا كه قابل باشد بجاى او بگذارد نديد ، از بعضى رؤساء قشون استمزاج كرد همگى را بر اين عقيده يافت كه عجالتا بهتر است با او همراهى شود ، هر وقت موقعى بدست بيايد كه خدمات او آنقدر لازم نباشد سزاى جسارت او داده شود و نيز گفته شد كه در اينوقت قشون برياست ديگرى راضى نخواهد شد ، بالاخره پادشاه تكليف طهماسبقليخان را قبول كرده ولى با كمال كراهت ، زيرا كه در تعويض چنان قدرت بنادر واقعا تاج و تخت را از دست داد سهل است بر اين اكتفا نكرده و امتيازات ديگر بر آن افزود او را سردار كل و بيگلربيگى خراسان كرد و عمه خود را به او تزويج نمود ، بعد از ظهور اين مراسم كامله ، طهماسب قليخان اظهار جان نثارى در خدمت مينمود و براى اينكه صداقت خود را بعالم ثابت نمايد ، در وسط زمستان با قشون بتعاقب افغان حركت نمود ، افغانها چون ديدند بعد از حركت از اصفهان كسى دنبال آنها را نگرفت زمستان را در شيراز توقف كرده و آن مملكت را بانواع بسيار بد تاخت و تاراج و خراب كردند ، سه هزار قشون طهماسب قليخان در راه از سختى فصل تلف شدند ولى چون حركت او بجنوب بود روزبروز هوا معتدل‌تر ميشد ، همين كه قشون ايران نزديك شيراز رسيد اشرف و اتباع او بيرون آمده و يك بار ديگر مصمم شدند كه بخت خود را در جنگ بيازمايند ، چند ساعت سخت كوشيدند و بالاخره منهزم شدند ، بيشتر خزانه بلكه عيال و اطفال خود را بجا گذاشته فرار كردند ، قسمتى قوى از قشون ايران بتعاقب آنها مأمور شد جمعى از آنها اسير و گرفتار شدند ، اشرف با هزار و پانصد نفر مستقيما رو « بقندهار » آورده در راه جمعيت از دور او متفرق شدند چند نفر بيشتر با او نمانده بود كه دسته بلوچ ناگهان بر او حمله بردند با اين عده معدود قليل دليرانه و از جان گذشته جنگيد ، چون عدد دشمن غالب بود\r\n\r\n","description":"","footnote":"","page_name":" 521 ","page_number":555},
  {"content":"\r\n\r\nخود و همراهانشرا پارچه‌پارچه كردند و سرش را باصفهان فرستادند طهماسبقليخان يك ماه در شيراز ماند و از آنجا قصد همدان كرد تا همدان و ساير جاهاى مملكت را كه عثمانيها در اين اغتشاشها گرفته بودند به تصرف درآورد ، چون بهمدان رسيد « عبد اللّه پاشا » با تمام قشون خود با او مقابله نمود مغلوب گرديد و بكرمانشاهان گريخت ، « طهماسبقليخان » تعاقبش كرد و دو مرتبه مغلوبش ساخت و چند روز در كرمانشاهان ماند و ساخلو در آنجا گذاشت و رو به تبريز در حركت آمد ، تبريز كه موقع مهمى بود متصرف شد و قسمتى از قشون را ، باردبيل فرستاد و چون دشمن خبر آمدن قشون را شنيد آنجا را گذاشت و رفت ، عثمانيها چون چنين ديدند مهلتى خواستند « طهماسبقليخان » از آن جائى كه طايفه ابدالى هرات مجددا شوريده و لشگرى قوى آراسته بودند ، به سهولت قبول كرد و جاهائيرا كه گرفته بود مستحكم كرد و ساخلوى كافى در آنجا گذاشت و رو بهرات آورد ، بعد از شكست ابداليها هراترا محاصره نمود ولى چون قلعه بسيار مستحكم بود به زودى بر آنجا دست نيافت ، اما بالاخره بواسطه قحط و غلا بعد از يازده ماه محاصره اهالى تسليم شدند ، « طهماسبقليخان » حاكم و رؤساء را به قتل رسانيد و جمعى از ايرانيان را در آنجا سكنا داد و ساخلو در آنجا گذاشت و رو بمشهد تاخت ، در ضمن اين احوال « شاه طهماسب » كه در اصفهان بود شنيد دولت عثمانى از اسلامبول و جاهاى ديگر قشون بايران ميفرستد ، بيست هزار لشگر جمع‌آورى كرد و رو به تبريز حركت نمود و قشون ساخلوى تبريز را كه « طهماسبقليخان » گذاشته بود به خود ملحق كرده به ايروان رفت و دسته از قشون عثمانيرا شكست داد و بمحاصره قلعه پرداخت ولى چون نتوانست آذوقه به قشون خود برساند ، مجبور بمراجعت به تبريز شد و از آنجا به خيال رفتن كرمانشاهان افتاد ولى « احمد پاشا » با سپاهى قويتر رسيد و با المره مغلوبش ساخت چند روز بعد از جنگ « پاشا » بشاه پيغام داد كه از جانب سلطان اذن دارد مصالحه نمايد ، پادشاه تكاليف « احمد پاشا » را به سهولت قبول كرد و تكاليف\r\n\r\n","description":"","footnote":"","page_name":" 522 ","page_number":556},
  {"content":"\r\n\r\nاين بود كه طرفين هر جا را كه در آنوقت در دست داشتند متصرف شوند ولى دولت عثمانى صحت مصالحه را منوط بامضاى طهماسبقليخان دانست ، لهذا شاه ايران مجبور شد كه معاهده نامه را نزد او بفرستد و امضاء بخواهد طهماسبقليخان از شنيدن اين مصالحه زياد برآشفت به پادشاه و چند نفر از اعيان نوشت كه ، به زودى بحضور ملوكانه خواهم آمد و لزوم فسخ اين مصالحه ننگ‌آميز را ثابت خواهم كرد و عمده فضاحت مصالحه اين بود كه شاه طهماسب ابدا اسمى از استخلاص اسراى ايران نبرد و آزادى آنها را نخواست بنابراين در سنه 1734 مطابق سنه 1145 هجرى با كمال سرعت از مشهد بيرون آمد و با تمام قشون خود كه بيش از شصت هزار مرد جنگى منتخب بودند به اصفهان رسيد بحضور پادشاه رفت و گفت اول بايد كسانى را كه بقبول چنان بزرگ ننگ رأى دادند عبرت ديگران ساخت و پس از آن به سختى با دشمن جنگيد ولى پادشاه به نقص مصالحه كه با عثمانيها كرده بود ميل نداشت ، طهماسبقليخان به پادشاه گفت كه اغلب اهالى دربار با من دشمن هستند و ساعى بودند كه پادشاه را بكشتن من وادارند پادشاه اصرار كرد اطلاعات او خطا است طهماسبقليخان فورا يكدسته مكتوب در مقابل پادشاه گذاشت و گفت مطالعه اين مكاتب بر پادشاه معلوم خواهد كرد كه من حق دارم بجان خود بترسم اين را گفت و بيرون رفت مكاتب مزبوره را چند نفر از نجباى دربار بطهماسبقليخان نوشته بودند و از اعمال و خيالات يكديگر به او خبر داده بودند و از يكديگر بد نوشته و از گفتگوهائيكه در حضور پادشاه شده بود به او اطلاع داده بودند و از عدم لياقت پادشاه نيز نوشته و در خيرخواهى نسبت بطهماسبقليخان مبالغه كرده بودند ، پادشاه از خواندن اين نوشتجات متعجب شد و خيانت را بزرگتر و شايع‌تر از آن ديد كه بتوان مجازات داد ، مگر آنكه بخواهد بيشتر از نجباى دربار را بقتل برساند ، لهذا كاغذها را پاره كرده و بهتر دانست صبر كرده در موقعى مناسب‌تر سزاى خيانت آنها را بدهد ، طهماسبقليخان كه با قشون خود در بيرون\r\n\r\n","description":"","footnote":"","page_name":" 523 ","page_number":557},
  {"content":"\r\n\r\nدروازه اردو زده بود انتظار داشت ببيند اثر اين تكاليف در خيال پادشاه چه خواهد بود ، چون ديد اعتنائى نكرده رؤساى قشون خود را جمع كرد و آنچه را گذشته بود با آنها بميان نهاد ، همگى با او در اين عقيده متفق شدند كه پادشاه خيال دارد او و دوستانشرا به قتل برساند و قشون را متفرق كند و مصالحه ننگ‌آميزى كه با عثمانيها كرده است مخصوصا براى اين است كه فرصت و موقع يافته خيال خود را بمقام اجرا بياورد ، طهماسبقليخان به آنها گفت كه :\r\n« حالا چاره خلاصى من و شما اين است كه پادشاه را معزول كنيم و پسرشرا بجاى او به تخت بنشانيم به اين وسيله بهانه خوبى در دست خواهيم داشت كه با دولت عثمانى بجنگيم و نقص مصالحه كنيم » .\r\nصاحب منصبان با او همراه شدند و اين قصد را از اين قرار مجرى داشتند ، طهماسبقليخان پادشاهرا بميان قشون دعوت كرد پادشاه به اردو آمد از حالت قشون و از مشق آنها زياد مسرور شد و از سركرده آنها در ميان جمعى تمجيد كرد وقتى كه پادشاه از ميان صفوف ميگذشت ، بعضى از صاحب منصبان جزء و سربازها بآواز بلند عرض كردند كه اگر پادشاه را بما فرمايشى باشد بجان و دل اطاعت كنيم اين حركت اول اسباب تعجب نادر شد ولى چنانچه عادت او بود خاطر خود را جمع كرد و از پادشاه استدعا نمود كه به آنها بگوييد تكليف شما اين است از طهماسبقليخان كه سردار كل است اطاعت كنيد ، پادشاه خواهش او را نه‌پذيرفت و از آنجا بچادر سردار بجشنى كه فراهم بود رفت ، آنجا در شراب افراط كرد و گويا دواهاى مخدر هم در آن ممزوج بود كه در روى مسند بخواب رفت ، طهماسبقليخان حكم كرد پادشاه را بسرائى كه در باغ هزار جريب بود ببرند ، همراهان پادشاه كه ملتزم بودند بر خلاف حكم طهماسبقليخان كردند و گفتند كه همين جا مواظبت پادشاه خواهيم بود ، طهماسبقليخان آنها را تهديد كرد خواستند فرار كنند قراولها آنها را گرفته و بحبس\r\n\r\n","description":"","footnote":"","page_name":" 524 ","page_number":558},
  {"content":"\r\n\r\nانداختند بعد از آنكه طهماسبقليخان پادشاه را گرفت و قراول بر او گماشت ، بچادر خود برگشت در آنجا اغلب از صاحب منصبان كه مشاهده اين احوال كرده بودند حاضر بودند از آنها پرسيد با پادشاه چه بايد كرد آنها در جواب گفتند جز آنچه شده است هيچ نبايد ولى طهماسبقليخان آنها را متقاعد كرد كه لازم است او را در جاى دور دستى محبوس نمائيد ، بنابراين سه روز بعد با شش هزار نفر او را تحت الحفظ بمازندران فرستاد ، قليلى از اين اشخاص ايرانى و اغلب افغان بودند بعد از گرفتن پادشاه ، يكدسته قوى از قشون به شهر فرستاد عمارت سلطنتى را گرفتند ، دروازه و شوارع را قراول گماشتند روز بعد از طلوع طبل زدند و اعلام كرد كه هركس از خانه خود بيرون بيايد كشته خواهد شد ، ظهر ديدند كار سهل و آسان است حكم شد هركس به كار خود مشغول شود و بطور معمول بيرون بيايد ، ايرانيها قلبا زياد محزون بودند و تصور ميكردند پادشاه كشته شده همين كه فهميدند زنده است به اين حال خوش داشتند كه قشون براى حفظ او خواهد شوريد روز بعد از آن روز كه پادشاه را بيرون فرستادند ، طهماسبقليخان با شكوه هرچه تمام‌تر بسراى سلطنت رفت و تمام صاحبمنصبان نظامى و غيرنظامى همراه او بودند و حكم كرد پسر پادشاه را از سراى بيرون آوردند در گهواره روى تخت گذاشتند ، تاج سلطنت را بالاى سر او و شمشير و سپر را به پهلوى او گذاشتند و بعد برسم شاهان او را بسلطنت باسم « شاه عباس » خطاب كردند اول طهماسبقليخان قسم به قرآن خورد خدمت كند ، ديگران نيز همين‌طور معمول داشتند ، بعد از اين تشريفات ريشخندى ، طهماسبقليخان در عمارت ماند تا كارگذاران را به امور پايتخت گذاشت ، حكام ولايات را كه به آنها اعتماد نداشت تغيير داد ، بعد با قشون خود رو بعثمانيها آورد چند منزل ببغداد مانده با « احمد پاشا » كه سپاهى بىشمار همراه داشت مقابل شد و شكست فاحش به او رسانيد ، بعد ببغداد رفت و شهر را محاصره نمود قشون ساخلوى بغداد زياد بودند مدتى مديد شهر را حفظ كردند\r\n\r\n","description":"","footnote":"","page_name":" 525 ","page_number":559},
  {"content":"\r\n\r\nولى قحط سخت در ميان آنها افتاد نزديك بود تسليم شوند ، « طوپال » عثمان پاشا سرعسگر با چند پاشاى ديگر قشون كثير كه با خدمه و غيره بيش از دويست هزار بود رسيدند ، طهماسبقليخان مجبور شد از محاصره دست بردارد و با آنها بجنگد قشون ايران كه در آنوقت يكصد و بيست هزار بود چنان با قهر و غلبه حمله بردند و بطورى قدم فشردند كه نزديك بود عثمانيها را از ميان بردارند . در اين بين اسب طهماسبقليخان تير خورد مدتى پياده جنگيد تا اسب به او رسيد بيرقدار خيال كرد كشته است بيرق را برگردانيد اين عمل وحشت در قشون ايران انداخت فورا برگشتند و رو بفرار گذاشتند و هرچند طهماسبقليخان سعى كرد قشون را برگرداند ولى فايده نبخشيد ، عثمانيها با غيظ تمام آنها را تعاقب كردند و كشتار سخت نمودند و در اين جنگ شصت هزار از ايرانيها كشته شد و از عثمانيها تقريبا همينقدر بقتل رسيد ، اين شكست هركس را غير طهماسبقليخان مأيوس و نااميد ميكرد ولى همت او به هرگونه سوانح برترى داشت و تا همدان تاخت و در همدان توقف كرد ، چند روز كه ماند بيشتر از قشون او كه متفرق شده بودند به او ملحق شدند ، طهماسبقليخان به آنها گفت :\r\n« از روى تحقيق خبر دارم عثمانيها دست از تعاقبت كشيده و قشون خود را دسته دسته قسمت كرده‌اند كه به سهولت تحصيل علوفه و آذوقه نمايند و من مصمم هستم به آنها يك بيك حمله نمايم يا فتح كنم يا كشته شوم زيرا كه بعد از آنچه كرده‌ايم اگر برگرديم اهل مملكت بر ما رحم نخواهند كرد و نبايد بىفتح و فيروزى داخل مملكت خود شويم و اگر بعثمانيها فرصت بدهيم تا قشون خود را جمع كنند يقينا بر ما غالب خواهند آمد » .\r\nرؤساى قشون با او هم رأى شدند و بتعجيل بسوى دشمن عطف عنان نمودند و بيك سمت از قشون عثمانيها كه طهماسبقليخان را دور ميدانستند و رسيدن او را حاضر نبودند حمله كردند ، بعد از آن دو سه دسته معتبر قشون عثمانى را متواليا\r\n\r\n","description":"","footnote":"","page_name":" 526 ","page_number":560},
  {"content":"\r\n\r\nشكست داده بالاخره با « طوپال عثمان پاشا » كه شصت هزار قشون همراه داشت مقابل شد ، « پاشا » در اول جنگ گلوله خورد تمام قشون او مغلوب و منهزم شدند ، بعد از اين جنگ در مدت دو سال بعضى جاها را به قهر و غلبه گرفت و بعضى جاها تسليم شدند ، تا اينكه تمام ممالكى را كه عثمانيها در حالت اغتشاش ايران در اواخر متصرف شده بودند از چنگ آنها بيرون آورد ، اين فتوحات غير مترقبه آوازه شهرت او را بزرگ كرد و از اطراف داوطلب براى خدمت او مىرسيد ، قشون مستعد منتخبى فراهم آورد و يك مرتبه بمحاصره بغداد شتافت كار محاصره خيلى پيش رفته بود كه خبر رسيد محمد خان بلوچ كه يكى از سردارهاى او بوده ياغى شده ، شاه طهماسب را بسلطنت خوانده و شهر شيراز را گرفته سى هزار قشون دارد و همه روزه بر قشون مىافزايد طهماسبقليخان همين كه اين خبر را شنيد فورا دست از محاصره كشيد و با كمال تعجيل بتأديب ياغيان شتافت و در وقتى كه منتظر او نبودند رسيد ياغيان نزديك شدن قشون او را شنيده و بمقابله او تاختند بتصور اينكه قسمتى از قشون يا يكى از صاحب منصبان او ميرسد ولى بيش از هفت هشت فرسخ رفته بودند كه خود طهماسبقليخان را با مقدمه قشون كه دوازده هزار بودند ملاقات كردند ، محمد خان از اينكه طهماسبقليخان را با معدودى قليل بدست آورده خوشحال شد و به صاحب منصبان گفت :\r\n« اقبال ما طهماسبقليخان را بدست داده به سهولت قبل از اينكه مدد به او\r\nبرسد او را شكست خواهيم داد قشون او يكمنزل عقب است » .\r\nاما همين كه به يكديگر رسيدند و غرش فرمانهاى طهماسبقليخان را شنيدند چنان وحشتى بر آنها غالب شد كه مقاومت حمله او را نكرده رو بفرار آوردند ، محمد خان بلوچ كه شخصا شجاع بود طهماسبقليخان را تنها به نظر درآورد و به او تاخت و نتوانست كارى بكند برگشت و راه خود را با شمشير باز نموده و بخليج فارس گريخت و در وقتى كه ميخواست از كشتى يكنفر اعراب از خليج فارس بگذرد نامردهائيكه\r\n\r\n","description":"","footnote":"","page_name":" 527 ","page_number":561},
  {"content":"\r\n\r\nدر آنجا بودند ، باميد جايزه او را گرفتند و به پيش طهماسبقليخان بردند طهماسبقليخان براى اينكه همدست‌هاى او و خزينه و اسباب او را معلوم كند به محبسش فرستاد ، مقصود طهماسبقليخان حاصل نشد زيرا كه محمد خان بلوچ بمحض اينكه تنها ماند خود را دار آويخت و درگذشت نوشته‌اى هم از او بدست نيامد كه معلوم شود با چه اشخاص مراوده داشته و خزانه او كه مبالغ گزاف بود در كجاست ، عمر اين مرد شجاع كه صفات بزرگ او مقبول عامه بود اين‌طور به آخر رسيد ، اگرچه اقبال نداشت ولى با بزرگترين مردان جنگى مشرق زمين مقابله ميكرد و بهترين سوار ايران زمين بود ، طهماسبقليخان در شيراز ماند اشخاصى را كه در اين شورش همراه و داخل بودند به قتل رسانيد و اموال آنها را ضبط كرد ، بعد باصفهان آمد در آنجا قرار بعضى امور را داده بكرجستان حركت كرد تفليس را بقهر و غلبه گرفته و تمام آن مملكت به او اطاعت كردند و از آنجا به « ايروان » پايتخت ارمنستان آمده ، آنجا را نيز مسخر كرد شماخى تسليم شد ، گنجه بغلبه گرفته شد ، در اين بين سفيرى بدولت روس فرستاد و تكليف كرد كه گيلان و ساير جاهاى بحر خزر را برحسب وعده تخليه كنند و الا مجبور خواهد شد كه خدمت و ديدنى از آنها بكند ، چون روسها ابدا ميل نداشتند با او مقابله بكنند تمام جاهائى كه در اينطرف بحر خزر گرفته بودند تخليه كردند ، به استثناى دربند و بادكوبه كه به آنها تفويض شد ، بنابراين طهماسبقليخان عقد مصالحه با روسها منعقد ساخت و چندى بعد با عثمانيها نيز مصالحه كرد ، بعد از اينكه با اين دو دولت قرار صلح داد فرمانى به تمام حكام ايالات و رؤساى قبايل و كارگذاران شهرها صادر كرد كه در روز مخصوص در صحراى مغان حاضر شوند و هركس حاضر نشود سياست بزرگ خواهد ديد ، در موعد مقرر آنجا حاضر شدند از اشخاصيكه حاضر نشد مرحوم خاندانقلى بيك جد بنده ايلخانى افشار بود كه اعتنائى نكرده حاضر نشد و بسزاى خود هم رسيد ، عدد آنها شش هزار نفر در آنجا بيش بود .\r\n\r\n","description":"","footnote":"","page_name":" 528 ","page_number":562},
  {"content":"\r\n\r\nطهماسبقليخان با صد و پنجاه هزار نفر در آنجا اردو زده بود ، آنها را بحضور خواست و به آنها گفت :\r\n« شما را براى اين خواستم بشما بگويم كه تمام دشمن‌هاى مملكت ايران را مقهور و مغلوب ساختم بجز افاغنه قندهار كه در اين نزديكى بر آنها خواهيم تاخت بعد از آنكه آنها را باطاعت آوردم خيال دارم بقيه عمر خود را به آسودگى و راحت بگذرانم مگر آنكه مجددا مملكت به خدمت من محتاج شود ، با عثمانى و روس مصالحه كرده‌ام و تركمانها و ساير دشمن‌هاى سرحدى مملكت را تأديب نموده‌ام بطوريكه على الظاهر مدتى آرام خواهند بود ، حالا بر شما لازم است كه پادشاهى بر خود اختيار كنيد ، يا شاه طهماسب پادشاه قديم خودتان يا هركسى را كه لايق بدانيد بسلطنت بايد گزيد و سه روزه از شما جواب خواهم خواست »\r\nاين را گفت و داخل چادر خود شده و حكم كرد از رؤسائيكه آمده بودند تا مدتى كه در اردو خواهند بود به خوبى مهمان‌دارى كنند و در اين ضمن گماشتگان طهماسبقليخان مواظب بودند و با اشخاص معتبر مىگفتند كه « خوبست براى خوش آمد سردار و نايب السلطنه خود او را بسلطنت بخواهيد اگرچه ما يقين داريم كه او قبول نخواهد كرد » .\r\nبارى بعد از انقضاى سه روز اعيان بحضور طهماسبقليخان رفتند و خطابه بحضور او عرض كردند در آن خطابه خدمات بزرگيرا كه به ايران كرده بود شرح دادند و از او استدعا كردند كه تاج و تخت ايران را قبول كند و سرپرستى مملكت را بر عهده گيرد و گفتند كه ما در رعيتى با كمال صداقت با جان و مال خودمان در هر موقع همراهى خواهيم كرد طهماسبقليخان گفت كه :\r\n« من از اين تمجيد و تكليف شما تشكر ميكنم و قصد من از خواستن شما بهيچوجه اين فقره نبود ولى قول شما از جانب خدا است و من بايد زحمات تاج و تخت را قبول كنم و براى خير عامه از راحت خود بگذرم شكى ندارم كه با فضل الهى و همراهى و اتفاق شما مملكت ايران را بچنان اوج افتخار خواهم\r\n\r\n","description":"","footnote":"","page_name":" 529 ","page_number":563},
  {"content":"\r\n\r\nرسانيد كه هيچيك از سلاطين سابق نكرده باشند « براى اينكه در اول كار بدوستى ما بين شما رفتار كرده باشم و در ميانه اختلافى نباشد سه چيز شما بايد به قيد قسم قبول بكنيد » .\r\nاولا سلطنت در خانواده من هميشه موروثى باشد .\r\nثانيا هيچ‌كس بهواخواهى خانواده سلطنت قديم يا منسوبان او به هيچ بهانه شمشير نكشد ، سهل است يك كلمه كه شائبه شورش در آن باشد به زبان نياورد و اگر بكند بمجازات آن به قتل برسد و اموال او ضبط شود .\r\nثالثا چون هميشه از اختلاف طريقه مذهبى ما بين ايران و همسايه‌ها كه عثمانيها و افاغنه و هندوستان و تركمان باشند اغتشاش و صدمات زياد برخواسته است ميل دارم بعضى علماى شيعه و سنى جمع شوند و طريقه متحده قرار داده رفع اختلاف نمايند و به اعتقاد من چنين فقراتيكه اسباب اختلاف شيعه و سنى شده است اهميتى ندارد قرار فيما بين به سهولت ميتوان داد ، تمام بزرگان به سهولت تكليف اول را قبول كردند ولى در تكليف آخر استدعا كردند كه اول از رئيس العلماء و صدر الصدور سئوال شود تا او رأى خود را اظهار كند بعد قبول كنند بنابراين صدر الصدور بطهماسبقليخان اينطور عرض كرد كه :\r\n« در باب امور مذهب راهنماى ما احكام خدا و احاديث پيغمبر است سلاطين نبايد تغيير و تجديدى در آن بكنند لهذا از اعليحضرت ملوكانه استدعا ميكنيم كه آغاز اين سلطنت را ، به برانداختن مذهبى كه برقرار است نفرمايند اين اقدام يقينا نتايج خطرناك خواهد داشت » .\r\nطهماسبقليخان فورا حكم كرد صدر را خفه كردند كه مردم متابعت اين اظهار او را ننمايند يقينا اگر اين سياست فورا قلوب را بوحشت نينداخته بود با او همراهى مينمودند بعد از حضار پرسيد حاضريد تكاليف مرا به قيد قسم قبول نمائيد همگى به سهولت و آسانى قبول كردند روز بعد در ماه مارس سنه 1735 مطابق\r\n\r\n","description":"","footnote":"","page_name":" 530 ","page_number":564},
  {"content":"\r\n\r\nسنه 1348 هجرى بسلطنت ايران برقرار شد و به اسم نادر شاه موسوم گرديد و سكه بنام او زدند در يكطرف سكه اينطور نقش بود ( سكه برزكرد نام سلطنت را در جهان ) ( نادر ايران زمين و خسرو گيتىستان ) در طرف ديگر « الخير فيما وقع » بعد از آنكه مدت سه روز از كسانى كه حاضر شده بودند با شكوه و جلالى تمام مهمانى كرد همه را خلعت داد و مرخص نمود و با همه بطور مهربانى رفتار كرد مگر با علماء كه ميدانست بواسطه قتل رئيس آنها و بواسطه خيالى كه در تغيير مذهب هست آغاز خصومت سخت به او كرده‌اند ولى براى اينكه سد راه اصرار آنها را بكند نزد رؤساى آنها فرستاد و سئوال كرد كه منافع گزاف اوقاف را بچه مصرف ميرسانند جواب دادند كه :\r\n« بمصارف معينه موقوفه از قبيل وظيفه علما و طلاب و نگاهدارى مدارس و مساجد متعدده ميرسد و در مساجد هر روز و هر ساعت به فتح و نصرت پادشاه و آبادى مملكت دعا ميكنند » .\r\nنادر شاه در جواب گفت :\r\n« بتجربه معلوم شده است كه دعاهاى شما مستجاب نميشود زيرا كه مدت پنجاه سال ملت ايران و شيعه در تزلزل و بالاخره بواسطه غلبه دشمن از خارج و انقلابات داخله مملكت خراب شده تا اينكه به اسباب الهى فتح و فيروزى قشون من باستخلاص ايران رسيده موفق و حال تمام قشون من براى حفظ مال و عظمت ايران جان خود را فدا مىكند و اين طلاب بيچاره يعنى سربازهاى بىچيز بايد بوسيلهء رفع احتياج آنها بشود لهذا ميل ملوكانه ما بر اين است كه تمام املاك موقوفه و منافع آنها ضبط شود و بمصارف قشون برسد » .\r\nاين حكم مجرى شد و بتحقيق قريب هيجده كرور تومان در سال از اوقاف عايد مىشد و علما از اين كار خيلى متغير بودند و بقدريكه توانستند كوشيدند كه قشون و رعيت را بشورانند ولى نصف بيشتر قشون نادر سنى بودند و جز تمسخر به احكام آنها كارى نكردند و رعيت هم چون ديدند به اين واسطه مبلغى از ماليات آنها تخفيف\r\n\r\n","description":"","footnote":"","page_name":" 531 ","page_number":565},
  {"content":"\r\n\r\nحاصل خواهد كرد از اينفقره ناراضى نبودند بعد از اين حكم نادر شاه رؤساء را خواست و مراتب را به آنها اعلام كرد و گفت اگر ملا ميخواهيد بايد مصارف ايشان را خودتان بدهيد من ابدا ملا لازم ندارم و براى آنها متحمل خرجى نخواهم شد و نيز فرمان صادر كرد و حكم نمود تمام رعايا طريقه اهل سنت و رسايل مختلفه را پيروى نمايند و الا مورد سياست خواهند بود صورت فرمان مزبور از اين قرار است :\r\n« فرمان نادر شاه براى اتحاد ما بين شيعه و سنى عاليماهان صدر عاليقدر و حكام و مجتهدين و علماى دار السلطنه اصفهان به الطاف ملوكانه مباهى بوده بدانند كه اوقاتيكه رايت ظفر آيت ما در صحراى مغان بود در مجالس متعدده قرار بر اين شد كه چون موافق رسم قديم طريقه حنفى و جعفرى چنانچه از اسلاف بما رسيده است خلفاء راشدين رضى اللّه عنهم را خليفه سيد المرسلين ميدانيم من بعد الايام اسامى هريك از خلفاء اربعه را كه ذكر شود با تعظيم تمام ذكر كنند بعلاوه در بعضى از اضلاع ممالك ما در اذان و اقامه صلواة على ولى اللّه بطريقه شيعه و بر خلاف اهل سنت ذكر مىشود اين فقره مخالف مذهب و منافى قرارى است كه داده شده است گذشته آن بر تمام عالم هويداست كه امير المؤمنين اسد اللّه الغالب و برگزيده و ممدوح و محبوب خداوند متعال است و بواسطه شهادت مخلوق ابر جايگاه و رقبت او در درگاه احديت نخواهد افزود و بحذف اين الفاظ از روشنى بدر قدرت او نخواهد كاست و ذكر اين عبارت موجب اختلاف و بغض و عداوت ما بين اهل تشيع و سنت كه هر دو در متابعت شريعت مطهره سيد و رسول عالميان شريكند خواهد شد و خلاف رضاى پيغمبر و امير المؤمنين به عمل خواهد آمد لهذا به مجرد اطلاع از مدلول اين فرمان عالى به تمام مسلمين از اعالى و ادانى بزرگ و كوچك و بمؤذنين شهر و توابع و اطراف اعلام شود كه از امروز ببعد اين عبارت كه خلاف طريقه سنت است ذكر نشود و نيز در ميان حكام معمول است كه در مجالس بعد از فاتحه تكبير و دعاى دوام عمر پادشاه و ولى نعمت كل را به زبان\r\n\r\n","description":"","footnote":"","page_name":" 532 ","page_number":566},
  {"content":"\r\n\r\nمىآوردند از آنجا كه تكبير ايشان بيهوده و بىمعنى است مخصوصا امر و مقرر ميداريم كه خوانين صاحب طبل و علم در اينموقع جز حمد نعمات پادشاه حقيقى به زبان نياورند و عموم رعايا اطاعت اين احكام و اوامر را بر عهده شناسند و هركس از آن تخلف ورزد مورد غضب شاهنشاه خواهد شد . بتاريخ شهر صفر المظفر 1149 » .\r\nاين فرمان اسباب مسرت عده كثيرى از اهالى ايرانشد زيرا كه نصف از مردم در آن تاريخ سنى مذهب بودند و نصفى ديگر شيعه و مخصوصا نوكر و سپاه بسيار خوشحال شدند زيرا كه بيشتر آنها سنى بودند و بدينواسطه بر فدويت آنها نسبت به نادر شاه افزود ، اگرچه اين اقدام به نظر مخالف صلاح مملكت‌دارى ميآيد ولى براى استقرار نادر شاه و اولاد او بر تخت سلطنت ايران جز اين وسيله‌اى به نظر نمىآمد ، كه گذشته بر اين خيالاتيكه نادر شاه نسبت بممالك همجوار ايران داشت خيلى مفيد بود ، زيرا كه مذهب ممالك همجوار طريقه سنت است كه حسب الامر در ايران برقرار شد .\r\nبارى چندى بعد از آنكه نادر شاه بسلطنت منتخب و اعلام شد به قزوين آمد در آنجا رسوم تاجگذارى سلاطين ايران مفصلا معمول افتاد و شمشير سلطنت بكمر بست و تاج بر سر گذاشت و برسم معمول قسم خورد كه بر وفق شريعت مطهره حكمرانى نمايد و ايرانرا از تمام دشمنهايش حفظ كند و از آنجا با سپاه خود به اصفهان آمد و چندى در آنجا توقف كرد و تهيه عزيمت بسوى قندهار را ديد و اوقاتيكه در اصفهان بود دول همجوار رسم تهنيت بجاى آوردند پادشاه عثمانى او را بسلطنت ايران شناخت و از اينكه مذهب اهل سنت را در ايران برقرار كرده و طريقه سابق را تصويب ننمود به او تبريك گفت .\r\nنادر شاه تهيه اردوى كافى ديده بعزم قندهار از راه كرمان روانه شد و قبل از آنكه شرح مسافرت نادر شاه را بقندهار و محاصره آن و رفتن بهندوستان و تشريح اسباب فتح آن مينگاريم لازم است كه چند كلمه تحقيق در اين مطلب\r\n\r\n","description":"","footnote":"","page_name":" 533 ","page_number":567},
  {"content":"\r\n\r\nنگارش دهيم ، كه آيا اين تدبير نادر شاه ميبود يا خير ؟ و البته برحسب ظاهر بعد از انتشار فرمان مزبور سلطنت نادر شاه استقلالى گرفت و دول مجاوره مخصوصا دولت عثمانى استقلال او را امضاء نمود و قسمت عمده از قشون ملازم ركاب او كه طريقه سنت داشتند ، كاملا روى به طرف او داده و در همراهى با او يكدل و يك جهت شدند و به همين تدبير بود كه به آسانى بر مملكت قندهار مستولى شده و راه او بهندوستان باز شد و بسيارى از سياسيون اين تدبير او را پسنديده و قابل تمجيد دانسته‌اند ولى بعقيده نگارنده همين تدبير را كه از براى استقرار سلطنت خودش و خانواده‌اش اتخاذ كرد اسباب اضمحلال او و خانواده‌اش شد ، بدليل اينكه مذهب رسمى مردم ايران كه جزو عمده ايرانيان بدان معتقدند بعد از استيلاء صفويه بر ايران مذهب تشيع است و در دوره سلاطين صفويه فوق العاده اين مذهب در ايران رواج گرفت و بقدرى صفويه در ترويج اين مذهب و ابطال طريقه سنت و جماعت اصرار داشتند كه افراد مردم ايران بغض و كينه مخصوصى با خلفاى عامه و سلاطين بنى اميه و بنى مروان و بنى عباس و غيرهم كه بطريقه سنت سلطنت داشته‌اند پيدا كرده بودند و برحسب ميل و اراده و ترويج پولتيك صفويه چندين مجلد كتاب ، علما آن عصر در تشيع ، رؤساى مذهب اهل سنت از طبقه روحانين ، تصنيف و تأليف نمودند و خطبا و واعظين و ذاكرين شب و روز در مساجد و مجامع شرح مظلوميت اميه اثنى عشر و ظلم و عدوان خلفاى ثلث و ساير بزرگان و رؤساى مذهب را گوشزد مردم ميكردند ، تا اندازه‌اى كه عموما بر مظلوميت رؤساى مذهب خود شب و روز گريه ميكردند و بر ظالمين آنها لعن و نفرين مينمودند و بسيار اتفاق ميافتاد كه بعضى هيكلها بعلات مجسمه رؤساى مذهب تسنن و جماعت ميساخته و ميسوخته‌اند و به خيال خودشان انتقام از آنها گرفته و از اين عمل تفريحى داشتند و اگرچه مبنى اين انتشارات فقط صلاح دولت و اسباب استقرار سلطنت صفويه بود و شايد تا اين اندازه بنوبت از ابتدا بين دو شعبه از يك مذهب بوده\r\n\r\n","description":"","footnote":"","page_name":" 534 ","page_number":568},
  {"content":"\r\n\r\nولى پولتيك صفويه اينطور اقتضا داشته و از همين راه هم به مقصود خود رسيدند و ما در اين موقع تاريخ‌نگارى را ترك ميكنم و در صحت سقم اين پولتيك و صدق و كذب آن انتشارات ابدا غور نخواهم كرد همينقدر ميگويم : نادر شاه در اين مقام خبط بسيار بزرگى كرد و ملت ايران را از خود رنجانيد و خيال كرد ممكن است ريشه مذهب تشيع را كه در قرنها در قلوب مردم ايران مستحكم شده است بانتشار منشورى تواند كند و يا با عدم رضايت ملت و نفرت مردم داخله از او ميتواند امضاى دول خارجه را مستند خود قرار داده پايه سلطنت خود را استوار نمايد و يا بواسطه قدرت لشگر رنجش علما مذهب را ميتواند جلوگيرى كند مختصر آنكه پادشاهى به اين درجه از استقامت رأى و متانت فكر در اين موضوع به كلى اشتباه كرد و به راه غلظ رفت و حال آنكه ميتوانست تمام مقاصد خود را متدرجا اجرا نمايد ، مثلا ممكن بود منافع موقوفات را رسما از تصرف علما خارج نكند ولى ماليات گزافى بر آنها تحميل كند كه نصف عايدى آنها بازاء ماليات بكارگذاران ديوان عايد شود و اسباب رنجش علما و متوليان و موقوف عليهم فراهم نشود و رضايت دولت عثمانى را هم ممكن بود به كمتر از اينها تحصيل كند و بعضى عادات را كه از عهد صفويه اسباب عداوت بين دو طايفه شده بود در ايران منسوخ نمايد ، اما ساير دول مجاوره بديهى است كه از اين اتحاد كلمه ابدا خوششان نيامده و هيچ وقت راضى نخواهند شد كه ميان مسلمانان ايران و عثمانى عقد مودت استوار گردد و بواسطه همين اختلاف كلمه تاكنون بر ششصد كرور مسلمانان روى زمين سلطنت ظاهرى و مادى داشته‌اند و اينكه على الظاهر سلطنت نادر را امضاء كرده از ترس شمشير او بود نه اثر تدبيرش ، بعلاوه دليلى در دست نداشتند كه بحمايت خانواده مضمحله صفويه در داخل ايران مداخله نموده خسارتهاى كلى بر خودشان وارد آورند و همه‌كس ميداند دول اروپا هيچ اقدامى در هيچ موقعى نخواهند كرد مگر آنكه صلاح و صرفه شخصى\r\n\r\n","description":"","footnote":"","page_name":" 535 ","page_number":569},
  {"content":"\r\n\r\nخود را در آن اقدام مشاهده نمايند بعلاوه در آنعصر معاهدات امروزى در ميان نبود و دول فرنگ چندان نفوذى در اين مملكت نداشتند و تجارتشان هم تا اين حد وسعت نداشت ، كه در ايران رواج آن را بخواهند ، اتصال آنها هم مثل امروز نبود راه آنها هم تا اين درجه باز نبوده مجملا اينهم اسباب استقلال سلطنت نادر شاه و خانواده‌اش نشد و بقول حكما دليل امكان وقوع است و همه ديدند و شنيدند كه بعد از كشته شدن نادر و برچيده شدن اساس خانواده او نه دولت عثمانى به آنها اعانت كرد نه ساير دول ، بلى اگر ملت را نرنجانيده بود ممكن بود مردم داخله به آنها معاونت نمايند و نگذارند به اين عجله مقهور زنديه شوند ، اما چون مردم ايران آنها را دشمن مذهب خود ميدانستند ابدا اعتنا به آنها نكرده و آنها را به حال خود واگذاشتند بلكه تا حدى بر قباى آنها كمك دادند .\r\nعقلا و ارباب اطلاع به خوبى ميدانند كه منشاء تمام محاربات كه از اول عالم تا يكقرن قبل از اين در بنى آدم واقع شده يا فقط عنوان مذهبى بوده و يا لا اقل آلوده بعلاقه مذهبى بوده و لازم نيست براى اين مطلب اقامه براهين كنيم و همان فتوحات اوليه اسلام شاهدى بسيار بزرگ است و نكته علميه‌اش هم بر اهل دانش واضح است كه جان دادن كار مشكلى است و تا در مقابل او چيزى بهتر و عزيزتر نباشد كسى اقدام در كشتن و كشته شدن نخواهد كرد و آن چيز عزيزتر حيات جاويدانى و سعادت ابدى است كه مذهب آن را ثابت كرده است بلى از يكقرن به اين طرف عقلاى عالم كلمه ديگر اختراع كرده‌اند كه اگر اثرش زيادتر از كلمه ديانت نباشد حكما كمتر نخواهد بود و بيك ملاحظه قدرش زيادتر است چرا كه اهميت دارد مثلا بعنوان ديانت فقط متدينين در جانبازى حاضر ميشدند ولى با اين عنوان جديد الاختراع تمام مردم و اثر كلمه ديانت بيشتر در قلوب عوام الناس و طبقات متوسط است ولى اثر اين كلمه بيشتر در قلوب دانشمندان و طبقات عاليه است و بالاخره آن كلمه كلمه ( وطن است )\r\n\r\n","description":"","footnote":"","page_name":" 536 ","page_number":570},
  {"content":"\r\n\r\nو اغلب فتوحات اخيره به اين عنوان و در راه حفظ و ترقى وطن واقع شده و نفوذ اين كلمه تا حدى است كه اهل يك مذهب را بكشتن يكديگر واداشته و ابدا ملاحظه از اتحاد مذهب ننموده‌اند بنابراين نادر شاه افشار خبط كرد كه در آن تاريخ عنوان مذهب را پايمال نمود و اساس پولتيك چندين ساله صفويه را در آن واحد درهم شكست و همچو تصور كرد كه هميشه ميتواند به قوت لشگر بر اقصى كشور فرمانروائى كند و هيچ ندانسته بود كه لشگرى بهتر از خود مردم كشور نيست و اگر دولتى با ملت خود راه برود و قلوب آنها را جلب نمايد ابدا محتاج بلشگر نخواهد شد و هميشه در موقع ضرورت تمام افراد ملت لشگر او هستند .\r\n با رعيت صلح كن و از كيد حصم ايمن نشين * زانكه شاهنشاه عادل را رعيت لشگر است \r\nاما برعكس اگر ملت از سلطنتى ناراضى باشند لشگر آن هم نميتواند جان آن پادشاه را از تعرضات داخله محافظت نمايد .\r\nبارى گذشته از اينكه اين تدبير نادر مفيد نيافتاد يك اثر بسيار وخيمى از او ظاهر شد كه تا امروز باقى مانده و آن اين است كه عامه مردم ايران از او رنجيدند و قلبا از او نفرت پيدا كردند همانقدر كه در ابتداى طلوعش محبوب مردم شده بود بعد از انتشار اين فرمان منفور و مغضوب شد و دليلش هم فقط همين است كه چون در به دو ظهورش افاغنه را از ايران بيرون كرد و نسبت بمرقد مطهر امير المؤمنين صلواة اللّه عليه فوق العاده اظهار حضوع نمود و مبالغى هم صرف آن مقام مقدس فرمود مردم ايران بستايشش زبان گشودند ، چرا كه ملت ايران افاغنه را براى آنكه در مذهب مخالف باهم بودند دشمن ميداشتند ولى وقتى كه نادر شاه اين فرمانرا امضاء كرد مثل اين بود كه دوباره سلطنت افغانى در ايران برقرار شده باشد و از آنچه نگاشتيم به خوبى معلوم مىشود كه عامل قوى در نفوس مردم ايران همان عنوان مذهب\r\n\r\n","description":"","footnote":"","page_name":" 537 ","page_number":571},
  {"content":"\r\n\r\nاست و براى ايرانى چندان فرق نميكند كه در تحت تبعيت افغانى باشد يا خراسانى ، همينقدر شيعه باشد كفايت است و به همين دليل هنوز مردم ايران از نادر شاه افشار اظهار كراهت و نفرت ميكنند و بكريم خان زند اظهار ارادت ميكنند و سلاطين قاجار اين نكته را خوب فهميده و اولين مؤسس اين سلطنت آقا محمد شاه خيلى در ترويج مذهب شيعه كوشش كرد بعد از او هم جانشينان او كمال سعى را در اين باب داشته و دارند ، از اين جهت سلطنت آنها دوامى كرده و نزديك به دو قرن است كه برقرار است .\r\nمختصر آنكه نادر شاه با آنهمه فهم و هوش و فراست ذاتى كه مورخين اروپا ناپلئون مشرقش ميخوانند و يكى از اشخاص اوليه‌اش ميدانند در اين مرحله صريحا خبط كرده و نام بلند خود را پست نمود و از همان روز عقايد مردم نسبت به او مختلف شد ، بعضى ديوانه‌اش دانستند بعضى تكفيرش كردند و پاره‌اى نسبتهاى غير واقع به او دادند . مخفى نماند كه نه تنها نادر شاه در اين مورد خبط كرد بلكه تمام مردمان بزرگ دنيا گاهى گرفتار خبط و خطا شده‌اند ، چنان كه ناپلئون اول در جنگ با روسيه خبط كرد و چندين هزار از قشون فرانسه را بكشتن داد و از همان خبط اقتدار بناپارتى به كلى درهم شكست و آنهمه اعتبارات و افتخارات كه در فتوحات متواليه تحصيل كرده بود از اذهان داخله و خارجه فراموش شد ، نكبت و ذلت او از همانجا شروع و در جنگ و اترلو خاتمه پذيرفته تا در خاك جزيره سنت هلن مثل ادنى مقصرى مدفون شد ، پطر كبير در جنگ با عثمانى خبط كرد ، كه اگر تدبير كاترين محمد پاشا را دعوت بخيانت نميكرد دولت روسيه به كلى مضمحل ميشد و هكذا ساير اشخاص معروف عالم كه هركدام در دوره حيات خود گرفتار خطاهاى بىشمار شده‌اند و البته استعجابى هم ندارد ، چرا كه عقول بشرى هر قدر وسعت هم داشته باشد محدود است و از احاطه به تمام جهات مجبور باظهار عجز و قصور و محيط مطلق ذات اقدس كبريائى است .\r\nبعد از آنكه نادر شاه رسما بر اريكه سلطنت جهانبانى تكيه داد و تاج كيانى\r\n\r\n","description":"","footnote":"","page_name":" 538 ","page_number":572},
  {"content":"\r\n\r\nبر سر نهاد و امور داخله را نظم نمود رضا قلى ميرزا را بنيابت سلطنت در اصفهان تعيين فرمود و خود در سال 1149 هجرى مطابق 1736 ميلادى با هشتاد هزار نفر كه اغلب آنها سواره بودند از راه كرمان بخراسان رفته و تسخير قندهار را تصميم عزم داد طهماسب خان وكيل با قريب چهل هزار قشون از عقب او روانه شد و به زودى بحوالى قندهار رسيده شهر را بمحاصره انداختند ، حسين خان حاكم قندهار چون از حركت نادر به طرف قندهار استحضار داشت قبل از رسيدن نادر آذوقه و مهمات جنگ و لوازم دفاع را به خوبى فراهم كرده و هيجده ماه در جلو حملات قشون ايران مقاومت نمود ولى بالاخره متأصل شد و بدون آنكه اظهار عجز كند و بدشمن سر تسليم خم كند يك مرتبه با تمام قشون خود از شهر خارج شده بر محاصرين حمله كردند و مردانه كوشيدند و با آنكه كشته شدن را مسلم ميدانستند پشت بجنگ نكردند تا آنكه اغلب كشته شدند در همان وقت كه قسمتى از قشون مشغول جنگ با دلاوران قندهار بودند نادر شاه حكم كرد قسمت ديگر از قشون به طرف قلعه شهر يورش برده شهر را متصرف شدند نادر شاه قندهار را متصرف شده و شروع بانتظام و استحكام آنجا نمود و زمين‌داران آن صفحات را بطور مهربانى رو به خود نمود .\r\nدر اين ضمن مراسلات از نظام الملك والى دكن و سعادت خان كه از امراء بزرگ هندوستان بودند بنادر شاه رسيده و او را بتسخير هندوستان تشويق و دعوت نموده بودند « 1 » نادر شاه در جواب مراسلات آنها اينطور نوشت كه :\r\n\r\n\r\n","description":"","footnote":"\r\n( 1 ) چند تن از امراء درگاه محمد شاه خراسانى بودند بنابراين بسيار متحمل است كه نادر در نهان با بعضى از آنها روابطى داشته است .\r\n« تاريخچه نادر شاه » تأليف منيورسكى\r\nاز قرار معلوم خيانت نيز در كار بوده و بعضى از اعيان هند با نادر مخابره ميكرده و كار سركردگان نگهبان قلاع را سست مينموده است .\r\n« تاريخ ايران » تأليف سايكس -\r\n","page_name":" 539 ","page_number":573},
  {"content":"\r\n\r\n« عبور از دربندهاى جبال و رودخانه‌هاى بزرگ كمال صعوبت را دارد و طوايف افغان كه همه جنگى هستند عبور قشون ايران را منع خواهند كرد بعلاوه ناصر خان صوبه‌دار حاكم كابل و ذكريا خان حاكم لاهور حتما جلو قشون را خواهند گرفت و فرضا اقبال او اين موانع را از پيش بردارد و از اين ممالك به آسانى بگذرد و بر افاغنه و صوبه‌داران غلبه كند بالاخره با قشون بسيار قوى سلطنت هندوستان مقابل خواهد شد و معلوم نيست قشون ايران بتوانند در چنين ميدانى كه طرف هم از آنها زيادتر است و هم در خانه خود هستند و تمام اسباب و لوازم جنگ و آذوقه آنها متصل به آنها ميرسد فايق آيند و ممكن است بخت نادر در اين ميدان بخت‌آزما خوب امتحان بدهد و مظفر و منصور گردد » .\r\nنظام الملك و سعادتخان مجددا بنادر نوشتند :\r\n« ابدا از اين خيالات وحشت نكنيد و بدون درنگ و بيم حركت كنيد .\r\nو متعهد شده بودند مشكلات عبور او را آسان كنند و قبل از آنكه قشون نادر از اتك بگذرد كمال كفايت را در تسهيل وسايل عبور آنها ابراز دارند » .\r\nاين اظهارات قلب نادر را قوت داده مصمم حركت بهندوستان شد چنان كه شرحش را خواهم نوشت .\r\nالبته خوانندگان محترم اين كتاب در اين موقع با نهايت استعجاب به زبان حال از نگارنده سئوال خواهند كرد كه آيا چه دليل داشته كه نظام الملك و سعادتخان چنين خيانت بزرگى به وطن خودشان كردند و راضى شدند مملكت آنها بدست پادشاه اجنبى بيافتد ، بلكه در راه وصول به اين مقصود زحماتى كشيده رنجها بردند و سلطنت بزرگ تيمورى را كه قريب به چهار قرن در هندوستان استوار بوده بيك حمله نادر شاه افشار كه هنوز بسيارى او را سردار مينامند درهم شكستند اگرچه سرجان ملكم اين\r\n\r\n\r\n","description":"","footnote":"\r\n- بعضى از امراى هند مانند نظام الملك نواب دكن و سعادت خان صوبه‌دار ( اود ) نادر را بهند دعوت كرده بودند .\r\n« نادر شاه » تأليف لاكهارت چاپ لندن\r\n","page_name":" 540 ","page_number":574},
  {"content":"\r\n\r\nمطلب را مطرود شمرده ولى مورخ با اطلاع كه تصريح به آن كرده و از قرائن هم به خوبى معلوم مىشود بهرحال عقيده ما اين است كه نادر برحسب اصرار اين دو نفر در مسافرت هند موفق شده است .\r\nتوضيح اين مطلب محتاج است بذكر سنه از تاريخ هندوستان و تشريح حالت سلطنت هندوستان قبل از ورود نادر شاه به آنجا و جهت رقابت وزراء و امرا دربار با يكديگر كه هميشه در هر دولت و مملكت رقابت وزراء اسباب اضمحلال آن دولت شده و نظائر آن در تاريخ عالم بسيار است . در ممالك غير متمدنه مردمان جاهل مخصوصا طبقه وزرا و امرا هميشه منظورى غير از جمع اموال و تحصيل جاه و جلال نداشته و ندارند بكلمات مقدسه كه كرورها متمدنين عالم جان خود را و ناموس خود را نثار آنها كرده و ميكنند از قبيل وطن ملت شرف استهزا ميكنند مقام وزارت را نه براى خدمت بمملكت و آسايش ملت و ترقى دولت ميخواهند بلكه تمام غرضشان تحصيل مال است و چون در ممالك غير متمدنه مثل سابق هندوستان و امروز ايران حدود و حقوق وزرا و امرا معلوم و مشخص نيست لهذا هر اميرى هر وزيرى كه به اين مقام ميرسد هر قدر بتواند در تحصيل منافع شخصيه ميكوشد و مناصب جزئيه را به اين و آن ميفروشد مثلا وزير داخله كار وظيفه‌اش اين نيست كه مراقب انتظام داخله باشد بلكه وظيفه خود را در اين ميداند كه حكام ولايت را عزل و نصب نموده از هركدام مبلغى بگيرد و بدون هيچ خيانت يكى را عزل مىكند و بدون هيچ استحقاق ديگريرا بجايش نصب مينمايد ، اگر از او بپرسند حاكم كرمانرا كه با مردم درست راه رفته بوده و مدعى نداشته چرا معزول كرديد ؟ ! بدون خجالت ميگويد : فلان الدوله هشتاد هزار تومان تقديمى ميدهد اما حاكم معزول هرچه كرديم از هفتاد هزار تومان بالاتر نرفته است وزير جنگ هرگز در مقام اين نيست كه قشون ابو ابجمعى خود را پايدار كند بلكه عمده وظيفه‌اش اين است كه سرهنگ را سرتيپ و سرتيپ\r\n\r\n","description":"","footnote":"","page_name":" 541 ","page_number":575},
  {"content":"\r\n\r\nرا . . . و اميران را سالار و سالار را سردار كند و براى هريك از اين مناصب مبلغى تقديمى دريافت نمايد ، وزير امور خارجه ابدا مسئول نيست كه روابط سياسيه دولت متبوعه خود را با ساير دول متحابه حفظ كند و اشخاص كافى و دانشمند را بپايتختهاى دول مجاوره بفرستد بلكه كار خود را منحصر به اين ميداند كه هركس از اتباع خارجه امتيازى بخواهد فورا مبلغى از او گرفته فرمان او را بامضاى پادشاه رسانيده ، به او تسليم كند و هركدام از اجزاء وزارتخانه تقديم قابلى بدهد او را به محل پر مداخل مأموريت بدهد و هكذا ساير وزرا در ممالك غير قانونى كارشان هراج‌چى بودن است لاغير و باختلاف مراتب هر وزيرى در سال مبلغى معين مداخل دارد و بعضى هم بحسن كفايت و پشت هم‌اندازى مبلغى علاوه از معمول سابقى دخل تحصيل ميكنند و قسمت مختصرى از آن را تقديم حضور پادشاه نموده مبلغى هم مخارج وزارتخانه را متحمل شده جزئى وجهى هم در سال بمردمان مفت‌خوار فضول حاشيه‌نشين از قبيل آخوند و سيد و شاعر و مداح و بله قربان‌چى و درويش و امثال آنها ميدهند ، ما بقى را در بانكها گذارده يا ملك ميخرند و يا پارك ميسازند نه شاه بر آنها اعتراض دارد نه مردم ، بلكه همه اعمال او را تصديق دارند ، چرا كه حقوق و مواجب معينى كه براى اين شغل به او نميدهند و مخارج وزارتخانه در ممالك غير قانونى بسيار است يعنى هركس وزير شود بايد كالسكه و درشكه متعدد و نوكر و فراش و پيش‌خدمت بسيار داشته باشد و سفره نهار مفصلى هم در وزارتخانه‌اش چيده شود كه هرچه آدم بيكار و حاشيه‌نشين و بله‌قربان‌چى در پايتخت هست دور آن سفره جمع شده بخورند و از جناب وزير تمجيد كنند ، در چنين مملكتى معلوم است ما بين وزرا چه قدر رقابت پيدا مىشود و همين كه يك نفر از آنها در حضور پادشاه تقربى حاصل كند البته در نزد رعيت احترام بزرگى پيدا كرده توجه مردم به طرف او مىشود و مداخل او بىشمار مىشود ، ساير درباريها حسد برده بر ضد او اتفاق ميكنند تا جائى كه او را مطرود دربار كنند و اگر\r\n\r\n","description":"","footnote":"","page_name":" 542 ","page_number":576},
  {"content":"\r\n\r\nبوسائل قريبه از عهده انجام مقصود خود برنيامدند حاضر ميشوند دولت و مملكت را بر باد بدهند تا قهرا هم كار خود را زمين بزنند ، در اين صورت هيچ جاى استعجاب نيست كه رقابت نظام الملك با قمر الدين خان وزير اعظم اسباب اضمحلال دولت چهار هزار ساله هندوستان و انحطاط سلطنت چهارصد ساله مغولان شود و خلاصه مطلب همين است كه باجمال نگاشته شد اما بتفصيل آن را يكى از مورخين انگليسى « 1 » معاصر نادر شاه افشار كه خود نيز در هندوستان رفته با كمال صحت نگاشته و از حسن اتفاق ترجمه آن به فارسى اين اوقات بدست نگارنده افتاد و چون در نهايت اختصار و كمال اعتبار نوشته شده قسمتى از آن را ضميمه كتاب خواهم كرد كه خوانندگان اين سفرنامه از ما متشكر شوند . بايد دانست نگارش اين مورخ دخلى بمطالب مورخين متملق ما مثل صاحب « ناسخ التواريخ » و غيره ندارد چه آنها هرچه نوشته‌اند مبنى بر اغراق و تملق و چاپلوسى بوده چنان كه هركس تاريخ جنگ ايران و روس را در ناسخ التواريخ بخواند ميفهمد مقصود ما چيست ، قسمتى را كه اين مورخ محترم از روى كتب معتبره و وقايع يوميه و شواهد حسيه نگاشته از اين قرار است :\r\n* * * در اينجا قسمتى از كتاب « زندگى نادر » تأليف جيمس فريزر نقل شده كه براى جلوگيرى از اطاله كلام از ذكر آن خوددارى ميگردد .\r\n\r\n\r\n","description":"","footnote":"\r\n( 1 ) مقصود جيمس فريزر انگليسى است كه خود نادر شاه را ديده و در بعضى از جنگهاى او حاضر بوده و آنچه را كه ديده و دريافته با دقت خاصى برشته تحرير درآورده است اين كتاب را مرحوم ابو القاسم خان قراگزلو ( ناصر الملك ) به فارسى ترجمه نمود و در سال 1321 هجرى قمرى با چاپ سنگى در 355 صفحه بچاپ رسيده است . م - خ\r\n","page_name":" 543 ","page_number":577},
  {"content":"\r\n . \r\n","description":"","footnote":"","page_name":" 544 ","page_number":578},
  {"content":"\r\n\r\n\r\nكتب و نشرياتى كه در تحشيه و تصحيح\r\nاين كتاب از آنها استفاده شده است\r\nاديب هروى\r\nتاريخ پيدايش مشروطيت ايران\r\nاسكندرى - عباس\r\nكتاب آرزو\r\nاعتماد السلطنه\r\nروزنامه خاطرات\r\nافشار - ايرج\r\nيادداشتهاى قزوينى\r\nاقبال - عباس\r\nدوره مجله يادگار\r\nبامداد - مهدى\r\nشرح حال رجال ايران\r\nباستانى پاريزى\r\nتلاش آزادى\r\nبرون - ادوارد\r\nانقلاب ايران ترجمه احمدپژوه تاريخ ادبيات\r\nتاريخ مطبوعات و ادبيات ايران در دوره مشروطيت\r\nتحويلدار - ميرزا حسين خان\r\nجغرافياى اصفهان\r\nتيمورى - ابراهيم\r\nعصر بىخبرى\r\nاولين مقاومت منفى در ايران\r\nجمال‌زاده - سيد محمد على\r\nفرهنك لغات عاميانه\r\nخان ملك ساسانى\r\nسياستگران دوره قاجار\r\nدولت‌آبادى - يحيى\r\nتاريخ معاصر حيات يحيى\r\n\r\n","description":"","footnote":"","page_name":" 545 ","page_number":579},
  {"content":"\r\n\r\nدهخدا\r\nلغت‌نامه\r\nرائين - اسمعيل\r\nانجمنهاى سرى در تاريخ مشروطيت\r\nسايكس - سرپرسى\r\nتاريخ ايران ترجمه فخر داعى\r\nسعادت‌نورى - حسين\r\nظل السلطان\r\nتاريخ مشروطيت ايران و جنبش‌هاى وطن\r\nخواهان اصفهان و بختيارى\r\nشريعتى - على\r\nراهنماى خراسان - خراسان\r\nشميم - على اصغر\r\nايران در دوره سلطنت قاجار\r\nصدر هاشمى - محمد\r\nتاريخ جرايد و مجلات\r\nصفائى - ابراهيم\r\nرهبران مشروطه استاد سياسى\r\nفرايزر - جمس\r\nتاريخ نادر شاه\r\nترجمه ابو القاسم خان ناصر الملك\r\nفرصت شيرازى - سيد ميرزا محمد\r\nديوان فرصت\r\nفلسفى - نصر اللّه\r\nزندگانى شاه عباس\r\nقاسمى\r\nشير مرد آتك نادر سردار شكست‌ناپذير\r\nقدوسى - محمد\r\n\r\n","description":"","footnote":"","page_name":" 546 ","page_number":580},
  {"content":"\r\n\r\nكاسا كوفسكى\r\nخاطرات كاسا كوفسكى\r\nترجمه عباسقلى جلى\r\nكسروى احمد\r\nتاريخ مشروطه ايران\r\nگاتوغيكوس - ابراهام\r\nمن و نادر\r\nلكهارت\r\nنادر شاه ترجمه مشفق همدانى\r\nلارودى - نور اللّه\r\nنادر پسر شمشير\r\nمارتيمر\r\nنادر شاه ترجمه سيد محمد على ايرانى\r\nمجد الاسلام - احمد\r\nمنظومه شهر خاموشان\r\nروزنامه ادب\r\nروزنامه نداى وطن\r\nروزنامه كشكول\r\nروزنامه الجمال\r\nروزنامه محاكمات\r\nمحمود - محمود\r\nتاريخ روابط ايران و انگليس\r\nمصاحب - غلامحسين\r\nدائرة المعارف فارسى - جلد اول\r\nمدرس چهار دهى - مرتضى\r\nسيد جمال الدين و انديشه‌هاى او\r\nملك‌زاده - مهدى\r\nتاريخ انقلاب مشروطيت ايران\r\nمعين - محمد\r\nفرهنك معين\r\n\r\n","description":"","footnote":"","page_name":" 547 ","page_number":581},
  {"content":"\r\n\r\nمعاصر - حسن\r\nتاريخ استقرار مشروطيت در ايران\r\nمينورسكى\r\nتاريخچه نادر شاه\r\nميرزا مهدى خان\r\nدره نادر\r\nناظم الاسلام - محمد\r\nتاريخ بيدارى ايرانيان - روزنامه نوروز\r\nوحيد دستگردى - حسن\r\nدوره مجلد ارمغان\r\nوحيدزاده\r\nدوره جديد ارمغان\r\nوحيدنيا\r\nمجله وحيد\r\nوزيرى - احمد عليخان\r\nتاريخ كرمان\r\nهنرفر - لطف اللّه\r\nگنجينه آثار تاريخى اصفهان\r\nيغمائى\r\nمجله يغما\r\n* * * چاپ افست چاپخانه دانشگاه اصفهان\r\n\r\n\r\n","description":"","footnote":"","page_name":" 548 ","page_number":582}
  ]