[
  {"content":"\r\n14 نور پاك ( عليهم السلام )\r\n8 . زندگى امام صادق ( عليه السلام )\r\nپيشوا و رئيس مذهب\r\nدكتر عقيقى بخشايشى\r\n","description":"","footnote":"","page_name":" 981 ","page_number":1},
  {"content":"\r\nبسم الله الرحمن الرحيم\r\n","description":"","footnote":"","page_name":" 982 ","page_number":2},
  {"content":"\r\nمؤسسهء انتشارات نويد اسلام\r\n14 نور پاك ( عليهم السلام )\r\nزندگى امام صادق ( ع )\r\nناشر : انتشارات نويد اسلام / حروفچينى و صفحه بندى : متين نگار\r\nانتشار : تابستان 1381 / نوبت چاپ : اول\r\nليتوگرافى : اهل بيت ( ع ) / چاپ : بهار / صحافى : الجواد\r\nتيراژ : 2000 نسخه / قيمت : 550 تومان\r\nشابك : 9 - 97 - 6485 - 964\r\nكليه حقوق براى ناشر محفوظ است .\r\nنشانى :\r\nتهران ، رو به روى دانشگاه ، خيابان 12 فروردين ، كوچه نوروز ، پلاك 6 ، انتشارات فراهانى / 6405932\r\nقم ، پاساژ قدس ، طبقه همكف ، پلاك 111 ، انتشارات نويد اسلام / 7743462\r\nتبريز ، سازمان تبليغات اسلامى / 9 - 5272003\r\nمشهد ، انتشارات عليزاده / 50332\r\n","description":"","footnote":"","page_name":" 983 ","page_number":3},
  {"content":"\r\n","description":"","footnote":"","page_name":" 984 ","page_number":4},
  {"content":"\r\n","description":"","footnote":"","page_name":" 985 ","page_number":5},
  {"content":"\r\n","description":"","footnote":"","page_name":" 986 ","page_number":6},
  {"content":"\r\n","description":"","footnote":"","page_name":" 987 ","page_number":7},
  {"content":"\r\n\r\nشناسنامهء مبارك امام صادق ( ع )\r\nنام مبارك : جعفر ( ع )\r\nكنيهء شريف : ابو عبد الله\r\nلقب مبارك : صادق\r\nنام پدر بزرگوار : محمدباقر ( ع )\r\nنام مبارك مادر : ام فروه\r\nولادت : 17 ربيع الأول سنه 83 ه‍\r\nشروع امامت : سال 114 ه‍\r\nسن شروع امامت : 31 سالگى\r\nمدت امامت : 34 سال\r\nمدت عمر مبارك : 65 سال\r\nتاريخ شهادت : 25 شوال سال 148 ه‍\r\nعلت شهادت : مسموميت به زهر / توسط منصور دوانيقى\r\nمحل دفن : بقيع معلى\r\nتعداد فرزندان : 7 پسر و 3 دختر\r\n","description":"","footnote":"","page_name":" 988 ","page_number":8},
  {"content":"\r\n\r\n\r\nپيشگفتار . . .\r\nبسمه تعالى\r\nپيشگفتار\r\nپرچمدار هدايت علمى جهان تشيع\r\nيكى از فرزانگان جهان معاصر بر آن است كه \" بعد از كتب آسمانى شريفترين و\r\nمفيدترين كتابها ، بيوگرافى و شرح حال بزرگان علم و ادب است \" . ( 1 )\r\nپژوهشگر ديگرى عقيده دارد : \" نوشتن زندگى نامه مردان بزرگ ، همواره كارى بس\r\nمشكل است . ليكن نوشتن زندگينامهء مقدسين به گونه اى كه حقايق و واقعيات به\r\nدرستى بيان شود ، كارى است محال و ناممكن . . . \" . ( 2 )\r\nبا اعتقاد به گفتهء نخست و با پذيرش مشكلات سخن دوم است كه اينك نگارنده به\r\nنوشتن مطالبى پيرامون زندگينامهء امام صادق ( عليه السلام ) دست مىيازد و شخصيت والاى او كه\r\nكلام در بيانش به ناتوانى درمىماند ، مبارزاتش ، كه راهگشاى رزمندگان تشيع راستين ،\r\nدر همه زمانها و مكانها است و مكتب فكرى و عقيدتىاش كه بنيانگزار پايه‌هاى مذهبى\r\nهميشه پويا و هميشه زنده است ، به اين اميد كه پرتوى از انوار قدسى آن وجود مبارك بر\r\nاين قلم بتابد و نگارنده را چنان يارى دهد كه اگر در پيشگاه آن گرامى پاك معصوم به\r\nجسارت نوشتن دل قوى داشته است ، بارى در برابر وجدان خويش كه به تمامى از\r\nتسليم و خاكسارى سرشار است شرمسار نگردد . . . اگر پذيرفته باشيم كه زندگى نامه ها\r\n\r\n","description":"","footnote":" 1 . آندره موره ، نويسنده و متفكر فرانسوى .\r\n2 . توماس كارلايل ، پژوهشگر بيداردل . ","page_name":" 989 ","page_number":9},
  {"content":"\r\nپس از كتب آسمانى شريفترين و مفيدترين كتابها هستند ، آنچه نگارنده را اميدوار و\r\nقوى دل مى دارد اين نكته است كه اكنون سخن از زندگى نامه وجود گرامى شخصيت\r\nمقدسى در ميان است كه زندگى او سراسر با كتاب آسمانى قرآن پاك آنچنان عجين و\r\nدرآميخته است كه گويى بر هر لحظه آن پرتوى از آيات اين كتاب شريف ، برتابيده است و\r\nوجود او تجسم عينى آيات الهى است .\r\n. . . آرى ، هنگامى كه از امام صادق ( عليه السلام ) سخن در ميان است ديگر تنها شرح و بيان يك\r\nزندگى نامه ساده نيست ، بلكه سخن از قرآن خدايى ، سخن از اسلام محمدى ( صلى الله عليه وآله ) ، سخن\r\nاز تشيع علوى ( عليه السلام ) و سخن از مكتب پربار جعفرى ( عليه السلام ) است و در نتيجه سخن از تاريخ\r\nسراسر مبارزه و ايثار تشيع خونبارى است كه صفحه ، صفحهء آن را چون شهيدان شاهد\r\nو شاهدان شهيد تابناك مى سازد ، تاريخى كه برگ برگ آن نمايشگر تلاش و مجاهدت ،\r\nايثار و فداكارى ، جانبازى و پاكبازى و از خود گذشتن براى تقرب به خداست . تاريخى كه\r\nدر بستر زلال و خروشان آن انسانهايى راستين دوره به دوره و زمانه به زمانه\r\nبرخاسته اند تا كشتى شكسته جامعه بشرى را در درياى متلاطم زندگى اين جهانى به\r\nساحل آرام نجات و رستگارى آن جهانى ، رهنمون گردند ، خود همچون شمع سراپا\r\nبسوزند و آب بشوند تا محفل دوستان و حتى دشمنان را روشن و باصفا سازند ، دوستان\r\nرا گرماى عشق و توانايى دهند و دشمنان را نور بينايى و دانايى بخشند . . . .\r\nششمين اختر تابناك آسمان ولايت و امامت ، امام جعفر بن محمد الصادق ( عليه السلام )\r\nسرسلسله‌اى از تبار اين گونه پاكان است كه در دوست و دشمن آفتاب گونه به يكسان\r\nمى تابيد ، منتهى از آن سرچشمه فياض نور و ايثار و ايمان سرشار ، هر كس به قدر خود\r\nبهره برمىگرفت و خوشه مىچيد .\r\n. . . امام صادق ( عليه السلام ) كه با بنيانگزارى اصول مذهب جعفرى ، عنوان رئيس مذهب و\r\nپايه گذار فقه آل محمد ( صلى الله عليه وآله ) را به حق شايسته و زيبندهء خود ساخته است ، از زمان جوانى در\r\nدوران حيات پدر ارجمندش و پيش از آن كه خود عهده دار امامت گردد تا آخرين روز\r\nحيات رنج آميز و سرشار از درد وايذاء و شكنجه‌اش ، همواره روشنگر محافل علم و ايمان\r\nبود و عقايد عالمانه اش كه از ايمان الهى سرچشمه مى گرفت تا امروز الهام بخش و\r\n","description":"","footnote":"","page_name":" 990 ","page_number":10},
  {"content":"\r\n\r\nحركت آفرين خيل پيروان مخلص و برگزيدهء اهلبيت عصمت و فضيلت است و از اين پس\r\nتا رستاخيز مهدى ( عج ) نيز ، همچنان پرتوافشان و سازندهء انسانها خواهد بود . آرى ، او\r\nبود كه دنياى جهل و نادانى گسترده بر زمان خلفاى اموى و عباسى ، و حاكم بر مكانهاى\r\nتحت سيطرهء آنان را با تابش افكار آسمانى و الهىاش و با انوار دانش بىپايانش كه بر\r\nتمامى رشته‌هاى علوم زمان خود پرتو افكنده بود روشن و منور ساخت . . . و درخشان تر و\r\nبرجسته تر از همه فروع تابناك بى شمار و شاخ و برگهاى موفور و پربار بر اصول ثابت\r\nاحكام الهى مترتب ساخت كه در هر عصر و زمانه با هر خصوصيتى كه در هر دوره رخ\r\nنمايد ، روشنگر راه راهروان اسلام و قرآن در همان دوره گردد و پاسخگوى مشكلاتى\r\nباشد كه احكام ثابت الهى ، پرداختن به جزئيات آن را لازم ندانسته است . . . ليكن جامعه\r\nبشرى از آگاهى بر آنها ، نه تنها بى نياز نيست كه پويايى جامعه بدانها وابسته است . . .\r\n. . . بدين گونه آن امام و پيشواى صديق كه تربيت يافتهء خاندان وحى و پروردهء گلستان\r\nنبوت و رنگ و عطر يافتهء بوستان ولايت و برخاسته از گلزار امامت و وصايت بود ، هزاران\r\nنفر را در مكتب تربيتى خود دانش آموخت و در طول تاريخ اسلام پرچم هدايت علمى\r\nجهان تشيع را بر دوش خود كشيد تا سرگردانان واحه ظلمت و حيرت زدگان وادى\r\nجهالت در سايه روحنواز وجانپرور آن به سر منزل نيكبختى و رستگارى هدايت شوند .\r\nاينسان است كه بخش عظيمى از رسالت و تعهدى را كه اسلام براى نيكبختى و بهروزى\r\nاين جهان و سعادت و رستگارى آن جهانى بشر به عهده دارد ، امام صادق ( عليه السلام ) بر عهده\r\nخويش گرفته و به انجام رسانده است . . . .\r\nمؤسس دانشگاه جعفرى\r\nامام صادق ( عليه السلام ) پايه گذار دانشگاه بزرگ جعفرى در مدينه است ، دانشگاهى كه\r\nبى هيچ تعصب و جزم انديشى ، به راستى مى توان گفت در تاريخ اسلام نظير آن با\r\nويژگيهايى كه داشت ، ديگر هرگز ديده نشد و در دانشكده‌هاى متعدد آن ، هزاران تن ، در\r\nرشته‌هاى گوناگون علوم اسلامى ، و فنون و دانشهاى روز آن زمان به آموزش و فراگيرى\r\nمشغول بودند . تنها در رشته فقه و معارف انسانى ، صدها نفر در مسجد كوفه به گفته‌هاى\r\nپيشواى دلبند خويش ، گوش جان مى سپردند و گفتارهاى استاد ارجمند را تكرار\r\n","description":"","footnote":"","page_name":" 991 ","page_number":11},
  {"content":"\r\nمىكردند و بر روى آن به دقت و بررسى مى پرداختند . در آن دوران در هر محفل علمى\r\nنه تنها دانشجويان تشنه و نيازمند آموزش ، كه حتى دانشمندان قادر به آموختن و\r\nآموزگارى نيز نداى قال الباقر وقال الصادق سر مى دادند ، و بدين گونه به سخنان خود اعتبار\r\nو ارزش بى چون و چرا و ترديدناپذير مىبخشيدند ، زيرا كه تنها منبع ارجمند و مستند\r\nارزشمند آنان و تنها پشتوانهء گفتارهاى علمى شان ، گفته ها و ارشادات و توجيهات و\r\nتوضيحات علمى آن بزرگ زمان و يگانهء دوران و پدر ارجمند آن امام ، شكافنده علوم و\r\nدانشها بود و بس .\r\nاو پايه گزار و تنظيم كننده رشته‌هاى مختلف حديث ودرايت است كه قدر و قيمت و\r\nاعتبار و منزلت شيعيان را با احاديث و مراتب پرمنزلت آن بالا برد .\r\nچنان كه در همان يك دوره ، بيش از 4 هزار دانش پژوه و دانشمند از پيشگاه امام در\r\nاين رشته كسب علم و دانش كرده و به نقل روايت پرداخته اند . براى درك عظمت\r\nگوشه اى از آن دانشگاه بى همتاى اسلامى كافى است گفته شود ، \" اصول چهارصدگانه \"\r\nحديث و معارف اسلامى كه تنها منبع اصلى و اصيل كتابهاى معتبر چهارگانه \" كافى \"\r\nشيخ كلينى ، \" من لا يحضره الفقيه \" ابن بابويه ، \" تهذيب \" و \" استبصار \" شيخ طوسى قرار گرفته ،\r\nمحصول مستقيم شاگردان با كفايت امام صادق ( عليه السلام ) بوده است . . . .\r\nآرى ، در مكتب پربار امام ، شاگردان برجسته اى همچون : أبان بن تغلب ، محمد بن\r\nمسلم وزرارة بن اعين پرورش يافتند كه نخستين اينان بيش از سى هزار حديث ، و\r\nدومينشان بيش از شانزده هزار حديث از امام صادق وبيش از سى هزار حديث از پدر\r\nبزرگوارش امام محمد باقر نقل كرده اند .\r\nدر ديگر رشته‌هاى علوم و فنون و معارف نيز شاگردانى چون : جابر بن حيان ثقفى ، و\r\nهشام بن حكم تربيت يافته اند كه هر دو از پايه گذاران دانش شيمى و علم كلام به شمار\r\nمى روند و نيز از ديگر شاگردان نامدار امام مى توان و بايد به : هشام كلبى نسابه ، مؤمن\r\nطاق وحريز اشاره كرد ، و از رجال نام آور برخاسته از آن مكتب نيز مى توان سفيان ثورى ،\r\nابوحنيفه ، قاضى سكونى ، قاضى ابوالبخترى و . . . را نام برد .\r\nما در اين مجموعه كوشيده ايم بخشى از حيات ، تلاش و كوشش اين امام همام و آن\r\n","description":"","footnote":"","page_name":" 992 ","page_number":12},
  {"content":"\r\n\r\n\r\nفرزانهء فريد را نشان دهيم تا چه قبول افتد و چه در نظر آيد . توفيق نهايى فقط از اوست .\r\nولادت با سعادت\r\nهمزمان با ولادت رسول اكرم ( صلى الله عليه وآله ) هفدهم ماه ربيع الاول به سال هشتاد و سه هجرى\r\n( آغاز قرن هشتم ميلادى ) در دودمان رسالت و نبوت ، نوزادى از سلاله ى پاك رسالت و\r\nاز صلب امام باقر ( عليه السلام ) پيشواى پنجم شيعيان جهان ، قدم به عرصهء حيات گذاشت و\r\nجهانى از صفا و نورانيت و علم و دانش را به دوستداران خود به ارمغان آورد و منشأ\r\nتحولات و دگرگونيهايى در جهان اسلام و فضيلت و دنياى معنويت و انسانيت گرديد .\r\nاو 15 سال تحت تربيت نياى بزرگش امام سجاد ( عليه السلام ) زينت سالكان راه حقيقت و\r\nمعرفت ، به سر برد و 19 سال پس از آن تحت توجهات پدر عاليقدرش امام باقر ( عليه السلام ) قرار\r\nگرفت و در محيط مدينه ، خاندان وحى و قرآن رشد و نما و كسب فضيلت و معرفت آغاز\r\nنمود و اين دوران ارزنده ، بهترين و عاليترين فرصت و موقعيت به شمار مى آمد و به اين\r\nكودك جوياگر امكان مى داد كه در چنين مدرسهء عالى و مكتب رحمانى ، گام سپارد و علم\r\nو دانش و فضيلت و معرفت الهى كسب نمايد . . . .\r\nمادرش \" ام فروه \" دختر قاسم بن محمد بن ابى بكر ، از شيفتگان مقام ولايت و عصمت\r\nو يكى از بانوان با فضليت و قدس و تقوى بود كه بعدها پسرش ، كه هرگز اغراق و تعصب در\r\nكلام او وجود نداشت ، در وصف آن بانوى پر فضيلت مى گويد :\r\n\" او از بانوان پرهيزكار و باتقوا و با ايمان و نيكوكار بود و خداوند به نيكوكاران پاداش\r\nشايسته عنايت خواهد كرد \" . ( 1 )\r\nجلالت قدر و منزلت و اعتبار آن بانو در حدى بوده است كه گاهى امام را با مادرش\r\nتعريف و توصيف مىنمودند و از امام به عنوان \" ابن المكرمة \" ( فرزند بانوى بزرگوار ) تعبير\r\nمى آوردند . ( 2 )\r\nمحيط تربيت\r\nاو از آغاز طفوليت شاهد و نظاره‌گر رفت و آمد و تردد دانش جويان و فضيلت پژوهان\r\n\r\n","description":"","footnote":" 1 . سيد هاشم بحرانى ، تفسير برهان ، ص 665 .\r\n2 . ثقة الأسلام كلينى ، كافى ج 2 ، ص 87 . ","page_name":" 993 ","page_number":13},
  {"content":"\r\n\r\nبه منزل جد بزرگوارش امام سجاد ( عليه السلام ) و پدر گرانقدرش امام باقر ( عليه السلام ) است و او در اين\r\nرفت و آمدها تماشاگر بحثها و گفتگوهاى علمى و فقهى آنان در زمينه‌هاى مختلف علوم\r\nاسلامى است . از آغاز طفوليت ، تارهاى گوش و صفحات پاك قلب او ، با انوار علم و دانش و\r\nفضليت آشنايى ومؤانست پيدا مىكند ، شب زنده‌داريها و سجده‌هاى طولانى ، زينت\r\nعبادت كنندگان ، اثر خاصى در روحيه او باقى گذارده بود ، به حدى كه هنوز به حد بلوغ و\r\nرشد كامل جسمانى نرسيده است كه عاشق و دلباختهء عبادت و اطاعت الهى بود ، تا\r\nبدينوسيله بيشتر رضايت معبود و خشنودى پروردگار خود را فراهم آورد . آن قدر خود را\r\nدر اين باره به مشقت و تعب مى افكند كه مورد نهى و جلوگيرى پدر قرار مى گرفت .\r\nخود امام چنين نقل مىكند كه : \" من نوجوانى بودم و در عبادتهاى مستحب ، بسيار\r\nكوشا وجدى بودم . پدرم به من فرمود : فرزندم ! با توجه به سن و سال تو ، از اين عمل\r\nكمتر كن . وقتى بنده اى محبوب خدا باشد ، خدا با عمل كم هم از او راضى مىشود \" . ( 1 )\r\nكودكى او با رشد سريع همراه با كسب علم وحديث نبوى ( صلى الله عليه وآله ) و تفسير و شرح آيات\r\nپيش مى رفت . دوران كودكى او ، مقارن اوج قدرت امويان ، تثبيت نهايى قدرت ادارى\r\nآنان ، و عارى از شور و فعاليت مذهبى بوده است و احتمال قوى وجود دارد كه چنين\r\nمحيطى در زندگى يك كودك چهارده ساله ، در انديشه و شخصيت و زيربناى فكرى و\r\nعلمى او تأثير خاصى گذاشته و آيندهء كار او را به جهت مشخص و معينى ارشاد و هدايت\r\nكرده باشد .\r\nعنفوان جوانى\r\nبا رحلت امام زين العابدين ( عليه السلام ) ، جعفر صادق ( عليه السلام ) وارد عنفوان جوانى مى گردد و در\r\nحدود 23 سال از عنفوان عمرش تحت ارشاد پدر عاليقدرش سپرى مى گردد . در طول\r\nاين سالها امام تلاشها و رنجها و كوششهاى پدر را در راه تثبيت اصول امامت ، مشاهده\r\nمىكند و به عنوان بزرگترين پسر خانواده در همه ى اين فعاليتها شركت مى جويد تا در\r\nسن 37 سالگى ، شاهد رحلت پدر گرانقدرش مى گردد .\r\n\r\n","description":"","footnote":" 1 . ثقة الأسلام كلينى ، كافى ج 2 ، ص 87 ، متن عبارت : اجتهدت في العبادة وانا شاب فقال لى ابى : يا\r\nبنى ! اراك تصنع فان الله اذا احب عبدا رضى عنه باليسير . . . . ","page_name":" 994 ","page_number":14},
  {"content":"\r\n\r\n\r\nامامت او\r\nمقام پيشوايى و امامت كه بر اساس اصل نص و تصريح پيشواى قبلى و علم امام ،\r\nصورت مى پذيرد در وجود امام صادق ( عليه السلام ) جمع بود . از اين رو امامت او در يكى از\r\nحساس ترين دورانهاى تاريخ اسلامى ( حساس هم از جنبه‌هاى مذهبى و آئينى ، و هم از\r\nجنبه‌هاى سياسى و اجتماعى ) منطبق بود . تبيين و تشريح نوشتارهاى اعتقادى كه\r\nگروهها براى تركيب جماعت اسلامى خود فعاليت مى كردند در اين دوره واقع شد .\r\nبسيارى از حوادث تاريخ ساز نهضتهاى خشونت آميز ، نتايج فعاليت زير زمينى و\r\nتلاشهاى انقلابى بود ، موضع گيريهاى سازشكارانه اهل الحديث ومرجئه در زمينه‌هاى\r\nفوق ، همه در اين دوره بود . وجود اين اوضاع پيچيده و چند بعدى ، راه و روش امامت امام\r\nصادق ( عليه السلام ) را تسهيل نمود ، به حدى كه آن موقعيت و امكانات براى پدر و جد بزرگوارش\r\nامام زين العابدين با وجود آن امكانات شهادت و اسارت ، امكان پذير نبود . در آن دوران\r\nفترت ، امامت و پيشوايى فكرى و معنوى امام به درجه اى از تعالى و پيشرفت رسيد كه تا\r\nآن روز ، صورت نگرفته بود . درست است كه اكثر شيعيان به دسته‌هاى انقلابى و افراطى\r\nپيوسته بودند ، ولى راه امامت و رهبرى هم مشخص و مجسم گرديده و به اصطلاح به جا\r\nافتاده بود و خط مشى كلى آن مشخص و ترسيم گرديده بود .\r\nاوضاع اجتماعى عصر امام ( عليه السلام )\r\nبررسى اوضاع اجتماعى و شرايط زمانى آن دوران ، از هر نظر قابل مطالعه و بررسى\r\nاست كه به عنوان آشنايى كامل بيشتر با محيط آن روز ، نظرات جمعى از دانشمندان را در\r\nاين باره مورد استفاده قرار مى دهيم :\r\n1 . استاد شهيد مرتضى مطهرى كه يكى از اسلام شناسان و از محققين عصر اخير\r\nمى باشد ، در اين باره مى نويسد : \" دوران زندگى امام صادق ( عليه السلام ) در عصر و زمانى واقع شد\r\nكه علاوه بر حوادث سياسى ، يك سلسله عوامل اجتماعى و پيچيدگيها و ابهام‌هاى\r\nفكرى و روحى پيدا شده بود . لازمه اش اين بود كه امام صادق جهاد خود را در اين\r\nجبهه ها آغاز كند ، مقتضيات زمانى امام صادق ( عليه السلام ) كه در نيمه اول قرن دوم مى زيست ، با\r\nزمان سيد الشهداء ( عليه السلام ) كه در نيمهء نخستين قرن اول بود ، خيلى فرق داشت .\r\n","description":"","footnote":"","page_name":" 995 ","page_number":15},
  {"content":"\r\n\r\nدر نيمه قرن اول ، در داخل كشورهاى اسلامى براى مردانى كه مى خواستند به اسلام\r\nخدمت كنند ، يك جبهه بيشتر وجود نداشت و آن جبهه مبارزه با دستگاه فاسد خلافت\r\nبود . ساير جبهه ها هنوز بوجود نيامده بود و يا اگر بوجود آمده بود ، چندان اهميتى پيدا\r\nنكرده بود . حوادث عالم اسلام همه مربوط به دستگاه خلافت بود و از لحاظ روحى و\r\nفكرى هنوز به بساطت و سادگى صدر اسلام زندگى مى كردند . اما بعدها و در زمانهاى\r\nبعد ، تدريجا به علل مختلف جبهه‌هاى مختلف ديگرى بوجود آمد . جبهه‌هاى علمى و\r\nفكرى و فرهنگى عظيم در ميان مسلمانان آغاز شد . نحله ها و مذاهب در اصول و فروع\r\nدين ، پيدا شدند \" . ( 1 )\r\nوى سپس مى افزايد : \" در تاريخ زندگى امام صادق ( عليه السلام ) ، يك جا مى بينيم زنادقه و\r\nدهريون از قبيل : ابن ابى العوجاء وابوشاكر ديصانى و حتى ابن مقفع با آن حضرت\r\nمحاجه مى كنند ، و در جاى ديگر اكابر معتزله از قبيل ك عمرو بن عبيد ، و و اصل بن عطاء\r\nدر مسائل الهى با وى به گفتگو مىنشينند و در جاى ديگر فقهاى بزرگ آن عصر ، مانند :\r\nابوحنيفه و مالك ، معاصر امام صادق ( عليه السلام ) و هر دو از محضر امام استفاده مى كنند . شافعى\r\nو احمد بن حنبل شاگردان آن حضرتند . و در جاى ديگر متصوفه به حضور آن حضرت ،\r\nرفت و آمد و سؤال و جواب مى كردند و . . . خلاصه آنكه زمان امام صادق ( عليه السلام ) دوران\r\nبرخورد عقائد و افكار بود و ضرورت ايجاب مى كرد امام سعى و كوشش خود را در اين\r\nصحنه و جبهه قرار دهد . . . \" . ( 2 )\r\nاوضاع پيچيده\r\n2 . دكتر سيد حسين جعفرى از دانشمندان محقق ومتتبع هندوستان گويد :\r\n\" امامت جعفر صادق ( عليه السلام ) بر يكى از حساس ترين دورانهاى تاريخ اسلامى هم از\r\nجنبه‌هاى مذهبى و آئينى و هم از جنبه‌هاى سياسى منطبق بود تلاش‌هاى فراوانى كه\r\nگروه ها به منظور تدوين و تشريح نوشتارهاى اعتقادى خود ، براى تركيب جماعت\r\nاسلامى مى كردند همه در اين دوران واقع گرديده است بسيارى از حوادث تاريخ ساز ،\r\n\r\n","description":"","footnote":" 1 . بيست گفتار ، ص 156 .\r\n2 . بيست گفتار ، ص 157 . ","page_name":" 996 ","page_number":16},
  {"content":"\r\nنهضت‌هاى خشونت آميز ، نتائيج طبيعى فعاليت‌هاى مختلف ، تحت جريان و\r\nتلاش‌هاى انقلاب و بالاتر از همه موضع گيرىهاى سازشكارانه \" اهل الحديث ومرجئه \"\r\nدر زمينه‌هاى فوق ، همه در اين دوران قرار داشت . وجود اين اوضاع پيچيده و چند\r\nبعدى ، صعود امامت جعفر صادق ( عليه السلام ) را به تعالى و در دجه اى والاتسهيل كرد كه از اين\r\nپيش براى پدر و پدر بزرگش نيل به آن امكان نداشت . . . \" .\r\nاو در تشريح و بررسى اين اوضاع خاطرنشان مى سازد : \" وقتى كه حكومت خودكامه\r\nاموى و روش بى بند و بار زندگى آنان ، انتظارات مسليمن را به خصوص پس از قتل عام\r\nكربلا ، ناكام كرد مسلمانان به تصور و انديشه در عقيده مهدويت پرداختند ، مهدى را\r\nرهبرى مى دانستند كه مستقيما به وسيلهء خدا هدايت مى شد قتل عام كربلا و كشتن\r\nحسين ( عليه السلام ) تنها نواده باقيمانده پيامبر ، خراب كردن خانه كعبه ، محاصره مدينه و اعمال\r\nمصائب و رنجها نسبت به كوفيان هوادار على ( عليه السلام ) زمينه‌هاى كافى براى انتظار قيام\r\nمهدى ( عليه السلام ) را فراهم ساخت گرچه خوانخواهى فرزند پيامبر ( صلى الله عليه وآله ) فرياد اصلى و محور همه\r\nاين جريانها بود ، اتخاذ سياست تقيه و عدم درگيرى در ماجراهاى سياسى كه امام زين\r\nالعابدين ( عليه السلام ) داشت موجب شد كه كوفيان نا آرام هوادار خاندان پيامبر به كسب حمايت\r\nاخلاقى از يكى ديگر از اعقاب على ( عليه السلام ) بپردازند .\r\nخلاصه آنكه عصر زندگى آن بزرگوار ، دوران گسترش تعليم و تربيت ، آغاز نهضت\r\nفكرى اسلامى و طليعهء دانش‌هاى گوناگون مذاهب ، فرق ونحل و ملل و عصر بروز آراء و\r\nعقائد بود و زمينه براى نشر علوم و فرهنگ اسلامى آماده تر و مستندتر ، و خلفاء آن روز بر\r\nخلاف گذشتگان تمايلى به بحث و گفتگو نشان مى دادند هر چند كه به اقتضاى زمان و\r\nتحت تأثير شرايط و مقتضيات زمان و مكان باشد .\r\nپيشواى ششم ما ، هرج و مرج و پايان عصر امويان را غنيمت شمرد و به تبليغ آيين\r\nپيامبر اسلام به بهترين وجه همت گماشت . آموزش‌هاى لازم و راهنمائىهاى ارزنده او\r\nديوارهاى ابهام و مشكلات را فرو ريخت وآئين واقعى محمد ( صلى الله عليه وآله ) را طرح ريزى و نشان\r\nداد به حدى كه آئين اسلام را آئين جعفرى و او را پايه گزار و مؤسس اين مكتب ناميدند .\r\n","description":"","footnote":"","page_name":" 997 ","page_number":17},
  {"content":"\r\n\r\nاعتراف اهل بيت\r\nزيد بن على ( عليه السلام ) شهيد كوفه [ مستشهد 122 ه‍ . ق 
  ] فردى كه در تقوى و زهد او اتفاق\r\nنظر وجود دارد در مورد برادر زاده ء خود امام صادق چنين اعتراف دارد و اعتراف اهل\r\nخانه به مناسبت اينكه آگاه تر به اندرون خانه هستند از ديگران مؤثرتر و مقبول تر\r\nمىباشد . او ضمن معرفى حجت عصر و پيشواى روزگار مى فرمايد : \" در هر دوره و روزگار\r\nفردى وجود دارد كه حجت خدا بر بندگان خويش مىباشد . حجت و برهان روزگار ما هم\r\nپسر برادرم جعفر مى باشد ، فردى كه از وى پيروى نمايد هرگز گمراهى و ضلالت ندارد و\r\nهر كس با او مخالفت ورزد هرگز روى هدايت و سعادت نخواهد ديد \" . ( 1 )\r\nبا اين خصوصيات و ويژگىها ، درست ، عظمت كار و موقف واقعى امام را درك\r\nمى كنيم كه در چه شرائط خاص روحى و سياسى و اجتماعى قرار داشته است و روش\r\nمثبت و ايجابى او در مقام يك عنصر سازنده و مفيد ، چه نقشى در تكوين شخصيت\r\nآينده شيعه داشته است ؟ و آيا اصولا امام به عنوان رهبر و پيشوا در آن روزگاز جز روشى كه\r\nاتخاذ فرمودند راه ديگرى نيز داشته اند يا نه ؟ كه فصول بعدى كتاب تا حدود فراوانى\r\nروشنگر و پاسخگوى اين مسائل مى باشد .\r\nقم عقيقى بخشايشى\r\nارديبهشت 1381 ش\r\n\r\n","description":"","footnote":" 1 . تشيع در مسير تاريخ ، ص 235 . ","page_name":" 998 ","page_number":18},
  {"content":"\r\nبخش اول\r\nF\r\nخصوصيات روحى امام ( عليه السلام )\r\n","description":"","footnote":"","page_name":" 999 ","page_number":19},
  {"content":"\r\n","description":"","footnote":"","page_name":" 1000 ","page_number":20},
  {"content":"\r\n\r\nبخش اول / خصوصيات روحى امام ( ع ) . . .\r\nامام صادق ( عليه السلام ) نمونهء بارز و مظهر صفات پسنديده و اخلاق حميده بود . او در گفتار\r\nخود راستگو و در پويندگى حقيقت درستگار و دانشمند و عامل به گفتار خويش بود .\r\nدر ميان دانشمندان و سيره نويسان منصف اسلامى ، احدى نيست كه در فضل و\r\nتقوى و علم و دانش و فضيلت او انكار ، يا ترديدى داشته باشد .\r\nسير زندگى او درس اسلام شناسى و عمل و كردار او درس توحيد و خداشناسى بود\r\nاو بر هيچ معروف و خيرى دستور نمى داد جز آنكه خود پيشرو و پيش قدم انجام آن بود .\r\nاگر او گوينده : \" كونوا دعاة الناس به غير السنتكم \" بود ( مردم را تنها با زبان دعوت به\r\nخير و نيكى نكنيد ) خود پيشرو و پيشتاز از همه به آن متعهد و عامل بود . او در اعمال و\r\nكردار خويش نشانگر سيماى انبياء و صالحين نيكوكار بود .\r\nيكى از شاگردان امام مى گويد : \" روز گرمى از فصل تابستان امام صادق ( عليه السلام ) را ديدم كه\r\nدر يكى از راه‌هاى مدينه به سوى مزرعه ى خود مى رود ، عرض كردم فدايت شوم با\r\nتقربى كه شما با پيامبر داريد چگونه در اين هواى گرم خود را به زحمت وتعب\r\nانداخته ايد ؟ ؟\r\nفرمودند : براى كسب روزى حلال بيرون آمده ام كه از تو و امثال تو بى نياز گردم . . . . ( 1 )\r\nيكى ديگر از علاقه مندان او بنام ابو عمرو شيبانى مى گويد امام صادق ( عليه السلام ) را ديديم كه\r\nلباس خشن در بر كرده و بيل در دست ، مشغول فعاليت و كار در مزرعه بود و عرق از\r\nصورت او مى ريخت ، گفتم فدايت شوم بيل را به من بده تا من به جاى شما كار كنم\r\nفرمودند دوست دارم براى معيشت گرماى آفتاب را تحمل كنم . . . \" . ( 2 )\r\n\r\n","description":"","footnote":" 1 . ثقة الاسلام كلينى ، كافى ج 5 ، ص 266 .\r\n2 . ثقة الاسلام كلينى ، كافى ج 5 ، ص 266 . ","page_name":" 1001 ","page_number":21},
  {"content":"\r\n\r\n\r\nويژگيهاى روحى\r\nاو داراى اخلاص و صدق سرشار از صفا ، بلكه سرچشمه و منبع خلوص و صفا بود . او\r\nثمره ء دودمان رسالت و جوينده راستگوى حقيقت ها ناميده نمى گشت و از چشمهء\r\nجوشان علم و دانش خود ، همگان را بهره ور مى ساخت . . .\r\nمعرفى و توصيف او را به يكى از شاگردان او وامى گذاريم . او كه خود يكى از پيشوايان\r\nفقهى اهل سنت است او درباره امام لب به توصيف مى گشايد و مى گويد :\r\n\" من در مدينه با جعفر بن محمد رفت و آمد داشتم او هميشه تبسم بر چهره داشت .\r\nهنگامى كه نام پيامبر اسلام پيش او آورده مى شد از كثرت علاقه و احترام رنگش\r\nدگرگون مى گشت . مدتها با او رفت و آمد داشتم او را جز در يكى از سه حالت مشاهده\r\nنكردم : يا در حالت نمازگزارى بود يا روزه دار بود ، يا به قرآئت قرآن مجيد اشتغال داشت .\r\nوقتى سخن از رسول خدا ( عليه السلام ) مى گفت با حالت طهارت و وضوء بود . او هرگز در مسائل\r\nبىفائده ، سخن نمىراند ، او از عبادتگران زاهد بود كه در دل خوف و خشيت الهى را\r\nدارند \" .\r\nوى مى افزايد : \" او با داشتن ورع و تقوى و خود نگهدارى از حرام هرگز محروم از طيبات\r\nو حلال‌هاى الهى نبود سعى و كوشش داشت كه خود را از حلال مستغنى سازد از اينرو\r\nلباس تميز و تازه مى پوشيد . ( داستان او با سفيان ثورى مشهور است كه در بخش امام و\r\nگروه‌هاى اين كتاب آمده است . )\r\nاو در راه خداوند از سرزنش ملامت كنندگان هراسى نداشت و در زندگى خصوصى و\r\nعمومى وى ، جز خدا كسى دخالت و تأثيرگذارى نبود . . . \" .\r\nصبر و استقامت\r\nاو در برابر مصائب و شدائد صبور و پر استقامت بود ، هرگز لب به شكوه و ناله\r\nنمى گشود . روزى فرزند كوچكش در برابر چشمان نظاره گر او از دنيا رفت متأثر گرديد در\r\nهمان حال نعمت الهى را به ياد آورد او را به طرف بانوان برد و تأكيد فراوان نمود هرگز\r\nناله سر ندهند .\r\n","description":"","footnote":"","page_name":" 1002 ","page_number":22},
  {"content":"\r\n\r\n\r\nسخاوت\r\nامام ( عليه السلام ) در سخاوت و ايثار خلف و يادگار راستين و صادق امام على بن ابيطالب ( عليه السلام )\r\nبود . او بخشى از درآمد خود را براى رفع اختلاف وحل مشاجره ى دو برادر مسلمان\r\nتعيين كرده بود كه غالبا بر اساس امور مالى منازعه مى كنند و سفارش كرده بود اين امر\r\nاز ديگران پوشيده و مخفى نگه داشته شود . او معتقد بود كه كمال احسان در سه چيز\r\nنهفته است : 1 . در سرعت و تعجيل در خيرات 2 . كوچك شمردن و تصغير خيرات\r\nخويش 3 . در پنهان داشتن و سرى نمودن آن . از اينرو بيشتر اوقات احسانها و\r\nنيكوكاريهاى خود را مخفى از نظر مردم انجام مى داد مگر آنكه در افشاى آن خير و\r\nمصلحت والاترى وجود داشته باشد .\r\nسخاوت و بذل او بهترين دليل شعور اجتماعى او بوده و پنهان داشتن آن دليل قوت\r\nوجدان دينى و احساسات عميق مذهبى اوست . . . و باز به سخن خود ادامه مىدهد :\r\nعفو و گذشت او\r\nامام صادق ( عليه السلام ) در عفو و گذشت و در بزرگوارى و سماحت كم نظير بود او هرگز بديها را\r\nبا بدى ، مقابله به مثل نمى فرمود بلكه با وجه بهتر و به صورت نيكوتر و شايسته‌تر\r\nخوشرفتارى مى نمود . او با معاشرين و خدمتگزاران با مهربانى رفتار مى كرد . مى گويند\r\nروزى يكى از خدمتگزاران را در پى حاجتى فرستاد . او تأخير نمود . امام پشت سر او رفت\r\nو ديد كه او خوابيده است . امام منتظر ماند تا بيدار شود هنگامى كه بيدار شد با مهربانى\r\nفرمود چه شده است كه شب و روز مى خوابى ؟ ، شب مال تو و روز براى ما باشد بهتر\r\nنيست ؟ هنگامى كه اطلاع مى رسيد پشت سر او افراد بدگويى كرده اند مى ايستاد و نماز\r\nمى گذارد و در حق غيبت كننده و بدگو دعا مىفرمود در صورتى كه او قادر بر انتقام بود\r\nولى هرگز خود را با اين افكار آلوده نمى ساخت . مى فرمود هرگز در عفو ذلت نيست و در\r\nانتقام عظمت وجود ندارد و باز مى فرمود : . . . هرگز مال از صدقه نمودن نقصان پيدا\r\nنمى كند و بنده ء خدا را از عفو جز عزت و سربلندى نمى افزايد هر آن كس براى رضاى خدا\r\nتواضع و فروتنى كند خداوند متعال او را سر بلند مىكند .\r\n","description":"","footnote":"","page_name":" 1003 ","page_number":23},
  {"content":"\r\n\r\n\r\nشجاعت او\r\nروان فرزندان على و نسل شجاع او را شدائد و سختىها صيقل داده اند پيش آمدها و\r\nحوادث تصميم‌ها و اراده‌هاى آنان را سست و لرزان نمى كند آنان هرگز از مرگ هراسى\r\nندارند و همانند كوه استوار در برابر شدائد ايستادگى مى كنند . او كه قلبش مالامال از\r\nايمان و توحيد و خداشناسى بود از چه و از كى بيمناك باشد ؟ درباره او بارها سعايتها\r\nپيش منصور بردند و او امام را احضار كرد . در اين احضارها و إخطارها ، نه تنها هراسى به\r\nخود راه نداد بلكه اغلب او را موعظه و نصيحت مى نمود . در يكى از احضارها بود كه\r\nفرمود : منصور ! صبر و بردبارى داشته باش كه بردبارى پشتوانه ى علم و دانش است .\r\nزمام امور نفس خود را به هنگام قدرت در اختيار داشته باش . . . هنگامى كه به امام خبر\r\nرسيد كه يكى از فرمانداران منصوب منصور در يكى از خطبه‌هاى نماز ، به ساحت\r\nمقدس على ( عليه السلام ) اسائه ادب نموده است امام با كمال شجاعت در برابر او ايستاد و فرمود :\r\n\" آيا خبر ندهم فردى را كه در روز قيامت از نظر حساب دست خالى و حيران و از همه\r\nكس بيشتر خسران و زيان ديده است او فردى است كه آخرت خود را به دنياى ديگران\r\nفروخته باشد و او همين فرد ملعون و فاسق است . . . \" . ( 1 )\r\nسجاياى اخلاقى و انسانى\r\nپيشوايان معصوم ما هر كدام در زندگى خصوصى و اجتماعى نمونهء كامل اخلاق\r\nحسنه و سيرت پيشرفتهء اسلامى بودند و سراسر زندگيشان درسهاى روشنى از\r\nروشهاى اصيل اسلام در همه ابعاد زندگى بوده است . هيچ معروفى را امر نمى كردند جز\r\nآنكه خود پيشتاز وقدوهء آن بودند و از هيچ منكرى جلوگيرى و نهى نمى نمودند جز آنكه\r\nخود نخستين پيش گيرنده و تارك آن بودند .\r\nسجاياى اخلاقى و فضائل انسانى و صفات ملكوتى امام صادق ( عليه السلام ) در سطح والاتر از\r\nآن قرار گرفته است كه بتواند مورد ارزيابى دقيق ما قرار گيرد تنها به عنوان فراگيرى و\r\n\r\n","description":"","footnote":" 1 . اسد حيدر ، الامام الصادق ج 5 و 6 ، ص 66 . ","page_name":" 1004 ","page_number":24},
  {"content":"\r\n\r\n\r\nدرس آموزى به نمونه‌هايى از كردارها و اعمال آن بزرگوار اشارتى مى رود تا در زندگى\r\nفردى و اجتماعى مسلمانان و پيروان او ، مورد استفاده و بهره گيرى قرار گيرد .\r\nآوازه ء او به فضل و دانش مذهبى بسيار بزرگ و بزرگتر بود . شايد قديم ترين مرجع\r\nتاريخى كه او را به عنوان محترم ترين و معتبرترين فرد زمان تصوير مىكند و از او\r\nبه صورت كسى كه فضل و دانش عميق دارد ياد مىكند ، تاريخ يعقوبى باشد او مى گويد\r\nدانشمندان زمان وقتى سخنى از آن حضرت روايت مى كردند اظهار مى داشتند كه عالم\r\nفاضلى به ما اطلاع داد . . . . ( 1 )\r\nامام ( عليه السلام ) و نصرانى تشنه\r\nروزى او راه پر شن و كوير مكه و مدينه را طى مى كرد \" مصادف \" غلام او نيز همراهش\r\nبود در بين راه چشمش به مردى افتاد كه خود را روى تنهء درختى انداخته بود و وضعش\r\nعادى نبود امام به مصادف فرمود :\r\n\" به طرف اين مرد برويم نكند تشنه باشد و از تشنگى به اين وضع افتاده باشد ؟\r\nنزديك او رسيدند امام از او پرسيدند : تشنه هستى ؟ بله .\r\nمصادف به دستور امام پايين آمد و به آن مرد آب داد اما از قيافه و لباس و شكل او\r\nمعلوم گشت كه مسلمان نيست و پيرو آئين مسيحيت است پس از آنكه امام و مصادف از\r\nاو دور شدند مصادف از امام ( عليه السلام ) سوال كرد آيا صدقه دادن به نصارى جائز است ؟\r\nامام ( عليه السلام ) در پاسخ فرمودند : در موضع ضرورت ، در چنين حالى ، آرى . . . \" . ( 2 )\r\nعدم پذيرش قيادت سياسى\r\nدر مورد عدم اجابت دعوت زيد و ديگر قيام كنندگان علوى كه بارها پيش آمده بود كه\r\nرهبرى قيام را بپذيرند به نظر مى رسيد كه امام صادق ( عليه السلام ) آن صرافت و صداقت و آن\r\nهمفكرى و هم رأيى كافى را در آنان مشاهده نكرده است و با روش آنان كاملا موافق\r\nنبوده است . و خط فكرى آنها مورد پسند و تأييد كامل پيشواى معصوم ما قرار نگرفته\r\n\r\n","description":"","footnote":" 1 . يعقوبى ج 2 ، ص 381 .\r\n2 . استاد مطهرى ، داستان راستان ج 2 ، ص 85 ، به نقل از : وسائل الشيعه ، ج 2 ، ص 50 . ","page_name":" 1005 ","page_number":25},
  {"content":"\r\nاست . چون در تاريخ مى خوانيم آنان به منظور جلب پشتيبانى مردم و توده‌ها پاره اى از\r\nاعتقادات آنان را پذيرفته و اصل غير معقول تقدم مفضول بر فاضل را در امر خلافت گردن\r\nنهاده بودند و در مسائل فرعى از و اصل بن عطاء معتزلى پيروى مى كردند امر به معروف و\r\nنهى از منكر را با إعمال زور اعتقاد داشته اند و از برنامهء قيام به سيف پيروى مى كردند . و\r\nپذيرش دعوت آنان التزام به چنين تبعات وآثار را نيز همراه داشته است . و از سوى ديگر\r\nدر ميان پيروان راستين خويش كه اقليتى را تشكيل مى دادند نيز آن استعداد و زمينهء\r\nلازم را مشاهده نمى فرمودند كه كفايت امور را بنمايد . از آنرو در آن شرايط خاص\r\nتاريخى وظيفهء خويش تشخيص مى داد كه همت به بسط علوم و دانش و سعى و كوشش\r\nبر تأمين زمينهء انقلاب اصيل اسلامى در آينده نمايد تا شاگردان و مبلغين ارزنده اى را\r\nتربيت كند كه هر كدام بتواند بخش مهمى از تغذيهء فكرى و سياسى كشور اسلامى را به\r\nعهده بگيرد .\r\nامام صادق ( عليه السلام ) بالعيان مشاهده مى كرد كه پايدارى و تكامل هر انقلاب و پيشرفت هر\r\nنهضتى ، آمادگى فكرى و پايگاه علمى و زمينه سازى بنيادى را لازم دارد و بدون آن\r\nهرگونه انقلاب و نهضت پايدارى ندارد از اينرو امام به تقويت اين پايگاه همت گماشت و\r\nبه تربيت شاگردان و دانشجويان تلاش مصروف ساخت تا زعامت فكرى و روحى مردم را\r\nرهبرى و ارشاد نمايد .\r\nبر همين اساس و روى همين تز و برنامهء الهى بود كه او آغازگر حركت علمى و نهضت\r\nفكرى مسلمانان گرديد و دانشگاهى به وجود آورد كه دانشجويان و طالبان علوم را از هر\r\nسو به خود جلب مى نمود و در مهد تربيت خود براى سازندگى جامعه آينده افرادى\r\nتربيت و آماده مىساخت .\r\nبرنامهء زيد برادر زاده اش امر به معروف و نهى از منكر بود ، هر چند كه مستلزم إعمال\r\nزور هم باشد . او توسل به شمشير را در راه احقاق حق ضرورى مى شمرد . . . .\r\nزيد اين چنين درك كرده بود كه در راه حكومت بر توده ها بايد از عقيده ء عمومى آنان\r\nپشتيبانى كرد از اين رو با اعلام پذيرش ابوبكر وعمر به عنوان خليفهء قانونى منتخب\r\n","description":"","footnote":"","page_name":" 1006 ","page_number":26},
  {"content":"\r\n\r\nمردم ، بر مبناى امامت مفضول بر فاضل و نيز حمايت از معتزله ومحدثين مدينه و كوفه\r\nبرخوردار بود . امام ششم ، آشكارا امتيازات زيد را منكر نشد ولى هرگز عمليات او را\r\nنپذيرفت و اعتراضاتى نيز به عمل آورد شيعيان غيور و متعصب او را رها كردند و بيعت\r\nخود را با امام صادق ( عليه السلام ) تجديد كردند . . . .\r\nقيام زيد در ماه صفر 122 در عهد هشام بن عبد الملك صورت گرفت و با شكست\r\nروبرو گرديد . بسيارى از پيروان او قتل عام گرديدند . يحيى پسر زيد دنباله ى فعاليت پدر\r\nرا گرفت و به منظور نجات و پيروزى هواداران مهاجر كوفى شيعه كه حجاج و ديگر امراى\r\nاموى عراق آنان را به خراسان تبعيد كرده بودند به اين استان دور دست رفت ولى او نيز\r\nبه سال 125 هجرى پس از سه سال مبارزه و تلاش ، به همان سرنوشت پدر\r\nمبتلا گرديد .\r\nروش سلبى و منفى امام ( عليه السلام ) مبارزه با ستمگران و ظالمين و متعديان به حقوق\r\nاجتماعى مردم بود . او هرگز اعتماد وركونى به ظالمين و ستمگران و تعدى پيشگان\r\nنداشت و هرگز ألفت و موانستى بين او و ستمگران وجود نداشت از اينرو وجود او هميشه\r\nدر معرض خطر و تصادم و برخورد بود هميشه بين او و حكومت وقت بر خورد اصولى و\r\nمكتبى وجود داشت نه حكومت مى توانست تنازل كند و تن به آراء او بدهد و محبت او را\r\nجلب كند و نه او علاقه اى به ايجاد چنين روابط و محبتها و دوستى ها داشت . . . .\r\nاو چگونه مى توانست با حكومت وقت اموى يا عباسى سر سازش داشته باشد كه با\r\nچشم خود مى ديد دهها نفر از عموزادگان و فاميل و علويان در مقابل چشمان نظاره گر او\r\nدر راه حمايت از مكتب كشته مى شوند و زندانها و سلولهاى انفرادى از وجود مخالفان\r\nانباشته مى گردد ، قرآن از معاونت ستمگران نهى مىكند و پيامبر بزرگوار اسلام و اولياى\r\nدين به شدت تحذير و جلوگيرى به عمل مى آوردند .\r\nروش منفى و سلبى\r\nسياست و راه و رسم اهل بيت عصمت ( عليه السلام ) در مقابله با ستمگران ، مبارزه است تا\r\nحدودى كه مى توانستند و اگر امكان عملى نداشتند اصل تحريم همكارى و مساعدت و\r\n","description":"","footnote":"","page_name":" 1007 ","page_number":27},
  {"content":"\r\nعدم اعتماد و پشتيبانى و كمك به آنان را پيش مى گرفتند .\r\nاين حديث به صورت متواتر از آن معصوم پاك به ما رسيده است كه در اين باره\r\nمى فرمايد : \" من حاضر نيستم حتى گره اى از آنان را بگشايم يا دهان مشك آنان را ببندم\r\nيا قلم آنان را بتراشم ستمگران و پشتيبانان ستمگران در طبقات متراكم آتش قرار\r\nمى گيرند تا لحظاتى كه خداوند از حكم بندگان فراغت پيدا كند . . . \" . ( 1 )\r\nاو هميشه از مرافعه و بردن قضاوت پيش حكام و داوران منصوب از ناحيه آنان منع و\r\nجلوگيرى به عمل مى آورد و مصوبات قضات آنان را هرگز تأييد نمى نمود و فقهايى را كه\r\nسر سفره ء آنان مى نشستند به شدت تقبيح مى كرد و با لحن ارشاد كلى مى فرمود : \" فقهاء\r\nامناء و افراد مورد اعتماد پبامبران هستند تا روزى كه درب سلاطين نباشند هنگامى كه\r\nآنان را در موكب سلاطين و فرمانروايان جور و ظلم مشاهده كرديد آنان را در دينشان\r\nمورد تهمت و اتهام قرار دهيد كه به اصول آن اعتقاد و تعهد ندارند \" . ( 2 )\r\nمنصور خليفه عباسى مانند ديگر حاكمان ستم پيشه كه مى خواهند اراده ء خود را بر\r\nدانش و دانشمندان تحميل كنند و آنان را آلت مقاصد خود قرار دهند سعى در جلب و\r\nجذب امام داشت و با عناوين گوناگون اين تمايل را إعمال مى كرد ولى سعى و كوشش او\r\nثمرى نداشت . يكى از روزها در نامه اى به امام نوشت شما چرا مانند ديگر مردم ، پيش ما\r\nنمى آئيد ؟ امام ( عليه السلام ) پاسخ قاطع دادند كه ما از نظر دنيا چيزى نداريم كه با عدم حضور\r\nپيش شما از زوال آنها هراسناك و بيمناك باشيم و در محضر تو از آخرت و مسائل\r\nمعنوى چيزى وجود ندارد كه به اميد آن به سراغ شما بياييم تا از فيض آن بهره‌مند\r\nگرديم وشما در نعمتى قرار نگرفته ايد كه تهنيت و تبريك گوييم و در نقمت و مصيبتى\r\nهم قرار نگرفته اى كه تسليت بگوئيم پس روى چه حساب با شما مراوده و رفت و آمد\r\nداشته باشم ؟\r\nمنصور در پاسخ امام نوشت : هدف اينست كه در شرف مصاحبت شما از نصيحت شما\r\n\r\n","description":"","footnote":" 1 . مكاسب محرمه ، شيخ انصارى ، باب ولايت جائر .\r\n2 . حلية الأولياء ، ج 3 ، ص 194 . ","page_name":" 1008 ","page_number":28},
  {"content":"\r\n\r\n\r\nبرخوردار گرديم . امام در جواب مرقوم فرمودند :\r\n\" آنكه هدف دنيوى داشته باشد هرگز به نصيحت اقدام نمى كند و آنكه هدف أخروى\r\nو معنوى داشته باشد هرگز وقت خود را با مصاحبت شما تلف نمى كند . . . \" . ( 1 )\r\nاعراض از تواضع و كرنش در برابر ستمگران\r\nامام صادق ( عليه السلام ) رئيس مذهب در برابر ستمگران هميشه ، حالت بى تفاوتى داشت و\r\nهرگز در برابر آنان كرنش و تواضع از خود نشان نداده است . امام در تفسير آيه * ( واتخذوا\r\nمن دون الله ) * آنان جز پروردگار معبود ديگرى نيز در پيش گرفتند . ( آيه 71 / سوره 19 )\r\nمى فرمايد :\r\nمقصود از عبادت در اين آيه ، ركوع و سجود نيست بلكه منظور اطاعت و فرمانبردارى\r\nاز مردم صاحب نام و مقام است . سپس مى افزايد هر كسى مخلوقى را در معصيت خالق\r\nاطاعت كند به عبوديتش تن داده است و او را بندگى نموده است \" . ( 2 )\r\nدر حديث ديگرى مى فرمايد : \" من أطاع رجلا في معصية فقد عبده \" . ( 3 ) كسى كه در\r\nمعصيت خداوند از فردى اطاعت كند در واقع او را ستايش كرده است .\r\nدستور نافرمانى از ستمگران\r\nامام صادق ( عليه السلام ) بارها و بارها با كنايه و اشاره و گاهى با صراحت و صرافت فرمان تخلف\r\nاز دستورها و نظامات ستمگران را صادر كرده است و عقيده ء او در رفتار با خلفاء و\r\nستمگران متعدى ، معروف و مشهور بوده است به حدى كه همگان اين واقعيت را\r\nمى دانستند و به آن احترام مى نهادند .\r\nسخنان و گفتارهاى امام ( عليه السلام ) در اين زمينه ، متعدد فراوان است كه به عنوان نمونه ،\r\nمورد نقل مى گيرد . از عمر بن حنظله نقل و روايت نموده اند كه از امام جعفر صادق ( عليه السلام )\r\nپرسيدم دو نفر از شيعيان و پيروان شما منازعه اى در مورد بدهكارى يا ارث بين خود\r\n\r\n","description":"","footnote":" 1 . الأمام الصادق ، ج 3 ، ص 21 .\r\n2 . منهج المقال ، ص 86 .\r\n3 . الامام الصادق ، ج 3 ، ص 59 . ","page_name":" 1009 ","page_number":29},
  {"content":"\r\n\r\nدارند آيا مى توانند به حاكم وقت يا قاضى كه از جانب آنان منصوب شده اند رجوع\r\nبنمايند و شكايت خود را مطرح سازند ؟ آيا اين جائز است ؟\r\nامام در پاسخ فرمودند : \" هر فردى كه در مورد حق يا باطل به آنان شكايت ببرد در\r\nواقع به طاغوت ، مرافعه و مراجعه نموده است و هر چيزى كه از اين راه به دست آورد\r\nباطل و غير مشروع است هر چند كه حق خودش باشد چون او با حكم و دستور طاغوت\r\nدريافت داشته است در صورتى كه خداوند متعال دستور داده است كه از طاغوت\r\nسرپيچى و نافرمانى گردد و در قرآن مى فرمايد : * ( ويتحاكمون الى الطاغوت وقد امروا ان\r\nيكفروا به ) * پرسيدم پس وظيفهء آنان چيست ؟ در پاسخ فرمودند :\r\n\" وظيفه آنان اين است كه به مراجع صالحه مراجعه كنند افرادى كه احاديث ما را\r\nروايت مى كنند و در مسائل حلال و حرام ما دقت نظر و شناخت كامل به خرج مى دهند و\r\nاحكام و دستورات ما را مى شناسند او را به حكميت بپذيرند من او را حاكم قرار داده ام\r\nاگر او حكمى داد و پذيرفته نگرديد به حكم خداوند متعال استخفاف به عمل آمده است و\r\nسخن ما مردود شمرده شده است و فردى كه از سخن ما تمرد كند خدا را تمرد نموده\r\nاست و آن عمل در حد شرك و كفر است . . . \" . ( 1 )\r\nاين فرمان جامع كه مدرك فتوى و مرجعيت و مدرك ولايت فقيه نيز مى باشد سنخ\r\nروحيه و موقعيت امام را كاملا نشان مىدهد .\r\nامام ( عليه السلام ) و همگامى با توده‌هاى محروم\r\nدر بخش خصوصيات اخلاقى و روحى بارز امام ( عليه السلام ) مى توان همرازى و همكارى او را\r\nبا مردم ستمديده و درمانده بيان نمود و ارتباط مستقيم او را با توده‌هاى مستضعف و\r\nمحروم زمان ، نشان داد بى آنكه در اين نگرش و همدردى توجهى به آئين و مذهب و يا\r\nخصوصيات روحى آنان شده باشد . در بيان اين قسمت كافى است كه دو نمونه از عملكرد\r\nامام را بيان نمائيم كه خوشبختانه هر دو به صورت متواتر در كتابهاى احاديث آورده\r\n\r\n","description":"","footnote":" 1 . فرائد الأصول شيخ مرتضى انصارى ، ص 425 ، افست مصطفوى قم . ","page_name":" 1010 ","page_number":30},
  {"content":"\r\nشده است .\r\n1 . در \" ظله بنى ساعده \" : شب بود و هوا بارانى و مرطوب ، امام صادق تنها و بى خبر از همه\r\nكسان خويش از تاريكى شب و خلوت كوچه ، استفاده كرده ، از خانه بيرون آمد به طرف\r\n\" ظله بنى ساعده \" روان شد . از قضا معلى بن خنيس كه از اصحاب و ياران امام بود ، و\r\nضمنا ناظر خرج منزل امام بود متوجه بيرون شدن امام از خانه شد و پيش خود گفت :\r\nامام را در اين تاريكى نبايد تنها بگذارم . با چند قدم فاصله كه فقط شبح امام را در\r\nتاريكى مى ديد ، آهسته به دنبال امام روان شد .\r\nهمينطور كه آهسته به دنبال امام مى رفت ، ناگهان متوجه شد ، مثل اينكه چيزى از\r\nدوش امام به زمين افتاد و روى زمين ريخت و آهسته صداى امام را شنيد كه فرمود :\r\n\" خدايا ! اين را به من برگردان . . . \" .\r\nدر اين وقت معلى جلو رفت و سلام كرد ، امام از صداى معلى او را شناخت و فرمود :\r\nمعلى تو هستى ؟ بلى معلى هستم .\r\nبعد از آنكه جواب امام را داد ، دقت كرد ببيند كه چه چيز بود و به زمين افتاد ، ديد\r\nمقدارى نان در روى زمين ريخته است . امام : \" اينها را از روى زمين جمع كن و به\r\nمن بده \" .\r\nمعلى : تدريجا آنها را از روى زمين جمع كرد و به دست امام داد . انبان بزرگى از نان\r\nبود كه يك نفر به سختى مى توانست آن را به دوش بكشد . . . .\r\nمعلى : \" اجازه بده اين را من به دوش بگيرم \" .\r\nامام : خير لازم نيست . خودم به اين كار از تو سزوارترم .\r\nامام نانها را بر دوش كشيد و دو نفرى راه افتادند ، تا به ظله بنى ساعده رسيدند . آنجا\r\nمجمع فقراء و ضعفاء بود كسانى كه از خود مأوايى نداشتند و در آنجا به سر مى بردند .\r\nهمه خوابيده بودند و يك نفر هم بيدار نبود . امام نانها را يكى يكى و دو تا دو تا ، در زير\r\nجامه ى فرد فرد آنان گذاشت واحدى را فرو گذار نكرد و عازم برگشتن شد .\r\nمعلى : اينها كه تو دل دل شب برايشان نان آوردى شيعه اند و معتقد به\r\n","description":"","footnote":"","page_name":" 1011 ","page_number":31},
  {"content":"\r\nامامت هستند ؟\r\nنه ، اينها معتقد به امامت نيستند ، اگر معتقد به امامت بودند ، تا نمك هم با آنها\r\nمساعدت مى كردم . ( 1 )\r\n2 . گرانى ارزاق عمومى : نرخ گندم و نان روز به روز در مدينه بالا مى رفت . نگرانى و\r\nوحشت بر همه مردم مستولى شده بود . آن كس كه آذوقه سال را تهيه نكرده بود در\r\nتلاش بود كه تهيه كند در اين ميان مردمى هم بودند كه به واسطهء تنگدستى مجبور\r\nبودند روز به روز آذوقه خود را از بازار بخرند .\r\nامام صادق ( عليه السلام ) از \" معتب \" وكيل خرج خانه خود پرسيد : \" ما امسال در خانه گندم\r\nداريم ؟ بلى يا ابن رسول الله ، به قدرى كه چندين ماه را كفايت مىكند ، گندم ذخيره\r\nداريم . آنها را به بازار ببر و در اختيار مردم بگذار و به فروش .\r\nيا ابن رسول الله گندم در مدينه ناياب است . اگر اينها را بفروشيم ، ديگر خريدن گندم\r\nبراى ما ميسر نخواهد شد .\r\nهمين است كه گفتم . همه اينها را ببر و در اختيار مردم بگذار و به فروش .\r\nمعتب دستور امام را اطاعت كرد ، گندم ها را فروخت و نتيجه را گزارش داد .\r\nامام به او دستور داد : بعد از اين نان خانه را روز به روز از بازار بخر . نان خانه من نبايد\r\nبا نانى كه در حال حاضر توده ء مردم مصرف مى كنند تفاوت داشته باشد . نان خانه من\r\nبايد از اين پس نيمى گندم و نيمى جو بوده باشد من به حمد الله توانايى دارم كه تا آخر\r\nسال خانهء خود را با نان گندم به بهترين وجهى اداره كنم ، ولى اين كار را نمى كنم تا در\r\nپيشگاه إلهى ، مسأله اندازه گيرى معيشت را رعايت كرده باشم . . . \" . ( 2 )\r\n\r\n","description":"","footnote":" 1 . مجلسى - محمد باقر ، بحار الانوار ، ج 11 ، ص 11 ، چاپ كمپانى ، چاپ امير بهادر .\r\n2 . احب أن يرانى الله قد احسنت تقدير المعيشة ، بحار الانوار ، ج 11 ، ص 121 ، چاپ كمپانى . ","page_name":" 1012 ","page_number":32},
  {"content":"\r\n\r\nبخش دوم\r\nF\r\nآراء ديگران درباره ء امام ( عليه السلام )\r\n","description":"","footnote":"","page_name":" 1013 ","page_number":33},
  {"content":"\r\n","description":"","footnote":"","page_name":" 1014 ","page_number":34},
  {"content":"\r\nبخش دوم / آراء ديگران درباره ء امام ( ع ) . . .\r\nآوازه ء علوم و دانشها و ارشادها و راهنماييهاى پيشوا و رئيس مذهب ما آنچنان در\r\nبلنداى محيط اجتماعى آن روز گسترش يافت كه به اتفاق همگان او را \" صادق آل محمد \"\r\nلقب دادند وصيت شهرتش آفاق جهان را درنورديد و در محافل علمى و مجالس فضل و\r\nدانش با تجليل و احترام فوق العاده يادآورى گرديد ، به حدى كه دوست و دشمن زبان به\r\nاعتراف و قبول فضايل و مناقب او بازگشودند و دشمنان و رقيبان سرسخت نيز\r\nنتوانستند از قبول فضايل و مكارم او خوددارى و امتناع ورزند . ما از ميان انبوه اعترافات\r\nو گفته ها و نوشته ها ، تنها به نقل تعدادى اندك از اعترافات و نظرات بسنده مى نماييم كه\r\nكتاب مختصر را گنجايشى بيش از آن نيست .\r\nنخست اعترافات برخى از دانشمندان اهل سنت و دانش شناسان مسيحى را درباره\r\nآن حضرت بازگو مى نماييم تا به ابعاد شخصيت آن حضرت بيشتر پى برده شود :\r\n1 . دكتر حامد حفنى : استاد ادب عربى در دانشكده زبانهاى خارجى قاهره ، در\r\nپيشگفتارى كه به \" كتاب الامام الصادق والمذاهب الاربعة \" تأليف اسد حيدر دانشمند\r\nعراقى دارد ، مى گويد : \" متجاوز از 20 سال است مرا كه محقق تاريخ فقه و علوم اسلامى\r\nهستم ، شخصيت بارز و چشمگير امام صادق ( عليه السلام ) سلالهء پاك دودمان با كرامت نبوى به\r\nخود جلب كرده است و تصورم بر اين است كه او يكى از پيشروان مبتكر و نوآور علوم\r\nاسلامى و از نخستين متفكرين متعهد و مسئول است كه همواره مورد توجه همهء\r\nدانشمندان شيعه و اهل تسنن بوده است و خواهد بود . . . \" . ( 1 )\r\n2 . مالك بن انس : پيشواى حديث اهل سنت و جماعت درباره شخصيت امام مى گويد :\r\n\" در مدتى كه با امام صادق رفت و آمد داشتم او را در يكى از سه حالت بيشتر نديدم . يا\r\n\r\n","description":"","footnote":" 1 . الامام الصادق والمذاهب الاربعة ، ص 53 . ","page_name":" 1015 ","page_number":35},
  {"content":"\r\nنماز مى گذارد ، و يا روزه دار بود و يا مشغول قرائت قرآن . . . من بهتر و شايسته تر از\r\nجعفر بن محمد صادق از نظر علم و عبادت و دانش فردى نديده ام \" . ( 1 )\r\n3 . ابوحنيفه : پيشواى فقهى اهل سنت مى گويد : \" من كسى را فقيه تر از امام جعفر بن\r\nمحمد نديده ام . روزى طبق سفارش منصور چهل مسأله مهم فقهى را آماده كردم تا در\r\nجلسه اى با حضور شخص خليفه مطرح گردد . هنگامى كه در محضر خليفه با امام جعفر\r\nبن محمد ( عليه السلام ) روبرو شدم ، سؤالات مطرح گرديد . پاسخها و موارد اختلاف اقوال را\r\nآنچنان بيان كردند و به هر چهل مسأله آنچنان پاسخ كامل دادند كه همگان اعتراف\r\nكردند او دانشمندترين مردم و آگاه ترين آنان به موارد اختلاف آراى مردم مى باشد . . . \" . ( 2 )\r\n4 . ابن ابى العوجاء : سفسطه گو و جدلى معروف درباره امام اعتراف مىكند :\r\n\" اگر در روى زمين فرد روحانى وجود داشته باشد كه گاهى به صورت بشر متجلى\r\nگردد ، او همان جعفر بن محمد ( عليه السلام ) است . . . \" . ( 3 )\r\n5 . حسين بن وشاء : يكى از متكلمين معروف اسلامى مى گويد : \" در اين مسجد كوفه\r\nبيش از نهصد تن استاد ديدم كه همگى مى گفتند : \" جعفر بن محمد به ما حديث و روايت\r\nنمودند . . . \" . ( 4 )\r\n6 . مؤلف كتاب قاموس الاعلام : مسترش - سامى درباره ء او در ص 1821 ج 3 از دائرة\r\nالمعارف خود مى گويد : \" جعفر بن محمد ، يكى از پيشوايان دوازده گانه شيعيان ، مادرش\r\nام فروه دختر قاسم ابن محمد بن ابى بكر در 82 هجرت در شهر مدينه منوره تولد يافت .\r\nاو كه بزرگترين فرزند امام باقر بود ، در علم و فضيلت يگانه دوران بود و در جلسه درس او\r\nابوحنيفه زانو زده است و از علوم ظاهرى و باطنى او بهره ها برده است .\r\nامام صادق ( عليه السلام ) در جبر و شيمى و ديگر علوم تبحر داشت و از كسانى كه در محضر او\r\n\r\n","description":"","footnote":" 1 . همان مدرك سابق .\r\n2 . مناقب ابى حنيفه ، ج 1 ، ص 173 .\r\n3 . ملل ونحل ، ج 1 ، ص 272 .\r\n4 . مجالس سيد امين ، ش 5 ، ص 205 . ","page_name":" 1016 ","page_number":36},
  {"content":"\r\nكسب فيض و دانش نموده اند ، متخصص معروف شيمى ، جابر بن حيان مى باشد . . . او در\r\nزهد و تقوى و قناعت وحسن معاشرت همانند نداشت و بر اثر هوش و لياقت و شايستگى\r\n\" صادق \" و راستگو ناميده گشت . ابوجعفر منصور خليفه دوم عباسى روى موقعيت خاص\r\nاجتماعى امام ، به او تعظيم و تكريم روا مى داشت و از ارشادات و راهنماييهاى او بهره\r\nمى جست . ابومسلم خراسانى نخستين بار حكومت را بر او عرضه داشت ولى او نپذيرفت .\r\nاو هفت پسر و سه دختر داشت . در سال 148 در مدينه با عمرى نزديك به 66 سال\r\nدرگذشت و در جوار جد و پدر خويش مدفون گشت . او امام و پيشواى مذهب شيعه است\r\nو پيروان او \" جعفرى \" ناميده مى شوند . . . \" .\r\n7 . دكتر احمد امين : نويسنده ء معروف مصرى ، مؤلف كتابهاى فجر الأسلام و\r\nضحى الأسلام مى گويد : \" بزرگترين شخصيت فقهى و حقوقى شيعه ، بلكه بزرگترين\r\nشخصيت علمى در اعصار مختلف اسلامى و در دورانهاى بعدى بود . در سال دهم\r\nحكومت منصور درگذشت . . . \" . ( 1 )\r\n8 . فريد وجدى : مؤلف دائرة المعارف مى گويد : \" بيت علم و دانش جعفر بن محمد\r\nالصادق هر روز با دانشمندان بزرگ پر مى گشت . دانشمندانى كه در پى كسب حديث ،\r\nتفسير ، فلسفه و كلام بودند . در جلسهء درس او در اغلب اوقات دو هزار نفر و گاهى\r\nچهارهزار نفر از علماى مشهور شركت مى جستند \" . ( 2 )\r\n9 . پطرس بستانى : مى گويد : \" جعفر بن محمد صادق ، نوه ء زين العابدين ، از سادات و\r\nبزرگان اهل بيت ( عليه السلام ) مى باشد . عامل اينكه صادق لقب گرفته است ، به علت صدق\r\nگفتارش مى باشد . فضليت او بزرگ است . او نظرياتى درباره ء شيمى وجبر دارد . شاگرد\r\nبارزش ، جابر ، كتابى تهيه كرده بود كه شامل هزار صفحه مى شد \" . ( 3 )\r\n10 . عارف ثامر : دانشمند مسيحى ديگر كه استاد كرسى دانشكده مباحث شرقى\r\n\r\n","description":"","footnote":" 1 . دائرة المعارف فريد وجدى ، ج 4 ، ص 468 .\r\n2 . همان منبع .\r\n3 . همان منبع . ","page_name":" 1017 ","page_number":37},
  {"content":"\r\nمى باشد ، درباره ء امام مى گويد : \" فردى كه بدون نظر و غرض در مورد جعفر بن محمد\r\nصادق به تجزيه و تحليل علمى و واقعى با پيروى از اصول دانش جديد ، عارى از احساس\r\nو عاطفه و تعصب و نژاد مى پردازد ، چاره اى ندارد جز اينكه اعتراف كند كه شخصيت امام\r\nمجموعه اى است فلسفى متكى به خويشتن كه سرمنشأ ابتكارات فراوانى بوده است و\r\nافكار نو و روشهاى جديدى را پايه گذارى كرده است . . . \" . ( 1 )\r\n11 . منصور دوانيقى : كه از رقيبان و دشمنان سرسخت امام بوده است ، در حق او اعتراف\r\nدارد كه جعفر ، از پيشروان خيرات و نيكى ها بوده است ، آنچنان كه قرآن فرموده است :\r\n\" اعتراف دشمن بهترين دليل عظمت روحى است \" . ( 2 )\r\n12 . شهرستانى محمد بن عبد الكريم : صاحب كتاب معروف \" الملل والنحل \" ، درباره ء آن\r\nحضرت مى گويد : \" او داراى علم و حكمت فراوان و داراى زهد و تقواى كامل بود . مدتها در\r\nمدينه بود . شاگردان و شيعيان خود را تعليم مى كرد \" . او مى افزايد : \" دانش و آگاهى او در\r\nفرهنگ و مذهب فوق العاده زياد بود . او اطلاعات كاملى از مسائل فلسفى داشت . از\r\nپرهيزكارى زيادى برخوردار بود و كاملا از شهوات و هوسرانيها پرهيز داشت . او مدت\r\nزيادى در مدينه اقامت گزيد و به فرقه اى كه از او پيروى مى كردند بهره ء فراوانى رساند و\r\nدوستانش را از سرچشمه علوم الهى بهره‌مند نمود . از جانب پدرى به شجره ء نبوت\r\nمتصل بود و از جانب مادرى به ابوبكر نسب مى برد . . . \" . ( 3 )\r\n13 . شيخ مفيد : صاحب ارشاد مى گويد : \" امام صادق ( عليه السلام ) از پر عظمت ترين فرزندان\r\nرسالت است . از هيچ فردى مانند او ، علوم وآثار نقل نشده است . اصحاب حديث ، نامهاى\r\nكسانى را كه از او حديث نقل كرده اند ، گردآورى نموده اند كه از مرز چهار هزار تن گذشته\r\nاست . . . \" . ( 4 )\r\n\r\n= + * * * + =\r\n","description":"","footnote":" 1 . پيشگفتار كتاب الهتف والاظله ، ص 16 - 15 .\r\n2 . تاريخ يعقوبى ، ج 3 ، ص 177 .\r\n3 . \" هو ذو علم غزير وأدب كامل في الحكمة وزهد في الدنيا وورع من الشهوات \" شهرستانى ، ملل\r\nونحل ، ج 1 ، ص 166 ، به نقل از : تشيع در مسير تاريخ ، ص 235 .\r\n4 . ارشاد مفيد ، ص 253 ، چاپ دارالكتب الاسلامية . ","page_name":" 1018 ","page_number":38},
  {"content":"\r\n14 . علامهء طباطبايى : مى گويد :\r\n\" احاديثى كه از صادقين ، يعنى امام پنجم و ششم مأثور است ، از مجموع احاديثى كه\r\nاز پيغمبر اكرم ( صلى الله عليه وآله ) و ده امام بزرگوار ديگر ، ضبط شده است ، بيشتر مى باشد . . . \" . ( 1 )\r\n15 . مؤلف كتاب مغز متفكر شيعه : محصول فكرى مركز مطالعات اسلامى استراسبورگ ،\r\nكه اخيرا در ايران منتشر شده است ، در مجموع عناوينى كه درباره ء امام صادق انجام داده\r\nاست ، اين مطالب را در مورد پيشوا و رئيس مذهب اعتراف دارد :\r\n\" او شخصى است كه مذهب شيعه را از نابودى نجات داده است . او بود كه در مورد\r\nنظريه بطلميوس در مورد مركزيت زمين و گردش خورشيد به دور آن نخستين بار ايراد\r\nگرفت و مركزيت خورشيد را مطرح ساخت . او نخستين كسى بود كه عقيده عناصر\r\nچهارگانه ( آب ، آتش ، خاك و هوا ) را مطرح ساخت . او نخستين پايه گذار عرفان در اسلام ،\r\nپديدآورندهء تجدد و نوگرايى در اسلام ، صاحب نظريهء جديد در مورد زمين ، پديدآورندهء\r\nفرهنگ جامع شيعه ، پايه گذار تئورى نور و زمان ، مبتكر حركت تمام موجودات ، و دهها\r\nنظريهء جديد علمى بود . . . \" كه تفصيل آن را در همان كتاب بايد مطالعه نمود . ( 2 )\r\n16 . استاد عباس محمود عقاد : نويسنده و متفكر اسلامى مصر درباره ء امام صادق ( عليه السلام )\r\nمى گويد : \" امام جعفر صادق ، دانشمندترين فرد دوران خود بود . او آشنا با علوم دينى و\r\nهستى بود . در تعريف و توصيف او كافى است كه معلوم گردد او استاد ابوحنيفه در فقه ، و\r\nاستاد جابر بن حيان در شيمى بود . او داراى علوم و معارف بى شمارى بود ، به حدى كه\r\nبرخى گمان مى بردند او داراى علم سحر و جادو وجفر است ، در صورتى كه علوم او از راه\r\nكتاب و سنت و از راه حلال و حرام احكام الهى بود . او داراى مكتب فقهى ويژه اى بود ،\r\nپيش از آنكه مكتبهاى فقهى اهل تسنن و تشيع بوجود آيد . او مرجع و پناهگاه\r\n\r\n","description":"","footnote":" 1 . شيعه در اسلام ، ص 140 .\r\n2 . كتاب نامبرده محصول فكرى جمعى از شيعه شناسان مركز اسلامى استراسبورگ مى باشد . با\r\nوجود نقايص و اشكالات فراوانى كه مولود اسلام شناسى به سبك غرب مى باشد ، توسط آقاى ذبيح\r\nالله منصورى ترجمه گرديده است . باز درباره ء شناخت نسبى امام ( ع ) بى فايده نيست . در همين حد كه\r\nطرز تفكر ديگران را نسبت به ايشان نشان مىدهد . ","page_name":" 1019 ","page_number":39},
  {"content":"\r\nدانشجويان اصول و فقه و رهروان سعادت و توفيق الهى بود . . . \" . ( 1 )\r\n17 . دكتر عبد القادر محمود : نويسنده ء اسلامى كشور جمهورى متحده مصر در كتابى كه\r\nتحت عنوان \" الامام الصادق ، رائد السنة والشيعة \" ( امام صادق ( عليه السلام ) پيشواى تسنن و\r\nتشيع ) در 280 صفحه درباره ء امام نوشته است . در پيشگفتار آن مى گويد : \" او مرجع اهل\r\nتسنن و تشيع ، هر دو مى باشد و كافى است بدانيم كه او استاد و پيشواى فقهى جليل\r\nالقدر ، ابوحنيفه و مالك مىباشد و از نظر علمى استاد دانشمند علم شيمى ، جابر بن\r\nحيان مى باشد . وجود او اختصاص به يك مذهب ندارد ، او متعلق به همگان است \" . ( 2 )\r\nآخرين سخن از :\r\n18 . آخرين سخن از دكتر كامل مصطفى شيبى : دكتراى فلسفه از دانشگاه كمبريج\r\nانگلستان و استاد دانشگاه بغداد و مؤلف كتاب \" الصلة بين التصوف والتشيع \" مى باشد كه\r\nدرباره ء امام صادق ( عليه السلام ) گويد : \" از تحقيق در احوال امام جعفر صادق روشن مىشود كه\r\nمردم به دليل علم فراوانش و به سبب روى آوردن بسيارى از دانش پژوهان به سوى او و\r\nداشتن نسب شريف علوى ، همه علوم و معارف زمانش را به وى نسبت داده اند و اين\r\nعجيب نيست زيرا چنان كه پيش از اين ديديم تمام علوم اسلامى منتهى به جدش\r\nعلى بن ابيطالب جعفرى را كه \" ابن خلدون \" از آن خبر داده است . ( 3 )\r\nاو در پايان مى افزايد : آنچه قابل ملاحظه اشست اينست كه امام جعفر صادق ( عليه السلام )\r\nاستاد نخستين كسى بوده است كه به كار كيميا شهرت يافته است \" . ( 4 )\r\n\r\n","description":"","footnote":" 1 . امامان اهل بيت ( ع ) .\r\n2 . الامام الصادق ، رائة السنة والشيعة ، ص 3 .\r\n3 . مقدمهء ابن خلدون ص 334 .\r\n4 . شيبى مصطفى كامل همبستگى ميان تصوف وتشيع ص 90 - 189 ، ترجمهء دكتر على اكبر شهابى\r\nبه نقل از امامان از ديدگاه اهل سنت داود الهامى ص 384 . ","page_name":" 1020 ","page_number":40},
  {"content":"\r\nبخش سوم\r\nF\r\nامام ( عليه السلام ) و گروهها\r\n","description":"","footnote":"","page_name":" 1021 ","page_number":41},
  {"content":"\r\n","description":"","footnote":"","page_name":" 1022 ","page_number":42},
  {"content":"\r\n\r\nبخش سوم / امام ( ع ) و گروهها . . .\r\nبا توجه به موقعيت اجتماعى و مقام عالى رهبرى اسلامى و با نگرش به فضاى\r\nسياسى و اجتماعى آن روز ، بويژه دوران تحول فرهنگى و انقلاب آموزشى برخورد افكار\r\nوتلاقى عقايد يكى از مسائل طبيعى و ضرورى آن جامعه به شمار مى آمد و قهرى بود كه\r\nامام صادق ( عليه السلام ) مورد مراجعات گوناگون قرار گيرد ، ولى او نه تنها از اين برخوردها گريزان\r\nنبود ، بلكه بر حسب مقام رهبرى و راهنمايى ، همواره با صاحبان عقايد و آراى گوناگون و\r\nارباب ملل ونحل متفاوت به بحث و گفتگوى آزاد مى نشست ، به سخنان آنان با دقت\r\nلازم گوش فرا مى داد و با منطق قوى پاسخ مى گفت .\r\n\" ابن ابى العوجاء \" كه يكى از ماده گرايان ملحد آن روز به شمار مى رفت ، در اين باره\r\nترسيم و توصيف جالبى از امام دارد . او در پاسخ عتاب و خشم مفضل مى گويد : \" اگر تو از\r\nاصحاب و ياران جعفر بن محمد باشى ، او با ما اين جور با عتاب و خشم سخن نمى گويد . او\r\nگاهى سخنان بالاتر از اين گونه سخنان كه بين ما و تو رد و بدل شد از ما مى شنود ، اما\r\nهرگز ديده نشده است كه از كوره دربرود و با ما تندى كند ، او هرگز عصبانى نمى شود و\r\nدشنام نمى دهد . او با كمال بردبارى و متانت سخنان ما را استماع نمايد ، صبر مىكند تا\r\nما آنچه در دل داريم بيرون بريزيم و يك كلمه باقى نماند . در مدتى كه ما اشكالات و\r\nدلايل خود را ذكر مى كنيم ، او چنان ساكت و آرام است و با دقت گوش فرا مىدهد كه ما\r\nگمان مى كنيم او تسليم فكر ما شده است . آنگاه شروع به پاسخ دادن مى نمايد . با\r\nمهربانى خاص جواب ما را مىدهد .\r\nبا جمله‌هاى كوتاه و پر مغز چنان راه را بر ما مى بندد كه قدرت فرار از ما\r\nسلب مى گردد .\r\nتو اى مفضل اگر از اصحاب و ياران او هستى همانند او با ما حرف بزن . . . \" . ( 1 )\r\n\r\n","description":"","footnote":" 1 . مجلسى ، بحار الانوار ج 3 ، ص 57 ، چاپ جديد . داستان راستان شهيد مطهرى ، ص 76 ، ج 2 . ","page_name":" 1023 ","page_number":43},
  {"content":"\r\n\r\n1 . امام صادق ( عليه السلام ) و گروهى از متصوفه\r\nدر حدود اوايل قرن دوم هجرى دسته اى در ميان مسلمانان بوجود آمدند كه خود را\r\nزاهد و صوفى مىناميدند . آنان مدعى بودند كه از نعمتهاى دنيا بايد دورى جست ، آدم\r\nمؤمن نبايد جامهء خوب بپوشد ، يا غذاى مطبوع بخورد و يا در مسكن عالى بنشيند .\r\nاينان ديگران را ، كه مى ديدند احيانا اين مواهب را مورد استفاده قرار داده اند ، سخت\r\nتحقير و ملامت مىنمودند . يكى از اين برخوردها ، برخورد ميان امام صادق ( عليه السلام ) و سفيان\r\nثورى بود كه در كتب حديث آمده است .\r\n\" سفيان ثورى \" كه در مدينه مى زيست ، بر امام صادق ( عليه السلام ) وارد شد و او را ديد كه جامهء\r\nسپيد و بسيار لطيف مانند پرده ء نازكى كه ميان سفيده ء تخم مرغ و پوست آن است ، و آن\r\nدو را از هم جدا مى سازد ، پوشيده است . به عنوان اعتراض گفت : اين جامه سزاوار تو\r\nنيست . تو نمى بايست خود را به زيورهاى دنيا آلوده سازى . از تو انتظار مى رود كه زهد\r\nبورزى و تقوى داشته باشى و خود را از دنيا دور نگه داشته باشى .\r\nامام : \" مى خواهم با تو سخنى بگويم . خوب گوش كن كه از براى دنيا و آخرت تو مفيد\r\nاست . اگر راستى اشتباه كردى و حقيقت نظر اسلام را درباره ء اين موضوع نمى دانى ،\r\nسخن من براى تو بسيار سودمند خواهد بود ، اما اگر منظورت اين است كه در اسلام\r\nبدعتى احداث كنى و حقايق را وارونه و منحرف سازى ، آن مطلب ديگرى است و اين\r\nسخنان به تو سودى نخواهد داشت . ممكن است تو وضع ساده و فقيرانهء رسول خدا ( صلى الله عليه وآله )\r\nو اصحاب آن حضرت را در آن زمان پيش خود مجسم سازى و فكر كنى آن وضع يك نوع\r\nتكليف و وظيفه براى همه مسلمانان تا روز قيامت است كه بايد عين آن وضع را ، الگوى\r\nزندگى خود قرار دهند و هميشه مسلمانان فقيرانه زندگى كنند . اما من به تو مى گويم كه\r\nرسول خدا در زمانى و محيطى زندگى مى كرد كه فقر و تنگدستى بر افراد آن مستولى و\r\nغالب بود . عموم مردم از داشتن لوازم اوليه زندگى محروم بودند . وضع خاص زندگى\r\nرسول اكرم و صحابه آن حضرت مربوط به شرايط زندگى رسول اكرم و صحابه آن\r\nحضرت ، مربوط به شرايط زندگى عمومى آن روزگار بود ، ولى اگر در عصرى وسايل\r\nزندگى فراهم شد و شرايط بهره بردارى از موهبتهاى الهى موجود گشت ، سزاوارترين\r\n","description":"","footnote":"","page_name":" 1024 ","page_number":44},
  {"content":"\r\nمردم براى بهره بردارى از آن نعمتها ، نيكان و صالحان و مؤمنان هستند ، نه فاسقان و\r\nبدكاران ، مسلمانان هستند نه كافران ، تو چه چيز در من عيب شمردى ؟ به خدا قسم من\r\nدر عين اينكه مى بينى از نعمتها و موهبتهاى الهى استفاده مى كنم ، از زمانى كه به رشد\r\nو بلوغ رسيده ام ، شب و روزى بر من نمى گذرد ، مگر آنكه مراقب هستم اگر حقى در مالم\r\nپيدا شود ، فورا آن را به موردش برسانم و حقوق الهى كه در اموال من قرار گرفته است ،\r\nبه مصارف آن بپردازم . . . \" .\r\nسفيان نتوانست جواب منطق امام را بدهد . سرافكنده و شكست خورده بيرون رفت و\r\nبه ياران و هم مسلكان خود پيوست و ماجرا را تعريف كرد . آنها تصميم گرفتند كه\r\nدسته جمعى بيايند و با امام مباحثه كنند . جمعى به اتفاق آمدند و گفتند : \" رفيق ما\r\nنتوانست خوب دلايل خودش را ذكر كند . اكنون ما آمده ايم با دلايل روشن خود ، تو را\r\nمحكوم سازيم . . . \" .\r\nامام : دليلهاى شما چيست ؟ بيان كنيد .\r\nجمعيت : دليلهاى ما از قرآن است .\r\nامام : چه دليلى بهتر از قرآن ، بيان كنيد ، آماده شنيدن آنها هستم .\r\nجمعيت : ما دو آيه از قرآن را بر مدعاى خودمان و درستى مسلك مان كه اتخاذ\r\nكرده ايم مى آوريم و همين ما را كافى است . خداوند در قرآن كريم در يك جا گروهى از\r\nصحابه را اينطور ستايش مىكند \" در عين اينكه خودشان در تنگدستى و زحمتند ،\r\nديگران را بر خويش مقدم مى دارند . كسانى كه از صفت بخل در امان بمانند ،\r\nآنهايند رستگاران \" . ( 1 )\r\nدر جاى ديگر قرآن مى فرمايد : \" در عين اينكه به غذا احتياج و علاقه دارند ، آن را به\r\nفقير و يتيم و اسير مىخورانند \" . ( 2 )\r\n\r\n","description":"","footnote":" 1 . * ( والذين تبوؤ الدار والايمان من قبلهم يحبون من هاجر اليهم ولايجدون في صدورهم حاجة\r\nمما أوتو ويؤثرون على أنفسهم ولو كان بهم خصاصة و من يوق شح نفسه فاولئك هم المفلحون ) *\r\nسوره ء حشر ، آيهء 9 .\r\n2 . * ( ويطعمون الطعام على حبه مسكينا ويتيما وأسيرا ) * سوره ء دهر ، آيهء 8 . ","page_name":" 1025 ","page_number":45},
  {"content":"\r\nهمين كه سخنانشان به اينجا رسيد ، يك نفر كه در حاشيه مجلس نشسته بود و به\r\nسخنان آنها گوش فرا مى داد ، گفت : \" آنچه من تا كنون فهميده ام ، اين است كه شما\r\nخودتان هم به سخنان خود عقيده نداريد ، شما اين حرفها را وسيله قرار داده ايد تا مردم\r\nرا به مال خويش بى علاقه كنيد تا به شما بدهند وشما عوض آنها بهره‌مند شويد ، لهذا\r\nعملا ديده نشده كه شما از غذاهاى خوب احتراز و پرهيز داشته باشيد . \"\r\nامام : عجالة اين حرفها را رها كنيد ، اينها فايده ندارد . بعد رو به جمعيت كرد و فرمود :\r\nاول بگوييد آيا شما كه به قرآن استدلال مى كنيد ، محكم و متشابه و ناسخ و منسوخ قرآن\r\nرا تشخيص مى دهيد يا نه ؟ هر كس از اين امت كه گمراه شد ، از اين نظر بود كه بدون\r\nاينكه اطلاعات صحيحى از قرآن داشته باشد ، به آن تمسك كرد .\r\nامام : بدبختى شما هم از همين است . احاديث پيغمبر هم مثل آيت قرآن است ،\r\nاطلاع و شناسايى كامل لازم دارد .\r\nاما آياتى از قرآن خواندى ، اين آيات بر حرمت استفاده از نعمتهاى الهى هيچ نوع\r\nدلالت ندارد . اين آيات مربوط به گذشت و بخشش و ايثار است ، قومى را ستايش مىكند\r\nكه در وقت معينى ديگران را بر خود مقدم داشتند و مالى را كه بر خودشان حلال بود به\r\nديگران دادند و اگر نمى دادند گناهى و خلافى مرتكب نشده بودند خداوند به آنها امر\r\nنكرده بود كه بايد چنين كنند و البته در آن وقت نهى هم نكرده بود كه نكنند ، آنان به\r\nحكم عاطفه و احساس خود را در تنگدستى و مظيقه گذاشتند و به ديگران دادند . خداوند\r\nبه آنان پاداش خواهد داد . پس اين آيات با مدعاى شما تطبيق نمى كند زيرا شما مردم را\r\nمنع مى كنيد و ملامت مى نماييد بر اينكه از مال خودشان نعمتهايى كه خداوند به آنها\r\nارزانى داشته استفاده كنند .\r\nآنها آن روز آنطور بذل و بخشش كردند ولى بعد در اين زمينه دستور كامل و جامعى از\r\nطرف خداوند رسيد كه حدود اين كار را معين كرد و البته اين دستور كه رسيد ناسخ عمل\r\nآنهاست ما بايد تابع اين دستور باشيم نه تابع آن عمل .\r\nخداوند بر اصلاح حال مومنين و بواسطه رحمت خاص خويش نهى كرد كه شخص\r\nخود و عائله شخص ضعيفان و خردسالان و پيران فرتوت پيدا مى شوند كه طاقت و\r\n","description":"","footnote":"","page_name":" 1026 ","page_number":46},
  {"content":"\r\nتحمل ندارند . اگر بنا شود كه من گرده نانى كه در اختيار دارم انفاق كنم عائله من كه\r\nعهده دار آنها هستم تلف خواهند شد لهذا رسول اكرم مى فرمايد :\r\nكسى كه چند دانه خرما يا چند قرص نان يا چند دينار دارد و قصد انفاق آنها را دارد\r\nدر درجه اول بر پدر و مادر خود بايد انفاق كند و در درجه دوم خودش و زن و فرزندش و\r\nدر درجه سوم خويشاوندان و برادران مومنش و در درجه چهارم خيرات و مبرات . اين\r\nچهارمى بعد از همه آنهاست رسول اكرم ( صلى الله عليه وآله ) وقتى كه شنيد مردى از انصار مرده و\r\nكودكان صغيرى از او باقى مانده و او دارائى مختصر خود را در راه خدا داده است فرمود :\r\nاگر قبلا به من اطلاع داده بوديد ، نمى گذاشتم او را در قبرستان مسلمين دفن كنند او\r\nكودكانى باقى گذارد كه دستشان پيش مردم دراز باشد . . . \"\r\nپدرم امام باقر براى من نقل كرد كه رسول خدا فرموده است هميشه در انفاقات خود\r\nاز عائله خود شروع كنيد به ترتيب نزديكى كه هر كه نزديكتر است مقدمتر است . . . \" .\r\nعلاوه بر همه اينها در نص قرآن مجيد از روش و مسلك شما نهى مىكند آنجا كه\r\nمى فرمايد : \" پارسايان كسانى هستند كه در مقام انفاق و بخشش نه تندروى مىكنند و نه\r\nكندروى راه اعتدال و ميانه را پيش مى گيرند \" . ( 1 )\r\nآيات زيادى از قرآن نهى مىكند از اسراف و تندروى در بذل و بخشش ، همانطور كه\r\nاز بخل و خست نهى مىكند قرآن براى اين كار ، حد وسط و ميانه روى را تعيين كرده\r\nاست نه اينكه انسان هر چه دارد به ديگران بخشد و خودش تهى دست بماند آنگاه\r\nدست به دعا بردارد كه خدايا به من روزى بده . خداوند اين چنين دعائى را هرگز\r\nمستجاب نمى كند زيرا پيغمبر اكرم فرمود : خداوند دعاى چند دسته را\r\nمستجاب نمىكند :\r\nالف - كسى كه از خداوند بدى براى پدر و مادر خود بخواهد .\r\nب - كسى كه مالش را به قرض داده و از طرف شاهد و گواه و سندى نگرفته باشد و او\r\nمال را خورده است حالا اين شخص دست به دعا برداشته از خداوند چاره مىخواهد\r\n\r\n","description":"","footnote":" 1 . الذين اذأ نفقوا لم يسرفوا ، و لم يقتروا وكان بين ذلك قواما ( سوره فرقان ، آيه 67 ) . ","page_name":" 1027 ","page_number":47},
  {"content":"\r\nالبته دعاى اين آدم مستجاب نمىشود ، زيرا او به دست خودش راه چاره را از بين برده و\r\nمال خويش را بدون سند و گواه به او داده است .\r\nج - كسى كه از خداوند دفع شر زنش را بخواهد زيرا چاره اين كار در دست خود\r\nشخص است او مىتواند اگر واقعا از دست اين زن ناراحت است عقد ازدواج را با طلاق\r\nفسخ كند .\r\nد - آدمى كه در خانه خود نشسته و دست روى دست گذاشته و از خداوند\r\nروزى مىخواهد .\r\nخداوند در جواب اين بنده طمعكار مىگويد : \" بنده من مگر نه اينست كه من راه\r\nحركت و جنبش را براى تو باز كرده‌ام مگر نه اينست كه من اعضاء و جوارح صحيح به تو\r\nداده‌ام ؟ به تو دست و پا و چشم و گوش و عقل داده‌ام كه ببينى و بشنوى و فكر كنى و\r\nحركت نمايى و دست بلند كنى ؟\r\nدر خلقت همه اينها هدف و مقصودى در كار بوده شكر اين نعمتها به اينست كه تو\r\nاينها را به كار وادارى . بنابراين من بين تو و خودم حجت را تمام كرده ام كه در راه طلب\r\nگام بردارى و دستور مرا راجع به سعى و جنبش اطاعت كنى ، و بار دوش ديگران نباشى .\r\nالبته اگر با مشيت كلى من سازگار بود به تو روزى وافر خواهم داد اگر هم به علل مصالحه\r\nزندگى تو توسعه پيدا نكرد البته تو سعى خود را كرده و وظيفه خود را انجام داده اى و\r\nمعذور خواهى بود .\r\nه‍ - كسى كه خداوند به او مال و ثروت فراوان داده و او با بذل و بخشش‌هاى زياد آنها\r\nرا از بين برده است و بعد دست به دعا برداشته كه خدايا به من روزى بده ، خداوند در\r\nجواب او مى گويد : \" مگر من به تو دستور نداده ام كه در بخشش بايد ميانه روى كرد . . . ؟ \"\r\n\" مگر من از بذل و بخششهاى بى حساب نهى نكرده بودم \" ؟\r\nو - كسى كه درباره قطع رحم دعا كند و از خداوند چيزى بخواهد كه مستلزم قطع\r\nرحم است ( يا كسى كه قطع رحم كرده بخواهد درباره موضوعى دعا كند ) .\r\nخداوند در آيات قرآن كريم مخصوصا به پيغمبر خويش طرز و روش بخشش را\r\nآموخت زيرا داستانى واقع شد كه مبلغى طلا پيش پيغمبر بود و او مى خواست آنها را به\r\n","description":"","footnote":"","page_name":" 1028 ","page_number":48},
  {"content":"\r\nمصرف فقرا برساند ، و ميل نداشت حتى يكشب آن پول در خانه اش بماند لهذا در يك روز\r\nتمام طلاها را به اين و آن داد . بامداد ديگر سائلى پيدا شد و با اصرار از پيغمبر كمك\r\nخواست ، پيغمبر هم چيزى در دست نداشت كه به سائل بدهد از اينرو خيلى ناراحت و\r\nغمناك شد . اينجا بود كه آيه قرآن نازل شد و دستور كار را داد . آيه آمد : \" نه دستهاى خود\r\nرا به گردن خود ببند و نه تمام گشاده داشته باش كه بعد تهيدست بمانى و مورد ملامت\r\nفقرا واقع شوى \" . ( 1 )\r\nاينها است احاديثى كه از پيغمبر رسيده آيات قرآن هم مضمون اين احاديث را تأييد\r\nمىكند و البته كسانى كه اهل قرآن و مومن به قرآنند به مضمون آيات قرآن ايمان دارند .\r\nبه ابوبكر هنگام مرگ گفته شد راجع به مالت وصيتى بكن گفت : يك پنجم مالم انفاق\r\nشود و باقى متعلق به ورثه باشد و يك پنجم كم نيست ، ابوبكر به يك پنجم وصيت كرد و\r\nحال آنكه مريض حق دارد در مرض موت تا يك سوم هم وصيت كند و اگر مى دانست\r\nبهتر اينست كه از تمام حق خود استفاده كند ، به يك سوم وصيت مى كرد . سلمان وابوذر\r\nرا كه شما به فضل و تقوى و زهد مىشناسيد ، سيره و روش آنها هم همين طور بود\r\nكه گفتم .\r\nسلمان وقتى كه نصيب سالانه خويش را از بيت المال مى گرفت به اندازه يك سال\r\nمخارج خود - كه او را به سال ديگر برساند - ذخيره مى كرد . به او گفتند : تو با اين همه زهد\r\nو تقوى در فكر ذخيره هستى ؟ شايد همين امروز يا فردا بميرى و به آخر سال نرسى او\r\nدر جواب مى گفت : \" شايد هم نمردم ، چرا شما فرض مردن را صحيح مى دانيد يك فرض\r\nديگر هم وجود دارد و آن اينكه زنده بمانم و اگر زنده بمانم خرج دارم و حوائجى دارم ، اى\r\nنادانها شما از اين نكته غافليد كه نفس انسان اگر به مقدار كافى وسيلهء زندگى نداشته\r\nباشد در اطاعت حق كندى و كوتاهى مىكند ، و نشاط و نيروى خود را در راه حق از دست\r\nمىدهد و همين قدر كه مقدار كافى وسيله فراهم شد آن را مى گيرد . . . \" .\r\nو اما ابوذر ، وى چند شتر و چند گوسفند داشت كه از شير آنها استفاده مى كرد و\r\n\r\n","description":"","footnote":" 1 . ولا تجعل يدك مغلولة الى عنقك ولا تبسطها كل البسط ، فتقعد ملوما محسورا ( سوره اسراء ،\r\nآيه 29 ) . ","page_name":" 1029 ","page_number":49},
  {"content":"\r\nاحيانا اگر ميلى در خود به خوردن گوشت مى ديد يا مهمانى براى او مى رسيد يا ديگران\r\nرا محتاج مى ديد از گوشت آنها استفاده مى كرد و اگر مى خواست به ديگران بدهد ، براى\r\nخودش نيز برابر ديگران سهمى منظور مى كرد .\r\nچه كسى از اينها زاهدتر بود ؟ پيغمبر درباره آنها چيزها گفت كه همه مى دانند ،\r\nهيچ گاه اين اشخاص تمام دارايى خود را به نام زهد و تقوى از دست ندادند ، و از اين\r\nراهى كه شما امروز پيشنهاد مى كنيد كه مردم از هر چه دارند صرف نظر كنند و خود و\r\nعائله خود را در سختى بگذارند نرفتند .\r\nمن به شما رسما اين حديث را كه پدرم از پدر و اجدادش از رسول خدا نقل كرده اند\r\nاخطار مى كنم . رسول خدا فرمود : \" عجيب‌ترين چيزها حالى است كه مومن پيدا مىكند\r\nكه اگر بدنش با مقراض قطعه قطعه بشود برايش خير و سعادت خواهد بود و اگر ملك\r\nشرق و غرب به او داده شود باز برايش خير و سعادت است .\r\nخير مؤمن در گرو اين نيست كه حتما فقير و تهيدست باشد ، خير مؤمن ناشى از روح\r\nايمان و عقيده اوست زيرا در هر حالى از فقر و تهيدستى يا ثروت و بى نيازى واقع شود ،\r\nمىداند در اين حال وظيفه اى دارد و آن وظيفه را به خوبى انجام مىدهد اينست كه\r\nعجيب ترين چيزها حالتى است كه مؤمن به خود مى گيرد كه همه پيشامدها سختى و\r\nسستيها برايش خير و سعادت مىشود . . . .\r\nنمى دانم همين مقدار كه امروز براى شما گفتم كافى است يا بر آن بيفزايم ؟\r\nهيچ مى دانيد در صدر اسلام ، آن هنگام كه عده مسلمانان كم بود ، قانون جهاد اين\r\nبود كه يك نفر مسلمان ، در برابر ده كافر ايستادگى كند ، و اگر ايستادگى نمى كرد گناه و\r\nجرم و تخلف محسوب مى شد ولى بعد كه امكانات بيشترى پيدا شد ، خداوند به لطف و\r\nرحمت خود تخفيف بزرگى داد و اين قانون را را به اين نحو تغيير داد كه هر فرد مسلمان\r\nموظف است كه فقط در برابر دو كافر ايستادگى كند و نه بيشتر .\r\nاز شما مطالبى راجع به قانون قضا و محاكم قضائى اسلامى سوال مى كنم : فرض كنيد\r\nيكى از شما در محكمه هستيد و موضوع نفقه زن او در بين است و قاضى حكم مىكند كه\r\nنفقه زنت را بايد بدهى در اينجا چه مىكند ؟\r\n","description":"","footnote":"","page_name":" 1030 ","page_number":50},
  {"content":"\r\nآيا عذر مى آورد كه بنده ء زاهد هستم و از متاع دنيا اعراض كرده ام ؟ آيا اين عذر موجه\r\nاست ؟ آيا به عقيده شما حكم قاضى به اينكه بايد خرج زنت را بدهى مطابق حق و عدالت\r\nاست يا آن كه ظلم و جور است ؟ اگر بگوييد اين حكم ظلم و ناحق است ، يك دروغ روشن\r\nگفته ايد و به همه اهل اسلام با اين تهمت ناروا جور و ستم كرده ايد و اگر بگوييد حكم\r\nقاضى صحيح است ، پس عذر شما باطل است و قبول داريد كه طريقه و روش شما\r\nباطل است .\r\nمطلب ديگر موردى است كه مسلمانان در آن موارد يك سلسله انفاق‌هاى واجب يا\r\nغير واجب انجام مى دهند ، مثل زكات يا كفاره . . . ، حالا اگر فرض كنيم معناى زهد اعراض\r\nاز زندگى و احتياجات زندگى است و فرض كنيم همه مردم مطابق دلخواه شما \" زاهد \"\r\nشدند و از زندگى و ما يحتاج آن رو گرداندند ، پس تكليف كفارات و صدقات واجبه چه\r\nمىشود ؟ تكليف زكات‌هاى واجب - كه به طلا و نقره و گوسفند و شتر و گاو و خرما و\r\nكشمش و غيره تعلق مى گيرد چه مىشود ؟ مگر نه اينست كه اين صدقات فرض شده كه\r\nتهيدستان زندگى بهترى پيدا كنند ، و از مواهب زندگى بهره‌مند شوند ، اين خود\r\nمى رساند كه هدف دين و مقصود از اين مقررات رسيدن به مواهب زندگى و بهره‌مند\r\nشدن از آن است . و اگر مقصود و هدف دين ، فقير بودن بود و حد اعلاى تربيت دينى اين\r\nبود كه بشر از متاع اين جهان اعراض كند و در فقر و مسكنت و بيچارگى زندگى كند پس\r\nفقرا به آن هدف عالى رسيده اند و نمى بايست به آنان چيزى داد تا از حال خوش و\r\nسعادتمندانهء خود خارج شوند و آنان نيز چون غرق در سعادتند نبايد بپذيرند .\r\nاساسا اگر حقيقت اين است كه شما مى گوييد شايسته نيست كه كسى مالى را در كف\r\nنگاه دارد بايد هر چه به دستش مى رسد همه را ببخشد و ديگر محلى براى زكات\r\nباقى نمى ماند .\r\nپس معلوم شد كه شما بسيار طريقهء زشت و خطرناكى را پيش گرفته ايد و به سوى بد\r\nمسلكى مردم را دعوت مى كنيد ، راهى را كه مى رويد و مردم ديگر را هم به آن\r\nمى خوانيد ، ناشى از جهالت به قرآن و اطلاع نداشتن از قرآن و از سنت پيغمبر و از\r\nاحاديث او است . اينها احاديثى نيست كه قابل تشكيك باشد ، احاديثى است كه قرآن به\r\n","description":"","footnote":"","page_name":" 1031 ","page_number":51},
  {"content":"\r\n\r\nصحت آنها گواهى مىدهد ولى شما احاديث معتبر پيش پيغمبر را اگر با روش شما\r\nدرست در نيايد رد مى كنيد ، و اين خود نادانى ديگرى است . شما در معانى آيات قرآن و\r\nنكته‌هاى لطيف و شگفت‌انگيزى كه از آن استفاده مىشود تدبر نمى كنيد فرق بين\r\nناسخ و منسوخ و محكم و متشابه را نمى دانيد . امر و نهى را تشخيص نمى دهيد ؟\r\nجواب مرا راجع به قصه سليمان بن داود بدهيد كه از طرف خداوند ملكى را مسئلت\r\nكرد كه براى كسى بالاتر از آن ميسر نباشد . خداوند هم چنان ملكى به او داد البته\r\nسليمان جز حق نمى خواست نه خداوند در قرآن و نه هيچ فرد مؤمنى اين را بر سليمان\r\nعيب نگرفت كه چرا چنين ملكى را در دنيا خواسته . همچنين است داود پيغمبر كه قبل\r\nاز سليمان بود . و همچنين است داستان يوسف كه به پادشاه رسما مى گويد خزانه دارى\r\nرا به من بده كه من هم امينم و هم داناى كار .\r\nبعد كارش به جايى رسيد كه امور كشور دارى مصر تا حدود يمن ، به او سپرده شد . و\r\nاز اطراف و اكناف در اثر قحطى كه پيش آمد آمدند و آذوقه مىخريدند و بر مى گشتند . و\r\nالبته نه يوسف ميل به عمل ناحق كرد و نه خداوند در قرآن اين كار را بر يوسف عيب\r\nگرفت . همچنين است قصه ذوالقرنين كه بنده اى بود كه خداوند را دوست مى داشت . و\r\nخدا نيز او را دوست مى داشت اسباب جهان در اختيارش قرار گرفت و مالك مشرق و\r\nمغرب جهان شد .\r\nاى گروه ، از اين راه ناصواب دست برداريد و خود را به آداب واقعى اسلام متادب كنيد .\r\nاز آنچه خداوند امر و نهى كرده تجاوز نكيند ، و از پيش خود دستور نتراشيد . در مسائلى\r\nكه نمى دانيد مداخلى نكنيد . علم آن مسائل را از اهلى بخواهيد . در صدد باشيد كه ناسخ\r\nرا از منسوخ و محكم را از متشابه و حلال را از حرام باز شناسيد . اين براى شما بهتر و\r\nآسانتر و از نادانى دور تر است . جهالت را رها كنيد كه طرفدار جهالت زياد است . به خلاف\r\nدانش كه طرفدار كمى دارد . خداوند از هر صاحب دانشى دانشمندتر است . . . .\r\nامام وابوشاكرديصانى دهرى معروف\r\nدر دوران پيشواى ششم چنانچه گذشت ، انديشه‌هاى مادى ريشه‌هاى استوارى به\r\nخود گرفته بود ، چهار تن از پديد آورندگان فكر ماديگرى و سلسله جنبانان زندقه و كفر ،\r\n","description":"","footnote":"","page_name":" 1032 ","page_number":52},
  {"content":"\r\nدر راه گسترش انديشه‌هاى خويش سعى و تلاش داشتند در هر محفل و مجلس و در\r\nميان هر گروه و جمعيت به نشر افكار مادى خود مى پرداختند تنها پيشواى ششم بود كه\r\nهمچون سد شكست ناپذير در برابر آنان مى ايستاد و به ايرادهاى منحرف كننده و\r\nجدلى و مغالطه‌اى آنان ، پاسخهاى دندان شكنى مى داد و هر گونه اعتراض و اشكالى كه\r\nبه آئين پيامبر ( صلى الله عليه وآله ) مى گرفتند با منطق نيرومند و با بيان رسا و اقناع كننده اش\r\nرد مى كرد . . . .\r\nاو به سخن هر كس و هر چه بود با منتهاى خونسردى و ادب گوش فرا مى داد و سپس\r\nبا بيان وسيع و منطق عميق پاسخ را آغاز مى كرد و تا مرحله سكوت و اقناع او پيش\r\nمىرفت . از هواداران مذهب \" دهريين \" هر كس با امام به بحث و گفت و شنود مىنشست\r\nدر پايان بدون ترديد به شكست خويشتن و پيروزى حقيقت اعتراف مى كرد .\r\nابوشاكر ديصانى از پيشوايان مكتب ماده گرائى يك روز به پيشگاه پيشواى ششم\r\nشرفياب گرديد و گفت : پدران تو مردمى دانشمند و با فكرهاى درخشان و انديشه‌هاى\r\nتابناك بودند تو كه از چنان نطفه اى پديد آمده اى و امروز در آسمان دانش گيتى چون\r\nآفتاب مىدرخشى به من پاسخ بده : ما عقيده‌منديم كه جهان ازلى است و آغاز ندارد\r\nقديم است وشما كه جهان را حادث مى شماريد چه منطق معقولى داريد ؟ امام با\r\nمهربانى و آرامش تخم مرغى را از زمين برداشت و گفت : مى دانيد اين چيست ؟\r\nتخم مرغ است !\r\nخوب نگاهش كنيد در زير اين پوست نقره فام ، دو مايع غليظ تكوين يافته اند ، از\r\nچهار طرف زرده اى همچون زر مذاب را به ميان گرفته است ، اينطور نيست ؟\r\nچرا اينطور است . . . پيشواى ششم ادامه داد : و ما امروز تخم جامد و ساكن و بى حس و\r\nحال را در زير بال‌هاى گرم مرغى مى گذاريم و در پايان چند روز اين تخم مرغ از هم\r\nمىشكافد و در ميان سفيد و زرده‌اش طاووسى رنگين پر و بال سر مى كشد چنين\r\nنيست ؟ چنين است يا ابن رسول الله !\r\nاين تخم مرغ تا ديروز وجود خارجى نداشت ، از نطفه يك طاووس نر ، در دل يك\r\nطاووس ماده تكوين يافته و پس از چندى طاووسى كه اكنون وجود خارجى ندارد از\r\n","description":"","footnote":"","page_name":" 1033 ","page_number":53},
  {"content":"\r\nميانش بدر مى آيد آيا با اين همه مى توانيم اين تخم مرغ يا آن طاووس را ازلى و قديم\r\nبناميم ؟ ! اين تخم مرغ و طاووس و آنچه در جهان مشاهده مى كنيد اجزائى نيستند كه\r\nدر مقام كل وجود عالم را تشكيل مىدهند و تاريخ همه آنها به روزى برمىگردد كه اصلا\r\nوجود نداشته اند . اين جهان اگر قديم وازلى بود بايد اجزائش از قديم وجود داشتند ، بايد\r\nكوهش ، دشتش ، صحرايش ، نهرش ، دريايش ، همه چيزش يا خودش كه جز اين چيزها\r\nنيست در عالم حس موجود مى بودند بايد تخم مرغش هميشه تخم مرغ مى بود\r\nطاووسش مستغنى از وجود تخم مرغ و بال و پر مىافراشت . اينجاست كه به حدود\r\nجهان پى مى بريم .\r\nابوشاكر كه اين سخنان ساده و در عين حال ژرف را شنيد با منتهاى عجز و مسكنت\r\nگفت : همينطور است يابن رسول الله روشن سخنى گفتى و نيكو گفتى .\r\nابوشاكر گفت : يك پرسش ديگرى دارم . بگوئيد ابوشاكر . چشمهاى ما مى بيند ،\r\nگوشهاى ما مى شنود ، ذائقه ما مزه را حس مىكند و بويايى ما بوها را در مى يابد و بوى بد\r\nو خوب را تشخيص مىدهد معنى اين حواس چيست . اين حواس ما را به اين حقيقت\r\nنزديك مى سازد كه ملاك حقيقت در جهان ادراك‌هاى مادى است ، آنچه را كه ما با\r\nحواس مادى خود نمى توانيم ادراك كنيم موهومى بيش نيست ، همين طور نيست يا\r\nابا عبد الله ؟ فرمود : اينطور نيست . اينطور نيست . . . ابا شاكر مى دانى چرا ؟ آنچه را كه از\r\nحواس پنجگانه تعريف كردى آلاتى بى حس و حال را يكى پس از ديگرى شمردى . . . .\r\nچشم آلات ديدن ، گوش وسيله شنيدن ، زبان واسطه درك مزه ها و پوست مخصوص\r\nلمس و بينى از براى استشمام است . ما درخت را با اره و تبر مىبريم اما ملاك بريدن\r\nدرخت تنها اره و تبر نيست و تا دستى به اره و تبر نچسبد تا نيرويى اين فلز ، تيز و صيقل\r\nشده را تكان ندهد خود به خود نمى تواند گياهى را فرو اندازد تا چه رسد به درختى ،\r\nآن چنان كه ظلمت را بى چراغ نشايد پيمود اين آلات پنجگانه را نيز بدون نيروى معنوى و\r\nالهى نشايد به كار انداخت نيرويى كه از فياض بخشنده قدرت و توان به\r\nخويشتن مى گيرد .\r\n","description":"","footnote":"","page_name":" 1034 ","page_number":54},
  {"content":"\r\nبخش چهارم\r\nF\r\nحوزه علمى امام ( عليه السلام ) و تربيت يافتگان آن\r\n","description":"","footnote":"","page_name":" 1035 ","page_number":55},
  {"content":"\r\n","description":"","footnote":"","page_name":" 1036 ","page_number":56},
  {"content":"\r\n\r\nبخش چهارم / حوزه علمى امام ( ع ) و تربيت يافتگان آن . . .\r\nاجتهاد و آزادى انديشه و تفكر ، روح قوانين اسلامى و رمز بقا و جاودانگى شريعت\r\nمحمدى ( صلى الله عليه وآله ) و عامل نشاط و تحرك اصول اسلامى مى باشد و امتياز بزرگى است كه فقه\r\nجعفرى را از ديگر مكاتب فقهى تفكيك و امتياز مىبخشد .\r\nازادى اجتهاد و لزوم بحث و بررسى در جوانب و ابعاد احكام الهى است كه خود\r\nمىتواند سر فصل و سرچشمه انديشه ها و تحولات و تكامل ها گردد و فرصت كافى به\r\nرزمندگان صفوف علم و انديشه إعطا نمايد .\r\nخصوصيت بزرگى كه در مكتب علمى و تربيتى امام صادق ( عليه السلام ) وجود دارد آزادى\r\nبهره بردارى از علوم و انديشه‌ها و اعتقاد و ارج و احترام نهادن فوق العاده به دانش\r\nدانشمندان مى باشد . قبل از توضيح اين مسألة نخست حديثى از امام بزرگوار در اين باره\r\nنقل مى گردد ، سپس به بررسى جوانب حوزه علمى و فكرى او مى پردازيم . .\r\nامام ( عليه السلام ) در مورد بنى اميه تعبير جالبى دارد كه مىتواند گوشه هائى از هدف ما را\r\nتوضيح دهد و خطرات و آسيب‌هاى يك بعدى بودن انديشه‌هاى منتسبين اسلام را\r\nروشن و عظمت انديشه‌هاى والاى پيشوايان اسلام را ترسيم نمايد . او مى فرمايد :\r\n\" بنى اميه مردم را در فراگرفتن ايمان آزاد گذاشتند ولى براى گرفتن و آموختن شرك\r\nآزادى عمل ندادند تا خود شرك را بشناسند و هدف آنان اين بود كه هر وقت عمل\r\nمشركانه اى بر آنان تحميل نمودند ندانسته و ناآگاه آن را بپذيرند و انجام دهند \" . ( 1 )\r\nشارحين كتاب شريف كافى از آن جمله والد محترم شيخ بهائى در شرح اين حديث\r\nنظرياتى ابراز داشته اند كه هىچكدام نمى تواند بازگو كننده وشارح معناى حديث باشد .\r\n\r\n","description":"","footnote":" 1 . كلينى ، كافى ج 2 ، ص 15 ، متن حديث : ان بنى اميه أطلقو الناس تعليم الايمان \" و لم يطلقوا تعليم\r\nالشرك ، لكى اذا حملوهم عليه لم يعرفوه . . \" و در برخى از نسخه ها \" أطلقوا للناس \" مى باشد . ","page_name":" 1037 ","page_number":57},
  {"content":"\r\nهدف امام ( عليه السلام ) توجه دادن مردم به فساد يك بعدى بودن شناخت و معرفت مى باشد\r\nكه بنى اميه و ديگر سردمداران كفر و ستم هميشه خواسته اند ملت را در همان حال نگه\r\nدارند فقط دم از ايمان و اسلام بزنند بى آنكه حدو وثغور و شرائط و مقتضيات و\r\nجنبه‌هاى مثبت و منفى قضيه را بشناسانند يا معايب و نواقص و نكات قوت و مثبت\r\nمكاتب ديگر را هم نشان دهند كه انسان با آگاهى و شعور كامل ، به اعتقادات خود\r\nدل ببندد .\r\nاين كلام معجزه آسا از پيشواى راستين امت اسلام وسعت نظر وافق ديد وسيع آن\r\nبزرگوار را در برخورد با مسائل معرفت و شناخت ، به خوبى نشان مىدهد و يكى از\r\nراههاى شناخت را كه توجه كامل به اضداد آن مىباشد راهنمون مىگردد و به ما\r\nمىآموزد ايمان واقعى جز با دورى از تعصب وجهل آن هم با آگاهى و إحاطه وسيع بر\r\nتمام جوانب و ابعاد قضيه امكان ندارد و در راه تحصيل آن بايد به اضداد و مصاديق\r\nمختلف و متضاد آن نيز توجه داشت ايمان نافذ و با بصيرت در صورتى به دست مى آيد\r\nكه با اطلاع كامل ، صورت گيرد ، چون فرد مؤمن يك بعدى و بى مطالعه و بدون بررسى با\r\nكوچك ترين برخورد ، دست از ايمان سطحى و قشرى خود برمىدارد .\r\nولى ايمان و اعتقادى كه از روى علم و آگاهى و بينش و آزمايش كامل به دست آمده\r\nباشد هرگز در برخورد با انديشهء متضاد و ناملايمات از ميان نمى رود و مؤمن آگاه از\r\nمعايب و نواقض و ريشه‌هاى ديگر مكاتب فكرى و اعتقادى هرگز به آسانى دست از ايمان\r\nراسخ و اعتقاد سالم خود ، بر نمى دارد .\r\nاز اينرو در قرآن مجيد هم بيش از هر موضوع ديگر ، به تدبر وتفقه وتعقل و تفكر\r\nدعوت شده است ناگفته پيداست كه اعتقادات بدون پشتوانه علم و آگاهى سخت لرزان و\r\nمضطرب و منحرف مى باشد و قرآن مجيد سخت ما را به علم فرا مى خواند به حدى كه در\r\nآيات نورانى آن بيش از هفتصد و پنجاه آيه در مورد علم و دانش وجود دارد ( 1 ) و امام\r\n\r\n= + * * * + =\r\n","description":"","footnote":" 1 . غزالى در تفسير الجواهر . ","page_name":" 1038 ","page_number":58},
  {"content":"\r\n\r\nصادق ( عليه السلام ) مى فرمايد : \" لو علم الناس ما في طلب العلم لطلبوه ولو بسفك الدماء \" .\r\nاگر مردم به فضيلت و كمالى كه در جستجوى علم و دانش وجود دارد آگاهى كامل\r\nداشتند از پى آن مى رفتند هر چند با ريختن خون دل‌هاى خويش يا در حديث ديگر\r\nفرو رفتن در اعماق آبهاى متراكم باشد . . . \" . ( 1 )\r\nپايه گزار و رئيس مذهب\r\nبا توجه به وسعت ديد علمى امام ( عليه السلام ) و با توجه به بررسى ها و نظرگاه‌هاى علمى و\r\nفقهى آن بزرگوار در برخورد با مسائل فقهى و عقيدتى آن روز و با توجه به دوران رشد و\r\nنماى انديشه‌ها و بروز و طلوع عقايد و افكار گونه گون ، امام صادق ( عليه السلام ) روشنگرى و\r\nتوضيح اصول اعتقادى و علمى مكتب امامت و فقاهت را بر عهده گرفت و اعتقادات\r\nراستين را بر ملا ساخت و نهضت فكرى اصيل را از گزند آفات و حوادث مصون داشت ،\r\nانحرافات و كجرويها را از حدود وثغور آن مطرود ساخت ، و سخنان و طرحها و تعاليمى\r\nرا القاء نمود كه مدرك و منبع قواعد و قوانين اسلامى گرديد كه هم اكنون بيش از صد\r\nقاعده ء مهم در فقه جريان دارد و هزاران مسألة فقهى از آنها استتناج مى گردد كه اغلب\r\nملهم و متخذ از سخنان و فرموده‌هاى آن بزرگوار مى باشد كه ريشه به پيامبر اسلام\r\nمى رساند . . . \" . ( 2 )\r\nدكتر حامد حفنى استاد دانشكده زبانهاى شرقى قاهره در پيشگفتار كتاب الامام\r\nالصادق ( عليه السلام ) مى گويد : او از زمانى به نشر احكام فقهى اسلام مبادرت ورزيد كه دست‌هاى\r\nسياست عباسى و أموى با احكام فقهى اسلام بازى مى كرد و مسائل فقهى را آنچنان كه\r\nمورد ميل و نظر آنان بود تصوير مى نمودند و در طول هشت قرن حكومت آنان شيعه تا\r\nچه حدودى در فشار و زور و اختناق بسر مى برد . . . \" .\r\n\r\n","description":"","footnote":" 1 . بحار الانوار ، ج 1 ، ص 57 .\r\n2 . طبق احصاء مرحوم شهيد ثانى در تمهيد القواعد بيش از يكصد قاعده اصولى و طبق احصاء و\r\nبررسى مرحوم آية الله ميرزا حسن بجنوردى در القواعد الفقيهيه بيش از 60 قاعده فقهى جريان دارد . ","page_name":" 1039 ","page_number":59},
  {"content":"\r\nوى در مورد نشان دادن فشار و اختناق دورهء سياه آن روزگار در مقام اعتذار از عدم\r\nتعرض محدث بزرگ محمد بن اسماعيل بخارى به فضائل و احاديث اهل بيت ( عليه السلام )\r\nچنين مى گويد :\r\n\" اما اعراض بخارى از آنگونه احاديثى كه بوسيله اهل بيت ( عليه السلام ) نبوت نقل شده است\r\nشايد از آن نظر باشد كه ترس و واهمه داشته است و در اثر كينه و عداوتى كه زمامداران\r\nآن روز با اهل بيت داشته اند اگر آن احاديث را در كتاب خود در كنار ديگر احاديث بياورد\r\nكتاب او كه اغلب احاديث رسول الله ( صلى الله عليه وآله ) را گرد آورى نموده است كنار گذاشته شود يا\r\nقضاوت سوء درباره آن معمول گردد يا زنده به گور شود . ترس از عقوبت حاكم او را به اين\r\nفكر اعراض ، كشانده است پس در مورد اهل بيت تنها به علاقهء قلبى خود اكتفاء\r\nنموده است \" . ( 1 )\r\nمى دانيم قبل از دوران حيات امام صادق ( عليه السلام ) مردم چنان رغبتى به تحصيلات نشان\r\nنمى دادند يكى از علل عدم توجه مردم خشكى نحوه ء تدريس بود رغبت به فرا گرفتن\r\nعلوم از طرف مسلمانان از زمانى آغاز گرديد كه امام جعفر صادق ( عليه السلام ) روش تدريس را\r\nعوض كرد . ( 2 )\r\nنويسندگان كتاب مغز متفكر شيعه اعتراف دارند امام صادق ( عليه السلام ) پس از پدر\r\nبزرگوارش امام باقر ( عليه السلام ) داراى مكتب درسى مستقل گرديد و نوآورى و تجددگرائى در\r\nمسائل اسلامى آغاز نمود . . . .\r\nاو دوازده قرن قبل از كوپرنيك توانست اين مسألة را مطرح كند كه زمين به دور خود\r\nمى گردد و در نتيجه شب و روز بوجود مى آيد او مى دانسته است كه زمين داراى نيروى\r\nفرار از مركز است و نيروى جذب را نيز دارد .\r\nدر حالى كه در مراكز علمى آن روز اسكندريه ، قسطنطنيه ، گندى شاپور و بغداد هنوز\r\n\r\n","description":"","footnote":" 1 . مقدمة الامام الصادق ، ص 15 - 17 .\r\n2 . مغز متفكر شيعه ، ص 35 . ","page_name":" 1040 ","page_number":60},
  {"content":"\r\n\r\nكسى پى نبرده بود كه زمين به دور خود مى گردد و روز و شب از آن گردش پديد مى آيد .\r\nپديد آورنده يك فرهنگ جامع\r\nمكتب علمى و تدريسى پيشواى ششم از آن نظر مورد اهميت است كه امام\r\nصادق ( عليه السلام ) حقيقت اسلام را نشان داد و جامعيت آن را مطرح كرد . در نيمه اول قرن دوم\r\nاسلامى يك تمايل نسبت به رهبانيت در ميان پيروان اهل بيت ( عليه السلام ) بوجود آمده بود و\r\nدشمنان غدار آنان كه تمايل فراوانى به انزوا كشاندن شيعه را داشتند به اين فكر دامن\r\nمى زدند . پيروان اين تز معتقد بودند كه آدمى بايد زندگى را رها كند و تمام عمر را در\r\nگوشه اى بگذراند و هرگز به فكر تلاش و كار و فعاليت نيافتد عده اى به اعتكاف در مساجد\r\nرو آورده بودند ، عده اى به نماز و روزه ، جمعى روزه را بر نماز ترجيح مى دادند وعده اى\r\nتجرد و ازدواج ننمودن را همانند رهبانان شعار خود قرار داده بودند .\r\nيكى از مهمترين اقدامات امام اين بود كه به عنوان وارث پيام رسالت ، خود به كارهاى\r\nسازنده ء دنيوى مانند كشاورزى و باغدارى اقدام كند و نظرات مثبت اسلامى را در مورد\r\nتوجه يكسان به دنيا و آخرت هر دو به عنوان آغاز و انجام يك زندگى واحد بيان دارد و\r\nرهبانيت و گوشه نشينى وانزوا طلبى را محكوم و مطرود سازد . . . .\r\nدوران زندگانى آن حضرت از ويژگى ها و خصوصياتى برخوردار است كه موقعيت آن\r\nبزرگوار را از ديگر پيشوايان امتياز مى بخشد .\r\nنخست آنكه مدت امامت آن پيشوا مدتى نسبتا طولانى تر از ديگر پيشوايان بوده\r\nاست و بالغ بر 34 سال و اندى بوده است كه خود مىتواند فرصت پر ارزشى به او بخشد .\r\nديگر آنكه دوران رهبرى و امامت آن حضرت توأم با دوران پيرى و ضعف وزوال\r\nحكومت اموى و آغاز صباوت و تشكيل حكومت بنى عباس بود و كشمكش دو قطب در\r\nسرنگهدارى و تشكيل حكومت جديد ، موقعيت مساعدى را در اختيار امام قرار مى داد\r\nكه ديگر حضرات از چنين فرصتى بهره اى نداشتند .\r\n","description":"","footnote":"","page_name":" 1041 ","page_number":61},
  {"content":"\r\n\r\n\r\nاجتهاد يا مكانسيم اسلامى\r\nمفتوح بودن باب اجتهاد و آزادى انديشه در احكام و حقوق ومعاملات اسلامى ،\r\nعامل پويائى و تحرك در اسلام است و تحولات و تكاليف الهى را قابل هضم و\r\nانعكاس مى نمايد .\r\nموقعيت اجتهاد نسبت به احكام اسلامى اينست كه از يك طرف مواد خام را گرفته و\r\nدر زير چرخ و پره‌هاى كارخانهء انديشه ، عمليات فكرى و اجتهادى انجام مىدهد و\r\nمى پرورد و از سوى ديگر به صورت محصول و مطلوب تحويل جامعه اسلامى مىدهد و\r\nاز آنروست كه برخى از متفكرين اسلامى مانند استاد مطهرى آن را تشبيه به \" موتور\r\nحركت اسلام \" نموده اند . اجتهاد داشتن انديشهء پويا و عميق و ژرف نگرى اسلامى است\r\nبى آنكه انسان بخواهد انديشه‌هاى ديگران را طرد كند فقه اسلام در دوران امام\r\nصادق ( عليه السلام ) تدوين وتبويب و تنظيم گرديد و در آن فقه ارزنده اصول و قواعدى مطرح\r\nگرديد كه قابليت انعطاف و انعكاس وتاب تحمل بارهاى گوناگون وسنگينى را دارد كه از\r\nباب نمونه مى توان ، اصل عدم عسر وحرج در احكام ، لا حرج في الدين ، اصل ضرورت\r\n( الضرورات تبيح المحذورات حديث رفع ، قاعده فراغ وتجاوز ، \" عموم او فو بالعقود \" ،\r\nقاعده تلف ( من أتلف مال غيره فهو له ضامن ) . . . . نشان داد .\r\nحديث\r\nو از سوى ديگر فقه جعفرى داراى منبع سرشار و پر بركت از احاديث و روايات پيامبر\r\nبزرگوار اسلام و پيشوايان معصوم ( عليه السلام ) مى باشد كه مىتواند پاسخگو و برآورنده نيازهاى\r\nجوامع مختلف باشد . . .\r\nحديث و روايت در سرنوشت مسلمانان نقش بس حساس و تعيين كننده اى را ايفا\r\nكرده است ، تحولات و انقلابات بس بزرگ بر پايه آن استوار است چه اهانتها و تهمتها و\r\nچه استفاده ها و سوء استفاده ها از حديث سر نزده است كه بيشتر ناشى از احاديث\r\nضعيف و مجهول بوده است كه جاى تفصيل آن در كتابهاى مربوط ثبت است و\r\n","description":"","footnote":"","page_name":" 1042 ","page_number":62},
  {"content":"\r\nابوهريره ها ، بازرگانان حديث ، معروف و مشهور مى باشند . . . .\r\nامام صادق ( عليه السلام ) يك قرن قبل از بخارى ، ابو مسلم ، ابو داود و ديگر محدثان معروف\r\nاسلامى ، معيار كامل شناخت حديث صحيح از غير صحيح را نشان داد و معيارهاى\r\nبسيار روشن و ميزان بسيار دقيق و فراگير دربارهء آن تعيين فرمود امام ضمن ارزيابى\r\nاحاديث فرمودند : \" آنچه را كه مطابق كتاب خداست بپذيريد و عمل كنيد و آنچه را كه\r\nمخالف با آنست رد كنيد . . . \" . ( 1 )\r\nامتياز ديگرى كه مكتب فقهى امام صادق ( عليه السلام ) نسبت به ديگر مكاتب و مدارس فقهى\r\nداشت استقلال و اعطاء بهره خاص به عقل و انديشه است به حدى كه در اغلب موارد\r\nعقل را ملاك و معيار قرار مىدهد و آن را به صورت معيار اصولى و راستين به صورت\r\nمهمترين شاخص در برخورد با احاديث مختلف در موضوعات متنوع به كار مى گيرد .\r\nشايد منشأ صدور اين اصل و اين حديث از آن ديدگاه است كه آن روزها غلات و پيروان\r\nفرقه‌هاى مختلف ، احاديث عجيب و غريبى را از خود سر داده و به پيشوايان معصوم\r\nنسبت مى دادند ابو هاشم ها ، ابو خطابها ، مغيره ها وجعفى ها ، كتابچه‌ها و مراسيل و\r\nاحاديث را تنظيم و به امامان نسبت مى دادند . تا شايد دروغهايشان پذيرفته شود ،\r\nبدينوسيله امام از پيشرفت اكاذيب آنان جلوگيرى كرد و از سوى ديگر او در مكتب\r\nحديث شناسى خود شخصيتهايى مانند : ابى يعفور ، زرارة ابن اعين ، حمران برادر او ،\r\nمعلى بن خنيس ، يزيد بن معاويه عجلى ، محمد بن مسلم ، ابن ابى عمير ، محمد الأحول ،\r\nهشام بن سالم جواليقى را تربيت كرد .\r\nزراره به خاطر فعاليت‌هاى زياد و موثرى كه در كوفه در راه امام صادق ( عليه السلام ) انجام داد\r\nبا مشكلات و حتى خطرات رو به رو گرديد . از اينرو امام ششم براى حفظ جان او به اصل\r\nتقيه دست يازيد و ظاهرا او را طرد و حتى لعن مى كرد امام با توجه اين مطلب كه وى\r\nبراى نجات جان خود از راه مصائب و شواهد عمل خضر پيامبر را انجام داده است خضر\r\n\r\n","description":"","footnote":" 1 . رجال كشى ، ص 224 . ","page_name":" 1043 ","page_number":63},
  {"content":"\r\n\r\nبراى نجات كشتى كه قرار بود پادشاه و ستمگرى آن را ضبط و مصادره كند آن را سوراخ كرد\r\nتا از دسترس او خارج گردد . ( 1 )\r\nگروه فوق كه نام برخى از آنان برده شد افرادى بودند كه احاديث اعتقادى و كلامى را\r\nبيشتر نقل و روايت كرده اند در برابر آنان افرادى بودند كه مسئوليت بيان احاديث مربوط\r\nبه احكام را داشتند از اين گروه مى توان : جميل بن دراج ، عبد الله بن بكير ، حماد بن\r\nعثمان ، حماد بن عيسى ، ابان بن عثمان ، ابان بن تغلب و . . . را ذكر نمود كه نويسندگان و\r\nفقهاى عاليقدر شيعه آنان را موثق ترين ياران امام نام برده اند و در كتاب‌هاى مربوط از\r\nآنان ، تجليل به عمل آورده اند .\r\nشاگردان مدرسه امام ( عليه السلام )\r\nمدرسه اى كه امام صادق ( عليه السلام ) در مدينه قلب كشورهاى اسلامى بوجود آورد دانشگاه\r\nبزرگى بود كه طبق احصاء و شمارش حافظ ابوالعباس بن عقده در كتاب مستقلى تعداد\r\nراويان رجال فقه وحديث آن به چهار هزار تن مى رسيد و در ميان آنان نوابغ و\r\nمتخصصين و دانشمندان نام آورى وجود داشتند كه اسامى برخى از آنها هم اكنون در\r\nكتابهاى علمى اروپا نيز زبانزد مى باشد .\r\nشيخ مفيد نيز در ارشاد تعداد آنان را چهار هزار تن مىنگارد .\r\nسيد على نيلى در كتاب الأنوار همانند شيخ مفيد اظهار نظر مىكند شيخ طبرسى در\r\nاعلام الورى تعداد آنان را چهار هزار تن مى شمارد ابن شهر آشوب هم در مناقب گفتار او\r\nتأييد مىكند .\r\nمحقق حلى در \" معتبر \" كتاب فقهى نزديك به چهار هزار تن از شاگردان امام را نام\r\nمى برد هم چنان كه شهيد اول در كتاب فقهى \" ذكرى \" آنان را چهار هزار تن از مردم عراق ،\r\nشام ، حجاز مىداند .\r\nاين همه شاگرد وفارغ التحصيل و اين همه دانش اندوز با وجود آنهمه فشار سياسى\r\n\r\n","description":"","footnote":" 1 . الامام الصادق والمذاهب الاربعة . ","page_name":" 1044 ","page_number":64},
  {"content":"\r\n\r\nو اختناق اجتماعى مىتواند يكى از معجزات تاريخ به شمار آيد در صورتى كه اگر\r\nامام ( عليه السلام ) آزادى عمل كامل و فراغت حال مناسب مى داشت مى توانست استعدادهاى\r\nبزرگى را بپروراند و جهان اسلام را بيش از پيش شكوفان سازد .\r\nاكنون با توجه به وسعت بينش فقهى و عمق و ژرفاى ديد مكتبى فقه صادق ( عليه السلام )\r\nتوجه خاص ، و نگرش عجيبى در محافل قانونگذارى و مجالس علمى و فقهى به اين فقه\r\nآموزنده و ارزنده معطوف شده است كه تا ديروز هرگز چنين توجه و نگرشى وجود\r\nنداشته است و اگر حركت سريع و توجه عميق شاگردان اين فقه به جنبه‌هاى جهانى و\r\nگسترش ابعاد سياسى و اجتماعى آن بيشتر مبذول گردد ثمرات وآثار بيشتر و بهترى\r\nدر بر خواهد داشت و هم اكنون به يك نمونه از اين پذيرشها و عنايتها اشاره مى گردد :\r\nفتواى شيخ شلتوت\r\nشيخ محمود شلتوت يكى از بزرگترين شخصيت‌هاى علمى و اجتماعى جهان تسنن\r\nمى باشد كه رياست دانشگاه الأزهر و مقام عالى مفتى اعظم اهل سنت را به عهده داشت\r\nدر اين اواخر با آن فتواى تاريخى خود گام برجسته اى در راه شناخت و شناسايى فقه\r\nجعفرى برداشت صريحا در فتواى تاريخى خود به عظمت و اصالت فقه جعفرى اعتراف\r\nوصحه گذاشت و با تأكيد تمام چنين نوشت :\r\n\" ان مذهب الجعفرية المعروف به مذهب الشيعة الأمامية ، يجوز التعبد به شرعا كساير\r\nمذاهب اهل السنة ، فينبغى للمسلمين ان يعرفوا ذلك وان يتخلصوا من العصبية\r\nبه غير الحق \" . ( 1 )\r\nمذهب جعفرى كه معروف به مكتب شيعه اماميه مى باشد اطاعت و پيروى از آن\r\nهمانند ديگر مذاهب اهل سنت بدون مانع مى باشد رواست كه مسلمانان اين حقيقت را\r\nكاملا بشناسند و از تعصب بى جا دست بردارند .\r\nاين نمونه بارز و اين فتواى تاريخى تا حدودى شكاف عميقى را كه بين مسلمانان\r\n\r\n","description":"","footnote":" 1 . رسالة الأسلام ، ارگان رسمى دار التقريب بين المذاهب الأسلاميه مصر شماره ء 3 ، سال يازدهم . ","page_name":" 1045 ","page_number":65},
  {"content":"\r\n\r\nوجود داشت پر گردانيد و فاصله ها را به هم نزديكتر ساخت حتى خود شلتوت در پاره اى\r\nاز موارد فقهى و حقوق مدنى مانند \" عدم صحت اجراى سه طلاق در مجلس واحد \"\r\nعقيده ء فقه جعفرى را بر ديگر مكاتب فقهى ترجيح داد و تصريح نمود كه اين اعتقاد با\r\nمدارك اسلامى سازگارتر مى باشد .\r\nاستقبال فوق العاده اى كه از كتاب \" المختصر النافع \" محقق حلى ( يكى از متون عالى\r\nفقه جعفرى ) در ميان دانشمندان و دانشجويان اهل سنت به عمل آمد و علاقهء خاصى\r\nكه براى مطالعه ساير آثار فقهى مانند : تذكره علامه حلى مفتاح الكرامه و ديگر آثار\r\nمعارف فقه جعفرى به عمل آمد خود نشان ديگرى از قابليت جذب فقه جعفرى و\r\nعلامت بارزى براى آمادگى تدريجى تفاهم و تقارب اسلامى مىباشد كه خود مايهء اميد و\r\nنشاط و عامل تقويت بنيادهاى سياسى و اجتماعى جبهه مسلمانان در مقايسه با كفر و\r\nالحاد و بدبينى و نيروهاى تجاوزگر شرق و غرب و مكتبهاى انحرافى والتقاطى آنان\r\nمى باشد . \" ابوزهره \" يكى از دانشمندان معاصر مصر در كتاب \" الأمام زيد \" اعتراف جالبى\r\nدر اين باره دارد او مى گويد : بيش از سى سال است كه مصر در قوانين خانوادگى و روابط\r\nشخصى از مذاهب مختلفى استفاده كرده است كه به عنوان نمونه در احكام طلاق معلق\r\nيا مقارن با عدد 3 كه تنها مرتكب آن تثبيت مىكند از مذهب فقهى اماميه يعنى از\r\nمكتب فقهى امام جعفر صادق ( عليه السلام ) دريافت داشته است و همچنين چند مورد ديگر در\r\nتأخير ميراث و عشق . ( 1 )\r\nمفتوح بودن باب اجتهاد از نظر فقه جعفرى\r\nاجتهاد از باب افتعال و مشتق از جهد با فتح جيم به معناى سعى و كوشش توأم با\r\nرنج است و فقه به معناى غور كردن و به اعماق مسألة رسيدن مى باشد .\r\nفقه جعفرى ، اجتهاد و استنباط احكام شريعت را از روى مدارك و منابع اوليه\r\nاسلامى بر آنان كه واجد شرايط لازم باشد جايز مىداند و معتقد است براى هر موضوعى\r\n\r\n","description":"","footnote":" 1 . ابوزهره ، الأمام زيد ، ص 12 . ","page_name":" 1046 ","page_number":66},
  {"content":"\r\n\r\nحكمى تعيين شده است و خطوط كلى و اصولى آن در عبادات مسائل اخلاقى ، احكام ،\r\nاجتماع ، ترسيم شده است و مجموعه اين احكام ، از طريق وحى يا الهام در اختيار پيامبر\r\nاكرم ( صلى الله عليه وآله ) گزارده شده است ، پيامبر تدريجا اين احكام را بر حسب پيش آمدها و حوادث\r\nمختلف و احتياجاتى كه مسلمانان پيدا مى كردند در اختيار جمعى از خواص اصحابش\r\nكه شبانه و روز دور شمع وجود او را گرفته بودند نهاده است . مستند و مدارك الهى اين\r\nامر ، آيه 123 از سوره توبه است كه مى فرمايد :\r\n\" فلولا نفر من كل فرقه طائفة ليتفقهوا في الدين ولينذروا قومهم اذا رجعو اليهم\r\nلعلهم يحذرون . . . \" .\r\nچرا از هر ناحيه و قبيله اى ، فردى يا جمعى كوچ نمى كند تا مسائل دينى خود را\r\nبياموزد و پس از بازگشت به سوى مردم خويش آنان را از نتيجه دانش خود آگاه سازند به\r\nاميد اينكه ايشان را به ياد خدا آورده و از كيفر كردار نارواى خود بترسانند .\r\nاز نظر حديث\r\nرواياتى است از آن جمله شيخ الطائقه در كتاب خود \" العدة في اصول الفقه \" آورده\r\nاست كه وقتى پيامبر اسلام تصميم گرفتتند معاد معاذ بن جبل را از طرف خود به يمن\r\nاعزام دارد از او خواست موقع حكم ، روش تو چگونه خواهد بود ؟ عرض كرد ، طبق سنت\r\nرسول خدا حكم خواهم كرد . حضرت فرمود در صورتى كه حكم رسول خدا نباشد چه\r\nكار خواهى كرد ؟ عرض كرد ، اجتهاد و كوشش بسيار نموده و موافق روح احكام خدا نظر\r\nخواهم داد . پيامبر اسلام او را تحسين و تصديق نمود .\r\nو مستند ديگر اجتهاد از ديدگاه روايات ، مقبولهء عمر بن حنظله مى باشد كه در كتاب\r\nكافى باب اختلاف الحديث آمده است راوى در مورد نزاع و اختلاف دو نفر از اصحاب\r\nامام ( عليه السلام ) سؤالاتى مطرح مىكند و جوابهاى لازم را مى شنود تا آنجا كه مى گويد : قلت\r\nفكيف يصنعان ؟\r\nقال ( عليه السلام ) : \" ينظران الى من كان منكم ، ممن قد روى حدثنا و نظر في حلالنا وحرامنا و\r\n","description":"","footnote":"","page_name":" 1047 ","page_number":67},
  {"content":"\r\nعرف احكامنا فليرضوا به حكما فانى قد جعلته عليكم حاكمأ فأذا حكم بحكمنا فلم يقبل\r\nمنه فانما به حكم الله استخف وعلينا قد رد والراد علينا راد على الله وهو على حد\r\nالشرك بالله \" . ( 1 )\r\nخلاصه اينكه راوى مى گويد : به امام صادق ( عليه السلام ) عرض كردم پس با اين پيش آمد\r\nتكليف دو نفر طرفين نزاع چيست ؟ امام فرمود : با جستجو ميان علماى شيعه كسى را\r\nانتخاب كنند كه از احاديث و كلمات ما اطلاع كافى داشته باشد كه در استنباط احكام\r\nدين بتوان به آنها مراجعه نمود آنهايى كه در حلال و حرام ما توجه عميق داشته و احكام\r\nرا از روى معرفت و شناسائى شايسته مقام حكومت شرعيه تشخيص داده باشند . پس\r\nدر اين صورت بايد به حكم مرجع مزبور تن داد و داورى او را با رضاى خاطر لزوما بپذيرند\r\nزيرا ما او را بشرح مزبور حاكم شرع قرار داده ايم . پس هر گاه طبق حكم ما ، حكمى صادر\r\nنمود ومع الوصف از او پذيرفته نشد پس يقين حكم خدا را خفت داده است و بر روى ما ،\r\nدست رد و تجاوز دراز كرده است و ستيزگى نموده و گفته ما را پس زده است . . . و اين\r\nنافرمانى بر ما در واقع نافرمانى به پروردگار است و آن در حد شرك به خدا است : اين\r\nحديث مقام اجتهاد و فتوى و قضاوت شرعيه را ثابت مىكند .\r\nو باز مستند اجتهاد ، حديث ديگرى است . كه امام صادق ( عليه السلام ) به يكى از اصحاب جليل\r\nالقدر خود بنام ابان بن تغلب مى گويد :\r\n\" يا ابان ! اجلس في مسجد المدينه وأفت للناس فانى احب ان ارى في شيعتى مثلك . . . \" . ( 2 )\r\nيا در حديث ديگرى كه جوامع حديث نقل گرديده است كه فرموده اند : علينا القاء\r\nالاصول وعليكم التفريع يا عليكم ان تفرعوا ، يعنى وظيفهء ما اين است كه اصول و كليات\r\nرا بيان كنيم و وظيفهء شما اين است كه فروع و شاخه ها را از اين اصول استنباط و\r\nاستخراج كنيد ابن ادريس حلى با اينكه خبر واحد را نمى پذيرد و به آن عمل نمى كند در\r\n\r\n","description":"","footnote":" 1 . ثقة الأسلام كلينى ، كافى باب اختلاف الحديث .\r\n2 . اردبيلى ، جامع الرواة ومحدث قمى ، سفينة البحار ذيل احوال ابان ، ج 1 . ","page_name":" 1048 ","page_number":68},
  {"content":"\r\n\r\n\r\nعين حال اين حديث را در مستطرفات كتاب \" سرائر \" به عنوان اصل مسلم آورده است . ( 1 ) ( 2 )\r\nتربيت يافتگان\r\nمكتب تربيتى و مدرسهء علمى امام صادق ( عليه السلام ) يكى از پربارترين حوزه‌هاى علمى در\r\nجهان اسلام به شمار مى آيد كه تعداد كثيرى از فارغ التحصيلان مؤمن و متعهد را به\r\nجامعه اسلامى تحويل داده است كه از نظر كم و كيف در نوع خود بى نظير يا كم نظير\r\nمىباشد . چون در كمتر حوزه‌هاى علمى مى توان سراغ گرفت كه انبوه قابل توجهى از\r\nشاگردان در علوم مختلف و گوناگون از يك حوزه ء درسى بهره گيرى نمايد و هر كدام از\r\nشاگردان در يك بخش از علوم تخصص وتبحر پيدا نمايند . اين ويژگى اختصاص به\r\nحوزهء تربيتى و علمى پيشواى ششم دارد كه هم اكنون تعدادى از چهره‌هاى سرشناس از\r\nشاگردان آن حوزه را معرفى مى نماييم :\r\n1 . محمد بن مسلم\r\nمحمد بن مسلم ، يكى از شخصيتهاى بزرگ شيعه و از رجال بلند پايه وعاليقدر\r\nاسلامى است كه در علم و فضيلت و زهد و تقوى و عظمت و كمال ، سرآمد محدثان و\r\nراويان حديث مى باشد و در ميان شاگردان امام صادق ( عليه السلام ) كمتر كسى به پايهء فضيلت و\r\nعظمت او مى رسيد .\r\nپيشواى ششم در حق او مى فرمايد : \" مكتب ما و احاديث پدرم را چهار نفر زنده\r\nكردند . اين چهار نفر عبارتند از : زراره ، ابوبصير ، محمد بن مسلم وبريد بن معاويه عجلى .\r\nاگر اينها نبودند ، كسى از تعاليم دين و مكتب پيامبر ( صلى الله عليه وآله ) بهره ء كافى نمى يافت . اين\r\n\r\n","description":"","footnote":" 1 . الهامى از شيخ الطائقة شهيد مطهرى .\r\n2 . شرح حال وبيوگرافى فقهاى نامدار اسلام در يك كتاب نمى گنجد ، علماء و دانشمندان قسمتى\r\nاز بيوگرافى آنان را در كتابهاى مربوط ثبت و ضبط نموده اند كه به عنوان نمونه مى توان به كتابهاى :\r\nريحانة الادب ، اعيان الشيعة ، طبقات الاعلام ، شهداء الفضيلة ، علماى معاصرين و . . . مراجعه نمود .\r\nنگارنده نيز برخى از مبارزات سياسى و اجتماعى روحانيت را در 4 جلد كتاب \" يكصد سال مبارزه\r\nروحانيت مترقى \" وأخيرا در كتاب \" فقهاى نامدار شيعه \" چاپ نويد اسلام قم آورده است كه\r\nمىتواند بازگوكنندهء برخى از خدمات ذى ارج اين بزرگان علم و دين و فقاهت باشد . . . . ","page_name":" 1049 ","page_number":69},
  {"content":"\r\nچهره‌هاى نورانى حافظان دين و مورد اعتماد پدرم در بيان حلال و حرام و احكام دين\r\nبودند كه با مكتب ما آشنا شدند و در روز رستاخيز نيز پيش از ديگران به ما\r\nخواهند پيوست \" . ( 1 )\r\n\" محمد بن مسلم \" كه از سرزمين كوفه بود ، طى چهار سال اقامت در شهر مدينه ،\r\nپيوسته به پيشگاه امامين صادقين امام باقر ( عليه السلام ) و امام صادق ( عليه السلام ) شرفياب شده و از\r\nمحضر آن دو پيشواى بزرگ ، بهره ها مى اندوخت . او در مكتب علمى امام به درجه اى از\r\nعلم و فضيلت نايل گرديد كه مى گفتند در ميان شيعيان در فقه وحديث هيچكس از\r\nمحمد بن مسلم داناتر نيست . وى مى گويد هر موضوعى كه به نظرم مى رسيد\r\nمى پرسيدم ، به طورى كه سى هزار حديث از امام پنجم و شانزده هزار حديث از امام\r\nصادق ( عليه السلام ) فرا گرفتم \" . ( 2 )\r\n\" هشام بن سالم \" يكى ديگر از شاگردان امام مى گويد : \" در هر موضوعى كه من وزراره\r\nاختلاف پيدا مى كرديم ، از محمد بن مسلم مى پرسيديم و او در جواب آنچه را كه از امام\r\nباقر ( عليه السلام ) و امام صادق ( عليه السلام ) شنيده بود نقل مى كرد \" . ( 3 )\r\n\" ابن ابى يعفور \" كه يكى ديگر از ياران پيشواى ششم است مى گويد : روزى به امام\r\nصادق ( عليه السلام ) عرض كردم : \" من هميشه دسترسى به شما ندارم و نمى توانم هر وقت كه\r\nبخواهم خدمت شما شرفياب شوم ، گاهى بعضى از شيعيان مسائلى از من مى پرسند كه\r\nدر پاسخ آن عاجز مىمانم . \" امام صادق ( عليه السلام ) فرمود : \" چرا از محمد بن مسلم سؤال\r\nنمىكنى ؟ او احاديث ما را از پدرم شنيده و مورد توجه و علاقهء پدرم بود و پدرم از او\r\nرضايت و خوشنودى داشت . . . \" . ( 4 )\r\n\r\n","description":"","footnote":" 1 . رجال كشى ، ص 125 .\r\n2 . اختصاص مفيد ، ص 203 - مناقب ابن شهرآشوب ، ج 4 ، ص 200 .\r\n3 . اختصاص مفيد ، ص 201 - بحار الانوار ، ج 26 ، ص 292 - رجال كشى ، ص 149 - مناقب ، ج 4 ،\r\nص 195 .\r\n4 . اختصاص مفيد ، ص 453 - رجال كشى ، ص 145 - بحار الانوار ، ج 46 ، ص 328 . ","page_name":" 1050 ","page_number":70},
  {"content":"\r\n\r\nمحمد بن مسلم كتابى بنام \" اربعمائة مسألة \" ( چهارصد مسأله ) تأليف نموده بود كه\r\nگويا پاسخ چهارصد مسأله اى بود كه از پيشواى پنجم و ششم شنيده بود . ( 1 )\r\nمحمد بن مسلم وفقهاى بزرگ اهل تسنن\r\nفقها و دانشمندان بزرگ اهل تسنن نيز مشكلات علمى خود را از محمد بن مسلم\r\nمى پرسيدند و از دانشهاى او كه محصول حضور در محضر پر فيض پيشواى پنجم بود ،\r\nبهره‌مند مى شدند .\r\nوى مى گويد : شبى پشت بام خانه خود خوابيده بودم ، ناگهان در خانه را زدند . گفتم\r\nكيست ؟ شخصى صدا زد بيا پائين با شما كار دارم . از پشت بام آمدم ، ديدم زنى است .\r\nگفت : دختر تازه عروسم هنگام وضع حمل جان سپرده است ، ولى گويا بچه هنوز در شكم\r\nمادر زنده است و دارد حركت مىكند ، تكليف ما چيست ؟\r\nگفتم : روزى عين اين سؤال را از امام باقر ( عليه السلام ) نمودند . امام فرمود : بايد شكم مادر را\r\nشكافت و بچه را بيرون آورد . آنگاه گفتم : من مخفيانه زندگى مى كنم و كسى از محل\r\nسكونت من باخبر نيست . تو چگونه به اينجا آمده اى ؟ گفت : من ابتدا پيش ابوحنيفه\r\nرفتم و جواب اين مشكل را از او خواستم . ابوحنيفه گفت من حكم اين مسأله را\r\nنمى دانم ، هم اكنون برو پيش محمد بن مسلم ، او حتما جواب سؤال تو را خواهد داد ، ولى\r\nهرچه در پاسخ تو گفت برگرد به من هم اطلاع بده .\r\nمحمد بن مسلم مى گويد :\r\nآن زن رفت . فرداى آن شب وارد مسجد شدم . با صحنهء جالبى روبرو گرديدم .\r\nابوحنيفه عده اى را دور خود جمع كرده بود و مسأله شب گذشته را از آنها مى پرسيد . من\r\nسرفه اى كردم ، ابوحنيفه صداى مرا شنيد ، ضمن صحبت خود ( به طورى كه كسى\r\nمتوجه نشد ) گفت : \" اللهم غفرا دعنا نعيش \" يعنى صرف نظر كن و مطلوب را مكتوم بدار و\r\n\r\n","description":"","footnote":" 1 . مؤلفو الشيعة في صدر الاسلام ، سيد عبد الحسين شرف الدين ، ص 64 . ","page_name":" 1051 ","page_number":71},
  {"content":"\r\n\r\nبگذار زندگى كنيم . ( 1 )\r\nمحمد بن مسلم و قاضى ابن ابى ليلى\r\nروزى دو نفر براى طرح دعوى وحل اختلاف نزد ابن ابى ليلى قاضى معروف آمدند .\r\nيكى از آنها ديگرى را نشان داده و گفت : اين مرد كنيزى به من فروخته است كه پاهايش\r\nفاقد مو مى باشد ، و من گمان مى كنم از روز اول بدن او مو نداشته است و اين موضوع مرا\r\nنگران كرده است . آيا اين عيب است و من مى توانم به خاطر آن معامله را فسخ كنم ؟\r\nابن ابى ليلى كه تا آن موقع با چنين مسأله اى روبرو نشده بود و حكم آن را نمى دانست ،\r\nبهانه اى پيش كشيد و گفت : مهم نيست ، مردم معمولا موهاى بدن را براى پاكيزگى و\r\nنظافت مى گيرند ، بنابراين عاملى براى ناراحتى شما وجود ندارد .\r\nمدعى كه احتمال مى داد آقاى قاضى از حكم اصلى مسأله بى خبر است و به همين\r\nجهت طفره مى رود گفت : من كار با اين حرفها ندارم . بالاخره اين موضوع عيب محسوب\r\nمىشود يا نه ؟ و اگر عيب است بفرمائيد و اگر نه مرخص مى شويم .\r\nدر اين موقع قاضى دست خود را روى شكم گذاشته ، گفت دچار دل درد شدم . اجازه\r\nبفرمائيد چند لحظه ديگر باز مى گردم . بلافاصله از جا حركت نمود ، از در ديگرى بيرون\r\nرفت و خود را به محمد بن مسلم رسانيد و گفت رأى اعلم ( عليه السلام ) درباره ء چنين\r\nمسأله اى چيست ؟\r\nمحمد بن مسلم گفت : عين اين موضوع را نمى دانم ، ولى از امام باقر ( عليه السلام ) شنيدم كه\r\nفرمود هر چيز طبيعى كه كم يا زياد شود عيب محسوب مىشود . ابن ابى ليلى گفت :\r\nهمين كافى است و بى درنگ به محكمه بازگشت و به طرفين شكايت اعلام كرد اگر\r\nمشترى مايل باشد مىتواند معامله را به واسطهء عيبى كه در كنيز است فسخ كند . ( 2 ) متن\r\nروايت \" كلما زاد أو نقص عن الخلقة الأصلية فهو عيب \" .\r\n\r\n","description":"","footnote":" 1 . اختصاص ، ص 204 - 203 ، رجال كشى ، ص 146 .\r\n2 . وسائل الشيعة ، ج 12 ، ص 614 . ","page_name":" 1052 ","page_number":72},
  {"content":"\r\nمحمد بن مسلم با توجه به شخصيت ارزنده ء علمى و معنوى كه داشت ، فوق العاده\r\nمورد توجه و علاقه پيشواى ششم بود و همواره از حمايت و پشتيبانى كامل آن امام\r\nهمام برخوردار بوده است .\r\nروزى به امام صادق ( عليه السلام ) گزارش رسيد كه ابن ابى ليلى ( همان شخصى كه در مسأله\r\nفروش كنيز درمانده بود و با راهنمايى محمد بن مسلم از بن بست رهايى يافت ) در\r\nجريان قضايى شهادت محمد بن مسلم را رد نموده و گواهى او را نپذيرفته است .\r\nاين موضوع بر امام گران آمد و سخت ناراحت شد . \" ابوكهمش \" مى گويد : به محضر\r\nامام صادق ( عليه السلام ) شرفياب شدم . فرمود : شنيده ام محمد بن مسلم نزد ابن ابى ليلى شهادت\r\nداده و او شهادت محمد بن مسلم را رد كرده است ؟\r\nگفتم : بلى . فرمود : وقتى به كوفه رفتى ، نزد ابن ابى ليلى برو و به او بگو : سه مسأله از تو\r\nمى پرسم ، پاسخ آنها را از تو مى خواهم ، ولى به شرط اينكه جواب مسأله را با قياس ، يا به\r\nنقل از قول فقها و محدثان ندهى . آنگاه سه مسأله زير را از او بپرس .\r\n( اين سؤالها مخصوصا امروز كه با كوشش فقها و توسعه علم فقه براى بسيارى از\r\nمردم بسيار ساده جلوه مىكند ، چنانچه در ذيل خواهيم ديد ، آن روز قاضى كوفه را\r\nعاجز ساخت ) و هنگامى كه ابن ابى ليلى از پاسخ اين مسائل عاجز ماند ، چنين بگو :\r\nجعفر بن محمد مى گويد : به چه علت شهادت شخصى را كه به احكام خدا و روش و\r\nدستور پيامبر ( صلى الله عليه وآله ) از تو داناتر است رد كرده اى ؟\r\n\" ابوكهمش \" مى گويد : وقتى وارد كوفه شدم ، پيش از آنكه به خانه ام بروم ، نزد ابن\r\nابى ليلى رفتم و گفتگوى زير بين من و او رد و بدل شد :\r\nسه سؤال از شما دارم ، ولى خواهش مى كنم پاسخ مرا با قياس يا از زبان فقها و\r\nمحدثان ندهيد ، بلكه رأى و نظر خود را بگو .\r\nرأى شما درباره ء شخصى كه در دو ركعت اول نماز واجب شك كرده است چيست ؟\r\nابن ابى ليلى مدتى سر به پائين افكند ، آنگاه سر بلند نموده گفت :\r\n","description":"","footnote":"","page_name":" 1053 ","page_number":73},
  {"content":"\r\nعقيده ء فقهاى ما در اين باره . . . .\r\nاز اول با شما شرط كردم كه پاسخ مرا از قول ديگران نقل نكنى .\r\nمن خودم در اين باره چيزى نمى دانم .\r\nخيلى خوب ، پاسخ سؤال دوم را بگو : كسى كه بدن يا لباسش با بول نجس شده ،\r\nلباس و بدن خود را چگونه بايد بشويد ؟\r\nوى مدتى به فكر فرو رفت و پس از مدتى سر بلند كرده و گفت : فقهاى ما در اين باره\r\nعقيده دارند . . . .\r\nشرط ما اين است كه از ديگران نقل قول نكنى .\r\nمن شخصا در اين باره چيزى نمى دانم .\r\nاشكال ندارد . سؤال سوم را جواب بده . شخصى هنگام رمى جمره بجاى هفت سنگ ،\r\nشش سنگ زده و سنگ هفتم به هدف اصابت نكرده است ، تكليف اين شخص چيست ؟\r\nقاضى باز به فكر فرو رفت ، آنگاه سر بلند كرد و خواست بگويد فقهاى ما . . . گفتم :\r\nشرط خود را فراموش نكنيد .\r\nمتأسفانه در اين باره چيزى نمى دانم .\r\nمن كه منتظر چنين اعترافى بودم ، گفتم : جعفر بن محمد بوسيلهء من به تو پيغام\r\nداده كه چرا شهادت شخصى را كه به احكام خدا و روش و دستور پيامبر از تو داناتر و\r\nآگاهتر است ، رد كرده اى ؟\r\nچه شخصى ؟\r\nمحمد بن مسلم . شما را به خدا اين حرف را جعفر بن محمد گفت ؟\r\nبه خدا سوگند اين عين سخن جعفر بن محمد ( عليه السلام ) است .\r\nابن ابى ليلى وقتى اين سخن را شنيد ، فردى را به سراغ محمد بن مسلم فرستاد و او\r\nرا به دادگاه دعوت كرد و پس از اداى مجدد شهادت ، گواهى او را پذيرفت . ( 1 )\r\n\r\n","description":"","footnote":" 1 . رجال كشى ص 147 . ","page_name":" 1054 ","page_number":74},
  {"content":"\r\n\r\n2 . جابر بن يزيد جعفى\r\nيكى ديگر از تربيت يافتگان حوزه درسى امام صادق ( عليه السلام ) جابر بن يزيد جعفى است .\r\nوى اهل كوفه بود ولى براى استفاده از محضر امام به شهر مدينه هجرت نمود . او در پرتو\r\nاستفاده از مكتب پر فيض دودمان رسالت به مقامات عالى علمى نائل گرديد . و در صف\r\nياران برجسته ى آن حضرت قرار گرفت .\r\nجابر كه يكى از شيعيان مخلص و با فضيلت امام صادق ( عليه السلام ) بود بواسطه دفاع صريح از\r\nعقايد تشيع ، همواره مورد خرده گيرى مخالفين قرار داشت ، و چون محيط را براى بيان\r\nپاره‌اى از حقايق نامساعد مىديد ، از افشاى بسيارى از احاديثى كه شنيده بود ، خوادارى\r\nمىورزيد و مىگفت : \" پنجاه هزار حديث در سينه دارم كه هنوز يكى از آنها را نقل\r\nنكرده ام \" . ( 1 ) روزى حديثى را نقل كرد و گفت : اين يكى از همان پنجاه هزار حديث بود .\r\nامتيازات علمى و معنوى جابر ، به قدرى چشمگير و قابل توجه بود كه نه تنها در پرتو\r\nآن محبوبيت خاص در پيشگاه امام صادق ( عليه السلام ) پيدا كرده بود ، بلكه ديگران نيز خواه و\r\nناخواه در برابر شخصيت بزرگ علمى و ويژگىهاى معنوى او ، سر تعظيم\r\nفرود مى آوردند .\r\nوقتى از امام صادق پرسيدند : موقعيت جابر در نظر شما چگونه است ؟\r\nامام فرمود : جابر نزد ما مثل سلمان نزد پيامبر است . ( 2 )\r\n\" سفيان ثورى \" به \" شعبى \" كه از دانشمندان آن روز بود مى گفت : اگر نسبت به جابر\r\nبدگويى كنى پاسخ را با بدگويى خواهم داد . ( 3 )\r\nمؤلف ميزان الاعتدال مى گويد : جابر بن يزيد يكى از دانشمندان شيعه است ، وى\r\nشخصى راستگو وموثق و در نقل حديث فوق العاده پرهيزگار است ، در اين قسمت كسى\r\n\r\n","description":"","footnote":" 1 . صحيح مسلم ، ج 1 ، ص 102 .\r\n2 . قاموس الرجال ، ج 3 ، ص 335 .\r\n3 . مؤلفو الشيعة في صدر الاسلام ، ص 37 . ","page_name":" 1055 ","page_number":75},
  {"content":"\r\n\r\nرا بهتر از او نديده ام . ( 1 )\r\n\" زياد بن ابى الجلال \" مى گويد :\r\nدر مورد احاديث جابر در ميان محدثان و راويان شيعه اختلافى رخ داد من گفتم اين\r\nموضوع را از امام صادق مى پرسم ، هنگامى كه به همين منظور به پيشگاه آن حضرت\r\nشرفياب شدم ، قبل از آنكه آغاز سخن كنم ، فرمود : خدا رحمت كند جابر را او در نقل\r\nاحاديث ما صادق و راستگو بود . خدا مغيرة بن سعيد را لعنت كند . او ، اخبار دروغين را با\r\nاحاديث ما مخلوط مى كرد \" . ( 2 )\r\nجابر با استفاده از علوم و دانش‌هاى سرشار پيشواى پنجم ، كتب وآثار متعددى را از\r\nخود به يادگار گذاشت كه شاهد ديگرى بر توجه شيعيان به مسألة تدوين و جمع‌آورى\r\nمباحث اسلامى است ، كتب جابر به قرار زير است : 1 . كتاب تفسير ، 2 . كتاب نوادر ، 3 . كتاب\r\nفضائل ، 4 . كتاب جمل ، 5 . كتاب صفين ، 6 . كتاب نهروان ، 7 . كتاب مقتل امير المؤمنين ،\r\n8 . كتاب مقتل الحسين .\r\n3 . زرارة ابن اعين ( فقيه )\r\nزراره يكى از علماء و اعيان شيعه است كه در علم فقه ، حديث ، كلام ، بصيرت و آگاهى\r\nكامل دارد امام بوجود چنين شاگردى افتخار كرده است و او را مرجع سوالات فقهى و\r\nفتوايى مردم قرار داده است در يكى از سخنان خود به فيض پسر مختار مى فرمايد : \" اگر\r\nحديثى خواستى از اين مرد نشسته مسئلت نما و با دست خود به زراره اشاره فرمودند و\r\nباز در حديث ديگرى فرموده اند اگز زراره و امثال آن نبودند آثار پدرم از ميان مى رفت -\r\nزراره يكى از ياران امام صادق ( عليه السلام ) و از شيعيان بسيار با فضيلت وعاليقدر دينى است . به\r\nحدى كه در بزرگى و عظمت و شخصيت و ويژگىهاى علمى و معنوى مورد اتفاق\r\nدانشمندان قرار گرفته است .\r\n\r\n","description":"","footnote":" 1 . مؤلفو الشيعة في صدر الاسلام ، ص 37 .\r\n2 . مجلسى ( ره ) ، بحار ج 46 ، ص 341 - رجال كشى ص 169 . ","page_name":" 1056 ","page_number":76},
  {"content":"\r\n\" ابن شهر آشوب \" مى نويسد : دانشمندان اسلامى در اين مطلب اتفاق نظر دارند كه\r\nدر ميان شاگردان صادقين ( عليه السلام ) شش تن از همه داناتر و واردتر بودند كه عبارتند از : زراره ،\r\nمعروف مكى ، ابوبصير اسدى ، فضيل بن يسار ، محمد بن مسلم طائفى ، وبريد بن\r\nمعاويه عجلى . ( 1 )\r\nزراره مردى سخنور ، خوش بيان بود . و در مباحثه استعداد فوق العاده داشت به\r\nحدى كه كمتر كسى مى توانست او را محكوم سازد . او در علم كلام و مسائل اعتقادى و\r\nاستدلالى به قدرى ماهر و ورزيده بود كه متكلمان شيعه شاگردان مكتب او محسوب\r\nمى شدند . ( 2 )\r\nزراره علاوه بر آنكه يك محدث بزرگ ، متكلم عاليقدر ، فقيه برجسته بود ، شاعر و\r\nاديب با ذوقى نيز به شمار مى رفت و كتابى درباره علم جبر و اختيار نيز تأليف\r\nنموده بود . . . . ( 3 )\r\nاو يكى از چهار نفرى است كه امام صادق ( عليه السلام ) زنده نگه داشتن مكتب را مرهون\r\nتلاش‌هاى آنان معرفى نموده است . پيشواى ششم در حديث ديگرى مى فرمايد : خدا\r\nزراره را رحمت كند كه اگر زراره و امثال او نبودند احاديث پدرم از بين مى رفت . . . . ( 4 )\r\nروزى يك مرد شامى به حضور امام صادق ( عليه السلام ) رسيد و اعلام كرد براى مناظره با آن\r\nحضرت آمده است . مرد شامى بحث‌هاى مختلفى را پيش كشيد و امام در هر بحثى او را\r\nبه يكى از ياران خود كه در مجلس حاضر بودند ارجاع مى نمود .\r\nوقتى كه مرد شامى از مسائل فقهى پرسيد امام صادق ( عليه السلام ) رو به زراره نمود فرمود :\r\nزراره ، تو با او بحث كن ، آنگاه آن دو نفر شروع به بحث و مناظره كردند ، طولى نكشيد\r\n\r\n","description":"","footnote":" 1 . مناقب ابن شهر آشوب ، ج ، ص 211 .\r\n2 . علامه شوشترى ، قاموس الرجال ج 4 ، ص 173 .\r\n3 . مدرك گذشته ، ص 155 به نقل از رجال نجاشى .\r\n4 . مدرك گذشته ، ص 155 به نقل از رجال نجاشى . ","page_name":" 1057 ","page_number":77},
  {"content":"\r\n\r\n\r\nزراره مرد شامى را محكوم ساخت به حدى كه او به شكست خود اعتراف نمود . ( 1 )\r\nاو پس از عمرى تلاش و كوشش در راه اسلام مكتب تشيع در سال 150 هجرى\r\nبه رحمت ايزدى پيوست . قابل توجه است كه دانشمندان حديث ودرايت ، روايات و\r\nمنقولات او را به صورت حديث صحيح و مقبول پذيرفته‌اند روانش شاد !\r\n4 . حمران ابن اعين شيبانى\r\nحمران ابن أعين يكى از رجال و دانشمندان بزرگ و با فضيلت شيعه است ، او از\r\nدوران پيشواى چهارم يكى از چهره‌هاى درخشان تشيع بشمار مى رفت و از محضر آن\r\nحضرت استفاده ها نموده بود ، پس از رحلت امام سجاد ( عليه السلام ) در صف ياران و شاگردان\r\nخاص امام باقر قرار گرفت و بهره‌هاى سرشارى از خرمن علم و دانش و حكمت امام\r\nپنجم برد و مدتى نيز از زمان امام صادق ( عليه السلام ) را درك نمود . ( 2 )\r\nحمران علاوه بر مقام بزرگ و ممتاز معنوى ، در علوم قرآن و رشته‌هاى علمى ديگر\r\nمانند علم نحو و لغت و ادبيات عربى دانشمند بلند پايه اى بود كه دانشندان بعدى در\r\nمباحث مربوط به قرائت قرآن به آراء و نظريات او استناد مى كردند . ( 3 )\r\nتخصص در علم\r\nدر زمان پيشواى پنجم و ششم كه نهضت علمى و فرهنگى اسلام شكوفا مى شد در\r\nاثر برخورد با فلسفه و عقايد و آراء فلاسفه و دانشمندان يونان و روم رشته‌هاى مختلف\r\nعلمى بوجود آمد و شبهات و اشكالات گوناگونى در ميان دانشمندان رواج يافت از اين\r\nرو ، امام باقر ( عليه السلام ) و همچنين امام صادق ( عليه السلام ) هر يك از شاگردان خود را در رشته اى كه با\r\nذوق و قريحه او سازگار بود تشويق به تعليم و تعلم مىنمودند و در نتيجه هر كدام از آنها\r\nدر يك يا دو رشته از علوم مانند حديث ، تفسير ، كلام ، و امثال اينها تخصص\r\n\r\n","description":"","footnote":" 1 . كشى اين جريان را در رجال خود ( ع 134 ) .\r\n2 . كشى اين جريان را در رجال خود ( ع 134 ) .\r\n3 . قاموس الرجال ، ج 3 ، ص 13 ، مؤلفو الشيعه . ","page_name":" 1058 ","page_number":78},
  {"content":"\r\n\r\nپيدا مى كردند .\r\nگاهى امام دانشمندانى را كه براى بحث و مناظره مراجعه مى كردند راهنمايى\r\nمى كرد تا با يكى از شاگردانى كه در آن رشته تخصص داشت ، مناظره كند .\r\n\" هشام بن سالم \" مى گويد : روزى با گروهى از ياران امام ( عليه السلام ) در محضر آن حضرت\r\nنشسته بوديم يك نفر مرد شامى اجازه ورود خواست و پس از كسب اجازه وارد مجلس\r\nشد ، امام فرمود بنشين و آنگاه پرسيد چه مى خواهى ؟\r\nمرد شامى مى گفت : شنيده ام شما به تمام سئوالات و مشكلات و نيازهاى علمى\r\nمردم پاسخ مى گوييد ، آمده ام با شما بحث و مناظره بكنم امام صادق فرمود :\r\nدر چه موضوع ؟ شامى گفت : درباره كيفيت قرائت قرآن .\r\nامام رو به حمران كرده فرمود : حمران جواب اين شخص با توست\r\nمن مى خواهم با شما بحث كنم نه حمران .\r\nاگر حمران را محكوم كردى آن وقت با من .\r\nمرد شامى ناگزير با حمران وارد بحث شد هر چه شامى پرسيد پاسخ قاطع ومستدل\r\nاز حمران شنيد به طورى كه سرانجام از ادامهء بحث فرو ماند و سخت ناراحت و خسته\r\nشد . امام فرمود : چگونه ديدى ؟\r\nراستى حمران خيلى زبر دست است هر چه پرسيدم به نحو شايسته اى پاسخ داد . ( 1 )\r\n5 . مفضل بن عمر جعفى\r\nاو يكى ديگر از ياران مخلص امام ( عليه السلام ) و يكى از فقهاى بزرگ به شمار مى آيد كه\r\nمتصدى بخشى از امور امام بود گروهى از علاقه مندان امام به مدينه آمدند . تقاضا\r\nنمودند شخصى را به آنها معرفى نمايند كه به هنگام نياز در امور دينى و احكام شرعى به\r\nاو مراجعه كنند . امام فرمود : هر كس سوالى دارد بيايد از خودم بپرسد .\r\nآنان اصرار ورزيدند كه حتما شخصى را معرفى فرمايند ، فرمود مفضل را برايتان\r\n\r\n","description":"","footnote":" 1 . رجال كشى ، ص 135 . ","page_name":" 1059 ","page_number":79},
  {"content":"\r\n\r\n\r\n\r\nتعيين كردم آنچه او بگويد بپذيريد زيرا او جز حق نمى گويد . ( 1 )\r\nامام صادق ( عليه السلام ) در چند جلسه درس‌هايى در توحيد براى مفضل فرمود كه به\r\nمجموعه \" توحيد مفضل \" معروف و مشهور مىباشد .\r\n6 . أبان بن تغلب\r\nأبان فرزند تغلب از اصحاب امام سجاد و امام باقر و امام صادق ( عليه السلام ) شمرده مىشود او\r\nمرد با فضيلت و جليل القدر بود كه در مسجد مدينه مى نشست و درس وحديث إلقا\r\nمى نمود امام صادق ( عليه السلام ) درباره ء او فرمود : \" در مسجد بنشين و به مردم فتوى بده من\r\nدوست دارم در ميان شيعيان امثال تو فراوان باشند . . . \" .\r\nاو داراى هوش سرشار و عقل وافر بود به علوم قرآن علاقهء فراوان داشت و نخستين\r\nشخصى است كه در اين زمينه تأليف مستقلى دارد . ابان مدت طولانى در محضر\r\nپيشوايان معصوم نامبرده اعتكاف و زانو زده است و احاديث و علوم آنان را دريافته است\r\nوبيش از 000 / 30 حديث از امام صادق ( عليه السلام ) حفظ نموده است . ( 2 )\r\nتوثيق امام\r\nسليم بن ابى حبه گويد : در محضر امام صادق ( عليه السلام ) بودم وقتى مى خواستم از او\r\nخداحافظى كنم و درخواست فيض بيشتر كردم ، فرمود شما مىتوانيد از ابان بن تغلب\r\nاستفاده كيند او در اين باره احاديث فراوانى از ما دريافت كرده است هر آنچه او روايت\r\nكند مى توانى از قول من نقل نمائى . . . ) . ( 3 )\r\nتأليفات او\r\n1 . غريب القرآن ، آن كتاب نخستين تأليف در زمينه مسائل قرآنى مى باشد كه خود\r\nپايه و اساس علم لغت و ادب قرار گرفته است \" از دى \" از آن كتاب و كتاب محمد بن\r\n\r\n","description":"","footnote":" 1 . قاموس الرجال ، ج 3 ، ص 146 در مورد تربيت يافتگان مكتب امام ( ع ) قسمت هائى از كتاب امام\r\nباقر ( ع ) نوشتهء برادر ، جناب آقاى پيشوايى استفاده گرديده است . بدينوسيله تشكر و سپاس و\r\nقدردانى مى گردد .\r\n2 . منهج المقال ، ص 76 .\r\n3 . الامام الصادق ، ج 3 ، ص 59 . ","page_name":" 1060 ","page_number":80},
  {"content":"\r\n\r\n\r\nالسائب كلبى نوشتهء عطية بن حارث ، مجموعه اى ترتيب داده است . ( 1 )\r\n2 . الفضائل ، 3 . معانى القرآن ، 4 . قراءات ، 5 . الأصول در باب روايت وحديث ابن نديم\r\nدرالفهرست از آن ياد كرده است او در سال 141 هجرى در كوفه به رحمت ايزدى\r\nپيوسته است .\r\n7 . ابان پسر عثمان\r\nاو از آن شش نفر افراد مورد وثوق و اعتماد است كه محدثين بر روايات و منقولات\r\nآنان صحه گذاشته اند و \" اجمعت العصابة على تصحيح ما يصح عنهم \" گفته اند كه پنج نفر\r\nديگر هم : 1 . جميل بن دراج ، 2 . عبد الله بن مسكان 3 . عبد الله بن بشير ، 4 . حماد بن\r\nعيسى ، 5 . حماد بن عثمان مى باشد .\r\nاز ابان افراد متعددى روايت ، نقل كرده اند كه از باب نمونه مى توان : حسن بن على\r\nالوشاء ، على بن الحكم ، فضالة بن ايوب ، حسين بن سعيد ، صفوان بن يحيى ، عيسى\r\nالفراء و جعفر بن سماعة و ديگران را نام برد او در سال 200 هجرى در كوفه در\r\nگذشته است . ( 2 )\r\n8 . بريد العجلى\r\nبريد كه از اصحاب و ياران امام باقر و امام صادق ( عليه السلام ) شمرده مىشود ، يكى از رجال\r\nفقه وحديث مى باشد كه از منزلت خاصى در پيش اهل بيت ( عليه السلام ) برخوردار بوده است و\r\nروايات بسيارى در مدح و تحسين و علاقهء او به اهل بيت عصمت ( عليه السلام ) وارد گشته است\r\nهمچنان كه از طرف بدخواهان و دشمنان احاديث و مطالب و شايعات ديگرى نيز در\r\nحق او صادر گشته است اين امر هم ، دليل عظميت وشموخ مقام او مى باشد او در سال\r\n150 هجرى در گذشته است . ( 3 )\r\n\r\n","description":"","footnote":" 1 . به طبقات مفسران شيعه ، ج 1 ، مراجعه شود .\r\n2 . الامام الصادق ج 3 .\r\n3 . الامام الصادق ج 3 . ","page_name":" 1061 ","page_number":81},
  {"content":"\r\n\r\n\r\n\r\n\r\n9 . جميل بن دراج\r\nجميل از مردم كوفه از اصحاب و ياران امام صادق ( عليه السلام ) و فرزند گرامش امام موسى ( عليه السلام )\r\nمى باشد و از آن شش نفر مورد اعتماد ووثوق محدثين است . او داراى تأليفات و اصولى\r\nاست كه شيخ طوسى توسط حسين بن عبيدالله از او نقل مىكند . او در روزگار امام\r\nرضا ( عليه السلام ) از دنيا رخت بر بسته است .\r\n10 . جميل بن صالح\r\nاو هم از مردم كوفه و از ياران و اصحاب امام صادق و فرزندش امام موسى ( عليه السلام ) مى باشد\r\nفرد مورد وثوق است و در حديث و روايت داراى اصلى است افراد متعددى از او نقل\r\nروايت كرده اند مانند ، حسين بن محبوب ، سعد بن عبد الله ، عمار ساباطى ،\r\nمحمد بن عمير .\r\n11 . حماد بن عثمان\r\nاو نيز از مردم كوفه و از ياران امام صادق و امام موسى ( عليه السلام ) است و از آن شش نفرى\r\nاست كه علما و دانشمندان حديث ، بر وثوق و مورد اعتماد بودن آنان ، اعتراف كرده اند و\r\nشخصيت هائى مانند : على بن مهرياز اهوازى ، صفوان بن يحيى ، محمد بن وليد از او\r\nحديث نقل كرده اند . او در سال 190 هجرى در گذاشته است .\r\n12 . حبيب بن ثابت كاهلى\r\nاو نيز از محدثين و علاقه‌مندان امام سجاد و امام باقر و امام صادق ( عليه السلام ) مى باشد و\r\nقريب 200 حديث توسط او روايت شده است او در سال 122 هجرى در كوفه در گذشته\r\nاست . شاگردان و ياران امام فزونتر از آنست كه در اين مختصر بگنجد يا حق آنان با اين\r\nفشرده گويى اداء گردد تنها 12 نفر را به عنوان تبرك وتيمن به عدد 12 امام معصوم\r\nتوضيح و بازگو نموديم . طالبين تفصيل مى توانند به كتابهاى مبسوط رجال ، ودرايت و\r\nطبقات مفسران تأليف نگارنده ج 1 مراجعه فرمايند .\r\n","description":"","footnote":"","page_name":" 1062 ","page_number":82},
  {"content":"\r\nبخش پنجم\r\nF\r\nامام ( عليه السلام ) و زمامداران خودسر\r\n","description":"","footnote":"","page_name":" 1063 ","page_number":83},
  {"content":"\r\n","description":"","footnote":"","page_name":" 1064 ","page_number":84},
  {"content":"\r\n\r\n\r\nبخش پنجم / امام ( ع ) و زمامداران خودسر . . .\r\nقبلا گفتيم كه دوران زندگى امام ( عليه السلام ) همزمان با حكومت 10 تن از حكمرانان و\r\nزمامداران خودسر اموى و 2 نفر از حكمرانان عباسى بوده است كه برخى را در ايام\r\nطفوليت و برخى ديگر را در ايام امامت درك كرده‌اند . اينك صرفا به عنوان اطلاع و\r\nآشنايى بيشتر با نوع كارها و افكار آنان و به عنوان آشنائى با تاريخ و سرگذشت مسلمانان\r\nكه چه روزگارى را پشت سر گذاشته اند به صورت فشرده بر تاريخ زندگى آنان نظرى\r\nمى افكنيم و در موارد برخورد با تاريخ و زندگى امام لحظاتى مكث مى نمائيم ، تا اينكه در\r\nحدودى به بررسى جوانب زندگى امام ( عليه السلام ) رسيده باشيم .\r\nزمامداران اموى\r\nامام صادق ( عليه السلام ) از آغاز دوران طفوليت ده تن از زمامداران اموى را درك نموده اند كه\r\nاسامى آنان به اين ترتيب مى باشد .\r\n1 . عبد الملك پسر مروان ، 2 . وليد پسر عبد الملك ، 3 . سليمان پسر عبد الملك ،\r\n4 . عمر پس عبد العزيز ، 5 . يزيد پسر عبد الملك ، 6 . هشام پسر عبد الملك ، 7 . وليد پسر\r\nيزيد پسر عبد الملك ، 8 . يزيد ناقص پسر وليد پسر عبد الملك ، 9 . ابراهيم پسر\r\nعبد الملك ، 10 . مروان بن حكم معروف به \" مروان حمار \" آخرين سلسله از آل اميه .\r\n2 . از حكمرانان عباسى با دوران \" عبد الله سفاح \" و برادرش \" منصور دوانيقى \" معاصر\r\nبوده است . اينكه شرح اجمال روزگار آنان :\r\n1 . عبد الملك بن مروان\r\nاو كه پس از پدرش مروان به تخت حكومت جلوس نمود تبار به مغيره مى رساند كه\r\nحمزه سيد الشهدا را در جنگ احد دريده بود در سال 65 به حكومت رسيد و تا سال 86\r\nادامه داشت ولادت امام در سال 82 ه‍ بوده است .\r\n","description":"","footnote":"","page_name":" 1065 ","page_number":85},
  {"content":"\r\n\r\nقبل از آغاز زمامدارى با علماء و دانشمندان رفت و آمد داشت و با مساجد ومنابر سر\r\nو كارى او تحريكات يزيد بن معاويه را بر ضد ابن زبير محكوم نموده بود و گفته بود او\r\nنخستين نوزاد نامشروع در اسلام مى باشد .\r\nولى وقتى زمامدارى به او رسيد خودش حجاج را مأمور ساخت تا زبير را دستگر و به\r\nقتل رساند ( 1 ) آن هم با وضع خاصى كه تاريخ اسلام تا آن روز چنين جنايتى را به خودش\r\nمشاهده نكرده بود شش ماه و 17 روز مكه را به محاصره در آورد و كعبه را از كوه ابوقيس\r\nبه منجنيق سنگ بست . ( 2 )\r\nاو پس از تسلط بر مكه در سال 75 در جمع مردم به خطابه پرداخت و اظهار ندامت\r\nنمود : \" مردم ! خلفاى پيش از من كارشان خوردن و خوراندن و بزم بود ولى من علاج درد\r\nاين امت را جز با شمشير نخواهم نمود و من نه خليفه مستضعف هستم ( منظورش\r\nعثمان است ) نه خليفه سازشكار ( معاويه ) . مردم ما از شما نمى توانيم هيچ فعاليت ضد\r\nحكومتى را تحمل نمائيم . . . . ( 3 )\r\nدليل آفتاب\r\nدر مورد معرفى طرز فكر عبد الملك ، كافى است كه نشان داده شود يكى از\r\nفرمانداران مقرب و نزديك او ، حجاج بن يوسف ثقفى است در مورد شخصيت او كافى\r\nاست كه يكى از اعضاى خاندان اموى شهادت بدهد چون اهل خانه بهتر از ديگران واقف\r\nبه اسرار خانه هستند . . . .\r\nعمر بن عبد العزيز اموى در يكى از سخنان خود در مورد حجاج مى گويد : \" اگر در روز\r\nمحشر هر قوم و نژادى ، خبيث ترين فرد خود را به محشر عرضه كند و ما هم حجاج را\r\nمعرفى مىنمائيم يقينا غلبه و پيروزى با ما خواهد بود . . . \" . ( 4 )\r\n\r\n","description":"","footnote":" 1 . تاريخ المدينة الشريفة سخاوى ، ج 3 ، ص 64 .\r\n2 . شفاء الغرام مكى ، ج 1 ، ص 169 .\r\n3 . تاريخ ابن اثير ج 9 ، ص 64 .\r\n4 . كامل ابن اثير ، ج 4 ، ص 236 - 270 . ","page_name":" 1066 ","page_number":86},
  {"content":"\r\n\r\n\r\nنمونه اى از خونريزىهاى حجاج\r\nاو در دوران فرماندارى خود به چند شهر مهم اسلامى : مدينه ، كوفه ، بصره ، هزاران\r\nنفر از دوستداران اهل بيت و سادات علوى را به خاك و خون كشيد . و شخصيت‌هاى\r\nاسلامى را كشت و امام سجاد را دست بسته از مدينه تا شام كشانيد با اين همه جنايت در\r\nنظر عبد الملك آنچنان مورد پذيرش قرار گرفته بود كه به ولى عهد خود وليد ، احترام و\r\nرعايت حقوق و احترامات حجاج را مورد سفارش اكيد قرار داده بود . . . \" . ( 1 )\r\n2 . وليد فرزند عبد الملك\r\nپس از مرگ عبد الملك كه در سال 86 ماه 8 شوال اتفاق افتاد و همان روز پسرش\r\nمنصب حكومت را اشغال نمود و به مدت نه سال و 7 ماه تخت حكومت را در اشغال\r\nخود داشت .\r\nاو به كارهاى عمران و آبادى علاقه داشت ، مسجد جامع دمشق و توسعه مسجد\r\nمدينه از كارهاى اوست آنچنان كه به ازدواج وبوالهوسى نيز فريفته بود و آمار\r\nازدواج‌هاى مكرر او را با جوجه كنيزكان لعبت باز به 63 تن رسانيده اند . ( 2 )\r\nاو فرماندارى و حكومت حجاج را تأئيد كرد و شدت عمل در مورد سادات علوى را\r\nتأكيد نمود داستان يا واقعه زير ، بيانگر عمليات قهرآميز اوست .\r\nگويند يكى از فراريان از ظلم حجاج به آبادى دور دست پناه برده بود سگى را\r\nمشاهده نمود كه در سايه درختى دراز كشيده و مشغول استراحت و تمدد اعصاب است\r\nبا خود مى گويد : اى كاش من هم مانند اين حيوان بودم و از شر حجاج با آسودگى به\r\nاستراحت مىپرداختنم او از آنجا عبور مىكند پس از مدتى عبورش از آنجا مى افتد و\r\nناگاه چشمش به همان سگ مى افتد كه مردم از راز مردن او مى پرسند مى گويند : از\r\n\r\n","description":"","footnote":" 1 . السيوطى ، ص 85 .\r\n2 . الاناقه في كل الخلافة ، ج 1 ، ص 33 . ","page_name":" 1067 ","page_number":87},
  {"content":"\r\n\r\n\r\nطرف حجاج دستور آمد سگها را بكشند . ( 1 ) از اين داستان معلوم مى گردد كه حيوانات\r\nبى زبان هم از شر او در امان نبودند !\r\n3 . سليمان فرزند عبد الملك\r\nاو پس از مرگ برادرش وليد روز شنبه 14 جمادى الاخر به سال 96 هجرى به\r\nحكومت رسيد و دو سال و 9 ماه استقرار داشت .\r\nبر اساس رقابتى كه از نظر سياسى بين او و حجاج بوجود آمد دستور داد زندانى را كه\r\nحجاج بازداشت كرده بود آزاد سازد بنا به نقل مسعودى در مروج الذهب ( ج 3 ، ص\r\n187 ) سى هزار مرد و سى هزار زن بى گناه را آزاد ساختند و اين رقم مىتواند بيانگر\r\nاختناق و فساد رژيم حاكم آن روز را روشن سازد .\r\nاو علاقهء فراوانى به جمع آورى اموال و غنائم و ثروت داشت او در يكى از نامه‌هاى\r\nخود به استاندار مصر در مورد وصول ماليات و گرفتن خراج مى نويسد : \" شير را كاملا\r\nبدوش اگر شير تمام شد خون را بچكان ! \"\r\n4 . عمر بن عبد العزيز\r\nاو از طرف پدر و مادر هر دو تبار به عمر بن خطاب مى رساند پس از درگذشت\r\nعموزاده اش سليمان روز جمعه 11 صفر به سال 99 هجرى به حكومت رسيد و مدت 2\r\nسال و پنج ماه و پنج روز حكومت داشت .\r\nاو در ميان حكمرانان بنى اميه معروف به رعايت حقوق اجتماعى و عدل بوده است ،\r\nاو پاره اى از از بدعتها و قانون‌هاى جور و ظلم را كه توسط عمال رژيم‌هاى گذشته عملى\r\nگرديده بود از ميان برد و فحش و ناسزا به مقام ولايت عظمى را لغو نمود . . . و به جاى آن\r\nدر خطبه ها آيهء : \" ان الله يأمر بالعدل والأحسان وايتاء ذى القربى \" را قرار داد . آن چنان\r\nكه مراسم و هداياى نوروزى و مهرگان را لغو نمود . . . و با علويان رفتار مناسبى را پيش\r\nگرفت ! او ، نخستن خليفهء اموى بود كه سب و بدگويى بر اهل بيت را قدغن نمود وفدك\r\n\r\n","description":"","footnote":" 1 . ابن نباته شرح العيون ، ص 96 . ","page_name":" 1068 ","page_number":88},
  {"content":"\r\n\r\nمغصوب را به فرزندان حضرت زهرا ( عليه السلام ) باز گردانيد و توسعه ى مسجد الحرام را شروع\r\nنمود ( 1 ) و به همين مناسبت بود كه كارهاى او خوشايند عناصر فرصت طلب اموى نگشت\r\nو گويند او را با سم گشتند چون به زعم آنان او روشى را در پيش گرفته بود كه سرانجام\r\nحكومت را از دست بنى اميه بيرون مى كرد .\r\n5 . يزيد فرزند عبد الملك\r\nيزيد بن عبد الملك نوه دخترى يزيد بن معاويه پس از درگذشت ابن عبد العزيز به\r\nسال 101 به حكومت رسيد و 4 سال و اندى حكومت كرد . او مى خواست همانند سلف\r\nخويش ، عمر بن العزيز حكومت نمايد ولى اطرافيان و سردمداران ظلم و ستم كه اغلب\r\nپيرامون زمامداران را فرا مى گيرند ! اجتماع نمودند و دست به دست هم دادند كه او را از\r\nاين فكر و خيال راحت سازند واساسا وجود تكليف و عذاب و عقاب در كارهاى خلاف\r\nخلفاء را از دوش او برداشتند و نزديك به 40 تن از شيوخ و رجال ! و به شهادت قيام\r\nورزيدند كه هرگز بر خلفاء و حكمرانان حساب و كتابى وجود ندارد . ( 2 )\r\nهمانند شايعاتى كه در سرزمين ايران پيرامون پادشاهان وجود داشت كه نماز و\r\nروزى بر آنان واجب نيست فقط رعايت عدالت كافى است ولى مرحوم ميرزاى قمى بر\r\nخلاف حاشيه نشينان دربارى خود در پاسخ فتحعلى شاه فرمود بودند : \" هم اقامهء نماز و\r\nهم اقامهء عدل بر شاه واجب است \" .\r\nاوضاع دوباره به شرائط قبل از دوران حكومت عمر بن عبد العزيز باز گشت مشكلات\r\nادارى ، ماليات و مسائل اجتماعى و اخلاقى به همان حالت اوليه عودت نمود ، افزون بر\r\nآنها او داراى علاقهء شديد به لهو و لعب و و هوسرانى بود . معشوقه هائى بنام \" حبابه \" و\r\n\" سلامه \" داشت كه علاقه فراوانى به هر دو تن آنان داشت . از سوء اتفاق نخستين\r\nمعشوقه ى او حبابه در جوانى درگذشت او بسيار متأسف گرديد به طورى كه تاريخ\r\n\r\n","description":"","footnote":" 1 . الامام الصادق والمذاهب الاربعه ، ج 1 ، ص 134 .\r\n2 . تاريخ ابن كثير ، ج 9 ، ص 232 . ","page_name":" 1069 ","page_number":89},
  {"content":"\r\n\r\n\r\n\r\nمى گويد : مدتى بدن او را دفن نكرد چون نمى توانست از او جدا گردد ، از اين نظر مورد\r\nشماتت و ملامت قرار گرفت و برخى مى گويند علاقه ى او به محبوبه اش در حدى بود كه\r\nدستور نبش قبر او را صادر كرد تا او را مجددا مشاهده نمايد . ( 1 ) با اين وضع مملكت دارى\r\nرا خود بهتر دانى كه چه خواهد بود ؟\r\n6 . هشام پسر عبد الملك\r\nاو پس از يزيد به سال 105 هجرى زمام امور كشور را بدست گرفت ولايت عهدى او از\r\nناحيه برادرش يزيد بود و نزديك به 20 سال حكومت و زمامدارى نمود . . . .\r\nاو يكى از سياست بازترين حكمرانان اموى بود به حدى كه او را با معاويه مقايسه\r\nكرده اند او داراى رفتار خشن و بخل آميز و امساك مالى بود و با علويان خصومت و\r\nدشمنى باطنى داشت و در ابراز آن از هر فرصتى استفاده مى نمود .\r\nاحضار امام به شام\r\nيكى از فرازهاى مهم زندگى پر افتخار امام صادق ( عليه السلام ) مسافرت آن حضرت ، به شام در\r\nحضور پدر عاليقدرش امام باقر ( عليه السلام ) مى باشد و آن مسافرت به اين ترتيب پيش آمد كه در\r\nجلد مربوط به امام باقر ( عليه السلام ) گذشت .\r\nامام ( عليه السلام ) و هشام بن عبد الملك\r\nحكومت هشام بن عبد الملك از طولانى ترين و خشونت‌بارترين دوران‌هاى حكومت\r\nبنى اميه بود . او بيست سال تمام بر اريكهء قدرت سوار بود و در دوران او ، قيام يزيد بن على\r\nدر كوفه سركوب گرديد . پس از آن واقعه با شدت هر چه بيشتر با دوستداران على ( عليه السلام )\r\nرفتار مى نمود ، جمعى را به زندان افكند وعده اى را محبوس ساخت شاعران و\r\nنويسندگانى كه نسبت به اهل بيت ارادت مى ورزيدند با شديدترين انواع رفتار مى نمود\r\nاو دستور داد كه زبان حق گوى \" كميت \" شاعر فرزانه را قطع نمايند جون او در رثاء زيد بن\r\nعلى بن الحسين اشعارى سروده بود و هم او بود كه دستور قطع عطاياى مردم مدينه را\r\n\r\n","description":"","footnote":" 1 . الاناقه ، ج 1 ، ص 246 ، البداية والنهاية ، ج 3 ، ص 48 . ","page_name":" 1070 ","page_number":90},
  {"content":"\r\n\r\nبه جرم علاقه به زيد صادر نمود تا همگى آنان را وادار به ترك اهل بيت ( عليه السلام ) نمايد .\r\nهشام مردى بخيل و خشن و ستمگر و بى رحم بود ( 1 ) او در جمع آورى ثروت وعمران\r\nو آبادى مى كوشيد در زمان او بعضى از صنايع دستى رونق يافت . لكن از آنجا كه شخص\r\nبى عاطفه و سخت‌گير بود ، در دوران حكومت او زندگى بر مردم تنگ تر شد و احساسات و\r\nعواطف انسانى در جامعه رو به زوال رفت و رسم نيكوكارى و تعاون برچيده شد به حدى\r\nكه هيچكس نسبت به ديگرى كمك و دلسوزى نداشت . ( 2 )\r\nهشام و خاندان پيامبر ( صلى الله عليه وآله )\r\nمهمترين انگيزه سخت گيرى خلفا نسبت به پيشوايان بزرگ و رجال خاندان\r\nپيامبر ( صلى الله عليه وآله ) محبوبيت فوق العاده آنان در افكار عمومى و نفوذ معنوى آنان در قشرهاى\r\nمختلف جامعه بود . . . خلفاى اموى ( و همچنين زمامداران عباسى ) به خوبى\r\nمى فهميدند كه حكومت آنها حكومت زور و قدرت است و اگر مردم از آنها اطاعت\r\nمى كنند ، بواسطه ترس و بيم از شكنجه و اعدام و تبعيد است ، آنها مى فهميدند كه مردم\r\nبر حسب ظاهر تسليم آنها هستند ولى دل‌هاى آنان با خاندان پيامبر است و اگر فرصتى\r\nبدست آورند ، جز حكومت عادلانه خاندان نبوت زير بار هيچ حكومتى نخواهند رفت به\r\nهمين جهت پيشوايان بزرگ شيعه خطر بزرگى براى حكومت‌هاى ظالم و ستمگر به\r\nشمار مى رفتند و حتى در زمانى كه ائمه ( عليه السلام ) خانه نشين بودند و هيچ قدرت نظامى در\r\nاختيار نداشتند ، باز تحت نظر بودند و رعب عجيبى در دلهاى حكام اموى انداخته\r\nبودند .\r\nسياست هشام درباره علويان نيز از اين سياست محلى مستثنى نبود . هشام بيش از\r\nهر يك از خلفاى معاصر نسبت به امام صادق ( عليه السلام ) سختگيرى مى كرد و براى آزار و اذيت\r\nايشان از كوچكترين فرصت غفلت نمى نمود . شهادت زيد بن على بن الحسين ( عليه السلام ) نيز\r\n\r\n","description":"","footnote":" 1 . تاريخ يعقوبى ، ج 2 ، ص 60 .\r\n2 . مروج الذهب ، ج 3 ، ص 505 . ","page_name":" 1071 ","page_number":91},
  {"content":"\r\n\r\n\r\n\r\nجزئى از همين برنامه بود .\r\nاينها نمونه هائى از اندك عملكرد هشام بود كه تاريخ ثبت كرده است .\r\n7 . وليد بن عبد الملك\r\nاو پس از درگذشت هشام به سال 125 به تخت حكومت تكيه زد و مدت كوتاهى\r\nحدود يك سال و دو ماه ، در اين سمت بود و ايام او به لهو و لعب و فسق و فجور سپرى\r\nمى گشت ، از ارتكاب معاصى پرهيز نداشت و اشعار معروف تهديد قرآن از تراوشات فكر\r\nعليل ومخمور او است جائى كه مى گويد :\r\nأتهدد كل جبار عنيد ؟ * فها انا ذاك جبار عنيد\r\nاذا ما جئت ربك يوم حشر * فقل يا رب ! مزقنى الوليد ( 1 )\r\nآيا تو هستى كه هر ستمگر مستكبر را تهديد مى نمائى هان اينك من همان ستمگر\r\nمعاند هستم ! هنگامى كه به پيشگاه پروردگار خود شتافتى مى توانى از روى شكايت ،\r\nناله سر دهى كه اين وليد بود كه مرا پاره پاره كرد .\r\nخلاصه اى از بيوگرافى او اينست كه از او \" فرعون امت اسلام \" تعبير آورده اند .\r\n8 . يزيد ناقص\r\nيزيد فززند وليد بن عبد الملك مروان است كه مادرش \" شاه فريد \" تبار به سلسله\r\nساسانيان مى رساند و از حكمرانان اموى است كه به سال 126 پس از كشته شدن وليد\r\nبر اريكهء حكومت سوار گرديد و به مدت 5 ماه و اندى در اين سمت باقى بود و او تغييراتى\r\nاز نظر حقوق ديوانى انجام داد و وضع كشور در دوران او متشنج گرديد و اختلاف و جنگ\r\nو جدل فزونى گرفت و فرمانداران و استانداران مناطق بناى سرپيچى و تمرد گذاشتند و\r\nمايه ى خوشبختى مردم بود كه بيش از 5 ماه حكومت ننمود و مرد .\r\n9 . ابراهيم بن وليد\r\nنوه ء عبد الملك مروان با ولايت عهدى جعلى وقلابى در ذى حجه 126 هجرى روى\r\n\r\n","description":"","footnote":" 1 . ابن اثير ، ج 5 ، ص 127 - البدء والتاريخ مقدسى ، ج 3 ، ص 53 . ","page_name":" 1072 ","page_number":92},
  {"content":"\r\n\r\n\r\nكار آمد و سه ماه بيشتر حكومت نداشت . تا حكومت را به آخرين فرد از سلسله اموى ،\r\nمروان حمار سپرد كه تا ابد در آن خاندان مدفون و از ميان برود و برخى معتقدند كه او\r\nرا كشتند .\r\n10 . مروان حمار\r\nمروان پسر حكم مادرش از اكراد بود از ماه صفر سال 127 منصب حكومت و خلافت\r\nرا اشغال نمود و مدت شش سال در آن پست بود تا آنكه در ماه ربيع سال 123 در\r\n\" بوصير \" سرزمين مصر كشته شد و پروندهء جنايت و خيانت امويان با كشته شدن او بسته\r\nگرديد و حكومت به فرزندان عباسى منتقل شد . و كارنامه حكومت امويان اين چنين\r\nبسته شد كه آنان هيچگونه دلبستگى به دين و احكام آن نداشتند بلكه توجه خاص آنان\r\nبه ايجاد حكومتى بود كه تشكل و تمركز ديوان سالارى روز افزون از مشخصات آن به\r\nشمار مى رفت .\r\n11 و 12 . سفاح عباسى و منصور دوانيقى\r\nربيع دوم سال 132 هجرى سال سقوط حكومت اموى و آغاز حكومت فرزندان\r\nعباسى عموزادگان نزديك امام صادق ( عليه السلام ) مى باشد كه نخست با كمك و پشتيبانى\r\nعلويان بر سر كار آمدند ولى پس از اشغال حكومت از دشمنان خونى آنان شدند .\r\nنخستين حاكم آنان عبد الله پسر محمد نوه ء ابن عباس صحابى و مفسر معروف\r\nمى باشد . و مدت حكومت او در حدود 4 سال طول كشيد تا در ماه ذيحجه سال 136 از\r\nدنيا رفت او در نخستين خطابهء افتتاحيه در مسجد كوفه خود را سفاح و خونريز ناميد و\r\nعزت الهى را مخصوص خود و خاندانش دانست و به غلط همه ى عباسيان را \" اهل البيت \"\r\nناميد و گفت كه خداوند در قرآن آنان را از هر پليدى پاك و منزه گردانيده است و اين\r\nحقيقت را كه علويان براى خلافت شايسته ترند منكر شد ( 1 ) در دوران او حزب بزرگ\r\nهاشمى كه در دوران بنى اميه خاصيت سياسى داشتند اكنون به علويان و عباسيان\r\n\r\n","description":"","footnote":" 1 . تاريخ طبرى ، ج 3 ، ص 29 . ","page_name":" 1073 ","page_number":93},
  {"content":"\r\n\r\nتقسيم شده بود كشمكش گروهى شكل جديدى به خود گرفته بود ديگر منازعه بين\r\nسلسله غاصب و مخالف مشروع آن نبود بلكه دو دسته از بنى هاشم كه هر دو خود را\r\nمشروع و قانونى مى دانست و ديگرى را نفى مى كرد با هم كشمكش داشتند . ( 1 )\r\nدو نامه گويا و بيانگر مشى عملى روز\r\nدر اينجا بى مناسبت نيست دو نامه اى كه از طرف دو نماينده علويان و عباسيان ميان\r\nهمديگر رد و بدل شده است آورده باشيم تا اساس منازعات و خط فكر و مشى عملى آن\r\nدو روشن تر گردد :\r\nمحمد النفس الزكيه جدى ترين رقيب علوى در نامه اى به منصور مى نويسد :\r\n\" پدر و مادرم على ( عليه السلام ) وصى و امام بود ، چگونه است كه تو ميراث او را به خود نسبت\r\nمى دهى ، در حالى كه ما هنوز زنده ايم ؟ تو خود بهتر مى دانى كه در ميان هاشميان\r\nهيچكس وجود ندارد كه خصائص و افتخاراتش با ما ، اعقاب و اهداف ما در گذشته و حال\r\nقابل مقايسه باشد . . . ما اولاد فاطمه دختر پيامبر خدا هستيم در حالى كه شما چنين\r\nنيستيد ما فرزندان دختر پيامبر اسلام هستيم ، در حالى كه شما چنين امتيازى را\r\nنداريد من هم اتفاقا واسطه طلائى در نسل بنى هاشم و بهترين آنها از نظر والدين\r\n( نسبى ) هستم مادرم \" نارسى \" نبوده و از ناحيه مادرى برده زاده نيز نيستم ( 2 ) من تبار به\r\nپيامبر مى رسانم در بين اجداد پدريم اكثريت اهل بهشت و اقليت دوزخى اند بنابراين\r\nمن پسر بهترين مردم با فضيلت اسلام هستم .\r\nو اما در باره عفو عمومى كه به من اعطا كرده اى آيا مى توانم بپرسم چه نوع عفو\r\nعمومى است ؟ آيا مانند همان است كه \" ابن هبيره \" به عمويت \" عبد الله بن على \" و يا به\r\n\" ابومسلم \" داده است ؟\r\nاز اين نامه روشن مىشود كه محمد النفس الزكيه بر اساس اينكه جدش على ( عليه السلام )\r\n\r\n","description":"","footnote":" 1 . تشيع در مسير تاريخ ، ص 249 .\r\n2 . منصور زاده ء يك زن برده بود . ","page_name":" 1074 ","page_number":94},
  {"content":"\r\n\r\nوصى و امام است احقاق حق مىكند سپس اين حقيقت را با تكيه بر محيط ولادت ،\r\nنسب تأييد مى بخشد .\r\nپاسخ منصور\r\nمطالعهء پاسخ منصور و نوع استدلال او در توجيه رهبرى خويش بسيار\r\nروشنگر است : \" نامهء شما را دريافت داشتم ، تو بزرگترين افتخار ما را در دوران جاهليت\r\nيعنى توزيع آب در ميان حجاج و پاسدارى چاه زمزم مى دانى و متوجه هستى كه در\r\nميان همه برادران ، اين امتيازها تنها نصيب \" عباس \" بود و پدرت \" على \" در رابطه با اين\r\nامتياز با ما دادخواهى كرد ولى عمر به نفع ما قضاوت كرد به حدى كه اين امتياز در زمان\r\nجاهليت و در دوران اسلام همواره در اختيار ما بوده است .\r\nبزرگترين غرور و مايه افتخار شما بر پايهء نسل مادريتان قرار دارد كه آن هم تنها افراد\r\nناآگاه و معمولى را مىفريبد نه همه را خداوند زنان را همچون عموها ، پدرها و\r\nپدرشوهرها و خويشان معتبر و آبرومند ديگر خلق نكرده است و اما در مورد دعوى شما\r\nبر اينكه پسر فرستاده ء خدائيد . خداوند متعال چنين ادعائى را مردود دانسته است جائى\r\nكه مى گويد :\r\n\" محمد پدر هيچ يك از مردان شما نيست بلكه او فرستاده ى خدا و خاتم پيامبران\r\nاست ( 1 ) درست است شما فرزند دختر او هستيد همانا اين خويشاوندى نزديكى است ولى\r\nاو زن بود و مىتواند وارث باشد و نمى تواند امام گردد بنابر اين چگونه از طريق او مى توان\r\nامامت را به ارث برد ؟\r\nتو مى دانى كه پس از مرگ پيامبر خدا ، هيچ پسرى از اولاد عبد المطلب به جز عباس\r\nزنده نماند و عباس به عنوان عموى پيامبر ، وارث امامت شد ، از آن پس شمارى از بنى\r\nهاشم مدعى خلافت شدند ولى هيچكس جز اعقاب عباس بدان دست نيافت ، بنابراين ،\r\nسقايه ( آب دادن ) وميراث پيامبر ، علاوه بر خلافت متعلق به او و خاندان او مى باشد و در\r\n\r\n","description":"","footnote":" 1 . سوره 33 ، آيهء 4 . ","page_name":" 1075 ","page_number":95},
  {"content":"\r\n\r\nدست ، آنان باقى خواهد ماند . زيرا عباس وارث و وصى هر افتخار و تقوائى است كه در\r\nزمان جاهليت و اسلام وجود داشته است \" . ( 1 )\r\nنويسنده كتاب \" تشيع در مسير تاريخ \" استناج مىكند : اين نامه مهمترين سند درك\r\nخط فكرى عباسيان را نشان مىدهد و در بررسى محتواى آن به نكات برجسته‌اى\r\nبرمىخوريم :\r\n1 . او به قانون مرسوم عرب كه پس از مرگ پدر عمو جاى او را مى گيرد\r\nمتوسل مىشود .\r\n2 . او تكيه ى خاصى بر قضاوت عمر به نفع عباس مىكند و از اين رو به قدرت خليفه\r\nدوم به همان ترتيب اتكاى اصحاب الحديث تأكيد دارد .\r\n3 . عباس به عنوان عموى پيامبر شايستگى بيشترى ، به وراثت پيامبر داشت تا على ،\r\nعموزاده ء او .\r\n4 . او هر گونه احقاق حق را از طريق فاطمه به عنوان \" زن \" رد مىكند .\r\n5 . جاى تعمق است هر دو ( محمد النفس الزكيه ومنصور ) در دعاوى خود به\r\nاستدلالات دوران جاهليت ، بر مى گردند و سابقهء آن زمان را براى دوران اسلامى\r\nافتخارآميز مى دانند .\r\nتحليل سياسى\r\nبنى عباس پس از آنكه با دستيارى و كمك علويان حكومت بنى اميه را ساقط كردند\r\nو خود بر اريكه‌ى حكومت تكيه زدند به سوى بنى فاطمه برگشتند و با تمام نيرو براى از\r\nبين بردن خاندان رسالت كوشيدند . عده اى را گردن زدند و جمعى را زنده به گور\r\nساختند و دسته اى را در ميان ديوارها گذاشتند ، خانهء امام ششم را آتش زدند و چند بار\r\nخودش را به عراق جلب نمودند . بدين سبب در اواخر زندگى امام ششم ( عليه السلام ) تقيه\r\nشديدتر گرديد و آن حضرت چون تحت مراقبت شديدى بود جز \" خواص \" شيعه را\r\n\r\n","description":"","footnote":" 1 . تاريخ طبرى ، ج 3 ، ص 211 - مبرد كامل ، ج 4 ، ص 16 به نقل از تشيع در مسير تاريخ ، ص 251 . ","page_name":" 1076 ","page_number":96},
  {"content":"\r\nنمى پذيرفت و بالاخره بوسيله منصور خليفه دوم عباسى مسموم و شهيد گرديد .\r\nخصيصه كلى كه از مطالعه تاريخ خلفاى عباسى به دست مى آيد اينست كه آنان هر\r\nچه در آزار و اذيت پيشوايان معصوم ( عليه السلام ) بيشتر مى كوشيدند و به شيعيان سخت تر\r\nمى گرفتند روز به روز شماره ء پيروان آنان بيشتر و ايمانشان محكم تر مى شد و سازمان\r\nخلافت در انظار آنان يك دستگاه پليد و منفور جلوه گر مى گشت و اين مطلب عقده ء\r\nدرونى شده بود كه پيوسته خلفاى معاصر را رنج مى داد و در حقيقت آنان را زبون و\r\nبيچاره مى ساخت \" .\r\nدوران انتقال خصوصيات ديگرى كه در دوران پيشواى ششم وجود داشت ترجمه ى\r\nعلوم و دانش ملل و نقل آن به محيط اسلامى و ظهور فرقه ها و احزاب جديد سياسى و\r\nمذهبى بود كه طبعا برخوردهايى با افكار و آراء اسلامى پيدا مى كرد و هدف امام و ياران\r\nاو نشان دادن حقايق اسلام و خنثى نمودن انحرافات و ارشاد و رهبرى گمراهان و ارائه‌ى\r\nمكتب فكرى و اقتصادى و سياسى اسلام بود كه در سخنان و بيانات امام ( عليه السلام ) كاملا نمودار\r\nمىباشد و هدف امام پاكسازى محيط اسلامى از كفر ، الحاد ، زندقه ، شعوبى گرى و\r\nغيره بود .\r\nيكى از دلايل مهم و عوامل اساسى اين \" فرقه گرايى \" ها و ظهور مكتب‌هاى انحرافى ( و\r\nيا لااقل نا اصيل ) وجود خفقان و ظلم و جور حكومت مداران عباسى و تلاش در \" تفتيش\r\nعقايد ! \" آنها براى دور نگهداشتن مردم از مكتب غنى ، پربار و ( اسلام اصيل ) اهل بيت ( عليه السلام )\r\nبود . و ما امروز نيك مى دانيم كه تعاليم حقيقى ، بىواسطه و حياتبخش اسلام خدا و\r\nرسولش فقط و فقط در ذهن شكوفاى اين والاتباران بلند انديش وجود داشت .\r\nاين آنان بودند كه مى توانستند به خواسته‌هاى معنوى و فكرى مردم جواب دهند و\r\nروح تشنه وعدالتخواه مردم را از سرچشمه ى زلال ولايت سيراب و اشباع نمايند .\r\nبسته شدن درهاى اهل بيت ( عليه السلام ) عامل گرايش مردم به مكتب‌هاى پوچ فلسفى آن روز ،\r\nبود و عقايد و مذاهب گوناگون ، در اثر تضعيف خاندان رسالت قوت مى گرفت .\r\n","description":"","footnote":"","page_name":" 1077 ","page_number":97},
  {"content":"\r\nخلفاء عباسى در مقابل بستن درهاى اهل بيت به عنوان پاسخ گويى كاذب به\r\nخواسته‌هاى دينى مردم ، درهاى خانه اى پر تزوير فقيهان و عالم نمايان دربارى را باز\r\nمى كردند و آنان همانند پادشاهان و خلفاى عصر داراى تشكيلات عريض و طويل\r\nمى شدند كه دربانان و نگهبانان به محافظت و كنترل او مى ايستادند .\r\nاسماعيل فرازى يكى از محدثين مى گويد :\r\n\" به منزل مالك بن انس وارد شدم و درخواست حديثى نمودم . او دوازده حديث براى\r\nمن نقل نمود و سپس سكوت اختيار كرد و چون من بار ديگر درخواست حديث نمودم او\r\nبه دربانان سياه پوست كه بالاى سر خود داشت ، دستور داد تا مرا از منزل بيرون كنند ! \" ( 1 )\r\nديوار نويسى بسيارند كسان و حتى محققان و پژوهندگانى كه ديوار نويسى يعنى\r\nشعار مخالف نوشتن بر ديوارهاى شهر را از پديده‌هاى انقلاب بورژوازى فرانسه\r\nدانسته اند و در واقع مربوط به دوران پس از انقلاب صنعتى و قرن‌هاى اخير ، در حالى كه\r\nبه گواهى تاريخ سرشار از مبارزه انقلاب و شهادت اسلامى ، اين شيوه ى مبارزه ء\r\nافشاگرانه ، نيز چون سنت‌هاى مبارزاتى شكوهمند ديگرى كه انقلاب و شهادت را در\r\nيك راستا قرار داده است ، از بطن شيعيان همواره مباره و همراه جان بر كف شيعيان\r\nعلى ( عليه السلام ) و خاندان گراميش برخاسته است .\r\nاختناق فكرى و جلوگيرى از اظهار رأى و فكر در عصر خلفاى عباسى به حدى رسيد\r\nكه مردم ناچار به شيوه ء جديدى متوسل شدند كه امروز هم معمول و متداول است و آن\r\nديوار نويسى براى اداى آرمان خود به جاى روزنامه و مقاله و به جاى شكايت و طومار\r\nكتابت و افشاگرى مكتوب است .\r\nبارها مشاهده مى شد كه دور از چشم جاسوسان عوامل حكومت اشعارى در دل شب\r\nبر ديوارها ثبت مى شد كه حاوى اعتراض و انتقاد از روش سياسى عمومى خليفه است\r\nتوجه به مفاد و محتواى آنان مى رساند كه اغلب اين اعتراضها و شكايات از طرف \" شيعه \"\r\n\r\n","description":"","footnote":" 1 . شرح الاناقه ، ج 2 ، ص 44 . ","page_name":" 1078 ","page_number":98},
  {"content":"\r\nو طرفداران اهل بيت ( عليه السلام ) مى باشد .\r\nذوالنون مصرى مى گويد : \" وارد يك آبادى شدم ديدم بر ديوار يكى از ساختمان‌هاى\r\nآن نوشته شده است .\r\nانابن منى والمشعرين وزمزم * و مكة والبيت العتيق المعظم\r\nوجدى النبى المصطفى وأبى * الذى ولايته فرض على كل مسلم\r\nوامى البتول المستضاء بنورها * اذا ما عدوناها عديلة مريم\r\nوسبطا رسول الله عمى ووالدى * و اولاده الأطهار تسعة أنجم - . . . \"\r\nمن فرزند منى و مشعر و زمزم و فرزند مكه و بيت الله الحرام هستم ، نياى بزرگم\r\nمصطفى ( صلى الله عليه وآله ) و پدرم كسى است كه ولايت او بر همگان واجب و لازم شمرده شده است . -\r\nمادرم - فاطمه ( س ) است كه نور درخشان و جهانگير و در رديف مريم عذرا قرار دارد .\r\nحسن و حسين دو عمو و پدرانم هستند كه فرزندان نه گانه ى آنان ستارگان درخشان\r\nولايت و عصمت مى باشند \" .\r\nتنگى و فشار ظلم و خفقان مرا واداشت كه از فضاى وسيع جهان به اين خانه تنگ پناه\r\nآوردم و درد دلم را براى ديوارهاى آن بنويسم تو اى خواننده شعر بدان ! مسلمان نيست\r\nكسى كه مردم از دست او در امان نباشند .\r\nذوالنون در پى اين اشعار نغر مى نويسد : من پس از خواندن اشعار پى بردم كه او يك\r\nفرد علوى است كه از ظلم وجور هارون ، فرار كرده است و به اين آبادى پناهنده شده\r\nاست و درد دل و خواسته خود را به ديوارها ثبت و نقش نموده است . ( 1 )\r\nتقيه و كتمان عقيده شيعه در فراز و نشيب تمام اعصار و روزگاران در برابر ظلم و\r\nخفقان ايستادگى و مقاومت نشان داد و در راه دفاع از آرمان و هدف اسلامى و اعتقادى\r\nخود و در راه حفظ و نگهدارى سرمايه‌هاى راستين خود ، يعنى شرف و قرآن ، جهاد و\r\nكوششى خستگى ناپذيرى بروز داد هر چند اين مبارزه و مقاومت به محروميت از حقوق\r\n\r\n","description":"","footnote":" 1 . مقاتل الطالبيين ، ص 411 . ","page_name":" 1079 ","page_number":99},
  {"content":"\r\nطبيعى و مشروع او انجاميد ، و بسيارى از آنان را پشت ميله‌هاى زندان و سلول‌هاى\r\nانفرادى توأم با شكنجه و عذاب كشاند و در اين راه تنها دلخوشى و سرفرازى آنان در\r\nتمامى پهنهء تاريخ سرشار از رنج و تحمل شان اين بوده است كه تن به ننگ و عار ندادند و\r\nبه صورت جوانمردانه در نگه دارى از احكام واقعى اسلام و دفاع از رهبران راستين امت\r\nدر برابر ظلم و خفقان حكام عصر ايستادگى و مقاومت كردند .\r\nولى گاهى هم همين راد مردان آزاده و جان بر كف به دستور پيشوايان خود و براى\r\nپيشبرد اهداف مهمتر و والاتر مأمور به كتمان عقيده و آرمان خويش مى شدند و از\r\nتظاهر به آن امتناع مى ورزيدند و اين موضوع در مورد اغلب شيعيان عصر هارون صورت\r\nپذيرفته است . في المثل :\r\nعلى بن يقطين ، كميت بن زياد ، معمر بن خلاد ، و دهها نفر از پيروان اهل بيت ( عليه السلام ) از\r\nاين نمونه ها بوده اند وتقيه امرى است كه قرآن وحديث و منطق عقل به صحت و\r\nدرستى آن حكم مىكند و سپرى است كه مبارزان راه خدا را تا فرا رسيدن هنگام اظهار\r\nوجود از كيد دشمن محفوظ نگاه داشته است .\r\nاستبداد و خودكامگى خصوصيت ديگرى كه در دوران حكومت خلفاى عباسى حاكم\r\nبر سرنوشت مردم بود ، ديكتاتورى فردى و استبداد رأى در تصميمات سياسى ، ادارى و\r\nاجتماعى بود شخص خليفه با آن فكر تخديرى و آلودهء خود ، تعيين كننده ى مسير\r\nحركت اجتماعى و سياسى مردم بود مجلس شورا يا هيئت تصميم گيرنده اى در كار نبود\r\nاگر كسانى طرف مشورتى انتخاب مى شدند از همان ياران غار و هم پالگان بزم شراب ، و\r\nمغزهاى آلوده به فسادى بودند كه الگوها و وجهه نظرهاى خليفه را درست ياد گرفته\r\nبودند و هرگز بر خلاف نقشه ها و تصميمات خليفه ، رأى و نظرى از خود نداشتند . خليفه\r\nسايهء خدا و پرتو عنايات الهى بود و در مسير گسترش اين سايه ! ! آنچه ظلم و بيداد و\r\nغارت اموال ديگران و تحديد آزادى افراد ، و خفقان و استبداد بود مرتكب مى گشتند ،\r\nمسئوليت آن را به گردن \" ظل الله \" مى نهادند و جاى شگفت نيست كه اين سايه ى گسترده\r\n","description":"","footnote":"","page_name":" 1080 ","page_number":100},
  {"content":"\r\nنيز همچون ديگر غاصبان تاريخ ، تاب تحمل و توان كشش تمامى اين مظالم و تعديات و\r\nآنهمه فساد و تباهى را داشت بى آنكه خم به ابرو بياورد و يا اينكه نفسى به\r\nاعتراض بگشايد .\r\nامين ريحانى يكى از متخصصين تاريخ دوره عباسى در اين باره مى گويد : \" چرخ ادارى\r\nعباسيان حركت و گردش داشت ولى نه بر ستمگران و خونخوران ، بلكه بر مردم ناتوان ،\r\nبيچارهء آنان كه پرداخت كنندهء ماليت‌هاى سنگين بودند و دعوت جهاد و كارزار را زودتر از\r\nهمه مى پذيرفتند \" . ( 1 )\r\nابوالعتاهيه شاعر اجتماعى معاصر هارون در اشعار خود ، ترسيم زيبايى از وضع\r\nعمومى آن روزگار را دارد و مى گويد : آيا كسى هست كه سخنان مرا به گوش خليفه\r\nبرساند و بگويد : \" قيمتهاى رايج بازارگران ، كسب و كار اندك ، هموم واندوه ها فراوان ،\r\nايتام و مساكين در خانه‌هاى خالى با صداى بلند بيچارگى خود را اعلام مى دارند ، آنان\r\nمنتظر احسان و محبت خليفه هستند گرسنگانى كه صبح و شام آنان ، با گرسنگى سپرى\r\nمىشود . و بدن‌هاى لخت و عريان و بىپوشش كه قدرت خريد لباس را ندارند . اينها\r\nاخبار و گزارشاتى است كه از ملت فقير و محروم كشور به ساحت خليفه ،\r\nگزارش مى گردد \" . ( 2 ) او سپس احتذار و دورى از فساد ادارى و نظامى دستگاه خلافت را با\r\nاين بيان خود ابراز مى دارد : \" گر نان خشكى را در گوشه اى از مملكت بخورى و اطاق تنگ\r\nو تاريكى را به سكونت انتخاب كنى يا گوشه مسجدى را دور از معاشرت مردم ، بر گزينى\r\nخيلى بهتر است از ساعاتى كه در كاخ‌هاى عالى خلافت ! به سر ببرى ، خوشا به حال كسى\r\nكه شنواى نصايح و پندهاى نصيحت‌گوى دلسوز خود \" ابوالعتاهيه \" باشد \" . ( 3 )\r\n\r\n","description":"","footnote":" 1 . حياة موسى بن جعفر ، ج 2 ، ص 162 .\r\n2 . وفسوسا كه اين راه يك طرفه را هرگز بر گشتى نيست ! !\r\n3 . متن اشعار :\r\nرغيف خبز يابس * تأكله في الزاوية\r\nوغرفة ضيقة نفسك فيها خالية * او مسجد بمعزل عن الورى في ناحية\r\nخير من الساعات في القصور العاليه * فهذه وصية فجرة بحاليه\r\nطوبى لمن يسمع ها تلك لعمرى كافيه * فاسمع لصلح مشفق يدعى العتاهيه\r\nحياة موسى بن جعفر ، ج 2 ، ص 160 . ","page_name":" 1081 ","page_number":101},
  {"content":"\r\n\r\nدر مقام وزارت در اثر استبداد و خود كامگى و نبودن نظام حاكم عادل در تشكيلات\r\nخلافت عباسى پذيرفتن مسئوليت ، خالى از اشكال وصعوبت نبودن چون مسئوليت\r\nواقعى فرد در پذيرش يك سمت مشخص نبود از اينرو افراد متعهد و مسئول از قبول\r\nمسئوليت ادارى سرباز مى زدند و نمى خواستند خود را شريك جز انجام نداد قرار دهند ،\r\nهنگامى كه مأموران عباسى وزير خود فضل بن سهل را كشت سمت او را به احمد بن ابى\r\nخالد پيشنهاد نمود . او عذر خواهى كرد كه من وزيرى را نديده ام كه به اين سمت اشتغال\r\nورزد و سلامت از عهده آن بر آمده باشد . ( 1 )\r\nعذر او بسيار موجه بود چون اوضاع كشور با ميل و اراده‌ى خليفه مى چرخيد از اينرو\r\nوزير يا مأمور جز يك \" آلت فعل \" اجراى مقاصد بيشتر نبود و بيشتر از يك پيچ معمولى\r\nدر مهره ى ماشين مملكت نقش ديگرى ايفا نمى كرد و امور كشور بيشتر با احساسات و\r\nعواطف و خشم و ترحم زودگذر اداره مى شد نه با منطق و عقل و بر اصول عدالت و\r\nسياست واقعى و طبيعى است كه نقش غلامان و كنيزان ونديمان ورامشگران در چنين\r\nدستگاهى بيشتر از دانشمندان و رجال و وزيران و انديشمندان و فرزانگان خواهد بود .\r\nمحاصره امام ( عليه السلام ) اكنون پس از ذكر خصيصه‌هاى كامل دوران بنى عباس به شرح\r\nزمامداران معاصر از تبار عباسى پرداخت مى گردد ، امام ( عليه السلام ) در دوران خود با دو تن از\r\nزمامداران خودسر و ستمگر عباسى رو به رو گرديد كه هر كدام به نوبت خود در راه جلو\r\nگيرى از نفوذ و پيشرفت معنوى امام ( عليه السلام ) فعاليت و تلاش داشتند :\r\n1 . سفاح . و 2 . منصور .\r\nسفاح\r\nچون دوران حكومت سفاح مرحله ى انتقالى و زودگذرى بود ، چندان\r\n\r\n","description":"","footnote":" 1 . طيفور ، ص 25 . ","page_name":" 1082 ","page_number":102},
  {"content":"\r\n\r\nحادثه اى نداشت .\r\nاكنون شمه اى از خصوصيات و ويژگىهاى منصور را ترسيم مى نماييم تا موقعيت\r\nامام در مواجهه با قضايا و مشكلات آن روزها بهتر و شن شود و قسمتى از مجاهدات و\r\nتلاش‌هاى پيگير حضرتش در آن دوره‌هاى سرشار از وحشت و اختناق بازگو گردد :\r\nمنصور\r\nابو جعفر منصور دومين خليفه ى عباسى عبد الله بن على بن عبد الله بن العباس در\r\nسال 136 هجرى به خلافت رسيد و تا سال 158 حكومت كرد و مدت حكومت او 22\r\nسال و نه روز كم بود . دوران منصور يكى از پر اختناق ترين دورانهاى تاريخ اسلام بود كه\r\nارعاب و ترور ، نفس‌هاى مردم را در سينه ها كنترل مى كرد و وحشت و ترور همه جا را فرا\r\nگرفته بود .\r\nامام صادق ( عليه السلام ) ده سال از اواخر عمر خود را در دوران او سپرى مى ساخت . او مى ديد\r\nكه جاسوسان و ايادى منصور روابط و ملاقاتها و درس و بحث او را از هر نظر تحت كنترل\r\nو زير چشم خود دارند و هر روز بر اساس گزارش‌هاى بى سر و ته ، امام ( عليه السلام ) را با آن همه\r\nشكوه و عزمت و با آن همه قدر و منزلت ، به پيش كثيف ترين و جلادترين مرد روزگار ،\r\nاحضار مىنمايند و توضيحات مىطلبند گاهى به ساحت قدسىاش جسارت و اهانت روا\r\nمىدارند و گاه او را تهديد به قتل و كشتار مى نمايند و امام را مجبور مى سازند كه محض\r\nحفظ خون شيعيان و پيروان خود هم كه شده است حقايق را به صورتى غير علنى هم به\r\nدوستان خود نرساند و از آنان بخواهد كه مواظب جاسوسان و عيون منصور باشند و آن\r\nمطالب را جز افراد شايسته و مورد اطمينان خود به ديگران بازگو نكنند .\r\nمنصور خليفه عباسى قصد داشت كه همهء شخصيت‌هاى برجسته خاندان على ( عليه السلام ) را\r\nبا فجيع‌ترين صورتى از پاى درآورد و بارها امام صادق ( عليه السلام ) را به حضور طلبيده و او را\r\nمورد بازجوئى و سؤال و جواب قرار داده بود : شاعر عرب درباره‌ى فجايع آنان مى گويد :\r\nتالله ما فعلت أمية فيهم * معشار ما فعلت بنو العباس\r\n","description":"","footnote":"","page_name":" 1083 ","page_number":103},
  {"content":"\r\n\r\n\r\nبه خدا قسم آنچه كه بنى عباس در مورد فرزندان على ( عليه السلام ) انجام داد بنى اميه با\r\nآنهمه جنايات و خونريزىهايى كه داشت باز يك دهم آن را نيز مرتكب نشده بود . شاعر\r\nديگرى مى گويد :\r\nيا ليت جور بنى مروان دام لنا * و ليت عدل بنى العباس في النار\r\n\" آرزو مى كنم كه جور و ستم بنى مروان همچنان مستدام مى گرديد و آرزو مىكنم اى\r\nكاش عدالت گسترى بنى عباس آتش مى گرفت و از ميان مى رفت \" . ( 1 )\r\nپيمان شكنى\r\nاو يكى از اخلاف بد طينت و بد سرشت دودمان عباسى بود كه جز تحكيم پايه‌هاى\r\nحكومت خود ( هر چند كه با زوال واضمحلال احكام اسلام توأم باشد ) نقشه و هدف\r\nديگرى در زندگى خويش نداشت او كه ديروز براى احقاق حق خاندان على ( عليه السلام ) اشك\r\nتمساح مى ريخت و خون پاك آنان را بهانه و وسيلهء ارتقاء به مدارج خلافت خود قرار داده\r\nبود به محض آنكه به بركت وجودى آنان ، بر اريكهء حكومت سوار شد خود يكى از\r\nخونخواران و يكى از تضييع كنندگان حقوق آل على ( عليه السلام ) شد .\r\nقفل اموال\r\nخلافت از ديدگاه او يكى از عوامل افزايش ثروت و تسلط بر منابع و امكانات مالى\r\nكشورهاى اسلامى بشمار مىآمد او به شمار از انگشتان خود را كليددار خزانه معرفى\r\nمىكرد ، تا به هر ترتيب كه خواست خرج كند . وى در يكى از خطابه‌هاى عمومى روز\r\nجمعه ى خود چنين گفت : \" من حاكم شما از جانب پروردگار هستم و با توفيق و عنايت او\r\nرهبرى شما را به عهده دارم . من از طرف خدا ، نگهبان اموال شمايم و با اراده و خواست\r\nاو هر كارى كه خواستم مى توانم انجام بدهم \" .\r\n\" من از جانب خداوند قفل اموال شمايم اگر او خواست بر ارزاق شما توسعه و گشايش\r\nدهم اين كار را انجام خواهم داد و اگر نخواست در قفل اموال باقى خواهم ماند تا روزى كه\r\n\r\n","description":"","footnote":" 1 . هاشم معروف الحسنى ، سيرة الائمه ج 2 ، ص 239 . ","page_name":" 1084 ","page_number":104},
  {"content":"\r\n\r\nمرا باز كنند ! . . . \" . ( 1 )\r\nمنصور و تحديد فقهى\r\nحكام خودسر عباسى هميشه سعى و كوشش داشتند كه با ايجاد مشكلات اتحاد\r\nكلمهء مسلمانان را بر هم زنند و افكار را به خود مشغول سازند و از اين زاويه به هر نوع منافع\r\nخويش نائل آيند و مى خواستند عقايد و افكار مردم را به كانالى هدايت نمايند كه با روش\r\nسياسى آن وفق دهد . از اينرو مكتب تشيع را كه : منصب امامت را همانند نبوت يك\r\nمنصب الهى و آسمانى است كه همگان شايستگى تحمل مسئوليت آن را ندارند رد كرده\r\nو با آنان مبارزه مى نمودند ، درست است كه در اوايل روى كار آمدن حكومت عباسى در\r\nدوران ضعف و ناتوانى دولت مبارزه هنوز علنى و آشكار نشده بود ولى در مرحلهء قدرت و\r\nاستيلاى كامل مبارزه با فقه اهل بيت و عقايد آنان آشكار و علنى گرديد .\r\nمنصور در سال 148 از مالك بن انس درخواست نمود كه كتاب فقه بنويسد تا متحد\r\nالمال در سطح كشور مورد عمل قرار گيرد .\r\nمالك در پاسخ گفت : اين كار صحيح نيست چون ابن منطقه را من كفايت مى كنم و\r\nدر شام \" اوزاعى \" هستند و روحيهء مردم عراق را هم مى شناسى كه تحمل نمى پذيرند .\r\nمنصور مالك را تحت فشار قرار داد تا كتاب \" الموطاء \" را نوشت و همان را كتاب رسمى\r\nكشور نمود \" . ( 2 )\r\nديگر بار متوجه ابوحنيفه گرديد و سعى و كوشش داشت كه فقه او را نيز عمومى\r\nسازد ولى در پايان كار متوجه شد اين كار از او نمى آيد او كه بارها گفته است :\r\n\r\n","description":"","footnote":" 1 . جرج جرداق ، صوت العدالة الانسانيه ، ص 133 . و شگفتا مسلمانانى كه با صراحت تمام با \"\r\nعثمان خليفه سوم و از صحابه كبار پيامبر اسلام ( ص ) اتما حجت مى كردند كه كژى او را با شمشير\r\nراست خواهند كرد ( و چنين نيز كردند ) در مقابل چنين بى عدالتىها و جور و ستم خلفاى عباسى از\r\nهمداستانى با شيعيان جان بر كف آل على ( ع ) خوددارى مى كردند !\r\n2 . شرح موطاء زرقانى ، ج 1 ، ص 8 . ","page_name":" 1085 ","page_number":105},
  {"content":"\r\n\r\n\" من فقيه‌تر و عالم‌تر از جعفر بن محمد الصادق را نديده ام \" . ( 1 )\r\nمنصور براى آخرين بار متوجه اوزاعى گرديد و او را مورد تأييد و نصرت كامل خود\r\nقرار داد به حدى كه خانه اش همانند قصرهاى پادشاهان آن روز ، مورد توجه\r\nعموم گرديد .\r\nنمونه اى از اختناق\r\nپس از رحلت پيشواى ششم در عهد خليفه عباسى ، منصور ، شيعيان در جنب و\r\nجوش بودند كه پيشواى خود و وارث امام را دريابند و با او تجديد عهد نمايند هشام بن\r\nسالم يكى از ياران صميمى امام صادق ( عليه السلام ) چنين تعريف مىكند :\r\n\" پس از رحلت امام و پيشواى خود ، با محمد بن نعمان به مدينه آمدم مرا به خانه ى\r\nعبد الله افطح پسر دوم پيشواى ششم راهنمايى كردند من هم به دنبال مردم راه خانه ى\r\nاو را در پيش گرفتم \" .\r\nاو در خانه خود نشسته بود و بنام پيشوا دربارهء احكام اسلام سخن مى گفت : فرماندار\r\nمدينه چون او را مى شناخت و مى دانست كه شايستهء اين مقام نيست آزادش گذاشته\r\nبود زيرا افكندن اختلاف در ميان پيروان امام ششم به سود حكومت وقت و به زيان\r\nشيعيان تمام مى شد من و رفيقم از در درآمديم تا پيشواى جديد را بشناسيم و اين\r\nتكليف ما بود كه او را آزمايش كنيم و بى چون و چرا زير بار نرويم چون پيشوايان قبلى ما\r\nرا به آزمايش و سؤال ، عادت داده بودند واساسا در اسلام پيروى كوركورانه و بدون\r\nتحقيق گمراهى شمرده مىشود .\r\nبه عبد الله كه خود را پيشوا جا زده بود گفتم : اى پسر پيامبر ! فريضهء زكات در اموال\r\nچه صورتى دارد ؟\r\nپاسخ داد : براى هر دويست سكه ، پنج درهم .\r\nگفتم : براى صد درهم چقدر ؟\r\n\r\n","description":"","footnote":" 1 . جامع اسانيد ، ابى حنيفه ، ج 1 ، ص 222 . ","page_name":" 1086 ","page_number":106},
  {"content":"\r\nگفت : دو درهم و نيم در صورتى كه صد درهم مشمول حد نصاب نقدين نيست .\r\nمحمد بن نعمان كه همراه من بود گفت : چنين نيست و اين فتوى نادرست است .\r\nعبد الله با خونسردى شانه‌هايش را بالا انداخت و گفت : نمى دانم فتواى\r\nدرست چيست ؟\r\nمأيوس و نااميد از خانه اش خارج شديم و سر گشته و حيران در گوشه اى توى كوچه\r\nنشستيم و گريه مى كرديم زيرا راهى به جاى نداشتيم و از غربت و تنهايى اسلام ، متأثر\r\nبوديم . گفتيم : به كدام فرقه بگرويم .\r\nبه دامن كدام طايفه پناه ببريم و از كدام چراغ ، نور هدايت بجوييم ؟\r\nدر اين هنگام پيرمردى پديدار گشت و با اشاره مرا به سوى خود خواند . من سخت\r\nترسيدم زيرا جاسوسان و كارگزاران خليفه منصور ، مدينه را به وحشت و ارعاب عجيبى\r\nگرفتار كرده بودند ، هيچ كس به ديگرى اطمينان نداشت و برادر از ترس برادر ،\r\nسخن نمى گفت .\r\nگمان كرده بوديم كه اين پير مرد هم از چشم و گوش‌هاى خليفه است و چون ما را\r\nشناخته است مى خواهد با لطايف الحيل ما را به شكنجه گاه راهنمايى كند و به هر\r\nزحمت نام جانشين امام را از زبان ما بشنود و او را از ميان بردارد .\r\nبه محمد بن نعمان نگاه كردم و آهسته به او گفتم : از من فاصله بگير گرفتارى من ،\r\nتنها كافى است تو خود را به مهلكه نيانداز و آنگاه با منتهاى هول و هراس از كنار كوچه\r\nبرخاستم و بدنبال آن پير مرد به راه افتادم او با من هيچ حرف نمى زد اما مرا همراه\r\nخود مى برد .\r\nمن دل از زندگى شسته بودم و به دنبال يك سرنوشت مجهول و كوركورانه پيش\r\nمى رفتم ناگهان خود را در يك خانه آشنا يافتم در اينجا پير مرد تنهايم گذاشت او رفت و\r\nبه جاى وى غلامى از در آن خانه درآمد و گفت : وارد شويد رحمت خدا بر شما باد ! از اين\r\nسخن خوشم آمد فروغى از اميد به قلبم نشست با جرئت و اطمينان پا در آستانهء خانه\r\n","description":"","footnote":"","page_name":" 1087 ","page_number":107},
  {"content":"\r\nگذاشتم و موسى بن جعفر ( عليه السلام ) را در برابر خودم ديدم تا مرا ديد فرمود :\r\nنه به سوى معتزله . . .\r\nنه به سوى قدريه . . .\r\nنه به سوى زيديه . . .\r\nنه به سوى هيچ طايفه ى ديگرى به سوى من بيا به سوى من بيا ، از شوق نزديك بود\r\nفرياد بكشم ،\r\nگفت : فدايت شوم آيا پدرت به درود حيات گفته است ؟\r\nامام تصديق كرد :\r\n- بله پدرم از دنيا رفته است .\r\n- به جاى او كيست ؟\r\nامام كاظم بهتر دانست كه با من با كنايه پاسخ دهد :\r\n- خداوند هنگامى كه بخواهد تو را راهنمايى كند راهنمايى خواهد كرد .\r\nگفتم : فداى تو گردم برادر تو عبد الله خود را جانشين پدرش مىداند و گمان دارد كه\r\nپيشواى ما اوست .\r\nپيشواى هفتم فرمود : عبد الله \" يريد ان لا يعبد الله \" .\r\nيا آنكه نام برادرم عبد الله است يعنى بنده ء خدا ، اما او مى خواهد كه خداى متعال در\r\nروى زمين هرگز مورد عبادت واقع نگردد .\r\nدوباره گفتم : پس امام واقعى چه كسى است ؟\r\nامام باز دوباره فرمودند هنگامى كه خدا بخواهد تو را راهنمايى كند ، خواهد كرد .\r\nگفتم : اين شما هستيد كه پيشواى امتيد ؟\r\nفرمود : من چنين سخنى را نمى گويم .\r\nپرسيدم : اى پسر پيامبر پيشواى تو كيست ؟\r\nفرمود : من پيشوايى ندارم .\r\n","description":"","footnote":"","page_name":" 1088 ","page_number":108},
  {"content":"\r\n\r\nاين پاسخ همچون حربه اى برنده رشته ى سخن مرا بريد اين بار كه سرم را بلند كردم\r\nتا رخساره ء مقدس اين جوان را بنگرم ديدم چهره ى او در چشم من دگرگون شده و\r\nهيبت و جلال تازه‌اى به خود گرفته است . خدا مىداند كه من در آن هنگام موسى بن\r\nجعفر را با چه شكوه و عظمت در برابرم مى ديدم . با اين همه گفتم :\r\nفدايت گردم ما شاگردان مكتبى هستيم كه كوركورانه به كسى نمىگرويم ما مردان\r\nاستدلال و احتجاج هستيم . پدرت ما را چنين پرورش داده است آيا اجازه هست كه\r\nسئوالى بنمايم ؟\r\nفرمود : هر چه خواستى بپرس . اما از آنچه ميان ما مى گذرد نبايد ديگران آگاه شوند .\r\nزيرا اگر اين راز فاش گردد سر ما با هم خواهد رفت ! پذيرفتم و سخن از قرآن و فرمان‌هاى\r\nخدا و پيامبر به ميان آوردم او را دريايى بى پايان و شگفت انگيزى يافتم و از خود\r\nشرمسار گرديدم . در پايان اين گفتگو گفتم : اى پسر پيامبر ! پيروان تو آنان كه از اين راز\r\nخبر ندارند گمراه مانده اند آيا مى توانيم از اين گمراهى نجاتشان بدهم و گلهء بىشبان را به\r\nسوى شبان هدايت كنم ؟\r\nفرمود : آنان را بيازماى ، آنان كه فكر رشيد و ايمان وسيع دارند مىتوانند مرا\r\nبشناسند . اين راز بايد پنهان بماند و گرنه سر همهء ما از گردن خواهد رفت امام اشاره به\r\nگلوى مقدس خود نمود . بدين ترتيب هشام بن سالم توانست مردان سرگردان را به\r\nسوى روشنائى هدايت كند و راه خانه وارث پيشواى ششم را به آنان نشان دهد \" . ( 1 )\r\nمنصور و خاندان رسالت\r\nمنصور در پيكار با خاندان على ( عليه السلام ) بيش از حد افراط مى نمود و با نهضت گران آنان به\r\nمقابله و مبارزه مىپرداخت و تا قتل و كشتار او از پاى نمىنشست او با محمد بن عبد الله\r\nبن حسن ( نفس زكيه ) و ابراهيم امام و ساير شخصيت‌هاى علوى به مبارزه پرداخت و تا\r\nشهيد ساختن آنان از پا نيفتاد .\r\n\r\n","description":"","footnote":" 1 . ارشاد مفيد ، ترجمه آزاد از چهارده معصوم مرحوم جواد فاضل ، ص 186 . ","page_name":" 1089 ","page_number":109},
  {"content":"\r\n\r\nگويند : روزى پس از سركوب ساختن محمد و ابراهيم در مجلسى با همنشينان خود\r\nصحبت مى كرد در ضمن سخن ابراز نمود من باوفاتر از حجاج بن يوسف را نسبت به بنى\r\nمروان در عمرم نديده ام كه آنهمه خدمات و كشتار را در راه خدمت به بنى مروان\r\nانجام داد .\r\nشخصى بنام مسيب بن زهير بپاخاست و گفت : حجاج در كدام امر از ما پيشى گرفته\r\nاست كه ما عقب مانده ايم ؟ به خدا قسم در روى زمين خداوند متعال عزيزتر و گرامىتر\r\nاز رسول خدا را نيافريده است كه محبوب همگان باشد ، در عين حال به ما دستور دادى\r\nكه با فرزندان او به جنگ و ستيز برخيزيم و ما امتثال نموديم و مرتكب آن جنايات\r\nشديم آيا ما با وفا و خدمتگزار نيستيم ؟ منصور غضبناك شد و گفت : سر جاى خود\r\nبنشين . ( 1 )\r\nشكنجه‌هاى غير انسانى\r\nمدت 22 سال حكومت پر اختناق منصور ، توأم با زجر و شكنجه و آزار و كشتار\r\nجمعيت‌هاى مدافع آزادى و طالبان حقوق انسانى بوده است كه بيشترين آنان را فرزندان\r\nو نوادگان على ( عليه السلام ) و خاندان رسالت تشكيل مىدادند يعنى كسانى كه در محيط قرآنى\r\nپرورش يافته و از تعاليم ارزندهء آن الهام گرفته بودند .\r\nدر سال 144 منصور هنگام مراجعت از سفر رازيابى حج ، در بين راه به جمع كثيرى\r\nاز خاندان على ( عليه السلام ) دست يافت كه در ميان آنان : عبد الله بن حسن ، ابوبكر بن الحسن\r\nعلى الخير و برادرش عباس و عبد الله بن الحسن و جمع ديگرى كه همگان از دودمان\r\nپاك رسالت و از فرزندان فاطمه ( عليه السلام ) بودند . او در بين راه معروف به \" ربذه \" كه تبعيدگاه\r\nابوذر صحابى بزرگ پيامبر اسلام بود دستور داد يكى از بزرگان آن جمع را هزار تازيانه\r\nبزنند تا از محمد و ابراهيم اطلاعاتى در اختيار او بگذارد ولى او امتناع ورزيد . او را با\r\nدست بندهاى آهنين و هودجهاى سرباز كه بر روى شتران چموش نهاده بودند به طرف\r\n\r\n","description":"","footnote":" 1 . مروج الذهب ، ج 3 ، ص 304 . ","page_name":" 1090 ","page_number":110},
  {"content":"\r\n\r\nكوفه كشاندند و خود منصور هم ناظر و تماشاگر اين صحنه جانكاه و دلخراش بود . در بين\r\nراه عبد الله بن الحسن صدا زد : منصور ! آيا در جنگ بدر ما با شما چنين رفتار داشتيم ؟\r\nهنگامى كه به كوفه رسيدند آن ستمگر جانى دستور داد : در يك سرداب تاريك كه نه\r\nهوا جريان داشت و نه تاريكى شب ، احساس مى شد همه را زندانى كنند كه جز چند نفر\r\nهمگى در آن زندان تاريك جان سپردند . محل اين زندان در ساحل رود فرات و نزديك\r\nپل كوفه قرار گرفته بود .\r\nمسعودى مى نويسد : \" اكنون كه سال 332 است آن محل زيارتگاه مردم واقع شده\r\nاست ، مردم مسلمان به زيارت آنان مى شتابند \" . برخى از مورخين نوشته اند هنگامى كه\r\nجمعى از علويان در اين زندان تاريك محبوس شدند اوقات نماز بر آنان نامعلوم بود .\r\nقرآن را به پنج قسمت تجزيه كرده بودند و در تلاوه هر قسمت آن يكى از نمازهاى يوميه\r\nرا انجام مى دادند \" . ( 1 ) تشريح وضع زندان و شكنجه‌هائى كه آنان متحمل مى شدند مو را\r\nدر بدن شنونده راست مىكند و به ياد برخى از شكنجه‌هاى \" ساواك \" و \" سيا \" در عصر\r\nكنونى مى افكند كه \" زندان‌هاى ويتنام \" نمونه اى از آنست و معلوم مىشود كه ستمگران\r\nعموما از يك شجرهء خبيثه و از يك منبع ظلمانى ، سرچشمه مى گيرند والكفر ملة واحدة\r\nمى باشند كه لعنت الهى بر همه ى آنان باد !\r\nنذرهاى منصور\r\nمنصور با آن همه مظالم و تعدياتى كه در حق علويان انجام مى داد و حقوق آنان را\r\nتضييع مى ساخت گاهى براى وجيه الملة كردن خود ، كارهاى ريايى به ظاهر خدائى ! هم\r\nانجام مى داد كه به كارهاى خود صبغه و رنگ مذهبى بدهد . از اين رو در تاريخ زندگى او\r\nمى خوانيم كه :\r\nچندين بار بر اساس نذر با پاى پياده به اماكن مقدسه و عتبات رفته است . كه يكى در\r\nسال 141 به طرف مكه بود كه با پاى پياده مى رفت چون نذرش چنين بوده است ! و\r\n\r\n","description":"","footnote":" 1 . مروج الذهب ، ج 3 ، ص 310 . ","page_name":" 1091 ","page_number":111},
  {"content":"\r\nديگرى در سال 146 به بيت المقدس و مسجد الاقصى بود ( 1 ) كه هر دو را انجام داد\r\nمنتهى در مراجعت از اين سفر با گروهى از ستمديدگان بند كشيده نيز همراه بود كه\r\nبراى احقاق حقوق خود با منصور در حال مبارزه و مجاهده بودند آنان را همراه خود\r\nداشت كه قبولى نذر خود باشد ! !\r\n\r\n","description":"","footnote":" 1 . مروج الذهب ، ج 3 ، ص 314 . ","page_name":" 1092 ","page_number":112},
  {"content":"\r\nبخش ششم\r\nF\r\nرهنمودها و ارشادات اخلاقى و تربيتى\r\n","description":"","footnote":"","page_name":" 1093 ","page_number":113},
  {"content":"\r\n","description":"","footnote":"","page_name":" 1094 ","page_number":114},
  {"content":"\r\n\r\nبخش ششم / رهنمودها و ارشادات تربيتى . . .\r\nسخنان و راهنمائيها و روشنگرىهاى پيشوايان معصوم ( عليه السلام ) از نورانيت خاص و از\r\nاشراقات قلبى ويژه اى ، برخوردار مى باشند به آن نشان كه اين ارشادات از مبدأ غيبى و از\r\nسرچشمه عرفان الهى ، نشأت گرفته است از آنرو بر دل شنونده مى نشيند و بر زواياى\r\nقلب او روشنائى مى بخشد و او را غرق در تفكر و تأمل و تأثر مىسازد .\r\nدر اين جا لازم به روشنگرى است كه جملات و سخنان و برگزيده‌هاى گوناگونى به\r\nپيشوايان عظيم الشأن وعاليقدر ما نسبت داده شده است . آيا همگى حقيقت داشته و از\r\nواقعيت برخوردار هستند ؟ و در صورت منفى بودن كليت قضيه ، آيا در تشخيص و\r\nتعيين انتساب آنان به پيشوايان معصوم ( عليه السلام ) معيار و ميزانى به ما رسيده است كه\r\nمىتواند ارزش و اعتبار آنها را بيان و مشخص سازد ؟\r\nآرى ! در پاسخ مى گوييم اين سوال مثبت است دو ملاك و معيارى در شناخت\r\nاحاديث وجود دارد و آن دو معيار يك حجت ظاهرى و علنى است كه همان قرآن مجيد\r\nمى باشد يعنى هر سخنى كه با آن مطابقت نداشته باشد كلام حق است و هر كلامى كه\r\nمخالف آن باشد طبق فرموده ى خود پيشوايان گرامى ( عليه السلام ) ، آن سخنان از پيشوايان\r\nنيست و مى توان بر ديوار زد و دور انداخت و از ميان برد .\r\nدوم معيار باطنى و حجت نهانى ، و آن عقل و خرد و انديشه سالم بشرى است هر\r\nسخنى كه با معيار عقل سليم مطابقت ندارد انتساب آن به پيشواى دينى معصوم ( عليه السلام )\r\nنمىتواند قطعى باشد امام صادق ( عليه السلام ) در يك از سخنان خود مى فرمايد :\r\n\" سخنان ما از يك حقيقت برتر و از نورانيت ويژه اى بهره ورند پس هر آن سخنى كه يا\r\nگفته اى كه حقيقت و نورانيت و ارشاد نداشته باشد آن سخن ، سخن شيطان مى باشد . ما\r\nنمى گوئيم گفته فلانى و فلانى چيست ؟ بلكه مى گوييم خدا و رسول او چه گفته اند . گفتار\r\n","description":"","footnote":"","page_name":" 1095 ","page_number":115},
  {"content":"\r\n\r\nپدرم و گفتار پدرم و گفتار جدم و گفتار جدم گفتار حسين ( عليه السلام ) ، گفتار حسن ( عليه السلام ) ، گفتار\r\nحضرت على ( عليه السلام ) و گفتار او حديث رسول خدا و گفتار رسول خدا ، قول خداست \" . ( 1 )\r\nبا توجه به اين اصل اساسى ارشادها و راهنمائى هائى انتخاب گرديده است كه به\r\nمنابع و مدارك آنها اشارات رفته است كه با معيارهاى بالا تطابق دارد . براى سهولت درك\r\nآنها توأم با شرح و تفصيل كوتاه آورديم كه مىتواند در روشنگرى سخنان ارزنده آن\r\nپيشوايان عاليقدر كمك و مفيد افتد و مطالبى برگزيده شده است كه مىتواند در زندگى\r\nفردى و اجتماعى ما نقشى مفيد و اثرى مثبت داشته باشد .\r\n1 . توحيد و خداشناسى\r\nامام صادق ( عليه السلام ) همواره ، دانش‌هاى بيكران خود را در اختيار مردم قرار مى داد و در\r\nاين راه سعى و تلاش پى گير و مداومى داشت او در يكى از سخنان پاينده و جاويد خود\r\nدرباره توحيد مى گويد : من دانشها را در چهار اصل فشرده ديدم :\r\n1 . خداى خود را بشناسى .\r\n2 . دريابى با تو چه كرده است ؟ و از مواهب و بخشش‌هاى هستى تا چه اندازه به تو\r\nبخشيده است .\r\n3 . در برابر اين مواهب و بخشش‌ها ، خدا از تو چه خواسته است ؟\r\n4 . چه خطا و معصيتى فروغ جان تو را خاموش خواهد ساخت .\r\nبا اين چهار اصل شناختى ها را خواهيم شناخت چون با شناخت خدا نعمت او نيز\r\nشناخته خواهد شد و شناخت نعمت ، سر آغاز سپاسگزارى است و سپاسگزارى موجب\r\nانجام وظيفه و اداى مراسم پرستش است و فردى كه خدا را بشناسد و از خطا كه آفت\r\nدين است بگذرد حقيقت دانش ها را دريافته است و از دانش خود بينش و معرفت\r\nجسته است . ( 2 )\r\n\r\n","description":"","footnote":" 1 . دلائل الصدق مظفر ، قيم اخلاقيه مغنيه ، ص 14 .\r\n2 . ارشاد مفيد ، ص 265 عين عبارت حديث :\r\n= + * * * + = \" و جدت علم الناس كلها في اربع : اولها ان تعرف ربك والثانى ان تعرف ما صنع بك والثالث ان\r\nتعرف ما اراد منك والرابع : ان تعرف ما يخرجك من دينك \" . ","page_name":" 1096 ","page_number":116},
  {"content":"\r\n\r\n\r\n2 . باز در اين باره\r\nحديث جالب ديگرى از آن بزرگوار نقل شده است كه مى فرمايد : ( 1 )\r\n\" كشتى در دريا مى شكند مسافر كشتى ، اسير دست امواج خروشان دريا مىشود در\r\nآن نزديكى نه كشتى ديگرى است كه او را برهاند و نه شناگر توانائى است كه نجاتش\r\nبدهد . انسان غريق ، تمام درها را به روى خود بسته مى بيند به هيچ چيز اميدى ندارد در\r\nآن وقت در آب غوطه ور است و در آن موقت حساس در آن لحظه خطرناك در آن حال\r\nسراپا يأس و نوميدى تنها يك اميد فطرى يك تكيه گاه وجدانى در خود حس مىكند كه\r\nاز اعماق قلبش از زواياى وجدان باطنش يك نور اميد زبانه مى كشد دلش به يك قدرت\r\nنامحدود و توانا توجه مىكند از او كمك مى خواهد تنها اوست كه مىتواند نجاتش دهد و\r\nاو را از اين ورطه هولناك برهاند آن حقيقت آن قدرت آن تكيه گاه اميد آن چيزى كه دل\r\nبا التماس به او مى نگرد ، \" خداست \" .\r\n3 . اثبات توحيد\r\nشخصى از محضر صادق ( عليه السلام ) خواستار دليلى براى اثبات وجود صانع توانا شد حضرت\r\nدر پاسخ فرمود : \" وجود الأفاعيل دلت على ان صانعا صنعها الا ترى انك اذا نظرت الى بناء\r\nمشيد مبنى علمت ان له بانيا وان كنت لم ترالبانى . . . \" . ( 2 )\r\nدليل هستى \" آفريدگار عالم \" وجود موجوداتى است كه طبق نقشيه و نظام معينى\r\nخلقت شده اند چنان كه شما از ديدن يك ساختمان كه مطابق نظم و محاسبه بر پا\r\nگرديده است بوجود سازنده آن پى مى بريد در صورتى كه ممكن است سازنده و بانى آن را\r\n\r\n","description":"","footnote":" 1 . قال رجل للصادق ( ع ) يابن رسول الله دلنى على الله ، واكثر على المجادلون وحيرونى فقال يا\r\nعبد الله إهل ركبت سفينة قط ؟ قال : نعم : قال فهلا تعلق قلبك هنا لك ان شيئا من الأشياء قادر ان\r\nيخلصك من ورطتك ؟ قال نعم قال الصادق فذالك الشئ هو القادر على نجاة حيث لا منجى وعلى\r\nالاغانة حيث لا مغيث . - معانى الاخبار ، شيخ صدوق ، ص 4 .\r\n2 . بحار الانوار ، چاپ جديد ، ج 3 ، ص 29 . ","page_name":" 1097 ","page_number":117},
  {"content":"\r\n\r\n\r\n\r\nاصلا نديده باشيد سازمان اين عالم هم به همين قياس است .\r\n4 . درباره ى تربيت فرزند\r\nدع ابنك يلعب سبع سنين . ( 1 )\r\nهفت سال فرزند خود را آزاد بگذار تا بازى كند . بازى روح استقلال و آزادگى و حس\r\nابتكار و نوآورى را در كودك زنده مى سازد و هر روز طرح و نقشه جديدى به كار مى گيرد\r\nبا توجه به عشق و علاقه‌اى كه به اين عمل دارد خود را آماده ى كارهاى مهم تر و بهترى\r\nمى سازد اين عمل به بروز استعداد و شخصيت او ، كمك مىكند .\r\n5 . عزت نفس\r\nعن الصادق ( عليه السلام ) إن الله فوض الى المؤمن من اموره كل ها و لم يفوض أليه يذل نفسه\r\nالعزيز . . . \" خداوند متعال همه ى امور مربوط به مؤمن را به خود او واگذار نموده است ولى\r\nهرگز ذليل و خوار ساختن نفس عزيز خود را به وى واگذار ننموده است \" . ( 2 )\r\n6 . عبادت اجبارى و ملال آور\r\nامام صادق ( عليه السلام ) مى فرمايد : عبادت را با فشار بر خود تحمل ننمائيد ( 3 ) امام ضمن\r\nداستانى اين معنى را چنين شرح مىدهد : مسلمانى همسايه غير مسلمانى داشت كه با\r\nهم رفيق بودند ، مرد مسلمان پيوسته با همسايه خود از دين الهى سخن مى گفت و او را\r\nبه قبول اسلام تشويق مى نمود . سرانجام روزى دعوتش را اجابت نمود و اسلام آورد\r\nفرداى آن روز مواقع طلوع فجر در خانه تازه مسلمان را كوبيد او را بيدار كرد و با خود به\r\nمسجد برد تا فرضيه صبح را به جماعت بگذارد . نماز تمام شد و مردم تدريجا متفرق\r\nمى شدند ولى آن مسلمان به تازه مسلمان گفت بهتر است ما در مسجد بمانيم و تا طلوع\r\nآفتاب به ذكر خدا مشغول باشيم ، آفتاب طالع شد به او گفت بهتر آنست كه امروز نيت روزه\r\n\r\n","description":"","footnote":" 1 . فيض كاشانى ، المحجة البيضاء ، ج 4 ، ص 108 .\r\n2 . اصول كافى ، ج 6 ، ص 46 .\r\n3 . اصول كافى ، ج 6 ، ص 169 متن عبارت : لاتكرهوا الى انفسكم العبادة . ","page_name":" 1098 ","page_number":118},
  {"content":"\r\n\r\n\r\nكنى و تا ظهر در مسجد بمانى و قرآن بياموزى ظهر فرا رسيد نماز ظهر را خوانده و\r\nبلافاصله نماز عصر به جماعت خوانده شد تازه مسلمان خواست از مسجد خارج شود\r\nهمسايه مسلمانش به او گفت خيلى بهتر است در مسجد بمانى ، نماز مغرب و عشاء را نيز\r\nخواندند و تازه مسلمان كه از اين همه تكليف بى تاب و قرار شده بود از جا حركت كرد و\r\nدر معيت رفيق مسلمانش به طرف منزل رفت فردا صبح مرد مسلمان براى تجديد\r\nبرنامه روز گذشته موقع طلوع فجر در خانه همسايه را كوبيد تا او را با خود به مسجد\r\nببرد . تازه مسلمان بيرون آمد و گفت : مرا ترك گوى كه اين دين بسيار سخت است و من\r\nطاقت آن را ندارم . ( 1 )\r\n7 . رشد و تكامل\r\nامام صادق ( عليه السلام ) درباره رشد مداوم شخصيت و كمالات روز افزون انسان فرموده است\r\nكسى كه دو روز زندگيش در بهره مندى از رشد انسانى ، يكسان باشد در معامله نقدينه\r\nعمر مغبون است و كسى كه امروزش بهتر از ديروزى باشد شايسته است كه مورد غبطهء\r\nديگران قرار گيرد و موفقيت او را آرزو كنند ولى كسى كه امروزش بدتر از ديروز باشد\r\nمحروم از رحمت حق است و كسى كه نفس خود را در معرض كمال تازه اى قرار نمى دهد\r\nدر معنويات خويش احساس فزونى ننمايد ، در معرض كمبود و نقصان قرار گرفته است و\r\nكسى كه در راه نقص گام برمىدارد مرگ از زندگى او بهتر است . ( 2 )\r\n8 . درباره ارزش جوانى مى فرمايد\r\nامام صادق ( عليه السلام ) در مورد ارزش جوانى فرموده است از مواعظ لقمان حكيم به فرزند\r\nخود اين بود كه فرزند من بدان فردا در پيشگاه الهى حاضر مى شوى درباره چهار چيز با\r\n\r\n","description":"","footnote":" 1 . وسايل ، كتاب امر به معروف ، باب استحباب الرفق يا بالمؤمنين نقل از كتاب اخلاق فلسفى ، ج 2 ،\r\nص 169 .\r\n2 . معانى الاخبار ، ص 342 . متن حديث : \" عن ابى عبد الله ( ع ) : من استوى يوماه فهو مغبون و من\r\nكان آخر يوميه شرهما فهو ملعون و من لم يرا الزيادة في نفسه فهو الى و من كان الى النقصان فالموت\r\nخير له من الحياة . ","page_name":" 1099 ","page_number":119},
  {"content":"\r\n\r\nارزش از تو مى پرسند .\r\n1 . جوانىات را در چه راه تمام كردى ؟\r\n2 . عمرت را در چه كارهائى پايان بردى ؟\r\n3 . ثروتت را چگونه بدست آوردى ؟\r\n4 . و آن را در چه راه مصرف كرده اى ؟ ( 1 )\r\nشرح كوتاه : هر روز از ايام زندگى انسان به منزله يك واحد از مجموع نقد عمر آدمى\r\nاست اين حديث به خوبى ارزش ايام جوانى را نشان مىدهد و به روشنى مى رساند كه\r\nاسلام تا چه حد به جوانى ارزش و اعتبار قائل است و به آن توجه مخصوصى دارد و اين\r\nفصل از زندگى در پيشگاه الهى به قدرى با اهميت مى باشد كه روز حساب از صاحب آن\r\nسوال مخصوصى در اين مورد مىگردد كه چگونه آن را صرف كرده است هر چه كه جوانى\r\nلمحه و لحظه‌اى از عمر انسان است باز در مورد آن حساب مخصوصى بازگشوده مىشود\r\nو مورد استنطاق و سؤال قرار مى گرد و اين پرسش به لحاظ امتياز و موقعيت خاص آن\r\nدوران مى باشد .\r\n9 . انتخاب همسر شايسته\r\n1 . اياكم وتزوج الحمقاء فان صحبتها بلاء ، وولدها ضياع .\r\nاز ازدواج با احمق بپرهيزيد زيرا همنشينى با احمق مايه ى اندوه و ملال و محصول\r\nاين ازدواج نيز كه فرزند مىباشد مهمل و بدبخت است . ( 2 )\r\nدر حديث ديگرى مى فرمايد :\r\n2 . من زوج كريمته من شارب خمر فقد قطع رحمها . ( 3 )\r\n\r\n= + * * * + =\r\n","description":"","footnote":" 1 . اصول كافى ، ج 2 ، ص 135 . متن حديث : قال ابو عبد الله ( ع ) : \" كان فيما وعظ به لقمان ابنه يا بنى\r\nوا اعلم انك سيسئل غدا اذا وقفت بين يدى الله عز وجل عن اربع شبابك فيما ابليسه وعمرك فيما\r\nافنيته و مالك مما اكتسبة وفيما انفقته .\r\n2 . جعفريات ، ص 92 .\r\n3 . وسائل الشيعه ، ج 5 ، ص 9 . ","page_name":" 1100 ","page_number":120},
  {"content":"\r\n\r\n\r\nكسى كه دختر ارزشمند خود را به شراب خوارى وصلت دهد با اين عمل خود قطع\r\nرحم كرده است .\r\nدر رهنمود ديگرى در اين باره مى فرمايد :\r\n3 . ايما أمراة اطاعت زوجها وهو شارب الخمر كان لها من الخطايا بعد نجوم السماء و\r\nكل مولود تلدمنه فهو نجس ، ولا يقبل الله منها صرفا ولاعدلا حتى يموت زوجها او خلع\r\nعنها نفسها . ( 1 )\r\nهر زنى به هم بسترى شوهر شراب خوار خود تن در دهد به تعداد ستارگان آسمان\r\nمرتكب خطا و لغزش شده است و فرزندى كه از آن مرد پديد آيد ناپاك و پليد است و\r\nخداوند از آن زن توبه و فديه‌اى را قبول نمى كند مگر آنكه شوهرش بميرد يا او را از قيد\r\nزناشوئى رها سازد .\r\n10 . خواهش دعا\r\nشخصى با اضطراب و هيجان خاصى به حضور امام صادق ( عليه السلام ) آمد و گفت :\r\nدرباره من دعائى بفرمائيد تا خداوندت به من وسعت روزى عنايت كند كه خيلى فقير\r\nو تنگدست هست .\r\nامام : \" هرگز دعا نمى كنم \" .\r\n- چرا دعا نمى كنيد ؟\r\n- \" براى اينكه خداوند راهى براى انيكا معين كرده است . خداوند امر كرده است كه\r\nروزى را پى جوئى كنيد و طلب نمائيد اما تو مى خواهى در خانه بنشينى و با دعا روزى به\r\nخانه خود بكشانى \" . ( 2 )\r\n11 . همسفر حج\r\nمردى از سفر حج برگشته بود سرگذشت مسافرت خود را براى امام صادق ( عليه السلام ) تعريف\r\n\r\n","description":"","footnote":" 1 . الئالى الاخبار ، ص 267 .\r\n2 . وسائل الشيعه ، چاپ امير بهادر ، ج 4 ، ص 520 . ","page_name":" 1101 ","page_number":121},
  {"content":"\r\n\r\nمى كرد به ويژه يكى از همسفران خود را بيشتر مىستود كه چه مرد بزرگوارى بود ما به\r\nمعيت همچو مرد شريفى مفتخر بوديم او يكسره مشغول عبادت و اطاعت خدا بود\r\nهمين كه در منزلى فرمود مى آمديم او فورا به گوشه اى مى رفت سجاده خويش را پهن\r\nمى كرد به طاعت و عبادت خداى خويش مشغول مى شد .\r\nامام : \" پس چه كسى كارهاى او را انجام مىداد و كه حيوان او را تيمار مى كرد ؟ \"\r\n- البته افتخار اين كارها با من بود او فقط به كارهاى مقدس خويش مشغول بود و\r\nكارى به اين كارها نداشت .\r\n- بنابراين همه شما از او برتر بوده ايد . ( 1 )\r\n12 . در معاشرت نيك وحسن رفتار\r\nامام صادق ( عليه السلام ) درباره رفتار نيك و اخلاق حسنه مى فرمايند : \" تواصلوا وتراحموا و\r\nتعاطفوا \" .\r\nبه يكديگر بپيونديد به همديگر محب ورزيد در باره همديگر نيكى و احسان كنيد و\r\nنسبت به هم مهر و عطوفت داشته باشد .\r\n2 . \" حسن الخلق يزيد في الرزق \" .\r\nحسن خلق باعث افزايش روزى آدمى است . ( 2 )\r\n3 . قال الله عز وجل :\r\n\" الخلق عيالى فاحبهم الى الطفهم بهم واسعيهم في حوائجهم \" . ( 3 )\r\nخداوند متعال فرموده است : مردم همانند عائله من هستند كسى نزد من از\r\nمحبوبيت بيشتر برخوردار است كه با خلق خدا لطف داشته باشد و در رفع\r\nنيازمندىهايشان كوشاتر وجدى تر باشد .\r\n\r\n","description":"","footnote":" 1 . سفينة البحار ، ج 2 ، ص 199 .\r\n2 . سفينة البحار ، ج 1 ، ص 411 .\r\n3 . داستان راستان ، ج 2 ، ص 11 . ","page_name":" 1102 ","page_number":122},
  {"content":"\r\n\r\n\r\n13 . در مورد شناخت خوش رفتار و خوش كردار مى فرمايد\r\n1 . ثلالة لا يعرف الافى ثلث مواطن : لا يعرف الحليم الأعند الغضب ، ولا الشجاع الا\r\nعند الحرب ولااخ الا عند الحاجة . ( 1 )\r\nسه نفر در سه حالت خاص بيشتر شناخته مى گردند :\r\nخوشرفتار و بردبار به هنگام خشم و غضب ، شجاع و دلير به هنگام جنگ و برخورد و\r\nدوست و برادر به هنگام نياز و احتياج .\r\n2 . ان الله تبارك و تعالى ليعطى العبد من الثواب على حسن الخلق كما يعطى\r\nالمجاهد في سبيل الله يغدوا عليه ويروح . ( 2 )\r\nخداوند متعال به بنده خود در برابر حسن خلق و ادب پاداشى همانند اجر مجاهد راه\r\nحق ، عنايت مىكند مجاهدى كه شب و روز در فعاليت و كوشش باشد .\r\n3 . ان اجلت في عمرك يومين فاجعل احد همالأد بك لتستعين به على يوم موتك . ( 3 )\r\nاگر به تو اعلام گردد كه از عمرت فقط دو روز باقى نمانده است روز اول را به اخلاق و\r\nادبت اختصاص ده تا از آن براى مرگت كمك گرفته باشى .\r\n14 . حدود اخلاق\r\nجاء رجل الى الصادق جعفر بن محمد عليهما السلام فقال له يابن رسول الله\r\nأخبرنى بمكارم الاخلاق فقال ، العفو عمن ظلملك وصلة من قطعك اعطاء من حرمك و\r\nقول الحق ولو على نفسك . ( 4 )\r\nمردى به پيشگاه امام صادق ( عليه السلام ) شرفياب شد و عرض كرد مرا از مكارم اخلاق آگاه\r\nسازيد حضرت در پاسخ او فرمودند : عفو و گذشت از آن كسى كه به تو ستم روا داشته است .\r\n2 . اتصال و پيوست به كسى كه از تو بريده است .\r\n\r\n","description":"","footnote":" 1 . اصول كافى ، ج 2 ، ص 1 .\r\n2 . تحف العقول ، ص 316 .\r\n3 . اصول كافى ، ج 1 ، ص 510 .\r\n4 . امالى صدوق ، ص 169 . ","page_name":" 1103 ","page_number":123},
  {"content":"\r\n\r\n\r\n3 . بذل و اعطاء بر آن كس كه تو را محروم ساخته است .\r\n4 . به حق و درستى سخن گفتن اگر چه بر ضررت باشد .\r\n15 . آينده نگرى\r\nامام صادق ( عليه السلام ) فرمود : مردى به حضور نبى اكرم ( صلى الله عليه وآله ) شرفياب شد و عرض نمود يا\r\nرسول الله به من موعظه و سفارش فرما حضرت رسول اكرم ( صلى الله عليه وآله ) سؤال كرد آيا سفارش\r\nپذير هستى اگر توصيه‌ات كنم ؟ و سه بار اين سوال را تكرار فرمود و در هر سه نوبت آن\r\nمرد جواب مثبت داد ، آنگاه فرمود به تو سفارش مىكنم وقتى به كارى همت گماردى در\r\nعاقبت و پايان آن بينديش اگر آن را صحيح و بر وفق هدايت و صلاح يافتى از پى آن برو ، و\r\nاگر ناصحيح و باعث گمراهى يافتى از انجام آن باز بايست .\r\n16 . منع شراب خوارى\r\nبدستور منصور صندوق بيت المال را باز كردند و به هر كس از آن چيزى مىدادند ،\r\nشقرانى هم يكى از آن كسانى بود كه براى دريافت سهمى از بيت المال آمده بود او چون\r\nكسى را نمى شناخت وسيله اى پيدا نمى كرد تا سهمى براى خود بگيرد .\r\nشقرانى به اتبار اينكه يكى از اجدادش برده بود و رسول خدا ( صلى الله عليه وآله ) وسيله آزادى او را\r\nفراهم ساخته بود وشقرانى هم آزادى را از او به ارث برده بود \" مولى رسول الله ( صلى الله عليه وآله )\r\nمى گفتند يعنى آزاده شده رسول خدا و اين امر به نوبه ى خود افتخار و انتسابى براى\r\nشقرانى به شمار مىآمد و از اين نظر خود را وابسته به خاندان رسالت مى دانست .\r\nدر اين ميان كه چشمان شقرانى منتظر و جوياى آشنا و وسيله‌اى بود تا سهمى براى\r\nخود از بيت المال دريافت كند امام صادق ( عليه السلام ) را ديد ، جلو رفت و حاجت خويش را ابراز\r\nداشت . امام رفت و طولى نكشيد كه سهمى براى شقرانى گرفته و با خود آورد ، همين كه\r\nآن را به دست شقرانى داد با لحن ملاطفت آميز اين جمله را به وى گفت : \" كار خوب از هر\r\nكسى خوب است ولى از تو به واسطه انتسابى كه با ما دارى و تو را وابسته به خاندان\r\nرسالت مى دانند خوبتر و زيباتر است ، و كار بد از هر كسى بد است ولى از تو به خاطر همين\r\n","description":"","footnote":"","page_name":" 1104 ","page_number":124},
  {"content":"\r\n\r\nانتساب ، زشت تر و قبيح‌تر است \" .\r\nامام اين جمله را گفت و گذشت .\r\nشقرانى با شنيدن اين جمله دانست كه امام از راز و سر او ، يعنى ميگسارى و\r\nشرابخوارى آگاه است و از اينكه امام با علم و آگاهى به او محبت كرده است بسيار\r\nشرمنده و شرمسار گرديد و پيش وجدان خود نادم و پشيمان گرديد . ( 1 )\r\nاين نوع امر به معروف و نهى از منكر يكى از ويژگىهاى دودمان رسالت مى باشد كه\r\nمىدانند تبليغات را با چه بيان و از كدام مجراى طبيعى و اصولى انجام دهند كه ضمن\r\nتأثير بخشى ، هتك حرمت و سلب اعتبار و آبروى فرد را نيز محفوظ داشته باشند و اين\r\nروش بهترين روش مؤثر در تبليغات مى باشد .\r\n17 . چند حق از حقوق برادران اسلامى\r\nامام صادق ( عليه السلام ) ضمن يكى از روايات ، چند حق ، از حقوقى را كه مؤمنين به يكديگر را\r\nذكر نموده و اكيدا اداء آنها را به مسلمانان توصيه فرموده است :\r\n1 . الأول - ايسر حق منها ان يحب له ما يحب لنفسه ويكره له ما يكره لنفسه :\r\nفرمود : \" آسان ترين حقوق آنست كه براى برادرش آن را بخواهد كه براى خود\r\nمى خواهد و نخواهد آن را كه براى خود نمى خواهد .\r\n2 . والحق الثانى - ان يمشى في حاجته ، ويبتغى رضاه ولا يخالف قوله :\r\n\" در راه برآوردن حاجتش قدم بردارد ، خشنودى او را بخواهد و با گفته وى\r\nمخالف ننمايد \" .\r\n3 . والحق الثالث - ان تصله و مالك ويدك ورجلك ولسانك .\r\nبه تمام وجودت با او پيوندى با مالت و همچنين با دست و زبانت به كمك و يارى او\r\nقيام نمائى .\r\n4 . والحق الرابع - ان تكون عينه ودليله ومرآته وقميصه .\r\n\r\n","description":"","footnote":" 1 . بحار الانوار ، ج 47 ، ص 349 - داستان راستان ، ج 1 ، ص 171 . ","page_name":" 1105 ","page_number":125},
  {"content":"\r\n\r\nچشم بينا و راهنماى راستين وى باشى ، چون آئينه او را خوش بنمايانى ، و مانند\r\nپيرهن محفوظ ومستورش دارى .\r\n5 . والحق الخامس - ان لا تشبع ويجوع ، ولا تلبس ويعرى ، ولا تروى ويضماء .\r\nمبادا اين چنين باشد كه تو سير باشى او گرسنه ، تو پوشيده باشى او برهنه ، و تو\r\nسيراب باشى ، او تشنه . ( 1 )\r\n18 . فرمان و دستور العمل خدمتگزاران ملت و مملكت\r\nآخرين سخن از امام صادق ( عليه السلام ) كه در بخش ارشادها و رهنمودها نقل مى گردد ،\r\nفرمان جامع و دستور العمل كامل و سازنده‌اى است كه محقق بزرگوار و عالم ربانى و\r\nفقيه صمدانى مرحوم \" شيخ مرتضى انصارى \" ، ( اعلى الله مقامه الشريف ) در كتاب\r\nمعروف مكاسب در مورد وظائف فرمانداران و فرمانروايان از كتاب \" كشف الريبه \" عن\r\nاحكام الغيبة ، توسط شهيد دوم جهان علم و فقاهت ، و او هم از شيخ طوسى رئيس\r\nطائفه اماميه با اسناد معتبر از رئيس مذهب طائفه اماميه با اسناد معتبر از رئيس و\r\nپيشواى بزرگوار شيعه امام صادق ( عليه السلام ) نقل نموده اند كه مىتواند بازگو كننده و تعيين\r\nكننده بسيارى از وظائف مسلمانان امروز باشد اينكه متن فرمان و دستور العمل . عبد\r\nالله پسر سليمان نوفلى مى گويد :\r\nدر محضر امام صادق ( عليه السلام ) بودم كه خدمتگزار وقاصد عبد الله نجاشى ، كه به تازگى به\r\nفرماندارى منطقه خوزستان ، از سوى حكومت وقت منصور گرديده بود ، وارد گرديد پس\r\nاز سلام و درود نامه‌ى عبد الله نجاشى را تقدم نحضر امام نمود ، امام در حضور ما ، پاكت\r\nنامه را باز نمود و شروع به قرائت آن نمود نخستين سط وطليعهء نامه بدين قرار نگارش\r\nيافته بود : با نام خداوند بخشنده و بخشايشگر آغاز مى نمايم ، خداوند متعال عمر سرور و\r\nپيشوايم را طولانى گرداند ووجود مبارك او را از گزند آفات مصون و محفوظ دارد و هرگز\r\nدر زندگى مكروهات و ناملايمات نداشته باشد خداوند متعال بر استجابت اين دعاها\r\n\r\n","description":"","footnote":" 1 . محمد تقى فلسفى ، اخلاق فلسفى ، ج 2 ، ص 160 . ","page_name":" 1106 ","page_number":126},
  {"content":"\r\nقادر و توانا است .\r\nسيد و سرور عزيزم ! ، شايد بى مناسبت نباشد كه به اطلاع آن حضرت برسانم كه\r\nاينجانب اخيرا به فرماندارى استان خوزستان ، منصوب و مشغول كار گرديده ام مايل\r\nبودم اگر آن بزرگوار در اين باره حدودى تعيين نموده يا دستوراتى صادر مىفرمودند كه\r\nملاك عمل قرار گيرد تا بدان وسيله رضايت پروردگار عالم ، و تقرب رسول خدا را فراهم\r\nمىساختم و اگر مصلحت مىديدند در آن نامه خلاصه‌اى از وظائف مرا در مورد مخارج\r\nزكات و انواع نفقات و حدود بخشش و نوع دوستان و همكارانى كه بايد برگزينم و با كدام\r\nافراد معاشرت كنم و كدامين افراد را اصحاب سرور از خود قرار دهم و با كى انس بگيرم ؟\r\nاين راهنمائىها از سوى آن حضرت مىتواند بسيار ارزنده و موثر باشد . اميدوارم خداوند\r\nمعال به بركت هدايت و ولايت شما ، مرا نجات دهد چون در روى زمين حجت حقيقى و\r\nامين واقعى مردم ، شما هستيد .\r\nايام نعمت و آسايش مستدام و برقرار باد ! - عبد الله نجاشى - عبد الله پسر سليمان\r\nناقل اين حديث گويد امام در آن مجلس به نامهء نجاشى اين چنين پاسخ فرمودند :\r\n\" بنام خداوند بخشنده و بخشايشگر \"\r\n\" خداوند متعال تو را مشمول عنايت و لطف خويش قرار دهد و تحت حمايت و عنايت\r\nخاص خويش محفوظ دارد او است كه قادر و توانا به چنين امر مى باشد : نامهء ما توسط\r\nپيك رسان و اصل و مورد مطالعه قرار گرفت و منظور شما را دريافتم و اطلاع پيدا كردم\r\nكه شما به فرماندارى استان خوزستان منصور گرديده ايد اين خبر مر هم مسور ساخت و\r\nهم محزون گردانيد .\r\nسرور و شادى از آن نظر بود كه با خود گفتم شايد : خداوند به بركت موقعيت تو ،\r\nدرمانده و بيچاره‌اى از دوستانه آل محمد ( صلى الله عليه وآله ) را يارى و كمك دهد با وجود تو به\r\nدرمانده اى از آنان كمك برساند يا عريانى از آنان را بپوشاند وجود تو عامل تقويت\r\nضعفاى آنان گردد و آتش مخالفين و دشمنان را در مورد دوستان ، خاموش گرداند و از\r\n","description":"","footnote":"","page_name":" 1107 ","page_number":127},
  {"content":"\r\nاين قبيل مسائل . . . .\r\nاما حزون و اندوهم از آن ديدگاه بود ، كه بسيار خوفناكم از آنكه تو عامل لغزش ولو\r\nرفتن يكى از دوستان ، گردى ، در اين صورت يقين دان تو هرگز رائحه و عطر بهشتى را\r\nاستشمام ننموده و مشمول رحمت حق ، قرار نخواهى گرفت . در اين نامه قسمتى از\r\nوظائف تو را ، خلاصه مى كنم اگر بتوانى طبق آنها رفتار كنى و از حدود تعيين شده در آن\r\nتعدى ننمائى اميد است كه با سلام به هدف خويش نائل گردى .\r\nبدان آقاى عبد الله ! پدرم از پدرانش و آنان هم از على ( عليه السلام ) و او هم از رسول خدا ( صلى الله عليه وآله )\r\nخبر دادند كه آن بزرگوار فرمودند :\r\n\" هر فردى كه مورد مشورت برادر مسلمان خود قرار گيرد و او واقعيت امر را در اختيار\r\nمشورت گر ، قرار ندهد خداوند متعال عقل و دانش را از او باز مى ستاند و چون اينجانب\r\nنيز در مقام مشورت قرار گرفته ام همهء واقعيت ها را مى گويم و راه نجات تو را تنها در گرو\r\nعمل به مضمون آن جستجو نمايم .\r\nبدان و آگاه باش ! تنها راه نجات تو در خوددارى و پرهيز از خونريزى وحفظ خون\r\nمسلمانان و خوددارى از ايذاء و اذيت و شكنجه اولياء خداست و تنها عامل نجات و\r\nسعادت يك فرد مسئول و خدمتگزار ملت مدارى و خوش رفتارى با مردم و نشان دادن\r\nحوصله و صبر و مهربانى بدون اظهار عجز و ضعف در اجراء امور مى باشد بى آنكه\r\nكوچكترين ظلم و تعدى در حق مردم صورت گيرد و تنها راه نجات رعايت جانب عدالت\r\nدر مورد عموم دوستان و عموم مراجعه كنندگان مى باشد . تو هرگز سخن چينان و\r\nنمامان را به خويشتن راه مده !\r\nچون بسيار بعيد است كه از گزند آنان در امان قرار گرفته باشى اگر مبتلا به تقرب\r\nدادن نمامان و سخن چينان گردى يقين بدان مورد غضب خدا و مورد هتك حرمت و\r\nآبروى خويشتن خواهى شد ، تو هرگز از دسيسه ها و توطئه‌هاى مردم ، آنسامان آسوده\r\nخاطر مباش و هميشه با حزم و احتياط و دورانديشى با آنان رفتار كن !\r\n","description":"","footnote":"","page_name":" 1108 ","page_number":128},
  {"content":"\r\nگزينش اصحاب راز : اعوان و انصار و دوستان خود را با دقت و هوشيارى انتخاب نما ! اگر\r\nدر يك از آن ها رشد و كمال و صلاح و سعادت جستى او را نگهدار . مبادا براى خوش آيند\r\nخويش و تنها محض رضايت و آسودگى خاطر خويش پول ، خلعت ، مركب و ديگر اموال\r\nعمومى را در غير مورد رضايت خدا به شاعر يا مداح يا دلقك باز و لطيفه گو بپردازى تو\r\nمىدانى به جاى بخشش به آنان ، جوائز و عطايا و بخشش‌هاى خود را مخصوص\r\nفرماندهان ، نامه نگاران ، نويسندگان و افراد پليس بنمائى و آنچه را كه از وجوه خيريه\r\nصرف مى كنى مانند صدقه ، فطره يا هزينه حج يا لباسى كه در آن نماز مى گذارى يا صله\r\nو خلعتى كه اهداء مىكنى و هديه‌اى كه در راه خدا بيرون مى كنى بايد از پاكترين\r\nدرآمدهاى خود و در بهترين راه‌هاى خدا پسند باشد ؟\r\nتراكم ثروت و كنز اموال : آقاى نجاشى ! سعى و كوشش كن ! مبادا طلا يا نقره اى را ذخيره\r\nنمائى و خود را مشمول آيه اى گردانى كه خداوند متعال مى فرمايد :\r\n\" آنان كه طلا و نقره را ذخيره مىنمايند و آنها را در راه خدا خرج نمىكنند ، عذاب\r\nدردناك را به آنان بشارت ده ! تو هرگز آن باقيمانده‌هاى شيرينىها يا خوردنيها را كوچك\r\nو حقير نيانگار ! چون مى توانى با صرف آنها در راه اشباع شكم‌هاى گرسنه و رفع نياز افراد\r\nمستمند و نيازمند ، غضب الهى را خاموش و آرام سازى چون من از پدرم شنيده ام كه او\r\nاز أمير المؤمنين نقل مى كرد كه رسول خدا ( صلى الله عليه وآله ) روزى به ياران و اصحاب خود مى فرمود :\r\n\" فردى كه سير بخوابد در صورتى كه همسايهء او با گرسنگى دست و پنجه نرم مىكند\r\nبه خداوند و روز رستاخيز ايمان نياورده است \" اصحاب گفتند :\r\nما كه نداريم بدهيم همگى بدبخت و به هلاكت رسيده ايم . پيامبر اسلام فرمود : \" شما\r\nكه نداريد مىتوانيد از باقيمانده‌ى طعام و از باقيمانده ى خرما و روزى و لباس خود به\r\nاين وظيفه قيام ورزيد تا بتوانيد آتش غضب الهى را خاموش نمائيد \" .\r\nاعتبار دنيا : عبد الله ! دنيا آنچنان با اهميت و پر ارزشى نيست كه تصور كرده باشى\r\nانسان خود را فناى آن سازد من از پستى و حقارت دنيا ، شمه اى براى تو بازگو مى كنم تا\r\n","description":"","footnote":"","page_name":" 1109 ","page_number":129},
  {"content":"\r\nبه حقيقت آن پى برده باشى !\r\n. . . پدرم محمد بن على ( عليه السلام ) ( امام باقر ( عليه السلام ) ) به من تعريف نمود هنگامى كه امام\r\nحسين ( عليه السلام ) عازم كوفه بودند :\r\nابن عباس به سراغ او آمد و با اصرار تمام او را از رفتن جلوگيرى مى نمود و به\r\nخويشاوندى و رحم ، قسم مىداد تا مبادا او همان فرد مقتول در سرزمين \" طف \" ( كربلا )\r\nباشد امام در پاسخ او گفت : من جايگاه خود را خوب مى دانم و از اين زندگى دنيا چاره اى\r\nجز فراقت و دورى ، نمى شناسم عموزاده ى محترم ! آيا نمى خواهى حديث پدرم امير\r\nالمؤمنين را براى تو بازگو نمايم كه برخورد او با دنيا چگونه بود ؟\r\nابن عباس گفت چرا ؟ خيلى مشتاقم كه سخنان او را بشنوم . . . .\r\n. . . آرى ابن عباس پدرم تعريف مى كرد پس از رحلت فاطمه زهرا ( عليه السلام ) من روزى در\r\nفدك بيل در دست داشتم و برخى از ديوارهاى آن را درست مى كردم و سخت مشغول\r\nكار بودم ناگاه زنى پيدا شد كه به سوى من رو مى آورد تا چشمم به او افتاد قلبم به تپش\r\nافتاد زيبائى او مرا خيره كرد به تصور خويش او را به \" ثبيته \" دختر عامر جحمى كه يكى\r\nاز زيباترين بانوان قريش بود ، تشبيه نمودم .\r\nاو اظهار نمود : اى پسر ابى طالب ! آيا مى خواهى ازدواج كنى تا تو را از اين كلنگ نجات\r\nدهم و تو را به خزائن زمين آشنا و راهنمائى كنم تا خود و فرزندان تو ، از نظر دنيا نگرانى و\r\nاضطراب نداشته باشيد .\r\nمن در پاسخ او اظهار داشتم تو كى هستى ؟ تا تو را از خاندان خودت خواستگارى كنم .\r\nاو در پاسخ من اظهار داشت من دنيا هستم تا نام دنيا را شنيدم به او داد زدم برو براى\r\nخودت شوهر ديگرى جز من جستجو نما ، در شأن من نيست كه طالب دنيا باشم رو به\r\nبيل خود آورد ، و اشعار زير را سرودم كه مضمون آنها اينست : \" هر آن كس كه مظاهر دنيا او\r\nرا فريب دهد به خسران و زيان ابدى رسيده است و هرگز در طى قرون ، روى سعادت\r\nنخواهد ديد جاى عجب نيست من و دنيا ، و دنيا و من ، پيامبر اسلام از دنيا رحلت نمود\r\n","description":"","footnote":"","page_name":" 1110 ","page_number":130},
  {"content":"\r\nدر صورتى كه در ذمه و عهدهء او مشغوليتى وجود نداشت او به ملاقات خدا شتافت در\r\nشرائطى كه كوچكترين مذمت و شماتت همراه خود نداشت . پيشوايان دينى هم به او\r\nإقتدا كرده اند خود را با آلودگىهاى دنيا آلوده نساخته اند . راه سعادت و نجات تو در عمل\r\nبه مضمون و محتواى اين نامه مى باشد كه مىتواند تو را از هلاكت نجات و با سعادت و\r\nخوشبختى رهنمون گردد .\r\nرعايت حقوق برادران اسلامى : آقاى نجاشى ! بدان و آگاه باش ! مبادا مؤمنى را بترسانى\r\nپدرم از پدرش و او هم از جد بزرگوارش على بن ابيطالب حديث نمود : \" هر فردى به\r\nمومنى نگاه افكند با اين نظر كه او را بترساند خداوند متعال او را در روز محشر آن روزى كه\r\nجز خداوندگار پناهگاهى نيست به وحشت و خوف دچار مىسازد و در مقابل آن ، هر آن\r\nفردى كه بيچاره‌اى را پناه و ايمن دهد خداوند منان در همان روز عرصات از نزع اكبر و روز\r\nوحشتناك آسوده مىسازد و هر آن كس كه نياز برادر دينى خود را برآورده كند خداوند\r\nرئوف ، حوائجى از او برآورده مىسازد كه يكى از آنها ، بهشت رضوان مىباشد .\r\nتأمين پوشاك نيازمندان : هر آن فردى كه نياز برادر ايمان خود را از نظر پوشاك تأمين\r\nسازد خداوند متعال از بهترين لباس‌هاى حرير و سندس بهشتى ، او را مى پوشاند و\r\nمشمول عنايت خاص خود مى گرداند تا آن لحظاتى كه يك رشته و نخ از آن لباس ها بر\r\nتن او باقى مانده باشد .\r\nنجات از گرسنگى : هر آنكسى كه برادر مسلمان خود را از گرسنگى إطعام و سير نمايد\r\nخداوند رحمان او را از بهترين خوراكىهاى بهشت ، اطعام و روزى مىدهد .\r\nرفع تشنگى : و هر كس كه تشنه اى را از عطش نجات دهد ، خداوند متعال او را از\r\nسرچشمهء زلال \" رحيق مختوم \" \" شرابى مهر خورد كه مهر آن از مشك و عنبر است \"\r\nسيراب مى سازد .\r\nخدمت به برادر : و هر فردى كه موقع نياز برادر مسلمان ، به خدمتگزارى او قيام ورزد\r\nخداوند متعال ، بهترين خدمتگزاران بهشتى را به او عنايت مى فرمايد او را با اولياى\r\n","description":"","footnote":"","page_name":" 1111 ","page_number":131},
  {"content":"\r\nطاهرين ، هم نشين مى نمايد .\r\nتأمين مركب : هر آن كس كه برادر ايمانى خود را به موقع نياز بر مركب و سوارى خويش\r\nسوار نمايد ، خداوند متعال از سواريهاى بهشتى به او عنايت مىكند و فرشتگان مقرب به\r\nوجود چنين افرادى مباهات مى كنند .\r\nازدواج : هر فردى كه وسائل ازدواج برادر مسلمان خود را ، فراهم سازد و همسر\r\nمناسبى براى او انتخاب نمايد كه با او انس بگيرد و بازوى كمك او گردد ، استراحت و\r\nآسايش روحى او را فراهم سازد ، خداوند متعال از همسران حور العين به او مرحمت\r\nمىكند و او را با صديقين و راستكاران از اهل بيت پيامبر ( صلى الله عليه وآله ) ، مأنوس و\r\nمحشور مى گرداند .\r\nكمك در ديوان : فردى كه برادر مؤمن خود را در محضر سلطان ستمگر يارى دهد\r\nخداوند متعال او را ، به هنگام عبور از صراط يارى مىدهد و در آن جايگاه و معبرى كه\r\nگامها در آن لرزان هستند .\r\nاهميت زيارت مؤمن : فردى كه برادر ايمانى خود را بدون نظر مادى ، زيارت نمايد او در\r\nرديف زائرين خود پروردگار شمرده مىشود . و خداوند متعال هميشه اكرام و احترام\r\nميهمان خود را دارد .\r\nپرونده سازى و پرونده بازى : عبد الله ! از پدرم ، او از پدرش ، او از امام على ( عليه السلام ) نقل\r\nمى نمود كه روزى رسول خدا ( صلى الله عليه وآله ) به ياران و اصحاب خود موعظه و توصيه مى فرمود و\r\nمى گفت : گروه مسلمانان ! آگاه باشيد از ايمان بهره اى ندارد هر فردى كه با زبان اظهار\r\nاسلام نمايد ولى قلب او ايمان نياورده باشد ، پيامبر اسلام در توضيح اين\r\nجمله مى فرمودند :\r\n\" هرگز در پى لغزش‌هاى مؤمنين و در پى پرونده سازى عليه آنان نباشيد چون فردى\r\nكه هميشه در پى جستن لغزش ها و خطاهاى مومنان باشد ، در رستاخيز خطاهاى او\r\nپى گيرى و در دنيا داخل خانه خود به افتضاح كشانده مىشود .\r\n","description":"","footnote":"","page_name":" 1112 ","page_number":132},
  {"content":"\r\n\r\nباز پدرم از پدران خويش از على ( عليه السلام ) نقل مى نمود كه خداوند متعال از مؤمنان پيمان\r\nگرفته است كه هرگز در مقام انتقام گيرى و كينه پرورى نباشند و شافى خود را جز از راه\r\nملامت خويش از وسيله ديگرى نجويند چون فرد مؤمن هميشه در لجام و در قيد و بند\r\nحدود اسلامى است و هرگز آن را به خاطر فائده كوتاه و راحت طولانى خود ، از دست\r\nنمىدهد خداوند متعال از پيمان‌هايى كه بر مردم گرفته است يكى هم رعايت احترام\r\nبرادر ايمانى خويشتن است مبادا به عيب جويى او پردازد يا بر مقام حسد و رقابت با\r\nاو برخيزد .\r\nمقام معنوى مؤمن : آقاى عبد الله ! پدرم از پدرش او هم از حضرت على ( عليه السلام ) نقل مى نمود\r\nكه پيامبر اسلام ( صلى الله عليه وآله ) فرمودند :\r\nروزى جبرئيل به من فرمود آمدند و پيام رساندند كه خداوند متعال به تو سلام\r\nمى رساند و مىفرمايند :\r\n\" فرد مؤمن را از نامهاى خودم مشتق نموده ام مؤمن از من و من از مؤمن هستم هر\r\nفردى اهانت و مايه خوارى و ذلت فرد مؤمنى را فراهم سازد به جنگ و ستيز با من\r\nبرخاسته است \" .\r\nآقاى عبد الله ! نزديك ترين عملى كه به كفر مى انجامد ، آنست كه انسان از فردى سخن\r\nيا عملى را ياد گيرد و آن را حفظ داشته باشد تا يك روز عليه او به كار گيرد و او را در ميان\r\nمردم مفتضح نمايد چنين فردى ، راه نجات و سعادت را ندارد .\r\nنامهء امام ( عليه السلام ) به نجاشى بسيار مفصل و پرمحتوا است با كمال تأسف به علت كمبود جا\r\nبخشى از آن حذف گرديده طالبان تفصيل به مكاسب محرمه شيخ مرتضى انصارى ( قدس سره )\r\nمراجعه نمايند .\r\nشهادت\r\nشهادت در راه خدا و در راه پيشبرد آرمان الهى ، هدف عالى ، و درخواست قلبى و\r\nآرزوى دل هر فرد مؤمن و مخلصى است كه به خدا عشق مى ورزد و به لقاى او پر مى زند\r\n","description":"","footnote":"","page_name":" 1113 ","page_number":133},
  {"content":"\r\nاين عشق و علاقه دو چندان خواهد بود جايى كه اين فرد مؤمن ، فرزند رسول خدا ( صلى الله عليه وآله ) و\r\nرهبر راستين امت مسلمان و پيشواى معصوم شيعيان و دوستداران مخلص على ( عليه السلام )\r\nبوده باشد .\r\nشهادت امام صادق ( عليه السلام ) در سال 148 هجرى بيست و پنجم شوال ، در عهد حكومت\r\nمنصور خليفه عباسى صورت گرفت . در روزگارى كه امور كشور مضطرب ، فتنه ها و\r\nآشوبها فراوان . نه خونها احترام داشت نه دين از نظر حكومت وقت ، ارزش و حرمت\r\nداشت و نه قانونى حاكم بر سرنوشت امت بود حكام وقت با استبداد مطلق حكومت\r\nداشتند و رعيت در دست جلادان ملعبه اى بيش نبود .\r\nپيروان على ( عليه السلام ) و دوستاران اهل بيت رسالت ( صلى الله عليه وآله ) در عسرت كامل و تنگناى عجيبى\r\nبه سر مى بردند ، ناسزا گوئى به على ( عليه السلام ) و خاندان گراميش و اهانت و بدگويى به بزرگان\r\nدين ، عادت ديرينه اى بود كه در اغلب محافل و مجالس در مسجد ، كوى ، برزن ، جلسات\r\nدينى و درس و بحث ، همه جا شنيده مى شد گويندگان رسمى و داستان سرايان و\r\nچاپلوسان دريار خلافت با اين بى ادبى ها آغاز سخن مى كردند اهل بيت رسالت با\r\nشنيدن اين گونه ياوه ها و تحمل اين گونه مصائب و مشكلات ، در انتظار فرج و با\r\nاطمينان به وعده صابران به سر مى بردند . فقط دوران حكومت عبد العزيز اموى تنفس\r\nگذرائى بود كه به مدت كوتاه اوضاع گذشته را در هم زد ولى دولت او هم مستعجل بود .\r\nتحمل وجود علمى امام بر ستمگران و بى فضيلت ها ، سنگين و غير قابل تحمل بود تا\r\nاينكه با دسائس و نقشه‌هاى گوناگون بعد از چندين بار كه شبانه به منزل او يورش بردند\r\nو در دل شب از منزل بيرون كشيدند و به تبعيد از وطن خود مجبور ساختند تا بالأخره\r\nدر سال 148 با سم كه قاتل شخصيت‌هاى بزرگ آن روز بود مسموم ساختند . ( 1 )\r\n\r\n","description":"","footnote":" 1 . اصول كافى ، ج 1 ، ص 472 - دلائل الامامة ، ص 111 - ارشاد مفيد ، ص 254 - تاريخ يعقوبى ، ج 3 ،\r\nص 199 - الفصول المهمه ، ص 212 - مناقب ابن شهر آشوب ، ج 1 ، ص 280 . ","page_name":" 1114 ","page_number":134},
  {"content":"\r\n\r\nتوطئه منصور و شكست آن\r\nمنصور پس از آنكه خبر شهادت امام ششم ( عليه السلام ) را دريافت داشت به فرماندار مدينه\r\nنوشت كه به عنوان تفقد از بازماندگان و گزارش اوضاع ، به خانه امام ( عليه السلام ) سر زند و\r\nوصيت نامه آن حضرت را بخواهد و كسب اطلاع كند و كسى را كه وصى امام ( عليه السلام ) معرفى\r\nشده است ، في المجلس گردن زند . تا به مسألة ى امامت خاتمه داده شود تا برنامه تشيع\r\nو پيروى از اهل بيت پايان پذيرد ولى بر خلاف توطئه وى ، به هنگامى كه والى مدينه\r\nوصيت نامه را خواند با نوميدى و يأس رو به رو گرديد چون مشاهده كرد كه امام پنج نفر\r\nرا به عنوان وصى تعيين فرموده است كه يكى هم خود خليفه مى باشد و ديگران به\r\nاسامى 2 . عبد الله افطح پسر بزرگ 3 . موسى بن جعفر 4 . خود فرماندار مدينه 5 . حميده\r\nهمسر امام بوده اند . به اين ترتيب نقشه و توطئه خائنانه او با درايت و علم خاص امام ( عليه السلام )\r\nبا شكست روبرو گرديد . ( 1 ) ابن بواب جوزى نقل مطلب مىكند :\r\n\" در دل شب منصور خليفه عباسى ، مرا احضار نمود . وارد اطاق شدم ، او روى تخت\r\nنشسته بود پيش روى او چراغ و در دست او نامه اى بود كه مطالعه مى كرد ، سلام كردم او\r\nبا حال گريه نامه را به سوى من پرتاب كرد و گفت اين نامه محمد بن سليمان فرماندار\r\nمدينه است در آن نوشته شده است كه جعفر بن محمد به رحمت الهى پيوسته است .\r\n\" انا لله وانا اليه راجعون \" .\r\nهم اكنون نامه در پاسخ فرماندار مدينه بنويس اگر او فرد معينى را وصى خود كرده\r\nباشد او را بكشد . پس از چند روز جواب نامه از فرماندار مدينه رسيد كه او 5 نفر را وصى\r\nخود تعيين نموده است .\r\n1 . منصور خليفه عباسى ، 2 . محمد سليمان فرماندار مدينه ، 3 . عبد الله ، 4 . موسى\r\nفرزند امام ( عليه السلام ) ، 5 . حميده همسر . منصور با تأسف اظهار داشت : ديگر به كشتن اينان\r\n\r\n","description":"","footnote":" 1 . اصول كافى ، ج 1 ، ص 31 . ","page_name":" 1115 ","page_number":135},
  {"content":"\r\n\r\nراهى نيست . ( 1 )\r\nدر مروج الذهب آمده است : امام صادق ( عليه السلام ) ده سال گذشته از خلافت منصور به سال\r\n148 درگذشت و در بقيع در جوار پدر و جد بزرگش و مادر عاليقدرش فاطمه و عمويش\r\nحسن بن على مدفون گرديد . و روى قبر آنان مرمرى قرار گرفته بود كه بر روى آن چنين\r\nحك گرديده بود :\r\n\" بسم الله الرحمن الرحيم . الحمدلله مبيد الامم ومحيى الرمم . هذا قبر\r\nفاطمة بنت رسول الله سيدة نساء العالمين و قبر الحسن بن على وعلى بن\r\nالحسين بن على بن ابيطالب ، محمد بن على بن الحسين و جعفر بن\r\nمحمد ( عليه السلام ) \" .\r\n\" به نام خداوند بخشنده و بخشايشگر \"\r\nحمد و ستايش مخصوص خدائى است كه از ميان برنده ء ملل و زنده كنندهء\r\nاستخوان‌هاى پوسيده و از ميان رفته است . اين قبر فاطمه دختر پيامبر بزرگ\r\nبانوى جهان ، و قبر حسن فرزند على فرزند ابيطالب وعلى بن الحسين ( امام\r\nزين العابدين ) ، و محمد بن على بن الحسين ( امام باقر ) و جعفر فرزند\r\nمحمد ( عليه السلام ) ( امام صادق ) مى باشد .\r\nرثاى آن بزرگوار\r\nدرگذشت امام موجى از تأثر واندوه را در ميان مخلصان و علاقمندان امام برانگيخت\r\nو جهان علم و ادب و دنياى معنويت و فضيلت را سوگوار ساخت . يكى از شاگردان او به نام\r\n\" ابو بريد عجلى \" در رثاى او گفت :\r\n\" مردم به راحتى و آسانى او را به سوى قبرستان بقيع حمل كردند آيا اطلاع دارند كه\r\nچه شخصيتى را به سوى خاك حمل مى كنند و با دستان خويش ، خاك را روى قبر او\r\nمى ريزند \" . اى كاش اين خاك را بر سر خويش مى ريختند كه چنين ضايعه ى بزرگ علمى\r\n\r\n","description":"","footnote":" 1 . سيرة الأئمة الاثنى عشر ، ج 2 ، ص 301 . ","page_name":" 1116 ","page_number":136},
  {"content":"\r\n\r\n\r\nرا از دست دادند .\r\nشهادت با سم\r\nدر مورد شهادت با سم امام ( عليه السلام ) و اين كه اين سم به وسيله عوامل منصور صورت گرفته\r\nاست از دانشمندان و مورخين اهل سنت افراد زير اعتراف كرده اند :\r\n1 . مسعودى در مروج الذهب ، ج 2 ، ص 212 .\r\n2 . ابن حجر عسقلانى در الصواعق المحرقة ، ص 120 .\r\n3 . ابن الصباغ مالكى در الفصول المهمه ، ص 120 .\r\n4 . الشيراوى در الاتحاف لحب الاشراف ، ص 521 .\r\n5 . شبلنجى در نور الابصار ، ص 144 .\r\n6 . قرمانى در تاريخ خود .\r\n7 . خفاجى در شرح الشفاء تصريحاتى نموده است .\r\nفرزندان امام\r\nاز امام بزرگوار ده فرزند در تاريخ به ثبت رسيده است كه سه تن دختر ، و بقيه پسر\r\nمى باشند كه برخى در دوران حيات امام از دنيا رفته اند و اسامى آنان در تاريخ به اين\r\nترتيب آمده است :\r\n1 . امام موسى بن جعفر ( عليه السلام ) . ( 1 )\r\n2 . محمد معروف به ديباج ، ديباج به معناى طاووس مى باشد ، علت اشتهار به اين نام\r\nبه علت غايت جمال و زيبايى او بوده است .\r\n3 . اسحاق \" اسحاق وديباج از يك مادر بودند \" .\r\n4 . على ، او همان فردى است كه در عهد مأمون بر ضد عباسيان قيام نمود و دستگير\r\nشد و به خراسان اعزام شد .\r\n\r\n","description":"","footnote":" 1 . شرح حال زندگى امام تحت عنوان امام موسى بن جعفر ( ع ) قهرمان مبارزه و تصميم مقاومت ،\r\nبه شماره 9 از سوى همين انتشارات ، نشر يافته است . ","page_name":" 1117 ","page_number":137},
  {"content":"\r\n5 . اسماعيل اعرج ، او همان فردى است كه فرقه اسماعيليه او را به امامت برگزيدند و\r\nدر دوران حيات امام درگذشت .\r\n6 . عبد الله معروف به افطح ( گشاده پا ) .\r\n7 . عباس . 8 . ام فروه . 9 . اسماء . 10 . فاطمه .\r\nشرح حال و زندگى آنان در كتابهاى مربوطه به تفصيل آمده است . از شرح حال آنان ،\r\nبه علت رعايت حال خواننده خوددارى شد .\r\nولى به يقين مهمترين اثر و يادگار امام ، آثار علمى و يادگارهاى جاودان معنوى و\r\nحوزه‌هاى علمى پربارى است كه از آن بزرگوار يادگار مانده است كه تا جهان باقى است\r\nبه ابديت و جاودانگى پيوسته است .\r\nدر مورد امام جعفر صادق ( عليه السلام ) هر چه بنويسيم و كاوش داشته باشيم باز هم ، كم و\r\nنارسا است در درك عظمت روحى و معنوى و علم سرشار و دانش بى كران او كافى است\r\nنگاهى به فقه مبسوط و گستردهء آن بزرگ نظر بيافكنيم و منابع فقهى را مورد مطالعه\r\nقرار دهيم آنگاه متوجه خواهيم شد كه پايه گذار فقه جعفرى در چه حد از افق اعلاى\r\nعلم و دانش و فضيلت و كرامت قرار دارد ؟ و چه بهتر به اين شعر متوسل گرديم جائى كه\r\nشاعر فارسى زبان ، گويد :\r\nكتاب فضل تو را آب بحر كافى نيست * كه تر كنم سر انگشت و صفحه بشمارم\r\n","description":"","footnote":"","page_name":" 1118 ","page_number":138},
  {"content":"\r\nمنابع ومأخذ . . .\r\nمنابع ومأخذ\r\n1 . الأمام الصادق والمذاهب الاربعه / اسد حيدر / دار الكتاب العربى .\r\n2 . الامام جعفر الصادق رائد السنة والشيعه / عبد القادر محمود / قاهره .\r\n3 . الأمام الصادق / ابوزهره / دار الفكر العربى / قاهره .\r\n4 . الاخلاق عند الأمام الصادق / محمد امين زين الدين / تهران .\r\n5 . الأحوال الشخصيه / ابوزهره / دار الفكر العربى .\r\n6 . بحار الانوار / مجلسى / تهران / چاپ كمپانى .\r\n7 . بيست گفتار / استاد شهيد مرتضى مطهرى / تهران / صدرا .\r\n8 . تاريخ مبرد / كامل / قاهره / مصر .\r\n9 . تاريخ يعقوبى / يعقوبى / بيروت ، لبنان .\r\n10 . تحف العقول / بحرانى / چاپ بصيرتى قم .\r\n11 . تاريخ المدينة المشرفة / سخاوى / مكه مكرمه .\r\n12 . تاريخ ابن كثير / ابن كثير / قاهره .\r\n13 . حلية الابرار ( 2 جلد ) / بحرانى / نجف اشرف .\r\n14 . حياة موسى بن جعفر ( عليه السلام ) قرشى / تهران .\r\n15 . دائرة المعارف / فريد وجدى / تهران .\r\n16 . دلائل الصدق / علامه مظفر / نجف اشرف .\r\n17 . داستان راستان استاد شهيد مرتضى مطهرى / چاپ صدرا .\r\n18 . رجال كشى / تأليف كشى / تهران .\r\n19 . سفينة البحار / محدث قمى / تهران / اسلاميه .\r\n","description":"","footnote":"","page_name":" 1119 ","page_number":139},
  {"content":"\r\n20 . سخنان برگزيده / سيد ابراهيم ميانجى / تهران .\r\n21 . سيرة الائمة الاثنى عشر / هاشم معروف الحسنى / دار القلم بيروت .\r\n22 . شيعه در اسلام / علامه طباطبائى / قم / دار التبليغ اسلامى .\r\n23 . الفصول المهمه / ابن صباغ مالكى / قاهره / مصر .\r\n24 . فلسفة الأمام صادق محمد جواد جزايرى / بيروت 1399 .\r\n25 . قاموس الرجال / شيخ محمد تقى دزفولى / تهران .\r\n26 . القواعد الفقهيه / بجنوردى / قم / دار الكتب العلميه .\r\n27 . منهج المقال / ممقانى / تهران .\r\n28 . مؤلفو الشيعه / سيد حسن صدر / نجف اشرف .\r\n29 . المحجة البيضاء / فيض كاشانى / تهران .\r\n30 . ملل ونحل / شهرستانى / تهران .\r\n31 . كافى / يعقوب كلينى / تهران .\r\n32 . مغز متفكر شيعه / مركز مطالعات استراسبورك .\r\n33 . مروج الذهب / مسعودى / قاهره / مطبعة سعادت .\r\n34 . مجالس سنيه / سيد محسن امين عاملى / بيروت / لبنان .\r\n35 . وسائل الشيعه / حر عاملى / تهران / اسلاميه .\r\n36 . مناقب / ابن شهر آشوب / تهران .\r\n37 . لئالى الاخبار / تهران .\r\n\r\n","description":"","footnote":"","page_name":" 1120 ","page_number":140}
  ]