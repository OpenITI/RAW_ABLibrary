[
  {"content":"\r\nترجمه\r\nتفسير الميزان\r\nاز علامه فقيد\r\nسيد محمد حسين طباطبائى\r\n( قدس سره )\r\nمترجم : سيد محمد باقر موسوى همدانى\r\nجلد هفدهم\r\n","description":"","footnote":"","page_name":" 1 ","page_number":1},
  {"content":"\r\nناشر :\r\nدفتر انتشارات اسلامى\r\nوابسته به جامعهء مدرسين حوزهء علميهء قم\r\nنام كتاب : تفسير الميزان ( جلد هفدهم )\r\nمؤلف : استاد علامهء طباطبائي\r\nمترجم : سيد محمد باقر موسوى همدانى\r\nموضوع : تفسير\r\nنوبت چاپ :\r\nمحل چاپ : چاپخانه دفتر انتشارات اسلامى\r\nتعداد مجلدات : 20 مجلد\r\nتاريخ انتشار :\r\nتعداد صفحات : 638\r\nتيراژ :\r\n","description":"","footnote":"","page_name":" 2 ","page_number":2},
  {"content":"\r\n\r\nبسم اللَّه الرحمن الرحيم\r\n( 35 ) سوره فاطر مكى است و چهل و پنج آيه دارد ( 45 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nالْحَمْدُ لِلَّه فاطِرِ السَّماواتِ وَالأَرْضِ جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَثُلاثَ وَرُباعَ يَزِيدُ فِي الْخَلْقِ ما يَشاءُ إِنَّ اللَّه عَلى كُلِّ شَيْءٍ قَدِيرٌ ( 1 )\r\nترجمه آيه\r\nبه نام خداى رحمان و رحيم .\r\nهمه حمدها مخصوص خدا است كه آسمانها و زمين را ايجاد كرد و فرشتگان را رسولانى بالدار كرد دو باله و سه باله و چهار باله و او هر چه بخواهد در خلقت اضافه مىكند كه او بر هر چيزى تواناست ( 1 ) . .\r\nبيان آيه\r\nغرض اين سوره بيان اصول سه گانه دين است ، يعنى يگانگى خداى تعالى در ربوبيت ، و رسالت رسول خدا ، و معاد و برگشتن به سوى او ، كه در اين سوره بر اين سه مساله استدلال شده ، و خداى تعالى براى اين منظور عده اى از نعمتهاى بزرگ آسمانى و زمينى را مىشمارد ، و تدبير متقن امر عالم را به طور عموم ، و امر انسانها را به طور خصوص به رخ مىكشد .\r\nو قبل از شمردن اين نعمتها و شروع به استدلال ، اشاره اى اجمالى به اين معنا مىكند كه : گشودن در رحمت و بستن آن ، و افاضه نعمت و امساك آن منحصرا كار خداى\r\n","description":"","footnote":"","page_name":" 3 ","page_number":3},
  {"content":"\r\nتعالى است ، و مىفرمايد : « * ( ما يَفْتَحِ اللَّه لِلنَّاسِ مِنْ رَحْمَةٍ فَلا مُمْسِكَ لَها ) * . . . - خدا در هر رحمتى را كه به سوى مردم باز كند كسى نيست كه آن را ببندد . . . » .\r\nو باز قبل از اينكه اين اشاره اجمالى را بكند ، به واسطه هايى اشاره مىكند كه رحمت و نعمت را از خداى تعالى گرفته ، به خلق مىرسانند ، و آنان ملائكه هستند ، كه واسطه هاى بين خدا و خلقند و به همين جهت مىبينيم سوره فاطر با يادآورى اين وسائط شروع مىشود .\r\nو اين سوره ( همانطور كه در آغاز گفته شد ) در مكه نازل شده ، و سياق آياتش نيز بر اين معنا دلالت دارد ، الا اينكه بعضى « 1 » از مفسرين دو آيه از آن را استثناء كرده و گفته‌اند كه :\r\nاين دو در مدينه نازل شده است . و ليكن سياق همان دو آيه نيز ظهورى در گفته آنان ندارد ، و آن دو آيه عبارتند از آيه « إِنَّ الَّذِينَ يَتْلُونَ كِتابَ اللَّه . . . » و آيه « ثُمَّ أَوْرَثْنَا الْكِتابَ الَّذِينَ اصْطَفَيْنا . . . » .\r\n\r\n\r\n* ( « الْحَمْدُ لِلَّه فاطِرِ السَّماواتِ وَالأَرْضِ » ) * .\r\nكلمه « فاطر » از ماده « فطر » است ، كه - به طورى كه راغب گفته - به معناى شكافتن از طرف طول است « 2 » . و اگر كلمه فاطر بر خداى تعالى اطلاق شده ، به عنايت استعاره اى بوده است ، گويا خداى تعالى عدم را پاره كرده ، و از درون آن آسمانها و زمين را بيرون آورده ، بنا بر اين ، حاصل معناى آيه اين مىشود : « حمد خدا را كه پديد آورنده آسمانها و زمين است ، به ايجادى ابتدايى ، و بدون الگو » و بنا بر اين كلمه « فاطر » همان معنايى را مىدهد كه كلمه بديع و مبدع دارند ، با اين تفاوت كه در كلمه ابداع ، عنايت بر نبودن الگوى قبلى است ، و در كلمه فاطر عنايت بر طرد عدم و بر ايجاد چيزى است از اصل ، نه مانند كلمه صانع كه به معناى آن كسى است كه مواد مختلفى را با هم تركيب مىكند ، و از آن صورتى جديد ( از قبيل خانه ، ماشين ، و امثال آن ) كه وجود نداشت ، درست مىكند .\r\nو مراد از آسمانها و زمين مجموع عالمى است كه به چشم مىبينيم ، كه هم شامل آسمانها و زمين مىشود ، و هم شامل مخلوقاتى كه در آن دو است ، در نتيجه عبارت آيه از قبيل اطلاق اعضاى بزرگ و اراده كل است مجازا ، ممكن هم هست مراد خود آسمانها و زمين باشد ، به خاطر اعتنايى كه به شان آن دو داشته ، چون خلقت آن دو ، بزرگ و امرشان عجيب\r\n\r\n","description":"","footnote":"\r\n( 1 ) تفسير مجمع البيان ، ج 8 ، ص 399 .\r\n( 2 ) مفردات راغب ، ماده « فطر » .\r\n","page_name":" 4 ","page_number":4},
  {"content":"\r\nاست ، هم چنان كه در جاى ديگر فرموده : « لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ » « 1 » .\r\nو به هر حال كلمه * ( « فاطِرِ السَّماواتِ وَالأَرْضِ » ) * از اسامى خداى تعالى است ، كه به عنوان صفت آورده شده ، و مراد از صفت ، صفت استمرارى است ، نه تنها صفت گذشته ، براى اينكه ايجاد مستمر ، و فيض وجود ، دايمى و انقطاع ناپذير است ، چون اگر فيض منقطع مىشد ، همه چيز نابود مىگشت .\r\nو اگر صفت ديگر * ( ( جاعِلِ الْمَلائِكَةِ ) ) * را دنبال آن صفت ذكر كرده براى اشاره به اين حقيقت است كه سبب انحصار حمد در خداى تعالى يكى دو تا نيست ، گويا فرموده : « حمد تنها براى خدا است ، كه آسمانها و زمين را ايجاد كرد ، و باز حمد براى اوست كه ملائكه را فرستادگان خود قرار داد ، فرستادگانى بالدار . . . » پس خداى تعالى در آنچه مىكند محمود است ، چون در آنچه مىكند غير از جميل نيست .\r\n« * ( جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَثُلاثَ وَرُباعَ . . . » ) *\r\nكلمه « ملائكة » جمع ملك - به فتحه لام - است ، كه موجوداتى هستند مخلوق خدا ، و واسطه هايى بين او و بين عالم مشهود ، كه آنان را موكل بر امور عالم تكوين و تشريع كرده است ، و بندگان محترمى هستند كه هرگز خدا را در هر صورتى كه به ايشان فرمان بدهد نافرمانى نمىكنند ، و به هر چه مامور شوند انجام مىدهند .\r\n\r\n\r\nبنا بر اين ، جمله * ( « جاعِلِ الْمَلائِكَةِ رُسُلًا » ) * اشعار بلكه دلالت دارد بر اينكه تمام ملائكه - چون كلمه ملائكه جمع است و در آيه با الف و لام آمده افاده عموم مىكند - رسولان و واسطه هايى بين خدا و بين خلق هستند ، تا اوامر تكوينى و تشريعى او را انجام دهند ، و ديگر وجهى ندارد كه ما كلمه « رسل » را كه در آيه است اختصاص دهيم به آن ملائكه اى كه بر انبياء نازل مىشدند . با اينكه قرآن كلمه « رسل » را بر ملائكه اى كه واسطه وحى نبودند نيز اطلاق كرده ، از آن جمله فرموده : « حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا » « 2 » و نيز فرموده :\r\n« إِنَّ رُسُلَنا يَكْتُبُونَ ما تَمْكُرُونَ » « 3 » و نيز فرموده : « وَلَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ » « 4 » .\r\n\r\n","description":"","footnote":"\r\n( 1 ) جاى شك نيست كه خلقت آسمانها و زمين بزرگتر از خلقت مردم است . سوره مؤمن ، آيه 57 .\r\n( 2 ) تا آنكه مرگ يكى از شما برسد ، در آن موقع فرستادگان ما او را مىگيرند . سوره انعام ، آيه 61 .\r\n( 3 ) به يقين فرستادگان ما آنچه را كه شما نيرنگ مىكنيد مىنويسند . سوره يونس ، آيه 21 .\r\n( 4 ) و چون فرستادگان ما نزد ابراهيم آمدند ، تا وى را بشارت دهند ، گفتند : ما ماموريم اهل اين قريه را هلاك كنيم . سوره عنكبوت ، آيه 31 .\r\n","page_name":" 5 ","page_number":5},
  {"content":"\r\nو كلمه « اجنحة » جمع « جناح » است ، كه در پرندگان به منزله دست انسان است ، و پرندگان به وسيله آن پرواز مىكنند ، و به فضا مىروند و برمىگردند ، و از جايى به جاى ديگر نقل مكان مىكنند .\r\nوجود فرشتگان نيز مجهز به چيزى است كه مىتوانند با آن كارى را بكنند كه پرندگان آن كار را با بال خود انجام مىدهند ، يعنى ملائكه هم مجهز به چيزى هستند كه با آن از آسمان به زمين و از زمين به آسمان مىروند ، و از جايى به جاى ديگر كه مامور باشند مىروند ، قرآن نام آن چيز را « جناح » ( بال ) گذاشته ، و اين نامگذارى مستلزم آن نيست كه بگوييم ملائكه دو بال نظير بال پرندگان دارند ، كه پوشيده از پر است ، چون صرف اطلاق لفظ مستلزم آن جناح ، نيست ، هم چنان كه الفاظ ديگرى نظير جناح نيز مستلزم معانى معهود نمىباشد مثلا ، وقتى كلمه عرش و كرسى و لوح و قلم و امثال آن را در باره خداى تعالى اطلاق مىكنيم ، نمىگوييم عرش آنها و كرسى و لوح و قلمش نظير كرسى و لوح و قلم ماست ، بله اين مقدار را از لفظ جناح مىفهميم كه : نتيجه اى را كه پرندگان از بالهاى خود مىگيرند ، ملائكه هم آن نتيجه را مىگيرند ، و اما اينكه چطور آن نتيجه را مىگيرند از لفظ جناح نمىتوان به دست آورد .\r\nجمله * ( « أُولِي أَجْنِحَةٍ مَثْنى وَثُلاثَ وَرُباعَ » ) * صفت ملائكه است ، و كلمه « مثنى » و « ثلاث » ، و كلمه « رباع » هر سه الفاظى هستند كه بر تكرار عدد دلالت دارند ، يعنى كلمه « مثنى » به معناى دو تا دو تا است ، و كلمه « ثلاث » به معناى سه تا سه تا ، و كلمه « رباع » به معناى چهار تا چهار تا است . گويا فرموده خداوند بعضى از فرشتگان را ، دو بال داده و بعضى را سه بال ، و بعضى را چهار بال . و جمله * ( « يَزِيدُ فِي الْخَلْقِ ما يَشاءُ » ) * - بر حسب سياق ، خالى از اشاره به اين نكته نيست ، كه بعضى از ملائكه بيش از چهار بال هم دارند .\r\n* ( « إِنَّ اللَّه عَلى كُلِّ شَيْءٍ قَدِيرٌ » ) * - اين جمله تمامى مطالب قبلى را تعليل مىكند ، ممكن هم هست تنها تعليل جمله اخير باشد ، ولى احتمال اول روشنتر به نظر مىرسد .\r\n\r\nبحث روايتى\r\n\r\nدر كتاب بحار از كتاب اختصاص نقل كرده كه وى به سند خود از معلى بن محمد ، و او با اسقاط نام راويان از امام صادق ( ع ) روايت كرده كه فرمود : خداى عز و جل\r\n","description":"","footnote":"","page_name":" 6 ","page_number":6},
  {"content":"\r\nملائكه را از نور آفريده . . . « 1 » .\r\nو در تفسير قمى گفته امام صادق ( ع ) فرمود : خداوند ملائكه را مختلف خلق كرد ، مثلا وقتى جبرئيل نزد رسول خدا ( ص ) آمد ، ششصد بال داشت ، و بر ساق پايش درى بود چون قطره شبنمى كه روى گياهان مىافتد . آن قدر بزرگ بود كه بين آسمان و زمين را پر مىكرد .\r\nو نيز فرمود : هر گاه خداى عز و جل به ميكائيل دستور دهد به زمين هبوط كند ، يك پايش روى زمين هفتم ، و پاى ديگرش روى آسمان هفتم قرار خواهد گرفت ، و نيز خداى تعالى فرشتگانى دارد كه نيمى از آنها از يخ ، و نيم ديگرشان از آتش است ، و ذكرشان اين است كه : « اى خدايى كه بين يخ و آتش الفت افكندى ، دلهاى ما را بر طاعتت ثبات بده » « 2 » .\r\nو نيز فرمود : خدا را فرشته اى است كه بين نرمه گوشش تا ديدگانش مسافتى است كه فرضا اگر پرنده اى بخواهد آن را طى كند ، بايد پانصد سال بال بزند .\r\nو نيز فرمود : ملائكه آب و طعام نمىخورند ، و ازدواج ندارند ، و تنها با نسيم عرش ، زنده‌اند ، و براى خداى عز و جل فرشتگانى است كه تا روز قيامت يكسره در ركوعاند ، و براى او فرشتگانى ديگر است كه تا روز قيامت يكسره در سجده‌اند .\r\nآن گاه امام صادق ( ع ) فرمود رسول خدا ( ص ) فرموده :\r\nهيچ موجودى از مخلوقات خدا نيست كه عددش بيشتر از ملائكه باشد ، و در هر روز و يا هر شب هفتاد هزار فرشته به زمين نازل مىشوند ، و پيرامون كعبه طواف مىكنند ، و آن گاه نزد من و سپس نزد امير المؤمنين ( ع ) رفته ، سلام مىكنند ، و آن گاه نزد حسين ( ع ) مىروند و شب را نزد او مىمانند ، تا سحر شود ، پس معراجى براى آنان نصب مىكنند ، تا به آسمان عروج كنند ، و ديگر تا ابد به زمين نمىآيند « 3 » .\r\nامام ابو جعفر ( ع ) فرموده : خداى عز و جل اسرافيل و جبرئيل و ميكائيل را از يك تسبيح آفريد ، و برايشان گوش و چشم و تيزى عقل و سرعت فهم قرار داد « 4 » .\r\nامير المؤمنين ( ع ) در باره خلقت ملائكه فرموده : خدايا ملائكه را بيافريدى ، و در آسمانت جاى دادى ، ملائكه اى كه نه در آنان سستى هست و نه غفلت ، و نه در ايشان\r\n\r\n","description":"","footnote":"\r\n( 1 ) بحار الانوار ، ج 59 ، ص 191 ، ح 48 .\r\n( 2 ) تفسير قمى ، ج 2 ، ص 206 .\r\n( 3 ) تفسير نور الثقلين ، ج 4 ، ص 34 ، ح 20 .\r\n( 4 ) تفسير نور الثقلين ، ج 3 ، ص 350 ، ح 21 .\r\n","page_name":" 7 ","page_number":7},
  {"content":"\r\nمعصيتى مفهوم دارد . آرى آنها داناترين خلق تو به تو هستند و ترسنده ترين خلق تو از تواند ، و مقربترين خلق تو به تواند و عاملترين خلق تو به فرمان تواند ، نه خواب بر ديدگان ايشان مسلط مىشود ، و نه سهو عقول ، و نه خستگى بدنها ، ايشان نه در پشت پدران جاى مىگيرند ، و نه در رحم مادران ، و نه خلقتشان از ماء مهين است ، بلكه تو اى خدا ايشان را به نوعى ديگر ايجاد كرده اى ، و در آسمانهايت منزل دادى ، و با جاى دادنت در جوار خود اكرامشان كرده اى ، و بر وحى خود امين ساختى ، و آفات را از ايشان دور كردى ، و از بلاها محافظتشان فرمودى ، و از گناهان پاكشان ساختى ، اگر قوت تو نبود خود قوى نمىشدند ، و اگر تثبيت تو نبود خودشان ثابت قدم نمىگشتند ، و اگر رحمت تو نبود اطاعت تو نمىكردند ، و اگر تو نبودى آنها هم نبودند .\r\nليكن اگر آنها كه اين همه نزد تو مقام دارند ، و تو را اطاعت مىكنند و نزدت داراى منزلتند ، و غفلتشان از امر تو اندك است ، آنچه را كه از تو بر ايشان پوشيده مانده مشاهده مىكردند ، و آن عظمت را كه تا كنون از تو پى نبرده‌اند پى مىبردند ، قطعا عبادت و عمل خود را كوچك مىشمردند ، و نفس خود را به ملامت مىگرفتند ، و مىدانستند كه تو را آن طور كه بايد عبادت نكردند . منزهى تو كه خالقى و معبودى ، چقدر رفتارت با مخلوقاتت نيكو است « 1 » .\r\nو در بحار از الدر المنثور از ابى العلاء بن سعد روايت آورده ، كه گفت روزى رسول خدا ( ص ) به همنشينان خود فرمود : آسمان به تنگ آمد ، و حق دارد كه چنين باشد ، براى اينكه جاى يك قدم در آن نيست ، مگر آنكه همانجا را فرشته اى اشغال كرده ، كه يا در ركوع است ، و يا در سجده ، آن گاه اين آيه را تلاوت فرمود : « وَإِنَّا لَنَحْنُ الصَّافُّونَ وَإِنَّا لَنَحْنُ الْمُسَبِّحُونَ - به درستى ماييم كه همواره در صفيم ، و ماييم كه همواره در تسبيح هستيم » « 2 » .\r\nو از خصال روايت شده كه وى به سند خود از محمد بن طلحه حديث كرده ، و او بدون ذكر بقيه سند از رسول خدا ( ص ) روايت كرده ، كه فرموده : ملائكه بر سه دسته‌اند ، دسته اى داراى دو بال و دسته اى داراى سه بال و دسته ديگر داراى چهار بالند « 3 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 207 .\r\n( 2 ) بحار الانوار ، ج 59 ، ص 201 ، ح 79 ، ط بيروت .\r\n( 3 ) خصال ، ج 1 ، ص 153 ، ح 191 .\r\n","page_name":" 8 ","page_number":8},
  {"content":"\r\nمؤلف : نظير اين حديث را كافى هم به سند خود از عبد اللَّه بن طلحه روايت كرده « 1 » . و شايد مراد از آن ، توصيف اغلب ملائكه باشد ، نه همه آنها ، و گر نه با سياق آيه كه مىفرمود :\r\n« در خلقت هر چه بخواهد اضافه مىكند » و با روايات ديگر كه مىفرمود : « جبرئيل ششصد بال داشت » معارض خواهد بود .\r\nو از كتاب توحيد حكايت شده ، كه وى به سند خود از ابى حيان تيمى ، از پدرش از امير المؤمنين ( ع ) روايت كرده ، كه فرمود : احدى از مردم نيست مگر آنكه با او چند فرشته است ، كه وى را از اينكه در چاهى سقوط كند ، و يا ديوارى به رويش فرو ريزد ، و يا ناملايمى به او برسد ، حفظ مىكنند ، و اين مراقبت را در طول عمر او ادامه مىدهند تا اجلش فرا رسد ، آن گاه او را تنها مىگذارند ، تا هر بلايى كه مقدر است ، بر سرش بيايد . . . « 2 » .\r\nو از كتاب بصائر ، از سيارى ، از عبد اللَّه بن ابى عبد اللَّه فارسى ، و غير او روايتى آورده كه نامبردگان بدون ذكر سند ، از امام صادق ( ع ) نقل كرده‌اند ، كه فرمود : كروبيان طايفه اى از شيعيان ما هستند كه از خلق اولند ، كه خداى تعالى آنان را در پشت عرش قرار داده ، آن قدر نورانى هستند كه اگر نور يكى از ايشان بر تمامى اهل زمين تقسيم شود ، ايشان را كفايت كند . آن گاه فرمود : موسى ( ع ) بعد از آنكه از خدا درخواست ديدن كرد ، خداوند به يكى از كروبيان فرمود تا براى كوه تجلى كند ، و او هم براى كوه جلوه اى كرد ، و با جلوه خود ، آن را پاره پاره ساخت « 3 » 3 .\r\nو از صحيفه سجاديه حكايت شده كه امام سجاد ( ع ) در يكى از دعاهايش - كه در باره حاملان عرش خدا ، و هر فرشته مقرب اوست - چنين گفته : بار الها ! بر حاملان عرشت درود فرست ، كه هرگز از تسبيح تو خسته نمىشوند ، و از تقديست به تنگ نمىآيند ، و از عبادت تو به ستوه نمىآيند ، هرگز كوتاهى كردن در انجام وظيفه را بر جديت بر امر تو ترجيح نمىدهند ، و از وله و عشق ورزيدن به تو غافل نمىشوند ، و به اسرافيل كه صاحب صور شاخص است ، آن كه همواره در انتظار فرمان توست ، تا با دميدن در آن ، خفتگان در قبور و گروگانهاى گور را بيدار كند ، و به ميكائيل ، آن فرشته آبرومند در درگاهت كه از اطاعتت مكانى رفيع يافته ، و جبرئيل كه امين بر وحى توست ، و فرمانش در آسمانهايت نافذ است ، و نزد تو مكانى دارد ، و مقرب درگاه توست ، و به روح ، كه مسلط بر ملائكه حجابهاست ، و آن\r\n\r\n","description":"","footnote":"\r\n( 1 ) روضه كافى ، ج 8 ، ص 272 ، ح 403 ، ط بيروت .\r\n( 2 ) توحيد صدوق ، ص 367 ، ح 5 .\r\n( 3 ) بصائر الدرجات ، ص 69 ، ح 2 .\r\n","page_name":" 9 ","page_number":9},
  {"content":"\r\nبار الها ! هم بر ايشان درود بفرست ، و هم بر ملائكه پايينتر از آنان ، آنها كه ساكنان آسمانهايت ، و اهل امانت بر رسالتت هستند ، آنهايى كه دايم در عبادت بودن خسته شان نمىكند ، و از غلبه خواب و خستگى سست نمىشوند ، شهوتها از تسبيح تو بازشان نمىدارد ، و سهو غفلتها از تعظيم تو غافلشان نمىكند ، آنها كه از عظمت تو ديدگانى افتاده و خاشع دارند و هرگز جرأت سربلند كردن و به تو نگريستن نمىكنند ، آنها كه چانه هايشان ( از شدت خضوع ) پايين افتاده ، و رغبتشان در آنچه نزد تو سراغ دارند طولانى ، و يادشان از نعمتهاى تو دائمى است ، در برابر عظمت تو و جلال كبريائيت متواضعند ، و آنهايى كه چون جهنم را مىبينند ، كه بر اهل معصيت ، زبانه مىكشد ، مىگويند : « خدايا تو منزهى ، و ما آن طور كه بايد عبادتت نكرديم » .\r\nپروردگارا ! پس درود بفرست بر ايشان ، و بر روحانيان از فرشتگان ، و مقربين درگاهت ، و حاملان غيب به سوى رسولانت ، و آنها كه بر وحيت امين تو شدند ، و دسته هاى مختلف از فرشتگانت ، كه تو آنان را به خودت اختصاص دادى ، و با تقديست ، از طعام و نوشيدنيها بىنيازشان كردى ، و در باطن طبقات آسمانهايت جاى دادى ، و آنها كه در اطراف آسمانهايت قرار دارند ، تا روزى كه فرمانت صادر شود ، بساط خلقتت را برچينند .\r\nو آنها كه خزانه دار باران و رانندگان ابرند ، و آن فرشته اى كه به خاطر صداى زجر او صداى ناله رعدها شنيده مىشود ، و آنان كه برف و تگرگ را مشايعت نموده با دانه هاى باران در هنگام نزول فرود مىآيند ، و آنها كه قوام خزينه هاى باد به وجود ايشان است ، و آنها كه موكل بر كوه ها هستند ، تا فرو نريزند ، و آنها كه تو ، وزن آبها وكيل آبى كه بارانهاى مفيد و مضر مشتمل بر آنند ، به ايشان شناساندى ، و آن فرشتگان كه رسولان تو به سوى اهل زمين هستند كه يا بلايى مكروه مىآورند ، و يا رخايى محبوب .\r\nو سفيران كرام بر ره ، و حافظان كرام نويسنده ، و ملك الموت و كاركنانش ، و منكر و نكير و مبشر و بشير ، و رؤمان كه بازپرس قبور است ، و طواف كنندگان بيت معمور ، و مالك دوزخ ، و خازنان آن ، و رضوان بهشت و پرده داران آن ، و آن فرشتگانى كه آنچه تو دستور مىدهى بدون عصيان فرمان مىبرند ، و آنهايى كه به اهل بهشت مىگويند : « سلام عليكم ، اين بهشت به خاطر صبرى است كه كرديد ، و چه نيك است پايان خوب اين سرا » ، و زبانيه كه وقتى دستور مىرسد « كفار را بگيريد و ببنديد و به سوى دوزخ بكشيد » به سرعت مىشتابند ، و مهلتشان نمىدهند ، خدايا به همه اينها كه به ذكر نامشان ملهم شديم ، درود\r\n","description":"","footnote":"","page_name":" 10 ","page_number":10},
  {"content":"\r\nفرست ، هر چند كه ما به مكان و منزلت يك يك آنها در درگاه تو آشنا نيستيم ، و نمىدانيم به چه كارى موكلند ، و به ساكنان هوا و زمين و آب و هر كس از ايشان كه موكل بر خلقند .\r\nبار الها ! بر همه شان درود بفرست ، در آن روز كه هر كسى وقتى مىآيد يك سائق با او هست و يك گواه ، بر همه شان درودى بفرست كه كرامتى بر كرامتشان و طهارتى بر طهارتشان بيفزايد . . . « 1 » .\r\nو در بحار ، از الدر المنثور از ابن شهاب روايت كرده كه گفت : رسول خدا ( ص ) از جبرئيل خواست تا خود را با صورت واقعىاش به وى نشان دهد ، جبرئيل گفت : تو طاقت ديدن صورت واقعى مرا ندارى ، فرمود : با اين حال دوست دارم تو را به آن صورت ببينم ، پس رسول خدا ( ص ) در شبى مهتابى به نمازگاه خود بيرون رفت ، كه ناگهان جبرئيل با صورت واقعىاش نزدش آمد ، آن جناب از ديدن وى بيهوش شد ، و چون به هوش آمد ديد تكيه بر جبرئيل دارد ، و جبرئيل يكى از دو دست خود را بر سينه او و دست ديگر را بين دو شانه او نهاده ، فرمود : من هرگز باور نمىكردم كه چيزى از مخلوقات به اين شكل باشد ، جبرئيل گفت : پس چطور مىتوانى اسرافيل را ببينى ؟ او دوازده بال دارد كه يك بالش در مشرق و بال ديگرش در مغرب است ، و عرش بر شانه او قرار دارد و گويا در برابر عظمت پروردگار آن قدر كوچك مىشود كه به صورت مرغى كوچكتر از گنجشك در مىآيد و در هر حال عرش خدا را عظمت خدايى حمل مىكند « 2 » .\r\nو در صافى از توحيد نقل كرده ، كه بسند خود از امير المؤمنين ( ع ) روايت كرده كه در حديثى فرمود : منظور از آيه « ما زاغَ الْبَصَرُ وَما طَغى لَقَدْ رَأى مِنْ آياتِ رَبِّه الْكُبْرى - چشم منحرف نشد ، و عوضى هم نديد ، او از آيات بزرگ پروردگارش را ديد » اين است كه آن جناب جبرئيل را دو بار به صورت واقعىاش ديد ، يكى اين بار بود ، و يكى هم بارى ديگر ، و از اين جهت جبرئيل را از آيات بزرگ خدا خواند ، كه جبرئيل خلقتى عظيم دارد ، و او از روحانيين است ، كه خلقت و صفتشان را غير از خدا كسى درك نمىكند « 3 » .\r\nو از خصال حكايت شده كه به سند خود از محمد بن روان ، از امام صادق ( ع ) روايت كرده كه فرمود : رسول خدا ( ص ) فرمود : وقتى جبرئيل نزد من آمد ، گفت من و هيچ يك از ملائكه به خانه اى كه در آن سگ و يا مجسمه و\r\n\r\n","description":"","footnote":"\r\n( 1 ) صحيفه سجاديه ، ص 23 ، دعاى 3 .\r\n( 2 ) بحار الانوار ، ج 59 ، ص 259 ، ح 30 ، ط بيروت .\r\n( 3 ) تفسير صافى ، ج 2 ، ص 624 .\r\n","page_name":" 11 ","page_number":11},
  {"content":"\r\nيا ظرفى باشد كه در آن بول كنند داخل نمىشويم « 1 » .\r\nمؤلف : در اين باب در باره صفت ملائكه رواياتى بيرون از حد شمار وارد شده ، كه يا مربوط به معاد است ، و يا مربوط به معراج رسول خدا ( ص ) ، و يا در ابواب متفرقه ديگر ، و آنچه ما به عنوان نمونه در اين جا آورديم كافى است .\r\nو در عيون در باب روايات جامعى كه از حضرت رضا ( ع ) نقل شده ، به سند خود از آن جناب ( ع ) نقل كرده ، كه فرمود : رسول خدا ( ص ) فرمود : قرآن را با صوت خوش بخوانيد ، كه صوت خوش به زيبايى قرآن مىافزايد ، آن گاه اين جمله را قرائت كردند : * ( « يَزِيدُ فِي الْخَلْقِ ما يَشاءُ » ) * « 2 » .\r\nو در توحيد به سند خود از زراره ، از عبد اللَّه بن سليمان ، از امام صادق ( ع ) روايت كرده كه گفت : شنيدم آن جناب مىفرمود : قضا و قدر دو تا از مخلوقات خدايند ، و خدا هر چه بخواهد در خلق مىافزايد « 3 » .\r\nو در مجمع البيان در ذيل جمله « * ( يَزِيدُ فِي الْخَلْقِ ما يَشاءُ ) * » گفته : از ابو هريره از رسول خدا ( ص ) روايت شده كه فرمود : زيادى در خلقت ، روى زيبا و صوت خوب و شعر خوب است « 4 » .\r\nمؤلف : روايات سه گانه اخير از باب جرى و تطبيق كلى بر مصداق است .\r\n\r\nگفتارى در باره ملائكه\r\n\r\nدر قرآن كريم مكرر كلمه ملائكه ذكر شده ولى نام هيچ يك از آنان را نبرده مگر جبرئيل و ميكائيل را و بقيه ملائكه را با ذكر اوصافشان ياد كرده ، مانند : ملك الموت و كرام الكاتبين و سفرة الكرام البرره و رقيب و عتيد و غير اينها .\r\nو از صفات و اعمال ملائكه كه در كلام خدا و در احاديث سابق ذكر شده‌اند ، يكى اين است كه ملائكه موجوداتى هستند شريف و مكرم ، كه واسطه هايى بين خداى تعالى و اين عالم محسوس هستند ، به طورى كه هيچ حادثه اى از حوادث و هيچ واقعه اى مهم و يا غير مهم\r\n\r\n","description":"","footnote":"\r\n( 1 ) خصال صدوق ، ص 138 ، ح 155 .\r\n( 2 ) عيون اخبار الرضا ، ج 2 ، ص 69 ، ح 322 ، ط قم .\r\n( 3 ) توحيد صدوق ، باب 60 ، القضا و القدر ، ص 364 ، ح 1 ، ط انتشارات اسلامى .\r\n( 4 ) مجمع البيان ، ج 8 ، ص 400 .\r\n","page_name":" 12 ","page_number":12},
  {"content":"\r\nنيست ، مگر آنكه ملائكه در آن دخالتى دارند ، و يك يا چند فرشته ، موكل و مامور آنند ، اگر آن حادثه فقط يك جنبه داشته باشد يك فرشته ، و اگر چند جنبه داشته باشد چند ملك موكل بر آنند .\r\nو دخالتى كه دارند تنها و تنها اين است كه امر الهى را در مجرايش به جريان اندازند ، و آن را در مسيرش قرار دهند ، هم چنان كه قرآن در اين باره فرموده : « لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ » « 1 » .\r\nصفت دومى كه از ملائكه در قرآن و حديث آمده اين است كه : در بين ملائكه نافرمانى و عصيان نيست ، معلوم مىشود ملائكه نفسى مستقل ندارند ، و داراى اراده اى مستقل نيستند ، كه بتوانند غير از آنچه كه خدا اراده كرده اراده كنند ، پس ملائكه در هيچ كارى استقلال ندارند ، و هيچ دستورى را كه خدا به ايشان تحميل كند تحريف نمىكنند ، و كم و زيادش نمىسازند ، هم چنان كه فرمود : « لا يَعْصُونَ اللَّه ما أَمَرَهُمْ وَيَفْعَلُونَ ما يُؤْمَرُونَ » « 2 » .\r\nصفت سوم اينكه : ملائكه با همه كثرتى كه دارند ، داراى مراتب مختلفى از نظر بلندى و پايينى هستند بعضى ما فوق بعضى ديگر ، و جمعى نسبت به ما دون خود آمرند ، و آن ديگران مامور و مطيع آنان ، و آنكه آمر است به امر خدا امر مىكند ، و حامل امر خدا به سوى مامورين است ، و مامورين هم به دستور خدا مطيع آمرند ، در نتيجه ملائكه به هيچ وجه از ناحيه خود اختيارى ندارند ، هم چنان كه قرآن كريم فرموده : « وَما مِنَّا إِلَّا لَه مَقامٌ مَعْلُومٌ » « 3 » و نيز فرموده : « مُطاعٍ ثَمَّ أَمِينٍ » « 4 » و نيز فرموده : « قالُوا ما ذا قالَ رَبُّكُمْ قالُوا الْحَقَّ » « 5 » .\r\nصفت چهارم اينكه : ملائكه از آن جا كه هر چه مىكنند به امر خدا مىكنند ، هرگز شكست نمىخورند ، به شهادت اينكه فرموده : « وَما كانَ اللَّه لِيُعْجِزَه مِنْ شَيْءٍ فِي السَّماواتِ وَلا فِي الأَرْضِ » « 6 » و از سوى ديگر فرموده : « وَاللَّه غالِبٌ عَلى أَمْرِه » « 7 » و نيز فرموده : « إِنَّ اللَّه بالِغُ أَمْرِه » « 8 »\r\n\r\n\r\nاز اين جا روشن مىشود ملائكه موجوداتى هستند كه در وجودشان منزه از ماده\r\n\r\n","description":"","footnote":"\r\n( 1 ) در سخن از او پيشى نمىگيرند ، و به امر او عمل مىكنند . سوره انبياء ، آيه 27 .\r\n( 2 ) خدا را در آنچه امرشان كند نافرمانى نمىكنند . سوره تحريم ، آيه 6 .\r\n( 3 ) هيچ يك از ما نيست مگر آنكه مقامى معلوم دارد . سوره صافات ، آيه 164 .\r\n( 4 ) فرمانده فرشتگان و امين وحى است . سوره تكوير ، آيه 21 .\r\n( 5 ) پرسيدند : پروردگارتان چه گفت ؟ گفتند : حق گفت . سوره سبأ ، آيه 23 .\r\n( 6 ) خدا هرگز چنين نبوده كه چيزى در آسمانها و زمين او را عاجز كند . سوره فاطر ، آيه 44 .\r\n( 7 ) خدا بر امر خود مسلط است . سوره يوسف ، آيه 21 .\r\n( 8 ) خدا كار خود را به انجام خواهد رسانيد . سوره طلاق ، آيه 3 .\r\n","page_name":" 13 ","page_number":13},
  {"content":"\r\nجسمانىاند ، چون ماده جسمانى در معرض زوال و فساد و تغيير است ، و نيز كمال در ماده ، تدريجى است ، از مبدأ سير و حركت مىكند تا به تدريج به غايت كمال برسد ، و چه بسا در بين راه به موانع و آفاتى برخورد كند و قبل از رسيدن به حد كمالش از بين برود ، ولى ملائكه اين طور نيستند .\r\nو نيز از اين بيان روشن مىشود اينكه در روايات ، سخن از صورت و شكل و هياتهاى جسمانى ملائكه رفته ، - كه پاره اى از آن را در روايات سابق ملاحظه فرموديد - از باب تمثل است ، و خواسته‌اند بفرمايند : فلان فرشته طورى است كه اگر اوصافش با طرحى نشان داده شود ، به اين شكل درمىآيد ، و به همين جهت انبيا و امامان ، فرشتگان را به آن صورت كه براى آنان مجسم شدند ، توصيف كرده‌اند و گرنه ملائكه به صورت و شكل درنمىآيند .\r\nآرى فرق است بين تمثل و شكلگيرى ، تمثل ملك به صورت انسان ، معنايش اين است كه ملك در ظرف ادراك آن كسى كه وى را مىبيند ، به صورت انسان درآيد ، در حالى كه بيرون از ظرف ادراك او ، واقعيت و خارجيت ديگرى دارد ، و آن عبارت است از صورتى ملكى .\r\nبه خلاف تشكل و تصور ، كه اگر ملك به صورت انسان ، متصور و به شكل او متشكل شود ، انسانى واقعى مىشود ، هم در ظرف ادراك بيننده ، و هم در خارج آن ظرف ، و چنين ملكى هم در ذهن ملك است ، و هم در خارج ، و اين ممكن نيست ، و ما در تفسير سوره مريم گفتارى در معناى تمثل گذرانديم .\r\nدر آن جا گفتيم كه خداى سبحان اين معنا را كه ما براى تمثل كرديم تصديق دارد ، و در داستان مسيح و مريم مىفرمايد : « فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا » « 1 » كه تفسيرش در همان جا گذشت .\r\nو اما اينكه بر سر زبانها افتاده كه مىگويند : « ملك جسمى است لطيف ، كه به هر شكل درمىآيد جز به شكل سگ و خوك ، و جن نيز جسمى است لطيف ، جز اينكه جن به هر شكلى درمىآيد حتى شكل سگ و خوك » مطلبى است كه هيچ دليلى بر آن نيست ، نه از عقل و نه از نقل - نه نقل از كتاب و نه نقل از سنت معتبر - ، و اينكه بعضى ادعا كرده‌اند بر اينكه مسلمين بر اين مطلب اجماع دارند ، علاوه بر اينكه چنين اجماعى در كار نيست ، هيچ دليلى بر حجيت چنين اجماعى در مسائل اعتقادى نيست .\r\n\r\n","description":"","footnote":"\r\n( 1 ) ما روح خود را نزد او فرستاديم ، پس براى او به صورت بشرى تمام عيار ممثل شد . سوره مريم ، آيه 17 .\r\n","page_name":" 14 ","page_number":14},
  {"content":"\r\n\r\n\r\nما يَفْتَحِ اللَّه لِلنَّاسِ مِنْ رَحْمَةٍ فَلا مُمْسِكَ لَها وَما يُمْسِكْ فَلا مُرْسِلَ لَه مِنْ بَعْدِه وَهُوَ الْعَزِيزُ الْحَكِيمُ ( 2 ) يا أَيُّهَا النَّاسُ اذْكُرُوا نِعْمَتَ اللَّه عَلَيْكُمْ هَلْ مِنْ خالِقٍ غَيْرُ اللَّه يَرْزُقُكُمْ مِنَ السَّماءِ وَالأَرْضِ لا إِله إِلَّا هُوَ فَأَنَّى تُؤْفَكُونَ ( 3 ) وَإِنْ يُكَذِّبُوكَ فَقَدْ كُذِّبَتْ رُسُلٌ مِنْ قَبْلِكَ وَإِلَى اللَّه تُرْجَعُ الأُمُورُ ( 4 ) يا أَيُّهَا النَّاسُ إِنَّ وَعْدَ اللَّه حَقٌّ فَلا تَغُرَّنَّكُمُ الْحَياةُ الدُّنْيا وَلا يَغُرَّنَّكُمْ بِاللَّه الْغَرُورُ ( 5 ) إِنَّ الشَّيْطانَ لَكُمْ عَدُوٌّ فَاتَّخِذُوه عَدُوًّا إِنَّما يَدْعُوا حِزْبَه لِيَكُونُوا مِنْ أَصْحابِ السَّعِيرِ ( 6 )\r\nالَّذِينَ كَفَرُوا لَهُمْ عَذابٌ شَدِيدٌ وَالَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ كَبِيرٌ ( 7 ) أفَمَنْ زُيِّنَ لَه سُوءُ عَمَلِه فَرَآه حَسَناً فَإِنَّ اللَّه يُضِلُّ مَنْ يَشاءُ وَيَهْدِي مَنْ يَشاءُ فَلا تَذْهَبْ نَفْسُكَ عَلَيْهِمْ حَسَراتٍ إِنَّ اللَّه عَلِيمٌ بِما يَصْنَعُونَ ( 8 )\r\nترجمه آيات\r\nدر رحمتى را كه خدا به روى مردم بگشايد كسى نيست كه آن را ببندد و جلوگير آن رحمت شود . و در رحمتى را كه او به روى مردم ببندد كسى نيست كه بگشايد و بعد از منع خدا وى آن رحمت را بفرستد ( چگونه ممكن است ) با اينكه او قاهرى شكست ناپذير و عطا و منعش از روى حكمت است ؟ ( 2 ) .\r\nاى مردم ! به ياد آوريد نعمتهايى را كه خدا بر شما ارزانى داشت ، آيا هيچ خالقى غير از خدا\r\n","description":"","footnote":"","page_name":" 15 ","page_number":15},
  {"content":"\r\nهست كه شما را از آسمان و زمين روزى دهد ؟ ! پس وقتى جز او خالقى نيست ، جز او هم مدبر و صاحب اختيارى نيست ، پس در نتيجه جز او هم معبودى نيست ديگر به كجا منحرف مىشويد ؟ ! ( 3 ) .\r\n( اى محمد ) اگر تو را تكذيب مىكنند امرى نو ظهور نيست ، چون پيامبران قبل از تو را هم تكذيب كردند و امور همه به سوى خدا بازگشت مىكند ( 4 ) .\r\nاى مردم ! بدانيد كه وعده مذكور خدا حق است پس ( هوشيار باشيد كه ) زندگى دنيا مغرورتان نكند و ابليس نيرنگباز با به رخ كشيدن و استناد به رحمت و مغفرت خدا فريبتان ندهد ( 5 ) .\r\nهمانا شيطان دشمن شماست پس شما هم او را دشمن خود بگيريد ، چون تنها كار او اين است كه حزب خود را دعوت كند به اينكه همه اهل آتش شوند ( 6 ) .\r\nكسانى كه كافر شدند عذابى سخت و كسانى كه ايمان آورده و عملهاى صالح كردند مغفرت و اجرى بس بزرگ دارند ( 7 ) .\r\nپس با اين حال آيا كسى كه عمل زشتش در نظرش زيبا جلوه داده شده و آن را كار نيكى مىبيند با كسى كه خوب را خوب و بد را بد مىبيند يكسان است ؟ هرگز ، ولى اين خدا است كه هر كس را بخواهد گمراه و هر كس را بخواهد هدايت مىكند پس تو اى محمد جان خود را در حسرت و اندوه آنان ( كه چرا گمراهند ) هلاك مكن كه خدا به آنچه مىكنند دانا است ( 8 ) .\r\n\r\nبيان آيات\r\n\r\nبعد از آنكه در آيه قبلى به وضع ملائكه ، كه واسطه هايى بين خالق و خلقند در رساندن نعمت به خلق اشاره اى فرمود ، اينك در اين آيات به خود نعمتها اشاره كلى نموده مىفرمايد : عموم نعمتها از خداى سبحان است ، نه غير او ، پس تنها رازق خدا است و احدى در رازقيت ، شريك او نيست ، آن گاه از طريق رازقيت استدلال كرده بر ربوبيت ، و سپس بر مساله معاد ، و اينكه وعده خدا ، به بعث و عذاب دادن كفار ، و آمرزش مؤمنين صالح ، حق است ، البته در اين آيات ، تسليتى هم براى رسول خدا ( ص ) هست .\r\n« * ( ما يَفْتَحِ اللَّه لِلنَّاسِ مِنْ رَحْمَةٍ فَلا مُمْسِكَ لَها وَما يُمْسِكْ فَلا مُرْسِلَ لَه مِنْ بَعْدِه ) * . . . »\r\nمعناى آيه چنين است كه آنچه را كه خدا از نعمتهايش يعنى از ارزاق كه به بندگانش مىدهد ، در همه عالم كسى نيست كه بتواند از آن جلوگيرى كند : و آنچه را كه او از بندگانش دريغ مىكند و نمىدهد ، كسى نيست كه به جاى خدا آن نعمت را به بندگان\r\n","description":"","footnote":"","page_name":" 16 ","page_number":16},
  {"content":"\r\nخدا بدهد .\r\nو چون معناى آيه اين است ، مقتضاى ظاهر اين بود كه بفرمايد : « ما يرسل اللَّه للناس . . . » هم چنان كه در جمله دوم فرمود : * ( « فَلا مُرْسِلَ » ) * و ليكن اينطور نفرمود ، و به جاى « يرسل » « يفتح » آورد ، تا اشاره كند به اينكه رحمت خدا خزينه ها دارد ، هم چنان كه در مواردى ديگر اين معنا را صريحا بيان كرده ، و از آن جمله فرموده : « أَمْ عِنْدَهُمْ خَزائِنُ رَحْمَةِ رَبِّكَ الْعَزِيزِ الْوَهَّابِ » « 1 » ، و نيز فرموده : « قُلْ لَوْ أَنْتُمْ تَمْلِكُونَ خَزائِنَ رَحْمَةِ رَبِّي إِذاً لأَمْسَكْتُمْ خَشْيَةَ الإِنْفاقِ » « 2 » .\r\nو معلوم است كه تعبير به « گشودن خزينه » از تعبير به ارسال مناسبتر است و لذا تعبير به فتح كرد ، تا بفهماند آن رحمتى كه خداوند به مردم مىدهد ، در خزانه هايى مخزون است محيط به مردم ، و بهره مند شدن مردم از آن خزانه ها تنها و تنها محتاج به اين است كه خدا در آن خزانه ها را به رويشان بگشايد ، نه اينكه در نقطه دورى باشد تا از آنجا به سوى مردم ارسالش بدارد .\r\nو اگر از رزق و يا به عبارت ديگر از نعمت ، تعبير به « رحمت » كرد براى اين بود كه دلالت كند بر اينكه افاضه حق تعالى ناشى از صرف رحمت است و بس ، و توقع هيچ سود و كمالى براى خود ندارد ، نه مىخواهد از افاضه نعمت به بندگان سودى ببرد ، و نه كمالى به دست آورد .\r\nو در جمله : * ( « وَما يُمْسِكْ فَلا مُرْسِلَ لَه مِنْ بَعْدِه » ) * - تعبير به « بعد از او » اشاره به اين است كه : خداى تعالى در منع ، اول است ، همانطور كه در اعطاء اول است .\r\nو جمله * ( « وَهُوَ الْعَزِيزُ الْحَكِيمُ » ) * حكمى را كه در آيه شريفه آمده بود ، به دو اسم عزيز و حكيم تقرير مىكند و مىفرمايد : خدا هرگز شكست نمىخورد ، نه در وقتى كه اعطا مىكند كسى هست كه جلو اعطايش را بگيرد ، و نه در وقتى كه منع مىكند كسى هست كه منع كرده او را اعطا كند ، براى اينكه عزيز و غالب است .\r\nو از سوى ديگر در آنجا كه اعطا مىكند اعطايش ناشى از حكمت و مصلحتى است كه مىبيند ، و منع هم كه مىكند باز ناشى از حكمت و مصلحتى است كه در منع مىبيند ، و خلاصه كلام ، اعطا و منعش همه از روى حكمت است ، به دليل اينكه او حكيم است .\r\n\r\n","description":"","footnote":"\r\n( 1 ) و يا مگر خزينه هاى رحمت پروردگار عزيز و بخشنده تو نزد ايشان است ؟ . سوره ص ، آيه 9 .\r\n( 2 ) بگو اگر شما مالك خزانه هاى رحمت پروردگارم بوديد ، مردم را از گرسنگى مىكشتيد ، و از ترس كم شدن آن انفاق نمىكرديد . سوره اسرى ، آيه 100 .\r\n","page_name":" 17 ","page_number":17},
  {"content":"\r\n\r\n\r\n* ( « يا أَيُّهَا النَّاسُ اذْكُرُوا نِعْمَتَ اللَّه عَلَيْكُمْ هَلْ مِنْ خالِقٍ غَيْرُ اللَّه يَرْزُقُكُمْ مِنَ السَّماءِ وَالأَرْضِ . . . » ) *\r\nبعد از آنكه در آيه سابق اعطا و منع را مختص به خداى تعالى كرد ، و فرمود : كسى در اين كار شريك خدا نيست ، اينك در اين آيه بر يگانگى خدا در ربوبيت استدلال مىكند .\r\nو بيان استدلال چنين است كه إله و معبود تنها بدين جهت معبود است كه داراى ربوبيت است ، و معناى ربوبيت اين است كه مالك تدبير امور مردم ، و همه موجودات باشد . و آن كسى كه مالك تدبير امور خلق است ، و اين نعمتها را كه مردم و غير مردم در آن غوطه ورند ، و از آن ارتزاق مىكنند ، در اختيارشان قرار مىدهد ، خداى تعالى است ، نه اين آلهه اى كه مردم إله خود گرفته‌اند ، چون پديد آورنده آن نعمتها ، و نعمتخواران ، خدا است ، و خلقت هم منفك از تدبير نيست - پس هرگز ممكن نيست كه خدا از تدبير منفك باشد - بنا بر اين ، تنها خداى سبحان إله شماست ، و هيچ إله ديگرى جز او نيست ، چون او پروردگار شماست ، و با اين نعمتها كه در آن غوطه وريد امر شما را تدبير مىكند ، و دليل اينكه به خاطر اين نعمتها رب و مدبر شماست ، اين است كه پديد آورنده و خالق نعمتها او است ، و نيز خالق آن نظامى كه در اين نعمتها جريان دارد او است .\r\nبا اين بيانى كه براى حجت مزبور ذكر شد ، روشن مىشود كه مخاطب در آيه شريفه وثنىها و غير وثنىها مىباشند كه براى خدا شريك قائل شده‌اند ، و در جمله * ( « اذْكُرُوا نِعْمَتَ اللَّه عَلَيْكُمْ » ) * مراد از « ذكر » ورد زبانى نيست ، بلكه مقابل نسيان ، و به معناى ياد داشتن است .\r\nو مراد از « رزق » در جمله * ( « هَلْ مِنْ خالِقٍ غَيْرُ اللَّه يَرْزُقُكُمْ مِنَ السَّماءِ وَالأَرْضِ » ) * هر چيزى است كه بقاى هستى مرزوق را امتداد مىدهد ، كه مبدأ آن آسمان و زمين است ، آسمان با اشعه اجرام نورانى و با بارانهايش ، و زمين با گرفتن آن اشعه و آن بارانها و رويانيدن گياه و حيوان و ساير پديده هايش و نيز با اين تقرير روشن مىشود كه در آيه شريفه ، ايجاز ( مختصر گويى ) لطيفى به كار رفته ، چون اولا رحمتى را كه در آيه قبلى بود ، برداشته به جايش در اين آيه كلمه نعمت آورده ، و ثانيا همين كلمه نعمت را مبدل به رزق كرده .\r\nو با اينكه مقتضاى سياق دو آيه اين بود كه بفرمايد : « هل من رازق » و يا بفرمايد « هل من منعم » ، و يا « هل من راحم » هيچ يك از اين تعبيرها را نفرمود ، و به جاى همه آنها فرمود :\r\n* ( « هَلْ مِنْ خالِقٍ » ) * تا اشاره باشد به برهان دوم ، برهانى كه خصومت و لجاجت را از بين مىبرد ، چون مشركين تدبير عالم را كار آلهه خود مىدانستند ، و مىگفتند اين آلهه هستند كه به اذن\r\n","description":"","footnote":"","page_name":" 18 ","page_number":18},
  {"content":"\r\nخدا ، عالم را اداره مىكنند ، و اگر از ايشان بپرسند : آيا رازق و يا منعمى غير از خدا هست ؟\r\nخصومت و نزاع خاتمه نمىيابد ، چون ممكن است در پاسخ بگويند بله آلهه رازق و منعمند ، چون خدا تدبير امور عالم را به آنها واگذار كرده است ، ولى اگر از ايشان پرسيده شود : « آيا خالقى غير از خدا هست ؟ » ديگر جز اعتراف به توحيد چاره اى ندارند ، چون با وصف خالق اشاره شده به اينكه رازق و مدبر تنها كسى است كه خالق رزق باشد ، و غير خالق نمىتواند رازق باشد ، در نتيجه خصومت از بين مىرود ، و ديگر نمىتوانند بگويند : آلهه هم خالقند ، چون خود مشركين اعتراف دارند به اينكه غير از خدا كسى خالق نيست ، تا بتواند از آسمان و زمين رزق ايشان را برساند .\r\n* ( « لا إِله إِلَّا هُوَ » ) * - اين جمله متعرض مساله توحيد است ، و تعظيم خدا را افاده مىكند ، نظير جمله « قالُوا اتَّخَذَ اللَّه وَلَداً سُبْحانَه » كه مىفهماند جز خدا كسى معبود به حق نيست ، چون كسى مستحق عبادت است كه بر شما انعام مىكند ، و روزيتان مىدهد ، و او غير از خدا نيست .\r\n* ( « فَأَنَّى تُؤْفَكُونَ » ) * - اين جمله توبيخى است متفرع بر برهان قبلى ، يعنى حال كه امر بدين منوال است ، و شما هم به آن اعتراف داريد ، پس تا كى از حق روگردانى مىكنيد ، و به سوى باطل مىگراييد ، و از توحيد به سوى شرك مىرويد .\r\nمفسرين در اعراب جمله * ( « هَلْ مِنْ خالِقٍ غَيْرُ اللَّه . . . » ) * از آيه مزبور مشاجراتى طولانى دارند ، و آنچه كه با تقرير برهان سابق مناسبت دارد ، اين است كه بگوييم : كلمه « من » زايده است ، كه تنها براى عموميت مطلب استعمال مىشود . و كلمه « غير اللَّه » صفت خالق است ، كه از نظر اعراب تابع محل آن ( خالق ) است . به عبارت ساده تر اينكه كلمه غير را با ضمه مىخوانيم ، به خاطر موصوف آن ، يعنى كلمه « خالق » است هر چند در ظاهر مجرور « من » است ، ولى در باطن مرفوع است ، چون گفتيم كلمه « من » زايده است .\r\nو همچنين جمله * ( « يَرْزُقُكُمْ . . . » ) * صفت خالق است . و كلمه « من خالق » مبتدايى است كه خبرش حذف شده ، و آن عبارت است از كلمه « موجود » . و جمله * ( « لا إِله إِلَّا هُوَ » ) * معترضه است و جمله * ( « فَأَنَّى تُؤْفَكُونَ » ) * تفريع بر ما قبل است .\r\n* ( « وَإِنْ يُكَذِّبُوكَ فَقَدْ كُذِّبَتْ رُسُلٌ مِنْ قَبْلِكَ وَإِلَى اللَّه تُرْجَعُ الأُمُورُ » ) * اين آيه شريفه رسول خدا ( ص ) را تسليت مىدهد ، كه اگر مردم بعد از شنيدن اين برهانهاى روشن باز تكذيب مىكنند ، غصه مخور ، كه اين رفتار مردم چيز نوظهورى نيست ، بلكه قبل از تو نيز چنين بوده ، كه هر پيغمبرى به سوى قومش مبعوث مىشده ،\r\n","description":"","footnote":"","page_name":" 19 ","page_number":19},
  {"content":"\r\nهمان قوم و امت ، او را تكذيب مىكردند ، و سرانجام همه امور به سوى خدا است ، او مردم را به آنچه مستحقند جزا مىدهد ، و آنهايى را كه حق را بعد از ظهورش تكذيب كردند مجازات خواهد كرد ، و چنان نيست كه با تكذيب خود خدا را عاجز كنند .\r\nاز اين جا روشن مىشود كه جمله * ( « فَقَدْ كُذِّبَتْ رُسُلٌ مِنْ قَبْلِكَ » ) * از باب به كار بردن سبب در جاى مسبب است ، ( چون بايد مىفرمود : « و ان يكذبوك فلا تحزن » و جمله « لا تحزن » مسبب از علم به اين معنا است كه پيش از تو نيز چنين بوده ، مسبب در آيه حذف شده ، و جمله * ( « فَقَدْ كُذِّبَتْ . . . » ) * كه سبب غصه نخوردن است ، به جاى مسبب نشسته .\r\nو جمله * ( « وَإِلَى اللَّه تُرْجَعُ الأُمُورُ » ) * عطف است بر جمله * ( « فَقَدْ كُذِّبَتْ . . . » ) * .\r\n* ( « يا أَيُّهَا النَّاسُ إِنَّ وَعْدَ اللَّه حَقٌّ فَلا تَغُرَّنَّكُمُ الْحَياةُ الدُّنْيا وَلا يَغُرَّنَّكُمْ بِاللَّه الْغَرُورُ » ) * خطابى است عمومى به همه مردم ، در خصوص مساله معاد ، و آن را به يادشان مىآورد ، هم چنان كه خطاب عمومى سابق يگانگى خداى تعالى را در ربوبيت و الوهيت به يادشان مىآورد . پس معناى جمله * ( « إِنَّ وَعْدَ اللَّه حَقٌّ » ) * اين است كه : وعده اى كه داده كه شما را زنده مىكند ، و هر عاملى را به سزاى اعمالش مىرساند ، اگر خير بوده خير ، و اگر شر بوده شر ، حق است ، يعنى ثابت و واقع شدنى است ، و در آيه بعدى كه مىفرمايد : * ( « الَّذِينَ كَفَرُوا لَهُمْ عَذابٌ شَدِيدٌ وَالَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ كَبِيرٌ » ) * به اين وعده تصريح مىكند .\r\n\r\n\r\nو جمله * ( « فَلا تَغُرَّنَّكُمُ الْحَياةُ الدُّنْيا » ) * هر چند نهى را متوجه به حيات دنيا مىكند ، به اين صورت كه حيات دنيا نبايد شما را مغرور كند ، و ليكن اين نهى در حقيقت متوجه مردم است ، و معنايش اين است كه : وقتى وعده خدا حق و ثابت بود ، پس زنهار ، كه به حيات دنيا مغرور نشويد ، و اشتغال شما به زينتهاى آن چنان نباشد كه شما را از روز حساب غافل سازد ، و لذتهاى دنيا و سرگرميهايش آن چنان دل شما را نبرد ، كه همواره در طلبش مستغرق شويد ، و از حق اعراض كنيد .\r\nو در جمله * ( « وَلا يَغُرَّنَّكُمْ بِاللَّه الْغَرُورُ » ) * كلمه « غرور » - به فتحه غين - مبالغه از « غرور » - به ضمه غين - است و آن عبارت است از اغفالگرى كه بسيار اغفال مىكند ، و ظاهرا - به طورى كه گفته‌اند - منظور از آن شيطان است . و اين خود احتمالى است كه تعليل در آيه بعدى ، يعنى جمله * ( « إِنَّ الشَّيْطانَ لَكُمْ عَدُوٌّ . . . » ) * آن را تاييد مىكند .\r\nو معناى اينكه فرمود : « زنهار كه غرور ، شما را به خدا مغرور نكند » اين است كه\r\n","description":"","footnote":"","page_name":" 20 ","page_number":20},
  {"content":"\r\nشيطان نظر مردم را يكسره به حلم و عفو خدا از يك سو ، و به مظاهر امتحان و استدراج و كيدش از سوى ديگر ، متوجه سازد ، از يك سو به ايشان تلقين كند كه خدا حليم و بخشنده است ، و از سوى ديگر بگويد : به دنياپرستان بنگريد كه چگونه از عذاب خدا ايمنند ، هر چه بيشتر در طلب دنيا مىكوشند ، و بيشتر از خدا غافل و در لجنزار گناه مستغرق مىشوند زندگىشان بهتر و راحتتر ، و در بين مردم داراى مقامى رفيعتر مىشوند .\r\nاين جاست كه شيطان از وسوسه هاى خود نتيجه مىگيرد ، و به دل آنان مىافكند كه اصلا هيچ احترام و ارزشى نيست ، مگر در پيشرفت زندگى دنيا ، و در ما وراى اين زندگى خبرى نيست ، و اين وعده و وعيد و قيامت و حساب و بهشت و دوزخى كه دعوتهاى دينى از آن خبر مىدهند ، مشتى خرافات است .\r\nدر نتيجه مىتوان گفت : مراد از « غرور » و فريب دادن شيطان انسان را نسبت به خدا ، اين است كه : انسان را از آن معامله اى كه خداوند در برابر غفلت و ظلم انسان ، با انسان مىكند غافل سازد .\r\nچه بسا بعضى از مفسرين گفته‌اند كه : مراد از « غرور » - به فتحه غين - دنياى حيله گر است ، كه انسانها را فريب مىدهد ، و جمله * ( « وَلا يَغُرَّنَّكُمْ بِاللَّه الْغَرُورُ » ) * تاكيد جمله * ( « فَلا تَغُرَّنَّكُمُ الْحَياةُ الدُّنْيا » ) * است ، كه معناى همان جمله را تكرار كرده .\r\n* ( « إِنَّ الشَّيْطانَ لَكُمْ عَدُوٌّ فَاتَّخِذُوه عَدُوًّا . . . » ) *\r\nاين جمله تعليل نهى قبلى است ، كه مىفرمود : * ( « وَلا يَغُرَّنَّكُمْ بِاللَّه الْغَرُورُ » ) * ، و مراد از دشمنى شيطان اين است كه : او به جز اغواء و گمراه ساختن انسانها كارى ندارد ، تمامى هم او در اين است كه نگذارد حتى يك انسان به سعادت زندگى و حسن عاقبت برسد . و مراد از اينكه فرمود : « شما هم او را دشمن خود بگيريد » ، اين است كه : از پذيرفتن دعوتش به سوى باطل اجتناب كنيد ، و او را در آنچه به عنوان دايه مهربانتر از مادر به شما پيشنهاد مىكند ، اطاعت مكنيد . و به همين جهت دشمنى او را با جمله * ( « إِنَّما يَدْعُوا حِزْبَه » ) * تعليل نمود .\r\nپس جمله * ( « إِنَّما يَدْعُوا حِزْبَه لِيَكُونُوا مِنْ أَصْحابِ السَّعِيرِ » ) * در مقام تعليل دو جمله قبل است ، يكى جمله « شيطان دشمن شما است » و يكى هم « شما هم او را دشمن خود بگيريد » . و كلمه « حزب » به معناى عده اى از مردم است كه غرض واحد آنها را جمع كرده و يكى ساخته ، و « لام » در جمله * ( « لِيَكُونُوا » ) * لام تعليل است ، چون دوزخى شدن مردم هدف نهايى براى دعوت شيطان است . و كلمه « سعير » به معناى آتش افروخته است ، و يكى از نامهايى است كه در قرآن براى دوزخ ذكر شده .\r\n","description":"","footnote":"","page_name":" 21 ","page_number":21},
  {"content":"\r\n* ( « الَّذِينَ كَفَرُوا لَهُمْ عَذابٌ شَدِيدٌ وَالَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ كَبِيرٌ » ) * اين آيه بيانگر همان وعده حقى است كه خداى سبحان داد . و اگر كلمه « عذاب » را نكره - بدون الف و لام - آورد ، براى اين است كه به اهميت آن عذاب اشاره كند ، علاوه بر اين ، عذاب جهنم يك جور نيست ، تا آن را با الف و لام بياورد ، چون دركات جهنم به خاطر اختلافى كه مردم در كفر و فسق دارند ، داراى مراتب مختلفى است ، و بدين جهت نكره آوردن عذاب مناسبتر است ، چون مبهم و سربسته است . و عين اين دو علت كه براى نكره آوردن عذاب گفتيم ، در نكره آمدن مغفرت و اجر نيز مىآيد .\r\n\r\n\r\n* ( « أفَمَنْ زُيِّنَ لَه سُوءُ عَمَلِه فَرَآه حَسَناً فَإِنَّ اللَّه يُضِلُّ مَنْ يَشاءُ وَيَهْدِي مَنْ يَشاءُ . . . » ) *\r\nاين آيه تقرير و بيان آن تقسيمى است كه آيه قبلى متضمن آن بود ، يعنى تقسيم مردم را به كافرى كه عذابى شديد دارد ، و مؤمنى كه به صالحات عمل مىكند ، و مغفرت و اجرى كبير دارد . و منظور آيه اين است كه : اين دو جور مردم عاقبت امرشان يكسان نيست .\r\nبنا بر اين ، جمله * ( « أفَمَنْ زُيِّنَ لَه سُوءُ عَمَلِه فَرَآه حَسَناً » ) * مبتدايى است كه خبرش حذف شده ، و آن عبارت است از جمله « كمن ليس كذلك » يعنى آيا كسى كه عمل زشتش در نظرش زيبا شده مثل كسى است كه اين طور نيست ؟ و حرف « فاء » كه بر سر كلمه « من » در آمده ، فاى تفريع است ، كه جمله را بر معناى آيه قبلى تفريع مىكند ، و اين را نتيجه آن مىسازد . و استفهامى كه در آيه شده استفهام انكارى است . و مراد از كسى كه عمل زشتش در نظرش زيبا شده ، كافر است ، مىخواهد اشاره كند به اينكه كافر فهمش منكوس و وارونه ، و عقلش مغلوب شده ، عمل خود را بر خلاف آنچه كه هست مىبيند ، و معناى آيه اين است كه : آن كس كه عمل زشت خود را زيبا مىبيند ، با آن كس كه بد را بد و خوب را خوب تشخيص مىدهد ، يكسان نيست .\r\nو جمله * ( « فَإِنَّ اللَّه يُضِلُّ مَنْ يَشاءُ وَيَهْدِي مَنْ يَشاءُ » ) * انكار مساوات سابق را تعليل مىكند ، مىفرمايد : كافرى كه وضعش چنين است ، و مؤمنى كه بر خلاف اوست ، مساوى نيستند ، براى اينكه خدا يكى از آن دو را به مشيت خود گمراه كرده ، و آن كافر است ، كه به خاطر همين گمراهى ، بد را خوب مىبيند ، و ديگرى را به مشيت خود هدايت فرموده و آن مؤمن است كه عمل صالح را دوست مىدارد و انجام مىدهد ، و عمل زشت را زشت مىداند .\r\nالبته بايد دانست كه اين گمراه كردن خدا ، ابتدايى نيست ( براى اينكه به حكم آيات\r\n","description":"","footnote":"","page_name":" 22 ","page_number":22},
  {"content":"\r\nبسيارى از قرآن ، خداوند موجودات را عموما و انسان را بخصوص به سوى كمالش هدايت فرموده ) ، بلكه اين اضلال مجازاتى است ، كه وقتى كسى در برابر حق خضوع نكند ، و لجبازى و مقاومت نمايد ، خدا او را گمراه تر مىسازد ، و نسبت دادن چنين اضلالى به خدا هيچ مانعى ندارد .\r\nو كوتاه سخن اينكه : اختلاف كافر و مؤمن از نظر عاقبتشان به حسب وعده الهى كه اولى را به عذاب و دومى را به رحمت وعده داده به خاطر اختلافى است كه آن دو از نظر اضلال و هدايت الهى دارند ، و نشانه اين اختلاف آن است كه طرز ديد آن دو مختلف است ، يكى زشت را زيبا مىبيند و ديگرى زشت را زشت ، و زيبا را زيبا مىبيند .\r\n* ( « فَلا تَذْهَبْ نَفْسُكَ عَلَيْهِمْ حَسَراتٍ » ) * - كلمه « حسرات » جمع « حسرت » است ، كه به معناى اندوه از چيزى است كه فوت شده ، و پشيمانى از آن است ، و اين كلمه در آيه منصوب است ، چون مفعول له است . و مراد از اينكه فرمود : « نفست بر ايشان نرود » اين است كه تو خود را با اندوه از اينكه چرا اينان ايمان نمىآورند ، هلاك مكن .\r\nو اين جمله فرع و نتيجه فرق سابق است ، و معناى مجموع آن چنين است : حالا كه معلوم شد اين دو طايفه به خاطر اضلال و هدايتى كه از جانب خدا دارند ، مختلفند ، پس ديگر جا ندارد به خاطر اينكه به تو كافر شدند و تو را تكذيب كردند از شدت اندوه خود را هلاك كنى ، چون اين خدا است كه به كيفر كفرشان و اينكه بد را خوب ديدند ، نمىگذارد ايمان بياورند ، و خدا به آنچه كه مىكنند داناست ، امر بر او مشتبه نمىشود ، و با آنها جز به حق رفتار نمىكند ، و جز به حق كيفرشان نمىدهد .\r\nاز اينجا روشن مىشود كه جمله * ( « إِنَّ اللَّه عَلِيمٌ بِما يَصْنَعُونَ » ) * در موضع تعليل است براى جمله « پس تو خودت را از غصه آنان هلاك مكن » و مىفرمايد رسول خدا ( ص ) نبايد خود را از اندوه بر ضلالت كفار ، و حتمى شدن عذاب آنان هلاك كند ، براى اينكه اين خدا است كه آنها را گمراه كرد ، و خود او به آنچه مىكند داناست .\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nوَ اللَّه الَّذِي أَرْسَلَ الرِّياحَ فَتُثِيرُ سَحاباً فَسُقْناه إِلى بَلَدٍ مَيِّتٍ فَأَحْيَيْنا بِه الأَرْضَ بَعْدَ مَوْتِها كَذلِكَ النُّشُورُ ( 9 ) مَنْ كانَ يُرِيدُ الْعِزَّةَ فَلِلَّه الْعِزَّةُ جَمِيعاً إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه وَالَّذِينَ يَمْكُرُونَ السَّيِّئاتِ لَهُمْ عَذابٌ شَدِيدٌ وَمَكْرُ أُولئِكَ هُوَ يَبُورُ ( 10 ) وَاللَّه خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ جَعَلَكُمْ أَزْواجاً وَما تَحْمِلُ مِنْ أُنْثى وَلا تَضَعُ إِلَّا بِعِلْمِه وَما يُعَمَّرُ مِنْ مُعَمَّرٍ وَلا يُنْقَصُ مِنْ عُمُرِه إِلَّا فِي كِتابٍ إِنَّ ذلِكَ عَلَى اللَّه يَسِيرٌ ( 11 ) وَما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُه وَهذا مِلْحٌ أُجاجٌ وَمِنْ كُلٍّ تَأْكُلُونَ لَحْماً طَرِيًّا وَتَسْتَخْرِجُونَ حِلْيَةً تَلْبَسُونَها وَتَرَى الْفُلْكَ فِيه مَواخِرَ لِتَبْتَغُوا مِنْ فَضْلِه وَلَعَلَّكُمْ تَشْكُرُونَ ( 12 ) يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى ذلِكُمُ اللَّه رَبُّكُمْ لَه الْمُلْكُ وَالَّذِينَ تَدْعُونَ مِنْ دُونِه ما يَمْلِكُونَ مِنْ قِطْمِيرٍ ( 13 )\r\nإِنْ تَدْعُوهُمْ لا يَسْمَعُوا دُعاءَكُمْ وَلَوْ سَمِعُوا مَا اسْتَجابُوا لَكُمْ وَيَوْمَ الْقِيامَةِ يَكْفُرُونَ بِشِرْكِكُمْ وَلا يُنَبِّئُكَ مِثْلُ خَبِيرٍ ( 14 )\r\nترجمه آيات\r\nخداست آن كه بادها را مىفرستد تا ابرها را برانگيزد پس ما آن ابرها را به سوى سرزمين مرده\r\n","description":"","footnote":"","page_name":" 24 ","page_number":24},
  {"content":"\r\nمىفرستيم و به وسيله آن ، آن سرزمين مزبور را بعد از آنكه مرده بود زنده مىكنيم ، قيامت شما هم همين طور است ( 9 ) .\r\nكسى كه در پى كسب عزت درآيد بداند كه عزت همه اش نزد خدا است ، و كلمه طيب به سوى او بالا مىرود و عمل صالح آن را در بالاتر رفتن مدد مىدهد و كسانى كه با گناهان خود با خدا نيرنگ مىكنند عذابى سخت دارند و مكر آنان بى نتيجه خواهد بود ( 10 ) .\r\nو خداست كه شما را از خاك و سپس از نطفه خلق كرد و آن گاه شما را نر و ماده كرد و هيچ ماده اى حامله نمىشود و وضع حمل نمىكند مگر به علم خدا و هيچ سالخورده اى عمر طولانى نمىكند و هيچ مقدارى از عمرش كم نمىشود مگر آنكه همه در كتابى ثبت است و اين كار بر خدا آسان است ( 11 ) .\r\nاين دو دريا با هم يكسان نيستند يكى شيرين و گوارا و ديگرى شور و تلخ و شما از هر دوى آنها گوشت تازه گرفته مىخوريد و اشياى زينتى استخراج نموده مىپوشيد و كشتىها را مىبينى كه در دريا آب را مىشكافند تا شما از فضل خدا چيزى به كف آوريد و تا شايد شكرگزار وى شويد ( 12 ) .\r\nخداست كه شب را در روز و روز را در شب فرو مىبرد و خورشيد و ماه را مسخر كرده تا هر يك براى مدتى معين حركت كنند همين خداست پروردگار شما كه ملك عالم از آن اوست ، و خدايانى كه شما به جاى او مىخوانيد حتى روكشى از هسته خرما را مالك نيستند ( 13 ) .\r\nعلاوه بر اين اگر آنها را بخوانيد دعاهايتان را نمىشنوند و اگر هم بشنوند استجابتتان نمىكنند و روز قيامت به شرك شما كافر مىشوند و هيچ كس مانند خداى خبير تو را خبردار نمىكند ( 14 ) .\r\nبيان آيات\r\nدر اين آيات ، چندين احتجاج است بر وحدانيت خداى تعالى در الوهيت ، و اين احتجاجها را بعد از شمردن چند نعمت آسمانى و زمينى كه انسان از آنها متنعم است ، و جز خدا كسى خالق و مدبر امر آن نعمتها نيست ، بيان نموده ، در خلال بحث اشاره اى هم به مساله قيامت دارد .\r\n« * ( وَاللَّه الَّذِي أَرْسَلَ الرِّياحَ فَتُثِيرُ سَحاباً فَسُقْناه إِلى بَلَدٍ مَيِّتٍ . . . » ) *\r\nنظير اين آيه در سوره روم ، آيه 48 آمده كه مىفرمايد : « اللَّه الَّذِي يُرْسِلُ الرِّياحَ » حال بايد ديد فرق بين اين دو تعبير چيست ؟\r\nدر آيه مورد بحث عنايت در تحقق وقوع بارانها و روييدن گياهان بوسيله آنها است و به\r\n","description":"","footnote":"","page_name":" 25 ","page_number":25},
  {"content":"\r\nهمين جهت فرموده : * ( « اللَّه الَّذِي أَرْسَلَ الرِّياحَ » ) * ، ولى در سوره روم معنا چنين است : « اين خدا است كه بادها را مىفرستد تا ابرها را به حركت درآورند » .\r\nجمله * ( « فَتُثِيرُ سَحاباً » ) * عطف است بر جمله « أرسل » . و ضمير در « تثير » به كلمه « رياح » برمىگردد ، يعنى رياح ، سحاب را به حركت درمىآورند . و اگر در جمله « تثير » مطلب با صيغه مضارع اداء شده ، براى اين است كه حال گذشته را حكايت مىكند و معمولا وقتى بخواهند حال گذشته را حكايت كنند به صيغه مضارع تعبير مىآورند .\r\nو كلمه « تثير » از مصدر « اثارة » است ، و « اثارة » باب افعال از « ثار الغبار يثور ثورانا » است ، كه : معنايش برخاستن غبار به سوى آسمان است زمانى كه بادها دارند ابر را به سوى آسمان مىبرند .\r\n* ( « فَسُقْناه إِلى بَلَدٍ مَيِّتٍ » ) * - يعنى ما آن ابرها را به سوى سرزمينى بدون گياه سوق مىدهيم ، * ( « فَأَحْيَيْنا بِه الأَرْضَ بَعْدَ مَوْتِها » ) * پس آن زمين را بعد از مردنش زنده مىكنيم ، يعنى بعد از آنكه گياهى نداشت داراى گياه مىكنيم . و نسبت زنده كردن را به زمين دادن نسبتى است مجازى ، و نسبتش را به گياه دادن نسبتى است حقيقى ، خلاصه هر چند در اثر آمدن باران گياه زنده مىشود ، اما مجازا مىگويند زمين زنده شد . و تغذيه و نمو و توليد مثل و هر عمل ديگرى كه مربوط به اين اعمال حياتى است همه اعمالى است كه از اصل حيات سرچشمه مىگيرد .\r\nو به همين جهت بعثت در روز قيامت و زنده شدن مردگان را به احياى زمين تشبيه كرد ، تا بفهماند همانطور كه زمين در سال يك دوره زندگى را شروع مىكند ، و در آخر مىميرد ، يعنى بعد از آنكه در زمستان از جنب و جوش افتاده بود ، دوباره در بهار و تابستان جنب و جوش خود را از سر مىگيرد و در پائيز رو به خزان مىرود ، و در زمستان به كلى از عمل مىايستد . انسانها هم همين طورند ، وقتى دوران زندگىشان در زمين به سر رسيد ، و مردند دوباره در روز قيامت بعد از آنكه زنده شدند ، و از قبرها درآمدند روى زمين منتشر مىشوند ، لذا فرمود * ( « كَذلِكَ النُّشُورُ » ) * .\r\nدر جمله * ( « فَسُقْناه إِلى بَلَدٍ مَيِّتٍ » ) * التفاتى از غيبت به تكلم با غير به كار رفته ، به اين معنا كه در جمله * ( « اللَّه الَّذِي أَرْسَلَ » ) * خداى سبحان غايب فرض شده بود ، و در جمله « فسقناه » متكلم مع الغير فرض شده ، و بعيد نيست نكته اش اين باشد كه : بعد از آنكه در جمله * ( « اللَّه الَّذِي أَرْسَلَ الرِّياحَ » ) * خداى سبحان خود را غايب حساب كرد ، و به دنبالش عمل فرستادن رياح را به خود نسبت داد ، و عمل شخص غايب هم مثل خودش غايب است ، و نيز از آنجا كه به دنبالش\r\n","description":"","footnote":"","page_name":" 26 ","page_number":26},
  {"content":"\r\nفرمود : * ( « فَتُثِيرُ سَحاباً » ) * و از حال گذشته بادها حكايت كرد كه ابرها را به آسمان مىبرند ، لذا مخاطب ، مخاطبى شد كه گويى عمل بادها را مىبيند ، يعنى مىبيند كه دارند ابرها را به طرف بالا مىبرند ، و در نتيجه گويا مىبيند خداى تعالى بادها را فرستاده ، كه اين طور كار كنند ، چون مشاهده فعل گويا مثل مشاهده فاعل است ، و چون خداوند در اينجا مشهود و حاضر شد ، ناگزير جا دارد كه سياق هم تغيير كند ، و خدا كه تا اينجا غايب حساب شده بود ، حاضر حساب شود ، و خودش سخن بگويد . و اگر نفرمود : « فسقته الى بلد - من آن را به سوى شهر مرده راندم » و در عوض فرمود : « ما آن را به سوى شهر مرده رانديم » براى اين است كه بر عظمت گوينده دلالت كند .\r\n* ( « فَأَحْيَيْنا بِه الأَرْضَ » ) * - در اين جا ممكن بود تنها بفرمايد : « فاحييناه - ما آن را زنده كرديم » ، ليكن اين طور نفرمود ، بلكه دوباره نام زمين را برد ، تا صريحتر سخن گفته باشد ، و جايى براى شك و ترديد باقى نگذارد .\r\n\r\n\r\n* ( « مَنْ كانَ يُرِيدُ الْعِزَّةَ فَلِلَّه الْعِزَّةُ جَمِيعاً » ) * راغب در كتاب مفردات گفته : كلمه « عزت » به معناى آن حالتى است كه نمىگذارد انسان شكست بخورد ، و مغلوب واقع شود ، و از همين قبيل است كه مىگويند :\r\n« أرض عزاز - زمينى سخت » و در قرآن فرموده : « أيَبْتَغُونَ عِنْدَهُمُ الْعِزَّةَ فَإِنَّ الْعِزَّةَ لِلَّه جَمِيعاً » « 1 » .\r\nپس صلابت ، اصل در معناى عزت است ، چيزى كه هست از باب توسعه در استعمال ، به كسى هم كه قاهر است و مقهور نمىشود ، « عزيز » گفته‌اند ، مانند : « يا أَيُّهَا الْعَزِيزُ » « 2 » ، و همچنين در معنى غلبه استعمال كرده‌اند ، مانند : « وَعَزَّنِي فِي الْخِطابِ » « 3 » و در قلت و صعوبت منال استعمال كرده‌اند مانند : « وَإِنَّه لَكِتابٌ عَزِيزٌ » « 4 » و در مطلق صعوبت و سختى به كار برده‌اند ، مانند : « عَزِيزٌ عَلَيْه ما عَنِتُّمْ » « 5 » و عزت به معناى غيرت و حميت نيز آمده ، مانند آيه « بَلِ الَّذِينَ كَفَرُوا فِي عِزَّةٍ وَشِقاقٍ » « 6 » و آياتى ديگر .\r\nحال كه معناى لغوى كلمه عزت معلوم شد ، مىگوييم ، عزت به معناى اول ، يعنى\r\n\r\n","description":"","footnote":"\r\n( 1 ) مفردات راغب ، ماده « عز » .\r\n( 2 ) سوره يوسف ، آيه 88 .\r\n( 3 ) در سخن گفتن بر من غلبه كرد . سوره ص ، آيه 23 .\r\n( 4 ) اين كتاب به حقيقت همان صاحب عزت ( و معجزه بزرگ ) است . سوره فصلت ، آيه 41 .\r\n( 5 ) گران است بر او رنج شما . سوره توبه ، آيه 128 .\r\n( 6 ) بلكه آنها كه كافر شدند گرفتار غيرت و دشمنى هستند . سوره ص ، آيه 2 .\r\n","page_name":" 27 ","page_number":27},
  {"content":"\r\nاينكه چيزى قاهر باشد و نه مقهور ، يا غالب باشد و شكست ناپذير ، مختص به خداى عز و جل است ، چون غير از خداى عز و جل ، هر كسى را فرض كنى ، در ذاتش فقير ، و در نفسش ذليل است ، و چيزى را كه نفعش در آن باشد مالك نيست ، مگر آنكه خدا به او ترحم كند ، و سهمى از عزت به او بدهد ، هم چنان كه همين كار را با مؤمنين به خود كرده ، و فرموده : « وَلِلَّه الْعِزَّةُ وَلِرَسُولِه وَلِلْمُؤْمِنِينَ - عزت خاص خدا و رسول خدا و مؤمنين است » « 1 » .\r\nبا اين بيان روشن شد كه : جمله * ( « مَنْ كانَ يُرِيدُ الْعِزَّةَ فَلِلَّه الْعِزَّةُ جَمِيعاً » ) * سياقش آن نيست كه بخواهد اختصاص عزت به خدا را بيان كند ، به طورى كه غير از خدا كسى دستش به آن نرسد ، و نمىخواهد بفرمايد هر كس در طلب عزت برآيد ، چيزى را طلب كرده كه وجود ندارد ، و ناشدنى است ، بلكه معنايش اين است كه هر كس عزت مىخواهد بايد از خداى تعالى بخواهد ، زيرا عزت همه اش ملك خدا است ، و هيچ موجودى نيست كه خودش بالذات عزت داشته باشد .\r\nدر نتيجه به كار رفتن جمله * ( « فَلِلَّه الْعِزَّةُ جَمِيعاً » ) * در جزاى شرط ، از قبيل به كار بستن سبب در جاى مسبب است كه عبارت است از درخواست عزت از خداوند ( چون علم به اينكه عزت همه اش ملك خدا است ، سبب است ، و درخواست عزت از خدا مسبب ، در آيه به جاى اينكه بفرمايد : هر كس عزت مىخواهد از خدا بخواهد جمله از خدا بخواهد را برداشته سبب آن را به جايش گذاشته ، و فرموده : هر كس عزت بخواهد عزت همه اش از خدا است ) يعنى به وسيله عبوديت كه آن هم حاصل نمىشود مگر با داشتن ايمان و عمل صالح ، عزت را از خدا بگيرد .\r\n\r\n\r\n* ( « إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه » ) * لفظ « كلم » - به طورى كه گفته‌اند « 2 » - اسم جنس جمعى است ، و مذكر و مؤنث آن تفاوتى ندارد . در مجمع البيان مىگويد : « كلم » جمع « كلمه » است ، مىگويند : « هذا كلم » و « هذه كلم » پس در مذكر و مؤنث يكى است و اين اختصاص به لفظ كلم ندارد ، هر جمعى كه ما بين آن و مفردش به جز حرف « ة » فرقى نباشد ( مانند : تمر ، تمرة ، كلم ، كلمة ) مذكر و مؤنثش يكسان است « 3 » .\r\n\r\n","description":"","footnote":"\r\n( 1 ) سوره منافقون ، آيه 8 .\r\n( 2 ) تفسير روح المعانى ، ص 174 .\r\n( 3 ) مجمع البيان ، ج 8 ، ص 402 .\r\n","page_name":" 28 ","page_number":28},
  {"content":"\r\nبه هر حال مراد از « كلم » آن سخنى است كه از نظر عبارت معنايى تمام داشته باشد ، به شهادت اينكه در آيه آن را توصيف كرده به « طيب » ، پس « كلم طيب » آن سخنى است كه با نفس شنونده و گوينده سازگار باشد ، به طورى كه از شنيدن آن انبساط و لذتى در او پيدا شود ، و نيز كمالى را كه نداشت دارا گردد ، و اين همه وقتى است كه كلام معناى حقى را افاده كند ، معنايى كه متضمن سعادت و رستگارى نفس باشد .\r\nبا اين معنايى كه براى كلم طيب كرديم ، روشن مىشود كه مراد از آن صرف لفظ نيست ، بلكه لفظ بدان جهت كه معنايى طيب دارد منظور است ، پس در نتيجه مراد از اين كلم طيب ، عقايد حقى مىشود كه انسان اعتقاد به آن را زير بناى اعمال خود قرار دهد ، و قدر يقينى از چنين عقايدى كلمه توحيد است ، كه برگشت ساير اعتقادات حق نيز به آن است ، و اين كلمه توحيد همان است كه آيه « ألَمْ تَرَ كَيْفَ ضَرَبَ اللَّه مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَفَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها » « 1 » متضمن آن است . و اينكه اعتقاد را قول و كلمه خوانده ، بدين جهت است كه اين استعمال در عرب شايع بوده است .\r\nو صعود كردن « كلم طيب » به سوى خداى تعالى ، عبارت است از تقرب آن به سوى خدا ، چون چيزى كه به درگاه خدا تقرب يابد ، اعتلا يافته ، براى اينكه خدا على اعلى و رفيع الدرجات است ، و چون اعتقاد ، قائم به معتقدش مىباشد ، در نتيجه تقرب اعتقاد به خدا ، تقرب معتقد نيز هست . مفسرين ديگر صعود كردن « كلم طيب » را معنا كرده‌اند به اينكه :\r\nخدا آن را قبول مىكند . و اين معناى صعود كلم طيب نيست ، بلكه از لوازم معناى آن است .\r\nالبته اين هم معلوم است كه وقتى اعتقاد و ايمان ، حق و صادق بود ، قهرا عمل صاحبش هم آن را تصديق مىكند نه تكذيب ، يعنى عملى كه از او سرمىزند مطابق با آن عقايد است . پس معلوم شد كه عمل از فروع علم و آثار آن است ، آثارى كه هيچ گاه از آن جدا شدنى نيست ، و هر چه عمل مكرر شود ، اعتقاد راسختر و روشنتر ، و در تاثيرش قوىتر مىگردد ، پس عمل صالح عملى است كه سزاوار هست مورد قبول خدا واقع شود ، چون مهر ذلت عبوديت و اخلاص به آن خورده ، و چنين عملى اعتقاد حق را در مؤثر گشتن ، يعنى در صعود به سوى خدا كمك مىكند . و منظور از « يرفعه » همين كمك است ، پس عمل صالح\r\n\r\n","description":"","footnote":"\r\n( 1 ) آيا نديدى كه خدا چگونه مثل مىزند ؟ خدا كلمه طيبه را به درختى طيب مثل مىزند كه ريشه اش در اعماق زمين ثابت و شاخه هايش به آسمان سركشيده ، و خوردنىاش را همه وقت به اذن خدا مىدهد . سوره ابراهيم ، آيه 24 و 25 .\r\n","page_name":" 29 ","page_number":29},
  {"content":"\r\nكلم طيب را بلند مىكند ، و به عبارت ديگر در صعود آن كمك مىكند .\r\nپس از آنچه گذشت معناى جمله * ( « إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه » ) * روشن گرديد ، و معلوم شد كه ضمير در « اليه » به خداى سبحان برمىگردد ، و مراد از كلم طيب عقايد حق از قبيل توحيد است ، و مراد از صعود آن تقربش به خداى تعالى است ، و مراد از عمل صالح هر عملى است كه بر طبق عقايد حق صادر شود و با آن سازگار باشد . و فاعل در جمله « يرفعه » ضميرى است مستتر ، كه به عمل صالح برمىگردد ، و ضمير مفعول به كلم طيب رجوع مىكند .\r\nالبته مفسرين در تفسير آيه اقوال ديگرى دارند ، مثلا ، بعضى « 1 » - به طورى كه قبلا هم اشاره كرديم - گفته‌اند : « مراد از صعود كردن كلم طيب ، اين است كه : خدا آن را قبول مىكند ، و در برابر پاداش مىدهد » . بعضى « 2 » ديگر گفته‌اند : « مراد آن است كه : ملائكه با نامه عملى كه از ايمان و اطاعت بنده نوشته‌اند ، به سوى خداى تعالى صعود مىكنند » . بعضى « 3 » ديگر گفته‌اند : « مراد صعود به آسمان است كه مجازا آن را صعود به سوى خدا خوانده » .\r\nبعضى « 4 » گفته‌اند : فاعل جمله « يرفعه » ضميرى است كه به كلم طيب برمىگردد ، و ضمير مفعول كه در آخر اين جمله است به عمل صالح رجوع مىكند ، و معناى جمله اين است كه : كلم طيب عمل صالح را بالا مىبرد به اين معنا كه عمل صالح هيچ فايده اى ندارد ، مگر آنكه از توحيد ناشى شود . بعضى « 5 » ديگر گفته‌اند : فاعل در « يرفعه » ضميرى است مستتر ، كه به خداى تعالى برمىگردد ، و معناى عبارت اين است كه : عمل صالح را خدا بالا مىبرد .\r\nليكن هيچ يك از اين وجوه خالى از بعد نيست ، و آنچه به ذهن نزديكتر است همان معنايى است كه ما ذكر كرديم .\r\n* ( « وَالَّذِينَ يَمْكُرُونَ السَّيِّئاتِ لَهُمْ عَذابٌ شَدِيدٌ وَمَكْرُ أُولئِكَ هُوَ يَبُورُ » ) * گفته‌اند « 6 » : كلمه « سيئات » در اينجا وصفى است كه در جاى موصوف نشسته ، و آن عبارت است از كلمه « مكرات » و اسم اشاره هم در * ( « مَكْرُ أُولئِكَ » ) * در جاى ضميرى كه بايد\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 402 .\r\n( 3 ) منهج الصادقين ، ج 7 ، ص 433 .\r\n( 4 ) منهج الصادقين ، ج 7 ، ص 433 . و مجموعة من التفاسير ، ج 5 ، ص 178 .\r\n( 5 ) تفسير فخر رازى ، ج 26 ، ص 8 .\r\n( 6 ) منهج الصادقين ، ج 7 ، ص 435 .\r\n","page_name":" 30 ","page_number":30},
  {"content":"\r\nبه « الذين » برگردد به كار رفته ، تا دلالت كند بر اينكه منظور خود آنان است ، و چنان نيست كه به ديگران مشتبه و مختلط شده باشند . در نتيجه معناى آيه چنين مىشود : كسانى كه مكرهايى زشت مىكنند ، عذابى شديد دارند ، و مكر اينان كه مكر مىكنند ، بىنتيجه و نابود است و اثر زنده اى كه مايه سعادت و عزتشان باشد ندارد .\r\n\r\n\r\nپس به خوبى روشن گرديد كه مراد از « سيئات » انواع مكرها و حيله هايى است كه مشركين آنها را وسيله كسب عزت مىپنداشتند . و چون آيه شريفه مطلق است ، شامل همه مكرها كه مشركين عليه رسول خدا ( ص ) كردند . و مكرهايى كه ساير مشركين عليه دين خدا مىكنند ، مىشود . هر چند بعضى « 1 » از مفسرين گفته‌اند : منظور خصوص آن حيله هايى است كه قريش عليه رسول خدا ( ص ) در « دار الندوة » و غير آن طرحريزى مىكردند ، از قبيل : حبس و اخراج و قتل ، و خدا كيد آنها را به خودشان برگردانيد ، و از مكه به سوى چاه بدر بيرونشان آورده و در آنجا به كشتنشان داد ، و در چاهشان افكند ، پس همان حبس و اخراج و قتل ، به خودشان برگشت . هر چند كه اين وجه خوبى است ، ليكن - همانطور كه گفتيم - آيه شريفه مطلق است .\r\nو وجه اتصال صدر آيه يعنى جمله * ( « مَنْ كانَ يُرِيدُ الْعِزَّةَ فَلِلَّه الْعِزَّةُ جَمِيعاً » ) * به ذيل آن ، يعنى جمله * ( « إِلَيْه يَصْعَدُ الْكَلِمُ الطَّيِّبُ » ) * اين است كه : مشركين قريش آلهه خود را وسيله عزت و شوكت خود مىگرفتند ، هم چنان كه قرآن كريم در اين باره فرموده : « وَاتَّخَذُوا مِنْ دُونِ اللَّه آلِهَةً لِيَكُونُوا لَهُمْ عِزًّا » « 2 » .\r\nاز اين رو خداى سبحان اين طالبان عزت را به سوى خودش دعوت كرد ، و اين چنين تذكرشان داد كه عزت همه اش از خدا است . و در توضيح و بيان آن فرمود : براى اينكه يگانه پرستى به سوى او صعود مىكند ، و عمل صالح هم آن را در صعود كردن كمك مىدهد ، در نتيجه انسان به خدا نزديك مىشود ، و در اثر نزديك شدن از منبع عزت كسب عزت مىكند .\r\nو اما كسانى كه مكر مىكنند ، و به هر مكرى دست مىزنند ، تا به خيال خود عزتى كسب كنند ، بر عكس عذابى شديد دارند ، و مكرهايى كه مىكنند همه نابود و بىنتيجه مىشود ، نه به جايى مىرسد و نه عزتى برايشان كسب مىكند .\r\n\r\n","description":"","footnote":"\r\n( 1 ) مجمع البيان ، ج 8 ، ص 402 .\r\n( 2 ) و به غير خدا آلهه اى گرفتند ، تا مايه عزتشان باشند . سوره مريم ، آيه 81 .\r\n","page_name":" 31 ","page_number":31},
  {"content":"\r\n\r\n\r\n* ( « وَاللَّه خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ جَعَلَكُمْ أَزْواجاً . . . » ) *\r\nاين آيه شريفه به خلقت انسان اشاره مىكند ، كه خداى تعالى نخست او را از خاك كه مبدأ دور اوست ، و خلقتش به آن منتهى مىشود بيافريد ، و سپس او را از نطفه كه مبدأ نزديك اوست خلق كرد .\r\nبعضى « 1 » از مفسرين گفته‌اند : « مراد از خلقت آنان از خاك ، خلقت پدر بزرگ ايشان آدم است ، چون هر چيزى به اصلش نسبت داده مىشود » . بعضى « 2 » ديگر گفته‌اند : « اصلا مقصود از كلام ، بيان خلقت آدم به تنهايى است » . بعضى « 3 » ديگر گفته‌اند : مراد خلقت همه انسانها است ، اما به طور اجمال و تفصيل ، به اين معنا كه هم به خلقت اجمالى انسانها از خاك در ضمن خلقت آدم اشاره مىكند ، و هم به خلقت تفصيلى ايشان كه از نطفه است ، هم چنان كه فرمود : * ( « ثُمَّ مِنْ نُطْفَةٍ » ) * .\r\nو فرق بين اين سه وجه ، آن است كه در وجه اول نسبت خلقت انسانها از خاك يك نسبت مجازى عقلى است ، ( چون خود انسانها از خاك خلق نشده‌اند ، بلكه پدر بزرگشان خلق شده ) و در وجه دوم مراد از خلقت آنان خلقت آدم به تنهايى است مجازا ، ولى نه مجاز در نسبت ، بلكه مجاز در كلمه ، و در وجه سوم مراد از خلقت فرد فرد انسان از خاك به طور حقيقت است نه مجاز ، الا اينكه اين خلقت ، خلقت اجمالى است نه تفصيلى ، و با همين نكته ، وجه سوم با وجهى كه ما گفتيم فرق پيدا مىكند .\r\nو ممكن است وجه اول را با جمله « خَلَقَ الإِنْسانَ مِنْ صَلْصالٍ كَالْفَخَّارِ » « 4 » ، و وجه دوم را با امثال آيه « وَبَدَأَ خَلْقَ الإِنْسانِ مِنْ طِينٍ ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ » « 5 » ، و وجه سوم را با آيه « وَلَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لآدَمَ » « 6 » تاييد نمود ، و براى هر يك از سه وجه مزبور وجهى است .\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 403 .\r\n( 3 ) منهج الصادقين ، ج 7 ، ص 435 .\r\n( 4 ) انسان را از گل خشكيده اى چون سفال بيافريد . سوره الرحمن ، آيه 14\r\n( 5 ) خلقت انسان را نخست از گل آغاز كرد ، و سپس نسل او را از چكيده اى از آبى بىمقدار مقرر نمود . سوره سجده ، آيه 7 و 8 .\r\n( 6 ) ما شما را نخست خلق كرديم ، و سپس صورتگريتان نموديم ، آن گاه به ملائكه گفتيم : براى آدم سجده كنيد . سوره اعراف ، آيه 11 .\r\n","page_name":" 32 ","page_number":32},
  {"content":"\r\n* ( « ثُمَّ جَعَلَكُمْ أَزْواجاً » ) * - يعنى شما را مرد و زن قرار داد . بعضى « 1 » از مفسرين گفته‌اند :\r\n« يعنى زوجيت را بين شما تقدير نمود ، و بعضى را همسر بعضى ديگر كرد » . ولى اين معنا به طورى كه مىبينيد دلچسب نيست . بعضى « 2 » ديگر گفته‌اند : « معنايش اين است كه : خداوند شما را اصناف و تيره هاى مختلف كرد » . و اين معنا هم مثل معناى سابق است .\r\nو در جمله * ( « وَما تَحْمِلُ مِنْ أُنْثى وَلا تَضَعُ إِلَّا بِعِلْمِه » ) * حرف « من » زايده است كه براى تاكيد نفى آورده شده ، و حرف « باء » در كلمه « بعلمه » براى مصاحبت است ، و كلمه « بعلمه » حال از حمل و وضع هر دو است ، و معنايش اين است كه : هيچ انثى ( ماده ) حامله نمىشود ، و وضع حمل نمىكند ، مگر آنكه علم خدا مصاحب با حمل او و وضع اوست .\r\nبعضى از مفسرين گفته‌اند : « جمله » الا بعلمه « حال از فاعل است ، و حال بودنش از حمل و وضع و همچنين از دو مفعول آن دو ، يعنى از محمول و موضوع خلاف ظاهر است » .\r\nو ليكن اين حرف مورد قبول نيست .\r\n* ( « وَما يُعَمَّرُ مِنْ مُعَمَّرٍ وَلا يُنْقَصُ مِنْ عُمُرِه إِلَّا فِي كِتابٍ » ) * - يعنى عمر احدى امتداد نمىيابد ، و زياد نمىشود ، و در نتيجه كسى معمر نمىگردد ، و از عمر احدى كاسته نمىشود ، مگر آنكه همه اش در كتابى ضبط است .\r\nدر نتيجه جمله « * ( وَما يُعَمَّرُ مِنْ مُعَمَّرٍ ) * - و هيچ معمرى عمر داده نمىشود » از قبيل اين تعبير است كه آن زندانى به يوسف گفت : « إِنِّي أَرانِي أَعْصِرُ خَمْراً » « 3 » ( همانطور كه در اين تعبير بعد از بيدار شدن از خواب مىگويد من خود را مىبينم ، و گر نه در خواب تنها مشغول به گرفتن آب انگور بوده ، نه تماشاى خود ) ، همچنين در جمله مورد بحث بعد از عمر دادن خدا به كسى ، آن كس معمر مىشود ، نه قبل از آن ، چون اگر فرضا كسى قبل از عمر دادن معمر باشد ، ديگر فرض ندارد كه دوباره عمر داده شود . پس كلمه « معمر » به جاى نايب فاعل ، يعنى كلمه « احد » نشسته است ، و تقدير « و ما يعمر من احد » است .\r\n* ( « وَلا يُنْقَصُ مِنْ عُمُرِه » ) * - ضمير در « عمره » به كلمه « معمر » برمىگردد ، البته به اعتبار همان موصوف « احد » كه حذف شده ، و معناى جمله اين است كه : از عمر احدى كم نمىشود ( مگر آنكه . . . ) و گر نه ناقص شدن عمر كسى كه فرض كرده‌ايم معمر است ، تناقض و خلاف فرض است .\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 403 ، و تفسير روح المعانى ، ج 22 ، ص 177 .\r\n( 3 ) من خود را در خواب مىبينم كه آب انگور جهت خمر مىگيرم . سوره يوسف ، آيه 36 .\r\n","page_name":" 33 ","page_number":33},
  {"content":"\r\n* ( « إِلَّا فِي كِتابٍ » ) * - منظور از اين كتاب ، لوح محفوظ است ، كه دگرگونى بدان راه ندارد ، و در آن نوشته شده : عمر فلان شخص به پاداش فلان عملش زياد مىشود ، و عمر آن ديگرى به خاطر فلان عملش كم مىگردد ، و خلاصه كتابى كه نوشته هايش تغيير نمىيابد ، لوح محفوظ است ، نه كتاب محو و اثبات كه آن مورد تغيير است .\r\nو سياق آيه مىفهماند كه در مقام توصيف علم ثابت است . و مفسرين در تفسير دو جمله * ( « وَما يُعَمَّرُ مِنْ مُعَمَّرٍ وَلا يُنْقَصُ مِنْ عُمُرِه » ) * وجوهى ديگر ذكر كرده‌اند ، كه همه اش ضعيف است ، و چون در نقل آنها فايده اى نديديم از نقل آن گذشتيم .\r\n* ( « إِنَّ ذلِكَ عَلَى اللَّه يَسِيرٌ » ) * - اين جمله هم تعليل و هم بيانگر مضمون آيه است ، كه كيفيت خلقت انسان و پديد آوردن و بقاء دادن به آن را توصيف مىكرد ، و معنايش اين است كه : اين تدبير دقيق و متين و مسلط بر كليات حوادث و جزئيات آن ، كه هر چيز و هر حادثه را در جاى خود قرار داده ، بر خدا آسان است ، چون خدا هم عليم است ، و هم قدير ، و با علم و قدرتش بر هر چيزى محيط است ، پس او رب انسانها است ، همانطور كه رب هر چيز ديگر است .\r\n\r\n\r\n* ( « وَما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُه وَهذا مِلْحٌ أُجاجٌ . . . » ) *\r\nبعضى « 1 » گفته‌اند : كلمه « عذب » به معناى آب پاكيزه است ، و كلمه « فرات » به معناى آبى است كه سوز عطش را مىشكند ، و يا آبى است كه خنك باشد . و كلمه « سائغ » آن آبى را گويند كه از گوارايى ، با سهولت به حلق فرو رود . و كلمه « اجاج » به معناى آبى است كه به خاطر شورى و يا تلخى ، حلق را مىسوزاند .\r\n* ( « وَمِنْ كُلٍّ تَأْكُلُونَ لَحْماً طَرِيًّا وَتَسْتَخْرِجُونَ حِلْيَةً تَلْبَسُونَها » ) * - « لحم طرى » به معناى گوشت تازه و لطيف است ، و منظور از آن ، گوشت ماهى ، و يا هم آن و هم گوشت مرغابى دريايى است ، و مراد از « حلية » كه از دريا استخراج مىكنند ، لؤلؤ ، مرجان و انواع صدفها است ، هم چنان كه در جاى ديگر فرموده : « يَخْرُجُ مِنْهُمَا اللُّؤْلُؤُ وَالْمَرْجانُ » « 2 » .\r\nدر اين آيه شريفه مؤمن و كافر را به درياى شيرين و شور مثل مىزند ، و يكسان نبودن آن دو را در كمال فطرى بيان مىكند ، هر چند كه در بسيارى از خواص انسانى و آثار آن مثل همند ، ولى مؤمن به همان فطرت اولى و اصلى خودش باقى است ، و در نتيجه به سعادت\r\n\r\n","description":"","footnote":"\r\n( 1 ) مجمع البيان ، ج 8 ، ص 404 .\r\n( 2 ) از آن دو ( دريا ) لؤلؤ و مرجان بيرون آورد . سوره الرحمن ، آيه 22 .\r\n","page_name":" 34 ","page_number":34},
  {"content":"\r\nحيات آخرت ، و دايمى خود مىرسد ، ولى كافر از آن فطرت اصلى منحرف شده ، و وضعى به خو گرفته كه فطرت انسانى ، آن را پاك و خوشايند نمىداند ، و به زودى صاحبش به كيفر اعمالش معذب مىشود .\r\nپس مثل اين دو قسم انسان مثل دو درياى شور و شيرين است ، كه يكى بر فطرت آب اصلىاش ، كه همان گوارايى باشد باقى است ، و ديگرى ( به خاطر اختلاط با املاح ) شور شده است ، هر چند كه در بعضى از آثار نافع شريكند ، چون مردم از هر دوى آنها ماهى مىگيرند ، و يا مرغابى شكار مىكنند ، و يا زيور مرواريد استخراج مىنمايند ، و يا صدف و مرجان مىگيرند .\r\n\r\n\r\nپس ظاهر آيه اين است كه : زيور استخراج شده از دريا ، مشترك بين درياى شور و شيرين است .\r\nولى جمعى « 1 » از مفسرين به اين ظاهر اشكال كرده‌اند ، كه لؤلؤ و مرجان تنها از درياى شور استخراج مىشود ، و درياى شيرين نه لؤلؤ دارد و نه مرجان .\r\nو بعضى ديگر پاسخهايى از اين اشكال داده‌اند ، از آن جمله گفته‌اند : « 2 » آيه شريفه در مقام بيان مطلق فوايد مشترك بين دو جور دريا است ، و اين منافات ندارد كه بعضى از درياها اختصاص به بعضى از فوايد داشته باشد ، گويا فرموده : شما از هر يك انتفاعى مىبريد ، و استفاده اى مىكنيد ، مثلا گوشت تازه از آنها مىگيريد ، و زيور آلات از آنها استخراج مىنماييد ، و كشتىها را مىبينيد كه در آنها حركت مىكنند ، و اين منافات ندارد با اينكه زيور تنها از درياى شور استخراج بشود .\r\nيكى « 3 » ديگر از پاسخها اين است كه : آيه شريفه كافر و مؤمن را به آب تلخ و شيرين تشبيه كرده ، و آن گاه آب تلخ و شور را بر كافر ترجيح داده ، كه آب تلخ و شور ماهى و زيور دارد ، ولى كافر هيچ فايده اى در وجودش نيست . پس آيه شريفه همان را بيان مىكند كه آيه « ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً » ، و ذيلش كه مىفرمايد : « وَإِنَّ مِنَ الْحِجارَةِ لَما يَتَفَجَّرُ مِنْه الأَنْهارُ وَإِنَّ مِنْها لَما يَشَّقَّقُ فَيَخْرُجُ مِنْه الْماءُ وَإِنَّ مِنْها لَما يَهْبِطُ مِنْ خَشْيَةِ اللَّه » « 4 » در صدد بيان آن است .\r\n\r\n","description":"","footnote":"\r\n( 1 و 2 و 3 ) تفسير روح المعانى ، ج 22 ، ص 180 .\r\n( 4 ) پس به خاطر انكار حق دلهايشان قساوت گرفت ، و چون سنگ و يا سختتر از آن شد ، چون بعضى از سنگها گاهى مىشكافد ، و نهرها از شكافش جارى مىشود ، و بعضى مىشكافد و حد اقل آبى از آن بيرون آيد ، و بعضى از آنها از خشيت خدا از كوه فرو مىغلطد . سوره بقره ، آيه 74 .\r\n","page_name":" 35 ","page_number":35},
  {"content":"\r\nپاسخ « 1 » ديگرى كه داده‌اند اين است كه : جمله * ( « وَتَسْتَخْرِجُونَ حِلْيَةً تَلْبَسُونَها » ) * تتمه تمثيل است و مىخواهد بفرمايد هر چند اين دو دريا كه در بعضى منافع مثل همند ، ولى در آنچه كه مقصود بالذات است ، با هم تفاوت دارند ، چون يكى از آن دو ، با چيزى آميخته شده كه آن صفاى فطرى و خلقى خود را از دست داده .\r\nمؤمن و كافر هم اين چنين هستند ، هر چند احيانا در پاره اى مكارم اخلاقى مثل همند ، مثلا هر دو داراى شجاعت و سخاوت مىشوند ، ولى در آنچه كه مقصود اصلى از خلقت آن دو است ، اختلاف دارند ، مؤمن بر آن صفاى اصلى و فطرى خود باقى است ، ولى كافر آن صفا را از دست داده .\r\nبعضى « 2 » ديگر پاسخ داده‌اند به اينكه : اصلا چه كسى گفته كه لؤلؤ و مرجان در آب شيرين توليد نمىشود ، و صرف اينكه ما آن را نديده‌ايم دليل بر عدم آن نمىشود . پس اشكال به اينكه حليه مختص به آب شور است ، از اصل ممنوع است .\r\nبعضى « 3 » ديگر گفته‌اند : اصل ادعا كه آيه شريفه * ( « وَما يَسْتَوِي الْبَحْرانِ . . . » ) * تمثيل براى مؤمن و كافر است صحيح نيست ، بلكه اين آيه در سياق برشمردن نعمتها به منظور اثبات ربوبيت خدا است ، مانند آيه اى كه جلوتر مىفرمود : * ( « اللَّه الَّذِي أَرْسَلَ الرِّياحَ . . . » ) * ، و نيز مىفرمود : * ( « يُولِجُ اللَّيْلَ فِي النَّهارِ . . . » ) * . پس آيه شريفه در اين مقام است كه نعمتهاى درياهاى مختلف ، و شور و شيرين را ، و منافع مشترك و مختص آنها را بيان كند ، و كارى به مؤمن و كافر ندارد ، تا آن اشكال پيش بيايد .\r\nمؤيد اين وجه اين است كه : نظير همين آيه در سوره نحل در سياق آياتى آمده كه نعمتهاى خدا را مىشمارد ، در آنجا مىفرمايد : « وَهُوَ الَّذِي سَخَّرَ الْبَحْرَ لِتَأْكُلُوا مِنْه لَحْماً طَرِيًّا وَتَسْتَخْرِجُوا مِنْه حِلْيَةً تَلْبَسُونَها وَتَرَى الْفُلْكَ مَواخِرَ فِيه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ » « 4 » .\r\nليكن حق مطلب اين است كه : اشكال از اصل بى مورد است ، و دو دريا در داشتن « حليه » مشتركند ، هم چنان كه كتابهايى كه در اين گونه مسائل بحث مىكنند ، وجود حليه در هر دو نوع دريا را مسلم دانسته‌اند « 5 » .\r\n\r\n","description":"","footnote":"\r\n( 1 و 2 و 3 ) تفسير روح المعانى ، ج 22 ، ص 180 .\r\n( 4 ) خدا آن كسى است كه دريا را براى شما رام كرد تا از آن گوشت تازه بخوريد ، و زيور آلاتى در آوريد ، و بر تن خود كنيد ، و كشتيهاى غول پيكر را مىبينى كه در آن شناورند ، تا فضل خدا را بطلبيد تا شايد شكرگزار باشيد . سوره نحل ، آيه 14 .\r\n( 5 ) از آن جمله دائرة المعارف بستانى است ، كه در ماده كلمه « صدف » گفته است : مرواريد در آب شيرين نيز توليد مىشود ، و همچنين در تحت عنوان « آمريكانا » و عنوان « بريطانيا » گفته كه : مرواريد در آبهاى شيرين نيز يافت مىشود ، و نام چند نهر شيرين را در آمريكا و اروپا و آسيا برده‌اند كه از آنها مرواريد استخراج مىشود .\r\n","page_name":" 36 ","page_number":36},
  {"content":"\r\n* ( « وَتَرَى الْفُلْكَ فِيه مَواخِرَ لِتَبْتَغُوا مِنْ فَضْلِه وَلَعَلَّكُمْ تَشْكُرُونَ » ) * ضمير در كلمه « فيه » به بحر برمىگردد . و كلمه « مواخر » جمع « ماخرة » است كه از ماده « مخر » به معناى شكافتن ، گرفته شده . و كشتى را « ماخره » ناميده‌اند چون كه آب دريا را با سينه اش مىشكافد ، و پيش مىرود .\r\nبعضى « 1 » از مفسرين گفته‌اند : اگر ضمير خطاب را مفرد آورد ، و فرمود : « ترى - مىبينى » با اينكه خطابهاى قبل و بعدش همه جمع است براى اين است كه : خطابهاى قبل ( تستخرجون و غير آن ) ، و بعد ( لتبتغوا و غير آن ) مخصوص كسانى است كه با منافع دريا سر و كار دارند ، به خلاف خطاب در جمله مورد بحث ، كه به هر كسى كه مىتواند ببيند ، متوجه است .\r\nو معناى اينكه فرمود : * ( « لِتَبْتَغُوا مِنْ فَضْلِه وَلَعَلَّكُمْ تَشْكُرُونَ » ) * اين است كه : اگر كشتىها دريا را مىشكافند ، و خداى تعالى آن را مسخر شما كرده ، براى اين است كه شما از عطاى پروردگارتان جستجو كنيد ، از اين سو به آن سوى دنيا برويد ، و روزى به دست بياوريد ، شايد شكرگزار او شويد .\r\nدر سابق گفتيم كه : اظهار اميدى كه كلمه « لعل » آن را افاده مىكند ، هر جا كه در كلام خداى تعالى بود و از خدا حكايت مىكرد ، قائم به مقام است ، نه به خود خداى تعالى .\r\n\r\n\r\n
  ]\r\nبعضى از مفسرين در تفسير جمله * ( « وَتَرَى الْفُلْكَ فِيه مَواخِرَ . . . » ) * ، كه در اين سوره است و جمله « وَتَرَى الْفُلْكَ مَواخِرَ فِيه » كه در سوره نحل است ، گفته‌اند : شايد نكته اينكه در اين سوره كلمه « فيه » قبل از مواخر ، و در سوره نحل بعد از مواخر آمده ، و كلمه « لتبتغوا » در اين سوره بدون واو عاطفه و در سوره نحل با واو عاطفه آمده ، اين باشد كه : آيه نحل در آغاز ، از تسخير سخن گفته ، و فرموده : « وَهُوَ الَّذِي سَخَّرَ الْبَحْرَ لِتَأْكُلُوا مِنْه لَحْماً طَرِيًّا وَتَسْتَخْرِجُوا مِنْه حِلْيَةً تَلْبَسُونَها وَتَرَى الْفُلْكَ مَواخِرَ فِيه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ » و بدين جهت سياق آيه در مقام بيان كيفيت تسخير است ، و مناسب با آن ، اين است كه : كلمه « فيه » بعد از مواخر بيايد ، تا متعلق به مواخر شود ، و اشاره كند به شكافتن دريا ، تا كلمه تسخير با صراحت بيشتر معنا شود . به خلاف آيه مورد بحث ، كه در آن سخنى از تسخير به ميان نيامده ، نمىخواهد\r\n\r\n","description":"","footnote":"\r\n( 1 ) تفسير روح المعانى ، ج 22 ، ص 180 .\r\n","page_name":" 37 ","page_number":37},
  {"content":"\r\nكيفيت تسخير را بيان كند . از سوى ديگر تسخير نتايج بسيار دارد ، كه يكى از آنها اين است كه مردم دريا را وسيله سفر و تلاش روزى قرار دهند ، و مناسب با چنين مقامى اين است كه :\r\nواو عاطفه بياورد ، تا جمله « لتبتغوا » را بر محذوف عطف كند و بفهماند كه فايده تسخير دريا منحصر در تحصيل روزى نيست ، فوايد ديگرى هم دارد كه نگفتيم .\r\nبه خلاف آيه مورد بحث ، كه تنها مىخواهد بفرمايد رازق و مدبر خدا است ، تا كفارى كه آيات خدا را تكذيب مىكنند ، - و در سابق سخن از تكذيبشان رفت - دست بردارند ، و براى افاده اين غرض ذكر همين يك نتيجه كافى بود ، كه بفرمايد : خدا دريا را وسيله روزى شما كرد و ديگر حاجتى نبود كه واو عاطفه بياورد ، و اين نتيجه را عطف به ساير فوايد دريا ، كه ذكر نشده ، بكند . ( و خدا داناتر است ) .\r\nصاحب تفسير روح المعانى در اين مقام گفته : آنچه براى من در اين باره روشن است ، اين است كه آيه نحل در مقام شمردن نعمتها است ، هم چنان كه آيات قبل و بعدش بدين معنا گواهى مىدهد ، و در آخر همه آنها مىفرمايد : « وَإِنْ تَعُدُّوا نِعْمَةَ اللَّه لا تُحْصُوها - هر چه نعمتهاى خدا را بشماريد به آخر نمىرسيد » .\r\nو در چنين مقامى آن نعمتى مهمتر است كه جلوتر ذكر شود و لذا شكافتن دريا كه نعمت است ، جلوتر از كلمه « فيه » ذكر شده ، به خلاف آيه مورد بحث كه يا اصلا سياقش از باب استطراد ( حرف حرف مىآورد ) مىباشد ، و يا از باب تتمه تمثيلى است كه قبلا بيانش گذشت ، و به همين جهت كلمه « فيه » را جلوتر ذكر كرد تا اعلام كند كه مقصود بالذات بيان فوايد دريا نبود ، و نيز از آنجا كه در سوره نحل اهتمام و عنايت در شمردن نعمتها بود ، جمله « وَلِتَبْتَغُوا » را با واو آورد ، به خلاف آيه مورد بحث كه مقام اقتضاء كرد واو را نياورد « 1 » .\r\n* ( « يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى . . . » ) *\r\nكلمه « ايلاج » كه مصدر « يولج » است ، به معناى فرو كردن است ، و « ايلاج شب در روز » به معناى آن است كه با طولانى كردن شب ، روز را كوتاه كند ، و « ايلاج روز در شب » آن است كه با طولانى كردن روز ، شب را كوتاه كند ، و مراد از اين دو جمله اين است كه : به اختلاف شب و روز از نظر بلندى و كوتاهى اشاره كند ، كه به طور دايم در ايام سال جريان دارد .\r\n\r\n","description":"","footnote":"\r\n( 1 ) تفسير روح المعانى ، ج 22 ، ص 180 .\r\n","page_name":" 38 ","page_number":38},
  {"content":"\r\nو به همين جهت تعبير كرد به « يولج » كه صيغه مضارع است ، و دلالت بر استمرار دارد ، به خلاف جريان و سير آفتاب و ماه ، كه چون هميشه ثابت است ، به صيغه ماضى از آن تعبير آورده ، و فرموده : * ( « وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى » ) * و اين عنايت صورى و مسامحى است .\r\n* ( « ذلِكُمُ اللَّه رَبُّكُمْ » ) * - اين جمله به منزله نتيجه است براى جملات قبلى ، و معنايش اين است كه : وقتى امر خلقت و تدبير شما ، چه در خشكى ، چه در دريا ، چه در آسمان ، و چه در زمين ، بدين منوال بود ، يعنى منتسب به خداى تعالى و مدبر به تدبير او بود ، پس همين خدا پروردگار شماست ، كه مالك شما و مدبر امر شماست .\r\n* ( « لَه الْمُلْكُ » ) * - اين جمله نتيجه جمله قبلى ، و مقدمه براى جمله بعدى است ، كه مىفرمايد : * ( « وَالَّذِينَ تَدْعُونَ مِنْ دُونِه ما يَمْلِكُونَ مِنْ قِطْمِيرٍ » ) * . كلمه « قطمير » - بنا به گفته راغب - به معناى اثر و باقى مانده اى است كه از خرما بر هسته خرما مىماند « 1 » - و بنا به گفته مجمع البيان « قطمير » آن روپوشى است كه روى هسته خرما را پوشيده . و بعضى « 2 » ديگر گفته‌اند : « هسته اى است كه در جوف هسته خرما هست » و به هر حال چه به آن معنا باشد ، و چه به اين معنا گفتار جنبه مبالغه دارد و مىخواهد بفرمايد : خدايان مشركين هيچ چيز را مالك نيستند . و منظور از * ( « الَّذِينَ تَدْعُونَ مِنْ دُونِه . . . » ) * همان خدايانى است كه مىخوانند ، چه بتها و چه ارباب بتها .\r\n* ( « إِنْ تَدْعُوهُمْ لا يَسْمَعُوا دُعاءَكُمْ وَلَوْ سَمِعُوا مَا اسْتَجابُوا لَكُمْ . . . » ) *\r\nاين آيه مطلب قبل را توضيح و شرح مىدهد ، و اين معنا را كه آلهه مشركين حتى يك قطمير را هم مالك نيستند ، تصديق مىنمايد ، و مىفرمايد شاهدش اين است كه : اگر شما آنها را بخوانيد دعاى شما را نمىشنوند ، براى اينكه خدايان شما مشتى سنگ و چوب و جمادند كه نه شعورى دارند و نه حسى ، و ارباب آنها هم مانند ملائكه و قديسين از بشر ، سرگرم كار خود هستند ، و اطلاعى از خدايى خود ندارند ، علاوه بر اين از ناحيه خود مالك حس شنوايى نيستند ، و اگر مىشنوند اين حس را خدا به آنان داده .\r\nو اين هم معلوم است كه در آيه قبلى كه مىفرمود : * ( « لَه الْمُلْكُ » ) * مىخواست ملك حقيقى و استقلال در آن را منحصر در خداى تعالى كند و جمله * ( « وَالَّذِينَ تَدْعُونَ . . . » ) *\r\n\r\n","description":"","footnote":"\r\n( 1 ) مفردات راغب ، ماده « قطمر » .\r\n( 2 ) مجمع البيان ، ج 8 ، ص 403 .\r\n","page_name":" 39 ","page_number":39},
  {"content":"\r\nمىخواست ملك حقيقى و استقلال در آن را به طور مطلق از آلهه نفى كند و لازمه آن اثبات ،\r\n\r\n\r\nو اين نفى آن است كه الهه هر چند كه چون فراعنه و نمرودها گوش هم داشته باشند باز از خود نه گوش دارند و نه استقلال در شنوايى .\r\n* ( « وَلَوْ سَمِعُوا مَا اسْتَجابُوا لَكُمْ » ) * - يعنى و اگر هم بشنوند خواسته شما را برنمىآورند ، چون قدرتى بر استجابت خواسته شما ندارند ، نه قولا و نه فعلا ، و اين معنا در باره بتها روشن است ، و اما در باره ارباب آنها ؟ ايشان نيز هر قدرتى دارند ، از ناحيه خداى سبحان است و خدا به احدى چنين اجازه اى نداده كه خواسته كسى را كه او را رب خود پنداشته برآورد ، چون خداوند فرموده : « لنْ يَسْتَنْكِفَ الْمَسِيحُ أَنْ يَكُونَ عَبْداً لِلَّه وَلَا الْمَلائِكَةُ الْمُقَرَّبُونَ وَمَنْ يَسْتَنْكِفْ عَنْ عِبادَتِه وَيَسْتَكْبِرْ فَسَيَحْشُرُهُمْ إِلَيْه جَمِيعاً » « 1 » .\r\n* ( « وَيَوْمَ الْقِيامَةِ يَكْفُرُونَ بِشِرْكِكُمْ » ) * - يعنى آنان روز قيامت عبادت شما را به خودتان بر مىگردانند ، و به جاى اينكه شفاعتتان كنند ، از شما بيزارى مىجويند . اين مضمون در سوره بقره نيز آمده مىفرمايد : « إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا » « 2 » .\r\nپس آيه شريفه در نفى استجابت آلهه ، و كفر ورزيدن آنها در قيامت به شرك مشركين ، در معناى آيه « وَمَنْ أَضَلُّ مِمَّنْ يَدْعُوا مِنْ دُونِ اللَّه مَنْ لا يَسْتَجِيبُ لَه إِلى يَوْمِ الْقِيامَةِ وَهُمْ عَنْ دُعائِهِمْ غافِلُونَ وَإِذا حُشِرَ النَّاسُ كانُوا لَهُمْ أَعْداءً وَكانُوا بِعِبادَتِهِمْ كافِرِينَ » « 3 » ، مىباشد .\r\n* ( « وَلا يُنَبِّئُكَ مِثْلُ خَبِيرٍ » ) * - يعنى تو را از حقيقت امر ، هيچ كس مانند مخبر خبير خبر نمىدهد . اين جمله خطاب به خصوص رسول خدا ( ص ) است ، و در حقيقت از خطاب به مشركين اعراض كرده ، فهمانده كه مشركين فهم و لياقت آن را ندارند كه بيان حق به گوششان خوانده شود .\r\nممكن هم هست بگوييم خطاب عام است ، ليكن در قالب خطاب خاص آورده شده ،\r\n\r\n","description":"","footnote":"\r\n( 1 ) مسيح و هيچ يك از ملائكه مقربين ( كه به زعم مشركين ارباب اصنامند ) از بندگى خدا نه استنكاف دارند ، و نه عار ، و هر كس از بندگى او عارش آيد ، خدا همه آنان را به نزد خود محشور مىكند .\r\nسوره نساء ، آيه 172 .\r\n( 2 ) روزى كه متابعت شدگان از تابعان خود بيزارى مىجويند . سوره بقره ، آيه 166 .\r\n( 3 ) كيست گمراه تر از كسى كه به جاى خدا كسى را مىپرستد كه تا روز قيامت دعايش را مستجاب نمىكند ؟ و از دعاى پرستندگان خود خبر ندارند ، و حتى در روز قيامت هم دشمنان ايشان خواهند بود و از عبادت و پرستش آنان بيزارى خواهند جست . سوره احقاف ، آيه 6 .\r\n","page_name":" 40 ","page_number":40},
  {"content":"\r\nو روى سخن با هر كسى است كه بشنود ، همانطور كه در آيه * ( « وَتَرَى الْفُلْكَ فِيه مَواخِرَ » ) * كه در آيه قبلى بود ، و نيز در آيه « وَتَرَى الشَّمْسَ إِذا طَلَعَتْ » « 1 » و آيه « وَتَحْسَبُهُمْ أَيْقاظاً وَهُمْ رُقُودٌ » « 2 » منظور همه كسانى است كه مىتوانند ببينند .\r\n\r\nبحث روايتى\r\n\r\nدر تفسير قمى در ذيل جمله * ( « كَذلِكَ النُّشُورُ » ) * مىگويد : پدرم از ابن ابى عمير از جميل بن دراج از امام صادق ( ع ) برايم نقل كرد كه فرمود : خداوند وقتى بخواهد خلق را مبعوث كند ، چهل شبانه روز باران بر زمين مىباراند ، در نتيجه مفاصل بدنها جمع شده ، و گوشت بر آنها روييده مىشود « 3 » .\r\nمؤلف : در اين معنا تعدادى روايت ديگر نيز هست .\r\nو در الدر المنثور است كه : طيالسى ، احمد ، عبد بن حميد ، ابن منذر ، ابن ابى حاتم ، ابن مردويه ، و بيهقى در كتاب اسماء و صفات ، از ابى رزين عقيلى روايت آورده‌اند كه گفت : از رسول خدا ( ص ) پرسيدم خداى تعالى چگونه مردگان را زنده مىكند ؟ فرمود : آيا هيچ از سرزمينهاى بىآب و علف گذشته اى و آيا پس از چندى از همان سرزمين عبور كرده و ديده اى چگونه در همان زمين گياهان روييده و برافراشته‌اند ؟ عرضه داشت ( م ) بلى . فرمود : خداى تعالى مردگان را هم همين طور زنده مىكند ، و قيامت هم همين طور به پا مىخيزد « 4 » .\r\nو در تفسير قمى در روايت ابى الجارود ، از ابى جعفر ( ع ) آمده كه فرمود :\r\nرسول خدا ( ص ) فرمود : براى هر سخنى مصداقى از عمل است كه يا آن را تصديق مىكند و يا تكذيب ، پس وقتى انسان سخنى بگويد و با عمل خود سخن خود را تصديق كند ، يعنى به گفته خود عمل كند ، آن عمل گفتار او را به سوى خدا بالا مىبرد ، و اگر عملش مخالف گفتارش باشد ، گفتارش را نيز روى عمل خبيثش گذاشته ، در آتش\r\n\r\n","description":"","footnote":"\r\n( 1 ) و مىبينى خورشيد را هنگامى كه طلوع مىكند . سوره كهف ، آيه 17 .\r\n( 2 ) و آنها را بيدار پنداشتى و حال آنكه در خواب بودند . سوره كهف ، آيه 18 .\r\n( 3 ) تفسير قمى ، ج 2 ، ص 253 .\r\n( 4 ) الدر المنثور ، ج 5 ، ص 245 .\r\n","page_name":" 41 ","page_number":41},
  {"content":"\r\nمىاندازند « 1 » .\r\nو در كتاب توحيد به سند خود از زيد بن على ، از پدرش ( ع ) روايت آورده كه در ضمن حديثى فرمود : و خداى تبارك و تعالى در آسمانهايش بقعه هايى دارد كه هر كس را به يكى از آن بقعه ها بالا ببرند ، به سوى خدا بالايش برده‌اند ، مگر كلام خداى عز و جل را نشنيده اى كه مىفرمايد : « تَعْرُجُ الْمَلائِكَةُ وَالرُّوحُ إِلَيْه - ملائكه و روح به سوى او عروج مىكنند » ، و نيز در داستان عيسى بن مريم ( ع ) مىفرمايد : « بَلْ رَفَعَه اللَّه - بلكه خدا او را بالا مىبرد » و نيز مىفرمايد : * ( « إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه » ) * « 2 » .\r\nمؤلف : نظير اين حديث از كتاب فقيه نيز نقل شده « 3 » .\r\nو در نهج البلاغه فرموده : و اگر اقرار آنها ( آسمانها ) به ربوبيت و اذعانشان براى او ( خدا ) به اطاعت نبود هرگز آسمانها را محل عرش خود قرار نمىداد ، و آنجا را مسكن ملائكه خود ، محل صعود كلمه طيب ، و عمل صالحش نمىكرد « 4 » .\r\nو در تفسير قمى در روايت ابى الجارود از امام باقر ( ع ) روايت كرده كه در ذيل جمله * ( « وَما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُه وَهذا مِلْحٌ أُجاجٌ » ) * فرموده :\r\n« اجاج » به معناى تلخ است « 5 » .\r\nو نيز در همان تفسير در ذيل جمله * ( « وَالَّذِينَ تَدْعُونَ مِنْ دُونِه ما يَمْلِكُونَ مِنْ قِطْمِيرٍ » ) * فرموده : كلمه « قطمير » به معناى پوست نازكى است كه روى هسته خرما كشيده شده « 6 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 208 .\r\n( 2 ) توحيد صدوق ، ص 177 ، ح 8 .\r\n( 3 ) من لا يحضره الفقيه ، ج 1 ، ص 198 ، ح 603 .\r\n( 4 ) نهج البلاغه صبحى الصالح ، ص 261 ، خطبه 182 .\r\n( 5 و 6 ) تفسير قمى ، ج 2 ، ص 208 .\r\n","page_name":" 42 ","page_number":42},
  {"content":"\r\n\r\n\r\nيا أَيُّهَا النَّاسُ أَنْتُمُ الْفُقَراءُ إِلَى اللَّه وَاللَّه هُوَ الْغَنِيُّ الْحَمِيدُ ( 15 ) إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ ( 16 ) وَما ذلِكَ عَلَى اللَّه بِعَزِيزٍ ( 17 ) وَلا تَزِرُ وازِرَةٌ وِزْرَ أُخْرى وَإِنْ تَدْعُ مُثْقَلَةٌ إِلى حِمْلِها لا يُحْمَلْ مِنْه شَيْءٌ وَلَوْ كانَ ذا قُرْبى إِنَّما تُنْذِرُ الَّذِينَ يَخْشَوْنَ رَبَّهُمْ بِالْغَيْبِ وَأَقامُوا الصَّلاةَ وَمَنْ تَزَكَّى فَإِنَّما يَتَزَكَّى لِنَفْسِه وَإِلَى اللَّه الْمَصِيرُ ( 18 ) وَما يَسْتَوِي الأَعْمى وَالْبَصِيرُ ( 19 )\r\nوَ لا الظُّلُماتُ وَلا النُّورُ ( 20 ) وَلا الظِّلُّ وَلا الْحَرُورُ ( 21 ) وَما يَسْتَوِي الأَحْياءُ وَلا الأَمْواتُ إِنَّ اللَّه يُسْمِعُ مَنْ يَشاءُ وَما أَنْتَ بِمُسْمِعٍ مَنْ فِي الْقُبُورِ ( 22 ) إِنْ أَنْتَ إِلَّا نَذِيرٌ ( 23 ) إِنَّا أَرْسَلْناكَ بِالْحَقِّ بَشِيراً وَنَذِيراً وَإِنْ مِنْ أُمَّةٍ إِلَّا خَلا فِيها نَذِيرٌ ( 24 )\r\nوَ إِنْ يُكَذِّبُوكَ فَقَدْ كَذَّبَ الَّذِينَ مِنْ قَبْلِهِمْ جاءَتْهُمْ رُسُلُهُمْ بِالْبَيِّناتِ وَبِالزُّبُرِ وَبِالْكِتابِ الْمُنِيرِ ( 25 ) ثُمَّ أَخَذْتُ الَّذِينَ كَفَرُوا فَكَيْفَ كانَ نَكِيرِ ( 26 )\r\nترجمه آيات\r\nاى مردم ! شما محتاج به خداييد و خدا تنها بىنياز و ستوده است ( 15 ) .\r\nاگر بخواهد شما را مىبرد و خلق تازه اى مىآورد ( 16 ) .\r\nو اين براى خدا دشوار نيست ( 17 ) .\r\nهيچ بار بردارى بار گناه ديگرى را برنمىدارد و اگر كسى كه بارش سنگين است براى برداشتن\r\n","description":"","footnote":"","page_name":" 43 ","page_number":43},
  {"content":"\r\nآن كسى را دعوت كند چيزى از آن را برندارد اگر چه خويشاوند باشد ، تو فقط كسانى را كه ناديده از پروردگار خود مىترسند و نماز برپا كنند بيم مىدهى ، هر كه تذكيه كند براى خويش تزكيه مىكند و سرانجام به سوى خدا است ( 18 ) .\r\n( هرگز ) كور و بينا يكسان نيستند ( 19 ) .\r\nو ( همچنين ) ظلمات و نور ( 20 ) .\r\nو سايه و آفتاب ( يكسان نيستند ) ( 21 ) .\r\nو زندگان و مردگان نيز يكسان نيستند ، كه همانا خدا هدايت خويش را به هر كه خواهد مىشنواند و تو چيزى را به كسانى كه در گورستان ( كفر و جهالت ) فرو رفته‌اند نمىشنوانى ( 22 ) .\r\nتو جز بيمرسانى بيش نيستى ( 23 ) .\r\nما ترا به حق بشارت دهنده و بيمرسان فرستاديم و هيچ امتى نيست مگر بيمرسانى در آن بوده ( 24 ) .\r\nاگر ترا تكذيب كنند ، كسانى كه پيش از ايشان بوده‌اند نيز پيغمبرانشان را كه با معجزه ها و پيامها و كتاب روشن به سويشان آمده بودند تكذيب كردند ( 25 ) .\r\nآن گاه من هم از كسانى كه انكار ورزيدند مؤاخذه كردم و تعرض من چه قدر سخت بود ( 26 ) .\r\nبيان آيات\r\nبعد از آنكه براى مشركين بيان كرد كه خلقت و تدبير مستند به خداى تعالى است و نتيجه گرفت كه رب ايشان همان خدا است ، و تنها مالك اوست ، نه آلهه اى كه به جاى او مىپرستند ، پس آلهه ، مالك چيزى نيستند تا آنكه مدبر آن چيز باشند . اينك در اين آيات ، شروع كرده همان مطلب را با بيانى آميخته با وعده و وعيد افاده كند . و خلاصه اش اين است كه خدا از ايشان بىنياز ، و ايشان محتاج خدايند ، پس او مىتواند ايشان را به كيفر اعمالى كه كردند از بين ببرد و اگر خواست خلقى جديد بياورد .\r\nآن گاه خطاب را متوجه رسول گرامى خود مىكند ، خطابى كه حاصلش اين است كه : اين مؤاخذه و نابود كردن ما ، شامل نمىشود مگر تنها همينهايى را كه تكذيب مىكنند ، و اما مؤمنين كه انذار تو در آنان اثر مىكند ، با مشركين فرقى روشن دارند ، و پيامبر نذيرى است مانند نذيران گذشته ، و حال آنان را دارد . بنا بر اين اگر او را تكذيب مىكنند ، انبياى گذشته را تكذيب كردند ، و ( همانطورى كه ) خداى تعالى تكذيب كنندگان از امت آنان را به\r\n","description":"","footnote":"","page_name":" 44 ","page_number":44},
  {"content":"\r\nاخذ شديدى بگرفت ، مكذبين اين امت را هم خواهد گرفت .\r\n\r\n\r\n* ( « يا أَيُّهَا النَّاسُ أَنْتُمُ الْفُقَراءُ إِلَى اللَّه وَاللَّه هُوَ الْغَنِيُّ الْحَمِيدُ » ) * هيچ شكى نيست كه در اين آيه نوعى زمينه چينى براى دو آيه بعد است ، و مىخواهد مضمون آن دو را روشن كند ، در عين اينكه خودش در مفادش مستقل مىباشد .\r\nتوضيح اينكه : سياق ، به اين نكته اشعار دارد كه اعمال تكذيب كنندگان رسول خدا ( ص ) كاشف از اين است كه خيال كرده‌اند مىتوانند با پرستش بتها از بندگى خدا بىنياز شوند ، در نتيجه اگر خدا ايشان را به پرستش خود دعوت مىكند ، لا بد احتياج به عبادت ايشان دارد ، پس در اين قضيه از يك طرف بىنيازى است ، و از طرف ديگر فقر و احتياج ، به همان مقدار كه آنان از بىنيازى بهره مند هستند ، خدا به همان مقدار فقير و محتاج ايشان است ( تعالى اللَّه عن ذلك ) .\r\nلذا خداى سبحان در رد توهم آنان فرمود : * ( « يا أَيُّهَا النَّاسُ أَنْتُمُ الْفُقَراءُ إِلَى اللَّه وَاللَّه هُوَ الْغَنِيُّ » ) * و در اين جمله فقر را منحصر در ايشان ، و بىنيازى را منحصر در خود كرد ، پس تمامى انحاى فقر ، در مردم ، و تمامى انحاى بىنيازى ، در خداى سبحان است ، و چون فقر و غنى عبارت از فقدان و و جدان است ، و اين دو ، دو صفت متقابل يكديگرند ، ممكن نيست موضوعى از هر دو خالى باشد ، هر چيزى كه تصور شود ، يا فقير است ، و يا غنى ، و لازمه انحصار فقر در انسان ، و انحصار غنى در خدا انحصارى ديگر است و آن عبارت از اين است كه : انسانها منحصر در فقر باشند ، و خدا منحصر در غنى ، پس انسانها غير از فقر ندارند ، و خدا غير از غنى ندارد .\r\nپس خداى سبحان غنى بالذات است ، او مىتواند همه انسانها را از بين ببرد ، چون از آنان بىنياز است ، و آنان بالذات فقيرند ، و نمىتوانند به چيزى غير از خدا ، از خدا بىنياز شوند .\r\nو ملاك در غناى خدا از خلق ، و فقر خلق به خداى تعالى ، اين است كه : خدا خالق و مدبر امور ايشان است . و آوردن لفظ جلاله « اللَّه » اشاره به فقر خلق و غناى خدا دارد . و آوردن جمله « اگر بخواهد شما را از بين مىبرد ، و خلقى جديد مىآورد » اشاره به خلقت و تدبير او دارد ، و همچنين آوردن كلمه « الحميد » براى اين است كه او در فعل خودش كه همان خلقت و تدبر باشد ، محمود و ستايش شده است .\r\nدر نتيجه برگشت معناى كلام به نظير اين مىشود كه بگوييم : هان اى انسانها ! شما بدان جهت كه مخلوق و مدبر خداييد ، فقراء و محتاجان به او هستيد ، در شما همه گونه\r\n","description":"","footnote":"","page_name":" 45 ","page_number":45},
  {"content":"\r\nفقر و احتياج هست ، و خدا بدان جهت كه خالق و مدبر است ، غنى است و غير از او كسى غنى نيست .\r\nبنا بر اين ديگر جاى آن باقى نمىماند ، كه كسى اشكال كند كه : « چرا در اين آيه فقر را منحصر در مردم كرد - حال چه اينكه منظور از مردم عموم مردم باشد ، يا خصوص مشركين ، كه آيات خدا را تكذيب مىكنند - با اينكه غير از مردم نيز همه فقيرند ، و تمامى موجودات محتاج خدايند » . زيرا وقتى براى فقر مردم علتى آورد كه اين علت ( مخلوق بودن ، و مدبر بودن ) در تمامى موجودات وجود داشت ، خود باعث مىشود كه حكم هم عموميت داشته باشد .\r\nپس گويا فرموده : شما مخلوقات ، فقير و محتاج به خالق و مدبر امر خود هستيد ، و خالق و مدبر شما غنى و حميد است .\r\nبعضى « 1 » از مفسرين از اشكال بالا كه چرا فقر را منحصر در مردم كرد ، با اينكه تمامى موجودات فقيرند ، جوابهايى داده‌اند كه : اينك بعضى از آنها از نظر خواننده مىگذرد :\r\nيكى از آن جوابها اين است كه : منحصر كردن فقر در انسانها مبالغه در فقر ايشان است ، گويا از بس فقر انسان زياد است ، و از بس احتياجاتشان بسيار است كه گويى غير از ايشان هيچ چيز ديگرى فقير و محتاج نيست ، چون فقر و احتياج ساير موجودات نسبت به فقر انسانها به حساب نمىآيد ، و به همين عنايت در جاى ديگر فرمود : « خُلِقَ الإِنْسانُ ضَعِيفاً » با اينكه غير از انسانها هم ضعيفند ، و ليكن غير از انسان ، مثلا جن ، مانند انسان محتاج به غذا و لباس و امثال آن نيستند .\r\nدوم اينكه : مراد از كلمه « ناس » همه موجودات از انسان و غير از انسان است ، و اين تعبير از باب تغليب حاضر بر غايب ، و موجود عالم بر غير عالم است .\r\nسوم اينكه : بايد الف و لام در « الناس » را حمل بر عهد ، و الف و لام در « الفقراء » را حمل بر جنس كرد ، چون مخاطبين در آيه همان كسانى هستند كه در جمله * ( « ذلِكُمُ اللَّه رَبُّكُمْ لَه الْمُلْكُ . . . » ) * مخاطب بودند ، كه در اين صورت معناى آيه با در نظر گرفتن دو آيه قبل ، اين است كه : آن معبودى كه بايد بپرستيد ، همان كسى است كه به اوصاف جلال توصيف شد ، نه آنهايى كه شما به جاى او مىخوانيد ، با اينكه شما از تمامى خلائق محتاجتر به معبود حقيقى هستيد .\r\n\r\n","description":"","footnote":"\r\n( 1 ) تفسير روح المعانى ، ج 22 ، ص 183 .\r\n","page_name":" 46 ","page_number":46},
  {"content":"\r\nچهارم اينكه : انحصار مستفاد از آيه ، انحصارى است نسبت به خداى تعالى ، نه انحصار حقيقى .\r\nو از نظر خواننده گرامى پوشيده نيست كه مفاد آيه و سياقى كه آيه در آن سياق قرار گرفته ، با هيچ يك از اين جوابها نمىسازد ، بله مىتوان جواب آخرى را طورى توجيه كرد كه برگشتش به همان وجهى باشد كه ما بيان كرديم .\r\nو اگر در ذيل آيه خدا را به صفت حميد ستود ، براى اشاره به اين بود كه خداى تعالى غنى است و افعالش پسنديده است ، چه عطا كند و چه منع ، براى اينكه اگر عطا كند ( مانند ما انسانها ) براى عوض عطا نمىكند چون بىنياز از شكر و جزا است ، و اگر عطا نكند ( باز مانند ما انسانها ) ، مورد ملامت قرار نمىگيرد ، چون احدى از خلايق حقى بر او ندارد ، و از او چيزى را مالك نيستند . * ( « إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ وَما ذلِكَ عَلَى اللَّه بِعَزِيزٍ » ) * يعنى اى مردم ! اگر او بخواهد شما را ( از بين ) ببرد مىبرد ، براى اينكه او از شما بىنياز است ، و با از بين رفتن شما متضرر نمىشود ، و خلقى جديد مىآورد ، تا او را بستايند ، و ثنايش گويند ، البته نه از اين جهت كه او محتاج انسان باشد ، بلكه از اين جهت كه او ذاتا حميد است ، و مقتضاى حميد بودنش همين است كه خلقى باشد تا او به ايشان جود و بخشش كند و ايشان او را بستايند ، و اين براى خدا دشوار نيست ، چون قدرتش مطلق است . و اگر بپرسى به چه دليل ؟ مىگويم به اين دليل كه اللَّه ( عز اسمه ) است .\r\nپس روشن شد كه مضمون آيه متفرع بر مضمون آيه قبلى است ، پس اينكه فرمود : * ( « إِنْ يَشَأْ يُذْهِبْكُمْ » ) * نتيجه است براى غنى بودن خدا ، و جمله * ( « وَيَأْتِ بِخَلْقٍ جَدِيدٍ » ) * فرع و نتيجه است بر حميد بودن او ، و در جايى ديگر مضمون اين دو جمله را فرع غنا و رحمت خدا قرار داده و فرموده : « وَرَبُّكَ الْغَنِيُّ ذُو الرَّحْمَةِ إِنْ يَشَأْ يُذْهِبْكُمْ وَيَسْتَخْلِفْ مِنْ بَعْدِكُمْ ما يَشاءُ » .\r\n* ( « وَلا تَزِرُ وازِرَةٌ وِزْرَ أُخْرى . . . » ) *\r\nراغب گفته : كلمه « وزر » - به فتحه واو و زا - به معناى ملجا و پناهگاهى است از كوه ، كه در مواقع ضرورت به آنجا پناهنده مىشوند و در آيه « كَلَّا لا وَزَرَ » به همين معنا است . و كلمه « وزر » - به كسره واو ، و سكون زا - به معناى سنگينى است كه هر چيز سنگينى\r\n\r\n","description":"","footnote":"\r\n( 1 ) و خداى تو از خلق بىنياز و به همه مهربان است ، اگر بخواهد شما را مىبرد و هر كه را بخواهد جانشين شما مىكند . سوره انعام ، آيه 133 .\r\n","page_name":" 47 ","page_number":47},
  {"content":"\r\nرا به كوه تشبيه مىكنند از گناه هم به « وزر » تعبير مىكنند و هم به « ثقل » هم چنان كه در قرآن كريم آمده يك جا فرموده : « لِيَحْمِلُوا أَوْزارَهُمْ كامِلَةً » ، و جايى ديگر همين مضمون را به عبارت « وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ » آورده است « 1 » .\r\nپس مىفهميم كه وزر ، و ثقل ، به يك معنا است ، و معناى جمله چنين است ، كه :\r\nهيچ نفسى در حالى كه بار گناه خود را به دوش دارد ، بار گناه شخص ديگر را به دوش نمىكشد ، و لازمه اين آن است كه هيچ شخصى جز به آنچه خود به دوش مىكشد بازخواست نشود ، و تنها كيفر وزر و گناه خود را ببيند .\r\nگويا اين آيه مىخواهد از توهمى كه ذيل آن ، بدان اشعار دارد جلوگيرى كند ، و گويا بعد از آنكه فرمود : « اگر بخواهد شما را مىبرد ، و مردمى ديگر مىآورد » و با اين جمله مشركين را تهديد به هلاكت و فنا كرد ، كسى مىگويد : مشركين آيات خدا را تكذيب كردند ، بايد وزر گناه خود را به دوش بكشند ، مؤمنين در اين ميان چه تقصيرى دارند ؟ آيا آنها هم به جرم ديگران هلاك مىشوند ؟\r\nجواب مىدهد : * ( « وَلا تَزِرُ وازِرَةٌ وِزْرَ أُخْرى » ) * يعنى احدى وزر گناه ديگرى را حمل نمىكند ، و سنگينى گناه هيچ كس بر شخص ديگر نيست ، هر چند كه خويشاوند گنه كار باشد .\r\nپس تنها تكذيب كنندگان در تهديد آيه ، مورد نظر هستند ، و دعوت و انذار تو اى پيامبر هيچ سودى به حال آنان ندارد ، براى اينكه دلهايشان مهر خورده ، تنها انذار تو به كسانى سود مىبخشد كه از پروردگار نديده خود خشيت دارند و نماز را به پا مىدارند ، و معلوم است كه اين دو طايفه مثل هم و برابر نيستند ، چون مثل آنان مثل كور و بينا ، ظلمات و نور ، سايه و سوزندگى آتش ، و زنده و مرده است .\r\n\r\n\r\nپس معناى جمله * ( « وَلا تَزِرُ وازِرَةٌ وِزْرَ أُخْرى » ) * اين است كه : هيچ كس كه حامل وزر و گناه باشد ، غير از وزر و گناه خود ، وزر كس ديگرى را كه آن نيز حامل آن است نمىكشد .\r\n* ( « وَإِنْ تَدْعُ مُثْقَلَةٌ إِلى حِمْلِها لا يُحْمَلْ مِنْه شَيْءٌ وَلَوْ كانَ ذا قُرْبى » ) * - يعنى اگر شخص گرانبارى كه بار گناه به ستوهش آورده ، به ديگرى التماس كند ، كه : مقدارى از بار او را بردارد و به دوش بكشد ، احدى نيست كه خواهش وى را بپذيرد ، و چيزى از بار گناه او را برداشته ،\r\n\r\n","description":"","footnote":"\r\n( 1 ) مفردات راغب ، ماده « وزر » .\r\n","page_name":" 48 ","page_number":48},
  {"content":"\r\nحمل كند ، هر چند درخواست شده خويشاوند درخواست كننده باشد مثل پدر يا مادر يا برادر يا خواهر .\r\n* ( « إِنَّما تُنْذِرُ الَّذِينَ يَخْشَوْنَ رَبَّهُمْ بِالْغَيْبِ وَأَقامُوا الصَّلاةَ » ) * - يعنى اينها كه تو را تكذيب مىكنند ، از انذار تو سود نمىبرند و اصلا انذار حقيقى نسبت به آنان محقق نمىشود ، براى اينكه گفتيم دلهايشان مهر شده است ، تو تنها كسانى را به حقيقت انذار مىكنى و انذارت به آنان سود مىدهد كه از پروردگار ناديده خود خشيت دارند ، و نماز به پا مىدارند ، كه بهترين عبادات و مهمترين آنهاست .\r\nو كوتاه سخن اينكه : به خدا ايمان آورده ، او را مىپرستند ، يعنى آنان كه از پروردگار خود به غيب يعنى به صرف انذار تو خشيت دارند ، و نماز به پا مىدارند ، نه اينكه قبل از انذار تو از پروردگارشان خشيت دارند ، و نماز به پا مىدارند ، و سپس تو ايشان را انذار مىكنى ، تا گفته شود اين تحصيل حاصل است . پس آيه شريفه نظير آيه « إِنِّي أَرانِي أَعْصِرُ خَمْراً » « 1 » است .\r\n* ( « وَمَنْ تَزَكَّى فَإِنَّما يَتَزَكَّى لِنَفْسِه » ) * - در اين جمله خشيت و اقامه نماز كه در جمله قبلى بود ، به عبارت « خود را تزكيه كند » مبدل شد ، تا اشاره باشد به اينكه مقصود اصلى از دعوت بشر به سوى توحيد و انذار آنان ، اين است كه نفوس بشر از رذايل و خرافات پاك شود ، و پاك شدن نفس ، به خشيت او از خداى ناديده و اقامه نماز است .\r\nو اين جمله مطلب قبلى را تاكيد و تقرير مىكند ، كه خدا را غنى و حميد معرفى مىكرد ، مىفرمايد : خدا از تزكيه شدن شما كه شما را بدان مىخواند استفاده نمىكند ، بلكه هر كس تزكى كند ، به نفع خود تزكى كرده است .\r\nآن گاه آيه را با جمله * ( « وَإِلَى اللَّه الْمَصِيرُ » ) * ختم مىكند ، تا دلالت كند بر اينكه تزكيه كسى كه تزكى كند هدر نمىرود ، چون هر يك از دو فريق به سوى پروردگارشان بازگشت مىكنند ، و به طور قطع روزى خداوند به حسابشان رسيدگى مىكند و پاداش و كيفر آنان را مىدهد و به اين گونه افرادى كه تزكيه كردند ، بهترين جزا را خواهد داد .\r\n* ( « وَما يَسْتَوِي الأَعْمى وَالْبَصِيرُ » ) * ظاهرا اين جمله عطف باشد بر جمله * ( « وَإِلَى اللَّه الْمَصِيرُ » ) * و در حقيقت تعليلى است به صورت تمثيل ، تا بفهماند افرادى كه خود را تزكيه كرده‌اند ، با آنها كه تكذيب مىكنند ، يكسان نيستند .\r\n\r\n","description":"","footnote":"\r\n( 1 ) من خود را مىبينم كه آب انگور مىگيرم . سوره يوسف ، آيه 36 .\r\n","page_name":" 49 ","page_number":49},
  {"content":"\r\nولى بعضى « 1 » از مفسرين گفته‌اند : عطف بر جمله سابق است ، كه فرمود : « وَما يَسْتَوِي الْبَحْرانِ » .\r\n* ( « وَلَا الظُّلُماتُ وَلَا النُّورُ » ) * در اين آيه شريفه و آيه بعدش چند مرتبه حرف نفى « لا » تكرار شده ، و منظور از آن تاكيد نفى است .\r\n* ( « وَلَا الظِّلُّ وَلَا الْحَرُورُ » ) * كلمه « حرور » - به طورى كه گفته‌اند - « 2 » به معناى شدت حرارت آفتاب است . و بعضى « 3 » ديگر گفته‌اند : حرور به معناى باد سموم است . بعضى « 4 » هم گفته‌اند : سموم بادى است كه در روز بوزد ، و حرور بادى است كه در شب و روز بوزد .\r\n* ( « وَما يَسْتَوِي الأَحْياءُ وَلَا الأَمْواتُ . . . » ) *\r\nاين جمله عطف است بر جمله * ( « وَما يَسْتَوِي الأَعْمى وَالْبَصِيرُ » ) * . و اگر كلمه * ( « وَما يَسْتَوِي » ) * را در اينجا مجددا آورد ، با اينكه مىتوانست مثل جمله قبلى بفرمايد : « و لا الاحياء و لا الاموات » براى اين است كه فاصله زياد شده بود ، ناگزير * ( « ما يَسْتَوِي » ) * را تكرار كرد تا معنا را در ذهن شنونده تجديد كند .\r\nپس در نتيجه اين تكرار نظير تكرار كلمه « كيف » است ، كه در آيه « كَيْفَ يَكُونُ لِلْمُشْرِكِينَ عَهْدٌ عِنْدَ اللَّه وَعِنْدَ رَسُولِه . . . كَيْفَ وَإِنْ يَظْهَرُوا عَلَيْكُمْ . . . » « 5 » مىباشد ، كه به خاطر طول فاصله ، كلمه كيف تكرار شده است .\r\n\r\n\r\nو اين چند جمله پشت سر هم يعنى جمله * ( « وَما يَسْتَوِي الأَعْمى وَالْبَصِيرُ » ) * و * ( « وَلَا الظُّلُماتُ وَلَا النُّورُ » ) * ، و * ( « وَلَا الظِّلُّ وَلَا الْحَرُورُ » ) * و * ( « وَما يَسْتَوِي الأَحْياءُ وَلَا الأَمْواتُ » ) * تمثيلهايى براى مؤمن و كافر است و مىخواهد تبعه و اثر اعمال اين دو طايفه را شرح دهد .\r\nو منظور از جمله : « * ( إِنَّ اللَّه يُسْمِعُ مَنْ يَشاءُ ) * - خدا مىشنواند هر كه را بخواهد » مؤمن است ، كه قبلا مرده بود ، و خداى تعالى زنده اش كرد ، و هدايت را به گوشش شنوانيد ، چون در نفس ، استعداد آن را داشت ، لذا در باره مؤمن فرموده : « أوَ مَنْ كانَ مَيْتاً فَأَحْيَيْناه وَجَعَلْنا لَه نُوراً » « 6 » و اما منظور از اين جمله رسول خدا ( ص ) نيست ، چون آن جناب\r\n\r\n","description":"","footnote":"\r\n( 1 ) تفسير روح المعانى ، ج 22 ، ص 186 .\r\n( 2 ، 3 ، 4 ) تفسير روح المعانى ، ج 22 ، ص 186 .\r\n( 5 ) سوره توبه ، آيه 8 .\r\n( 6 ) آيا كسى كه مرده بود ، و ما زنده اش كرديم ، و برايش نورى قرار داديم . سوره انعام ، آيه 123 .\r\n","page_name":" 50 ","page_number":50},
  {"content":"\r\nوسيله هدايت است و هدايت هم همانا هدايت خدا است .\r\nو مراد از جمله * ( « وَما أَنْتَ بِمُسْمِعٍ مَنْ فِي الْقُبُورِ » ) * اموات است يعنى كفارى هستند كه خاصيت پذيرفتن هدايت را ندارند ، چون دلهايشان مهر خورده .\r\n* ( « إِنْ أَنْتَ إِلَّا نَذِيرٌ » ) * اين انحصار كه مىفرمايد : « تو بجز نذير چيز ديگرى نيستى » ، انحصار حقيقى نيست ، بلكه انحصار نسبى است ، و معنايش اين است كه : تو وظيفه اى به جز انذار خلق ندارى ، و اما هدايت آنكه هدايت مىشود ، و اضلال آنكه گمراه است و هدايت نمىپذيرد به خاطر اينكه خدا به كيفر اعمال زشتش گمراهش كرده ، كار خداى سبحان است . و اگر در مقابل « نذير » كلمه « بشير » را ذكر نكرد ، با اينكه آن جناب هر دو صفت را داشت ، براى اين بود كه مقام ، مقام انذار به تنهايى بود ، و مناسبت اقتضا مىكرد تنها متعوض اين صفت شود ، علاوه بر اين در آيه بعدى ، هر دو صفت را آورده بود .\r\n* ( « إِنَّا أَرْسَلْناكَ بِالْحَقِّ بَشِيراً وَنَذِيراً وَإِنْ مِنْ أُمَّةٍ إِلَّا خَلا فِيها نَذِيرٌ » ) * مفاد اين جمله آن طور كه سياق اقتضاء دارد ، اين است كه : ما تو را فرستاديم ، تا بشير و نذير باشى ، و اين كار ما كارى نوظهور و غريب نيست ، براى اينكه هيچ امتى از امم گذشته نيست ، مگر آنكه نذيرى در آنها بوده و گذشته ، و اين فرستادن بشير و نذير از سنتهاى جارى خدا است ، كه همواره در خلقتش جريان دارد .\r\nو از ظاهر سياق برمىآيد كه مراد از نذير پيغمبرى است كه از ناحيه خدا مبعوث شود .\r\nولى بعضى « 1 » از مفسرين نذير را به مطلق كسانى تفسير كرده‌اند كه بشر را انذار مىكنند ، چه پيغمبر باشد و چه عالمى از علماء ليكن اين تفسير خلاف ظاهر آيه است .\r\nبله اين هم از آيه برنمىآيد كه نذير هر امتى ، از خود آن امت بوده ، چون نفرموده « خلا منها - از افراد آن امت نذيرى بوده و گذشته » بلكه فرموده : « * ( خَلا فِيها ) * - در آن امت نذيرى بوده و گذشته » .\r\n* ( « وَإِنْ يُكَذِّبُوكَ فَقَدْ كَذَّبَ الَّذِينَ مِنْ قَبْلِهِمْ جاءَتْهُمْ رُسُلُهُمْ بِالْبَيِّناتِ وَبِالزُّبُرِ وَبِالْكِتابِ الْمُنِيرِ » ) * كلمه « بينات » به معناى آيات و معجزاتى است كه به حقانيت رسولان شهادت دهد .\r\nو كلمه « زبر » جمع زبور است ، و شايد مراد از آن به قرينه اينكه مقابل كتاب قرار گرفته ،\r\n\r\n","description":"","footnote":"\r\n( 1 ) تفسير روح المعانى ، ج 22 ، ص 188 .\r\n","page_name":" 51 ","page_number":51},
  {"content":"\r\nصحف بوده باشد ، يعنى آن كتابهايى كه تنها متضمن ياد خدا است ، بدون اينكه احكام و شرايعى در آن باشد . و « كتاب منير » كتابى را گويند كه از آسمان نازل شده ، و متضمن احكام و شرايع باشد ، مانند : كتاب نوح ، ابراهيم ، تورات موسى ، و انجيل عيسى ( ع ) .\r\nو معناى آيه روشن است .\r\n* ( « ثُمَّ أَخَذْتُ الَّذِينَ كَفَرُوا فَكَيْفَ كانَ نَكِيرِ » ) * كلمه « اخذ » كنايه است از عذاب دادن . و كلمه « نكير » به معناى انكار است . و بقيه الفاظ آيه روشن است .\r\n\r\nگفتارى پيرامون معناى عموم انذار\r\n\r\n
  ]\r\nدر بحثهايى كه در جلد دوم راجع به نبوت داشتيم ، و نيز در جلد دهم در داستانهاى نوح ( ع ) مطالبى عقلى گذشت ، كه دلالت مىكرد بر عموم نبوت ، و اين معنا را قرآن نيز تاييد مىكند .\r\nبنا بر اين ، هيچ امتى از امتهاى بشرى نبوده كه دعوت به حق پيامبران در آن ظهور نكرده باشد ، و اما اينكه پيغمبر هر امتى از خود آن امت بوده باشد ، دليلى در دست نيست كه بر آن دلالت كند ، هم چنان كه - به خاطر داريد كه گفتيم - جمله : * ( « وَإِنْ مِنْ أُمَّةٍ إِلَّا خَلا فِيها نَذِيرٌ . . . » ) * ، نيز همين را افاده مىكند .\r\nو اما اينكه : علاوه بر اصل اقتضا ، انذار هر پيغمبرى فعليت هم داشته باشد ، يعنى انذار هر پيغمبر به يك يك امتش برسد ، و دعوتش يك يك افراد را شامل گردد ، و كسى از افراد امت باقى نماند كه دعوت پيغمبر به گوشش نرسيده باشد ، مطلبى است كه نمىتوان آن را از آن ادله فهميد ، زيرا نشاه دنيا محل تزاحم علل و اسباب است ، و اين تزاحم در آن حكمفرماست ، و نمىگذارد اين غرض حاصل شود ، هم چنان كه ساير مقتضيات عمومى كه عامل صنع آنها را تقدير كرده ، با اين غرض مساعد نيست ، مثلا هر انسانى كه به دنيا مىآيد ، اين اقتضا را دارد كه عمرى طبيعى كند ، و ليكن حوادث نشاه تزاحم دنيا ، در بيشتر افراد ، مزاحم اين اقتضاء مىشود ، و نمىگذارد كه بيشتر افراد عمر طبيعى خود را بكنند .\r\nو نيز هر انسانى كه به دنيا مىآيد مجهز به جهاز تناسلى است ، تا بتواند با گرفتن زن ، و يا شوهر رفتن ، نسلى از خود باقى بگذارد ، و ليكن بعضى از افراد قبل از فرزنددار شدن مىميرند ، و همچنين نظاير اين مثالها .\r\n","description":"","footnote":"","page_name":" 52 ","page_number":52},
  {"content":"\r\nپس نبوت و انذار در هر امتى لازم و واجب است ، و مستلزم آن نيست كه به طور ضرورى و حتمى تمامى افراد آن امت از هدايت پيغمبر خود برخوردار شوند ، و دعوت او به گوش يك يك اشخاص برسد .\r\nو ممكن است بعضىها دعوت او را از خود او نشنوند ، بلكه با واسطه و يا وسايطى بشنوند ، و بعضى هم اصلا به گوششان نخورد ، و علل و اسبابى بين او و آن دعوت حايل شود ، در نتيجه هر فردى كه دعوت متوجه او شد و به گوشش رسيد حجت بر او تمام مىشود و هر فردى كه دعوت پيغمبرش به گوشش نرسيد ، حجت بر او تمام نيست ، و او جزو مستضعفين است ، كه امرشان به دست خدا است ، و خدا هم در باره آنان فرموده : « إِلَّا الْمُسْتَضْعَفِينَ مِنَ الرِّجالِ وَالنِّساءِ وَالْوِلْدانِ لا يَسْتَطِيعُونَ حِيلَةً وَلا يَهْتَدُونَ سَبِيلًا » « 1 » .\r\n\r\nبحث روايتى\r\n\r\nدر الدر المنثور است كه : احمد ، ترمذى - وى حديث را صحيح دانسته - ، و نسايى ، و ابن ماجه در ذيل آيه * ( « وَلا تَزِرُ وازِرَةٌ وِزْرَ أُخْرى » ) * از عمرو بن احوص روايت كرده‌اند كه گفت : رسول خدا ( ص ) در حجة الوداع فرمود : آگاه باشيد كه هيچ كس جنايتى مرتكب نمىشود ، مگر آنكه از خودش بايد قصاص كرد ، و هيچ پدرى به جاى فرزندش قصاص نمىشود ، و هيچ فرزندى به جاى پدرش كه جنايت كرده قصاص نمىشود « 2 » .\r\nو در تفسير قمى در ذيل آيه * ( « إِنَّ اللَّه يُسْمِعُ مَنْ يَشاءُ وَما أَنْتَ بِمُسْمِعٍ مَنْ فِي الْقُبُورِ » ) * از امام ( ع ) نقل كرده كه فرموده : منظور كفارند ، كه از تو چيزى نمىشنوند ، همانطور كه مردگان اهل قبور چيزى نمىشنوند « 3 » .\r\nو در الدر المنثور است كه : ابو سهل سرى بن سهل جنديشاپورى ، پنجمين حديث خود را از طريق عبد القدوس ، از ابى صالح ، از ابن عباس ، روايت كرده كه در ذيل جمله « إِنَّكَ لا تُسْمِعُ الْمَوْتى * ( وَما أَنْتَ بِمُسْمِعٍ مَنْ فِي الْقُبُورِ ) * » گفته رسول خدا ( ص ) در جنگ بدر ، بر كنار كشته شدگان بدر مىايستاد ، و مىفرمود : اى فلان بن فلان ، آيا\r\n\r\n","description":"","footnote":"\r\n( 1 ) مگر ضعيف شدگانى از مردان و زنان و كودكان ، كه چاره اى نداشته ، و نتوانستند راه خدا را بيابند . سوره نساء ، آيه 98 .\r\n( 2 ) الدر المنثور ، ج 5 ، ص 284 .\r\n( 3 ) تفسير قمى ، ج 2 ، ص 209 .\r\n","page_name":" 53 ","page_number":53},
  {"content":"\r\nآنچه را كه پروردگارت وعده مىداد حق يافتى ؟ آيا تو نبودى كه به پروردگارت كفر ورزيدى ؟ تو نبودى كه فرستاده پروردگارت را تكذيب مىكردى ؟ آيا تو نبودى كه قطع رحم خود كردى ؟\r\nاصحاب مىگفتند : يا رسول اللَّه ( ص ) آيا آنها مىشنوند آنچه را كه تو به ايشان مىگويى ؟ فرمود : شما كه زنده هستيد بهتر از اينها سخنان مرا نمىشنويد . در اينجا بود كه خداى سبحان اين آيه را نازل كرد « إِنَّكَ لا تُسْمِعُ الْمَوْتى * ( وَما أَنْتَ بِمُسْمِعٍ مَنْ فِي الْقُبُورِ » ) * ، و اين مثالى است كه خدا در حق كفار زده كه مانند مردگان دعوت او را نمىشنوند « 1 » .\r\nمؤلف : در اين روايت نشانه هايى از جعل هست ، كه بر كسى پوشيده نيست ، براى اينكه ساحت رسول خدا ( ص ) اجل از آن است كه قبل از آنكه پروردگارش دستورى دهد ، از پيش خود چيزى بگويد ، آن گاه خداى سبحان آيه اى بفرستد و در آن آيه او را تكذيب كند ، او ادعا كند و خبر دهد از اينكه مردگان در شنيدن سخنانش كمتر از زندگان نيستند ، بعد آيه مورد بحث نازل شود ، و بفرمايد خير مردگان چيزى نمىشنوند .\r\nعلاوه بر اين آيه اى كه راوى نقل كرده ، اصلا با آيات قرآن مطابق نيست ، براى اينكه صدر آن از آيه 80 سوره نمل گرفته شده ، و ذيلش از آيه 22 سوره فاطر .\r\nاز اين هم كه بگذريم ، سياق آيه شهادت مىدهد كه آيه مزبور مانند آيات قبل و بعدش در مكه نازل شده ، و روايت مىگويد در مدينه در جنگ بدر نازل شده .\r\nو در كتاب احتجاج در ضمن احتجاجهاى امام صادق ( ع ) آمده كه سائل پرسيد : پس بفرما ببينم آيا مجوسيان پيغمبرى داشتند ؟ چون من در ميان آنان كتابهايى محكم ، و مواعظى بليغ ، و مثلهايى شافى مىبينم . و مىبينم كه به ثواب و عقاب قيامت معتقدند ، و شرايعى دارند كه بدان عمل مىكنند ، امام ( ع ) فرمود : هيچ امتى نبوده مگر آنكه نذير و پيامبرى داشته ، و براى مجوس هم مانند همه امتها ، خداوند پيغمبرى به سويشان فرستاد ، و او از ناحيه خدا كتابى برايشان آورد ، ولى منكرش شدند ، و زير بار كتابش نرفتند « 2 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 249 .\r\n( 2 ) احتجاج طبرسى ، ج 2 ، ص 91 .\r\n","page_name":" 54 ","page_number":54},
  {"content":"\r\n\r\n\r\nألَمْ تَرَ أَنَّ اللَّه أَنْزَلَ مِنَ السَّماءِ ماءً فَأَخْرَجْنا بِه ثَمَراتٍ مُخْتَلِفاً أَلْوانُها وَمِنَ الْجِبالِ جُدَدٌ بِيضٌ وَحُمْرٌ مُخْتَلِفٌ أَلْوانُها وَغَرابِيبُ سُودٌ ( 27 ) وَمِنَ النَّاسِ وَالدَّوَابِّ وَالأَنْعامِ مُخْتَلِفٌ أَلْوانُه كَذلِكَ إِنَّما يَخْشَى اللَّه مِنْ عِبادِه الْعُلَماءُ إِنَّ اللَّه عَزِيزٌ غَفُورٌ ( 28 ) إِنَّ الَّذِينَ يَتْلُونَ كِتابَ اللَّه وَأَقامُوا الصَّلاةَ وَأَنْفَقُوا مِمَّا رَزَقْناهُمْ سِرًّا وَعَلانِيَةً يَرْجُونَ تِجارَةً لَنْ تَبُورَ ( 29 ) لِيُوَفِّيَهُمْ أُجُورَهُمْ وَيَزِيدَهُمْ مِنْ فَضْلِه إِنَّه غَفُورٌ شَكُورٌ ( 30 ) وَالَّذِي أَوْحَيْنا إِلَيْكَ مِنَ الْكِتابِ هُوَ الْحَقُّ مُصَدِّقاً لِما بَيْنَ يَدَيْه إِنَّ اللَّه بِعِبادِه لَخَبِيرٌ بَصِيرٌ ( 31 )\r\nثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِه وَمِنْهُمْ مُقْتَصِدٌ وَمِنْهُمْ سابِقٌ بِالْخَيْراتِ بِإِذْنِ اللَّه ذلِكَ هُوَ الْفَضْلُ الْكَبِيرُ ( 32 ) جَنَّاتُ عَدْنٍ يَدْخُلُونَها يُحَلَّوْنَ فِيها مِنْ أَساوِرَ مِنْ ذَهَبٍ وَلُؤْلُؤاً وَلِباسُهُمْ فِيها حَرِيرٌ ( 33 ) وَقالُوا الْحَمْدُ لِلَّه الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ ( 34 ) الَّذِي أَحَلَّنا دارَ الْمُقامَةِ مِنْ فَضْلِه لا يَمَسُّنا فِيها نَصَبٌ وَلا يَمَسُّنا فِيها لُغُوبٌ ( 35 ) وَالَّذِينَ كَفَرُوا لَهُمْ نارُ جَهَنَّمَ لا يُقْضى عَلَيْهِمْ فَيَمُوتُوا وَلا يُخَفَّفُ عَنْهُمْ مِنْ عَذابِها كَذلِكَ نَجْزِي كُلَّ كَفُورٍ ( 36 )\r\nوَ هُمْ يَصْطَرِخُونَ فِيها رَبَّنا أَخْرِجْنا نَعْمَلْ صالِحاً غَيْرَ الَّذِي كُنَّا نَعْمَلُ أوَ لَمْ نُعَمِّرْكُمْ ما يَتَذَكَّرُ فِيه مَنْ تَذَكَّرَ وَجاءَكُمُ النَّذِيرُ فَذُوقُوا فَما لِلظَّالِمِينَ مِنْ نَصِيرٍ ( 37 ) إِنَّ اللَّه عالِمُ غَيْبِ السَّماواتِ وَالأَرْضِ إِنَّه عَلِيمٌ بِذاتِ الصُّدُورِ ( 38 )\r\n","description":"","footnote":"","page_name":" 55 ","page_number":55},
  {"content":"\r\nترجمه آيات\r\nآيا نديدى كه خدا از آسمان ، آبى فرستاد پس با آن ميوه هايى از زمين بيرون كرديم كه رنگهاى مختلف دارد ، و نيز از كوه ها راههاى سفيد و سرخ با رنگهاى مختلف و سياهىهاى غليظ پديد آورديم ( 27 ) .\r\nو همچنين آدميان و جانوران و چارپايان را به رنگهاى مختلف ( پديد كرديم ) از جمله بندگان خدا تنها دانايان از او بيم دارند و خدا نيرومند و آمرزنده است ( 28 ) .\r\nكسانى كه كتاب خدا را مىخوانند و نماز به پا مىدارند و از آنچه روزيشان داده‌ايم نهان و عيان انفاق مىكنند به تجارتى كه نابودى ندارد اميدوارند ( 29 ) .\r\nخدا پاداش ايشان را تمام دهد و از كرم خويش افزونشان كند كه آمرزنده و شكور است ( 30 ) .\r\nآنچه از اين قرآن به تو وحى كرديم حق است و مصدق كتابهاى پيش است ، كه خدا به كار بندگانش آگاه و بينا است ( 31 ) .\r\nآن گاه اين كتاب را به آن كسانى كه از بندگان خود كه انتخابشان كرده‌ايم به ميراث داديم ، پس بعضى از ايشان ستمگر خويشند و بعضى معتدلند ، و بعضى از ايشان به اذن خدا به سوى نعمتها مىشتابند و كرم بزرگ اين است ( 32 ) .\r\nبهشتهاى جاويد كه وارد آن شوند و در آنجا با دستبندهايى از طلا و مرواريد زيور كنند و لباسشان در آنجا حرير است ( 33 ) .\r\nو گويند ستايش خدايى را كه غم و اندوه را از ما ببرد كه پروردگارمان آمرزنده و شكور است ( 34 ) .\r\nهمان خدايى كه از كرم خويش ما را به اين سراى دائم درآورد كه در اينجا رنج و ملالى به ما نرسد ( 35 ) .\r\nو كسانى كه كافرند براى آنان آتش جهنم است نه مرگشان دهند تا بميرند و نه عذاب جهنم را از آنها سبك كنند همه كفرپيشگان را چنين سزا دهيم ( 36 ) .\r\nو آنها در جهنم فرياد زنند پروردگارا بيرونمان كن تا كار شايسته اى جز آنچه مىكرده‌ايم بكنيم ( خطاب شود ) مگر آن قدر عمرتان نداديم كه هر كه پند گرفتنى بود در طى آن پند گيرد و بيمرسان نيز برايتان آمد ( اينك عذاب را ) بچشيد كه ستمگران يارى ندارند ( 37 ) .\r\nخدا داناى نهفته آسمانها و زمين است و همانا او داناى به مكنونات و اسرار سينه هاست ( 38 )\r\n.\r\n","description":"","footnote":"","page_name":" 56 ","page_number":56},
  {"content":"\r\nبيان آيات\r\nدر اين آيات دوباره به مساله توحيد برگشته ، آيتهايى ديگر كه دلالت بر توحيد مىكند برمىشمارد ، و در ضمن به داستان كتاب منتقل شده ، در باره حقانيت آن ، و اينكه از ناحيه خدا نازل شده ، سخن گفته است ، و چون در فصل قبلى رشته كلام به مساله نبوت و كتاب كشيده شده بود ، و فرموده بود : « إِنَّا أَرْسَلْناكَ بِالْحَقِّ بَشِيراً وَنَذِيراً » و نيز در باره كتاب فرموده بود : * ( « جاءَتْهُمْ رُسُلُهُمْ بِالْبَيِّناتِ وَبِالزُّبُرِ وَبِالْكِتابِ الْمُنِيرِ » ) * جا داشت كه متعرض آثار و خصوصيات كتاب بشود ، و لذا فرمود :\r\n\r\n\r\n* ( « ألَمْ تَرَ أَنَّ اللَّه أَنْزَلَ مِنَ السَّماءِ ماءً فَأَخْرَجْنا بِه ثَمَراتٍ مُخْتَلِفاً أَلْوانُها . . . » ) *\r\nاين آيه حجت ديگرى است بر مساله توحيد ، به اين بيان كه خداى سبحان آب را بوسيله بارانها از آسمان نازل مىكند و اين خود قوىترين عامل براى روييدن نباتات و ميوه هاست ، و اگر بيرون آمدن ميوه ها از مقتضاى همين آمدن باران بود ، بايد همه ميوه ها به يك رنگ باشند ، چون آب باران يكى است ، و حال اينكه مىبينيم الوان مختلفى دارند ، پس همين اختلاف الوان دلالت مىكند بر اينكه تدبير الهى دست اندر كار اين رنگآميزى است .\r\nو اما اينكه گفته‌اند : « اين رنگآميزيها منوط به اختلاف عواملى است كه در آنها مؤثر است ، و از آن جمله اختلاف عناصر موجود در آنهاست ، كه از نظر نوع و مقدار و تركيب مختلف هستند » حرف صحيحى نيست ، براى اينكه ما سؤال خود را از اين كه اين رنگهاى مختلف از كجا آمد ، برداشته ، و به اينجا منتقل مىكنيم كه اين اختلاف عوامل از كجا آمد ، با اينكه تمامى اين عوامل منتهى مىشود به عامل ماده ، كه در همه هست . پس اختلاف عناصرى كه موجودات از آنها تركيب مىشوند ، خود دليل بر اين است كه عامل ديگرى ما وراى ماده هست كه ماده را به سوى صورتهاى گوناگون سوق مىدهد .\r\nو ظاهرا مراد از اختلاف الوان ميوه ها ، اختلاف خود الوان است ، ولى لازمه اش اختلافهاى ديگرى از جهت طعم و بو و خاصيت نيز مىباشد .\r\nبعضى « 1 » از مفسرين گفته‌اند : اصلا منظور از اختلاف الوان ، اختلاف انواع موجودات است ، چون بسيار مىشود كه كلمه « الوان » بر انواع فواكه و انواع طعامها اطلاق مىشود ، مثلا\r\n\r\n","description":"","footnote":"\r\n( 1 ) تفسير روح المعانى ، ج 22 ، ص 189 .\r\n","page_name":" 57 ","page_number":57},
  {"content":"\r\nمىگويند : فلانى در ميهمانىاش الوانى از طعام و ميوه حاضر كرده بود . پس در حقيقت تعبير به « الوان » تعبيرى است كنايه اى . ولى جمله * ( « وَمِنَ الْجِبالِ جُدَدٌ بِيضٌ وَحُمْرٌ » ) * تا اندازه اى وجه اول را تاييد مىكند كه مراد خود رنگها باشد نه طعم و خاصيت ، چون در كوه ها اختلاف انواع نيست تنها اختلاف الوان است .\r\nو در جمله * ( « فَأَخْرَجْنا بِه . . . » ) * التفاتى از غيبت ( خدا از آسمان آبى فرو فرستاد ) ، به تكلم ( پس به وسيله آن ميوه هايى بيرون كرديم ) ، به كار رفته . و بعضى « 1 » از مفسرين در وجه آن گفته‌اند : « اين التفات بدان جهت بوده كه كمال اعتناى به اين عمل را برساند ، چون از نظر صنع بسيار بديع و حيرتانگيز است ، و از كمال قدرت و حكمت صانعش خبر مىدهد » .\r\nنظير اين وجه در جمله قبلى هم كه مىفرمود : « إِنَّا أَرْسَلْناكَ بِالْحَقِّ بَشِيراً وَنَذِيراً » مىآيد . و اما التفاتى كه در آيه قبل از آن مىفرمود : * ( « ثُمَّ أَخَذْتُ الَّذِينَ كَفَرُوا فَكَيْفَ كانَ نَكِيرِ » ) * بعيد نيست وجهش اين باشد كه خواسته باشد با اين التفات بفهماند امر كفار به دست خود من است ، و بين من و ايشان احدى نمىتواند حائل شود . پس كسى نمىتواند شفاعت و يا يارى آنان كند ، و در نتيجه از عذاب من نجات يابند .\r\n* ( « وَمِنَ الْجِبالِ جُدَدٌ بِيضٌ وَحُمْرٌ مُخْتَلِفٌ أَلْوانُها وَغَرابِيبُ سُودٌ » ) * - كلمه « جدد » - به ضمه جيم و فتحه دال - جمع جده - به ضمه جيم - است ، كه به معناى جاده و راه است . و دو كلمه « بيض » و « حمر » جمع « ابيض » و « احمر » به معناى سفيد و سرخ است . و ظاهرا كلمه « مختلف » صفت جدد ، و كلمه « الوانها » فاعل « مختلف » است ، چون - به قول بعضى « 2 » - اگر جمله مبتدا و خبر بود ، مىفرمود : « مختلفة الوانها » . و كلمه « غرابيب » جمع « غريب » به معناى سياهى شديد است ، و غراب ( كلاغ سياه ) را هم به همين جهت غراب مىگويند . و كلمه « سود » بدل و يا عطف بيان است براى غرابيب .\r\nو معناى آيه اين است كه : « آيا نمىبينى كه در بعضى از كوه ها راههايى سفيد و سرخ و سياه ، و با رنگهاى مختلف هست ؟ » و مراد از اين راهها ، يا راههايى است كه در كوه ها قرار دارد و داراى الوانى مختلف است ، و يا مراد خود كوه ها است ، كه به صورت خطوطى كشيده شده در روى كره زمين قرار دارد ، بعضى از اين سلسله جبال به رنگ سفيدند ، بعضى سرخ ، بعضى سياه ، و بعضى ديگر چند رنگ هستند .\r\n\r\n","description":"","footnote":"\r\n( 1 و 2 ) تفسير روح المعانى ، ج 22 ، ص 189 .\r\n","page_name":" 58 ","page_number":58},
  {"content":"\r\n* ( « وَمِنَ النَّاسِ وَالدَّوَابِّ وَالأَنْعامِ مُخْتَلِفٌ أَلْوانُه كَذلِكَ » ) * يعنى بعضى از انسانها و حيوانات نيز مثل كوه ها و ميوه ها داراى رنگهاى مختلف هستند ، بعضى سفيد ، بعضى سرخ ، بعضى سياهند . و كلمه « دواب » به معناى هر جنبده اى است كه در زمين حركت مىكند . و كلمه « انعام » به معناى شتر و گوسفند و گاو است .\r\nبعضى « 1 » از مفسرين گفته‌اند : « كلمه » كذلك « خبرى است براى مبتداى محذوف ، و تقدير آن » الامر كذلك - امر چنين است « مىباشد ، و اين جمله تقريرى است اجمالى براى بيان تفصيلى قبل ، كه اختلاف الوان ثمرات و كوه ها و انسانها و جنبندگان چهارپايان را بيان مىكرد » .\r\nبعضى « 2 » ديگر گفته‌اند : كلمه « كذلك » مربوط است به كلمه « يخشى » در جمله * ( « إِنَّما يَخْشَى اللَّه مِنْ عِبادِه الْعُلَماءُ » ) * و اشاره است ، به عبرتگيرى از ثمرات و كوه ها و ساير موارد مذكور ، و معنايش اين است كه : تنها كسانى از خدا خشيت دارند و اين چنين از آيات عبرت مىگيرند كه عالم باشند . ولى اين وجه ، هم از نظر لفظ بعيد است و هم از نظر معنا .\r\n* ( « إِنَّما يَخْشَى اللَّه مِنْ عِبادِه الْعُلَماءُ » ) * اين جمله جمله اى است از نو كه توضيح مىدهد چگونه و چه كسانى از اين آيات عبرت مىگيرند ، و اين آيات اثر خود را كه ايمان حقيقى به خدا و خشيت از او به تمام معناى كلمه مىباشد ، تنها در علما مىبخشد ، نه جهال .\r\nدر سابق هم گذشت كه انذار تنها در علما نتيجه بخش است ، چون در آنجا فرمود :\r\n« إِنَّما تُنْذِرُ الَّذِينَ يَخْشَوْنَ رَبَّهُمْ بِالْغَيْبِ وَأَقامُوا الصَّلاةَ » . پس در حقيقت آيه مورد بحث ، بيانگر معناى آن آيه است ، و روشن مىسازد كه خشيت به معنى حقيقى كلمه ، تنها در علما يافت مىشود .\r\nو مراد از « علما » ، علماى باللَّه است ، يعنى كسانى كه خداى سبحان را به اسماء و صفات و افعالش مىشناسند ، شناسايى تامى كه دلهايشان به وسيله آن آرامش مىيابد ، و لكه هاى شك و دو دلى از نفوسشان زايل گشته ، و آثار آن در اعمالشان هويدا مىگردد ، و فعلشان مصدق قولشان مىشود . و مراد از « خشيت » در چنين زمينه اى ، همان خشيت حقيقى است كه به دنبالش خشوع باطنى و خضوع در ظاهر پيدا مىشود ، اين آن معنايى است كه از سياق آيه برمىآيد .\r\n\r\n","description":"","footnote":"\r\n( 1 و 2 ) روح المعانى ، ج 21 و 22 ، ص 191 .\r\n","page_name":" 59 ","page_number":59},
  {"content":"\r\nو جمله * ( « إِنَّ اللَّه عَزِيزٌ غَفُورٌ » ) * معناى تعليل را افاده مىكند . و مىرساند كه خدا به علت اينكه عزيز است ، يعنى قاهرى غير مقهور ، و غالبى غير مغلوب از هر جهت است ، لذا عارفان از او خشيت دارند ، و نيز به علت اينكه غفور يعنى نسبت به گناهان و خطاها ، بسيار آمرزنده است ، لذا عارفان به او ايمان مىآورند ، و به درگاهش تقرب مىجويند ، و مشتاق لقاى او هستند .\r\n* ( « إِنَّ الَّذِينَ يَتْلُونَ كِتابَ اللَّه وَأَقامُوا الصَّلاةَ وَأَنْفَقُوا مِمَّا رَزَقْناهُمْ سِرًّا وَعَلانِيَةً يَرْجُونَ تِجارَةً لَنْ تَبُورَ » ) * « تلاوت كتاب » به معناى خواندن قرآن است ، كه خداى سبحان آن را ستوده . و « اقامه نماز » به معناى ادامه برآوردن آن و محافظت از ترك نشدن آن است . و « انفاق از رزق در سر و علانيه » به معناى اين است كه : از مال خود به فقراء مىدهند ، و چون در انفاقهاى مستحبى مىترسند جنبه خودنمايى به خود بگيرد ، و خلوص آن از بين برود ، لذا آن را پنهانى مىدهند ، و در انفاقهاى واجب براى اينكه اطاعت خدا در بين مردم شايع شود و ديگران هم تشويق شوند ، علنى مىدهند .\r\n* ( « يَرْجُونَ تِجارَةً لَنْ تَبُورَ » ) * - يعنى تجارتى را اميدوارند كه به هيچ وجه ضرر نمىآورد ، بعضى « 1 » از مفسرين گفته‌اند : « جمله » يرجون . . . « خبر است براى كلمه » ان « كه در اول آيه است » . و نزد بعضى ديگر خبر « ان » مقدر است . و جمله * ( « لِيُوَفِّيَهُمْ . . . » ) * متعلق به آن است و معنايش اين است كه : اگر كردند آنچه را كه كردند ، براى اين بود كه خدا پاداشهايشان را بدهد .\r\n* ( « لِيُوَفِّيَهُمْ أُجُورَهُمْ وَيَزِيدَهُمْ مِنْ فَضْلِه إِنَّه غَفُورٌ شَكُورٌ » ) * كلمه « ليوفيهم » متعلق است به جمله « يتلون » و آنچه كه در آيه سابق ، بر آن عطف شده بود ، و معنايش اين است كه : آنان كه كتاب خدا را تلاوت مىكنند ، و نماز را به استمرار انجام مىدهند ، هر چه مىكنند به اين منظور مىكنند كه خدا پاداشهايشان را به طور كامل بدهد ، و چيزى از ثواب اعمال از ايشان فوت نشود .\r\n* ( « وَيَزِيدَهُمْ مِنْ فَضْلِه » ) * - ممكن است مراد از اين فضل و زيادت ، دو چندانى ثواب باشد ، هم چنان كه فرموده : « مَنْ جاءَ بِالْحَسَنَةِ فَلَه عَشْرُ أَمْثالِها » « 2 » و نيز فرموده :\r\n\r\n","description":"","footnote":"\r\n( 1 ) تفسير روح المعانى ، ج 22 ، ص 192 .\r\n( 2 ) هر كس حسنه اى بياورد ده برابر آن اجر دارد . سوره انعام ، آيه 160 .\r\n","page_name":" 60 ","page_number":60},
  {"content":"\r\n« مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّه كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَاللَّه يُضاعِفُ لِمَنْ يَشاءُ » « 1 » .\r\nو ممكن هم هست مراد از آن زيادتى باشد از غير سنخ ثواب اعمال ، هم چنان كه مىدانيم در آيه « لَهُمْ ما يَشاؤُنَ فِيها وَلَدَيْنا مَزِيدٌ » « 2 » منظور غير از ثواب است .\r\nو جمله * ( « إِنَّه غَفُورٌ شَكُورٌ » ) * مضمون آيه و زيادتى ثواب ، يا غير ثواب را تعليل مىكند ، و معنايش اين است كه : اگر گفتيم : خداوند لغزشهاى آنان را ناديده مىگيرد ، براى اين است كه خدا غفور است ، و اگر گفتيم ايشان را به بيش از آن ثوابى كه مستحقند پاداش مىدهد ، براى اين است كه او شكور است .\r\n* ( « وَالَّذِي أَوْحَيْنا إِلَيْكَ مِنَ الْكِتابِ هُوَ الْحَقُّ » ) * ضمير فصل و الف و لام در جمله * ( « هُوَ الْحَقُّ » ) * براى تاكيد حقانيت كتاب است ، نه براى انحصار ، به عبارت ساده تر اينكه : اين كتاب حقى است كه به هيچ وجه باطل در آن راه ندارد ، نه اينكه اين كتاب به تنهايى حق است .\r\n\r\n\r\n* ( « ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا . . . » ) *\r\nوقتى مىگويند : « اورثهم مالا كذا » معنايش اين است كه : فلانى فلان مال را به ارث براى آنان باقى گذاشت تا ايشان بعد از مرگ وى به امر آن مال قيام كنند ، با اينكه تا خودش زنده بود خودش قائم به امر آن مال و متصرف در آن بود ، و به همين معنا است ارث دادن علم و جاه و امثال آن ، كه وارث بعد از مرگ صاحب علم و جاه ، به امر آن دو قيام مىكند ، بعد از آنكه قبلا نزد ديگرى بود و ديگرى صاحبش بود و از آن بهره مىگرفت .\r\nبنا بر اين معناى ارث دادن كتاب به قوم و مردمى ، اين است كه : كتاب را نزد ايشان بگذارد تا نسل به نسل و از سلف به خلف دست به دست بگردد ، و همه از آن برخوردار شوند .\r\nبنا بر اين ، اين نسبت مزبور صحيح است ، هر چند كه قائم به امر كتاب ، بعضى از قومند نه همه آنان ، و به همين جهت مىبينيم همه جا دادن كتاب را به همه قوم نسبت مىدهد مثلا مىفرمايد :\r\n\r\n","description":"","footnote":"\r\n( 1 ) مثل كسانى كه اموال خود راى در راه خدا انفاق مىكنند ، مثل دانه گندمى است كه هفت سنبل مىروياند ، و در هر سنبلى صد دانه باشد ، و خدا براى هر كس كه بخواهد مضاعف هم مىكند .\r\nسوره بقره ، آيه 261 .\r\n( 2 ) ايشان آنچه راى بخواهند در اختيار دارند ، و نزد ما بيش از آن هست . سوره ق ، آيه 35 .\r\n","page_name":" 61 ","page_number":61},
  {"content":"\r\n« وَلَقَدْ آتَيْنا مُوسَى الْهُدى وَأَوْرَثْنا بَنِي إِسْرائِيلَ الْكِتابَ هُدىً وَذِكْرى لأُولِي الأَلْبابِ » « 1 » .\r\nو نيز فرموده : « إِنَّا أَنْزَلْنَا التَّوْراةَ فِيها هُدىً وَنُورٌ يَحْكُمُ بِهَا النَّبِيُّونَ الَّذِينَ أَسْلَمُوا لِلَّذِينَ هادُوا وَالرَّبَّانِيُّونَ وَالأَحْبارُ بِمَا اسْتُحْفِظُوا مِنْ كِتابِ اللَّه » « 2 » .\r\nو نيز فرموده : « وَإِنَّ الَّذِينَ أُورِثُوا الْكِتابَ مِنْ بَعْدِهِمْ لَفِي شَكٍّ مِنْه مُرِيبٍ » « 3 » كه در اين چند آيه نسبت ارث بردن تورات را به همه بنى اسرائيل داده ، با اينكه متصديان امر تورات ، بعضى از بنى اسرائيل بودند نه همه .\r\nو مراد از « كتاب » در آيه مورد بحث - به طورى كه از سياق برمىآيد - قرآن كريم است ، و غير از اين هم نمىتواند باشد ، براى اينكه در آيه قبلى بدان تصريح كرده ، فرمود * ( « وَالَّذِي أَوْحَيْنا إِلَيْكَ مِنَ الْكِتابِ » ) * . بنا بر اين « الف و لام » در الكتاب الف و لام عهد خواهد بود ، ( و معناى الكتاب همان كتاب خواهد بود ) ، نه الف و لام جنس ( به معناى همه كتابها ) .\r\nبنا بر اين ديگر نبايد به گفته كسى « 4 » كه گفته : « الف و لام براى جنس است ، و مراد از كتاب مطلق كتابهاى آسمانى است كه بر انبياء نازل شده » اعتناء كرد .\r\nو كلمه « اصطفاء » از ماده « صفو » گرفته شده كه معنايش قريب به معناى اختيار است ، با اين تفاوت كه اختيار به معناى انتخاب يك چيز از بين چند چيز است كه بهترين آنها است و اصطفاء نيز انتخاب يكى از چند چيز است ، اما يكى كه از بين همه صفوه و خالص باشد .\r\n* ( « مِنْ عِبادِنا » ) * - احتمال دارد كلمه « من » براى بيان باشد ، احتمال هم دارد براى ابتدا ، يا تبعيض باشد . ولى آنچه به ذهن قريبتر است اين است كه بيانيه باشد ، چون در آيه « وَسَلامٌ عَلى عِبادِه الَّذِينَ اصْطَفى » « 5 » هم سلام را بر همه بندگان خالص فرستاده ، نه بر بعضى از ايشان .\r\n\r\n","description":"","footnote":"\r\n( 1 ) ما به موسى هدايت داديم ، و آن كتاب را به بنى اسرائيل سپرديم ، تا هدايت و مايه تذكر خردمندان باشد . سوره مؤمن ، آيه 53 و 54 .\r\n( 2 ) ما تورات را كه در آن هدايت و نور است نازل كرديم ، تا انبيا كه اسلام آورده‌اند ، و همچنين ربانيين و احبار در بين يهوديان به آنچه از كتاب خدا برايشان حفظ شده حكم كنند . سوره مائده ، آيه 44 .\r\n( 3 ) و همانا آنهايى كه كتاب را بعد از آنان ارث بردند ، هر آينه از آن در شكى ريب آورند . سوره شورى ، آيه 14 .\r\n( 4 ) روح المعانى ، ج 22 ، ص 195 .\r\n( 5 ) سوره نمل ، آيه 59 .\r\n","page_name":" 62 ","page_number":62},
  {"content":"\r\n\r\n\r\nمفسرين در اينكه منظور از اين بندگان خاص چه كسانى هستند اختلاف كرده‌اند ، بعضى « 1 » گفته‌اند : « انبيا هستند » . بعضى « 2 » ديگر گفته‌اند : « بنى اسرائيلند ، كه جزو مشمولين آيه » إِنَّ اللَّه اصْطَفى آدَمَ وَنُوحاً وَآلَ إِبْراهِيمَ وَآلَ عِمْرانَ عَلَى الْعالَمِينَ « « 3 » هستند » .\r\nو بعضى « 4 » ديگر گفته‌اند : « امت محمد ( ص ) هستند كه قرآن را از پيغمبر خود ارث برده ، و نيز به سوى او بازگشت مىكنند ، و علمايشان بدون واسطه و بقيه امت به واسطه علما از قرآن بهره مند مىشوند » . و بعضى « 5 » ديگر گفته‌اند : « تنها علماى امت محمد ( ص ) هستند » .\r\nبعضى « 6 » ديگر - كه روايات بسيار زيادى از امام باقر و صادق ( ع ) بر طبق گفته آنان هست - گفته‌اند : مراد از اين كسان كه اصطفاء شده‌اند ، ذريه رسول خدا ( ص ) از اولاد فاطمه ( ع ) هستند ، كه جزو آل ابراهيم و مشمول آيه « إِنَّ اللَّه اصْطَفى آدَمَ وَنُوحاً وَآلَ إِبْراهِيمَ وَآلَ عِمْرانَ عَلَى الْعالَمِينَ » نيز هستند . و رسول خدا ( ص ) هم تصريح فرموده ، به اينكه : آنان عالم به قرآن هستند ، و نظر ايشان در باره قرآن صائب است .\r\nو در روايت « انى تارك فيكم الثقلين » « كتاب اللَّه و عترتى اهل بيتى لن يفترقا حتى يردا على الحوض » « 7 » - كه متواتر و مورد اتفاق دو طايفه شيعه و سنى است - فرموده : آنان ملازم قرآنند .\r\nپس بنا بر اين ، معناى آيه چنين مىشود : بعد از آنكه ما قرآن را به تو وحى كرديم - چون كلمه « ثم » معناى تاخير رتبه را افاده مىكند - آن را به ذريه تو ارث داديم ، البته آن ذريه ات كه ما اصطفايشان كرديم ، و از بين همه بندگان آنان را در همان روزى كه آل ابراهيم را برمىگزيديم انتخاب كرديم ، و اضافه شدن كلمه « عباد » به كلمه « نا » كه نون عظمت است اضافه تشريفى است ، و مىخواهد به شرافت ذريه اشاره كند .\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 408 .\r\n( 3 ) خدا آدم و نوح و آل ابراهيم و آل عمران را از بين همه عالميان برگزيده است . سوره آل عمران ، آيه 33 .\r\n( 4 و 5 و 6 ) مجمع البيان ، ج 8 ، ص 408 . منهج الصادقين ، ج 7 ، ص 448 .\r\n( 7 ) من دو چيز گرانبها در پيش شما مىگذارم و مىروم ، يكى كتاب خدا و ديگرى عترتم و اهل بيتم و از هم جدا نمىشوند تا در كنار حوض مرا ديدار كنند . سفينة البحار ، ج 1 ، ص 132 . و المراجعات ، ص 41 .\r\n","page_name":" 63 ","page_number":63},
  {"content":"\r\n* ( « فَمِنْهُمْ ظالِمٌ لِنَفْسِه وَمِنْهُمْ مُقْتَصِدٌ وَمِنْهُمْ سابِقٌ بِالْخَيْراتِ » ) * - احتمال دارد ضمير در « منهم » به همان برگزيده شدگان برگردد ، كه در نتيجه هر سه طايفه يعنى ظالم به نفس ، مقتصد ، و سابق به خيرات ، در وراثت شريكند ، چيزى كه هست وارث حقيقى همان عالم به كتاب ، و حافظ كتاب است ، كه عبارت است از سابق به خيرات .\r\nاحتمال هم دارد ضمير مزبور به كلمه « عبادنا » برگردد ، البته در صورتى كه اضافه عباد به كلمه « نا » شرافتى به عباد ندهد ، آن وقت كلمه « فمنهم » تعليل را مىرساند ، و چنين معنا مىدهد : ما تنها كتاب را به بعضى از بندگان خود ارث داديم ، و آنان عبارتند از عده اى كه ما ايشان را برگزيديم ، نه همه بندگان ، براى اينكه بعضى از بندگان ما ظالم به نفس خود بودند ، و بعضى هم ميانه رو بودند ، و بعضى سابق به خيرات بودند ، و همه اين سه طايفه صلاحيت وراثت كتاب را نداشتند .\r\nممكن است وجه اول را تاييد كرد به اينكه چه مانعى دارد وراثت را به همه نسبت دهيم ، در حالى كه قائمين واقعى به امر وراثت بعضى از افراد باشند ، هم چنان كه نظير اين گونه نسبت را در آيه « وَأَوْرَثْنا بَنِي إِسْرائِيلَ الْكِتابَ » « 1 » مىبينيم .\r\nو از اينكه در آيه شريفه بين سه طايفه ظالم به نفس ، مقتصد ، و سابق به سوى خيرات ، مقابله انداخته ، فهميده مىشود كه مراد از ظالم به نفس كسى است كه گناهى به گردن داشته باشد ، و اين عنوان شامل هر مسلمانى از اهل قرآن مىشود ، چون اهل قرآن است كه عنوان اصطفاء و وارث قرآن بر او صادق است .\r\nو مراد از « مقتصد » كه به معناى متوسط است ، آن كسى است كه : در وسط راه ، و بين طريق واقع است . و مراد از سابق به سوى خيرات به اذن خدا ، آن كسى است كه : از دسته اول يعنى ظالم به نفس ، و از دسته دوم ، يعنى ميانه روها ، به درجات قرب نزديكتر است ، و اين طايفه به اذن خدا نسبت به آن دو طايفه ديگر ، به خاطر فعل خيرات ، امامت دارند ، هم چنان كه خداى تعالى مىفرمايد : « وَالسَّابِقُونَ السَّابِقُونَ أُولئِكَ الْمُقَرَّبُونَ » « 2 » .\r\n* ( « ذلِكَ هُوَ الْفَضْلُ الْكَبِيرُ » ) * - يعنى اينكه قبلا گفتيم كتاب را ارث داديم ، خود فضلى است بزرگ ، از ناحيه خدا ، كه فعاليت و كوشش كسى در آن دخالت ندارد ، و چنان نيست كه كسى از راه عمل به وظايف ، به آن فضل برسد .\r\n\r\n","description":"","footnote":"\r\n( 1 ) ما كتاب را به بنى اسرائيل ارث داديم . سوره مؤمن ، آيه 54 .\r\n( 2 ) آنان كه در ايمان بر همه پيشى يافتند آنان مقربند . سوره واقعه ، آيه 11 .\r\n","page_name":" 64 ","page_number":64},
  {"content":"\r\nاين آن معنايى است كه سياق آيه و نيز رواياتى كه در معناى آيه وارد شده ، آن را افاده مىكند .\r\n\r\n\r\nاما مفسرين در تفسير آيه اختلافهاى عجيبى به راه انداخته‌اند ، اختلافى در معناى كلمه « ثم » كرده‌اند كه بعضى « 1 » گفته‌اند : « اين كلمه براى تراخى است ، يعنى بعديت در خبر دادن را مىرساند » . بعضى « 2 » ديگر گفته‌اند : « براى تراخى و افاده بعديت رتبى است » . بعضى « 3 » گفته‌اند : « براى افاده بعديت زمانى است » .\r\nو در عطف كردن اين كلمه نيز اختلاف است . بعضى « 4 » گفته‌اند : آيه عطف است بر جمله « اوحينا » . بعضى « 5 » ديگر گفته‌اند : عطف است بر جمله * ( « الَّذِي أَوْحَيْنا » ) * .\r\nباز در معناى جمله « اورثنا » اختلاف كرده‌اند كه بعضى « 6 » گفته‌اند : « مراد همان معناى ظاهر جمله است » . بعضى « 7 » ديگر گفته‌اند : معنايش اين است كه : « ما حكم كرديم و مقدر نموديم به اينكه كتاب به ايشان ارث برسد » .\r\nو نيز در معناى كتاب اختلاف كرده‌اند كه بعضى « 8 » گفته‌اند : مراد از آن ، قرآن است .\r\nبعضى « 9 » ديگر گفته‌اند : « جنس كتابهاى آسمانى ، و همه آنها است » .\r\nو در معناى جمله * ( « الَّذِينَ اصْطَفَيْنا » ) * اختلاف كرده‌اند . بعضى « 10 » گفته‌اند : « مراد از آن انبياء ( ع ) مىباشند » . بعضى « 11 » ديگر گفته‌اند : « مراد بنى اسرائيل است » .\r\nو بعضى « 12 » ديگر مراد از آن را امت محمد ( ص ) دانسته‌اند . بعضى « 13 » ديگر علماى امت . و بعضى « 14 » ديگر ذريه رسول خدا ( ص ) از فرزندان فاطمه ( ع ) دانسته‌اند .\r\nو در معناى كلمه « من » در جمله * ( « مِنْ عِبادِنا » ) * اختلاف كرده‌اند ، بعضى « 15 » گفته‌اند : براى تبعيض است . بعضى ديگر آن را براى ابتداء ، و بعضى ديگر براى بيان دانسته‌اند . البته به خاطر اختلاف مزبور در معناى « من » معناى عباد نيز مختلف مىشود ، و همچنين اضافه كلمه « عباد » به كلمه « نا » اختلاف پيدا مىكند ، بنا به بعضى از وجوه اضافه تشريفى مىشود ، و بنا به بعضى ديگر غير تشريفى .\r\nو نيز در مرجع ضمير « منهم » اختلاف كرده‌اند ، بعضى گفته‌اند : كلمه « الذين » است . بعضى ديگر گفته‌اند : كلمه « عبادنا » است .\r\n\r\n","description":"","footnote":"\r\n( 1 و 2 و 3 و 4 و 5 و 6 و 7 ) روح المعانى ، ج 22 ، ص 194 .\r\n( 8 و 9 و 10 و 11 و 12 و 13 و 14 و 15 ) مجمع البيان ، ج 8 ، ص 408 .\r\n","page_name":" 65 ","page_number":65},
  {"content":"\r\nو در معناى ظالم به نفس و مقتصد و سابق نيز اختلاف كرده‌اند ، بعضى « 1 » گفته‌اند :\r\nظالم ، كسى است كه ظاهرش از باطنش بهتر باشد و مقتصد ، آن كسى است كه ظاهر و باطنش يكسان باشد ، و سابق ، آن كسى است كه باطنش از ظاهرش بهتر باشد . بعضى « 2 » ديگر گفته‌اند : مراد از سابق آن كسانى هستند كه در عهد رسول خدا ( ص ) اسلام آوردند ، يعنى صحابه آن جناب ، و مقتصد كسانى هستند كه پا به جاى پاى اصحاب آن جناب گذاشته باشند ، و ظالم به نفس ساير مردمند . بعضى « 3 » ديگر گفته‌اند : ظالم به نفس كسى است كه گناه بر او غلبه كرده باشد ، و مقتصد آن كسى است كه گناه و ثوابش يكسان ، و خلاصه متوسط الحال باشد ، و سابق آن كسى است كه به درگاه خدا تقرب جسته ، و در درجات قرب از ديگران پيشى گرفته باشد .\r\nالبته در اين بين اقوال متفرق ديگرى هست كه ذكر نكرديم ، و اگر احتمالات مذكور را در يكديگر ضرب كنيم از هزار احتمال بالاتر مىشود .\r\n* ( « جَنَّاتُ عَدْنٍ يَدْخُلُونَها يُحَلَّوْنَ فِيها مِنْ أَساوِرَ مِنْ ذَهَبٍ وَلُؤْلُؤاً وَلِباسُهُمْ فِيها حَرِيرٌ » ) * كلمه « يحلون » مضارع مجهول از باب تفعيل است و مصدر آن تحليه است و « تحليه » به معناى خودآرايى است . و كلمه « اساور » جمع أسوره و « أسوره » هم جمع سوار - به كسره سين - است ، راغب گفته : سوار زن ، دستواره آن است ( النگو ) و اين كلمه فارسى است ، كه بعد از عربى شدن به صورت سوار درآمده « 4 » .\r\n« جنات عدن » - ظاهرا اين جمله بيان همان فضل كبير باشد . در مجمع البيان گفته :\r\nاين جمله تفسير فضل است گويا شخصى پرسيده : اين فضل كبير چيست ؟ در پاسخ فرموده :\r\nبهشتهايى است كه تقديرش يا پاداش جنات است ، يا دخول جنات ، و ممكن هم هست كلمه « جنات » بدل از فضل باشد ، گويا فرموده : « ذلك دخول جنات - آن داخل شدن بهشت است » « 5 » . و بقيه الفاظ آيه روشن است .\r\n\r\n","description":"","footnote":"\r\n( 1 ) مجمع البيان ، ج 8 ، ص 409 .\r\n( 2 ) مجمع البيان ، ج 8 ، ص 408 .\r\n( 3 ) روح المعانى ، ج 22 ، ص 196 .\r\n( 4 ) مفردات راغب ، ماده « سور » .\r\n( 5 ) مجمع البيان ، ج 8 ، ص 409 .\r\n","page_name":" 66 ","page_number":66},
  {"content":"\r\n* ( « وَقالُوا الْحَمْدُ لِلَّه الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ » ) * بعضى « 1 » از مفسرين گفته‌اند : مراد از « حزن » - كه خدا را ، به خاطر اينكه ايشان را با بردن در بهشت از آن « حزن » نجات داده ، حمد گفته‌اند - آن شدائد و مصائب و اندوهى است كه اهل بهشت در دنيا داشتند .\r\nبعضى « 2 » ديگر گفته‌اند : « مراد از آن اندوهى است كه بعد از رحلت از دنيا و قبل از دخول به بهشت به ايشان احاطه مىكند ، اندوهى كه منشاش ترس از گناهان است » .\r\nبنا بر اين ، مىتوان گفت آيه شريفه حكايت كلام دسته اول از آن سه طايفه است ، يعنى ظالم به نفس و يا كلام آن دسته و دسته دوم ، يعنى مقتصدين است ، و اما طايفه سوم كه سابق به خيراتند گناهى در صحيفه اعمال ندارند ، تا از عذاب آن بترسند . و اين وجه دوم با آخر گفتار آنان كه گفتند : * ( « إِنَّ رَبَّنا لَغَفُورٌ شَكُورٌ » ) * مناسبتر است .\r\n* ( « الَّذِي أَحَلَّنا دارَ الْمُقامَةِ مِنْ فَضْلِه لا يَمَسُّنا فِيها نَصَبٌ وَلا يَمَسُّنا فِيها لُغُوبٌ » ) * كلمه « مقامة » به معناى اقامه است ، و « دار المقامه » آن منزلى است كه كسى از آن بيرون نمىرود و از آنجا به جاى ديگر كوچ نمىكند . و كلمه « نصب » به فتحه نون و صاد - به معناى تعب و مشقت است . و كلمه « لغوب » - به ضمه لام - به معناى خستگى و تعب در طلب معاش و غير آن است .\r\nو معنايش اين است كه : آن خدايى كه ما را به فضل خودش و بدون اينكه استحقاقى داشته باشيم در خانه جاودانه داخل كرد ، بهشتى كه نه در آن مشقتى هست و نه تعبى ، و نه ما در آنجا در طلب آنچه مىخواهيم دچار خستگى و كندى مىشويم ، چون هر چه بخواهيم در آن هست .\r\nو كلمه « من فضله » مناسبت خاصى با جمله سابق ، يعنى جمله : * ( « ذلِكَ هُوَ الْفَضْلُ الْكَبِيرُ » ) * دارد .\r\n* ( « وَالَّذِينَ كَفَرُوا لَهُمْ نارُ جَهَنَّمَ . . . » ) *\r\nلام در « لهم » لام اختصاص است ، و مىفهماند كه آتش جزايى است خاص ايشان و از ايشان جدا شدنى نيست . و جمله * ( « لا يُقْضى عَلَيْهِمْ فَيَمُوتُوا » ) * ، معنايش اين است كه : حكم نمىشود بر آنان به مرگ ، تا بميرند ، در نتيجه در آن شدت عذاب همواره زنده‌اند ، و عذاب آتش از ايشان تخفيف نمىپذيرد ، اين چنين ما هر كفرانگر را كه كفرانش يا شديد است و يا\r\n\r\n","description":"","footnote":"\r\n( 1 ) روح المعانى ، ج 22 ، ص 199 .\r\n( 2 ) تفسير مجمع البيان ، ج 7 و 8 ، ص 409 .\r\n","page_name":" 67 ","page_number":67},
  {"content":"\r\nبسيار ، كيفر مىدهيم .\r\n* ( « وَهُمْ يَصْطَرِخُونَ فِيها رَبَّنا أَخْرِجْنا . . . » ) *\r\nدر مجمع البيان گفته : كلمه « اصطراخ » به معناى شيون و فرياد و استغاثه است ، و اين كلمه از باب افتعال از ماده « صراخ - ناله » است « 1 » .\r\nو جمله * ( « رَبَّنا أَخْرِجْنا » ) * بيان همان شيون و فرياد است . و جمله * ( « أوَ لَمْ نُعَمِّرْكُمْ ما يَتَذَكَّرُ فِيه مَنْ تَذَكَّرَ » ) * پاسخ آن فرياد است . و جمله « فذوقوا » و جمله * ( « فَما لِلظَّالِمِينَ مِنْ نَصِيرٍ » ) * هر يك نتيجه جمله ما قبل خودش است .\r\nو معناى آيه اين است كه : اين كفار كه در آتشند ، شيون و فرياد مىكنند ، و استغاثه مىنمايند ، در حالى كه فريادشان اين است كه : پروردگارا ما را از آتش بدر آور ، تا عمل صالح كنيم غير از آن عمل زشت كه مىكرديم ، در پاسخ به ايشان گفته مىشود : نه ، هرگز ، مگر ما آن قدر عمر به شما نداديم كه هر كس مىخواست متذكر شود مجال آن را داشته باشد ؟\r\nما اين مقدار عمر را به شما داديم ، پيامبران بيمرسان هم نزد شما آمدند ، و از اين عذاب بيمتان دادند ، ولى متذكر نشديد و ايمان نياورديد ، حال عذاب را بچشيد كه ستمكاران را ياورى نباشد ، تا به يارى آنان برخيزند و از عذاب خلاصشان كنند .\r\n« إِنَّ اللَّه عالِمُ غَيْبِ السَّماواتِ وَالأَرْضِ إِنَّه عَلِيمٌ بِذاتِ الصُّدُورِ » خدا عالم غيب آسمانها و زمين است ، و او به آنچه در سينه ها پنهان است داناست ، با شما بر طبق آنچه در باطن نهفته داريد ، از عقايد و آثار اعمال معامله مىكند ، و بر طبق آن محاسبه مىنمايد ، چه اينكه ظاهرتان با باطن مطابق باشد و چه مخالف ، هم چنان كه در جاى ديگر فرموده : « إِنْ تُبْدُوا ما فِي أَنْفُسِكُمْ أَوْ تُخْفُوه يُحاسِبْكُمْ بِه اللَّه » « 2 » و نيز فرموده : « يَوْمَ تُبْلَى السَّرائِرُ » « 3 » .\r\n\r\nبحث روايتى\r\n\r\nدر مجمع البيان در ذيل جمله * ( « إِنَّما يَخْشَى اللَّه مِنْ عِبادِه الْعُلَماءُ . . . » ) * مىگويد : از امام\r\n\r\n","description":"","footnote":"\r\n( 1 ) مجمع البيان ، ج 8 ، ص 410 .\r\n( 2 ) چه اينكه آنچه را در باطن نهفته داريد ، اظهار كنيد و چه پنهان بداريد ، خدا بر طبق آن شما را محاسبه مىكند . سوره بقره ، آيه 284 .\r\n( 3 ) روزى كه نهانىها آشكار مىشود . سوره طارق ، آيه 9 .\r\n","page_name":" 68 ","page_number":68},
  {"content":"\r\nصادق ( ع ) روايت شده كه فرمود : منظور خداى تعالى از علما ، آن كسى است كه عملش مصدق قولش باشد ، كسى كه عملش مصدق قولش نباشد ، او عالم نيست ، و نيز در حديثى آمده كه فرمودند : از همه شما عالمتر به خدا ، ترسنده تر از خدا است « 1 » .\r\nمؤلف : و در روضه كافى به سند خود از ابى حمزه ، از على بن الحسين ( ع ) روايتى در اين معنا آورده « 2 » .\r\nو در الدر المنثور است كه ابن ابى شيبه ، ترمذى ، و حاكم ، از حسن روايت كرده‌اند كه گفت رسول خدا ( ص ) فرمود : علم دو قسم است ، يكى آن علمى است كه در قلب است ، و علم نافع هم همان است ، و ديگرى علمى است كه بر زبان است ، و آن حجتى است براى خدا ، عليه خلق ، كه خدا با همان علم عليه صاحبش احتجاج مىكند « 3 » .\r\nو در مجمع البيان مىگويد : ابن مسعود از رسول خدا ( ص ) روايت كرده كه در تفسير جمله : * ( « وَيَزِيدَهُمْ مِنْ فَضْلِه » ) * گفته : منظور از اين فضل شفاعت است ، شفاعت براى كسى كه آتش بر او واجب شده ، از جانب كسى كه آن شخص دوزخى در دنيا به وى احسانى كرده « 4 » .\r\nو در كافى به سند خود از ابن عمر روايت كرده كه گفت : من از حضرت ابو الحسن رضا ( ع ) از اين كلام خداى عز و جل پرسيدم كه مىفرمايد : * ( « ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا . . . » ) * مىگويد : امام فرمود : منظور فرزندان فاطمه ( ع ) مىباشند .\r\nو منظور از « سابق به خيرات » امام است ، و منظور از « مقتصد » عارف به امام ، و مقصود از « ظالم به نفس » كسى است كه امام خود را نشناسد « 5 » .\r\nو از كتاب سعد السعود ابن طاووس روايت شده كه ابو اسحاق سبيعى ، از امام باقر ( ع ) در تفسير آيه مزبور حديثى نقل كرده كه فرمود : اى ابا اسحاق اين آيه مخصوص ما است ، اما سابق به خيرات على ابن ابى طالب ، و حسن و حسين ، و شهيدانى از ما هستند و اما « مقتصد » آن كسى است كه روزها روزه بدارد و شبها به نماز بگذارند ، و اما « ظلم به\r\n\r\n","description":"","footnote":"\r\n( 1 ) مجمع البيان ، ج 8 ، ص 408 .\r\n( 2 ) روضه كافى ، ج 8 ، ص 14 ، ح 2 .\r\n( 3 ) الدر المنثور ، ج 5 ، ص 250 .\r\n( 4 ) مجمع البيان ، ج 8 ، ص 407 .\r\n( 5 ) اصول كافى ، ج 1 ، ص 215 ، ح 3 .\r\n","page_name":" 69 ","page_number":69},
  {"content":"\r\nنفس » در او همان است كه در ساير مردم است ، و او بالأخره آمرزيده مىشود « 1 » .\r\nمؤلف : مراد از شهيد ، به قرينه روايات ديگر امام است .\r\nو در معانى الاخبار با ذكر سند از امام صادق ( ع ) نقل شده كه در تفسير آيه مذكور فرمود : « الظالم يحوم حوم نفسه و المقتصد يحوم حوم قلبه و السابق بالخيرات يحوم حوم ربه - ظالم همواره پيرامون خواسته هاى نفس خويش است ، و مقتصد همواره پيرامون آن است كه قلب خود را اصلاح كند ، و سابق به خيرات آن كسى است كه همواره متوجه به پروردگار خويش است » « 2 » .\r\nمؤلف : كلمه « حوم » كه در اين روايت آمده و همچنين كلمه « حومان » به معناى دوران است ، و اينكه فرمود : « ظالم به نفس » همواره پيرامون نفسش دوران دارد ، مراد اين است كه : او هميشه گرفتار خواهشهاى نفس است ، و همه كوشش او براى آن است كه نفس را راضى كند ، و مقتصد پيرامون قلبش دوران دارد ، يعنى همواره در اين مقام است كه قلب خود را تزكيه كند ، و آن را به وسيله زهد و عبادت پاك نگه دارد ، و دوران سابق به خيرات پيرامون پروردگار خود به اين معنا است كه او همواره در صدد اين است كه خود را براى خدا خالص كند ، همواره به ياد او باشد ، و غير از او را از ياد ببرد ، جز به او به كسى ديگر اميد نداشته باشد ، و جز او را قصد نكند .\r\nو بدان كه روايات از طرق شيعه از ائمه اهل بيت ( ع ) در اينكه آيه شريفه خاص فرزندان فاطمه ( ع ) است بسيار زياد است .\r\nو در الدر المنثور است كه : فاريابى ، احمد ، عبد بن حميد ، ابن جرير ، ابن منذر ، ابن ابى حاتم ، طبرانى ، حاكم ، ابن مردويه ، و بيهقى از ابى درداء روايت كرده‌اند كه گفت : از رسول خدا ( ص ) شنيدم در تفسير آيه * ( « ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِه وَمِنْهُمْ مُقْتَصِدٌ وَمِنْهُمْ سابِقٌ بِالْخَيْراتِ بِإِذْنِ اللَّه » ) * مىفرمود : اما طايفه سوم كه گوى سبقت را در خيرات مىربودند ، بدون حساب داخل بهشت مىشوند ، و اما طايفه دوم كه ميانه رو بودند ، آنها هستند كه قرآن در باره شان مىفرمايد حسابى آسان پس مىدهند . و اما طايفه اول كه ظالم به نفس هستند ، آنها در تمامى طول مدتى كه محشر برپا است مشغول پس دادن حسابند ، و آن گاه همانهايند كه خدا را با رحمتش ديدار مىكنند . پس همين ظالمان به\r\n\r\n","description":"","footnote":"\r\n( 1 ) سعد السعود ، ص 79 ، به مضمون حديث قبل آمده است .\r\n( 2 ) معانى الاخبار ، ص 104 ، ح 1 .\r\n","page_name":" 70 ","page_number":70},
  {"content":"\r\nنفس هستند كه مىگويند : * ( « الْحَمْدُ لِلَّه الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ الَّذِي أَحَلَّنا دارَ الْمُقامَةِ مِنْ فَضْلِه لا يَمَسُّنا فِيها نَصَبٌ وَلا يَمَسُّنا فِيها لُغُوبٌ » ) * . « 1 »\r\nمؤلف : اين روايت را صاحب مجمع « 2 » نيز از ابى درداء از رسول خدا ( ص ) نقل كرده ، و در معناى آن احاديث ديگرى نيز هست ، و در مقابل ، احاديث ديگرى هست كه مخالف با اينها است ، از آن جمله در مجمع البيان از ابن مردويه از عمر از رسول خدا ( ص ) روايت آورده كه در تفسير جمله * ( « فَمِنْهُمْ ظالِمٌ لِنَفْسِه » ) * فرمود : منظور كافر است « 3 » . ليكن به اين احاديث نبايد اعتناء كرد .\r\nو در تفسير قمى در ذيل جمله * ( « لا يَمَسُّنا فِيها نَصَبٌ وَلا يَمَسُّنا فِيها لُغُوبٌ » ) * از امام نقل كرده كه فرمود : « نصب » به معناى خستگى و « لغوب » به معناى كسالت و ضجر است « 4 » .\r\n\r\n\r\nو در نهج البلاغه از امير المؤمنين ( ع ) نقل كرده كه فرمود : آن عمرى كه اگر خدا به آدمى بدهد جاى عذرى برايش باقى نمىگذارد ، شصت سال است « 5 » .\r\nمؤلف : همين روايت را صاحب مجمع البيان نيز از آن جناب نقل كرده « 6 » . و نيز الدر المنثور هم آن را از ابن جرير از آن جناب روايت كرده است « 7 » .\r\nو در الدر المنثور است كه حكيم ترمذى در نوادر الاصول ، بيهقى در سنن ، ابن جرير ، ابن منذر ، ابن ابى حاتم ، طبرانى ، ابن مردويه ، و بيهقى ( در شعب الايمان ) همگى از ابن عباس روايت كرده‌اند كه گفت رسول خدا ( ص ) فرمود : چون روز قيامت برسد ، صدا مىزنند شصتساله ها كجايند ؟ و اين شصت ساله همان معمرى است كه خداى تعالى در آيه * ( « أوَ لَمْ نُعَمِّرْكُمْ ما يَتَذَكَّرُ فِيه مَنْ تَذَكَّرَ » ) * در باره اش سخن گفته « 8 » .\r\nمؤلف : اين معنا به طرق ديگرى از سهل بن سعد و ابو هريره از آن جناب روايت شده « 9 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 251 .\r\n( 2 ) مجمع البيان ، ج 8 ، ص 408 .\r\n( 3 ) الدر المنثور ، ج 5 ، ص 252 .\r\n( 4 ) تفسير قمى ، ج 2 ، ص 209 .\r\n( 5 ) نهج البلاغه ، صبحى الصالح ، ص 532 .\r\n( 6 ) مجمع البيان ، ج 8 ، ص 410 .\r\n( 7 و 8 ) الدر المنثور ، ج 5 ، ص 254 .\r\n( 9 ) الدر المنثور ، ج 5 ، ص 254 .\r\n","page_name":" 71 ","page_number":71},
  {"content":"\r\nو در مجمع البيان است كه : بعضى گفته‌اند : اين آيه توبيخ كسانى است كه به سن هجده سالگى رسيده باشند . و اين معنى از امام باقر ( ع ) نيز روايت شده « 1 » .\r\nمؤلف : اين روايت را فقيه از امام باقر ( ع ) به تعبير مضمر ( آن جناب فرمود ) روايت كرده « 2 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 410 .\r\n( 2 ) من لا يحضره الفقيه ، ج 1 ، ص 118 ، ح 3 .\r\n","page_name":" 72 ","page_number":72},
  {"content":"\r\n\r\n\r\nهُوَ الَّذِي جَعَلَكُمْ خَلائِفَ فِي الأَرْضِ فَمَنْ كَفَرَ فَعَلَيْه كُفْرُه وَلا يَزِيدُ الْكافِرِينَ كُفْرُهُمْ عِنْدَ رَبِّهِمْ إِلَّا مَقْتاً وَلا يَزِيدُ الْكافِرِينَ كُفْرُهُمْ إِلَّا خَساراً ( 39 ) قُلْ أرَأَيْتُمْ شُرَكاءَكُمُ الَّذِينَ تَدْعُونَ مِنْ دُونِ اللَّه أَرُونِي ما ذا خَلَقُوا مِنَ الأَرْضِ أَمْ لَهُمْ شِرْكٌ فِي السَّماواتِ أَمْ آتَيْناهُمْ كِتاباً فَهُمْ عَلى بَيِّنَةٍ مِنْه بَلْ إِنْ يَعِدُ الظَّالِمُونَ بَعْضُهُمْ بَعْضاً إِلَّا غُرُوراً ( 40 ) إِنَّ اللَّه يُمْسِكُ السَّماواتِ وَالأَرْضَ أَنْ تَزُولا وَلَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِه إِنَّه كانَ حَلِيماً غَفُوراً ( 41 ) وَأَقْسَمُوا بِاللَّه جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً ( 42 ) اسْتِكْباراً فِي الأَرْضِ وَمَكْرَ السَّيِّئِ وَلا يَحِيقُ الْمَكْرُ السَّيِّئُ إِلَّا بِأَهْلِه فَهَلْ يَنْظُرُونَ إِلَّا سُنَّتَ الأَوَّلِينَ فَلَنْ تَجِدَ لِسُنَّتِ اللَّه تَبْدِيلًا وَلَنْ تَجِدَ لِسُنَّتِ اللَّه تَحْوِيلًا ( 43 )\r\nأوَ لَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَكانُوا أَشَدَّ مِنْهُمْ قُوَّةً وَما كانَ اللَّه لِيُعْجِزَه مِنْ شَيْءٍ فِي السَّماواتِ وَلا فِي الأَرْضِ إِنَّه كانَ عَلِيماً قَدِيراً ( 44 ) وَلَوْ يُؤاخِذُ اللَّه النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ وَلكِنْ يُؤَخِّرُهُمْ إِلى أَجَلٍ مُسَمًّى فَإِذا جاءَ أَجَلُهُمْ فَإِنَّ اللَّه كانَ بِعِبادِه بَصِيراً ( 45 )\r\nترجمه آيات\r\nاو كسى است كه شما را در زمين جانشين قرار داد ( هر نسلى جانشين نسلى ديگر ) پس هر كس\r\n","description":"","footnote":"","page_name":" 73 ","page_number":73},
  {"content":"\r\nكافر شود كفرش عليه خود اوست و كفر كافران نزد پروردگارشان جز خشم بيشتر اثر ندارد و كفر كافران جز خسارت و زيان نمىافزايد ( 39 ) .\r\nبگو اين شركايى كه به جاى خدا مىخوانيد به من بگوييد ببينم چه چيزى از زمين را آفريده‌اند و يا در آسمانها شركتى دارند و يا ما به ايشان كتابى نازل كرده و در آن از وجود چنين شريكى خبر داده‌ايم و اين مشركين دليلى بر شرك خود دارند ، نه هيچ يك از اينها نيست بلكه جز اين نبوده كه اين ستمكاران به يكديگر وعده غرور مىدهند ( 40 ) .\r\nخدا است كه نمىگذارد زمين و آسمان فرو ريزند و اگر فرو ريزد احدى بعد از خدا نيست كه از ريختن آنها جلوگيرى به عمل آورد و او حليم و آمرزنده است ( 41 ) .\r\nو به خدا سوگند خوردند و تا توانستند آن را غليظتر كردند كه اگر براى ما هم پيامبرى بيايد ما نيز يكى از امتهاى صاحب كتاب خواهيم شد و از همه آنها راه يافته تر خواهيم بود ولى وقتى پيامبر به سويشان آمد اين آمدن ثمره اى جز دورى و نفرت بيشتر برايشان نداشت ( 42 ) .\r\nدورى آنان از راه به جهت استكبار و بلندپروازى در زمين و نيز به علت مكر بدى كه داشتند بود و مكر بد جز به اهل مكر برنمىگردد ، پس آيا منتظر سنتى هستند كه در امم گذشته جارى ساختيم ، در اين صورت براى سنت خدا نه دگرگونى خواهند يافت و نه برگشتن از قومى به قومى ديگر ( 43 ) .\r\nآيا در زمين سير نكرده‌اند تا ببينند سرانجام آنهايى كه قبل از ايشان بودند چه شد با اينكه اينان نيرومندتر بودند ، آرى هيچ چيزى در آسمان و زمين خدا را عاجز نمىكند كه او دانا و توانا است ( 44 ) .\r\nو اگر مردم را به كيفر اعمال زشتشان به عذاب خود مىگرفت بر روى زمين هيچ جنبده اى نمىماند و ليكن عذاب آنان را تا مدتى معين تاخير مىاندازد همين كه اجلشان رسيد خداوند بر احوال بندگانش كاملا آگاهست ( 45 ) .\r\nبيان آيات\r\nاين آيات نخست بر مساله توحيد خدا در ربوبيت احتجاج مىكند ، و آيات * ( « هُوَ الَّذِي جَعَلَكُمْ خَلائِفَ فِي الأَرْضِ . . . » ) * و * ( « إِنَّ اللَّه يُمْسِكُ السَّماواتِ وَالأَرْضَ أَنْ تَزُولا . . . » ) * متضمن آن احتجاج است ، و سپس بر نبودن شريكى براى خدا در ربوبيت احتجاج مىكند ، كه آيه * ( « قُلْ أرَأَيْتُمْ شُرَكاءَكُمُ الَّذِينَ تَدْعُونَ مِنْ دُونِ اللَّه . . . » ) * متضمن آن است .\r\nو آن گاه مشركين را بر نقض عهد و سوگند ، و كارهاى زشتى كه مرتكب مىشدند سرزنش مىكند ، و در آخر اين معنا را مسجل مىسازد كه هيچ كس و هيچ چيز نمىتواند\r\n","description":"","footnote":"","page_name":" 74 ","page_number":74},
  {"content":"\r\nخدا را عاجز كند ، و اگر خدا به افرادى از اين ستمكاران مهلت مىدهد ، براى مدتى معين است ، همين كه مدتشان سرآمد به آنچه مستحقند جزا مىدهد . و با اين بيان سوره خاتمه مىيابد .\r\n* ( « هُوَ الَّذِي جَعَلَكُمْ خَلائِفَ فِي الأَرْضِ . . . » ) *\r\nكلمه « خلائف » جمع خليفه است . و خليفه بودن مردم در زمين به اين معنا است كه هر لاحقى از ايشان جانشين سابق شود و سلطه و توانايى بر دخل و تصرف و انتفاع از زمين داشته باشد ، همانطور كه سابقين بر اين كار توانايى و تسلط داشتند .\r\nو اگر انسانها به اين خلاف رسيدند ، از جهت نوع خلقتشان است ، كه خلقتى است از طريق توالد و تناسل ، چون اين نوع از خلقت است كه مخلوق را به دو گروه سابق و لاحق تقسيم مىكند .\r\nو خليفه قرار دادن در زمين ، خود يك نوع تدبيرى است آميخته با خلقت كه از آن انفكاك نمىپذيرد ، و به همين جهت از اين طريق استدلال مىكند بر يگانگى خداى تعالى در ربوبيت ، چون چنين خلقت و تدبيرى مختص او است ، كسى نمىتواند آن را براى غير او ادعا كند .\r\nپس اينكه مىفرمايد : * ( « هُوَ الَّذِي جَعَلَكُمْ خَلائِفَ فِي الأَرْضِ » ) * حجتى است بر يگانگى خدا در ربوبيت ، و نفى ربوبيت از آلهه مشركين .\r\nتوضيح اينكه : آن كسى كه خلافت زمينى را در عالم انسانى درست كرده ، او رب انسانها و مدبر امر آنان است ، و چون خليفه قرار دادن ، از نوع خلقت انفكاك ندارد ، ناگزير خالق انسان همان رب انسان است ، و چون به عقيده مشركين هم ، خالق تنها خدا است پس رب انسان هم به تنهايى او است .\r\n* ( « فَمَنْ كَفَرَ فَعَلَيْه كُفْرُه » ) * - يعنى پس خداى سبحان رب آدمى است نه غير او . پس هر كس به اين حقيقت كافر شود ، و آن را بپوشاند و ربوبيت را به غير خدا نسبت دهد ، عليه خود كفر ورزيده است .\r\n* ( « وَلا يَزِيدُ الْكافِرِينَ كُفْرُهُمْ عِنْدَ رَبِّهِمْ إِلَّا مَقْتاً وَلا يَزِيدُ الْكافِرِينَ كُفْرُهُمْ إِلَّا خَساراً » ) * - اين قسمت از آيه بيان مىكند كه كفر كفار بر ضرر خود ايشان است ، چون كفرشان باعث خشم و عذاب خدا مىشود . و كلمه « مقت » به معناى شدت خشم است ، چون كفر باعث مىشود انسان از عبوديت خدا سر برتابد و ساحت مقدس او را خوار بشمارد ، و نيز اين عمل باعث مىشود كه كافران در نفس خود خسارت بينند ، چون نفس خود را كه قابليت داشت از\r\n","description":"","footnote":"","page_name":" 75 ","page_number":75},
  {"content":"\r\nسعادت انسانيت برخوردار گردد ، مبتلا به شقاوت و بلا كردند ، كه به زودى در مسير انتقال خود به سوى دار جزا با آن روبرو مىشوند .\r\nو اگر از اثر كفر تعبير به زيادت كفر كرد ، بدان جهت است كه فطرت انسان بسيط و ساده است ، و در معرض استكمال و كسب زيادت قرار دارد ، - تا اينكه ببينى فطرت در چه مسيرى قرار گيرد - اگر در مسير اسلام و ايمان به خدا قرار گيرد ، روز به روز همين ايمان و اسلامش كامل و زياد مىشود و به خدا نزديكتر مىگردد ، و اگر در مسير كفر قرار گيرد ، باز فطرت او در اين مسير استكمال مىكند ، يعنى روز به روز كفرش زيادتر شده و در نتيجه خشم خدا از او بيشتر و خسران او زياده تر مىگردد .\r\nو اگر « مقت » را مقيد به « عند ربهم » كرد ، ولى « خسار » را مقيد به آن نكرد ، براى اين بود كه « خسار » از تبعات و آثار تبديل ايمان به كفر و تبديل سعادت به شقاوت است ، و اين امرى است در نزد خود انسانها ، ولى « مقت » كه شدت خشم خدا است امرى است در نزد خداى سبحان .\r\nو اما حب و بغضى كه به خداى تعالى نسبت داده مىشود ، دو تا از صفات افعال است ، و معانيى است خارج از ذات خدا و غير قائم به او . و معناى حب خداى تعالى نسبت به يكى از بندگان ، اين است كه : رحمتش را بر او گسترده كند ، و به سوى او بكشاند و بغض خداى تعالى نسبت به كسى اين است كه رحمتش را از او بازدارد و دور كند .\r\n* ( « قُلْ أرَأَيْتُمْ شُرَكاءَكُمُ الَّذِينَ تَدْعُونَ مِنْ دُونِ اللَّه . . . » ) *\r\nاضافه « شركاء » به مشركين ، به اين عنايت است كه مشركين ادعاى شركت در خدايى براى آنها كردند ، پس در نتيجه اضافه شركاء به ضمير « كم » اضافه اى است لامى و مجازى ، ( چون بتها شركاى مشركين نبودند ، تا اين نسبت حقيقى باشد ) .\r\nو در اين آيه شريفه به رسول خدا ( ص ) تلقين مىكند كه چگونه عليه ربوبيت آلهه مشركين ، و معبودهاى آنان احتجاج كند .\r\n\r\n\r\nبيان حجت چنين است كه : اگر بتها ارباب و آلهه باشند بجز خدا ، بايد حد اقل سهمى از تدبير عالم به دست آنها باشد ، و اگر چنين تدبيرى مىداشتند ، بايد خالق همان مقدارى كه تدبيرش را در دست دارند بوده باشند ، براى اينكه تدبير بدون خلقت تصور ندارد همانطور كه خلقت بدون تدبير تصور ندارد ( براى اينكه تدبير عبارت از اين است كه : خلقتى را بعد از خلقتى قرار دهد ، و چيزى را بعد از چيزى بيافريند ) .\r\nو اگر بتها خالق بودند ، قطعا دليلى بر خالقيت آنها دلالت مىكرد ، و اين دليل يا از\r\n","description":"","footnote":"","page_name":" 76 ","page_number":76},
  {"content":"\r\nناحيه عالم بود و يا از ناحيه خداى سبحان ، اما از ناحيه عالم ، كه مىبينيم هيچ موجودى در عالم دلالت بر خالقيت بتها و مخلوقيت خودش براى آنها ندارد ، حتى به طور شركت ، كه جمله * ( « أَرُونِي ما ذا خَلَقُوا مِنَ الأَرْضِ أَمْ لَهُمْ شِرْكٌ فِي السَّماواتِ » ) * اين شق مساله را بيان مىكند ، و اما از ناحيه خداى سبحان ، اگر دليلى مىبود ، قطعا در كتابى از كتب آسمانى كه از ناحيه او نازل شده ديده مىشد ، و آيه اى از آيات آن كتب مىگفت كه خدا به ربوبيت بتها اعتراف دارد و جايز مىداند كه مردم آنها را بپرستند و معبود و خداى خود بگيرند ، و ما مىبينيم كه چنين پيامى از ناحيه خدا نازل نشده و خود مشركين هم به اين اعتراف دارند و جمله * ( « أَمْ آتَيْناهُمْ كِتاباً فَهُمْ عَلى بَيِّنَةٍ مِنْه » ) * اين شق ديگر را بيان مىكند .\r\nو اگر در مقام خالق نبودن بتها در زمين تعبير كرد به اينكه : « به من نشان دهيد ببينم چه موجودى را در زمين خلق كرده‌اند » و نفرمود : « به من خبر دهيد ببينم ، آيا بتها در خلقت زمين شركت دارند » و نيز در خصوص آسمانها تعبير كرد به اينكه : « و يا در خلقت آسمانها شركت دارند » ، و نفرمود : « به من خبر دهيد و يا نشان دهيد ، ببينيم چه چيز در آسمانها خلق كرده‌اند » ، براى اين بود كه مراد از كلمه « ارض » - به طورى كه سياق احتجاج ، بر آن دلالت دارد - عالم ارضى است ، يعنى زمين و هر چه در آن و بر روى آن هست ، و مراد از آسمانها نيز عالم سماوى است ، كه مشتمل است بر آسمانها ، و آنچه كه در آسمانها و بر آسمان است .\r\nپس بنا بر اين ، اينكه فرمود : * ( « ما ذا خَلَقُوا مِنَ الأَرْضِ » ) * در معناى اين است كه فرموده باشد : آيا در زمين شركت دارند ؟ اگر داشته باشند لا بد پاره اى از آن را خلق كرده‌اند . و همچنين جمله « * ( أَمْ لَهُمْ شِرْكٌ فِي السَّماواتِ ) * » در معناى اين است كه : فرموده باشد : « و يا چه چيزى از آسمانها خلق كرده‌اند ؟ » . كه در جانب زمين اكتفاء كرد ، به ذكر خلق ، تا اشاره كرده باشد به اينكه به طور كلى ربوبيت جز با خلقت تصور ندارد .\r\n* ( « أَمْ آتَيْناهُمْ كِتاباً فَهُمْ عَلى بَيِّنَةٍ مِنْه » ) * - يعنى بلكه ( و يا ) كتابى در جواز شرك و اعتراف به ربوبيت آلهه آنان نازل كرده‌ايم ، و مشركين به استناد آن ، شرك ورزيدند ، و خلاصه حجتى ظاهر از كتاب دارند بر اينكه آلهه آنان با ما شريكند ؟\r\nدر اين جمله فرمود : * ( « أَمْ آتَيْناهُمْ كِتاباً » ) * و نفرمود : « ام لهم كتاب » و يا عبارتى نظير آن ، تا نفى و انكار را بهتر برساند ، چون عبارت دومى انكار وجود كتاب است ، ولى عبارت اولى انكار وجود آن از ناحيه كسى است كه اگر كتابى نازل شود از ناحيه او نازل مىشود .\r\nپس از آنچه گذشت روشن گرديد كه ضمير جمع در « اتيناهم » و نيز در « * ( فَهُمْ عَلى\r\n","description":"","footnote":"","page_name":" 77 ","page_number":77},
  {"content":"\r\nبَيِّنَةٍ ) * » به مشركين برمىگردد و ديگر نبايد به گفته آن مفسرى « 1 » كه ضمير را به « شركاء » بر گردانده اعتناء نمود .\r\n* ( « بَلْ إِنْ يَعِدُ الظَّالِمُونَ بَعْضُهُمْ بَعْضاً إِلَّا غُرُوراً » ) * - اين جمله اعراض از احتجاج گذشته است ، به اين بيان كه : داعى مشركين بر شرك ورزيدن ، حجتى نبوده كه آنان را بر اين كار وادار كرده باشد ، و خواسته باشند بر آن حجت اعتماد كنند ، بلكه انگيزه آنها صرف فريبى است كه بعضى نسبت به بعض ديگر روا مىدارند ، به اين معنا كه نياكان و اسلاف ، آيندگان را مغرور مىكردند به اينكه : بتها نزد خدا شفاعت مىكنند ، و نيز رؤساى هر قوم مرؤسين خود را فريب مىدادند به اينكه اين شركاء نزد خداى سبحان شفاعت خواهند كرد ، در حالى كه اين وعده ها همه پوچ بود و حقيقت نداشت .\r\nاحتجاجى كه در آيه شده ، عليه تمامى طوايف مشركين است ، و نسبت به همه عموميت دارد ، چه آنها كه ملائكه و جن و قديسين از بشر را مىپرستيدند ، و براى آنها صنمى ( بتى ) درست مىكردند تا رو به آن بتها بايستند ، و چه آنهايى كه روحانيين كواكب را مىپرستيدند ، و رو به ستاره ، عبادت مىكردند ، و براى هر ستاره ، صنمى ( بتى ) مىتراشيدند .\r\nو چه آنهايى كه ملائكه و عناصر را مىپرستيدند و ديگر براى آنها صنمى اتخاذ نمىكردند مانند : مشركين فرس قديم - بطورى « 2 » كه نقل شده - . و چه آنهايى كه بعضى از افراد بشر را مىپرستيدند ، مانند : نصارى كه مسيح ( ع ) را عبادت مىكنند ، حجت آيه شريفه عليه همه اين طوايف است .\r\n* ( « إِنَّ اللَّه يُمْسِكُ السَّماواتِ وَالأَرْضَ أَنْ تَزُولا وَلَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِه . . . » ) *\r\nبعضى « 3 » از مفسرين گفته‌اند : « اين آيه شريفه استينافى است كه نتيجه قبح شرك و دلهره ناشى از آن را بيان مىكند ، و ربطى به ما قبل ندارد ، مىخواهد بفرمايد : خداى تعالى آسمانها و زمين را حفظ مىكند ، چون نمىخواهد فرو بريزند ، و يا حفظ مىكند تا فرو نريزند و مضمحل نشوند ، چون ممكن الوجود همانطور كه در حال پديد آمدنش محتاج پديد آورنده است ، در بقايش نيز محتاج اوست » .\r\n\r\n\r\nاما آنچه از آيه ظاهر مىشود ، اين است كه : خداى تعالى مىخواهد بعد از استدلال بر\r\n\r\n","description":"","footnote":"\r\n( 1 ) روح المعانى ، ج 22 ، ص 203 .\r\n( 2 و 3 ) روح المعانى ، ج 22 ، ص 204 .\r\n","page_name":" 78 ","page_number":78},
  {"content":"\r\nيگانگى خود در ربوبيت ، به اينكه من خلافت را در نوع انسانى قرار دادم و بعد از نفى شرك به حجت مزبور ، حجت و استدلال خود را عموميت دهد تا شامل تمامى مخلوقات ، يعنى آسمانها و زمين بشود ، لذا در آيه مورد بحث استدلال مىكند بر يگانگى خود به اينكه خلق را بعد از ايجاد ، ابقاء هم كرده و نگذاشته مضمحل شوند ، چون اين معنا خيلى روشن است ، و جاى هيچ شكى نيست كه پيدايش موجود و اصل هستى يك مساله است ، و بقاى آن موجود و داشتن هستىهاى پى در پى بعد از هستى اولش مساله ديگرى است ، آرى هر موجودى كه مىبينيم هنوز هست ، در حقيقت هستى آن ، هستىهايى متصل به هم است ، كه چون استمرار دارد ، ما آن را يك هستى مىپنداريم .\r\nو اين نيز روشن است كه ابقاى موجود بعد از پديد آوردن ، همانطور كه ايجادى بعد از ايجادى ديگر است ، همچنين تدبيرى بعد از تدبير ديگر است ، چون اگر خوب در اين قضيه تامل كنى و دقت نظر به خرج دهى ، خواهى ديد كه نظام جارى در عالم به وسيله احداث و ابقاء جارى است ، و چون پديد آورنده و خالق ، حتى به عقيده مشركين تنها خداى سبحان است ، پس قهرا خداى تعالى خالق و مدبر آسمانها و زمين است ، و كسى ديگر شريك او نيست .\r\nپس معلوم شد آيه شريفه * ( « إِنَّ اللَّه يُمْسِكُ السَّماواتِ وَالأَرْضَ أَنْ تَزُولا . . . » ) * متصل به ما قبل است .\r\nكلمه « امساك » در اين آيه به همان معناى معروف است . و جمله « ان تزولا » در تقدير « كراهة ان تزولا » و يا « لئلا تزولا » مىباشد . و جمله « تزولا » متعلق به امساك است ، يعنى « نگه مىدارد از اينكه فرو ريزند » .\r\nولى بعضى « 1 » از مفسرين گفته‌اند : « كلمه » امساك « به معناى معروفش نيست ، بلكه به معناى جلوگيرى و يا حفظ است » . و به هر حال امساك كنايه است از باقى نگهداشتن ، و ابقاء همان ايجاد بعد از ايجاد است ، البته ايجادهاى مستمر و متصل ، بر خلاف زوال كه به معناى مضمحل شدن و باطل گشتن است .\r\nو از بعضى « 2 » از مفسرين نقل شده كه گفته‌اند : « زوال به معناى انتقال از مكانى به مكان ديگر است ، و معناى آيه اين است كه : خدا نمىگذارد زمين و آسمانها از جايى كه هر يك دارند تكان بخورند و به جايى ديگر منتقل شوند ، مثلا يكى از آنجا كه دارد بالا رود ،\r\n\r\n","description":"","footnote":"\r\n( 1 و 2 ) روح المعانى ، ج 22 ، ص 204 .\r\n","page_name":" 79 ","page_number":79},
  {"content":"\r\nو يكى ديگر پايين آيد » . ولى در تصور اينكه آنان چه مىخواهند بگويند ، البته در تصور صحيح آن تامل است .\r\n* ( « وَلَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِه » ) * - سياق اقتضا مىكند كه مراد از « زوال » در اينجا مشرف شدن بر زوال است ، چون خود زوال كه با امساك جمع نمىشود . و خلاصه ، معناى آيه اين است كه : سوگند مىخورم كه اگر آسمانها و زمين مشرف بر فرو ريختن شوند ، احدى بعد از خدا وجود ندارد كه از فرو ريختن آنها جلوگيرى به عمل آورد ، براى اينكه غير از او كسى نيست كه افاضه وجود كند .\r\nممكن هم هست مراد از « زوال » معناى حقيقىاش باشد ، ولى مراد از « امساك » قدرت بر امساك باشد . و معلوم شد كه كلمه « من » اولى زايده است و تنها خاصيت تاكيد را دارد ، و « من » دومى ابتدايى است ، و ضمير در « من بعده » به خداى تعالى برمىگردد .\r\nبعضى « 1 » هم گفته‌اند : « به كلمه زوال برمىگردد ، كه از معناى » تزولا « استفاده مىشود » .\r\n* ( « إِنَّه كانَ حَلِيماً غَفُوراً » ) * - پس خداى تعالى به خاطر اينكه حليم است ، در هيچ كارى عجله نمىكند ، و به خاطر اينكه آمرزنده است ، جهات عدمى هر چيزى را پنهان مىدارد ، و مقتضاى اين دو اسم اين است كه آسمانها و زمين را از اينكه مشرف به زوال شوند ، تا مدتى معين جلوگير شود .\r\nصاحب كتاب « ارشاد العقل السليم » گفته : خدا حليم و غفور است ، يعنى در عقوبتى كه جنايات بشر مستوجب آن است عجله نمىكند ، و لذا مىبينيد كه آسمانها و زمين را هم چنان نگه داشته ، با اينكه جا داشت به خاطر آن جنايات فرو ريزند ، هم چنان كه خود خداى تعالى در اين باره فرموده : « تَكادُ السَّماواتُ يَتَفَطَّرْنَ مِنْه وَتَنْشَقُّ الأَرْضُ » « 2 » .\r\n* ( « وَأَقْسَمُوا بِاللَّه جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً » ) * راغب مىگويد : كلمه « جهد » به فتحه جيم - و « جهد » - به ضمه جيم - به معناى طاقت و مشقت است . تا آنجا كه مىگويد : و خداى تعالى فرموده : * ( « وَأَقْسَمُوا بِاللَّه جَهْدَ أَيْمانِهِمْ » ) * يعنى سوگند خوردند به خدا و سعى كردند كه سوگند خود را تا آنجا كه در وسع و طاقتشان هست پايدار و مؤكد كنند « 3 » .\r\n\r\n","description":"","footnote":"\r\n( 1 ) روح المعانى ، ج 22 ، ص 204 .\r\n( 2 ) نزديك است آسمانها از آن پاره پاره و زمين متلاشى شود . سوره مريم ، آيه 90 .\r\n( 3 ) مفردات راغب ، ماده « جهد » .\r\n","page_name":" 80 ","page_number":80},
  {"content":"\r\nو در باره كلمه « نفور » گفته : اين كلمه از ماده « نفر » است كه هم به معناى تنفر از چيزى است ، و هم به معناى رو كردن به چيزى ، مانند كلمه « فزع » كه آن نيز به دو معناست ، هم مىگوييم : « فزع الى فلان - به فلان كس پناه برد ، و نزد او آرامش گرفت » و هم مىگوييم : « فزع عن الشيء - از فلان چيز رو بگردانيد » در نفر هم وقتى مىگوييم : « نفر عن الشيء نفورا » معنايش اين است كه : از آن چيز تنفر و اعراض كرد ، در قرآن فرموده : * ( « ما زادَهُمْ إِلَّا نُفُوراً » ) * « 1 » .\r\nبعضى « 2 » از مفسرين گفته‌اند : « قبل از بعثت رسول خدا ( ص ) خبر به قريش رسيد كه اهل كتاب پيغمبران خود را تكذيب كردند . قريش گفتند : خدا يهود و نصارى را لعنت كند كه پيامبرانى به سويشان آمدند و آنان تكذيبشان كردند . به خدا سوگند اگر پيامبرى به سوى ما آيد ، قطعا و به طور حتم راه يافته ترين امتها خواهيم بود » . و سياق آيه شريفه مصدق اين نقل است و آن را تاييد مىكند .\r\nپس در جمله * ( « وَأَقْسَمُوا بِاللَّه جَهْدَ أَيْمانِهِمْ » ) * ضمير جمع به قريش برمىگردد كه اين سوگند را قبل از بعثت رسول خدا ( ص ) خورده بودند به دليل اينكه دنبالش مىفرمايد : * ( « فَلَمَّا جاءَهُمْ نَذِيرٌ » ) * و سوگندشان هم همين بود كه : * ( « لَئِنْ جاءَهُمْ نَذِيرٌ . . . ) * - اگر نذيرى به سوى ما بيايد ما چنين و چنان مىكنيم » .\r\n\r\n\r\nو معناى جمله * ( « لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الأُمَمِ » ) * اين است كه : اگر نذيرى به سوى ما بيايد ما راه يافته تر از يكى از امتها خواهيم بود ، يعنى يكى از امتهايى كه نذير برايشان آمد از قبيل يهود و نصارى . در اينجا ممكن بود بگويند : « راه يافته تر از ايشان خواهيم بود » ، و ليكن اين طور نفرمود ، براى اينكه معناى آنچه را گفتند اين است كه ما امتى هستيم كه فعلا نذيرى نداريم ، و اگر براى ما هم نذيرى بيايد و ما نيز امتى صاحب نذير شويم ، مانند يكى از اين امتهاى صاحب نذير ، آن وقت با تصديق نذير خود راه يافته تر از امت مثل خود مىشويم . اين آن معنايى است كه از تعبير * ( « أَهْدى مِنْ إِحْدَى الأُمَمِ » ) * استفاده مىشود ، ( دقت بفرماييد كه نكته اى لطيف است ) .\r\nبعضى « 3 » از مفسرين گفته‌اند : مقتضاى مقام اين است كه بگويند از همه امتها راه\r\n\r\n","description":"","footnote":"\r\n( 1 ) مفردات راغب ، ماده « نفر » .\r\n( 2 ) تفسير فخر رازى ، ج 26 ، ص 33 . و الدر المنثور ، ج 5 ، ص 255 ، به نقل از ابى هلال و ابن جريح .\r\n( 3 ) تفسير روح المعانى ، ج 22 ، ص 205 .\r\n","page_name":" 81 ","page_number":81},
  {"content":"\r\nيافته تر خواهيم بود ، و اين عموميت را عبارت « احدى الامم » مىرساند ، هر چند كه كلمه « احدى » نكره در سياق اثبات است ، و الف و لام در « امم » هم براى عهد است اما در عين حال معنايش اين است كه : به طور حتم ما راه يافته تر از يك يك امتها كه رسول خدا را تكذيب كردند مانند يهود و نصارى و غير از ايشان ، خواهيم بود .\r\nبعضى « 1 » ديگر گفته‌اند : معناى آيه اين است كه : ما راه يافته تر از امتى مىشويم كه از شدت خوبى و برترى نسبت به امتهاى ديگر در باره اش گفته مىشود : « احدى الامم - يگانه امتها » است ، هم چنان كه در باره مردى كه فوق العادگى دارد ، مىگويند اين « يگانه قوم و عصر خويش » است . ولى قول اخير خالى از تكلف و بعد نيست .\r\n* ( « فَلَمَّا جاءَهُمْ نَذِيرٌ ما زادَهُمْ إِلَّا نُفُوراً » ) * - وقتى مراد از سوگند خورندگان ، قريش شد ، قهرا مراد از نذير هم رسول خدا ( ص ) خواهد بود . و نفور به معناى تنفر و دور شدن و فرار كردن است . * ( « اسْتِكْباراً فِي الأَرْضِ وَمَكْرَ السَّيِّئِ وَلا يَحِيقُ الْمَكْرُ السَّيِّئُ إِلَّا بِأَهْلِه » ) * راغب مىگويد : كلمه « مكر » به معناى آن است كه با حيله شخصى را از هدفى كه دارد منصرف كنى ، و اين دو جور مىشود ، يكى به نحوه پسنديده مثل اينكه بخواهى با حيله او را به كارى نيك وا بدارى ، و چنين مكرى به خدا هم نسبت داده مىشود ، هم چنان كه خودش فرمود :\r\n« وَاللَّه خَيْرُ الْماكِرِينَ » . دوم به نحو نكوهيده و آن اينكه بخواهى با حيله او را به كارى زشت وا بدارى ، كه در آيه * ( « وَلا يَحِيقُ الْمَكْرُ السَّيِّئُ إِلَّا بِأَهْلِه » ) * همين مكر منظور است « 2 » .\r\nو نيز در معناى كلمه « يحيق » گفته : « يعنى نازل نمىشود و نمىرسد مكر مگر به خود صاحب مكر . و بعضى گفته‌اند : كلمه » يحيق « در اصل » يحق بوده است كه يكى از دو قاف آن مبدل به ياء شده ، مانند كلمه « زل » كه به « زال » قلب مىشود ، و لذا در آيه « فازلهما » بعضى « فازالهما » نيز خوانده‌اند ، و بر همين قياس است « ذم » و « ذام » « 3 » .\r\n* ( « اسْتِكْباراً فِي الأَرْضِ » ) * - كلمه « استكبارا » مفعول له براى كلمه « نفورا » است ، و معناى آن اين است كه : وقتى نذير به سويشان آمد ، از او اعراض و دورى كردند ، براى خاطر اينكه در زمين استكبار كنند ، و جمله « مكر السيئ » عطف است بر استكبار ، و مثل او مفعول له است .\r\n\r\n","description":"","footnote":"\r\n( 1 ) تفسير روح المعانى ، ج 22 ، ص 205 .\r\n( 2 ) مفردات راغب ، ماده « مكر » .\r\n( 3 ) مفردات راغب ، ماده « حاق » .\r\n","page_name":" 82 ","page_number":82},
  {"content":"\r\nبعضى « 1 » هم گفته‌اند : عطف است بر كلمه « نفورا » و اضافه در آن ، اضافه موصوف به صفت است ، به دليل اينكه بار دوم فرموده : * ( « وَلا يَحِيقُ الْمَكْرُ السَّيِّئُ . . . » ) *\r\n\r\n\r\n* ( « وَلا يَحِيقُ الْمَكْرُ السَّيِّئُ إِلَّا بِأَهْلِه » ) * - يعنى مكر بد نازل نمىشود و نمىرسد مگر به صاحبش ، و در غير از خود او مستقر نمىشود ، براى اينكه هر چند مكر بد ، بسا مىشود كه به شخص مكر شده صدمه اى وارد مىآورد ، و ليكن چيزى نمىگذرد كه از او زايل مىشود و دوام نمىآورد ، ولى اثر زشت آن بدان جهت كه مكر سيئ است در نفس مكر كننده باقى مىماند ، و چيزى نمىگذرد كه آن اثر ظاهر گشته ، گريبانش را مىگيرد و به خاطر آن مجازات مىشود ، حال يا در دنيا و يا در آخرت . و به همين جهت در مجمع البيان آيه شريفه را تفسير كرده به اينكه : كيفر مكر سيئ جز به مرتكبش نمىرسد « 2 » .\r\nو اين آيه شريفه كلامى است از باب مثل « 3 » ، نظير اين جمله كه قرآن كريم فرموده :\r\n« إِنَّما بَغْيُكُمْ عَلى أَنْفُسِكُمْ » « 4 » ، و نيز فرموده : « فَمَنْ نَكَثَ فَإِنَّما يَنْكُثُ عَلى نَفْسِه » « 5 » .\r\n* ( « فَهَلْ يَنْظُرُونَ إِلَّا سُنَّتَ الأَوَّلِينَ » ) * - « نظر » و « انتظار » هر دو به معناى توقع است ، و « فاء » براى تفريع و نتيجه است كه جمله را از ما قبل نتيجه گيرى مىكند . و استفهام در آن انكارى است ، و معنايش اين است كه : و چون مكر سيئ مىكنند ، و مكر سيئ جز به صاحبش برنمىگردد ، پس مكاران ، جز سنت جارى در امم گذشته كه همان عذاب الهى نازل بر مكاران است ، كه اثر مكر و تكذيبشان به آيات خدا بود ، انتظار ديگرى را نمىكشند .\r\n* ( « فَلَنْ تَجِدَ لِسُنَّتِ اللَّه تَبْدِيلًا وَلَنْ تَجِدَ لِسُنَّتِ اللَّه تَحْوِيلًا » ) * - تبديل سنت خدا به اين است كه : عذاب خدا را بردارند ، و به جايش عافيت و نعمت بگذارند ، و « تحويل سنت » عبارت از اين است كه : عذاب فلان قوم را كه مستحق آن مىباشند ، به سوى قومى ديگر برگردانند ، و سنت خدا نه تبديل مىپذيرد و نه تحويل ، براى اينكه خداى تعالى بر صراط مستقيم است ، حكم او نه تبعيض دارد و نه استثناء . هم چنان كه خداى تعالى مشركين مورد نظر آيه را در جنگ بدر به عذاب خود گرفت ، و همگى را كشت . و خطاب در آيه به رسول خدا\r\n\r\n","description":"","footnote":"\r\n( 1 ) تفسير كشاف ، ج 3 ، ص 618 .\r\n( 2 ) مجمع البيان ، ج 8 ، ص 412 .\r\n( 3 ) هم چنان كه در نظير آن مىگويند « من حفر بئرا لاخيه أو شك ان يقع فيه - هر كس براى برادرش چاه بكند ، به زودى خودش در آن مىافتد » - مترجم .\r\n( 4 ) ستم شما تنها عليه خود شما است . سوره يونس ، آيه 23 .\r\n( 5 ) و هر كه پيمان بشكند عليه خود شكسته است . سوره فتح ، آيه 10 .\r\n","page_name":" 83 ","page_number":83},
  {"content":"\r\n( ص ) ، و يا به عموم شنوندگان است .\r\n* ( « أوَ لَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَكانُوا أَشَدَّ مِنْهُمْ قُوَّةً » ) * اين آيه شريفه براى سنت جارى در امتهاى گذشته ، شاهد مىآورد و مىفرمايد كه :\r\nامتهاى گذشته با اينكه از مشركين مكه قوىتر بودند ، با اين حال خداوند آنها را به كيفر مكر و تكذيبشان بگرفت .\r\n* ( « وَما كانَ اللَّه لِيُعْجِزَه مِنْ شَيْءٍ فِي السَّماواتِ وَلا فِي الأَرْضِ إِنَّه كانَ عَلِيماً قَدِيراً » ) * اين آيه تتمه بيان است ، تا مشركين مكه را بيشتر انذار و تخويف كرده باشد ، و حاصل معنايش اين است كه : پس اينان بايد از خدا بترسند ، و بايد به او ايمان بياورند ، و با او نيرنگ نكنند ، و آياتش را تكذيب ننمايند ، كه سنت خدا در اين باره همان عذاب است ، هم چنان كه ماجراى امتهاى گذشته كه چگونه خدا هلاكشان كرد و عذابشان نمود ، بر اين سنت شهادت مىدهد ، زيرا با اينكه آن امتها از اين مشركين قوىتر بودند ، نتوانستند خدا را عاجز كنند ، چون در همه آسمانها و زمين چيزى و كسى نيست كه با نيرو و يا نيرنگ خود خدا را عاجز كند ، زيرا او عليم على الاطلاق است ، غفلت و جهل در او راه ندارد تا دشمن ، او را در حال غفلت و جهل فريب دهد ، و نيز او قادر على الاطلاق است و چيزى تاب مقاومت با او را ندارد .\r\n* ( « وَلَوْ يُؤاخِذُ اللَّه النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ . . . » ) *\r\nمراد از « مؤاخذه » در اين آيه ، مؤاخذه دنيوى است ، به دليل اينكه دنبالش فرموده : * ( « وَلكِنْ يُؤَخِّرُهُمْ إِلى أَجَلٍ مُسَمًّى ) * - ليكن عذابشان راى براى مدتى معين تاخير مىاندازد . . . » . و مراد از كلمه « ناس » تمامى مردم است ، چون قبل از آيه شريفه ، از مؤاخذه بعضى از مردم كه همان نيرنگبازان و تكذيب كنندگان به آيات خدا باشند ، گفتگو كرده بود .\r\nو مراد از جمله * ( « بِما كَسَبُوا » ) * گناهانى است كه كسب كرده‌اند ، به قرينه مؤاخذه ، كه همان عذاب باشد ، و به شهادت اينكه در جاى ديگر همين معنا را آورده ، و فرموده : « وَلَوْ يُؤاخِذُ اللَّه النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ » « 1 » .\r\n\r\n","description":"","footnote":"\r\n( 1 ) اگر خدا مردم را به كيفر ستمهايى كه مىكنند بگيرد ، هيچ جنبنده اى بر روى زمين باقى نمىماند . سوره نحل ، آيه 61 .\r\n","page_name":" 84 ","page_number":84},
  {"content":"\r\nو مراد از « ظهرها » روى زمين است ، چون مردم روى زمين زندگى مىكنند ، علاوه بر اين در آيه قبلى ذكرى از زمين به ميان آمده بود .\r\n\r\n\r\nو مراد از « دابة - جنبنده » هر موجودى است كه روى زمين جنب و جوش و حركتى داشته باشد ، چه حيوان و چه انسان . و اگر به كيفر كفر و تكذيب انسانها ، همه جنبندگان را هلاك مىكند ، براى اين است كه همه جنبندگان براى انسان خلق شده‌اند ، هم چنان كه خالق تعالى خودش فرمود : « خَلَقَ لَكُمْ ما فِي الأَرْضِ جَمِيعاً » « 1 » و اينكه بعضى « 2 » از مفسرين گفته‌اند : اين هلاكت همه جنبندگان به خاطر شومى گناهان است ، هم چنان كه از آيه « وَاتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً » برمىآيد كه پاره اى از گناهان و ظلمها فتنه اى مىآورد عالمگير ، كه غير از مرتكب ظلم را نيز شامل مىشود . درست نيست ، براى اينكه شومى گناه نبايد از گناهكار تجاوز كند و دامنگير غير او شود ، هم چنان كه خداى تعالى فرموده : « وَلا تَزِرُ وازِرَةٌ وِزْرَ أُخْرى » « 3 » و اما آيه اى كه شاهد آورد ، يعنى آيه « وَاتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً » « 4 » مدلولش - به بيانى كه در تفسير سوره انفال گذشت - اين است كه : فتنه ناشى از ظلم تنها به كسانى از ايشان مىرسد كه مرتكب ظلم شدند ، نه به عموم مردم اعم از ستمكاران و غير آنها - براى مزيد اطلاع به همانجا مراجعه شود .\r\n* ( « وَلكِنْ يُؤَخِّرُهُمْ إِلى أَجَلٍ مُسَمًّى » ) * - منظور از « اجل مسمى » مرگ و يا قيامت است ، * ( « فَإِذا جاءَ أَجَلُهُمْ فَإِنَّ اللَّه كانَ بِعِبادِه بَصِيراً » ) * ، يعنى وقتى اجلشان رسيد ، خدا به كار بندگان بصير است ، هر يك را به آنچه كه كرده جزا مىدهد ، و به اعمالشان داناست ، چون بندگان او هستند ، و چگونه ممكن است خالق از خلق خود و رب از عمل بنده خود غافل و جاهل باشد ؟\r\nاز آنچه گذشت روشن شد كه : جمله * ( « فَإِنَّ اللَّه كانَ بِعِبادِه بَصِيراً » ) * از باب به كار بردن سبب در جاى مسبب است ، كه همان جزا باشد .\r\nو آيه شريفه يعنى جمله * ( « وَلَوْ يُؤاخِذُ اللَّه النَّاسَ . . . » ) * در حقيقت در جاى جواب از سؤالى تقديرى قرار گرفته ، سؤالى كه ناشى از آيه قبلى مىشد ، چون در آيه قبلى خداى تعالى اهل نيرنگ و تكذيب را - كه همان مشركين مكه باشند - تهديد مىكرد به مؤاخذه ، و براى آنان\r\n\r\n","description":"","footnote":"\r\n( 1 ) تمامى آنچه را كه روى زمين است براى شما خلق كرد . سوره بقره ، آيه 29 .\r\n( 2 ) تفسير كشاف ، ج 3 ، ص 619 .\r\n( 3 ) هيچ گناهكارى گناه ديگرى را حمل نمىكند . سوره فاطر ، آيه 15 .\r\n( 4 ) سوره انفال ، آيه 25 .\r\n","page_name":" 85 ","page_number":85},
  {"content":"\r\nاز امتهاى سابق شاهد آورد ، كه آنها نتوانستند خدا را به ستوه آورند .\r\nچون سخن بدينجا انجاميد ، گويا كسى پرسيده : وقتى هيچ چيز نه در آسمان و نه در زمين خدا را به ستوه نمىآورد ، پس چطور ساير مردم را به حال خود واگذاشته ، هر گناهى مىخواهند مرتكب مىشوند و چرا آنها را به جرم گناهانشان عذاب نمىكند ؟ در پاسخ فرموده : « اگر خدا مىخواست همه مردم را به جرم گناهانشان مؤاخذه كند ، آن طور كه نيرنگ بازان از مشركين و مكذبين را مؤاخذه كرد ، ديگر هيچ جنبده اى بر روى زمين باقى نمىماند » . و حال آنكه خدا چنين حكم كرده كه : مردم ، در روى زمين بمانند و زمين را آباد كنند ، هم چنان كه فرموده : « وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ » « 1 » پس بدين جهت گناهكاران را مؤاخذه نمىكند ، و آنها را تا روزى معين مهلت مىدهد . و آن روز يا روز مرگ است و يا روز قيامت . پس وقتى آن روز رسيد هر عاملى از ايشان را به آنچه عمل كرده ، جزا مىدهد ، كه او به كار بندگانش بصير است .\r\n\r\nبحث روايتى\r\n\r\nدر الدر المنثور است كه : ابن ابى حاتم ، از طريق سفيان ، از ابو زكرياى كوفى ، از مردى روايت كرده كه آن مرد برايش حديث كرد كه روزى رسول خدا ( ص ) فرمود : زنهار از « مكر سيئ » بپرهيزيد كه « مكر سيئ » جز به صاحبش برنمىگردد ، و مكاران از ناحيه خدا مورد تعقيبند « 2 » .\r\nو در تفسير قمى مىگويد : پدرم از نوفلى ، از سكونى ، از امام جعفر صادق ( ع ) از پدرش ( ع ) برايم حديث كرد كه فرمود رسول خدا ( ص ) فرموده : از علم خدا گذشته و مركب قلم خدا به اين قضايى كه رانده و اين قدرى كه مقدر كرده خشك شده ، كه كتاب خدا جاى خود را در بشر باز كند ، و رسولان خدا تصديق شوند ، و آنها كه ايمان مىآورند و تقوى دارند به سعادت برسند ، و آنها كه تكذيب مىكنند و كفر مىورزند به شقاوت برسند ، و مؤمنين به ولايتى از خداى عز و جل و مشركين به براءتى از او نايل شوند .\r\nآن گاه رسول خدا ( ص ) فرمود : خداى عز و جل مىفرمايد : اى\r\n\r\n","description":"","footnote":"\r\n( 1 ) شما در زمين قرارگاهى و متاعى داريد تا روزى معين . سوره بقره ، آيه 36 .\r\n( 2 ) الدر المنثور ، ج 5 ، ص 256 .\r\n","page_name":" 86 ","page_number":86},
  {"content":"\r\nفرزند آدم ! تو به مشيت من براى خودت مىخواهى آن چه را مىخواهى ، و به اراده من براى خودت اراده مىكنى آن چه را اراده مىكنى ، و به فضل نعمت من بر تو ، چنان نيرومند شده اى كه مىتوانى سر از فرمانم برتابى ، و به قوت و عصمت من و عافيتم موفق شده اى كه واجبات مرا ادا كنى .\r\nپس اگر واقعا حسناتى دارى ، خود من به آن حسنات از تو سزاوارترم ، و تو به گناهانت از من سزاوارترى ، هميشه خير من به سوى تو نازل است ، و من با آن خير به تو انعام مىكنم ، و شر تو به خودت برمىگردد ، به عنوان كيفر جناياتى كه كرده اى و به كثرت تسلطى كه من به تو دارم به سوى طاعتم رو نهادى و به سوء ظنى كه به من دارى از رحمتم مايوس شدى .\r\nپس با اين بيان حمد براى من است و حجت عليه تو تمام است ، و تو با اين عصيان راه مؤاخذه مرا به روى خود گشودى ، و با احسانت ، مستحق پاداش نيكى كه نزد من است گشتى . من هيچگاه از تحذير تو كوتاهى نكردم ، و تو را در حين سرگرمى و غرورت به عذاب نگرفتم . آن گاه فرمود : اين همان كلام خدا است كه مىفرمايد : * ( « وَلَوْ يُؤاخِذُ اللَّه النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ » ) * و نيز مىفرمايد : من تو را به بيش از طاقتت تكليف نكردم ، و از امانت جز همان مقدارى را كه خودت عليه نفست اقرار دارى تحميلت ننمودم ، من از تو براى خود به آن مقدار راضيم كه تو از من براى خودت راضى باشى . آن گاه خداى عز و جل فرمود : * ( « وَلكِنْ يُؤَخِّرُهُمْ إِلى أَجَلٍ مُسَمًّى فَإِذا جاءَ أَجَلُهُمْ فَإِنَّ اللَّه كانَ بِعِبادِه بَصِيراً » ) * « 1 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 210 .\r\n","page_name":" 87 ","page_number":87},
  {"content":"\r\n( 36 ) سوره يس مكى است و هشتاد و سه آيه دارد ( 83 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nيس ( 1 ) وَالْقُرْآنِ الْحَكِيمِ ( 2 ) إِنَّكَ لَمِنَ الْمُرْسَلِينَ ( 3 ) عَلى صِراطٍ مُسْتَقِيمٍ ( 4 )\r\nتَنْزِيلَ الْعَزِيزِ الرَّحِيمِ ( 5 ) لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ ( 6 ) لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ ( 7 ) إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الأَذْقانِ فَهُمْ مُقْمَحُونَ ( 8 ) وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ ( 9 )\r\nوَ سَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ( 10 ) إِنَّما تُنْذِرُ مَنِ اتَّبَعَ الذِّكْرَ وَخَشِيَ الرَّحْمنَ بِالْغَيْبِ فَبَشِّرْه بِمَغْفِرَةٍ وَأَجْرٍ كَرِيمٍ ( 11 ) إِنَّا نَحْنُ نُحْيِ الْمَوْتى وَنَكْتُبُ ما قَدَّمُوا وَآثارَهُمْ وَكُلَّ شَيْءٍ أَحْصَيْناه فِي إِمامٍ مُبِينٍ ( 12 )\r\nترجمه آيات\r\nبه نام خداى بخشنده مهربان ،\r\nيس ( 1 ) .\r\nبه قرآن سراسر حكمت سوگند ( 2 ) .\r\nكه تو به درستى و به يقين از مرسلين هستى ( 3 ) .\r\nو بر صراط مستقيم قرار دارى ( 4 ) .\r\nكه خداى عزيز و رحيم آن را نازل كرده ( 5 ) .\r\nتا تو با آن مردمى را انذار كنى كه پدرانشان انذار نشده بودند و در غفلت قرار داشتند ( 6 ) .\r\nسوگند مىخورم كه فرمان عذاب بر بيشتر آنان صادر شده در نتيجه ديگر ايمان نخواهند آورد ( 7 ) .\r\n","description":"","footnote":"","page_name":" 88 ","page_number":88},
  {"content":"\r\nما به گردنشان غلهايى افكنده‌ايم كه تا چانه شان را گرفته به طورى كه ديگر نمىتوانند سر پايين آورده خود را ببينند ( 8 ) .\r\nما از پيش رو و عقب سر سدى دورشان كشيده و ايشان را با آن پوشانده‌ايم ديگر جايى را نمىبينند ( 9 ) .\r\nو ( بنا بر اين ) ديگر انذار كردن و نكردنت به حال ايشان يكسان است چه انذار بكنى و چه نكنى ايمان نمىآورند ( 10 ) .\r\nتو تنها كسى را انذار مىكنى و انذارت در حق كسى مؤثر واقع مىشود كه قرآن را تصديق كرده و ناديده از رحمان خشيت داشته باشد ، پس تو او را به آمرزش و اجرى كريم بشارت بده ( 11 ) .\r\nماييم كه مردگان را زنده مىكنيم و آنچه كرده‌اند و آنچه از آثارشان بعد از مردن بروز مىكند همه را مىنويسيم و ما هر چيزى را در امامى مبين برشمرده‌ايم ( 12 ) .\r\n\r\nبيان آيات\r\n\r\nغرض اين سوره بيان اصول سه گانه دين است ، چيزى كه هست نخست از مساله نبوت شروع كرده ، حال مردم را در قبول و رد دعوت انبيا بيان مىكند ، و مىفرمايد كه : نتيجه دعوت حق انبياء ، احياى مردم است ، و اينكه آنان در راه سعادت واقع شوند و حجت را بر مخالفين تمام كند ، و به عبارت ديگر تكميل هر دو دسته مردم است ، عده اى را در طريق سعادت ، و جمعى را در طريق شقاوت .\r\nآن گاه اين سوره بعد از بيان مساله نبوت ، منتقل مىشود به مساله توحيد ، و آياتى چند از نشانه هاى وحدانيت خدا را برمىشمارد ، و سپس به مساله معاد منتقل شده ، زنده شدن مردم را در قيامت براى گرفتن جزا ، و جداسازى مجرمين از متقين را بيان نموده سپس سرانجام حال هر يك از اين دو طايفه را توصيف مىكند .\r\nو در آخر دوباره به همان مطلبى كه آغاز كرده بود برگشته ، خلاصه اى از اصول سه گانه را بيان ، و بر آنها استدلال مىكند و سوره را ختم مىنمايد .\r\nو از آيات برجسته و بسيار علمى اين سوره آيه « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ فَسُبْحانَ الَّذِي بِيَدِه مَلَكُوتُ كُلِّ شَيْءٍ وَإِلَيْه تُرْجَعُونَ » است ، پس اين سوره شانى عظيم دارد ، چون هم متعرض اصول سه گانه است و هم شاخه هايى كه از آن اصول منشعب مىشود .\r\nروايات هم از طريق شيعه و سنى آمده كه فرمودند : براى هر چيزى قلبى است ، و قلب قرآن\r\n","description":"","footnote":"","page_name":" 89 ","page_number":89},
  {"content":"\r\nسوره « يس » است .\r\nاما از طريق شيعه ، صدوق در كتاب ثواب الاعمال آن را از امام صادق ( ع ) روايت كرده « 1 » ، و از طريق اهل سنت ، الدر المنثور آن را از انس و ابو هريره و معقل بن يسار از رسول خدا ( ص ) نقل كرده است « 2 » .\r\n\r\n\r\n* ( « يس وَالْقُرْآنِ الْحَكِيمِ ) * . . . * ( فَهُمْ غافِلُونَ » ) * خداى تعالى در اين آيه به قرآن حكيم سوگند مىخورد بر اينكه رسول خدا ( ص ) از مرسلين است . و اگر قرآن را به وصف حكيم توصيف كرد ، براى اين است كه حكمت در آن جاى گرفته ، و حكمت عبارت است از معارف حقيقى و فروعات آن ، از شرايع و عبرتها و مواعظ .\r\nجمله * ( « إِنَّكَ لَمِنَ الْمُرْسَلِينَ » ) * مطلبى است كه به خاطر آن سوگند خورد - كه بيانش گذشت - * ( « عَلى صِراطٍ مُسْتَقِيمٍ » ) * - اين جمله خبر بعد از خبر است براى حرف « ان » در « انك » . و اگر « صراط » را نكره و بدون الف و لام آورد ، - به طورى كه مىگويند - براى اين بود كه بر عظمت آن راه دلالت كند .\r\nو توصيف « صراط » به استقامت ، به منظور توضيح بوده ، و گر نه در معناى خود كلمه صراط استقامت خوابيده ، چون صراط به معناى راه روشن و مستقيم است ، و مراد از * ( « صِراطٍ مُسْتَقِيمٍ » ) * آن طريقى است كه : عابر خود را به سوى خدا مىرساند ، يعنى به سعادت انسانىاش كه مساوى است با قرب به خدا و كمال عبوديت . و در تفسير سوره فاتحه مطالبى كه براى اينجا مفيد است گذشت .\r\nجمله * ( « تَنْزِيلَ الْعَزِيزِ الرَّحِيمِ » ) * وصف قرآن است ، كه چون از وصفيت قطع شده ، بايد آن را به فتحه خواند . و مصدر « تنزيل » به معناى مفعول است ، و حاصل معنا اين مىشود كه :\r\nمنظورم از قرآن همين نازل شده اى است كه خداى عزيز رحيم كه عزت و رحمت در او مستقر است ، نازلش كرده .\r\nو اينكه در آخر خدا را به دو صفت عزت و رحمت ستوده براى اشاره به اين معنا است كه او قاهرى است كه مقهور كسى واقع نمىشود ، غالبى است كه از كسى شكست نمىخورد ، پس اعراض اعراض كنندگان از عبوديتش او را عاجز ، و انكار منكرين خدايىاش ،\r\n\r\n","description":"","footnote":"\r\n( 1 ) كتاب ثواب الاعمال ، ص 138 .\r\n( 2 ) الدر المنثور ، ج 5 ، ص 256 .\r\n","page_name":" 90 ","page_number":90},
  {"content":"\r\nو تكذيب تكذيب كنندگان آياتش ، او را ذليل نمىسازد ، و او براى هر كس كه تابع ذكر ( قرآن ) شود ، و به غيب از او خشيت داشته باشد ، داراى رحمتى واسع است ، اما نه براى اينكه از پيروى آنان و ايمانشان به غيب استفاده كند ، بلكه براى اينكه آنان را به سوى آنچه مايه كمال و سعادتشان است هدايت فرمايد . پس او تنها به خاطر عزت و رحمتش رسول را فرستاده و قرآن بر او نازل كرده ، قرآن حكيم ، تا مردم را انذار كند ، و در نتيجه كلمه عذاب بر بعضى ، و كلمه رحمت بر بعضى ديگر مسلم شود .\r\n* ( « لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ » ) * - اين جمله ، ارسال رسول و تنزيل قرآن را تعليل مىكند . و حرف « ما » در آن نافيه است ، و جمله بعد از « ما » صفت براى قوم است . و معنايش اين است كه : ما تو را تنها به اين غرض فرستاديم و قرآن بر تو نازل كرديم كه مردمى را كه پدرانشان انذار نشده بودند و غافل بودند ، انذار كنى و بترسانى .\r\nو در اينكه مراد از « قوم » چه كسانى است ، دو احتمال هست :\r\nاحتمال اول اينكه : مراد قريش و آنان كه ملحق به قريشند بوده باشد ، در اين صورت مراد از « آباى قريش » پدران نزديك ايشان است كه انذار نشده بودند ، چون پدران دور تر ايشان امت اسماعيل ذبيح اللَّه ( ع ) ، و همچنين پيغمبرانى ديگر بودند كه مبعوث بر عرب شدند ، مانند : هود و صالح و شعيب ( ع ) .\r\nاحتمال دوم اينكه : منظور از « قوم » همه مردم معاصر رسول خدا ( ص ) بوده باشند ، چون رسول اسلام ( ص ) تنها به قريش مبعوث نبود ، بلكه رسالتش جهانى و عمومى بود . در اين صورت باز منظور از پدران بشر آن روز كه انذار نشده بودند ، همان پدران نزديكشان است ، چون آخرين رسولى كه معروف است قبل از پيامبر اسلام مبعوث شده عيسى ( ع ) است ، كه او نيز مبعوث بر عامه بشر بود ، ناگزير منظور از پدران انذار نشده مردم ، چند پشت پدرانى است كه در فاصله زمانى بين عصر پيامبر اسلام و زمان عيسى ( ع ) در اين چند صد ساله فترت قرار داشته‌اند .\r\nاين را هم بايد بدانيد كه آنچه ما در باره تركيب آيات گفتيم ، چيزى بود كه از هر وجه ديگرى زودتر به ذهن و فهم مىرسد ، و گر نه در باره آن تركيب وجوهى ديگر ذكر كرده‌اند كه از فهم دور است ، و از خوانندگان عزيز هر كس مايل باشد آن وجوه را ببيند ، بايد به تفاسير مفصل و طولانى مراجعه كند .\r\n\r\n\r\n* ( « لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ » ) * لامى كه بر سر جمله است لام قسم است ، و معنايش اين مىشود كه : سوگند\r\n","description":"","footnote":"","page_name":" 91 ","page_number":91},
  {"content":"\r\nمىخورم كه قول عذاب بر بيشترشان حتمى شد ، و منظور از « ثابت شدن قول بر اكثريت » اين است كه : مصداقى شده باشند كه قول بر آنان صادق باشد .\r\nو مراد از قولى كه بر آنان ثابت شده ، كلمه عذاب است ، كه خداى سبحان در به دو خلقت در خطاب با ابليس آن را گفت ، و فرمود : « فَالْحَقُّ وَالْحَقَّ أَقُولُ لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ » « 1 » .\r\nو مراد از « پيروى شيطان » اطاعت او در هر دستورى است كه به وسيله وسوسه و تزوير مىدهد ، به طورى كه گمراهى او در نفس پيرو ثابت شود ، و در دلش رسوخ كند ، چون از اين خطاب كه به ابليس كرده و فرموده : « إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ وَإِنَّ جَهَنَّمَ لَمَوْعِدُهُمْ أَجْمَعِينَ » « 2 » برمىآيد كه پيروان شيطان چنين كسانى هستند .\r\nو لازمه رسوخ يافتن پيروى از شيطان در نفس ، طغيان و استكبار در برابر حق است ، هم چنان كه حكايت گفتگوى تابعان و متبوعان در آتش دوزخ در آيه « بَلْ كُنْتُمْ قَوْماً طاغِينَ فَحَقَّ عَلَيْنا قَوْلُ رَبِّنا إِنَّا لَذائِقُونَ فَأَغْوَيْناكُمْ إِنَّا كُنَّا غاوِينَ » « 3 » و نيز آيه « وَلكِنْ حَقَّتْ كَلِمَةُ الْعَذابِ عَلَى الْكافِرِينَ قِيلَ ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ » « 4 » به اين معنا اشاره دارد .\r\nو نيز لازمه رسوخ پيروى شيطان در دل ، اين است كه : چنين كسانى با تمام توجه قلبى متوجه دنيا شوند ، و به كلى از آخرت روى بگردانند ، و چنين حالتى در دلهايشان رسوخ كند هم چنان كه خداى تعالى فرموده : « وَلكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّه وَلَهُمْ عَذابٌ عَظِيمٌ ذلِكَ بِأَنَّهُمُ اسْتَحَبُّوا الْحَياةَ الدُّنْيا عَلَى الآخِرَةِ وَأَنَّ اللَّه لا يَهْدِي الْقَوْمَ الْكافِرِينَ أُولئِكَ الَّذِينَ طَبَعَ اللَّه عَلى قُلُوبِهِمْ وَسَمْعِهِمْ وَأَبْصارِهِمْ وَأُولئِكَ هُمُ الْغافِلُونَ » « 5 » .\r\n\r\n","description":"","footnote":"\r\n( 1 ) حق - و من جز حق نمىگويم - اين است كه : هر آينه دوزخ را از تو و از هر كس از ايشان كه پيرويت كند از همه تان پر خواهم كرد . سوره ص ، آيه 85 .\r\n( 2 ) بدرستى بندگان من تنها مرا بندگى مىكنند ، و تو بر آنان دست نمىيابى ، مگر تنها به كسانى از گمراهان كه خودشان در پى تو هستند ، و به درستى جهنم ميعادگاه همه آنها است . سوره حجر ، آيه 43 .\r\n( 3 ) بلكه شما خودتان طاغى بوديد ، و چون قول پروردگارمان عليه ما ثابت شده بود ، ما هم شما را گمراه كرديم ، چون خود گمراه بوديم . سوره صافات ، آيه 30 - 32 .\r\n( 4 ) ليكن كلمه عذاب بر كافران ثابت گشت ، صدا زدند كه از درهاى دوزخ وارد دوزخ شويد ، در حالى كه هميشه در آنجا باشيد ، كه چه بد جايى است جايگاه متكبران . سوره زمر ، آيه 72 و 71 .\r\n( 5 ) و ليكن كسانى كه دل براى كفر گشوده دارند ، غضبى از خدا برايشان است ، و عذابى عظيم دارند ، و اين بدان جهت است كه زندگى دنيا را بر آخرت مقدم داشتند ، و خدا هم مردم كافر را هدايت نمىكند ، ايشان كسانى هستند كه خدا بر دلها و گوش و چشمهايشان مهر نهاده ، و اينان مردمى غافلند .\r\nسوره نحل ، آيه 106 - 108 .\r\n","page_name":" 92 ","page_number":92},
  {"content":"\r\nپس خداوند بر قلبهايشان مهر مىزند و از آثار آن اين است كه : ديگر چنين كسانى نمىتوانند ايمان بياورند ، هم چنان كه باز قرآن فرموده : « إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ » « 1 » .\r\nبا بيانى كه گذشت روشن گرديد كه : حرف « فاء » در جمله * ( « فَهُمْ لا يُؤْمِنُونَ » ) * براى تفريع است ، نه تعليل ، كه بعضى « 2 » احتمالش را داده‌اند .\r\n\r\n\r\n* ( « إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الأَذْقانِ فَهُمْ مُقْمَحُونَ » ) * كلمه « اعناق » جمع « عنق » - به دو ضمه - به معناى گردن است . و كلمه « اغلال » جمع « غل » - به ضمه غين - است ، و غل - به طورى كه بعضى « 3 » گفته‌اند - به معناى هر وسيله اى ( از قبيل طناب و زنجير و امثال آن ) است كه با آن دست را براى شكنجه دادن و تشديد عذاب به گردن ببندند .\r\nو كلمه « مقمحون » اسم مفعول از ماده « اقماح » است و اقماح به معناى سر بلند كردن است . از اين كلمه برمىآيد غلهايى كه در اهل دوزخ به كار مىرود ، طورى است كه بين سينه تا زير چانه آنان را پر مىكند ، به طورى كه سرهايشان رو به بالا قرار مىگيرد و ديگر نمىتوانند سر را پايين آورند و راه پيش روى خود را ببينند ، و آن را از چاه تميز دهند . و اگر كلمه « اغلال » را نكره ( بدون الف و لام ) آورده ، براى اين بود كه : به اهميت و هول انگيزى آن اشاره كرده باشد .\r\nو اين آيه شريفه در مقام تعليل آيه سابق است كه مىفرمود : * ( « فَهُمْ لا يُؤْمِنُونَ » ) * « 4 » .\r\n* ( « وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ » ) * كلمه « سد » به معناى حائل بين دو چيز است . و جمله « من بين أيديهم و من خلفهم » كنايه از همه جهات است . و كلمه « غشى » و « غشيان » به معناى پوشاندن است ، مثلا مىگويند : « غشيه كذا » يعنى فلان چيز او را پوشاند و فرا گرفت . و نيز مىگويند : « أغشى\r\n\r\n","description":"","footnote":"\r\n( 1 ) آنهايى كه كلمه پروردگارت بر آنان مستقر گشته ديگر ايمان نمىآورند . سوره يونس ، آيه 96 .\r\n( 2 ) روح المعانى ، ج 22 ، ص 214 .\r\n( 3 ) روح المعانى ، ج 22 ، ص 214 .\r\n( 4 ) يعنى پس آنها ايمان نمىآورند چون سرهايشان از شدت نخوت و تكبر بالا است و نمىتوانند راه را از چاه تشخيص دهند ( مترجم ) .\r\n","page_name":" 93 ","page_number":93},
  {"content":"\r\nالامر فلانا » يعنى فلان گرفتارى شروع كرد فلانى را در خود فرو ببرد و بپوشاند . و اين آيه شريفه متمم تعليل سابق است . و جمله « جعلنا » در اين آيه عطف است بر « جعلنا » در آيه قبلى .\r\nو از تفسير فخر رازى حكايت شده كه در معناى تشبيهى كه در اين دو آيه آمده گفته است : مانعى كه نمىگذارد آدمى در آيات خدا نظر كند ، دو قسم است : يكى از نظر در آيات أنفس جلو مىگيرد ، و ديگرى از نظر در آيات آفاق ، موانع قسم اول را تشبيه كرده به غل و زنجيرى كه صاحبش را مقمح مىكند ، و نمىگذارد سر خود را پايين آورده و خود را نگاه كند ، و چشم بر بدن خود بيفكند . و قسم دوم را تشبيه كرده به سدى كه اطراف آدمى كشيده شده باشد و نگذارد انسان آفاق را ببيند و آياتى كه در آفاق هست برايش ظاهر گردد ، كسى كه مبتلا به اين دو مانع شود به كلى از نظر كردن محروم مىماند « 1 » .\r\nو معناى دو آيه اين است كه : كسانى كه از اين كفار ايمان نمىآورند ، براى اين است كه ما در گردنشان غل افكنده‌ايم و دستشان را بر گردنشان بسته‌ايم ، و غل تا چانه شان را فرا گرفته و سرهايشان را بالا نگه داشته ، به همين حال هستند ، و نيز از همه اطراف آنان سد بسته‌ايم ، ديگر نه مىتوانند ببينند و نه هدايت شوند .\r\nپس در اين دو آيه حال كفار را در محروميت از هدايت يافتن به سوى ايمان ، و اينكه خدا آنان را به كيفر كفرشان و گمراهى و طغيانشان محروم كرده ، مثل زده و مجسم ساخته است .\r\nدر تفسير آيه « إِنَّ اللَّه لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها » « 2 » در جلد اول اين كتاب گفتيم : اين اوصافى كه در اين مثل و در نظايرش در قرآن براى مؤمنين و كفار ذكر شده ، كشف مىكند از اينكه براى انسان حياتى ديگر در باطن اين حيات دنيوى هست كه از حس مادى ما پوشيده شده ، و به زودى در هنگام مرگ و يا در روز بعث ، آن حيات براى ما ظاهر و محسوس مىشود . پس بنا بر اين كلام در نظاير اين آيات و در مثلهاى مورد بحث بر مبناى حقيقتگويى است ، نه مجازگويى ، كه بعضى از مفسرين پنداشته‌اند .\r\n* ( « وَسَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ » ) * اين جمله عطف تفسيرى و بيانى است ، و تقرير است براى مضمون سه آيه قبل ، و\r\n\r\n","description":"","footnote":"\r\n( 1 ) تفسير فخر رازى ، ج 26 ، ص 45 .\r\n( 2 ) سوره بقره ، آيه 26 .\r\n","page_name":" 94 ","page_number":94},
  {"content":"\r\nمنظور از آنها را خلاصه گيرى نموده و در عين حال زمينه چينى مىكند براى آيه * ( « إِنَّما تُنْذِرُ مَنِ اتَّبَعَ الذِّكْرَ . . . » ) *\r\nاحتمال هم دارد عطف بر جمله « لا يبصرون » بوده باشد و معنايش اين باشد كه :\r\nاينها نمىبينند ، در نتيجه چه تو ايشان را انذار كنى و چه نكنى ايمان نخواهند آورد . ولى وجه اول به ذهن نزديكتر است .\r\n* ( « إِنَّما تُنْذِرُ مَنِ اتَّبَعَ الذِّكْرَ وَخَشِيَ الرَّحْمنَ بِالْغَيْبِ فَبَشِّرْه بِمَغْفِرَةٍ وَأَجْرٍ كَرِيمٍ » ) * انحصارى كه كلمه « انما » آن را افاده مىكند ، به اصطلاح ادبيات ، قصر افراد است - كه معنايش در جلدهاى قبل گذشت - و مراد از « انذار » انذار مفيد و مؤثر است . و مراد از « ذكر » ، قرآن كريم است . و مراد از « اتباع ذكر » تصديق قرآن است ، و اينكه وقتى آياتش تلاوت مىشود ، به سوى شنيدن آن متمايل شوى . و تعبير به « اتبع - پيروى كرد » كه صيغه ماضى است ، براى اشاره به تحقق وقوع است . و مراد از « خشيت رحمان به غيب » خشيت از خدا در عالم ماده ، يعنى در پس پرده ماديت است قبل از آنكه با مرگ يا قيامت حقيقت مكشوف گردد .\r\nبعضى « 1 » از مفسرين گفته‌اند : يعنى در حالى كه آن شخص از مردم غايب است ، به خلاف منافق كه چنين ايمانى ندارد . ولى اين احتمال بعيد است .\r\nدر اين آيه شريفه « خشيت » متعلق شده است بر « اسم رحمان » كه خود دلالت بر صفت رحمت خدا مىكند ، و اميد اميدواران را تحريك و جلب مىنمايد ، ( با اينكه مقام خشيت اقتضا داشت يكى از صفات قهريه خدا را به كار ببرد . ) ، و اين به خاطر آن است كه اشاره كند به اينكه خشيت مؤمنين ترسى است آميخته با رجاء و اين همان حالتى است كه :\r\nعبد را در مقام عبوديت نگه مىدارد ، در نتيجه نه از عذاب معبودش ايمن مىشود و نه از رحمت خدا نوميد .\r\nو اگر كلمه « مغفرة » و نيز « اجر كريم » را نكره آورد ، براى اشاره به اهميت و عظمت آن دو است ، يعنى : « او را به آمرزش عظيمى از خدا و اجر كريمى بشارت بده كه با هيچ مقياسى نمىتوان آن را اندازه گيرى كرد ، و آن عبارت است از بهشت » . و دليل بر همه نكاتى كه ما آورديم ، سياق آيه است نه الفاظ آن .\r\nو معناى آيه اين است كه : تو تنها كسى را انذار مىكنى ، يعنى انذارت تنها در كسى\r\n\r\n","description":"","footnote":"\r\n( 1 ) مجمع البيان ، ج 8 ، ص 418 .\r\n","page_name":" 95 ","page_number":95},
  {"content":"\r\nنافع و مؤثر است كه تابع قرآن باشد ، و چون آيات قرآن تلاوت مىشود ، دلش متمايل بدان مىشود ، و از رحمان خشيتى دارد آميخته با رجاء ، پس تو او را به آمرزشى عظيم ، و اجرى كريم بشارت ده كه با هيچ مقياسى اندازه گيرى نمىشود .\r\n\r\n\r\n* ( « إِنَّا نَحْنُ نُحْيِ الْمَوْتى وَنَكْتُبُ ما قَدَّمُوا وَآثارَهُمْ وَكُلَّ شَيْءٍ أَحْصَيْناه فِي إِمامٍ مُبِينٍ » ) * مراد از « احياى موتى » زنده كردن ايشان براى جزا است . و مراد از * ( « ما قَدَّمُوا » ) * اعمالى است كه قبل از مرگ خودشان كردند و از پيش ، براى روز جزاى خود فرستادند ، و مراد از « آثارهم » باقياتى است كه براى بعد از مردن خود بجاى گذاشتند كه يا سنت خيرى است كه مردم بعد از او به آن سنت عمل كنند ، مانند علمى كه از خود به جاى گذاشته ، مردم بعد از او از آن علم بهره مند شوند ، و يا مسجدى كه بنا كرده تا مردم بعد از او در آن نماز بخوانند ، و يا وضوخانه اى كه مردم در آن وضو بگيرند . و يا سنت شرى است كه باب كرده و مردم بعد از او هم به آن سنت عمل كنند ، مانند اينكه محلى براى فسق و نافرمانى خدا بنا نهاده ، همه اينها آثار آدمى است كه خدا به حسابش مىآورد .\r\nو چه بسا گفته « 1 » شده كه : مراد از * ( « ما قَدَّمُوا » ) * نيات ، و مراد از « اثار » اعمالى است كه مترتب و متفرع بر آن نيات مىشود . ولى اين معنا از سياق بعيد است .\r\nو مراد از نوشتن * ( « ما قَدَّمُوا » ) * و نوشتن « اثار » ثبت آن در صحيفه اعمال ، و ضبطش در آن به وسيله مامورين و ملائكه نويسنده اعمال است و اين كتابت غير از كتابت اعمال و شمردن آن در « امام مبين » است كه عبارت است از لوح محفوظ .\r\nگويا بعضى « 2 » توهم كرده‌اند كه نوشتن اعمال و آثار ، همان احصاء در امام مبين است . و ليكن اين اشتباه است ، چون قرآن كريم از وجود كتابى خبر مىدهد كه تمامى موجودات و آثار آنها در آن نوشته شده ، كه اين همان لوح محفوظ است ، و از كتابى ديگر خبر مىدهد كه خاص امتهاست ، و اعمال آنان در آن ضبط مىشود ، و از كتابى ديگر خبر مىدهد كه خاص فرد فرد بشر است ، و اعمال آنان را احصاء مىكند . هم چنان كه در باره كتاب اولى فرموده : « وَلا رَطْبٍ وَلا يابِسٍ إِلَّا فِي كِتابٍ مُبِينٍ » « 3 » و در باره دومى فرموده :\r\n« كُلُّ أُمَّةٍ تُدْعى إِلى كِتابِهَا » « 4 » و در باره سومى فرموده :\r\n\r\n","description":"","footnote":"\r\n( 1 و 2 ) تفسير فخر رازى ، ج 26 ، ص 49 .\r\n( 3 ) هيچ ترى و خشكى نيست ، مگر آنكه در كتابى مبين است . سوره انعام ، آيه 59 .\r\n( 4 ) هر امتى به سوى كتاب خودش دعوت مىشود . سوره جاثيه ، آيه 28 .\r\n","page_name":" 96 ","page_number":96},
  {"content":"\r\n« وَكُلَّ إِنسانٍ أَلْزَمْناه طائِرَه فِي عُنُقِه وَنُخْرِجُ لَه يَوْمَ الْقِيامَةِ كِتاباً يَلْقاه مَنْشُوراً » « 1 » .\r\nظاهر آيه هم به نوعى از بينونت حكم مىكند به اينكه : كتابها يكى نيست ، و كتاب اعمال غير از امام مبين است ، چون بين آن دو فرق گذاشته ، يكى را خاص اشخاص دانسته و ديگرى را براى عموم موجودات ( كل شىء ) خوانده است ، و نيز تعبير را در يكى به كتابت آورده ، و در ديگرى به احصاء .\r\n* ( « وَكُلَّ شَيْءٍ أَحْصَيْناه فِي إِمامٍ مُبِينٍ » ) * - منظور از « امام مبين » لوح محفوظ است ، لوحى كه از دگرگون شدن و تغيير پيدا كردن محفوظ است ، و مشتمل است بر تمامى جزئياتى كه خداى سبحان قضايش را در خلق رانده ، در نتيجه آمار همه چيز در آن هست ، و اين كتاب در كلام خداى تعالى با اسمهاى مختلفى ناميده شده لوح محفوظ ، ام الكتاب ، كتاب مبين ، و امام مبين ، كه در هر يك از اين اسماى چهارگانه عنايتى مخصوص هست .\r\nو شايد عنايت در ناميدن آن به امام مبين ، به خاطر اين باشد كه بر قضاهاى حتمى خدا مشتمل است ، قضاهايى كه خلق تابع آنها هستند و آنها مقتداى خلق . و نامه اعمال هم - به طورى كه در تفسير سوره جاثيه مىآيد - از آن كتاب استنساخ مىشود ، چون در آن سوره فرموده : « هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ » « 2 » .\r\nبعضى « 3 » از مفسرين گفته‌اند : « مراد از امام مبين ، نامه اعمال است » ليكن سخن وى بيهوده است . بعضى « 4 » ديگر گفته‌اند : « علم خدا است » . اين هم مثل همان تفسير قبل است بله اگر مرادشان از علم خدا علم فعلى او باشد باز وجهى دارد .\r\nو از حرفهاى عجيبى كه در اين مقام گفته شده ، سخن بعضى « 5 » از مفسرين است كه گفته : آنچه در لوح محفوظ نوشته مىشود ، عبارت است از آنچه بوده و آنچه خواهد بود ، اما تا روز قيامت ، نه تا ابد ، براى اينكه لوح نزد مسلمانان عبارت است از جسم ، و هر جسمى هر قدر هم بزرگ باشد ، بالأخره محدود و داراى ابعادى متناهى است ، و ادله علمى بر اين معنا شاهد است . بنا بر اين ممكن نيست اين جسم محدود ، حاوى و مشتمل بر تمامى جزئيات حوادث\r\n\r\n","description":"","footnote":"\r\n( 1 ) براى هر انسانى مقدرى به گردنش افكنده‌ايم ، و روز قيامت نامه اى برايش بيرون مىكنيم كه آن را گشوده خواهد ديد . سوره اسرى ، آيه 13 .\r\n( 2 ) اين است كتاب ما كه عليه شما به حق سخن مىگويد به درستى ما آنچه شما مىكرديد ، استنساخ مىكرديم . سوره جاثيه ، آيه 29 .\r\n( 3 و 4 ) مجمع البيان ، ج 8 ، ص 418 .\r\n( 5 ) روح المعانى ، ج 22 ، ص 219 .\r\n","page_name":" 97 ","page_number":97},
  {"content":"\r\nآينده باشد ، و گر نه لازمه اش اين مىشود كه متناهى ظرف باشد براى غير متناهى ، و اين بالبداهه محال است پس چاره همين است كه عموميت « كل شىء » را تخصيص بزنيم ، و بگوييم حوادث تا روز قيامت منظور است . و اين سخن تحكم و بىدليل است ، - كه ان شاء اللَّه به زودى به طور مفصل متعرض آن مىشويم - .\r\nو آيه شريفه نسبت به ما قبل در معناى تعليل است ، گويا فرموده آنچه گفتيم و آنچه از اوصاف آنان كه كلمه عذاب بر ايشان حتمى شده برشمرديم ، و آنچه در باره پيروان قرآن گفتيم كه به غيب از پروردگارشان خشيت دارند ، همه مطابق با واقع است زيرا زمام حيات همه به دست ماست ، و اعمال و آثارشان نزد ما محفوظ است ، پس ما در هر حال به سرانجام هر يك از دو گروه ، علم و اطلاع داريم .\r\n\r\nبحث روايتى\r\n\r\nدر تفسير قمى در ذيل جمله * ( « فَهُمْ مُقْمَحُونَ » ) * فرموده : يعنى سرهايشان را بالا دارند « 1 » .\r\nو نيز در همان تفسير در روايت ابى الجارود ، از امام باقر ( ع ) آمده كه در ذيل جمله * ( « وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ » ) * فرموده : يعنى هدايت را نمىبينند ، چون خدا گوش و چشم و دل و اعمالشان را از اينكه هدايت شوند گرفته است اين آيه در باره ابو جهل بن هشام و چند تن از خاندان وى نازل شده ، و جريان چنين بوده كه رسول خدا ( ص ) برخاست نماز بخواند ، ابو جهل ( لعنة اللَّه عليه ) هم سوگند خورده بود هر وقت او را ديد نماز مىخواند فرقش را بشكافد ، پس ابو جهل آمد در حالى كه سنگى هم به دست داشت ، و رسول خدا ( ص ) را ديد كه مشغول نماز است ، هر چه دست بلند كرد تا سنگ را به طرف آن جناب پرتاب كند ، خدا دستش را در گردنش بخشكانيد و نتوانست پايين بياورد ، و سنگ هم در دستش نمىچرخيد ، ناگزير به طرف اصحاب خود برگشت ، آن وقت سنگ از دستش بيفتاد .\r\nبعد از او مردى ديگر برخاست كه او نيز از فاميلهاى ابو جهل بود ، گفت من او را مىكشم ، همين كه نزديكش شد ، گوش به قرائت او داد و دلش پر از رعب گشته برگشت و به ياران خود گفت : بين من و او چيزى به شكل « فحل - شتر نر » فاصله شد ، و با دنب خود به من\r\n\r\n","description":"","footnote":"\r\n( 1 ) تفسير قمى ، ج 2 ، ص 212 .\r\n","page_name":" 98 ","page_number":98},
  {"content":"\r\nاعلام خطر كرد ، و من ترسيدم نزديكش شوم .\r\nخداوند فرموده : * ( « وَسَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ » ) * . هم چنان كه تاريخ ثابت كرده كه بنى مخزوم ( ابو جهل و يارانش ) احدى ايمان نياوردند « 1 » .\r\nمؤلف : نظير اين روايت را الدر المنثور از بيهقى در دلائل از ابن عباس روايت كرده ، و در روايت او آمده : جمعى از بنى مخزوم با يكديگر عليه رسول خدا ( ص ) توطئه كردند تا او را به قتل برسانند ، از آن جمله ابو جهل و وليد بن مغيره بودند ، روزى در حالى كه آن جناب به نماز ايستاده بود ، صداى قرائتش را شنيدند ، وليد را فرستادند تا او را به قتل برساند ، وليد تا نزديك محلى كه آن جناب ايستاده بود آمد ، ولى ديد صداى قرائتش مىآيد اما خودش نيست ، او برگشت و جريان را نقل كرد . ناگزير دسته جمعى آمدند و تا آنجا كه نماز مىخواند آمدند و صدايش را شنيدند ، به سوى او رفتند ، ديدند صدايش از پشت سرشان مىآيد ، و بالأخره به او دست نيافته برگشتند و آيه * ( « وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا » ) * در اين باره نازل شده « 2 » .\r\nو در الدر المنثور است كه : ابن مردويه و ابو نعيم در كتاب دلائل از ابن عباس روايت كرده كه گفت : رسول خدا ( ص ) در مسجد نماز مىخواند ، و نماز را بلند مىخواند ، به حدى كه مردمى از قريش از شنيدن آن ناراحت شدند ، تا آنجا كه برخاستند او را دستگير كنند ، ليكن دستهاى آنان به گردنهايشان بسته شد ، و ديدگانشان آن جناب را نديد ، ناگزير به التماس نزد آن جناب آمدند ، و او را به حرمت قرابت و رحم سوگند دادند ، چون هيچ تيره اى از عرب نبود مگر آنكه رسول خدا ( ص ) در آنها قرابتى داشت .\r\nپس رسول خدا ( ص ) دعا كرد ، و دستهايشان باز شد ، و آيات * ( « يس وَالْقُرْآنِ الْحَكِيمِ ) * . . . * ( أَمْ لَمْ تُنْذِرْهُمْ لا يُؤْمِنُونَ » ) * در اين باره نازل شد ، و همانطور كه اين آيات فرموده ، احدى از اين چند نفر ايمان نياوردند « 3 » .\r\nمؤلف : اين داستان را به اشكال مختلفى روايت كرده‌اند ، در بعضى « 4 » از آن روايات آمده ، كه : رسول خدا ( ص ) وقتى ديد قصد سوء برايش دارند ، اين آيات را خواند و از نظر آنها ناپديد شد ، دشمن او را نديد و خدا كيد و شرشان را از وى دفع كرد .\r\n\r\n","description":"","footnote":"\r\n( 1 ) تفسير قمى ، ج 2 ، ص 212 .\r\n( 2 و 3 و 4 ) الدر المنثور ، ج 5 ، ص 258 .\r\n","page_name":" 99 ","page_number":99},
  {"content":"\r\nو در بعضى « 1 » ديگر آمده كه آيات اول سوره تا جمله * ( « فَهُمْ لا يُؤْمِنُونَ » ) * همه اش در باره اين قصه نازل شده ، و در نتيجه آيه * ( « إِنَّا جَعَلْنا » ) * تا آخر دو آيه ، رفتار خدا را حكايت مىكند كه با دشمنان آن جناب چه كرد و چگونه رسول خدا ( ص ) را از نظر آنان ناپديد ساخت ، و آيه * ( « سَواءٌ عَلَيْهِمْ . . . » ) * پيشگويى از اين است كه : اين چند نفر هرگز ايمان نمىآورند .\r\n\r\n\r\nولى خواننده عزيز خودش توجه دارد به اينكه : سياق آيات مورد بحث با اين روايات انطباق ندارد ، چون آيات مورد بحث داراى يك سياق و يك نظم هستند ، و حال دو طائفه از مردم را بيان مىكنند : يكى آنهايى كه قول خدا عليه آنان حتمى و ثابت شده ، و در نتيجه ايمان نمىآورند ، و يكى ديگر طايفه اى كه پيروى ذكر ( قرآن ) مىكنند ، و از پروردگارشان به غيب خشيت دارند .\r\nو اين مضمون چه ارتباطى با قصه هاى مذكور دارد و چگونه مىتوان آيه * ( « لَقَدْ حَقَّ الْقَوْلُ عَلى أَكْثَرِهِمْ » ) * را كه سخن از اكثريت مردم دارد ، حمل كرد بر مردم انذار شده ، و آيه * ( « إِنَّا جَعَلْنا فِي أَعْناقِهِمْ . . . » ) * و آيه * ( « وَجَعَلْنا مِنْ بَيْنِ أَيْدِيهِمْ سَدًّا . . . » ) * را حمل كرد بر داستان ابو جهل و نزديكان او ؟ و آيه * ( « سَواءٌ عَلَيْهِمْ أأَنْذَرْتَهُمْ » ) * را حمل كرد بر خصوص اين چند نفر ، و از همه بالاتر جمله * ( « وَنَكْتُبُ ما قَدَّمُوا وَآثارَهُمْ » ) * را حمل كرد بر داستان جمعى از انصار در مدينه ، كه روايتش به زودى از نظرت خواهد گذشت ؟ چون حملهاى مزبور ، وحدت نظم و سياق آيات را به هم مىزند .\r\nپس حق مطلب اين است كه : آيات شريفه مورد بحث يك دفعه و با يك نظم و سياق نازل شده ، و در آن ، حال مردم را در هنگام شنيدن دعوت و انذار پيامبر بيان مىكند و مىفرمايد : مردم در برابر دعوت آن جناب دو دسته شدند ، و اين منافات ندارد كه داستان ابو جهل و مستور شدن رسول خدا ( ص ) از دشمن مقارن اين آيات اتفاق افتاده باشد .\r\nو نيز در آن كتاب آمده كه : عبد الرزاق ، ترمذى - وى حديث را حسن دانسته - بزاز ، ابن جرير ، ابن منذر ، ابن ابى حاتم ، حاكم - وى حديث را صحيح دانسته - ، ابن مردويه و بيهقى - در كتاب شعب الايمان - همگى از ابى سعيد خدرى روايت كرده‌اند كه گفت : بنو سلمه در محله اى از مدينه منزل داشتند ، خواستند از آنجا به نزديكى مسجد كوچ كنند ، خداى تعالى\r\n\r\n","description":"","footnote":"\r\n( 1 ) الدر المنثور ، ج 5 ، ص 258 .\r\n","page_name":" 100 ","page_number":100},
  {"content":"\r\nاين آيه را فرستاد : * ( « إِنَّا نَحْنُ نُحْيِ الْمَوْتى وَنَكْتُبُ ما قَدَّمُوا وَآثارَهُمْ » ) * رسول خدا ( ص ) ايشان را خواست و فرمود : خدا آثار شما را هم مىنويسد ، و آيه را برايشان خواند ايشان قانع شده در جاى خود باقى ماندند « 1 » .\r\nو باز در همان كتاب است كه : فاريابى ، احمد ، عبد بن حميد ، ابن ماجه - در كتاب زهد - ابن جرير ، ابن منذر ، طبرانى ، و ابن مردويه از ابن عباس روايت كرده‌اند كه گفت :\r\nمنزلهاى انصار از مسجد دور بود ، خواستند به نزديك مسجد كوچ كنند ، آيه * ( « وَنَكْتُبُ ما قَدَّمُوا وَآثارَهُمْ » ) * نازل شد پس با خود گفتند ، در همان محل خود باقى مىمانيم « 2 » .\r\nمؤلف : اشكالى كه در اين دو روايت هست ، عين همان اشكالى است كه : در روايات قبل بود .\r\n\r\n\r\nو نيز در همان كتاب آمده كه : ابن ابى حاتم ، از جرير بن عبد اللَّه بجلى روايت كرده كه گفت : رسول خدا ( ص ) فرمود : هر كس سنت نيكى را باب كند ، مادامى كه در دنيا مردمى به آن سنت عمل مىكنند ، ثواب آن اعمال را به حساب اين شخص هم مىگذارند ، بدون اينكه از اجر عامل آن كم بگذارند ، و هر كس سنت زشتى در بين مردم باب كند ، مادامى كه در دنيا مردمى به اين سنت عمل مىكنند وزر آن عملها را به حساب او نيز مىگذارند ، بدون اينكه از وزر عامل آن كم بگذارند . آن گاه اين آيه را تلاوت كردند : * ( « وَنَكْتُبُ ما قَدَّمُوا وَآثارَهُمْ » ) * « 3 » .\r\nو در تفسير قمى در ذيل جمله * ( « وَكُلَّ شَيْءٍ أَحْصَيْناه فِي إِمامٍ مُبِينٍ » ) * فرموده : يعنى در كتابى مبين ، و آن محكم است ، يعنى تاويل نمىخواهد . و ابن عباس از امير المؤمنين ( ع ) روايت كرده كه فرمود : به خدا سوگند منم امام مبين ، كه ما بين حق و باطل جدايى مىاندازم ، و اين را از رسول خدا ( ص ) ارث برده‌ام « 4 » .\r\nو در كتاب معانى الاخبار به سند خود از ابى الجارود ، از امام باقر از پدرش ، از جدش ( ع ) از رسول خدا ( ص ) روايت آورده كه در ضمن حديثى در باره على ( ع ) فرمود : او امامى است كه : خداى تعالى علم هر چيزى را در او احصاء كرده است « 5 » .\r\n\r\n","description":"","footnote":"\r\n( 1 و 2 و 3 ) الدر المنثور ، ج 5 ، ص 260 .\r\n( 4 ) تفسير قمى ، ج 2 ، ص 212 .\r\n( 5 ) معانى الاخبار ، ص 95 ، ط جامعه مدرسين .\r\n","page_name":" 101 ","page_number":101},
  {"content":"\r\nمؤلف : اين دو حديث در صورتى كه از نظر سند صحيح باشد ، ربطى به تفسير ندارد ، بلكه مضمون آن دو جزو بطن قرآن و اشارات آن است ، و هيچ مانعى ندارد كه خداى تعالى به بنده اى از بندگانش كه داراى توحيد و عبوديت خالص براى اوست ، علم به همه معلوماتى كه در كتاب مبين است بدهد ، و آن كس بعد از رسول خدا ( ص ) سيد الموحدين امير المؤمنين على ( ع ) است .\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nوَ اضْرِبْ لَهُمْ مَثَلًا أَصْحابَ الْقَرْيَةِ إِذْ جاءَهَا الْمُرْسَلُونَ ( 13 ) إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ فَقالُوا إِنَّا إِلَيْكُمْ مُرْسَلُونَ ( 14 ) قالُوا ما أَنْتُمْ إِلَّا بَشَرٌ مِثْلُنا وَما أَنْزَلَ الرَّحْمنُ مِنْ شَيْءٍ إِنْ أَنْتُمْ إِلَّا تَكْذِبُونَ ( 15 ) قالُوا رَبُّنا يَعْلَمُ إِنَّا إِلَيْكُمْ لَمُرْسَلُونَ ( 16 ) وَما عَلَيْنا إِلَّا الْبَلاغُ الْمُبِينُ ( 17 )\r\nقالُوا إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَلَيَمَسَّنَّكُمْ مِنَّا عَذابٌ أَلِيمٌ ( 18 ) قالُوا طائِرُكُمْ مَعَكُمْ أإِنْ ذُكِّرْتُمْ بَلْ أَنْتُمْ قَوْمٌ مُسْرِفُونَ ( 19 ) وَجاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ ( 20 ) اتَّبِعُوا مَنْ لا يَسْئَلُكُمْ أَجْراً وَهُمْ مُهْتَدُونَ ( 21 ) وَما لِيَ لا أَعْبُدُ الَّذِي فَطَرَنِي وَإِلَيْه تُرْجَعُونَ ( 22 )\r\nأأَتَّخِذُ مِنْ دُونِه آلِهَةً إِنْ يُرِدْنِ الرَّحْمنُ بِضُرٍّ لا تُغْنِ عَنِّي شَفاعَتُهُمْ شَيْئاً وَلا يُنْقِذُونِ ( 23 ) إِنِّي إِذاً لَفِي ضَلالٍ مُبِينٍ ( 24 ) إِنِّي آمَنْتُ بِرَبِّكُمْ فَاسْمَعُونِ ( 25 ) قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ ( 26 ) بِما غَفَرَ لِي رَبِّي وَجَعَلَنِي مِنَ الْمُكْرَمِينَ ( 27 )\r\nوَ ما أَنْزَلْنا عَلى قَوْمِه مِنْ بَعْدِه مِنْ جُنْدٍ مِنَ السَّماءِ وَما كُنَّا مُنْزِلِينَ ( 28 ) إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ ( 29 ) يا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِه يَسْتَهْزِؤُنَ ( 30 ) ألَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ أَنَّهُمْ إِلَيْهِمْ لا يَرْجِعُونَ ( 31 ) وَإِنْ كُلٌّ لَمَّا جَمِيعٌ لَدَيْنا مُحْضَرُونَ ( 32 )\r\n","description":"","footnote":"","page_name":" 103 ","page_number":103},
  {"content":"\r\nترجمه آيات\r\nمردم قريه را برايشان مثل بياور كه فرستادگان خدا به سوى آنان آمدند ( 13 ) .\r\nآن زمان كه ما دو نفر از رسولان را به سوى ايشان گسيل داشتيم و آن دو را تكذيب كردند پس به وسيله رسول سومى آن دو رسول را تقويت كرديم و همگى گفتند كه ما فرستاده به سوى شماييم ( 14 ) .\r\nگفتند شما به جز بشرى مثل ما نيستيد و رحمان هيچ پيامى نازل نكرده و مدعاى شما به جز دروغ نمىتواند باشد ( 15 ) .\r\nگفتند : پروردگار ما مىداند كه ما فرستادگان به سوى شماييم ( 16 ) .\r\nو ما به جز رساندن پيام او به طور آشكار وظيفه ديگرى نداريم ( 17 ) .\r\nگفتند ما شما را بد قدم و نحس مىدانيم اگر دست از گفته خود برنداريد قطعا سنگسارتان مىكنيم و از ناحيه ما عذابى دردناك به شما خواهد رسيد ( 18 ) .\r\n( رسولان ) گفتند نحوست با خود شماست كه وقتى تذكرتان مىدهند حق را نمىپذيريد بلكه شما مردم مسرف و متجاوزيد ( 19 ) .\r\nو از دورترين نقطه شهر مردى شتابان آمد و گفت هان اى مردم ! فرستادگان خدا را پيروى كنيد ( 20 ) .\r\nپيروى كنيد كسانى را كه هم راه يافتگانند و هم به طمع مزد شما را به پيروى خود نمىخوانند ( 21 ) .\r\nو چرا من آفريننده خود را نپرستم در صورتى كه بازگشت شما به سوى او است ( 22 ) .\r\nآيا به جاى او خدايانى ديگر اتخاذ كنم كه اگر خداى رحمان ضررى برايم بخواهد شفاعت آنها هيچ دردى از من دوا و از آن ضرر نجاتم نمىدهند ( 23 ) .\r\nمسلم است كه من در اين صورت در ضلالتى روشن قرار گرفته‌ام ( 24 ) .\r\nمن به پروردگار شما رسولان ايمان مىآورم و شما بشنويد تا فردا شهادت دهيد ( 25 ) .\r\n( مردم او را كشتند ) در همان دم به او گفته شد به بهشت درآى و او كه داشت داخل بهشت مىشد گفت اى كاش مردم من مىدانستند چه سعادتى نصيبم شده ( 26 ) .\r\nمىدانستند چگونه پروردگارم مرا بيامرزيد و مرا از مكرمين قرار داد ( 27 ) .\r\nو ما براى هلاك ساختن مردم او لشكرى از آسمان نفرستاديم و نبايد هم مىفرستاديم ( 28 ) .\r\nچون از بين بردن آنها به بيش از يك صيحه نياز نداشت آرى يك صيحه برخاست و همه آنها در\r\n","description":"","footnote":"","page_name":" 104 ","page_number":104},
  {"content":"\r\nجاى خود خشكيدند ( 29 ) .\r\nاى حسرت و ندامت بر بندگان من كه هيچ رسولى نزدشان نيامد مگر آنكه به جز استهزاء عكس العملى نشان ندادند ( 30 ) .\r\nآيا نديدند چقدر از اقوام قبل از ايشان را هلاك كرديم و ديگر به سوى آنان برنمىگردند ( 31 ) .\r\nبا اينكه هيچ يك از آنان نيست مگر آنكه همگى نزد ما حاضر خواهند شد ( 32 ) .\r\n\r\nبيان آيات\r\n\r\nاين آيات مثلى است مشتمل بر انذار و تبشير كه خداى سبحان آن را براى عموم مردم آورده كه در آن به رسالت الهى و تبعات و آثار دعوت به حق اشاره مىكند كه عبارت است از مغفرت و اجر كريم براى هر كس كه ايمان آورد و پيروى ذكر ( قرآن ) كند و از رحمان بغيب خشيت داشته باشد ، و نيز عبارت است از عذاب اليم براى هر كس كه كفر بورزد و آن دعوت را تكذيب كند . و نيز به وحدانيت خداى تعالى ، و مساله معاد و برگشت همه مردم به سوى او اشاره مىنمايد .\r\nدر اينجا ممكن است اين اشكال به ذهن كسى وارد شود كه : در آيات قبل مىفرمود :\r\nآنها كه كلمه عذاب عليه آنان ثابت شده ، ايمان نمىآورند ، چه انذارشان بكنى و چه نكنى ، آن وقت در اين آيات ، خودش آنها را انذار مىكند .\r\nجواب اين اشكال اين است كه : منافاتى بين اين دو دسته آيات نيست ، براى اينكه منظور از آيات مورد بحث اين است كه با ابلاغ انذار ، حجت بر آنها تمام شود ، و شقاوتشان به حد كمال برسد ، البته از طرف ديگر مؤمنين هم سعادتشان به حد كمال برسد .\r\nهم چنان كه در جاى ديگر فرموده : « لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ » « 1 » ، و نيز فرموده : « وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً » « 2 » .\r\n\r\n","description":"","footnote":"\r\n( 1 ) هر كه هلاك مىشود دانسته هلاك شود ، و هر كه زنده مىگردد ، نيز با آگهى خود زنده شود .\r\nسوره انفال ، آيه 42 .\r\n( 2 ) ما پاره اى از قرآن را نازل كرديم كه براى مؤمنين شفا و رحمت است ، ولى ظالمان را جز خسارت و زيان نمىافزايد . سوره اسرى ، آيه 82 .\r\n","page_name":" 105 ","page_number":105},
  {"content":"\r\n* ( « وَاضْرِبْ لَهُمْ مَثَلًا أَصْحابَ الْقَرْيَةِ إِذْ جاءَهَا الْمُرْسَلُونَ » ) * كلمه « مثلا » كه در اين جمله آمده به معناى كلام و يا داستانى است كه گوينده آن را مىگويد تا مقصدى از مقاصدش را براى شنونده ممثل و مجسم كند ، و چون داستان اصحاب قريه ، وعده و وعيد آيات قبل را روشن مىكند ، لذا خداوند رسول گرامى خود را دستور داد تا قصه را به صورت اين مثل براى كفار بيان كند .\r\nو ظاهرا كلمه « مثلا » مفعول دوم باشد براى « اضرب » و مفعول اول آن « اصحاب القرية » باشد ، و معنا چنين باشد : براى آنها اصحاب قريه را كه چنين و چنان بودند مثل بزن .\r\nو مفعول دوم كه بايد بعد از مفعول اول بيايد ، در اينجا جلوتر آمده ، تا از فاصله زياد كه مخل به معنا است جلوگيرى شده باشد .\r\n* ( « إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ فَقالُوا إِنَّا إِلَيْكُمْ مُرْسَلُونَ » ) * كلمه « عززنا » از تعزيز است كه : مصدر باب تفعيل از ماده عزت است ، و « عزت » به معناى نيرو و شوكت و آسيبناپذيرى است . و جمله * ( « إِذْ أَرْسَلْنا إِلَيْهِمُ » ) * بيان تفصيلى جمله * ( « إِذْ جاءَهَا الْمُرْسَلُونَ » ) * است .\r\nو معناى آيه اين است كه : براى آنها مثل بزن اصحاب قريه را كه در زمانى مىزيستند كه ما دو تا از رسولان خود را به سويشان فرستاده بوديم و مردم آن دو را تكذيب كرده بودند و ما آن دو را به رسول سوم تقويت كرديم ، و اين سه رسول گفتند : اى مردم ! ما از جانب خدا به سوى شما فرستاده شده‌ايم .\r\n\r\n\r\n* ( « قالُوا ما أَنْتُمْ إِلَّا بَشَرٌ مِثْلُنا وَما أَنْزَلَ الرَّحْمنُ مِنْ شَيْءٍ إِنْ أَنْتُمْ إِلَّا تَكْذِبُونَ » ) * مردم چنين مىپنداشتند كه بشر نمىتواند پيغمبر شود . و وحى آسمانى را بگيرد ، و استدلال مىكردند به خودشان كه پيغمبر نيستند ، و چنين چيزى را در خودشان سراغ ندارند ، و آن وقت حكم خود را به انبيا هم سرايت داده ، مىگفتند : پس آنها هم پيغمبر نيستند ، چون حكم امثال ، يكى است .\r\nو بر اين اساس معناى جمله * ( « وَما أَنْزَلَ الرَّحْمنُ مِنْ شَيْءٍ » ) * چنين مىشود : خدا هيچ وحيى نازل نكرده ، چون اگر وحيى بر بشرى نازل كرده بود ما نيز در نفوس خود از آن خبردار مىشديم و خدا به ما هم وحى مىكرد . همانطور كه شما ادعاى آن را مىكنيد .\r\nو اگر از خداى تعالى تعبير به « رحمان » كردند ، براى اين است كه مشركين عرب مانند همه بتپرستان خدا را قبول داشتند ، و او را به صفات كمال متصف مىدانستند ، چيزى كه بود در تفسير آن صفات با هم اختلاف داشتند ، صابئىها آن صفات را به نفى معنا\r\n","description":"","footnote":"","page_name":" 106 ","page_number":106},
  {"content":"\r\nمىكردند ، و به جاى اينكه بگويند خدا عالم است مىگفتند جاهل نيست ، و همچنين در مورد ساير صفات ، مانند قدرت ، خالقيت ، رحمت ، ملك و غير اينها .\r\nبا اين تفاوت كه مشركين مىگفتند : اين خداى داراى چنين صفات ، امر تدبير مخلوقات را به مقربين درگاه خود ، مانند ملائكه واگذار نموده و ديگر خودش در تدبير عالم هيچ كاره است ، ارباب و مدبران عالم ، ملائكه و آلهه هستند ، و اما خدا ( عز اسمه ) ، او تنها در اين ارباب ، ربوبيت و تدبير دارد ، پس خدا رب ارباب و إله آلهه است .\r\nممكن هم هست اسم رحمان تنها در حكايت قصه آمده باشد نه در خود قصه ، به اين معنا كه اهل قريه نگفته باشند « و رحمان چيزى نازل نكرده شما دروغ مىگوييد » بلكه يا گفته باشند « خدا چيزى نازل نكرده » ، و يا « چيزى نازل نشده » ، و آن گاه قرآن در نقل قصه كلمه « رحمان » را آورده باشد ، تا به حلم و رحمت خداى تعالى در قبال انكار و تكذيب حق صريحى كه مشركين داشتند اشاره كند .\r\nو جمله * ( « إِنْ أَنْتُمْ إِلَّا تَكْذِبُونَ » ) * به منزله نتيجه است براى صدر آيه ، و حاصل كلامشان اين مىشود كه : شما هم بشرى هستيد مثل ما ، و ما با اينكه مثل شما بشر هستيم در نفس خود چيزى از وحى كه ادعا مىكنيد به شما نازل شده نمىيابيم ، و چون شما هم مثل ماييد ، پس رحمان هيچ وحيى نازل نكرده ، و شما دروغ مىگوييد ، و چون غير از اين ادعا ادعاى ديگرى نداريد پس غير از دروغ چيز ديگرى نداريد .\r\nو با اين بيان نكته حصر در جمله * ( « إِنْ أَنْتُمْ إِلَّا تَكْذِبُونَ » ) * روشن شد ، و همچنين وجه اينكه چرا فعل را نفى كرد ( و گفت : شما دروغ مىگوييد ولى اسم فاعل را نفى نكرد ) و نفرمود : « شما نيستيد مگر دروغگو » براى اينكه مراد ، تكذيب و نفى فعل در حال گفتگو بوده ، نه مستمرا و در آينده ( چون اسم فاعل زمان حال و آينده را به طور استمرار شامل مىشود ، به خلاف فعل ، كه تنها شامل حال و آينده مىشود ) .\r\n« قالُوا رَبُّنا يَعْلَمُ إِنَّا إِلَيْكُمْ لَمُرْسَلُونَ وَما عَلَيْنا إِلَّا الْبَلاغُ الْمُبِينُ » خداى تعالى در اين قصه حكايت نكرده كه رسولان در پاسخ مردم كه گفتند : * ( « ما أَنْتُمْ إِلَّا بَشَرٌ مِثْلُنا . . . ) * - شما جز بشرى چون ما نيستيد . . . » ، چه جوابى دادند ، در حالى كه در جاى ديگر از رسولان امتهاى گذشته حكايت كرده كه در پاسخ مردم خود كه گفته بودند : « إِنْ أَنْتُمْ إِلَّا بَشَرٌ مِثْلُنا - شما جز بشرى چون ما نيستيد » گفتند : « إِنْ نَحْنُ إِلَّا بَشَرٌ مِثْلُكُمْ وَلكِنَّ اللَّه يَمُنُّ عَلى مَنْ يَشاءُ مِنْ عِبادِه » « 1 » كه بيانش گذشت .\r\n\r\n","description":"","footnote":"\r\n( 1 ) درست است كه ما جز بشرى چون شما نيستيم ، و ليكن خدا بر هر كس از بندگانش كه بخواهد منت مىگذارد . سوره ابراهيم ، آيه 11 .\r\n","page_name":" 107 ","page_number":107},
  {"content":"\r\nبلكه تنها از آن رسولان حكايت كرده كه به قوم خود گفتند : ما فرستاده خدا به سوى شما و مامور تبليغ رسالت او هستيم ، و جز اين شانى نداريم و احتياجى نداريم به اينكه ما را تصديق بكنيد و به ما ايمان بياوريد ، تنها براى ما اين كافى است كه : خدا مىداند كه ما فرستاده او هستيم و ما به بيش از اين هم احتياج نداريم .\r\nپس در جمله * ( « قالُوا رَبُّنا يَعْلَمُ إِنَّا إِلَيْكُمْ لَمُرْسَلُونَ » ) * رسولان از رسالت خود خبر مىدهند ، و كلام خود را با حرف « ان - به درستى كه » و حرف « لام - هر آينه » تاكيد كرده‌اند ، و نيز به منظور تاكيد كلام خود ، پروردگار خود را شاهد گرفته‌اند كه « ربنا يعلم - پروردگار ما مىداند » .\r\nو جمله * ( « رَبُّنا يَعْلَمُ » ) * معترضه و به منزله سوگند است ، و به آيه چنين معنا مىدهد : ما فرستادگان به سوى شماييم ، و در ادعاى رسالت صادقيم ، و اين دليل ما را بس كه خدايى كه ما را به سوى شما فرستاده خود شاهد اين مدعاى ماست ، و ديگر ما حاجتى نداريم به اينكه شما هم ما را تصديق بكنيد ، و از تصديق شما سودى عايد ما نمىشود ، تا در صدد جلب تصديق شما برآييم ، بلكه آنچه براى ما مهم است اين است كه : رسالت خود را انجام بدهيم و حجت تمام شود .\r\n* ( « وَما عَلَيْنا إِلَّا الْبَلاغُ الْمُبِينُ » ) * - كلمه « بلاغ » به معناى تبليغ است و مراد از آن ، تبليغ رسالت است ، و معناى جمله اين است كه : ما مامور نشده‌ايم مگر تنها به اينكه رسالت خدا را به شما ابلاغ كنيم و حجت را تمام نماييم .\r\n* ( « قالُوا إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَلَيَمَسَّنَّكُمْ مِنَّا عَذابٌ أَلِيمٌ » ) * 4 گويندگان اين سخن مردم قريه‌اند ، و روى سخنشان با رسولان است . و كلمه « تطيرنا » از مصدر تطير است كه به معناى شوم دانستن و فال بد زدن به چيزى است ، و اينكه گفتند : « اگر دست از حرفهايتان برنداريد شما را سنگسار مىكنيم و عذابى دردناك به شما خواهد رسيد » تهديد رسولان است از سوى مردم .\r\nو معناى آيه اين است كه : مردم قريه به رسولان گفتند : ما شما را بد قدم و شوم مىدانيم ، و سوگند مىخوريم كه اگر دست از سخنان خود برنداريد و تبليغات خود را ترك نكنيد و هم چنان به كار دعوت بپردازيد ، ما شما را سنگباران مىكنيم ، و از ما به شما عذابى دردناك خواهد رسيد .\r\n","description":"","footnote":"","page_name":" 108 ","page_number":108},
  {"content":"\r\n\r\n\r\n* ( « قالُوا طائِرُكُمْ مَعَكُمْ أإِنْ ذُكِّرْتُمْ بَلْ أَنْتُمْ قَوْمٌ مُسْرِفُونَ » ) * اين سخن پاسخ رسولان به اهل قريه است .\r\nو كلمه « طائر » در جمله * ( « طائِرُكُمْ مَعَكُمْ » ) * در اصل طير ( مرغى چون كلاغ ) است كه عرب با ديدن آن فال بد مىزد ، و سپس مورد استعمالش را توسعه دادند و به هر چيزى كه با آن فال بد زده مىشود طير گفتند ، و چه بسا كه در حوادث آينده بشر نيز استعمال مىكنند ، و چه بسا بخت بد اشخاصى را طائر مىگويند ، با اينكه اصلا بخت امرى است موهوم ، ولى مردم خرافه پرست آن را مبدأ بدبختى انسان و محروميتش از هر چيز مىدانند .\r\nو به هر حال اينكه فرمود : * ( « طائِرُكُمْ مَعَكُمْ » ) * ظاهر معنايش اين است كه : آن چيزى كه جا دارد با آن فال بد بزنيد آن چيزى است كه با خودتان هست ، و آن عبارت است از حالت اعراضى كه از حق داريد و نمىخواهيد حق را كه همان توحيد است بپذيريد ، و اينكه به سوى باطل يعنى شرك تمايل و اقبال داريد .\r\nبعضى « 1 » از مفسرين گفته‌اند : « معنايش اين است كه طائر شما يعنى بهره و نصيب شما از خير و شر با خود شماست ، و آن اعمال نيك و بد شماست اگر خير باشد ، بهره شما خير مىشود ، و اگر شر باشد شر مىشود » . ( دقت فرماييد ) كه اين مفسر طائر را به معناى دوم ( حوادث آينده ) گرفته ، و ليكن جمله بعدى آيه كه مىفرمايد : * ( « أإِنْ ذُكِّرْتُمْ بَلْ أَنْتُمْ قَوْمٌ مُسْرِفُونَ » ) * با معناى اول مناسبتر است .\r\nاستفهام در جمله * ( « أإِنْ ذُكِّرْتُمْ » ) * استفهامى است توبيخى و مراد از « تذكير » تذكر دادن ايشان است به حق ، يعنى به وحدانيت خداى تعالى و اينكه بازگشت همه به سوى اوست ، و حقايقى نظير آنها . و در اين جمله كه جمله اى است شرطيه جزاى شرط حذف شده تا اشاره كند به اينكه جزاى آن اين قدر شنيع و رسواست كه نمىشود گفت ، و بدان تفوه كرد ، و تقدير جمله چنين است : « اگر به حق تذكر داده شويد اين تذكر را با انكار شنيع و تطير و تهديد رسوايتان مقابله مىكنيد » .\r\n* ( « بَلْ أَنْتُمْ قَوْمٌ مُسْرِفُونَ » ) * - يعنى شما مردمى هستيد متجاوز كه معصيت را از حد گذرانده‌ايد ، و كلمه « بل » كه به معناى اعراض است اعراض از مطلب سابق را مىرساند ، و معنايش اين است كه : « نه ، بلكه علت اصلى در انكار حق ، و تكذيبشان اين است كه آنان مردمى هستند كه مستمر در اسراف و متجاوز از حدند » .\r\n\r\n","description":"","footnote":"\r\n( 1 ) روح المعانى ، ج 22 ، ص 224 .\r\n","page_name":" 109 ","page_number":109},
  {"content":"\r\n* ( « وَجاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ » ) * « اقصاى مدينه » به معناى دورترين نقطه آن نسبت به ابتداى فرضى آن است . در اول كلام قريه آورده بود ، و در اين جا از آن به مدينه تعبير كرد ، تا بفهماند قريه مذكور بزرگ بوده . و كلمه « سعى » به معناى سريع راه رفتن است .\r\nنظير اين تعبير در داستان موسى ( ع ) و آن مرد قبطى آمده و فرموده : « وَجاءَ رَجُلٌ مِنْ أَقْصَى الْمَدِينَةِ يَسْعى - مردى از دورترين نقطه شهر آمد در حالى كه مىدويد » . در اين آيه كلمه « رجل » جلوتر از « اقصى المدينة » آمده ، و در آيه مورد بحث بعد از آن آمده ، بعيد نيست نكته اش اين باشد كه در آنجا عنايت و اهتمام به آمدن مردم و خبر دادنش به موسى ( ع ) بوده ، كه درباريان در باره كشتن تو شور مىكردند ، و لذا كلمه « رجل » را جلوتر آورد . و در درجه دوم ، اهتمام خود آن مرد به زودتر رسيدن و خبر دادن به موسى ( ع ) است ، و لذا جمله « يسعى » را به عنوان حال مؤخر آورد ، به خلاف آيه مورد بحث كه اهتمام در آن به آمدن از دورترين نقطه شهر است ، تا بفهماند بين رسولان و آن مرد ، هيچ تبانى و سازش قبلى در امر دعوت نبوده ، و هيچ رابطه اى با او نداشته‌اند ، لذا جمله « مِنْ أَقْصَى الْمَدِينَةِ » را مقدم آورد ، و كلمه « رجل » و « يسعى » را بعد از آن ذكر كرد .\r\nو اما اينكه اين مرد نامش و نام پدرش چه بوده و چه شغل و حرفه اى داشته ؟ مفسرين سخت در آن اختلاف كرده‌اند ، و ما چون اهميتى در گفتگوى از آن نديديم ، چون دخالتى در فهم مراد آيه نداشت ، لذا از بحث پيرامون آن خوددارى نموديم ، چون يقين داريم كه اگر اين جزئيات در فهم مراد آيه كمترين دخالتى مىداشت ، خداى سبحان در كلامش بدان اشاره مىكرد ، و آن را مهمل نمىگذاشت .\r\nآنچه مورد اهميت است ، دقت و تدبر در اين معنا است كه اين شخص چه حظ وافرى از ايمان داشته كه در چنين موقعى به تاييد رسولان الهى ( ع ) برخاسته و ايشان را يارى كرده است ، چون از تدبر در كلام خدا كه داستان او را حكايت كرده اين معنا به دست مىآيد كه وى مردى بوده كه خداى سبحان دلش را به نور ايمان روشن كرده ، به خدا ايمان آورده و با ايمان خالص او را مىپرستيده ، نه به طمع بهشت و نه از ترس آتش ، بلكه از اين جهت كه او اهليت پرستش دارد ، و به همين جهت از بندگان مكرم خدا شده .\r\nو خداى سبحان در كلامش هيچ كس به جز ملائكه را به صفت مكرم توصيف نكرده ، تنها ملائكه مقرب درگاهش و بندگان خالصش را به اين وصف ستوده ، و از آن جمله اين مرد است كه با مردم مخاصمه و احتجاج كرده و بر آنان غلبه جسته و حجت قوم را بر اينكه\r\n","description":"","footnote":"","page_name":" 110 ","page_number":110},
  {"content":"\r\nپرستش خدا جايز نيست و تنها بايد آلهه را پرسيد باطل نموده و در مقابل اثبات كرده است كه تنها بايد خدا را پرستيد ، و رسولان او را در دعوى رسالت تصديق نموده و سپس به آنان ايمان آورده است .\r\n* ( « اتَّبِعُوا مَنْ لا يَسْئَلُكُمْ أَجْراً وَهُمْ مُهْتَدُونَ » ) * در اين آيه شريفه ، بيانى است بر جمله * ( « اتَّبِعُوا الْمُرْسَلِينَ » ) * كه در آيه قبلى بود ، و به جاى كلمه « مرسلين » در آن آيه جمله * ( « مَنْ لا يَسْئَلُكُمْ أَجْراً وَهُمْ مُهْتَدُونَ » ) * را در اينجا آورده تا به علت متابعت مرسلين اشاره كرده باشد و بفرمايد اينكه گفتيم رسولان را پيروى كنيد علتش اين است كه رسولان خودشان راه يافته‌اند ، و در راهنمايى شما هم مزدى نمىخواهند ، چون پيروى كردن از غير ، براى يكى از دو جهت جائز نيست يا براى اين كه آن غير خودش گمراه است و سخنش گمراهى است ، معلوم است كه گمراه را نبايد در گمراهىاش پيروى كرد . و يا براى اين كه هر چند سخنش حق است و پيروى حق واجب است ، ليكن او از اين سخن حق منظور فاسدى دارد ، او سخن حق را وسيله كسب مال يا جاه كرده ، و يا غرض فاسد ديگرى از اين قبيل دارد .\r\nو اما سخن كسى كه هم سخنش حق است و هم از داشتن اغراض فاسد مبرا و منزه است ، و از گفتن آن سخن حق نه نقشه اى در نظر دارد و نه كيد و خيانتى ، بايد از او پيروى كرد و سخنش را پذيرفت ، و اين رسولان چنينند ، و در اينكه مىگويند : « غير از خدا را نپرستيد » ، هم راه يافته‌اند و هم اجر و مزدى از شما نمىخواهند ، نه مال و نه جاه ، پس واجب است كه ايشان را پيروى كنيد .\r\nاما اينكه راه يافته‌اند ، براى اين است كه : حجت بر حقانيت آنان و صدق مدعاى آنان يعنى توحيد خدا قائم است ، و آن حجت عبارت است از كلام آن مرد كه گفت : * ( « وَما لِيَ لا أَعْبُدُ الَّذِي فَطَرَنِي ) * . . . * ( وَلا يُنْقِذُونِ » ) * .\r\nو اما اينكه رسولان مزدى از مردم نمىخواستند ، دليلش كلام خود ايشان است كه گفتند : * ( « رَبُّنا يَعْلَمُ إِنَّا إِلَيْكُمْ لَمُرْسَلُونَ » ) * كه بيانش گذشت .\r\nو با اين بيانى كه ما ذكر كرديم ، بيان قبلى ما هم تاييد مىشود كه گفتيم در جمله * ( « رَبُّنا يَعْلَمُ إِنَّا إِلَيْكُمْ لَمُرْسَلُونَ » ) * منظورشان اين است كه : بفهمانند ما از مردم نه اجرى مىخواهيم و نه غير آن .\r\n* ( « وَما لِيَ لا أَعْبُدُ الَّذِي فَطَرَنِي وَإِلَيْه تُرْجَعُونَ أأَتَّخِذُ مِنْ دُونِه آلِهَةً ) * . . . * ( وَلا يُنْقِذُونِ » ) *\r\n","description":"","footnote":"","page_name":" 111 ","page_number":111},
  {"content":"\r\nدر اين آيه و آيه بعدىاش شروع شده به استدلال تفصيلى بر توحيد و نفى آلهه ، و براى اين منظور سياق تكلم وحده را برگزيده مگر در يك جمله معترضه كه وسط كلام آورده و با سياق خطاب فرموده : « * ( وَإِلَيْه تُرْجَعُونَ ) * - به سوى او برمىگرديد » .\r\nو اين برگزيدن براى اين است كه خود را بدان جهت كه يك انسان است ، و خدا او را ايجاد كرده محاكمه كند ، و آن گاه هر حكمى كه عليه خود كرد ، در هر انسان ديگرى مثل خودش جارى سازد ، چون افراد يك نوع همه مثل همند ، پس اينكه گفت : « و چرا خدايى را كه مرا آفريده نپرستيم ؟ » در معناى اين است كه گفته باشد : « و چرا انسان خدايى را كه خلقش كرده نپرستد » و آيا كسى كه انسان باشد غير از خدا ، آلهه ديگرى مىگيرد ؟\r\nو اگر از خداى تعالى تعبير آورد به * ( « الَّذِي فَطَرَنِي » ) * براى اين است كه به علت حكم اشاره كرده و بفهماند كه چون لازمه فطر و ايجاد انسان بعد از آنكه عدم بود ، بازگشت همه چيز انسان به خداى تعالى است ، چه ذاتش و چه صفاتش و چه افعالش ، و نيز لازمه اش اين است كه قيام همه چيز انسان به او باشد ، و او مالك آدمى و همه چيز او باشد .\r\nدر نتيجه براى انسان به غير از عبوديت محض چيزى نيست ، بنا بر اين بر او لازم است كه خود را در مقام عبوديت نصب كرده و آن را نسبت به خداى تعالى اظهار بدارد ، و اين همان عبادت است . پس بايد او را عبادت كند ، چون از اهليت پرستش دارد .\r\nو اين نكته همان است كه چند سطر قبل در باره آن مرد گفتيم ، كه او خدا را با اخلاص بندگى مىكرد ، نه به طمع بهشت و نه از ترس دوزخ ، بلكه از اين جهت كه خدا اهليت براى عبادت دارد .\r\nو چون ايمان به خدا و عبادت او چنين وضعى دارد قهرا عامه مردم به چنين مقامى نمىرسند ، چون اكثريت مردم يا از ترس خدا را عبادت مىكنند و يا به طمع و يا به هر دو جهت ، لذا مرد نامبرده بعد از آنكه خود را محاكمه كرد ، رو به مردم نمود و گفت : « و اليه ترجعون » و منظورش از اين التفات ، انذار ايشان به روز قيامت بود كه روز بازگشت ايشان به خداست ، روزى كه خدا به حساب اعمالشان مىرسد ، و بر طبق آن جزايشان مىدهد . پس جمله * ( « وَإِلَيْه تُرْجَعُونَ » ) * به منزله جمله معترضه و يا عين جمله معترضه است ، كه از سياق كلام خارج است .\r\n\r\n\r\nنكته ديگر اينكه : اين دو آيه شريفه مشتمل بر دو حجت و برهان عليه دليلى است كه بتپرستان آن را اساس بتپرستى و اعتقاد به ارباب بودن بتها قرار داده بودند .\r\nتوضيح اينكه : بتپرستان معتقد بودند كه خداى سبحان اجل از آن است كه حس يا\r\n","description":"","footnote":"","page_name":" 112 ","page_number":112},
  {"content":"\r\nخيال بشر و يا عقل او به وى احاطه يابد و او را بشناسد و يا تصور كند ، و هيچ قوه ادراكى نمىتواند او را بشناسد و به همين جهت انسان نمىتواند با عبادت متوجه او شود ، پس تنها راه عبادت خدا آن است كه ما در عبادت متوجه مقربان درگاه او ، و اقوياى از خلقش مانند ملائكه گرامىاش و يا بعضى از جن و يا قديسين از بشر شويم ، تا آنها واسطه و شفيع ما در پيشگاه خدا شوند ، در رساندن خيرات و دفع شرور .\r\nاين دو دليل اساس اعتقاد مشركين بود كه دو آيه مورد بحث از هر دو جواب مىدهد :\r\nاما از دليل اولشان جوابى مىدهد كه حاصلش اين است كه : هر چند انسان نمىتواند احاطه علمى به ذات متعالى خدا پيدا كند ، و ليكن مىتواند او را به صفات مخصوص به خودش بشناسد ، مثل اينكه او فاطر و پديد آورنده وى است و چون اين مقدار شناسايى خدا برايش ممكن است ، پس مىتواند عبادت خود را هم از طريق همين شناسايى انجام داده و متوجه خدا گردد ، و انكار اين مقدار شناسايى جز لجبازى ، معناى ديگرى ندارد .\r\nاين جواب همان است كه آيه * ( « وَما لِيَ لا أَعْبُدُ الَّذِي فَطَرَنِي » ) * بدان اشاره مىكند .\r\nو اما از دليل دومشان جواب مىدهد به اينكه : اگر اين بتها به راستى شفاعت و وساطتى داشته باشند ، اين مقام را خدا به آنها افاضه كرده ، و خدا شفاعت را در جايى به آنها افاضه مىكند كه خودش نسبت به آن مورد ، اراده اى حتمى نداشته باشد ، و لازمه اين برهان آن است كه : شفاعت بتهاى شما تنها در مواردى نافذ باشد كه خدا اجازه شفاعتشان داده باشد ، هم چنان كه خودش فرموده : « ما مِنْ شَفِيعٍ إِلَّا مِنْ بَعْدِ إِذْنِه » « 1 » .\r\nو اما در مواردى كه او اراده اى حتمى داشته باشد ، ديگر شفاعت همين شفيعان فرضى هم مفيد واقع نمىشود ، نه مىتواند خيرى به ايشان برساند و نه ضررى را از ايشان دفع كند ، كه جمله * ( « أأَتَّخِذُ مِنْ دُونِه آلِهَةً إِنْ يُرِدْنِ الرَّحْمنُ بِضُرٍّ لا تُغْنِ عَنِّي شَفاعَتُهُمْ شَيْئاً وَلا يُنْقِذُونِ » ) * اشاره به اين جواب دارد .\r\nو اگر از خداى تعالى به « رحمان » تعبير آورد ، براى اين بود كه به سعه رحمت خدا و بسيارى آن اشاره نمايد و نيز بفهماند كه تمامى نعمتها از ناحيه او و تدبير خير و شر همه به دست اوست .\r\nاز همين تعبير به « رحمان » برهان ديگرى بر وحدانيت خداى تعالى در ربوبيت به دست مىآيد ، و آن اين است كه : وقتى تمامى نعمتها و نيز نظام جارى در آنها مظاهر\r\n\r\n","description":"","footnote":"\r\n( 1 ) هيچ شفيعى نيست مگر بعد از اذن او . سوره يونس ، آيه 3 .\r\n","page_name":" 113 ","page_number":113},
  {"content":"\r\nرحمت واسعه خدا و قائم بدان بود ، و هيچ يك از آنها از خود استقلالى در تدبير امر خود نداشت ، قهرا تدبير آنها مستقلا با خداى تعالى خواهد بود ، حتى تدبير ملائكه هم بر فرض كه به قول مشركين ، سهمى از تدبير به دست ملائكه باشد ، باز همان نيز از رحمت خدا و تدبير اوست ، پس نتيجه مىگيريم كه ربوبيت تنها از آن خداست ، و همچنين الوهيت خاص اوست .\r\n* ( « إِنِّي إِذاً لَفِي ضَلالٍ مُبِينٍ » ) * اين جمله ضلالت را در شرك و اتخاذ آلهه مسجل مىكند .\r\n* ( « إِنِّي آمَنْتُ بِرَبِّكُمْ فَاسْمَعُونِ » ) * اين جمله باز از كلمات آن مرد است كه به رسولان خطاب كرده ، و اينكه گفته :\r\n« فاسمعون - پس بشنويد » كنايه از تحمل شهادت است ، يعنى پس شاهد باشيد . و جمله * ( « إِنِّي آمَنْتُ بِرَبِّكُمْ . . . » ) * تجديد شهادت به حق ، و تاكيد ايمان است ، چون از ظاهر سياق بر مىآيد كه جمله * ( « إِنِّي آمَنْتُ بِرَبِّكُمْ » ) * را بعد از آن محاجه گفته ، و در آن محاجه اعتراف به ايمان كرده و شهادت به حق داده بود . و منظورش از اين تكرار اين بوده كه با ايمان خود در حضور مردم قريه رسولان را تاييد كرده باشد .\r\nبعضى « 1 » از مفسرين گفته‌اند : خطاب در اين جمله « فاستمعون - پس بشنويد » به مردم قريه است ، تا رسولان را تاييد كرده باشد ، و معنايش اين است كه : « من به خدا ايمان آوردم ، پس اى اهل قريه اين معنا را از من بشنويد ، ( و هر كارى مىخواهيد بكنيد ) ، كه من هيچ باكى از شما ندارم . و يا معنايش اين است كه : اى اهل قريه ، من به خدا ايمان آوردم ، پس از من بشنويد و شما هم ايمان بياوريد ، و يا خواسته مردم را عليه خود عصبانى كند تا به او بپردازند ، و آسيبى به رسولان خدا نرسانند ، چون ديده مردم تصميم گرفته‌اند آنان را به قتل برسانند » ( دقت فرماييد ) .\r\nو ليكن اشكالى كه در همه اين احتمالات هست اين است كه : با تعبير از خدا به « ربكم - پروردگارتان » سازگار نيست ، چون مردم خدا را پروردگار خود نمىشناختند ، و اربابى غير از خداى سبحان به ربوبيت مىشناختند و عبادت مىكردند .\r\nبعضى « 2 » خواسته‌اند از اين اشكال پاسخ دهند به اينكه : « منظور پروردگارى است كه\r\n\r\n","description":"","footnote":"\r\n( 1 ) روح المعانى ، ج 22 ، ص 228 .\r\n( 2 ) تفسير فخر رازى ، ج 26 ، ص 60 .\r\n","page_name":" 114 ","page_number":114},
  {"content":"\r\nبرهان مزبور را بر وجودش اقامه كردم ، و مسلم شد كه او پروردگار شما است » ليكن اين پاسخ هيچ دليلى ندارد ، و تقييدى است بدون مقيد .\r\n* ( « قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ بِما غَفَرَ لِي رَبِّي وَجَعَلَنِي مِنَ الْمُكْرَمِينَ » ) * خطاب در اين آيه به رجل نامبرده است - به طورى كه از سياق برمىآيد - اشاره مىكند به اينكه مردم قريه آن مرد را كشتند ، و خداى تعالى از ساحت عزتش به وى خطاب كرد كه داخل بهشت شو . و مؤيد اين احتمال جمله بعد است كه مىفرمايد : * ( « وَما أَنْزَلْنا عَلى قَوْمِه مِنْ بَعْدِه » ) * ، چون در آيه مورد بحث جمله « * ( قِيلَ ادْخُلِ الْجَنَّةَ ) * » ، به جاى خبر از كشته شدن مرد نشسته تا اشاره باشد به اينكه بين كشته شدن آن مرد به دست مردم قريه ، و ما بين امر به داخل شدنش در بهشت ، فاصله چندانى نبوده ، آن قدر اين دو به هم متصل بودند كه گويى كشته شدنش همان و رسيدن دستور به داخل بهشت شدنش همان .\r\n\r\n\r\nو بنا بر اين مراد از « جنت » بهشت برزخ است نه بهشت آخرت . و اينكه : بعضى « 1 » از مفسرين گفته‌اند : « منظور بهشت آخرت است ، و معناى آيه اين است كه : به زودى در قيامت به او گفته مىشود داخل بهشت شو ، و اگر عبارت را به ماضى آورد ، و فرمود : قيل - به او گفته شده براى اين است كه بفهماند اين دستور محققا صادر مىشود صحيح نيست ، و خود را بىجهت و بدون دليل به زحمت انداختن است .\r\nبعضى « 2 » ديگر گفته‌اند : « خداى تعالى او را به آسمان برد ، و در آنجا به وى گفته شد : داخل بهشت شو ، در نتيجه او هم چنان زنده است و تا روز قيامت در بهشت متنعم خواهد بود » و اين وجه هم مثل وجه قبل صحيح نيست .\r\nبعضى « 3 » هم گفته‌اند : گوينده « ادخل الجنة » خود مردم بودند كه در هنگام كشتن او به عنوان استهزا به او گفته‌اند : « ما تو را مىكشيم و لحظه اى بعد داخل بهشت شو » اشكال اين وجه اين است كه : با خبرى كه دنبالش خداى تعالى داده و فرموده : « * ( قالَ يا لَيْتَ قَوْمِي يَعْلَمُونَ . . . ) * - گفت اى كاش مردم مىفهميدند كه چگونه خدا مرا بيامرزيد ، و از محترمينم قرار داد » نمىسازد ، چون ظاهر اين خبر اين است كه : وى بعد از شنيدن نداى * ( « ادْخُلِ الْجَنَّةَ » ) * آرزو كرد اى كاش قومم حال و وضع مرا مىدانستند . و اگر جمله * ( « ادْخُلِ الْجَنَّةَ » ) * كلام مردم در هنگام كشتن او بوده باشد ، ديگر موردى براى اين آرزو نمىماند .\r\n\r\n","description":"","footnote":"\r\n( 1 و 2 و 3 ) روح المعانى ، ج 22 ، ص 228 .\r\n","page_name":" 115 ","page_number":115},
  {"content":"\r\nجمله * ( « قالَ يا لَيْتَ قَوْمِي يَعْلَمُونَ بِما غَفَرَ لِي رَبِّي وَجَعَلَنِي مِنَ الْمُكْرَمِينَ » ) * استينافى است ، و مانند جمله قبلىاش به منزله جوابى است از سؤال تقديرى ، گويا شخصى پرسيده بعد از آنكه رسولان را تاييد كرد ، چه شد ؟ در پاسخ فرموده : * ( « قِيلَ ادْخُلِ الْجَنَّةَ » ) * دوباره پرسيده : بعد از آن چه شد ؟ در جواب فرموده : * ( « قالَ يا لَيْتَ قَوْمِي يَعْلَمُونَ . . . » ) * و اين سخن را بدان جهت گفته كه خواسته است همانطور كه در حال حيات مردم را نصيحت مىكرده ، در حال مرگ نيز نصيحت و خيرخواهى كند .\r\nكلمه « ما » در جمله * ( « بِما غَفَرَ لِي رَبِّي » ) * مصدريه است ، كه فعل « غفر » را مبدل به مصدر مىكند ، و معنايش چنين مىشود : « * ( يا لَيْتَ قَوْمِي يَعْلَمُونَ ) * بغفران ربى اياى - اى كاش قوم من مىدانستند آمرزش پروردگار من مرا » و جمله « و جعلنى » عطف است بر جمله « غفر » و معنايش اين است كه : « اى كاش به آمرزش خدا مرا ، و به اينكه از مكرمينم قرار داد ، علم پيدا مىكردند »\r\n\r\n\r\nو موهبت اكرام هر چند دامنه اش وسيع است كه شامل حال بسيارى از مردم مىشود ، مانند : اكرام به نعمت ، كه در آيه « فَأَمَّا الإِنْسانُ إِذا مَا ابْتَلاه رَبُّه فَأَكْرَمَه وَنَعَّمَه فَيَقُولُ رَبِّي أَكْرَمَنِ » « 1 » آمده و نيز اكرام به قرب خدا كه در آيه « إِنَّ أَكْرَمَكُمْ عِنْدَ اللَّه أَتْقاكُمْ » « 2 » آمده ، چون كرامت داشتن عبد نزد خدا ، خود اكرامى است از خدا نسبت به او .\r\nو ليكن با اين حال بنده اى كه برخوردار از نعمتهاى خدا است ، و يا نزد خدا محترم است ، جزو مكرمين شمرده نمىشود ، يعنى كلمه « مكرمين » به طور اطلاق در باره او به كار نمىرود ، تنها اين كلمه على الاطلاق در باره دو طائفه از خلايق خدا به كار مىرود : يكى ملائكه كه در آيه « بَلْ عِبادٌ مُكْرَمُونَ لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ » « 3 » به كار رفته ، و ديگرى در افرادى از مؤمنينى كه ايمانشان كامل بوده باشد ، حال چه اينكه از مخلصين - به كسره لام - باشند ، كه در آيه « أُولئِكَ فِي جَنَّاتٍ مُكْرَمُونَ » « 4 » نامشان آمده ، و يا از مخلصين - به فتحه لام - باشند كه در آيه « إِلَّا عِبادَ اللَّه الْمُخْلَصِينَ . . . وَهُمْ مُكْرَمُونَ » « 5 » ذكر خيرشان شده .\r\n\r\n","description":"","footnote":"\r\n( 1 ) در نتيجه انسان چنين است كه : وقتى پروردگارش امتحانش كرد و او را اكرام نمود و نعمتش داد مىگويد پروردگارم اكرامم كرد . سوره فجر ، آيه 15 .\r\n( 2 ) به درستى گرامىترين شما نزد خدا با تقوىترين شماست . سوره حجرات ، آيه 13 .\r\n( 3 ) بلكه بندگان مقرب خدا هستند كه هرگز پيش از امر خدا كارى نخواهند كرد و هر چه كنند به فرمان او كنند . سوره انبياء ، آيه 26 و 27 .\r\n( 4 ) اينان در بهشتهايى مكرمند . سوره معارج ، آيه 35 .\r\n( 5 ) جز بندگان پاك خدا . . . و آنان محترمند . سوره صافات ، آيه 40 و 42 .\r\n","page_name":" 116 ","page_number":116},
  {"content":"\r\nو اين آيه شريفه ( به همان بيانى كه گذشت ) از ادله وجود برزخ است .\r\n« * ( وَما أَنْزَلْنا عَلى قَوْمِه مِنْ بَعْدِه مِنْ جُنْدٍ مِنَ السَّماءِ وَما كُنَّا مُنْزِلِينَ ) * » ضمير در « قومه » و در « بعده » هر دو به كلمه « رجل » برمىگردد . و معناى « من بعده » ، « من بعد قتله » است ، و كلمه « من » اولى و سومى ابتدايى است ، و دومى زايده است كه صرفا نفى را تاييد مىكند ، و معنايش اين است كه : « ما بعد از قتل او ، ديگر هيچ لشكرى از آسمان بر قوم او نازل نكرديم ، و نازل كننده هم نبوديم » .\r\nاين آيه زمينه چينى براى آيه بعدى است و براى بيان اين معنا است كه كار و هلاكت آن قوم در نظر خداى تعالى بسيار ناچيز و غير قابل اعتنا بود ، و خدا انتقام آن مرد را از آن قوم گرفت و هلاكشان كرد ، و هلاك كردن آنها براى خدا آسان بود و احتياج به عده و عده اى نداشت ، تا ناگزير باشد از آسمان لشكرى از ملائكه بفرستد تا با آنها بجنگند و هلاكشان كنند ، و به همين جهت در هلاكت آنان و هلاكت هيچ يك از امتهاى گذشته اين كار را نكرد ، بلكه با يك صيحه آسمانى هلاكشان ساخت .\r\n\r\n\r\n* ( « إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ » ) * يعنى آن امرى كه به مشيت ما سبب هلاكت آنان گرديد ، غير از يك صيحه چيز ديگرى نبود .\r\nو اگر فعل « كانت » را مؤنث آورد و نفرمود « كان » بدين جهت بود كه خبر اين فعل يعنى « صيحة » مؤنث بود . و اگر « صيحة » را نكره - بدون الف و لام - آورد ، و آن را به وصف وحدت متصف كرد ، براى اين بود كه : بفهماند هلاك كردن اهل قريه كارى ناچيز و حقير بود . و كلمه « خامدون » از خمود است ، كه به معناى سكون و خاموشى از سر و صدا و جنب و جوش است ، مىفرمايد : « وسيله هلاكت آنها چيزى به جز يك صيحه نبود ، كه ناگهان همه را خاموش و بى حركت كرد » .\r\nو اگر جمله مورد بحث را به ما قبل عطف نكرد ، براى اين است كه : اين جمله به منزله جوابى است از سؤالى تقديرى و فرضى گويا كسى پرسيده : وسيله هلاكتشان چه بود ؟ فرموده :\r\n« نبود مگر تنها يك صيحه » .\r\nو معناى آيه اين است كه : سبب هلاكت اهل قريه امرى بود كه آسانتر از آن ديگر تصور نداشت ، و آن يك صيحه بود كه به ناگهانى برخاست ، و مردم را در جاى خود بخشكانيد ، مردمى بى سر و صدا و بى حس و حركت شدند ، به طورى كه صداى آهسته هم از ايشان شنيده نمىشد ، تا آخرين نفر مردند و بى حركت شدند .\r\n","description":"","footnote":"","page_name":" 117 ","page_number":117},
  {"content":"\r\n* ( « يا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِه يَسْتَهْزِؤُنَ » ) * يعنى اى حسرت و ندامت بر بندگان . و اين تعبير بليغتر از آن است كه ندامت را براى آنان اثبات كند ، مثلا بفرمايد : مردم قريه دچار ندامت و حسرت شدند . و اما سبب حسرت و اينكه چرا دچار آن شدند ، در جمله * ( « ما يَأْتِيهِمْ مِنْ رَسُولٍ . . . » ) * آمده و مىفرمايد : « به علت اين دچار حسرت شدند كه هر چه رسول به سويشان آمد ، به استهزايش پرداختند » .\r\nاز اين سياق به خوبى برمىآيد كه مراد از « عباد » ، عموم مردم است ، و خواسته حسرت را بر آنان تاكيد كند ، مىفرمايد : چه حسرتى بالاتر از اين كه اينان بنده بودند و دعوت مولاى خود را رد كرده تمرد نمودند ، و معلوم است كه رد دعوت مولا شنيعتر است از رد دعوت غير مولا و تمرد از نصيحت خيرخواهان ديگر .\r\nبا اين بيان بىپايگى تفسير آن مفسرى « 1 » كه گفته : مراد از « عباد » رسولان خدا ، و يا ملائكه و يا هر دو است ، روشن مىشود ، و همچنين بىپايگى اين گفتار كه مفسرى « 2 » ديگر گفته كه : در جمله * ( « يا حَسْرَةً عَلَى الْعِبادِ . . . » ) * هر چند منظور از « عباد » مردمند و ليكن كلام مزبور سخن خداى تعالى نيست ، بلكه دنباله سخن آن مرد است . پس معلوم شد كه جمله مذكور كلامى است از خداى تعالى نه دنباله سخن آن مرد .\r\n* ( « ألَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ أَنَّهُمْ إِلَيْهِمْ لا يَرْجِعُونَ » ) * در اين جمله همان كسانى را كه در جمله قبل عليه ايشان به حسرت ندا مىشد توبيخ مىكند . و كلمه « من القرون » بيان كلمه « كم » است ، و « قرون » جمع « قرن » است ، كه به معناى مردمى است كه در يك عصر زندگى كنند .\r\nو جمله « * ( أَنَّهُمْ إِلَيْهِمْ لا يَرْجِعُونَ ) * » بيان جمله * ( « كَمْ أَهْلَكْنا قَبْلَهُمْ مِنَ الْقُرُونِ » ) * است ، و ضمير جمع اولى به قرون ، و دومى و سومى به عباد برمىگردد .\r\nو معناى آيه اين است كه : آيا از بسيارى هلاك شدگان عبرت نمىگيرند كه در قرون گذشته به امر خدا هلاك شدند ؟ و به اخذ الهى ماخوذ گشتند ، و ديگر به عيش و نوش در دنيا بازنخواهند گشت ؟\r\nمفسرين در مرجع ضميرها ، و نيز در معناى آيه اقوال ديگرى دارند كه چون از فهم دور است متعرض آنها نمىشويم .\r\n\r\n","description":"","footnote":"\r\n( 1 و 2 ) تفسير فخر رازى ، ج 26 ، ص 63 .\r\n","page_name":" 118 ","page_number":118},
  {"content":"\r\n* ( « وَإِنْ كُلٌّ لَمَّا جَمِيعٌ لَدَيْنا مُحْضَرُونَ » ) * لفظ « ان » در اينجا حرف نفى است . و كلمه « كل » مبتدا و تنوينش عوض از مضاف اليه است . و كلمه « لما » به معناى « الا » است . و كلمه « جميع » به معناى مجموع است . و « لدينا » ظرفى است متعلق به همان مجموع . و كلمه « محضرون » خبرى است بعد از خبر ، كه همان جميع باشد . بعضى « 1 » هم احتمال داده‌اند صفت جميع باشد .\r\nبه هر حال معنا اين است كه : بدون استثناء همه شان دسته جمعى در روز قيامت براى حساب و جزا نزد ما حاضر خواهند شد . بنا بر اين آيه شريفه در معناى آيه « ذلِكَ يَوْمٌ مَجْمُوعٌ لَه النَّاسُ وَذلِكَ يَوْمٌ مَشْهُودٌ » « 2 » مىباشد .\r\n\r\nبحث روايتى\r\n\r\nدر مجمع البيان مىگويد : نقل مىكنند كه عيسى ( ع ) دو نفر از حواريين را به عنوان رسول به شهر انطاكيه گسيل داشت ، اين دو نفر وقتى به نزديكىهاى شهر رسيدند ، پير مردى را ديدند كه چند گوسفند خود را مىچرانيد ، و اين پير مرد همان حبيب صاحب داستان سوره « يس » است - رسولان عيسى ( ع ) بر او سلام كردند ، پير مرد از آن دو پرسيد : شما كى هستيد ؟ گفتند : ما رسولان عيساييم ، آمده‌ايم شما اهل شهر را دعوت كنيم به اينكه از پرستش بتها دست برداشته ، خداى رحمان را بپرستيد .\r\nپير مرد پرسيد آيا با شما معجزه اى هم هست ؟ گفتند : آرى ما بيماران را شفا مىدهيم ، و كورى و برص را بهبودى مىبخشيم ، پير مرد گفت : من پسرى دارم كه سالها بسترى و مريض است ، رسولان گفتند : ما را به منزلت نزد او ببر ، تا از حال او مطلع شويم ، پير مرد رسولان را به خانه برد . رسولان دست بر بدن او كشيدند ، در دم شفا يافته به اذن خدا در حالى كه صحيح و سالم بود از بستر برخاست ، اين خبر در شهر پيچيد ، و خداوند به دست آن دو جمع كثيرى از بيماران را شفا داد .\r\nمردم انطاكيه پادشاهى داشتند كه بت مىپرستيد ، چون خبر رسولان به گوش او رسيد\r\n\r\n","description":"","footnote":"\r\n( 1 ) تفسير فخر رازى ، ج 26 ، ص 65 .\r\n( 2 ) آن روز ، روزى است كه مردم در آن جمع خواهند شد . و آن روزى است مشهود . سوره هود ، آيه 103 .\r\n","page_name":" 119 ","page_number":119},
  {"content":"\r\nاحضارشان كرد ، و پرسيد : شما كى هستيد ؟ گفتند : ما فرستادگان عيسى ( ع ) هستيم ، آمده‌ايم تو را از پرستش بتها كه نه مىشنوند و نه مىبينند ، به پرستش كسى دعوت كنيم كه هم مىشنود و هم مىبيند . شاه پرسيد : مگر ما به غير از اين بتها خدا هم داريم ؟\r\nگفتند : بله ، كسى كه تو را و خدايان تو را ايجاد كرده . شاه در پاسخ گفت : باشيد تا در امر شما فكر كنم . پس مردم آن دو رسول را در بازار دستگير نموده و كتك زدند « 1 » .\r\nصاحب مجمع البيان ، سپس از وهب بن منبه نقل مىكند كه گفته : عيسى ( ع ) اين دو رسول را به انطاكيه فرستاد . رسولان به انطاكيه رفتند ، و به حضور شاه نرفتند و اقامتشان در آن شهر به طول انجاميد تا آنكه روزى شاه از دربار بيرون آمد ، پس اين دو نفر تكبير و ذكر خدا گفتند . شاه سخت در خشم شد ، و دستور داد آن دو رسول را به زندان برده و به هر يك صد تازيانه بزنند .\r\nبعد از آنكه شاه رسولان را تكذيب كرد و تازيانه زد ، عيسى ( ع ) شمعون صفا ، بزرگ حواريين را فرستاد ، تا به كار آن دو رسيدگى نموده ياريشان كند . شمعون به طور ناشناس وارد انطاكيه شد و با اطرافيان شاه معاشرت آغاز كرد ، تا جايى كه سخت با وى مانوس شدند ، و نزد شاه از او به خير و خوبى ياد كردند . شاه او را به حضور طلبيد و معاشرتش را پسنديد و با او مانوس گشته ، مورد احترامش قرار داد .\r\nآن گاه روزى شمعون به شاه گفت : من شنيده‌ام دو نفر را به جرم اينكه تو را به دين ديگرى غير از دينى كه دارى ، دعوت كرده‌اند ، زندانى كرده اى و شلاق زده اى ، آيا هيچ سخن آن دو را گوش دادى ببينى چه مىگويند ؟ شاه گفت : واقعش اين است كه خشم من نگذاشت كه به سخن آن دو گوش دهم ، شمعون گفت : حال اگر شاه صلاح بداند خوب است آن دو را بخواهد تا از مطالب و خواسته هاى آن دو مطلع شويم .\r\nشاه اين رأى را پسنديد ، و آن دو رسول را به حضور طلبيد ، شمعون ( با اينكه آن دو را مىشناخت ، و آن دو وى را مىشناختند ، چون همگى از حواريين عيسى ( ع ) بودند ، خود را به بيگانگى زد ، و از آن دو ) پرسيد : چه كسى شما را به اين شهر فرستاده ؟ گفتند :\r\nخدايى كه همه چيز را خلق كرده و شريكى برايش نيست .\r\nشمعون پرسيد : اين خدايى كه مىگوييد شما را فرستاده چه معجزه اى به شما داده ؟\r\nگفتند : هر چه را كه تو بخواهى برايت انجام مىدهيم . شاه چون اين را شنيد دستور داد پسر\r\n\r\n","description":"","footnote":"\r\n( 1 ) مجمع البيان ، ج 8 ، ص 419 .\r\n","page_name":" 120 ","page_number":120},
  {"content":"\r\nنابينا و بدون چشمى را بياورند ، كه حتى در صورتش گودى چشم هم نبود ، بلكه محل چشم او مانند پيشانىاش صاف بود . رسولان عيسى شروع كردند به دعا خواندن ، اين قدر دعا خواندند تا محل چشمهاى او شكافته شد . پس دو عدد فندق از گل درست كردند و در حدقه ها گذاشتند ، بدون فاصله دو چشم شد ، و پسر بينا گشت .\r\nشاه از مشاهده اين معجزه سخت تعجب كرد ، شمعون به وى گفت : حال اگر صلاح بدانى نظير اين خواسته را از خدايان خود بخواهى ، تا آنها نيز چنين قدرتى از خود نشان دهند ، هم مايه آبروى تو شود و هم باعث آبروى خودشان . شاه گفت : من كه از تو چيزى پنهان ندارم ، خداى ما كه ما آن را مىپرستيم ، هيچ خاصيتى ندارد ، نه ضررى دارد و نه نفعى .\r\nسپس شاه به آن دو رسول گفت : اگر خداى شما توانست مرده را زنده كند ، ما به آن خدا و به شما كه فرستادگان اوييد ايمان خواهيم آورد . رسولان گفتند : خداى ما بر هر چيز قادر است . شاه گفت : در اينجا مرده اى است كه هفت روز قبل از دنيا رفته ، و ما او را دفن نكرده‌ايم ، تا پدرش كه در مرگ او غايب بود برگردد . پس مرده را آوردند كه وضعش دگرگون شده و متعفن شده بود . آن دو رسول شروع كردند به دعا كردن علنى و آشكارا ، و اما شمعون صفا شروع كرد به دعا كردن سرى ( چون نمىخواست رازش فاش شود ) . چيزى نگذشت مرده از جاى برخاست و به حاضران مجلس گفت : من هفت روز است كه مرده‌ام ، و در اين چند روز مرا به هفت وادى از واديهاى جهنم بردند ، و من شما را زنهار مىدهم از آن شركى كه داريد ، و به خداى تعالى ايمان بياوريد . شاه از ديدن اين ماجرا تعجب كرد . شمعون احساس كرد كه نقشه اش در دل وى اثر گذاشته ، او هم وى را به سوى خدا دعوت كرد . شاه ايمان آورد و به دنبال او جمعى از اهل مملكتش ايمان آورده ، و جمعى ديگر هم چنان كافر ماندند .\r\nصاحب مجمع مىگويد : نظير اين روايت را عياشى به سند خود از ابو حمزه ثمالى ، و غير او از ابى جعفر و از امام صادق ( ع ) نقل كرده‌اند ، چيزى كه هست در بعضى از روايات آمده كه : خداى تعالى اول دو نفر رسول به اهل انطاكيه فرستاد ، و سپس سومى را گسيل داشت . و در بعضى ديگر آمده كه : خداوند به عيسى ( ع ) وحى فرستاد كه : آن دو رسول را به سوى آن شهر روانه كند ، و سپس وصى خودش شمعون را براى خلاصى آن دو روانه كرد و نيز آمده كه آن مرده اى كه خداوند به دعاى رسولان زنده كرد ، پسر شاه بوده . و وقتى از قبر بيرون آمد خاك را از سر و روى خود مىتكاند . پس شاه پرسيد : پسرم حالت چطور است ؟ گفت : من مرده بودم ، دو نفر مرد را ديدم كه سجده كرده ، از خدا خواستند مرا زنده كند . شاه گفت : پسرم اگر آن دو نفر را ببينى مىشناسى ؟ گفت : آرى . پس مردم همگى به\r\n","description":"","footnote":"","page_name":" 121 ","page_number":121},
  {"content":"\r\nدستور شاه به صحرا رفتند ، و يكى يكى از جلو آن مرد عبور كردند . بعد از عبور جمعى كثير يكى از آن دو رسول عبور كرد . پسر شاه گفت : اين يكى از آن دو بود . سپس آن رسول ديگر گذشت ، او را هم شناخت و با دست به هر دو نفر اشاره كرد كه اين دو بودند ، شاه و اهل مملكتش ايمان آوردند .\r\nابن اسحاق مىگويد : بلكه شاه و اهل مملكتش بر كفر اتفاق كرده ، و تصميم گرفتند .\r\nرسولان را به قتل برسانند ، اين خبر به گوش حبيب رسيد كه دم دروازه بالاى شهر بود ، پس شتابان خود را به جمعيت رسانيده ايشان را نصيحت كرد و تذكرها داد ، و به اطاعت رسولان دعوت نمود « 1 » مؤلف : سياق آيات اين داستان با مضمون بعضى از اين روايات نمىسازد .\r\nو در الدر المنثور است كه : ابو داوود ، ابو نعيم ، ابن عساكر ، و ديلمى ، همگى از ابى ليلى روايت كرده‌اند كه گفت : رسول خدا ( ص ) فرمود : صديقين ( كه خداوند در قرآن ايشان را ستوده ) سه نفرند : « حبيب نجار » مؤمن آل يس ، كه داستانش در سوره يس آمده ، كه گفت : * ( « يا قَوْمِ اتَّبِعُوا الْمُرْسَلِينَ » ) * « حزقيل » مؤمن آل فرعون ، كه گفت : « أتَقْتُلُونَ رَجُلًا أَنْ يَقُولَ رَبِّيَ اللَّه » و « على بن ابى طالب » كه وى از آن دو تاى ديگر افضل است « 2 » .\r\nمؤلف : و در همان كتاب است كه : اين روايت را بخارى هم در تاريخ خود از ابن عباس از آن جناب نقل كرده ، و عبارتش چنين است : صديقين سه نفرند : حزقيل ، مؤمن آل فرعون ، حبيب نجار ، صاحب داستان سوره يس . على بن ابى طالب « 3 » .\r\nو در مجمع البيان از تفسير ثعلبى ، و او به سند خود از عبد الرحمن ابى ليلى ، از رسول خدا ( ص ) روايت كرده كه فرمود : سبقت يافتگان همه امتها سه نفرند ، كه حتى چشم بر هم زدنى به خدا كفر نورزيدند : على بن ابى طالب ، صاحب داستان سوره يس و مؤمن آل فرعون ، و صديقين همينهايند ، و على از همه شان افضل است « 4 » .\r\nمؤلف : اين معنا را سيوطى هم در الدر المنثور از طبرانى و ابن مردويه - وى حديث را ضعيف خوانده - از ابن عباس از رسول خدا ( ص ) روايت كرده ، و عبارت آن چنين است : سبقت گيرندگان سه نفرند آنكه به سوى موسى سبقت جست ، يوشع بن نون بود و آنكه به سوى عيسى سبقت گرفت ، صاحب داستان سوره يس بود ، و آنكه به سوى محمد ( ص ) سبقت جست على بن ابى طالب ( ع ) بود « 5 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 420 .\r\n( 2 و 3 ) الدر المنثور ، ج 5 ، ص 262 .\r\n( 4 ) مجمع البيان ، ج 8 ، ص 421 .\r\n( 5 ) الدر المنثور ، ج 5 ، ص 262 .\r\n","page_name":" 122 ","page_number":122},
  {"content":"\r\n\r\n\r\nوَ آيَةٌ لَهُمُ الأَرْضُ الْمَيْتَةُ أَحْيَيْناها وَأَخْرَجْنا مِنْها حَبًّا فَمِنْه يَأْكُلُونَ ( 33 ) وَجَعَلْنا فِيها جَنَّاتٍ مِنْ نَخِيلٍ وَأَعْنابٍ وَفَجَّرْنا فِيها مِنَ الْعُيُونِ ( 34 ) لِيَأْكُلُوا مِنْ ثَمَرِه وَما عَمِلَتْه أَيْدِيهِمْ أفَلا يَشْكُرُونَ ( 35 ) سُبْحانَ الَّذِي خَلَقَ الأَزْواجَ كُلَّها مِمَّا تُنْبِتُ الأَرْضُ وَمِنْ أَنْفُسِهِمْ وَمِمَّا لا يَعْلَمُونَ ( 36 ) وَآيَةٌ لَهُمُ اللَّيْلُ نَسْلَخُ مِنْه النَّهارَ فَإِذا هُمْ مُظْلِمُونَ ( 37 )\r\nوَ الشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ ( 38 ) وَالْقَمَرَ قَدَّرْناه مَنازِلَ حَتَّى عادَ كَالْعُرْجُونِ الْقَدِيمِ ( 39 ) لا الشَّمْسُ يَنْبَغِي لَها أَنْ تُدْرِكَ الْقَمَرَ وَلا اللَّيْلُ سابِقُ النَّهارِ وَكُلٌّ فِي فَلَكٍ يَسْبَحُونَ ( 40 ) وَآيَةٌ لَهُمْ أَنَّا حَمَلْنا ذُرِّيَّتَهُمْ فِي الْفُلْكِ الْمَشْحُونِ ( 41 ) وَخَلَقْنا لَهُمْ مِنْ مِثْلِه ما يَرْكَبُونَ ( 42 )\r\nوَ إِنْ نَشَأْ نُغْرِقْهُمْ فَلا صَرِيخَ لَهُمْ وَلا هُمْ يُنْقَذُونَ ( 43 ) إِلَّا رَحْمَةً مِنَّا وَمَتاعاً إِلى حِينٍ ( 44 ) وَإِذا قِيلَ لَهُمُ اتَّقُوا ما بَيْنَ أَيْدِيكُمْ وَما خَلْفَكُمْ لَعَلَّكُمْ تُرْحَمُونَ ( 45 ) وَما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ ( 46 ) وَإِذا قِيلَ لَهُمْ أَنْفِقُوا مِمَّا رَزَقَكُمُ اللَّه قالَ الَّذِينَ كَفَرُوا لِلَّذِينَ آمَنُوا أنُطْعِمُ مَنْ لَوْ يَشاءُ اللَّه أَطْعَمَه إِنْ أَنْتُمْ إِلَّا فِي ضَلالٍ مُبِينٍ ( 47 )\r\nترجمه آيات\r\nزمين مرده براى ايشان آيتى است كه زنده اش كرديم و دانه از آن بيرون آورديم دانه هايى كه از آن\r\n","description":"","footnote":"","page_name":" 123 ","page_number":123},
  {"content":"\r\nمىخورند ( 33 ) .\r\nو در آن باغها و نخلها و انگورها قرار داديم و در آن چشمه هايى روان كرديم ( 34 ) .\r\nتا مردم از ثمره آن و كارهاى خود برخوردار شوند آيا باز هم شكرگزارى نمىكنند ؟ ( 35 ) .\r\nمنزه است آن كسى كه تمامى جفتها را بيافريد چه آن جفتهايى كه از زمين مىروياند و چه از خود انسانها و چه از آن جفتهايى كه انسانها از آن اطلاعى ندارند ( 36 ) .\r\nو شب نيز براى آنان عبرتى است كه ما روز را از آن بيرون مىكشيم و آن وقت مردم در تاريكى قرار مىگيرند ( 37 ) .\r\nو خورشيد كه به قرارگاه خود روان است ، اين نظم خداى عزيز داناست ( 38 ) .\r\nو براى ماه منزلها معين كرديم تا دوباره به صورت هلال مانند چوب خوشه خرماى كهنه درآيد ( 39 ) .\r\nنه خورشيد را سزد كه به ماه برسد و نه شب از روز پيشى گيرد و هر يك در فلكى سير مىكنند ( 40 ) .\r\nو عبرتى ديگر براى ايشان اين است كه ما نژادشان را در كشتى پر ، حمل مىكنيم ( 41 ) .\r\nو آن چه نظير آن برايشان آفريده‌ايم كه سوار مىشوند ( 42 ) .\r\nو هر آن بخواهيم غرقشان مىكنيم كه در اين صورت ديگر فريادرسى ندارند و نجات داده نمىشوند ( 43 ) .\r\nباز مگر رحمتى از ما به فريادشان برسد كه تا مدتى برخوردار شوند ( 44 ) .\r\nو چون به ايشان گفته مىشود از آنچه در پيش رو و پشت سر داريد بترسيد شايد ترحم شويد ( 45 ) .\r\nولى هيچ آيتى از آيات پروردگار نيايد براى آنان مگر اينكه از آن روى بگردانند ( 46 ) .\r\nو چون به ايشان گفته مىشود از آنچه خدا روزيتان كرده انفاق كنيد آنان كه كافر شده‌اند به آنان كه ايمان آورده‌اند گويند آيا به كسى غذا بدهيم كه اگر خدا مىخواست غذايش مىداد ؟ شما نيستيد جز در ضلالتى آشكار ( 47 ) .\r\nبيان آيات\r\nبعد از آنكه داستان اهل قريه ( انطاكيه ) ، و سرانجام امرشان را در شرك و تكذيب رسولان الهى بيان كرد و آنان را در برابر بىاعتنايى به مساله رسالت توبيخ نموده و به نزول عذاب بر آنان تهديد كرد - همانطور كه عذاب بر تكذيب كنندگان از امتهاى گذشته نازل شد - و نيز خاطرنشان ساخت كه همگى حاضر خواهند شد و به حسابشان رسيدگى شده جزا داده\r\n","description":"","footnote":"","page_name":" 124 ","page_number":124},
  {"content":"\r\nمىشوند . چند آيت از آيات خلق و تدبير الهى را به رخشان مىكشد ، آياتى كه بر ربوبيت و الوهيت خداى تعالى دلالت دارد ، و به روشنى دلالت مىكند بر اينكه خدا ، يگانه است و هيچ كس در ربوبيت و الوهيت با او شريك نيست ، آن گاه مجددا ايشان را در اينكه به آيات و ادله وحدانيت خدا و به معاد نظر نمىكنند و از آن روى گردانند ، و حق را استهزاء نموده و به فقرا و مساكين انفاق نمىكنند توبيخ مىنمايد .\r\n\r\n\r\n* ( « وَآيَةٌ لَهُمُ الأَرْضُ الْمَيْتَةُ أَحْيَيْناها وَأَخْرَجْنا مِنْها حَبًّا فَمِنْه يَأْكُلُونَ » ) * خداى سبحان در اين آيه و دو آيه بعدش يكى از آيات و ادله ربوبيت خدا را ، يادآور مىشود ، و آن آيت عبارت است از تدبير امر ارزاق مردم ، و تغذيه آنان به وسيله حبوبات و ميوه ها ، از قبيل خرما و انگور و غيره .\r\nپس جمله * ( « وَآيَةٌ لَهُمُ الأَرْضُ الْمَيْتَةُ أَحْيَيْناها » ) * هر چند ظاهر در اين است كه آيت همان زمين است ، ليكن اين قسمت از آيه زمينه و مقدمه است براى جمله * ( « وَأَخْرَجْنا مِنْها حَبًّا . . . » ) * و مىخواهد اشاره كند به اينكه : اين غذاهاى نباتى ( كه شما در اختيار داريد ) از آثار زنده كردن زمين مرده است ، كه خدا حيات در آن مىدمد و آن را كه زمينى مرده بود مبدل به حبوبات و ميوه ها مىكند تا شما از آن بخوريد .\r\nبنا بر اين به يك نظر آيت خود زمين نيست ، بلكه زمين مرده است ، از اين جهت كه مبدأ ظهور اين خواص است ، و تدبير ارزاق مردم به وسيله آن تمام مىشود .\r\n* ( « وَأَخْرَجْنا مِنْها حَبًّا » ) * - يعنى ما از زمين گياهانى رويانديم و از آن گياهان حبوباتى مانند گندم ، جو ، برنج ، و ساير دانه هاى خوراكى در اختيارشان قرار داديم .\r\nو جمله * ( « فَمِنْه يَأْكُلُونَ » ) * تفريع و نتيجه گيرى از بيرون آوردن حبوبات از زمين است ، چون با خوردن حبوبات تدبير تمام مىشود ، و ضمير در كلمه « منه » به كلمه « حب - دانه » بر مىگردد .\r\n* ( « وَجَعَلْنا فِيها جَنَّاتٍ مِنْ نَخِيلٍ وَأَعْنابٍ وَفَجَّرْنا فِيها مِنَ الْعُيُونِ » ) * راغب مىگويد : كلمه « جنت » به معناى هر بستانى است كه داراى درخت باشد ، و با درختانش زمين را مستور كرده باشد « 1 » و كلمه « نخيل » جمع نخل است كه از درختان معروف است . و كلمه « اعناب » جمع عنب است كه هم بر درخت انگور اطلاق مىشود و هم بر ميوه آن .\r\n\r\n","description":"","footnote":"\r\n( 1 ) مفردات راغب ، ماده « جن » .\r\n","page_name":" 125 ","page_number":125},
  {"content":"\r\nباز راغب در معناى « عيون » گفته : كلمه « عين » به معناى عضو و جارحه است . . .\r\nولى اين كلمه به عنوان استعاره به عنايات مختلفى در معانى ديگر استعمال مىشود ، البته همه آن معانى به وجهى از وجوه در عضو و جارحه هست ، - تا آنجا كه مىگويد - و منبع آب را هم به خاطر شباهت به چشم ، به خاطر آبى كه در آن هست ، عين مىگويند « 1 » . و كلمه « يفجرون » از باب تفعيل از مصدر تفجير ساخته شده و « تفجير در زمين » به معناى شكافتن زمين به منظور بيرون كردن آبهاى آن است . و بقيه الفاظ آيه روشن است .\r\n* ( « لِيَأْكُلُوا مِنْ ثَمَرِه وَما عَمِلَتْه أَيْدِيهِمْ أفَلا يَشْكُرُونَ » ) * لام در ابتداى جمله براى تعليل است و علت آنچه را كه در آيه سابق آمده بود ذكر مىكند . و معنايش اين است كه : ما در زمين بستانها قرار داديم ، و نيز آن را شكافتيم و چشمه ها روان ساختيم ، تا مردم از ميوه آن باغها بخورند .\r\nو در جمله « من ثمره » بعضى « 2 » گفته‌اند : ضمير آن به مجعول از جنات كه خدا جعل كرده برمىگردد ، و به همين جهت ضمير مفرد و مذكر آورده شد ، چون كلمه « مجعول » هم مفرد است و هم مذكر ، و گر نه بايد مىفرمود : « من ثمرها - از ميوه آن جنات » و يا مىفرمود :\r\n« من ثمرهما - از ميوه آن نخيل و اعناب » .\r\nبعضى « 3 » ديگر گفته‌اند : ضمير مزبور به كلمه « مذكور » برمىگردد ، چون گاهى مىشود كه ضمير در جاى اسم اشاره به كار مىرود ، هم چنان كه « رؤبه » يكى از شعراى معروف عرب در شعر خود اين كار را كرده ، يعنى ضمير را به جاى اسم اشاره به كار برده و گفته :\r\n\r\nفيها خطوط من سواد و بلق * كانه فى الجلد توليع البهق « 4 »\r\n\r\nكه ضمير « كانه » را به « سواد و بلق » كه دو كلمه‌اند برگردانيده و تقدير كلام « كان ذاك » است .\r\nمىگويند : ابا عبيده از رؤبه پرسيد : چرا گفته اى « كانه » با اينكه مرجع ضمير دو تا است ، در پاسخ گفته : منظور از ضمير اسم اشاره است و معناى « كانه » ، « كان ذاك » است .\r\n\r\n","description":"","footnote":"\r\n( 1 ) مفردات راغب ، ماده « عين » .\r\n( 2 و 3 ) روح المعانى ، ج 23 ، ص 8 .\r\n( 4 ) در آن خطوطى از سياهى خالص و از سياهى و سفيدى ، گويى آن سفيدى و سياهى طبيعتش را با دست روى پوست كشيده‌اند .\r\n","page_name":" 126 ","page_number":126},
  {"content":"\r\nو در مرجع ضمير « من ثمره » اقوال بيهوده ديگرى است ، مثل اين قول « 1 » كه : ضمير تنها به « نخيل » برمىگردد ، و بدين جهت مفرد و مذكر آمده . و اين قول « 2 » كه : ضمير به كلمه « ماء » برمىگردد ، كه ماء از كلمه « عيون » استفاده مىشود ، و يا محذوف است كه در تقدير بر عيون اضافه شده ، و تقدير آيه « و فجرنا فيها من ماء العيون » بوده و اين قول « 3 » كه : ضمير مذكور به « تفجير » برمىگردد ، البته تفجيرى كه از كلمه « فجرنا » استفاده مىشود . و بنا بر اين دو وجه ، مراد از « ثمر » مطلق فايده خواهد بود . و اين قول « 4 » كه : ضمير به خداى تعالى بر مىگردد ، و اضافه ثمر به خداى تعالى از اين بابت است كه خدا خالق و مالك آن است .\r\n\r\n\r\n* ( « وَما عَمِلَتْه أَيْدِيهِمْ » ) * - منظور از « عمل » همان فعل است ، و فرق بين « عمل » و « فعل » - به طورى كه راغب گفته - اين است كه : « عمل » بيشتر اوقات در فعلى استعمال مىشود كه با قصد و اراده انجام شود ، و به همين جهت كارهاى حيوانات و جمادات را به ندرت عمل مىگويند ، و باز به همين جهت عمل را به دو وصف « صلاح » و « فساد » توصيف مىكنند و مىگويند فلان عمل صالح است و آن ديگرى فاسد و طالح ، ولى مطلق فعل را به اين دو صفت توصيف نمىكنند « 5 » .\r\nو كلمه « ما » در جمله « و ما عملته » نافيه است و معنايش اين است كه : تا از ميوه آن بخورند ، ميوه اى كه دست خود آنان درستش نكرده تا در تدبير ارزاق شريك ما باشند ، بلكه ايجاد ميوه و تتميم تدبير ارزاق به وسيله آن از چيزهايى است كه مخصوص ماست ، بدون اينكه از آنها كمكى گرفته باشم ، پس با اين حال چه مىشود ايشان را كه شكرگزارى نمىكنند .\r\nمؤيد اينكه : كلمه « ما » نافيه است ، آيه اواخر سوره است كه در مقام منتگذارى بر مردم به خلقت چارپايان ، به منظور تدبير امر ارزاق آنان و حياتشان مىفرمايد : « أوَ لَمْ يَرَوْا أَنَّا خَلَقْنا لَهُمْ مِمَّا عَمِلَتْ أَيْدِينا أَنْعاماً . . . وَمِنْها يَأْكُلُونَ وَلَهُمْ فِيها مَنافِعُ وَمَشارِبُ أفَلا يَشْكُرُونَ » چون در اين آيه نيز مىفرمايد : خلقت چارپايان كه وسيله اكل و شرب شماست ، عمل دست من است ، يعنى عمل دست شما نيست ، در نتيجه كلمه « ما » در آيه مورد بحث نافيه است .\r\nولى بعضى « 6 » از مفسرين احتمال داده‌اند كه كلمه « ما » موصوله ، و عطف بر « ثمره » باشد . و معنايش چنين باشد كه : ما باغهايى از نخيل و اعناب قرار داديم تا مردم از ميوه اش و\r\n\r\n","description":"","footnote":"\r\n( 1 و 2 و 3 و 4 ) روح المعانى ، ج 23 ، ص 8 .\r\n( 5 ) مفردات راغب ، ماده « عمل » .\r\n( 6 ) روح المعانى ، ج 23 ، ص 8 .\r\n","page_name":" 127 ","page_number":127},
  {"content":"\r\nاز آنچه به دست خود از ميوه اش درست مىكنند مانند سركه و شيره ، و چيزهاى ديگرى كه از خرما و انگور مىگيرند بخورند .\r\nاين وجه هر چند به نظر بعضىها « 1 » از وجه سابق بهتر آمده ، و ليكن به نظر ما وجه خوبى نيست ، براى اينكه مقام ، مقام بيان آياتى است كه بر ربوبيت خداى تعالى دلالت مىكند ، و در اين مقام مناسب آن است كه امورى از تدابير خاص به خدا ذكر شود ، و مناسبت ندارد كه سخن از سركه گرفتن و شيره درست كردن كه از تدابير انسانها است به ميان آيد ، چون ذكر آن هيچ دخالتى در تتميم حجت ندارد .\r\nممكن است كسى در جواب ما بگويد : منظور از ذكر تدابير انسانها ، از اين جهت است كه باز بالأخره منتهى به تدبير خدا مىشود ، چون خداى تعالى بشر را هدايت كرد به اينكه از خرما و انگور شيره و سركه بگيرند ، و اين خود از تدبير عام الهى است . در پاسخ مىگوييم اگر منظور اين بود جا داشت بفرمايد : « لياكلوا من ثمره و مما هديناهم الى عمله - تا از ميوه آن نخيل و اعناب ، و نيز از آنچه ما هدايتشان كرديم كه از آن دو ميوه درست كنند بخورند » تا شنونده توهم نكند كه انسانها هم در تدبير سهمى دارند .\r\nبعضى « 2 » ديگر احتمال داده‌اند كه كلمه « ما » نكره موصوفه باشد ، و عطف باشد بر « ثمره » و معنا چنين باشد : تا از ميوه آن و از چيزى كه دست خودشان درستش كرده بخورند .\r\nليكن اين وجه هم به عين آن دليلى كه در وجه قبلش گفتيم ، درست نيست .\r\n* ( « أفَلا يَشْكُرُونَ » ) * - اين جمله ناسپاسى مردم را تقبيح نموده ، آنان را در اين كار سرزنش مىكند . و سپاسگزارى مردم از خدا در برابر اين تدبير به اين است كه : نعمتهاى جميل خدا را عملا و نيز به زبان اظهار بدارند ، و خلاصه اظهار كنند كه بندگان او ، و مدبر به تدبير اويند ، و اين خود عبادت است ، پس شكر خدا عبارت است از اينكه : به ربوبيت او ، و اينكه تنها او معبود و إله است اعتراف كنند .\r\n\r\n\r\n* ( « سُبْحانَ الَّذِي خَلَقَ الأَزْواجَ كُلَّها مِمَّا تُنْبِتُ الأَرْضُ وَمِنْ أَنْفُسِهِمْ وَمِمَّا لا يَعْلَمُونَ » ) * اين آيه تنزيه خداى تعالى را انشاء مىكند ، چون قبلا متذكر شد كه شكر او را در برابر خلقت انواع نباتات و رزقها از حبوبات و ميوه ها براى آنان نكردند ، با اينكه اين كار را از راه تزويج بعضى نباتات با بعضى ديگر كرده ، هم چنان كه در جاى ديگر نيز فرموده :\r\n\r\n","description":"","footnote":"\r\n( 1 و 2 ) روح المعانى ، ج 23 ، ص 8 .\r\n","page_name":" 128 ","page_number":128},
  {"content":"\r\n« وَأَنْبَتْنا فِيها مِنْ كُلِّ زَوْجٍ بَهِيجٍ » « 1 » .\r\nدر ضمن اين آيه اشاره مىكند به اينكه : مساله تزويج دو چيز با هم و پديد آوردن چيز سوم ، اختصاص به انسان و حيوان و نبات ندارد ، بلكه تمامى موجودات را از اين راه پديد مىآورد ، و عالم مشهود را از راه استيلاد تنظيم مىفرمايد ، و به طور كلى عالم را از دو موجود فاعل و منفعل درست كرده كه اين دو به منزله نر و ماده حيوان و انسان و نباتند ، هر فاعلى با منفعل خود برخورد مىكند و از برخورد آن دو ، موجودى سوم پديد مىآيد ، آن گاه خدا را تنزيه كرده ، مىفرمايد : « * ( سُبْحانَ الَّذِي خَلَقَ الأَزْواجَ كُلَّها مِمَّا تُنْبِتُ الأَرْضُ ) * - منزه است خدايى كه همه جفتها را آفريده » . پس جمله مذكور به دلالت سياق ، انشاى تنزيه و تسبيح خداست ، نه اينكه بخواهد از منزه بودن او خبر دهد .\r\nو جمله * ( « مِمَّا تُنْبِتُ الأَرْضُ » ) * با جمله بعديش ، بيان براى ازواج است . آنچه كه زمين مىروياند ، عبارت است از نباتات ، و ممكن هم هست بگوييم شامل حيوانات ( كه يك نوع از آن آدمى است ) نيز مىشود ، چون اينها هم از مواد زمينى درست مىشوند ، خداى تعالى هم در باره انسان كه گفتيم نوعى از حيوانات است فرموده : « وَاللَّه أَنْبَتَكُمْ مِنَ الأَرْضِ نَباتاً » « 2 » باز مؤيد اين احتمال ظاهر سياق است كه شامل تمامى افراد مبين مىشود ، چون مىبينيم كه حيوان را در عداد ازواج نام نبرده ، با اينكه زوج بودن حيوانات در نظر همه از زوج بودن نبات روشنتر بود . پس معلوم مىشود منظور از « مِمَّا تُنْبِتُ الأَرْضُ - هر چه را كه زمين از خود مىروياند » همه گياهان و حيوانات و انسانهاست .\r\n« و من انفسهم » - يعنى از خود مردم و * ( « مِمَّا لا يَعْلَمُونَ » ) * يعنى از آنچه مردم نمىدانند و آن عبارت است از مخلوقاتى كه هنوز انسان از وجود آنها خبردار نشده ، و يا از كيفيت پيدايش آنها ، و يا از كيفيت زياد شدن آنها اطلاع پيدا نكرده .\r\nو چه بسا بعضى « 3 » در تفسير اين آيه گفته‌اند كه : مراد از « ازواج » انواع و اصناف است ، نه نر و ماده بودن موجودات ، و معناى آيه اين است كه : « منزه است آن خدايى كه همه انواع موجودات را او آفريده » ولى آيات ديگرى كه متعرض خلقت ازواج است ، با اين گفتار سازگار نيست ، مانند آيه « وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ » « 4 » علاوه بر اين اصولا\r\n\r\n","description":"","footnote":"\r\n( 1 ) و رويانديم ، در زمين از هر جفتى با طراوت و زيبا . سوره ق ، آيه 7 .\r\n( 2 ) خدا شما را از زمين رويانيد ، و چه روياندنى . سوره نوح ، آيه 17 .\r\n( 3 ) تفسير كشاف ، ج 14 ، ص 15 .\r\n( 4 ) و از هر چيز دو زوج آفريديم ، تا شايد شما متذكر شويد . سوره ذاريات ، آيه 49 .\r\n","page_name":" 129 ","page_number":129},
  {"content":"\r\nمقارنه دو چيز با هم ، و نوعى تالف و تركب ، از لوازم مفهوم زوجيت است ، و بنا بر معانى كه كرده‌اند ، نه مقارنتى در كار است ، و نه تالف و تركبى .\r\nراغب مىگويد : به هر يك از دو قرين يعنى هم نر و هم ماده ، در حيوانات زوج مىگويند ، و در غير حيوانات هم به قرين ، زوج گفته مىشود ، مثلا مىگويند يك جفت چكمه ، يك جفت دمپايى ( يك جفت قالى ) و امثال آن ، و نيز به هر چيزى كه با مماثل و يا با ضد خودش جمع شده باشد ، زوج مىگويند ، سپس مىگويد : خداى تعالى كه فرموده :\r\n« خلقنا زوجين » اين معنا را بيان كرده كه تمامى آنچه در عالم است زوج است ، چون يا ضدى دارد كه گفتيم ضد هر چيزى را هم زوج مىگويند ، و يا مثلى دارد كه آن نيز زوج است ، و يا با چيزى تركيب يافته كه تركيب هم خود نوعى زوجيت است ، بلكه اصلا در عالم چيزى نيست كه به هيچ وجه تركيب در آن نباشد « 1 » .\r\nو بنا به گفته او زوجيت زوج عبارت است از اينكه در وجود يافتن محتاج به تالف و تركب باشد ، به همين جهت به هر يك از دو قرين البته از آن جهت كه قرين است زوج مىگويند ، مثلا به يك يك دو عدد قالى كه قرين همند زوج مىگويند ، چون احتياج به آن لنگه ديگرش دارد ، و نيز به هر دو قرين زوج مىگويند ، به خاطر اينكه در جفت بودن هر دو محتاج همند . پس زوج بودن اشياء عبارت شد از مقارنه بعضى با بعضى ديگر براى نتيجه دادن يك شىء سوم ، و يا براى اينكه از تركيب دو چيز درست شده .\r\n\r\n\r\n* ( « وَآيَةٌ لَهُمُ اللَّيْلُ نَسْلَخُ مِنْه النَّهارَ فَإِذا هُمْ مُظْلِمُونَ » ) * اين آيه شريفه آيتى ديگر از آيتهاى داله بر ربوبيت خدا را ذكر مىكند ، آيتهايى كه دلالت دارد بر وجود تدبيرى عام آسمانى ، براى پديد آمدن عالم انسانى ، و اين آيت را در خلال چهار آيه بيان فرموده است .\r\nو در اين معنا هيچ شكى نيست كه : آيه شريفه مىخواهد به پديد آمدن ناگهانى شب به دنبال روز اشاره كند ، و كلمه « نسلخ » از مصدر « سلخ » است كه به معناى بيرون كشيدن است ، به همين جهت با كلمه « من » متعدى شده ، چون ، اگر به معناى كندن بود ، هم چنان كه در عبارت « سلخت الاهاب عن الشاة - پوست را از گوسفند كندم » به اين معنا است ( و به همين جهت كسى را كه شغلش اين كار است سلاخ مىگويند ) ، مىبايستى در آيه مورد بحث هم با كلمه « عن » متعدى شده باشد ، پس از اينكه با كلمه « من » متعدى شده مىفهميم\r\n\r\n","description":"","footnote":"\r\n( 1 ) مفردات راغب . ماده « زوج » .\r\n","page_name":" 130 ","page_number":130},
  {"content":"\r\nكه سلخ در اين آيه به معناى بيرون كشيدن است ، نه كندن .\r\nمؤيد اين معنا اين است كه : خداى تعالى در چند جا از كلام عزيزش از وارد شدن هر يك از روز و شب در دنبال ديگرى ، تعبير به « ايلاج - داخل كردن » كرده ، از آن جمله فرموده : « يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ » « 1 » و وقتى وارد شدن روز بعد از شب ، ايلاج و ادخال روز در شب باشد ، قهرا آمدن شب به دنبال روز به طور ناگهانى نيز ، اخراج روز از شب خواهد بود ، البته هم آن ادخال اعتبارى است ، و هم اين اخراج .\r\nو گويا ظلمت شب بر مردم احاطه كرده ، و آنان را در برگرفته ناگهان روز اين روپوش را پاره مىكند و داخل ظلمت شده ، نورش به تدريج همه مردم را فرا مىگيرد ، و در هنگام غروب به ناگاه بار ديگر شب چون روپوشى روى مردم مىافتد ، و ظلمتش همه آن جاهايى را كه نور روز گرفته بود ، مىگيرد ، پس در حقيقت در اين تعبير نوعى استعاره به كنايه به كار رفته است .\r\nو شايد همين وجهى كه ما براى آيه ذكر كرديم كافى باشد ، و احتياجى به نقل بحثهاى طولانى كه ديگران در معناى « سلخ نهار از ليل » و سپس ناگهان رسيدن شب ، ايراد كرده‌اند نباشد .\r\n\r\n\r\n* ( « وَالشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ » ) * « جريان شمس » همان حركت آن است ، و لام در جمله « لمستقر لها » به معناى « الى - به سوى » و يا براى « غايت - تا » مىباشد . و كلمه « مستقر » مصدر ميمى و يا اسم زمان و يا اسم مكان است .\r\nو معناى آيه اين است كه : خورشيد به طرف قرار گرفتن خود حركت مىكند و يا تا آنجا كه قرار گيرد حركت مىكند ، يعنى تا سرآمدن اجلش ، و يا تا زمان استقرار ، و يا محل استقرارش حركت مىكند .\r\nحال ببينيم معناى جريان و حركت خورشيد چيست ؟ از نظر حس اگر حساب كنيم ، حس آدمى براى آفتاب اثبات حركت مىكند ، حركتى دورانى پيرامون زمين ، و اما از نظر بحثهاى علمى قضيه درست به عكس است . يعنى خورشيد دور زمين نمىچرخد ، بلكه زمين به دور خورشيد مىگردد . و نيز اثبات مىكند كه : خورشيد با سياراتى كه پيرامون آنند به سوى ستاره « نسر ثابت » حركتى انتقالى دارند .\r\n\r\n","description":"","footnote":"\r\n( 1 ) داخل مىكند شب را در روز و داخل مىكند روز را در شب . سوره حج ، آيه 61 .\r\n","page_name":" 131 ","page_number":131},
  {"content":"\r\nو به هر حال حاصل معناى آيه شريفه اين است كه : آفتاب پيوسته در جريان است ، مادامى كه نظام دنيوى بر حال خود باقى است ، تا روزى كه قرار گيرد و از حركت بيفتد ، و در نتيجه دنيا خراب گشته ، اين نظام باطل گردد .\r\nالبته آيه شريفه - به طورى كه گفته شده - « 1 » طورى ديگر نيز قرائت شده و آن قراءتى است منسوب به اهل بيت ( ع ) و بعضى ديگر غير از اهل بيت و در اين قرائت به جاى لام در « لمستقر » لاى نافيه آمده و خوانده‌اند : « الشمس تجرى لا مستقر لها - خورشيد حركت مىكند ، و هيچگاه ساكن نمىشود » ، ولى معناى اولى هم سرانجام به اين معنا برگشت مىكند و اما اينكه : بعضى « جريان خورشيد را بر حركت وضعى خورشيد به دور مركز خود حمل كرده‌اند » درست نيست ، چون خلاف ظاهر جريان است ، زيرا « جريان » دلالت بر انتقال از مكانى به مكانى ديگر دارد .\r\n* ( « ذلِكَ تَقْدِيرُ الْعَزِيزِ الْعَلِيمِ » ) * - يعنى جريان مزبور خورشيد تقدير و تدبيرى است از خدايى كه عزيز است ، يعنى هيچ غلبه گرى بر اراده او غلبه نمىكند ، و عليم است ، يعنى به هيچ يك از جهات صلاح در كارهايش جاهل نيست .\r\n\r\n\r\n* ( « وَالْقَمَرَ قَدَّرْناه مَنازِلَ حَتَّى عادَ كَالْعُرْجُونِ الْقَدِيمِ » ) * كلمه « منازل » جمع « منزل » است كه اسم مكان از نزول ، و به معناى محل پياده شدن و منزل كردن است ، و ظاهرا مراد از « منازل » نقاط بيست و هشتگانه اى است كه ماه تقريبا در مدت بيست و هشت شبانه روز طى مىكند .\r\nو كلمه « عرجون » به معناى ساقه شاخه خرماست ، البته از نقطه اى كه از درخت بيرون مىآيد ، تا نقطه اى كه برگها از آن منشعب مىشود . اين قسمت از شاخه را « عرجون » مىگويند ، كه ( به خاطر سنگينى برگها معمولا ) خميده مىشود ، و معلوم است كه اگر چند ساله شود خميدگىاش بيشتر مىگردد ، و اين قسمت چوبى زرد رنگ ، و چون هلال قوسى است و لذا در اين آيه هلال را به اين چوب كه چند ساله شده باشد تشبيه كرده . و « قديم » به معنى عتيق است .\r\nنظريه مفسرين در معناى آيه مختلف است ، چون در تركيب آن اختلاف دارند ، و از همه وجوه نزديكتر به فهم اين وجه است كه گفته‌اند « 2 » : تقدير آيه چنين است : « و القمر قدرناه\r\n\r\n","description":"","footnote":"\r\n( 1 ) مجمع البيان ، ج 8 ، ص 423 .\r\n( 2 ) تفسير قرطبى ، ج 15 ، ص 29 .\r\n","page_name":" 132 ","page_number":132},
  {"content":"\r\nذا منازل - ماه را مقدر كرديم كه داراى منزلهايى باشد » ، و يا « و القمر قدرنا له منازل حتى عاد هلالا يشبه العرجون العتيق المصفر لونه - ما براى ماه منزلهايى مقدر كرديم تا دوباره برگردد هلال شود ، هلالى كه شبيه به ساقه شاخه خرماى سال خورده قوسى و زرد رنگ است » .\r\nو اين آيه شريفه به اختلاف منظره هاى ماه براى اهل زمين اشاره مىكند ، چون در طول سى روز به شكل و قيافه هاى مختلفى ديده مىشود ، و علتش اين است كه : نور ماه از خودش نيست ، بلكه از خورشيد است ، و به همين جهت ( مانند هر كره اى ديگر هميشه ) تقريبا نصف آن روشن است ، و قريب به نصف ديگرش كه روبروى خورشيد نيست تاريك است ، و اين دگرگونى هم چنان هست تا دوباره به وضع اولش برگردد اگر ماه را در صورت هلالىاش فرض كنيم ، روز بروز قسمت بيشترى از سطح آن كه در برابر آفتاب است به طرف زمين قرار مىگيرد ، تا برسد به جايى كه تقريبا تمامى يك طرف ماه كه مقابل خورشيد قرار گرفته ، به طرف زمين هم قرار گيرد ( ماه شب چهارده ) از آن شب به بعد دوباره رو به نقصان نهاده تا برسد به حالت اولش كه هلال بود .\r\nو به خاطر همين اختلاف كه در صورت ماه پيدا مىشود ، آثارى در دريا و خشكى و در زندگى انسانها پديد مىآيد ، كه در علوم مربوط به خودش بيان شده است .\r\nپس آيه شريفه از آيت قمر ، تنها احوالى را كه نسبت به مردم زمين به خود مىگيرد بيان كرده ، نه احوال خود قمر را و نه احوال آن را نسبت به خورشيد .\r\nو از اين جا است كه مىتوان گفت : بعيد نيست مراد از « تجرى » در جمله * ( « وَالشَّمْسُ تَجْرِي لِمُسْتَقَرٍّ لَها » ) * اشاره باشد به احوالى كه خورشيد نسبت به ما دارد ، و حس ما از ظاهر اين كره احساس مىكند ، و آن عبارت است : از حركت روزانه و فصلى و ساليانه اش .\r\nهمچنين بعيد نيست كه : مراد از جمله « لمستقر لها » اشاره باشد به حالى كه خورشيد فى نفسه دارد ، و آن عبارت است از اينكه : نسبت به سياراتى كه پيرامونش در حركتند ، ساكت و ثابت است ، پس گويا فرموده : يكى از آيتهاى خدا براى مردم اين است كه خورشيد در عين اينكه ساكن و بى حركت است ، براى اهل زمين جريان دارد ، و خداى عزيز عليم به وسيله آن سكون و اين حركت پيدايش عالم زمينى و زنده ماندن اهلش را تدبير فرموده ، ( و خدا داناتر است ) .\r\n* ( « لَا الشَّمْسُ يَنْبَغِي لَها أَنْ تُدْرِكَ الْقَمَرَ وَلَا اللَّيْلُ سابِقُ النَّهارِ وَكُلٌّ فِي فَلَكٍ\r\n","description":"","footnote":"","page_name":" 133 ","page_number":133},
  {"content":"\r\nيَسْبَحُونَ » ) * كلمه « ينبغى - سزاوار است » دلالت بر ترجيح داشتن و بهتر بودن دارد ، و معناى اينكه فرموده : « ترجيح ندارد خورشيد به ماه برسد » اين است كه چنين چيزى از خورشيد سرنزده ، و منظور از اين تعبير اين است كه بفهماند تدبير الهى چيزى نيست كه روزى جارى شود و روزى از روزها متوقف گردد ، بلكه تدبيرى است دائمى و خلل ناپذير ، مدت معينى ندارد تا بعد از تمام شدن آن مدت به وسيله تدبيرى نقيض آن نقض گردد .\r\nپس معناى آيه اين است كه : شمس و قمر همواره ملازم آن مسيرى هستند كه برايشان ترسيم شده ، نه خورشيد به ماه مىرسد تا به اين وسيله تدبيرى كه خدا به وسيله آن دو جارى ساخته مختل گردد ، و نه شب از روز جلو مىافتد ، بلكه اين دو مخلوق خدا در تدبير پشت سر هم قرار دارند ، و ممكن نيست از يكديگر جلو بيفتند ، و در نتيجه دو تا شب به هم متصل شوند يا دو تا روز به هم بچسبند .\r\nدر اين آيه شريفه تنها فرمود : خورشيد به ماه نمىرسد ، و شب از روز جلو نمىزند ، و ديگر نفرمود : ماه هم به خورشيد نمىرسد ، و روز هم از شب جلو نمىزند ، و اين بدان جهت است كه مقام آيه مقام بيان محفوظ بودن نظم و تدبير الهى از خطر اختلاف و فساد بود ، و براى افاده اين معنا خاطرنشان ساختن يك طرف قضيه كافى بود ، و چون خورشيد بزرگتر و قوىتر از ماه ، و ماه كوچكتر و ضعيفتر از خورشيد است ، لذا نرسيدن خورشيد به ماه را ذكر كرد و از ذكر آن ، حال عكسش هم روشن مىشود ، و شنونده خودش مىفهمد وقتى خورشيد با آن بزرگى و قوتش نتواند به ماه برسد ، ماه به طريق اولى نمىتواند به خورشيد برسد .\r\nو همچنين است شب ، چون شب عبارت است از نبود روزى كه اين شب ، شب آن روز است ، و وقتى شب كه يك امر عدمى است ، و طبعا متاخر از روز است ، نتواند از روز پيشى گيرد ، عكسش هم معلوم است ، يعنى شنونده خودش مىفهمد كه روز هم از شب يعنى از عدم خودش پيشى نمىگيرد .\r\n\r\n\r\n* ( « وَكُلٌّ فِي فَلَكٍ يَسْبَحُونَ » ) * - يعنى هر يك از خورشيد و ماه و نجوم و كواكب ديگر در مسير خاص به خود حركت مىكند و در فضا شناور است ، همانطور كه ماهى در آب شنا مىكند ، پس كلمه « فلك » عبارت است از همان مدار فضايى كه هر يك از اجرام آسمانى در يكى از آن مدارها سير مىكنند ، و چون چنين است بعيد نيست كه مراد از كلمه « كل » هر يك از خورشيد و ماه و شب و روز باشد ، هر چند كه در كلام خداى تعالى شاهدى بر اين معنا نيست .\r\n","description":"","footnote":"","page_name":" 134 ","page_number":134},
  {"content":"\r\nو اگر در جمله « يسبحون » ضمير جمعى آورده كه خاص عقلا است ، براى اين است كه : اشاره كند به اينكه هر يك از اجرام فلكى در برابر مشيت خدا رام است و امر او را اطاعت مىكند ، عينا مانند عقلا ، هم چنان كه اين تعبير در جاى ديگر نيز آمده و فرموده : « ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ » « 1 » .\r\nمفسرين در جملات آيه مورد بحث آراى ديگرى دارند ، آرايى مضطرب كه ما از نقل آنها خوددارى كرديم ، اگر كسى بخواهد مىتواند به تفاسير مفصل مراجعه كند « 2 » .\r\n* ( « وَآيَةٌ لَهُمْ أَنَّا حَمَلْنا ذُرِّيَّتَهُمْ فِي الْفُلْكِ الْمَشْحُونِ » ) * راغب مىگويد : كلمه « ذرية » در اصل به معناى فرزندان خردسال است ، ولى در استعمالهاى متعارف در خردسالان و بزرگسالان هر دو استعمال مىشود ، هم در يك نفر به كار مىرود ، و هم در چند نفر ، ولى اصلش به معناى چند نفر است « 3 » .\r\nو كلمه « فلك » به معناى كشتى است . و كلمه « مشحون » به معناى مملو است .\r\nاين آيه شريفه آيت ديگرى از آيتهاى ربوبيت خداى تعالى را بيان مىكند ، و آن عبارت است از جريان تدابير او در درياها كه ذريه بشر را در كشتى حمل مىكند و كشتى از آنان و از اثاث و كالاى آنان پر مىشود ، و از يك طرف دريا به طرف ديگر دريا عبور مىكنند و دريا را وسيله و راه تجارت و ساير اغراض خود قرار مىدهند .\r\nآرى كسى ايشان را در دريا حمل نمىكند ، و از خطر غرق حفظ نمىكند ، مگر خداى تعالى ، چون تمامى آثار و خواصى كه بشر در سوار شدن به كشتى از آنها استفاده مىكند ، همه امورى است كه خدا مسخرش كرده ، و همه به خلقت خدا منتهى مىگردد ، علاوه بر اين ، اين اسباب اگر به خدا منتهى نشود ، هيچ اثر و خاصيتى نخواهد داشت .\r\nو اگر حمل بر كشتى را به ذريه بشر نسبت داد ، نه به خود بشر ، و خلاصه اگر فرمود :\r\n* ( « حَمَلْنا ذُرِّيَّتَهُمْ » ) * و نفرمود : « حملناهم » به اين منظور است كه به اين وسيله غرق محبت و مهر و شفقت شنونده را تحريك كند .\r\n\r\n","description":"","footnote":"\r\n( 1 ) سپس بر آسمان كه دودى بود بپرداخت ، پس به آن و به زمين فرمود : چه به طوع و رغبت خود و چه با اكراه بياييد . گفتند : مىآييم با طوع و رغبت . سوره حم سجده ، آيه 11 .\r\n( 2 ) تفسير قرطبى ، ج 15 ، ص 33 . و تفسير فخر رازى ، ج 26 ، ص 75 .\r\n( 3 ) مفردات راغب ، ماده « ذرو » .\r\n","page_name":" 135 ","page_number":135},
  {"content":"\r\n* ( « وَخَلَقْنا لَهُمْ مِنْ مِثْلِه ما يَرْكَبُونَ » ) * مراد از اين جمله - به طورى كه ديگران « 1 » تفسير كرده‌اند - چارپايان است ، چون در جاى ديگر ، كشتى و چارپايان را با هم آورده و فرموده : « وَجَعَلَ لَكُمْ مِنَ الْفُلْكِ وَالأَنْعامِ ما تَرْكَبُونَ » « 2 » و نيز فرموده : « وَعَلَيْها وَعَلَى الْفُلْكِ تُحْمَلُونَ » « 3 » بعضى « 4 » كشتى را در آيه قبل حمل بر كشتى نوح ، و آيه مورد بحث را حمل بر كشتىها و زورقها و بلمهاى ديگر كرده‌اند كه بشر بعد از كشتى نوح براى خود درست كرده . و اين تفسير تفسيرى است بد و بىمعنا .\r\nو نظير آن ، تفسير آن كسى « 5 » است كه جمله مورد بحث را به شتر تنها معنا كرده .\r\nو چه بسا مفسرينى « 6 » كه جمله مورد بحث را كه مىفرمايد : « و براى شما از مثل كشتى چيزهاى ديگرى خلق كرديم كه بر آن سوار مىشويد » حمل بر طياره و سفينه هاى فضايى عصر حاضر كرده‌اند . و ليكن تعميم دادن آيه بهتر است .\r\n* ( « وَإِنْ نَشَأْ نُغْرِقْهُمْ فَلا صَرِيخَ لَهُمْ وَلا هُمْ يُنْقَذُونَ » ) * كلمه « صريخ » به معناى آن كسى است كه ناله آدمى را بشنود و استغاثه او را جواب گويد و به فرياد او برسد . و كلمه « انقاذ » به معناى نجات دادن از غرق است .\r\nو اين آيه شريفه با آيه قبلش كه مىفرمود : * ( « أَنَّا حَمَلْنا ذُرِّيَّتَهُمْ فِي الْفُلْكِ الْمَشْحُونِ » ) * متصل است و مىخواهد بفرمايد : اختيار ، با ماست ، اگر خواستيم غرقشان مىكنيم ، و در اين صورت احدى نيست كه استغاثه آنان را جواب بدهد ، و هيچ نجات دهنده اى نيست كه ايشان را از غرق شدن برهاند .\r\n* ( « إِلَّا رَحْمَةً مِنَّا وَمَتاعاً إِلى حِينٍ » ) * اين استثناء ، استثناى مفرغ است ، و تقدير كلام : « لا ينجون بسبب من الاسباب و بامر من الامور الا لرحمة منا تنالهم و لتمتع الى حين الاجل المسمى قدرناه لهم - به هيچ سببى از اسباب ، و هيچ امرى از امور ، نجات پيدا نمىكنند ، مگر به خاطر رحمتى از ما كه شاملشان گردد ، و به خاطر اينكه تا مدتى معين كه برايشان تقدير كرده‌ايم زنده بمانند » مىباشد .\r\n\r\n","description":"","footnote":"\r\n( 1 ) تفسير قرطبى ، ج 15 ، ص 35 . و روح المعانى ، ج 23 ، ص 27 .\r\n( 2 ) كشتى و چارپايان را وسيله هايى قرار داد تا بر آن سوار شويد . سوره زخرف ، آيه 12 .\r\n( 3 ) بر آنها و هر كشتى سوار مىشويد . سوره مؤمن ، آيه 80 .\r\n( 4 ) روح المعانى ، ج 23 ، ص 27 .\r\n( 5 ) روح البيان ، ج 7 ، ص 404 ط بيروت .\r\n( 6 ) روح المعانى ، ج 23 ، ص 27 .\r\n","page_name":" 136 ","page_number":136},
  {"content":"\r\n\r\n\r\n* ( « وَإِذا قِيلَ لَهُمُ اتَّقُوا ما بَيْنَ أَيْدِيكُمْ وَما خَلْفَكُمْ لَعَلَّكُمْ تُرْحَمُونَ » ) * بعد از آنكه آيتهايى كه دلالت بر ربوبيت خدا مىكرد برشمرد ، اينك در اين آيه شريفه مشركين را مذمت مىكند به اينكه حق اين آيتها را رعايت ننموده ، و بدانها اقبالى نكرده و آثار آنها را بر آنها مترتب نساختند . وقتى به ايشان گفته مىشود كه : اين آيتهاى روشن ناطقند بر اينكه پروردگار شما « اللَّه » است ، پس هم از معصيت او در حال حاضر بپرهيزيد ، و هم از گناهانى كه قبلا كرده بوديد و يا پس از عذاب شرك و گناهانى كه بدان مبتلاييد ، و آنچه قبلا مرتكب شده بوديد بپرهيزيد و يا پس از شرك و گناهانى كه فعلا در زندگى دنيا داريد ، و از عذابى كه در آخرت هست بپرهيزيد ، از اين سخن اعراض نموده و اين دعوت را اجابت نمىكنند . و اين اعراضشان بر حسب عادتى است كه هميشه در باره همه آيات دارند ، آياتى كه به وسيله آن تذكر داده مىشوند .\r\nبا اين بيان دو نكته روشن مىشود : اول اينكه : مراد از * ( « ما بَيْنَ أَيْدِيكُمْ وَما خَلْفَكُمْ » ) * شرك و گناهانى است كه در حال حاضر و در قبل از اين بدان مبتلا بودند ، و يا مراد عذابى است كه بدين سبب مستوجب آن شدند ، و برگشت هر دو به يكى است ، و يا مراد شرك و گناهان در دنيا و عذاب در آخرت است . و اين وجه از وجوه ديگر وجيه تر است .\r\nدوم اينكه : اگر جواب « اذا » حذف شده ، براى اين است كه : دلالت كند بر اينكه حال كفار در جرأت و جسارت به خداى تعالى ، و بىاعتنايى به حق به حدى رسيده كه ديگر نمىتوان جوابى كه در مقابل اين دعوت مىدهند به زبان آورد . پس چه بهتر اينكه اصلا گفته نشود ، هر چند كه با جمله * ( « وَما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ » ) * ، فهمانده كه آن جواب چه بوده .\r\n* ( « وَما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ » ) * مراد از « آوردن آيات » نشان دادن آن ، به مشاهده و يا به تلاوت و تذكر است ، و نيز مراد اعم از آيات آفاقى و انفسى و آيت به معناى معجزه ( مانند قرآن ) است ، كفار در برابر همه اينها روگردانى مىكنند .\r\n* ( « وَإِذا قِيلَ لَهُمْ أَنْفِقُوا مِمَّا رَزَقَكُمُ اللَّه . . . » ) *\r\nآيه قبلى كه مىفرمايد : * ( « وَإِذا قِيلَ لَهُمُ اتَّقُوا ما بَيْنَ أَيْدِيكُمْ وَما خَلْفَكُمْ » ) * متعرض جواب ايشان در مقابل دعوت به عبادت بود كه يكى از دو ركن دين حق است ، و اين آيه متعرض جواب ايشان در مقابل دعوت به سوى شفقت بر خلق خداست كه ركن دوم دين حق است ، و معلوم است كه : وقتى جوابشان از دعوت به ركن اول ، رد آن دعوت بود ، جوابشان از\r\n","description":"","footnote":"","page_name":" 137 ","page_number":137},
  {"content":"\r\nاين دعوت ديگرى هم رد خواهد بود نه قبول .\r\n\r\n\r\nپس جمله * ( « وَإِذا قِيلَ لَهُمْ أَنْفِقُوا مِمَّا رَزَقَكُمُ اللَّه » ) * متضمن دعوتشان به انفاق بر فقرا و مساكين است . و اگر از اموال آنان تعبير كرد به « آنچه خدا روزيشان كرده » براى اين است كه اشاره كند به اينكه مالك حقيقى اموال آنان خداست كه با آن اموال روزيشان داده و ايشان را مسلط بر آن اموال كرده است و همين خداست كه فقرا و مساكين را بيافريده و ايشان را محتاج آنان كرده تا از زيادى مئونه خود حوائج ايشان را برآورند و به ايشان انفاق كنند و احسان و خوشرفتارى نمايند ، چون خدا احسان و خوشرفتارى را دوست مىدارد .\r\n* ( « قالَ الَّذِينَ كَفَرُوا لِلَّذِينَ آمَنُوا أنُطْعِمُ مَنْ لَوْ يَشاءُ اللَّه أَطْعَمَه » ) * - اين جمله جوابى است كه كفار از دعوت به انفاق داده‌اند ، و اگر از گوينده اين سخن به اسم ظاهر * ( « الَّذِينَ كَفَرُوا » ) * تعبير كرده ، با اينكه مقتضاى مقام اين بود كه از آنان با ضمير تعبير كند ، و بفرمايد : « قالوا - گفتند » براى اين است كه به آن علتى كه وادارشان كرده اين حرف را بزنند اشاره كرده باشد و بفرمايد كفرشان نسبت به حق ، و اعراضشان از آن ، به خاطر پيروى شهوات ، علت شد كه به مثل اين عذرها كه اساسش روگردانى از دعوت فطرت است ، عذرخواهى كنند ، چون فطرت هر انسانى حكم مىكند كه بايد نسبت به خلق خدا شفقت ورزيد ، و آنچه كه در اجتماع فاسد گشته اصلاح كرد .\r\nو به عين همين جهت است كه از مؤمنين نيز به * ( « لِلَّذِينَ آمَنُوا » ) * تعبير كرده كه اسم ظاهر است با اينكه مقتضاى مقام اين بود كه بفرمايد : « قالوا لهم أنطعم » تا بفهماند آن علتى كه مؤمنان را وادار كرد به اينكه به كفار بگويند : « از آنچه خدا روزيتان كرده انفاق كنيد » همانا ايمان ايشان به خدا بود .\r\nو در اينكه كفار گفتند : « آيا طعام دهيم به كسى كه اگر خدا مىخواست خودش به او طعام مىداد » اشاره است به اينكه : اگر مؤمنين گفتند : « از آنچه خدا روزيتان كرده انفاق كنيد » ، از اين باب گفتند كه انفاق به فقرا از امورى است كه خدا خواسته و اراده كرده ، و خلاصه از احكام دين خداست ، لذا كفار آن را رد كرده و گفتند كه : اگر خدا اراده كرده بود خودش طعامشان مىداد ، پس اينكه مىبينيم نداده معلوم مىشود اراده نكرده ، چون اراده خدا از مرادش تخلف نمىكند .\r\nو اين جواب مغالطه اى است كه : در آن ، بين اراده تشريعى خدا و اراده تكوينىاش خلط كرده‌اند ، چون اساس اراده تشريعى خدا امتحان و هدايت بندگان است به سوى آنچه كه هم در دنيا و هم در آخرت صلاح حالشان در آن است ، و معلوم است كه چنين اراده اى ممكن\r\n","description":"","footnote":"","page_name":" 138 ","page_number":138},
  {"content":"\r\nاست با عصيان كردن از مرادش تخلف كند .\r\nولى اراده تكوينى از مرادش تخلف نمىكند ، و معلوم است كه مشيت و اراده خدا كه به اطعام فقرا و انفاق بر آنان تعلق گرفته ، مشيت و اراده تشريعى است نه تكوينى . پس تخلف اين اراده در مورد فقرا تنها كشف مىكند از اينكه كفار توانگر ، از آنچه كه بدان مامور شدند تمرد و عصيان ورزيدند ، و هيچ دلالتى ندارد بر اينكه اراده خدا به اين عمل آنان تعلق نگرفته ، و مؤمنين در اين مدعا دروغ گفته‌اند .\r\nو اين مغالطه اى است كه به طور كلى همه سنتهاى وثنيت و بتپرستى را بر آن پايه بنا نهاده‌اند ، هم چنان كه خداى سبحان از ايشان حكايت كرده و فرموده : « وَقالَ الَّذِينَ أَشْرَكُوا لَوْ شاءَ اللَّه ما عَبَدْنا مِنْ دُونِه مِنْ شَيْءٍ نَحْنُ وَلا آباؤُنا وَلا حَرَّمْنا مِنْ دُونِه مِنْ شَيْءٍ » « 1 » و نيز فرموده : « سَيَقُولُ الَّذِينَ أَشْرَكُوا لَوْ شاءَ اللَّه ما أَشْرَكْنا وَلا آباؤُنا وَلا حَرَّمْنا مِنْ شَيْءٍ » « 2 » و نيز فرموده : « وَقالُوا لَوْ شاءَ الرَّحْمنُ ما عَبَدْناهُمْ » « 3 » .\r\n* ( « إِنْ أَنْتُمْ إِلَّا فِي ضَلالٍ مُبِينٍ » ) * - اين جمله تتمه سخن كفار است ، و خطابشان در آن به مؤمنين است كه مىگويند : شما مؤمنين كه ادعا مىكنيد خدا به ما دستور داده انفاق كنيم ، و انجام اين دستور را از ما خواسته ، در گمراهى روشنى هستيد .\r\n\r\nبحث روايتى\r\n\r\nدر مجمع البيان از على بن الحسين زين العابدين ، و از ابى جعفر امام باقر ، و از جعفر بن محمد امام صادق ( ع ) روايت شده كه خوانده‌اند : « لا مستقر لها » - به فتحه راء - « 4 » .\r\nو در الدر المنثور آمده كه سعيد بن منصور ، احمد ، بخارى ، مسلم ، ابو داوود ، ترمذى ، نسايى ، ابن ابى حاتم ، ابو الشيخ ، ابن مردويه ، و بيهقى ، از ابو ذر ( رحمه اللَّه ) روايت\r\n\r\n","description":"","footnote":"\r\n( 1 ) آنان كه مشرك شدند گفتند : اگر خدا مىخواست ما به غير از او چيزى را نمىپرستيديم نه ما و نه پدران ما ، و نيز بدون دستور او چيزى را حرام نمىكرديم . سوره نحل ، آيه 35 .\r\n( 2 ) به زودى آنان كه مشرك شدند خواهند گفت : اگر خدا مىخواست ما مشرك نمىشديم ، نه ما و نه پدران ما ، و نيز چيزى را حرام نمىكرديم . سوره انعام ، آيه 148 .\r\n( 3 ) و گفتند اگر رحمان مىخواست ما اين بتها را نمىپرستيديم . سوره زخرف ، آيه 20 .\r\n( 4 ) مجمع البيان ، ج 8 ، ص 423 .\r\n","page_name":" 139 ","page_number":139},
  {"content":"\r\nكرده‌اند كه گفت : از رسول خدا ( ص ) پرسيدم معناى جمله * ( « وَالشَّمْسُ تَجْرِي لِمُسْتَقَرٍّ لَها » ) * چيست ؟ فرمود : مستقر آن در زير عرش است « 1 » .\r\nمؤلف : اين معنا از ابو ذر از رسول خدا ( ص ) هم به طرق خاصه ، و هم به طرق عامه ، به طور مختصر و هم به طور مفصل روايت شده ، و در بعضى از آنها آمده ، كه : آفتاب بعد از غروب به آسمانها يكى پس از ديگرى بالا مىرود ، تا آنجا كه به نزديكى عرش برسد ، در آنجا به سجده مىافتد ، و از خدا اجازه مىخواهد كه باز طلوع كند ، هم چنان در سجده هست تا دوباره نورى به خود بگيرد و اجازه داده شود تا طلوع كند « 2 » .\r\nو اين روايات بر فرض كه از نظر سند درست باشد و واقعا رسول خدا ( ص ) چنين چيزى فرموده باشد ، بايد تاويل شود .\r\nو در روضه كافى به سند خود از سلام بن مستنير ، از امام ابى جعفر ( ع ) روايت آورده كه فرمود : خداى عز و جل خورشيد را قبل از ماه ، و نور را قبل از ظلمت خلق كرد « 3 » .\r\nو در مجمع البيان آمده كه عياشى در تفسير خود با ذكر سند از اشعث بن حاتم روايت كرده كه گفت : در خراسان بودم كه حضرت رضا و فضل بن سهل و مامون در مرو در ايوان نزد يكديگر جمع بودند و چون سفره طعام آوردند ، حضرت رضا ( ع ) فرمود : مردى از بنى اسرائيل در مدينه از من سؤالى كرد و آن اين بود كه آيا روز ، اول خلق شده يا شب ؟ آيا نزد شما در اين باب مطلبى هست ؟ مامون و فضل به گفتگو پرداختند ، و سرانجام پاسخى نيافتند .\r\nآن گاه فضل به حضرت رضا ( ع ) عرضه داشت : « اصلحك اللَّه » خودت جواب را بفرما ، امام ( ع ) فرمود : بله از قرآن بگويم ، و يا از نظر رياضيات ؟ فضل عرضه داشت : از نظر رياضيات جواب بدهيد ، فرمود : اى فضل تو مىدانى كه طالع دنيا سرطان است البته در حالى كه كواكب در محل شرف خود قرار داشته باشند ، يعنى زحل در ميزان ، مشترى در سرطان ، مريخ در جدى ، خورشيد در حمل ، زهره در حوت ، عطارد در سنبله ، و قمر در ثور قرار داشته باشد ، در نتيجه خورشيد در دهم در وسط آسمان قرار مىگيرد ، و روز قبل از شب مىشود .\r\nو اما از نظر قرآن آيه شريفه كه مىفرمايد * ( « وَلَا اللَّيْلُ سابِقُ النَّهارِ » ) * روز قبل از شب\r\n\r\n","description":"","footnote":"\r\n( 1 و 2 ) الدر المنثور ، ج 5 ، ص 263 .\r\n( 3 ) روضه كافى ، ج 8 ، ص 145 ، ح 116 .\r\n","page_name":" 140 ","page_number":140},
  {"content":"\r\nاست و بر او سبقت دارد « 1 » .\r\nمؤلف : آلوسى در تفسير روح المعانى اين حديث را نقل كرده ، و آن گاه گفته است :\r\n« در استدلال به آيه اشكالى روشن است ، و اما پاسخ على بن موسى از نظر حساب تا اندازه اى درست است ، و نظر منجمها نيز اين است كه ابتداى دوره فلك از نصف النهار شروع شده ، و اين با گفته على بن موسى ( ع ) مطابق است و آنچه در مظنه ما قوى است اين است كه : اين خبر از اصلش درست نيست ، و حضرت رضا ( ع ) اجل از آن است كه آن طور كه خبر مزبور مدعى آن بود به آيه شريفه استدلال كند » « 2 » .\r\nولى آقاى آلوسى نتوانسته حقيقت معناى شب و روز را بفهمد ، و گر نه به روايت اشكال نمىكرد .\r\nتوضيح اينكه : شب و روز دو مفهوم متقابلند ، و تقابل آن دو ، تقابل عدم و ملكه است ، نظير تقابلى كه بين دو مفهوم كورى و چشم هست ، چون همانطور كه كورى به معناى مطلق نبود چشم نيست ، و به همين جهت به ديوار كه چشم ندارد نمىگوييم كور ، بلكه كورى عبارت از نبود چشم در چيزى است كه مىبايست چشم مىداشت ، مانند انسان .\r\nبىنورى شب نيز همين طور است ، يعنى كلمه « شب » به معناى مطلق عدم نور نيست ، بلكه به معناى زمانى است كه در آن زمان ناحيه اى از نواحى زمين از خورشيد نور نمىگيرد . و پر واضح است كه چنين عدمى ( عدم ملكه ) وقتى تحقق مىيابد ، كه ضد آن يعنى ملكه قبلا وجود داشته باشد ، تا نسبت به آن تعين پيدا كند ، چون اگر در عالم چيزى به نام چشم نمىبود ، كورى هم تحقق نمىيافت ، و نيز اگر در عالم چيزى به نام روز نمىبود ، شب هم معنا نمىداشت .\r\nپس در معناى مطلق شب بدان جهت كه به خاطر آن شب شده است ، مسبوق بودن به روز خوابيده . هر جا كلمه « شب » بدون قيد گفته شود ، هر شنونده مىفهمد كه قبل از آن روزى بوده است . و جمله * ( « لَا اللَّيْلُ سابِقُ النَّهارِ » ) * هر چند كه ناظر به ترتبى است كه در ميان روز و شب فرض مىشود ، و اينكه روزى و شبى هست ، و دنبالش روزى و شبى و هر چند كه هيچ يك از اين شبها جلوتر از روزى كه چسبيده بدانست نيست و ليكن خداى تعالى در جمله * ( « وَلَا اللَّيْلُ سابِقُ النَّهارِ » ) * مطلق شب را در نظر گرفته و تقدم آن را بر مطلق روز\r\n\r\n","description":"","footnote":"\r\n( 1 ) مجمع البيان ، ج 8 ، ص 425 .\r\n( 2 ) تفسير روح المعانى ، ج 23 ، ص 22 .\r\n","page_name":" 141 ","page_number":141},
  {"content":"\r\nنفى كرده ، و خلاصه نمىخواهد بفرمايد : هيچ يك از شبهايى كه در اين سلسله و ترتيب قرار دارد ، جلوتر از روزى كه در ترتيب قبل از آن واقع است ، نيست .\r\nپس حكم در آيه مبنى است بر مقتضاى طبيعت شب و روز ، بر حسب تقابلى كه خداوند بين آن دو قرار داده ، و از آن حكم انحفاظ ترتيب در تعاقب شب و روز استفاده شده است ، چون هر شبى كه فرض كنى عبارت است از نبود روزى كه اين شب بعد از آن فرا رسيده ، و قهرا جلوتر از آن روز نمىشود .\r\nحضرت رضا ( ع ) هم در آنجا كه بعد از ذكر آيه * ( « وَلَا اللَّيْلُ سابِقُ النَّهارِ » ) * فرمود : « روز ، قبل از شب بوده » ، اشاره به اين معنا كرده ، يعنى جلوتر قرار گرفتن روز از شب به همين است كه : قبل از آن خلق شود ، نه آن طور كه توهم مىشود كه اول روزها و شبها موجود بوده ، و سپس براى هر يك محلى معين شده است .\r\nو اما اينكه گفت : « و اما پاسخ على بن موسى ( ع ) از نظر حساب فى الجمله و تا اندازه اى درست است » ، معنى جمله « تا اندازه اى » معلوم نيست ، با اينكه كلام آن جناب صد در صد درست است ، و وجهى است تمام كه مبتنى بر مسلم دانستن اصول علم نجوم است كه در فرض مسلم بودن آن ، كلام امام بالجمله درست است ، نه فى الجمله .\r\nو همچنين اينكه گفت : « نظر منجمها نيز اين است كه : ابتداى دوره فلك از نصف النهار شروع شده ، و اين با گفته على بن موسى ( ع ) مطابق است » ، معناى درستى ندارد ، براى اينكه : دايره نصف النهار كه دايره اى است فرضى كه از دو قطب شمال و جنوب مىگذرد و نقطه موهوم سومى است در بين اين دو نقطه كه غير متناهى است و جاى معينى در آسمان ندارد تا بودن آفتاب در آن نقطه براى زمين روز باشد ، نه در نقاط ديگر « 1 » .\r\nو در مجمع البيان در ذيل جمله * ( « وَإِذا قِيلَ لَهُمُ اتَّقُوا ما بَيْنَ أَيْدِيكُمْ وَما خَلْفَكُمْ » ) * مىگويد : حلبى از امام صادق ( ع ) روايت كرده كه فرمود : معنايش اين است كه :\r\nبپرهيزيد از گناهان امروزتان ، و از عقوبتهاى فردايتان « 2 » .\r\n\r\n","description":"","footnote":"\r\n( 1 ) بلكه براى دور كره زمين از مشرق به مغرب نقاط غير متناهى مىشود فرض كرد كه همه آنها نصف النهار باشد ، هم چنان كه مىبينيم در هر ثانيه كه تصور كنيم آفتاب در نصف النهار افقى قرار دارد ، و در ثانيه بعد در نصف النهار افق ديگرى است . « مترجم » .\r\n( 2 ) مجمع البيان ، ج 8 ، ص 427 .\r\n","page_name":" 142 ","page_number":142},
  {"content":"\r\n\r\n\r\nوَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ ( 48 ) ما يَنْظُرُونَ إِلَّا صَيْحَةً واحِدَةً تَأْخُذُهُمْ وَهُمْ يَخِصِّمُونَ ( 49 ) فَلا يَسْتَطِيعُونَ تَوْصِيَةً وَلا إِلى أَهْلِهِمْ يَرْجِعُونَ ( 50 ) وَنُفِخَ فِي الصُّورِ فَإِذا هُمْ مِنَ الأَجْداثِ إِلى رَبِّهِمْ يَنْسِلُونَ ( 51 ) قالُوا يا وَيْلَنا مَنْ بَعَثَنا مِنْ مَرْقَدِنا هذا ما وَعَدَ الرَّحْمنُ وَصَدَقَ الْمُرْسَلُونَ ( 52 )\r\nإِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ ( 53 ) فَالْيَوْمَ لا تُظْلَمُ نَفْسٌ شَيْئاً وَلا تُجْزَوْنَ إِلَّا ما كُنْتُمْ تَعْمَلُونَ ( 54 ) إِنَّ أَصْحابَ الْجَنَّةِ الْيَوْمَ فِي شُغُلٍ فاكِهُونَ ( 55 ) هُمْ وَأَزْواجُهُمْ فِي ظِلالٍ عَلَى الأَرائِكِ مُتَّكِؤُنَ ( 56 ) لَهُمْ فِيها فاكِهَةٌ وَلَهُمْ ما يَدَّعُونَ ( 57 )\r\nسَلامٌ قَوْلًا مِنْ رَبٍّ رَحِيمٍ ( 58 ) وَامْتازُوا الْيَوْمَ أَيُّهَا الْمُجْرِمُونَ ( 59 ) ألَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ ( 60 ) وَأَنِ اعْبُدُونِي هذا صِراطٌ مُسْتَقِيمٌ ( 61 ) وَلَقَدْ أَضَلَّ مِنْكُمْ جِبِلاًّ كَثِيراً أفَلَمْ تَكُونُوا تَعْقِلُونَ ( 62 )\r\nهذِه جَهَنَّمُ الَّتِي كُنْتُمْ تُوعَدُونَ ( 63 ) اصْلَوْهَا الْيَوْمَ بِما كُنْتُمْ تَكْفُرُونَ ( 64 ) الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ ( 65 )\r\nترجمه آيات\r\nو مىگويند پس اين وعده قيامت كى مىرسد اگر راست مىگوييد ( 48 ) .\r\n","description":"","footnote":"","page_name":" 143 ","page_number":143},
  {"content":"\r\nآنان منتظر جز يك صيحه نيستند صيحه اى كه ايشان را بگيرد در حالى كه سرگرم مخاصمه باشند ( 49 ) .\r\nصيحه اى كه وقتى رسيد ديگر اينان نه مىتوانند سفارشى كنند و نه به اهل خود برگردند ( 50 ) .\r\nبعد از آن صيحه بار ديگر در صور دميده مىشود ، ناگهان همه از قبرها به سوى پروردگارشان مىشتابند ( 51 ) .\r\nدر حالى كه مىگويند : واويلا چه كسى ما را از اين خوابگاهمان برانگيخت ؟ اين همان وعده اى است كه خداى مهربان ( به توسط انبيايش ) به ما مىداد و ( معلوم شد ) انبياى او راست مىگفته‌اند ( 52 ) .\r\nآن نفخه هم به جز يك صيحه نيست كه ناگهان همگى نزد ما حاضر مىشوند ( 53 ) .\r\nامروز به هيچ وجه احدى ستم نمىشود و جزايى به شما داده نمىشود مگر خود آن اعمالى كه مىكرديد ( 54 ) .\r\nبه درستى كه اهل بهشت امروز در ناز و نعمت هستند و از هر فكر ديگر فارغند ( 55 ) .\r\nهم خود و هم همسرانشان در زير سايه بر كرسىها تكيه مىزنند ( 56 ) .\r\nو ميوه اى در آنجا در اختيار دارند و هر چه بخواهند در اختيارشان قرار مىگيرد ( 57 ) .\r\nدر آن روز به عنوان پيام از پروردگار مهربان به ايشان ابلاغ سلام مىشود ( 58 ) .\r\nو در جمع مردم گفته مىشود : هان اى مجرمين از ساير مردم جدا شويد ( 59 ) .\r\nمگر با شما عهد نسبتم و نگفتم اى فرزندان آدم شيطان را اطاعت مكنيد كه او براى شما دشمنى آشكار است ( 60 ) .\r\nو مگر نگفتم كه مرا بپرستيد كه صراط مستقيم تنها همين است ( 61 ) .\r\nو مگر اين شيطان نبود كه گروه هاى بسيارى از شما را گمراه كرد آيا هنوز هم به هوش نمىآييد ( 62 ) .\r\n( همه اين هشدارها را به شما داديم و نپذيرفتيد ) اينك اين جهنمى است كه همواره وعده اش به شما داده مىشد ( 63 ) .\r\nبچشيد امروز سوزش آن را به كيفر كفرى كه مىورزيديد ( 64 ) .\r\nامروز مهر بر دهانشان مىزنيم و دستهايشان با ما سخن مىگويد و پاهايشان به آنچه همواره مىكردند شهادت مىدهد ( 65 ) .\r\nبيان آيات\r\nبعد از آنكه از تفصيل و شرح آيتهاى توحيد كه اجمالش را در اول گفتار آورده بود\r\n","description":"","footnote":"","page_name":" 144 ","page_number":144},
  {"content":"\r\nفارغ شد ، اينك شروع كرده در تفصيل آن خبر اجمالى كه قبلا از معاد داده بود ، و در اين تفصيل كيفيت قيام قيامت و احضار خلق براى حساب و جزا و پاداشى كه به اصحاب جنت مىدهد ، و كيفرى را كه به مجرمين مىدهد ، شرح مىدهد .\r\n* ( « وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ » ) * سخنى است از كفار كه در مقام استهزا گفته‌اند ، و منظورشان انكار معاد است ، و شايد به همين جهت اسم اشاره « هذا - اين وعده » آورد كه مخصوص اشاره به نزديك است ، و اينكه گفتند : « اگر راست مىگوييد » خطابشان به رسول خدا ( ص ) و همه مسلمانان است ، چون رسول خدا ( ص ) و مؤمنين زياد داستان روز قيامت را به گوش آنان مىخواندند ، و به كيفر آن روز تهديدشان مىكردند .\r\nكلمه « وعد » به تنهايى « بدون كلمه وعيد » هم به معناى وعده خبر مىآيد و هم به معناى وعده شر . ولى اگر هر دو با هم در كلامى بيايند ، « وعد » به معناى وعده خير ، و « وعيد » به معناى وعده شر خواهد بود .\r\n* ( « ما يَنْظُرُونَ إِلَّا صَيْحَةً واحِدَةً تَأْخُذُهُمْ وَهُمْ يَخِصِّمُونَ » ) * كلمه « نظر » به معناى انتظار است . و مراد از « صيحه » به شهادت سياق همان نفخه صور اولى است كه وقتى دميده مىشود همه مىميرند ، و اگر صيحه را به « وحدت » وصف كرده ، براى اشاره به اين نكته است كه : امر كفار براى خدا ( جلت عظمته ) بسيار آسان است ، و براى او بيش از يك صيحه كارى ندارد . و كلمه « يخصمون » در اصل « يختصمون » بوده كه مصدر آن اختصام ، به معناى مجادله و مخاصمه است .\r\nو اين آيه شريفه جوابى است از اينكه كفار به عنوان استهزا گفتند : « پس اين وعده كى است ، اگر راست مىگوييد » خداى تعالى هم در اين جمله كفار مسخره كننده را سخريه و استهزا كرده ، و به امر آنان بىاعتنايى نموده .\r\nو معناى آن اين است كه : اينها كه مىگويند « پس اين وعده كى است ؟ » در اين گفتارشان جز يك صيحه را منتظر نيستند ، و اين يك صيحه فرستادنش براى ما آسان است ، نه هزينه اى دارد و نه زحمتى ، صيحه اى كه وقتى ايشان را بگيرد ديگر راه گريز و نجاتى برايشان نمىگذارد ، بلكه ايشان را در حالى مىگيرد كه كاملا از آن غافلند ، و در بين خود مشغول مخاصمه مىباشند .\r\n* ( « فَلا يَسْتَطِيعُونَ تَوْصِيَةً وَلا إِلى أَهْلِهِمْ يَرْجِعُونَ » ) * يعنى نتيجه چنين صيحه اى كه به ناگهانى مىرسد و مهلتشان نمىدهد ، اين است\r\n","description":"","footnote":"","page_name":" 145 ","page_number":145},
  {"content":"\r\nكه همگى فورا بميرند ، در نتيجه ديگر نه مىتوانند سفارشى بكنند - چون مرگشان عمومى است ، در نتيجه ديگر كسى نمىماند تا رفتگان به ماندگان سفارشى كنند - و نه مىتوانند به اهل خود برگردند ، چون بر فرض كه مرگشان در بيرون خانه برسد باز به اهلشان برنمىگردند .\r\n* ( « وَنُفِخَ فِي الصُّورِ فَإِذا هُمْ مِنَ الأَجْداثِ إِلى رَبِّهِمْ يَنْسِلُونَ » ) * اين نفخه صور ، نفخه دومى است كه به وسيله آن همه مردگان زنده مىشوند ، و قيامت برپا مىگردد . و كلمه « أجداث » جمع « جدث » است كه : به معناى قبر است . و كلمه « ينسلون » از ماده « نسل » است كه : به معناى راه رفتن به سرعت است . و در تعبير از قيامت به « الى ربهم - به سوى پروردگارشان » هشدار و توبيخى است براى كفار كه منكر ربوبيت خداى تعالى هستند . و بقيه الفاظ آيه روشن است .\r\n\r\n\r\n* ( « قالُوا يا وَيْلَنا مَنْ بَعَثَنا مِنْ مَرْقَدِنا هذا ما وَعَدَ الرَّحْمنُ وَصَدَقَ الْمُرْسَلُونَ » ) * كلمه « بعث » به معناى به پا داشتن است . و كلمه « مرقد » اسم محل « رقاد - خواب » است ، و مراد از آن قبر است . و اگر كفار در قيامت مىگويند * ( « ما وَعَدَ الرَّحْمنُ » ) * و از خدا به رحمان تعبير مىكنند ، براى اين است كه به نوعى از خدا بخواهند بر آنان رحم كند ، چون همينها بودند كه در دنيا مىگفتند : « وَمَا الرَّحْمنُ » « 1 » . و جمله * ( « وَصَدَقَ الْمُرْسَلُونَ » ) * عطف است بر جمله * ( « هذا ما وَعَدَ الرَّحْمنُ » ) * ، چون جمله فعليه گاهى عطف بر جمله اسميه مىشود .\r\nو اينكه از در تعجب گفتند : « واى بر ما ، چه كسى ما را از خوابگاهمان به پا داشت ؟ » اساسش همان انكار معاد است كه در دنيا مىورزيدند و در دل از روز جزا غفلت داشتند ، و همواره مستغرق در هواها بودند ، وقتى به طور ناگهانى سر از قبر درمىآورند و به سرعت به طرف محشر مىروند ، به عالمى كه جز عذاب شر ، انتظار ديگرى در آن ندارند ، ناگزير دچار فزع اكبر و دهشتى مىگردند كه حتى كوه ها تاب تحمل آن را ندارد ، و به همين جهت طبق عادت و رسمى كه در دنيا در هنگام برخورد به خطر داشتند ، اولين عكس العملى كه نشان مىدهند ، گفتن واويلا است ، آن گاه مىپرسند : چه كسى آنان را از مرقدشان برانگيخت ؟ و اين بدان جهت است كه دهشت ، آنان را از توجه به هر چيز ديگرى غافل مىسازد .\r\nبعد از گفتن واويلا ، و بعد از پرسش از اينكه چه كسى آنان را از مرقدشان برانگيخته ؟ به يادشان مىافتد كه در دنيا فرستادگان خدا همواره وعده حق را در باره بودن روز بعث و جزا تذكرشان مىدادند ، آن وقت شهادت مىدهند به حق بودن آن وعده ها و خود را\r\n\r\n","description":"","footnote":"\r\n( 1 ) رحمان چيست ؟ سوره فرقان ، آيه 60 .\r\n","page_name":" 146 ","page_number":146},
  {"content":"\r\nپناهنده رحمت خدا مىكنند و مىگويند : « اين همان بعث و جزايى بود كه رحمان وعده مىداد » .\r\nهمين گفتارشان نيز از در نيرنگ و كيدى است كه : در دنيا به آن خو گرفته بودند ، هر وقت دشمن بر آنان غلبه كرد ، شروع مىكردند به تملق و اظهار ذلت و اعتراف به ظلم و تقصير . و در آخر با جمله * ( « وَصَدَقَ الْمُرْسَلُونَ » ) * حقانيت رسولان را تصديق مىكنند .\r\nاز بيان گذشته چند نكته روشن مىشود :\r\nاول اينكه : چرا در هنگام بعث ، واويلا مىگويند .\r\nدوم اينكه : چرا اول مىپرسند : چه كسى آنان را از مرقدشان برانگيخته و سپس اقرار مىكنند به اينكه : اين همان وعده اى است كه رحمان داده ، و نيز اقرار مىكنند به حقانيت و صدق مدعاى مرسلين ، با اينكه ظاهر آن سؤال اين است كه به همه اين مطالب جاهلند .\r\nسوم اينكه : جمله * ( « مَنْ بَعَثَنا مِنْ مَرْقَدِنا » ) * و جمله * ( « هذا ما وَعَدَ الرَّحْمنُ . . . » ) * هر دو از سخنان كفار است .\r\nولى بعضى « 1 » از مفسرين گفته‌اند : جمله * ( « وَصَدَقَ الْمُرْسَلُونَ » ) * عطف است بر جمله * ( « وَعَدَ الرَّحْمنُ » ) * كه كلمه « ما » بر سر آن است و « ما » يا مصدريه است و يا موصوله . و ( براى دفع اين اشكال كه چگونه كسى كه نمىداند چه كسى او را زنده كرده خودش مىگويد رحمان زنده كرده ) گفته‌اند : جمله « هذا ما وعده الرحمن . . . » جوابى است كه : خدا و يا ملائكه و يا مؤمنين از سؤال كفار كه گفتند : « چه كسى ما را از خوابگاهمان برانگيخت ؟ » داده‌اند .\r\nو بر خواننده پوشيده نيست كه اين تفسير خلاف ظاهر آيه است ، مخصوصا در صورتى كه كلمه « ما » را مصدريه بگيريم . و اگر جمله * ( « هذا ما وَعَدَ الرَّحْمنُ » ) * جواب خداى سبحان و يا ملائكه از سؤال كفار باشد كه پرسيدند : * ( « مَنْ بَعَثَنا مِنْ مَرْقَدِنا » ) * بايد در جواب آن كه سؤال از فاعل است ، فاعل معرفى شود ، نه فعل فاعل ، چون آنها پرسيدند : « چه كسى ما را از مرقدمان برانگيخت » بايد بفرمايد : « رحمان » ، نه اينكه بفرمايد : « اين آن وعده اى است كه رحمان مىداد » .\r\nو توجيهى كه بعضى « 2 » در مقام رد اين اشكال كرده‌اند كه : « اين تعبير براى آن است كه كفرشان را به رخشان بكشد و بر آن ، ملامتشان كند ، علاوه بر اين اشاره به فاعل هم دارد »\r\n\r\n","description":"","footnote":"\r\n( 1 و 2 ) تفسير روح المعانى ، ج 23 ، ص 32 .\r\n","page_name":" 147 ","page_number":147},
  {"content":"\r\nفايده اى ندارد .\r\nچهارم اينكه : جمله « * ( هذا ما وَعَدَ الرَّحْمنُ ) * » جمله اى است مركب از مبتدا و خبر . و اينكه بعضى « 1 » گفته‌اند : « كلمه » هذا « صفت است براى مرقد ، چون گاهى اسم اشاره تاويل به مشتق مىشود ، و كلمه » ما « مبتدا و خبرش محذوف است و تقديرش چنين است : چه كسى ما را از اين خوابگاهمان برانگيخت ، آنچه رحمان وعده داده حق است » دور از فهم است .\r\n* ( « إِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ » ) * در اين جمله اسم « كانت » حذف شده ، و تقدير كلام چنين است « ان كانت الصيحة الا صيحة واحدة » يعنى آن صيحه و نفخه اى كه ايشان را ناگهانى رسيد ، و بدون درنگ و مهلت همه را نزد ما حاضر ساخت ، نبود مگر يك نفخه و صيحه .\r\nو تعبير به « لدينا - نزد ما » بدين جهت است كه روز قيامت روز حضور نزد خدا است براى فصل قضا و رسيدگى به حساب اعمال و حقوقى كه مردم از يكديگر ضايع كرده‌اند .\r\n* ( « فَالْيَوْمَ لا تُظْلَمُ نَفْسٌ شَيْئاً وَلا تُجْزَوْنَ إِلَّا ما كُنْتُمْ تَعْمَلُونَ » ) * يعنى در آن روز در بينشان به عدل قضاوت مىشود . و به حق حكم مىشود و در نتيجه هيچ كس به هيچ وجه ستم نمىشود .\r\nجمله * ( « وَلا تُجْزَوْنَ إِلَّا ما كُنْتُمْ تَعْمَلُونَ » ) * عطف تفسيرى است براى جمله * ( « فَالْيَوْمَ لا تُظْلَمُ نَفْسٌ شَيْئاً » ) * و در حقيقت بيانى برهانى براى نبودن ظلم در آن روز است ، چون دلالت مىكند بر اينكه جزاى اعمال هر صاحب عملى در آن روز خود اعمال اوست ، ديگر با چنين جزايى ظلم تصور ندارد ، براى اينكه ظلم عبارت است از بى جا مصرف كردن چيزى ، ولى عمل كسى را جزاى عملش قرار دادن ، بىجا مصرف كردن جزا نيست ، و بهتر از آن تصور ندارد ، چه جزايى عادلانه تر از اينكه عين عمل كسى را مزد عملش قرار دهند ؟\r\nخطابى كه در اين آيه است كه مىفرمايد : « امروز خود اعمالتان را جزاى اعمالتان قرار مىدهند » با اينكه روز قيامت هنوز نيامده ، از باب تمثيل قيامت و احضار آن و احضار مردمى است كه در آن هستند ، و اين خود عنايتى است در كلام كه گوينده آينده را احضار كند ، و با مردمى كه در آينده قرار مىگيرند ، سخن بگويد .\r\n\r\n","description":"","footnote":"\r\n( 1 ) روح المعانى ، ج 23 ، ص 33 .\r\n","page_name":" 148 ","page_number":148},
  {"content":"\r\nاين است نكته خطاب ، نه آن طور كه بعضى « 1 » توهم كرده‌اند كه : « كلام مذكور حكايت از آينده كفار است ، و يا خطابى است كه از ناحيه خداى سبحان و يا ملائكه و يا مؤمنين در روز قيامت به ايشان مىشود » ، چون احتياجى به اين توجيهات نيست ، و سياق گوياى به آن معنايى است كه ما بيان كرديم .\r\n\r\n\r\nو مخاطب به جمله * ( « وَلا تُجْزَوْنَ إِلَّا ما كُنْتُمْ تَعْمَلُونَ » ) * همه مردمند ، چه اهل سعادت و چه اهل شقاوت ، هر كس هر چه كرده چه خوب و چه بد ، عين آن را جزاى عملش قرار مىدهد .\r\nو اينكه بعضى « 2 » در اين خصوص اشكال كرده‌اند كه : « انحصار ( الا ) با عموميت » سعدا « و » اشقيا « نمىسازد ، علاوه بر اين خود خداى تعالى فرموده : أجر مؤمنان را به طور كامل مىدهد ، و بيشتر هم مىدهد ، و به فضل خود آن را دو چندان و بلكه چند برابر مىكند » اشكالشان وارد نيست ، براى اينكه : انحصارى كه در مورد آيه مورد بحث هست ، ناظر به جزاى اعمال و پاداش و كيفر آن است و آن ادله و آياتى كه دلالت دارد بر اجر چند برابر از قبيل آيه « لَهُمْ ما يَشاؤُنَ فِيها وَلَدَيْنا مَزِيدٌ » « 3 » مساله اى است ما وراى جزا و أجر ، و خارج از طور عمل است ، ما هم نخواستيم بگوييم خداوند به اهل سعادت بيش از اعمالشان چيزى نمىدهد ، بلكه خواستيم بگوييم اجر همان عمل است و بس ، و اما اينكه ممكن است خداوند به فضل خود مثوباتى به اشخاصى بدهد ، از محل بحث بيرون است .\r\nبعضى « 4 » از مفسرين از اشكالى كه ذكر شد ، جواب داده‌اند به اينكه : معناى آيه شريفه اين است كه : صالح ثوابش كم نمىشود ، و طالح هم عقابش زياد نمىشود ، چون هم كم دادن اجر صالح منافات با حكمت دارد ، و هم زياد كردن عقاب طالح ، و اما زياد ثواب دادن و كمتر عقاب كردن مورد نظر آيه نيست ، و هيچ مانعى هم ندارد .\r\nو يا جواب داده‌اند به اينكه : مراد از جمله * ( « لا تُجْزَوْنَ إِلَّا ما كُنْتُمْ تَعْمَلُونَ » ) * اين است كه : شما جزايى نخواهيد ديد مگر جزايى را كه از سنخ عمل خودتان است ، چه خير و چه شر .\r\nولى اشكالى كه در اين جواب است اين است كه : اگر مدلول آيه اين بود اصلا اشكالى وارد نمىشد ، ليكن همه حرفها در اين است كه آيا آيه چنين مدلولى دارد يا نه ؟\r\n\r\n","description":"","footnote":"\r\n( 1 و 2 ) تفسير روح المعانى ، ج 23 ، ص 34 .\r\n( 3 ) هر چه بخواهند در اختيار دارند ، و نزد ما بيش از آن هم هست . سوره ق ، آيه 35 .\r\n( 4 ) تفسير روح المعانى ، ج 23 ، ص 34 .\r\n","page_name":" 149 ","page_number":149},
  {"content":"\r\n\r\n\r\n* ( « إِنَّ أَصْحابَ الْجَنَّةِ الْيَوْمَ فِي شُغُلٍ فاكِهُونَ » ) * كلمه « شغل » به معناى كارى است كه آدمى را به خود مشغول سازد و از كارهاى ديگر باز بدارد . و كلمه « فاكه » اسم فاعل از مصدر « فكاهت » است كه به معناى گفت و شنودى است كه مايه خوشحالى باشد و ممكن هم هست به معناى تمتع و لذت بردن باشد ، و - به طورى كه گفته « 1 » شده - از مصدر مزبور غير از اسم فاعل هيچ فعلى مشتق نشده است .\r\nبعضى « 2 » از مفسرين گفته‌اند : معناى « فاكه » صاحب ميوه است ، همانطور كه مىگوييم « لابن و تامر - فلانى داراى لبن و تمر است » ولى اين معنى را يك نكته بعيد مىسازد ، و آن اين است كه در اين آيات سخن از ميوه به ميان آمد ، ديگر لازم نبود كه بار ديگر تكرار شود ، به خلاف اينكه كلمه مذكور را به معناى گفت و شنود بگيريم كه ديگر تكرارى لازم نمىآيد .\r\nو معناى آيه اين است كه : اصحاب بهشت در آن روز در كارى هستند كه توجهشان را از هر چيز ديگرى قطع مىكند و آن كار عبارت است از گفت و شنودهاى لذت بخش ، و يا عبارت است از تنعم در بهشت .\r\n* ( « هُمْ وَأَزْواجُهُمْ فِي ظِلالٍ عَلَى الأَرائِكِ مُتَّكِؤُنَ » ) * كلمه « ظلال » جمع « ظل » است كه به معناى سايه است . بعضى « 3 » گفته‌اند : جمع ظله - به ضمه ظاء - است ، كه به معناى سايبان ( و چتر ) يا سقف يا درخت و يا امثال اينها است كه مانع از نفوذ نور خورشيد مىشود . و كلمه « ارائك » جمع « أريكه » است كه به معناى هر چيزى است كه بدان تكيه كنند ، مانند پشتى و متكا و امثال آن .\r\nو معناى آيه اين است كه : ايشان يعنى اهل بهشت و همسرانشان كه در دنيا محرم ايشان بودند و از مؤمنات بودند ، و يا حور العين كه همسران بهشتى ايشانند ، در سايه ها و يا در زير سايبانهايى كه ساتر از آفتاب يا هر حرارت ديگرى است ، قرار دارند ، و بر پشتىها به عزت تكيه مىكنند .\r\n* ( « لَهُمْ فِيها فاكِهَةٌ وَلَهُمْ ما يَدَّعُونَ » ) * كلمه « فاكهة » به معناى مطلق ميوه ها است ، مانند : سيب ، پرتقال و امثال آن . و\r\n\r\n","description":"","footnote":"\r\n( 1 ) مجمع البيان ، ج 8 ، ص 429 .\r\n( 2 ) روح المعانى ، ج 23 ، ص 34 .\r\n( 3 ) روح المعانى ، ج 23 ، ص 35 .\r\n","page_name":" 150 ","page_number":150},
  {"content":"\r\nكلمه « يدعون » از مصدر « ادعاء » است كه به معناى تمنى و خواستن است . يعنى مردم در بهشت ميوه و نيز هر چه را تمنا و اشتها كنند و بطلبند در اختيار دارند . * ( « سَلامٌ قَوْلًا مِنْ رَبٍّ رَحِيمٍ » ) * كلمه « سلام » مبتدايى است كه خبرش حذف شده . و اگر آن را نكره آورد و نفرمود :\r\n« السلام » به منظور اين است كه بفهماند سلامى است كه از عظمت نمىتوان تعريفش كرد . و خبرى كه از آن حذف شده عبارت است از « عليكم » و يا « لكم » . و كلمه « قولا » مفعول مطلق است براى فعل محذوف ، و تقديرش اين است كه : « اقوله قولا من رب رحيم - من اين سلام را مىگويم ، گفتنى از پروردگار رحيم » .\r\nاز ظاهر كلام برمىآيد كه اين سلام از خداى تعالى باشد ، و اين غير از آن سلامى است كه ملائكه به بهشتيان مىگويند و قرآن چنين حكايتش كرده : « وَالْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ » « 1 » .\r\n* ( « وَامْتازُوا الْيَوْمَ أَيُّهَا الْمُجْرِمُونَ » ) * يعنى آن روز به مجرمين مىگوييم : از بهشتيان جدا شويد . و منظور از « آن روز » روز قيامت است اين آيه وعده اى را كه در جاى ديگر داده و فرموده : « أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ أَمْ نَجْعَلُ الْمُتَّقِينَ كَالْفُجَّارِ » « 2 » و نيز فرموده : « أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَعَمِلُوا الصَّالِحاتِ سَواءً مَحْياهُمْ وَمَماتُهُمْ » « 3 » منجز و قطعى مىكند و از وفاى به آن وعده خبر مىدهد .\r\n* ( « ألَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ » ) * كلمه « عهد » به معناى وصيت ( سفارش ) است . و مراد از « عبادت كردن و پرستيدن شيطان » اطاعت اوست در وسوسه هايى كه مىكند و به آن امر مىكند ( يعنى وسوسه هاى شيطان را اطاعت نكنيد ، زيرا كه ) غير از خداوند و كسانى را كه خداوند دستور داده نبايد اطاعت كرد . در اين آيه براى نپرستيدن شيطان چنين علت آورده كه : او براى شما دشمنى\r\n\r\n","description":"","footnote":"\r\n( 1 ) و فرشتگان از همه درها بر ايشان درمىآيند و مىگويند سلام بر شما ، به پاداش صبرى كه كرديد ، پس چه سرانجام نيكى است خانه بهشت . سوره رعد ، آيه 23 و 24 .\r\n( 2 ) و يا آن كه آنهايى را كه ايمان آوردند و عمل صالح كردند ، چون مفسدان در ارض قرار مىدهيم و يا آنكه با متقيان به مثل فجار معامله مىكنيم ؟ . سوره ص ، آيه 28 .\r\n( 3 ) و يا كسانى كه مرتكب گناهان مىشوند ، پنداشته‌اند كه با ايشان به مثل مؤمنين نيكوكار عمل مىكنيم ؟ زندگى و مرگشان يكسان است ؟ . سوره جاثيه ، آيه 21 .\r\n","page_name":" 151 ","page_number":151},
  {"content":"\r\nاست آشكار . آشكار بودن دشمنىاش هم از اين جهت است كه دشمن در دشمنى كردن خير كسى را نمىخواهد .\r\nبعضى « 1 » از مفسرين گفته‌اند : « مراد از عبادت شيطان ، پرستش خدايان دروغين است و اگر اين پرستش را به شيطان نسبت داده ، از اين جهت است كه : شيطان با تسويلات و جلوه دادنهاى خود ، اين عمل زشت را به گردن بتپرستان گذاشته » . ولى اين گونه تفسير كردن ، بيهوده خود را به زحمت افكندن است .\r\nوجه اينكه چرا خداوند مجرمين را به عنوان بنى آدم خطاب كرده اين است كه دشمنى شيطان نسبت به مشركين ، به خاطر غرض خاصى كه به آنها داشته باشد ، نبوده ، بلكه به خاطر اين بوده كه فرزندان آدم بودند . و اين دشمنى در روز اول آن جا بروز كرد كه مامور به سجده بر آدم شد و زير بار نرفت و استكبار كرد ، نتيجه اش هم اين شد كه از درگاه خدا رانده شد از آن روز با ذريه آدم نيز دشمن گرديد و همه را تهديد كرد ، و به طورى كه قرآن حكايت كرده گفت : « أرَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لأَحْتَنِكَنَّ ذُرِّيَّتَه إِلَّا قَلِيلًا » « 2 » .\r\n\r\n\r\n
  ]\r\nو اما آن عهدى كه خداى تعالى با بنى آدم كرد كه شيطان را عبادت و پرستش و اطاعت نكنند ، همان عهدى است كه به زبان انبيا و رسولان خود به بشر ابلاغ فرمود و تهديدشان كرد از اينكه او را پيروى كنند ، مانند اين پيام كه فرمود : « يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ » « 3 » و نيز فرمود « وَلا يَصُدَّنَّكُمُ الشَّيْطانُ إِنَّه لَكُمْ عَدُوٌّ مُبِينٌ » « 4 » .\r\nولى بعضى « 5 » از مفسرين گفته‌اند : مراد از عهد مزبور عهدى است كه خداى تعالى در « عالم ذر » از انسانها گرفت و فرمود : « ألَسْتُ بِرَبِّكُمْ قالُوا بَلى » « 6 » و ليكن اگر به خاطر داشته\r\n\r\n","description":"","footnote":"\r\n( 1 ) تفسير روح المعانى ، ج 23 ، ص 40 .\r\n( 2 ) بگو بدانم ، آيا همين است كه او را بر من كرامت داده اى ؟ اگر مرا تا روز قيامت مهلت دهى ، فرزندان وى را جز اندكى مهار خواهم كرد . سوره اسرى ، آيه 62 .\r\n( 3 ) اى بنى آدم زنهار ، كه ابليس فريبتان ندهد ، همانطور كه پدر و مادرتان را از بهشت بيرون كرد . سوره اعراف ، آيه 27 .\r\n( 4 ) زنهار ، كه شيطان جلو راهتان را نگيرد كه او براى شما دشمنى است آشكار . سوره زخرف ، آيه 62 .\r\n( 5 ) تفسير فخر رازى ، ج 25 ، ص 96 .\r\n( 6 ) آيا من پروردگار شما نيستم ؟ گفتند : چرا . سوره اعراف ، آيه 172 .\r\n","page_name":" 152 ","page_number":152},
  {"content":"\r\nباشيد ، ما در تفسير آيه ذر گفتيم : عهد « عالم ذر » به وجهى عين آن عهدى است كه در دنيا متوجه بشر كرده .\r\n* ( « وَأَنِ اعْبُدُونِي هذا صِراطٌ مُسْتَقِيمٌ » ) * اين جمله عطف است به جمله قبلش و ما در سابق در تفسير سوره حمد در ذيل آيه « اهْدِنَا الصِّراطَ الْمُسْتَقِيمَ » تفسير صراط مستقيم را بيان كرديم .\r\n* ( « وَلَقَدْ أَضَلَّ مِنْكُمْ جِبِلًّا كَثِيراً أفَلَمْ تَكُونُوا تَعْقِلُونَ » ) * كلمه « جبل » - به كسره جيم و باء و تشديد لام - به معناى جماعت است . و بعضى « 1 » گفته‌اند : « به معناى جماعت بسيار است » . و بناى آيه شريفه بر توبيخ و عتاب به كفار است كه آيا كسى را اطاعت مىكنيد كه قبل از شما جماعتهاى بسيارى را گمراه كرد ، آيا نمىخواهيد تعقل كنيد ؟\r\n* ( « هذِه جَهَنَّمُ الَّتِي كُنْتُمْ تُوعَدُونَ » ) * كلمه « كنتم » استمرار را مىرساند و مىفهماند تهديدتان به جهنم يك بار و دو بار نبود ، بلكه به زبان انبيا و رسولان ( ع ) دائما تهديد مىشديد ، و اولين بارى كه تهديد شديد ، همان روزى بود كه به ابليس فرمود : « إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ وَإِنَّ جَهَنَّمَ لَمَوْعِدُهُمْ أَجْمَعِينَ » « 2 » .\r\nو در لفظ آيه اشاره هست به اينكه : در روز قيامت جهنم را حاضر مىكنند .\r\n* ( « اصْلَوْهَا الْيَوْمَ بِما كُنْتُمْ تَكْفُرُونَ » ) * كلمه « صلا » به معناى ملازمت و پيروى كردن است . و بعضى « 3 » گفته‌اند : به معناى تحمل و چشيدن حرارت است . و از جمله * ( « بِما كُنْتُمْ تَكْفُرُونَ » ) * برمىآيد كه خطاب آيه به كفار است . پس معلوم مىشود ، مراد از « مجرمين » در چند آيه قبل هم همان كفارند .\r\n* ( « الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ » ) * يعنى هر يك از دست و پاهايشان شهادت مىدهد به آن كارهايى كه به وسيله آن عضو انجام داده‌اند ، مثلا دستها به آن گناهانى شهادت مىدهد كه صاحب دست به وسيله آن\r\n\r\n","description":"","footnote":"\r\n( 1 ) تفسير فخر رازى ، ج 26 ، ص 100 .\r\n( 2 ) به درستى بندگان من بندگى مرا مىكنند و تو تسلط و دسترسى بدانها ندارى ، مگر آنهايى كه خودشان پيروى تو كنند ، چون خواهان گمراهيند ، و به درستى كه جهنم ميعادگاه همه آنهاست . سوره حجر ، آيه 42 و 43 .\r\n( 3 ) تفسير فخر رازى ، ج 26 ، ص 101 .\r\n","page_name":" 153 ","page_number":153},
  {"content":"\r\nمرتكب شده ، ( سيلىهايى كه به ناحق به مردم زده ، اموالى كه به ناحق تصرف كرده ، شهادتهايى كه به ناحق نوشته و امثال آن ) ، و پاها به خصوص آن گناهانى شهادت مىدهند كه صاحب آن با خصوص آنها انجام داده ( لگدهايى كه به ناحق به مردم زده ، قدمهايى كه به سوى خيانت و ظلم و سعايت و فتنه انگيزى و امثال آن برداشته ) .\r\nو از همين جا روشن مىگردد كه هر عضوى به عمل مخصوص به خود شهادت مىدهد و گويا مىگردد . و نام دست و پا در آيه شريفه از باب ذكر نمونه است ( و گرنه چشم و گوش و زبان و دندان ، و هر عضو ديگر نيز به كارهايى كه به وسيله آنها انجام شده ، شهادت مىدهند ) . و لذا مىبينيم كه در جاى ديگر قرآن نام گوش و چشم و قلب را برده ، و فرموده :\r\n« إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا » « 1 » و در سوره حم سجده ، آيه 20 نام پوست بدن را آورده كه ان شاء اللَّه تعالى به زودى در تفسير سوره حم سجده مطالبى مربوط به اين بحث خواهد آمد .\r\n\r\nبحث روايتى\r\n\r\nدر تفسير قمى در ذيل آيه * ( « ما يَنْظُرُونَ إِلَّا صَيْحَةً واحِدَةً . . . » ) * آمده كه : اين صيحه در آخر الزمان خواهد بود ، مردم در آن روزگار گرفتار يك صيحه مىشوند و در حالى كه مردم در بازارها مشغول مخاصمه هستند ، ناگهان گرفتار اين صيحه گشته و همه در جا مىميرند . و احدى نيست كه به خانه خود برگردد ، و يا سفارشى به كسى بكند ، و همين است معناى جمله * ( « فَلا يَسْتَطِيعُونَ تَوْصِيَةً وَلا إِلى أَهْلِهِمْ يَرْجِعُونَ » ) * « 2 » .\r\nو در مجمع البيان گفته : در ضمن حديثى آمده كه : وقتى قيامت به پا مىشود كه مردم سرگرم كار و زندگى خويشند و بساط و كار و كسب خود را گسترده ، سرگرم دادوستدند ، و قبل از آنكه آن را جمع كنند قيامت به پا مىشود و چه بسا كه اشخاصى لقمه را برداشته به طرف دهان مىبرند ، و قيام قيامت در اين مدت كوتاه فرا مىرسد ، و از رسيدن لقمه به دهانشان جلوگيرى مىكند . و چه بسا مردى در همان حالى كه مشغول پر كردن حوض است تا دامهاى خود را آب دهد ، قبل از آب دادن قيامت به پا مىشود « 3 » .\r\n\r\n","description":"","footnote":"\r\n( 1 ) به تحقيق گوش و چشم و قلب همه اينها مورد بازخواست قرار مىگيرند . سوره اسرى ، آيه 36 .\r\n( 2 ) تفسير قمى ، ج 2 ، ص 215 .\r\n( 3 ) مجمع البيان ، ج 8 ، ص 427 .\r\n","page_name":" 154 ","page_number":154},
  {"content":"\r\nمؤلف : اين معنا در الدر المنثور از ابو هريره از رسول خدا ( ص ) ، و نيز از قتاده از آن جناب به طور مرسل - بدون ذكر سند - روايت شده است « 1 » .\r\nو در تفسير قمى در ذيل آيه * ( « وَنُفِخَ فِي الصُّورِ فَإِذا هُمْ مِنَ الأَجْداثِ إِلى رَبِّهِمْ يَنْسِلُونَ » ) * از امام ( ع ) روايت آورده كه فرمود : « من الاجداث » يعنى از قبرها . و در روايت ابى الجارود است كه از امام باقر ( ع ) در ذيل جمله * ( « يا وَيْلَنا مَنْ بَعَثَنا مِنْ مَرْقَدِنا » ) * فرمود : ملائكه در پاسخشان مىگويند : اين همان وعده اى است كه رحمان مىداد ، و فرستادگان خدا راست مىگفتند « 2 » .\r\nو در كافى به سندى كه به ابى بصير رسانده از امام صادق ( ع ) روايت كرده كه فرمود : ابو ذر - كه خدا رحمتش كند - در خطبه اش مىفرمود : بين مرگ و قيامت بيش از خوابى كه بكنى و سپس بيدار شوى فاصله نيست « 3 » .\r\nو در تفسير قمى در ذيل جمله * ( « إِنَّ أَصْحابَ الْجَنَّةِ الْيَوْمَ فِي شُغُلٍ فاكِهُونَ » ) * گفته : يعنى با زنان ملاعبه و بازى مىكنند « 4 » .\r\nو نيز در همان كتاب در روايت ابى الجارود است كه امام باقر ( ع ) در تفسير جمله * ( « فِي ظِلالٍ عَلَى الأَرائِكِ مُتَّكِؤُنَ » ) * فرموده : كلمه « ارائك » تختهايى است كه روى آن حجله ها باشد « 5 » .\r\nباز در همان كتاب در تفسير جمله * ( « سَلامٌ قَوْلًا مِنْ رَبٍّ رَحِيمٍ » ) * فرموده : سلام از ناحيه خدا به معناى امان است ، و در ذيل جمله « * ( وَامْتازُوا الْيَوْمَ أَيُّهَا الْمُجْرِمُونَ ) * » فرموده : چون خدا خلق را در روز قيامت جمع كند ، همه برپا خواهند ماند به حدى كه عرق ايشان را فرا مىگيرد ، پس ندا مىكنند : پروردگارا به حساب ما رسيدگى كن هر چند كه جهنمى باشيم ، تكليفمان را معلوم كن ، تا اگر دوزخى هستيم به دوزخ برويم .\r\nآن گاه فرمود : خداى تعالى بادهايى مىفرستد تا در بين آنان بوزد ، و مناديى ندا مىكند : اى مجرمين امروز از بهشتيان جدا شويد . پس از يكديگر جدا مىشوند ، مجرمين در آتش مىافتند ، و كسى كه در قلبش ايمان باشد به سوى بهشت مىرود « 6 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 265 .\r\n( 2 ) تفسير قمى ، ج 2 ، ص 216 .\r\n( 3 ) اصول كافى ، ج 2 ، ص 134 ، ح 18 .\r\n( 4 و 5 و 6 ) تفسير قمى ، ج 2 ، ص 216 .\r\n","page_name":" 155 ","page_number":155},
  {"content":"\r\nمؤلف : در بعضى از روايات آمده كه : خداى سبحان براى اهل محشر تجلى مىكند ، به جلوه اى كه آنان را از غير به خود مشغول مىسازد مادامى كه آن تجلى هست به هيچ چيز ديگر توجه ندارند . و مراد از اين تجلى بر طرف شدن همه حجابهايى است كه بين آنان و آفريدگارشان وجود داشت ، نه اينكه مراد ديدن به چشم باشد ، چون ديدن به چشم تنها از راه مقارنه جهات و ابعاد صورت مىگيرد ، و خداى تعالى در جهت قرار ندارد و چنين چيزى در حق خداى تعالى محال است .\r\nدر كتاب اعتقادات صدوق از امام ( ع ) روايت كرده كه فرمود : هر كس گوش به سخن كسى بدهد ، به همين مقدار او را پرستيده اگر گوينده از خدا بگويد شنونده خدا را پرستيده و اگر از ابليس بگويد ابليس را پرستيده « 1 » .\r\nو در كافى به سند خود از محمد بن سالم از امام ابى جعفر ( ع ) روايت كرده كه در ضمن حديثى فرمود : اينكه در روز قيامت اعضاى بدن عليه آدمى شهادت مىدهد ، مربوط به آدم مؤمن نيست ، بلكه اين راجع به كسانى است كه : عذاب خدا بر آنان حتمى شده باشد ، و اما مؤمن نامه عملش را به دست راستش مىدهند ، هم چنان كه خداى تعالى فرمود :\r\n« فَمَنْ أُوتِيَ كِتابَه بِيَمِينِه فَأُولئِكَ يَقْرَؤُنَ كِتابَهُمْ وَلا يُظْلَمُونَ فَتِيلًا - پس آن كسى كه نامه اش را به دست راستش دهد ، اين گونه اشخاص خود كتاب خويشتن را مىخوانند ، و ذره‌اى ظلم نمىشوند » « 2 » .\r\nو در تفسير عياشى از مسعدة بن صدقه از امام صادق از جدش ( ع ) روايت كرده كه فرمود : امير المؤمنين در آن خطبه اش كه راجع به اوصاف قيامت است ، فرمود :\r\nخداوند بر دهنها مهر مىزند و ديگر كسى نمىتواند سخنى بگويد ، بلكه به جاى زبان دستها سخن مىگويند ، و پاها شهادت مىدهند ، و پوست بدنها به زبان مىآيند ، و به آنچه كرده‌اند ناطق مىشوند ، پس نمىتوانند هيچ جريانى را از خدا كتمان كنند « 3 » .\r\nمؤلف : و در اين معنا رواياتى ديگر هست ، كه - ان شاء اللَّه تعالى - بعضى از آنها را در تفسير سوره « حم سجده » آيه 20 نقل مىكنيم ، و بعضى ديگر از آنها را در تفسير آيه « إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا » « 4 » نقل كرديم .\r\n\r\n","description":"","footnote":"\r\n( 1 ) اعتقادات صدوق ،\r\n( 2 ) كافى ، ج 2 ، ص 32 . آخر حديث .\r\n( 3 ) تفسير عياشى ، ج 1 ، ص 242 ، ح 133 .\r\n( 4 ) سوره اسراء ، آيه 36 .\r\n","page_name":" 156 ","page_number":156},
  {"content":"\r\n\r\n\r\nوَ لَوْ نَشاءُ لَطَمَسْنا عَلى أَعْيُنِهِمْ فَاسْتَبَقُوا الصِّراطَ فَأَنَّى يُبْصِرُونَ ( 66 ) وَلَوْ نَشاءُ لَمَسَخْناهُمْ عَلى مَكانَتِهِمْ فَمَا اسْتَطاعُوا مُضِيًّا وَلا يَرْجِعُونَ ( 67 ) وَمَنْ نُعَمِّرْه نُنَكِّسْه فِي الْخَلْقِ أفَلا يَعْقِلُونَ ( 68 ) وَما عَلَّمْناه الشِّعْرَ وَما يَنْبَغِي لَه إِنْ هُوَ إِلَّا ذِكْرٌ وَقُرْآنٌ مُبِينٌ ( 69 ) لِيُنْذِرَ مَنْ كانَ حَيًّا وَيَحِقَّ الْقَوْلُ عَلَى الْكافِرِينَ ( 70 )\r\nأوَ لَمْ يَرَوْا أَنَّا خَلَقْنا لَهُمْ مِمَّا عَمِلَتْ أَيْدِينا أَنْعاماً فَهُمْ لَها مالِكُونَ ( 71 ) وَذَلَّلْناها لَهُمْ فَمِنْها رَكُوبُهُمْ وَمِنْها يَأْكُلُونَ ( 72 ) وَلَهُمْ فِيها مَنافِعُ وَمَشارِبُ أفَلا يَشْكُرُونَ ( 73 ) وَاتَّخَذُوا مِنْ دُونِ اللَّه آلِهَةً لَعَلَّهُمْ يُنْصَرُونَ ( 74 ) لا يَسْتَطِيعُونَ نَصْرَهُمْ وَهُمْ لَهُمْ جُنْدٌ مُحْضَرُونَ ( 75 )\r\nفَلا يَحْزُنْكَ قَوْلُهُمْ إِنَّا نَعْلَمُ ما يُسِرُّونَ وَما يُعْلِنُونَ ( 76 ) أوَ لَمْ يَرَ الإِنْسانُ أَنَّا خَلَقْناه مِنْ نُطْفَةٍ فَإِذا هُوَ خَصِيمٌ مُبِينٌ ( 77 ) وَضَرَبَ لَنا مَثَلًا وَنَسِيَ خَلْقَه قالَ مَنْ يُحْيِ الْعِظامَ وَهِيَ رَمِيمٌ ( 78 ) قُلْ يُحْيِيهَا الَّذِي أَنْشَأَها أَوَّلَ مَرَّةٍ وَهُوَ بِكُلِّ خَلْقٍ عَلِيمٌ ( 79 ) الَّذِي جَعَلَ لَكُمْ مِنَ الشَّجَرِ الأَخْضَرِ ناراً فَإِذا أَنْتُمْ مِنْه تُوقِدُونَ ( 80 )\r\nأوَ لَيْسَ الَّذِي خَلَقَ السَّماواتِ وَالأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَهُوَ الْخَلَّاقُ الْعَلِيمُ ( 81 ) إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ( 82 ) فَسُبْحانَ الَّذِي بِيَدِه مَلَكُوتُ كُلِّ شَيْءٍ وَإِلَيْه تُرْجَعُونَ ( 83 )\r\n","description":"","footnote":"","page_name":" 157 ","page_number":157},
  {"content":"\r\nترجمه آيات\r\nو اگر بخواهيم ديدگانشان را محو مىكنيم آن وقت به سوى صراط مىشتابند و سبقت مىگيرند .\r\nاما نمىتوانند ، چون نمىبينند ( 66 ) .\r\nو اگر بخواهيم بر جايشان مسخشان مىكنيم به طورى كه ديگر نتوانند رفت و برگشت كنند ( 67 ) .\r\nو هر كه را عمر طولانى دهيم خلقتش را دگرگون مىكنيم آيا هنوز هم تعقل نمىكنند ( 68 ) .\r\nو ما پيغمبر را شعر نياموخته‌ايم و شعر گفتن شان او و سزاوار او نيست آنچه به دو آموختيم جز پند و قرآنى هويدا نمىباشد ( 69 ) .\r\nتا هر كه را زنده دل است بيم دهد و آنان هم كه كافر و مرده دلند گفتار خدا در باره آنان محقق شود ( 70 ) .\r\nمگر نمىبينيد كه براى انسان از آنچه دست قدرت ما درست كرده حيواناتى آفريديم كه مالك آن شده‌اند ( 71 ) .\r\nو حيوانات را براى ايشان رام كرده‌ايم كه هم مركوبشان است و هم از آن مىخورند ( 72 ) .\r\nو از آن سودها و نوشيدنىها دارند ، پس چرا باز هم سپاس نمىگزارند ( 73 ) .\r\nغير از خدا خدايانى گرفتند تا شايد يارى شوند ( 74 ) .\r\nبتها نتوانند ايشان را يارى كنند و ايشان سپاه احضار شده آنهايند ( 75 ) .\r\nگفتارشان تو را اندوهگين نكند چرا كه ما آنچه را پنهان كنند و آنچه را عيان سازند مىدانيم ( 76 ) .\r\nمگر انسان نمىبيند كه ما او را از نطفه اى آفريديم ؟ چطور با وجود اين دشمنى آشكار شده است ( 77 ) .\r\nبراى ما مثلى زده و خلقت نخستين خود را فراموش كرده مىگويد : چه كسى اين استخوانهاى پوسيده را در عين اينكه پوسيده است زنده مىكند ؟ ( 78 ) .\r\nبگو همان خدايى كه بار اول آن را بدون الگو ايجاد كرد دوباره زنده اش مىكند و او به همه مخلوقات دانا است ( 79 ) .\r\nآن خدايى كه براى شما از درخت سبز آتش پديد آورد پس شما از آن آتش مىافروزيد ( 80 ) .\r\nآيا كسى كه آسمانها و زمين را آفريده نمىتواند مانند آن بيافريند ؟ چرا ، و او آفريدگار داناست ( 81 ) .\r\n","description":"","footnote":"","page_name":" 158 ","page_number":158},
  {"content":"\r\nكار او وقتى چيزى را اراده كند فقط همين است كه به دو بگويد : باش پس وجود يابد ( 82 ) .\r\nمنزه است آنكه سلطنت همه چيز به دست اوست و به سوى او بازگشت مىيابيد ( 83 ) .\r\n\r\nبيان آيات\r\n\r\nاين آيات خلاصه اى از معانى سابق است كه در سياقى ديگر بيان شده‌اند و در ضمن كفار را به عذاب تهديد نموده و به اين نكته نيز اشاره مىكند كه پيامبر اسلام ( ص ) فرستاده خداست و كتاب او ذكر و قرآن است ، نه او شاعر است ، و نه كتابش شعر . و در آخر به خلقت چارپايان اشاره نموده ، و با آن بر مساله توحيد و معاد احتجاج مىكند .\r\n* ( « وَلَوْ نَشاءُ لَطَمَسْنا عَلى أَعْيُنِهِمْ فَاسْتَبَقُوا الصِّراطَ فَأَنَّى يُبْصِرُونَ » ) * در مجمع البيان گفته : كلمه « طمس » به معناى محو و نابود كردن چيزى است ، به طورى كه هيچ اثرى از آن نماند ، در نتيجه « طمس بر ديدگانت » مثل پاك كردن خطى است كه نوشته شده . و نظير آن طمس بر مال است كه به معناى از بين بردن آن است به طورى كه ديگر به هيچ دركى ادراك نشود . و « كور مطموس » و « طميس » آن كورى را گويند كه اصلا شكاف بين دو پلك را نداشته باشد « 1 » .\r\nپس معناى جمله * ( « وَلَوْ نَشاءُ لَطَمَسْنا عَلى أَعْيُنِهِمْ » ) * اين است كه : اگر ما مىخواستيم هر آينه ديدگان ايشان را از بين مىبرديم به طورى كه هيچ اثرى از آن نباشد و ديگر نه ديده اى داشته باشند ، و نه ديدى .\r\nو معناى جمله * ( « فَاسْتَبَقُوا الصِّراطَ » ) * اين است كه : در طلب و خواست آن بودند كه به سوى طريق حق و واضح سبقت گيرند ، خواستند به آن طريقه اى سبقت گيرند كه سالك آن گمراه نمىشود ، ولى آن را نديدند و هرگز هم نخواهند ديد . پس استبعادى كه از جمله * ( « فَأَنَّى يُبْصِرُونَ » ) * استفاده مىشود ، خود كنايه از اين است كه هرگز نخواهند ديد .\r\nبعضى از مفسرين « 2 » چنين معنا كرده‌اند كه : « به سوى صراط و راه حق سبقت مىگيرند ، ولى به سوى آن هدايت نمىشوند » . اما اين تفسير خالى از بعد نيست .\r\n* ( « وَلَوْ نَشاءُ لَمَسَخْناهُمْ عَلى مَكانَتِهِمْ فَمَا اسْتَطاعُوا مُضِيًّا وَلا يَرْجِعُونَ » ) * در مجمع البيان مىگويد : كلمه « مسخ » برگشتن آدمى به خلقتى زشت و بد منظره\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 431 .\r\n","page_name":" 159 ","page_number":159},
  {"content":"\r\nاست ، هم چنان كه در داستان بنى اسرائيل جمعى از انسانها به صورت ميمون و خوك برگشتند . و نيز در معناى كلمه « مكانت » مىگويد : اين كلمه و كلمه « مكان » به يك معنا است « 1 » .\r\nو مراد از « مسخ كفار بر مكانى كه دارند » اين است كه ما چنين قدرتى داريم كه كفار را در همان جايى كه فعلا نشسته‌اند بدون اينكه از جايشان تكان دهيم ، و بدون اينكه خود را به زحمت اندازيم ، به صرف مشيت خود مسخشان مىكنيم . پس كلمه « على مكانتهم » كنايه از اين است كه اين كار براى خداى تعالى آسان است و هيچ سختى ندارد .\r\nمعناى جمله * ( « فَمَا اسْتَطاعُوا مُضِيًّا وَلا يَرْجِعُونَ » ) * اين است كه : نه مىتوانند به سوى عذاب روانه شوند و نه از عذاب برگردند و حالت قبل از عذاب خود را دريابند . پس كلمه « مضى » و « رجوع » كنايه هستند از برگشتن به حالت سلامت ، و از باقى ماندن بر حالت عذاب و مسخ .\r\nبعضى از مفسرين « 2 » گفته‌اند : مراد ، رفتن به سوى مقاصدشان ، و برگشتن به سوى خانه ها و زن و فرزندشان است . ولى اين تفسير خالى از بعد نيست . * ( « وَمَنْ نُعَمِّرْه نُنَكِّسْه فِي الْخَلْقِ أفَلا يَعْقِلُونَ » ) * كلمه « نعمره » از مصدر « تعمير » است كه به معناى طولانى كردن عمر است ( تعبير خانه را هم از اين رو تعمير گفته‌اند كه باعث طول عمر آن است ) . و كلمه « ننكسه » از مصدر « تنكيس » است كه به معناى برگرداندن چيزى است به صورتى كه بالايش پايين قرار گيرد و نيرويش مبدل به ضعف گردد ، و زيادتش رو به نقصان گذارد . و انسان در روزگار پيرى همين طور مىشود : قوتش مبدل به ضعف ، و علمش مبدل به جهل ، و ياد و هوشش مبدل به فراموشى مىگردد .\r\nاين آيه شريفه مىخواهد براى امكان مضمون دو آيه قبل ( كه مساله مسخ و كور كردن را خاطرنشان مىساخت ) استشهاد كند و بفرمايد آن خدايى كه خلقت انسان را در روزگار پيرىاش تغيير مىدهد ، و هر چه داده مىگيرد ، قادر است بر اينكه چشم كفار را از آنها بگيرد و ايشان را در همان جايى كه هستند مسخ كند .\r\nو در اين جمله كه فرمود : * ( « أفَلا يَعْقِلُونَ » ) * كفار را به خاطر نداشتن تعقل توبيخ مىكند و نيز تحريك مىكند به اينكه به تدبر در اين امور بپردازند ، و از آن عبرت گيرند .\r\n\r\n","description":"","footnote":"\r\n( 1 ) مجمع البيان ، ج 8 ، ص 431 .\r\n( 2 ) روح المعانى ، ج 23 ، ص 45 .\r\n","page_name":" 160 ","page_number":160},
  {"content":"\r\n\r\n\r\n* ( « وَما عَلَّمْناه الشِّعْرَ وَما يَنْبَغِي لَه إِنْ هُوَ إِلَّا ذِكْرٌ وَقُرْآنٌ مُبِينٌ » ) * اين آيه شريفه عطف و برگشت به مطلبى است كه در آغاز سوره آمده بود ، و آن تصديق رسالت رسول خدا ( ص ) است و اينكه كتابش از ناحيه خداى تعالى نازل شده .\r\nپس جمله * ( « وَما عَلَّمْناه الشِّعْرَ » ) * مىخواهد بفرمايد : ما به او شعر نياموختيم . و لازمه اين نفى آن است كه آن جناب هيچ سررشته اى از شعر نداشته باشد ، نه اين كه شعر بلد باشد ولى از گفتن شعر امتناع بورزد ، براى اين كه مثلا خدا او را از اين كار نهى كرده باشد ، و نه اين كه بخواهد بفرمايد قرآن شعر نيست ، هر چند رسول اسلام ( ص ) شعر هم بلد باشد .\r\nبا اين بيان روشن مىگردد كه جمله * ( « وَما يَنْبَغِي لَه » ) * در مقام منت نهادن بر آن جناب است . و مىخواهد بفرمايد : خداى سبحان رسول اسلام را از گفتن شعر منزه داشته .\r\nپس جمله مزبور مىخواهد جلو يك احتمالى را كه ممكن است كسى بدهد بگيرد . و حاصل آن اين است كه : خيال نكنيد اين كه ما به وى شعر نياموخته‌ايم نقصى براى اوست ، بلكه براى او كمال و مايه بلندى درجه ، و نزاهت ساحت اوست ، نزاهت از ننگى كه متخصصين اين فن دارند ، كه با الفاظ معانى را آرايش داده و با تخيلات شعرى معانى را تزيين مىكنند ، آن هم تخيلات كاذب ، كه هر چه دروغش دقيقتر باشد ، شعرش مليحتر و دلپسندتر مىشود . و نيز كلام خود را بر طبق آهنگهاى موسيقى درمىآورند تا در گوش خوشتر آيد ، و چنين كارى شايسته مقام رسول خدا ( ص ) نيست . و چگونه مىتواند شايسته او باشد ، با اينكه او فرستاده خداست ، و آيت رسالت و متن دعوتش قرآن است كه كلامى است در بيان خود معجز و نيز ذكر است و قرآن مبين .\r\nو جمله * ( « إِنْ هُوَ إِلَّا ذِكْرٌ وَقُرْآنٌ مُبِينٌ » ) * تفسير و توضيحى است براى جمله * ( « وَما عَلَّمْناه الشِّعْرَ وَما يَنْبَغِي لَه » ) * به خاطر اينكه لازمه معناى آن اين است كه قرآن شعر نيست . پس انحصارى كه از جمله * ( « إِنْ هُوَ إِلَّا ذِكْرٌ . . . » ) * استفاده مىشود ، از باب قصر قلب است و معنايش اين است كه : قرآن شعر نيست ، و قرآن چيزى نيست به جز ذكر و خواندنى آشكارا . و معناى ذكر و خواندنى بودن قرآن اين است كه قرآن ذكرى خواندنى است ، از طرف خدا كه هم ذكر بودنش روشن است ، و هم خواندنى بودنش و هم از ناحيه خدا بودنش .\r\n* ( « لِيُنْذِرَ مَنْ كانَ حَيًّا وَيَحِقَّ الْقَوْلُ عَلَى الْكافِرِينَ » ) * اين تعليل مربوط است به جمله * ( « وَما عَلَّمْناه الشِّعْرَ » ) * و معناى مجموع آن دو چنين\r\n","description":"","footnote":"","page_name":" 161 ","page_number":161},
  {"content":"\r\nمىشود : ما به آن جناب شعر نياموختيم ، براى اينكه مردم زنده را با قرآن كه منزه از خيالبافىهاى شعرى است انذار كند .\r\nممكن هم هست متعلق به جمله * ( « إِنْ هُوَ إِلَّا ذِكْرٌ . . . » ) * باشد ، كه در اين صورت معناى مجموع آن دو چنين مىشود : آنچه بر مردم مىخواند چيزى به جز ذكر و قرآن مبين نيست كه ما آن را به وى نازل كرديم تا انذار كند آن كسى را كه زنده است . و به هر تقدير برگشت هر دو احتمال به يك معنا است .\r\nاين آيه - به طورى كه ملاحظه مىكنيد - نتيجه ارسال رسول و انزال قرآن به رسول را عبارت دانسته از : يكى انذار كسى كه زنده باشد ، يعنى حق را تعقل بكند ، و آن را بشنود ، و دوم حقانيت قول و واجب شدن آن بر كفار . پس محاذى بودن اين آيه در برابر آيات اول سوره در اينكه هر دو يك معنا را دنبال مىكنند ، به خوبى روشن گرديد .\r\n* ( « أوَ لَمْ يَرَوْا أَنَّا خَلَقْنا لَهُمْ مِمَّا عَمِلَتْ أَيْدِينا أَنْعاماً فَهُمْ لَها مالِكُونَ » ) * در اين آيه يكى ديگر از آيات و دلائل يگانگى خدا در ربوبيت و تدبير عالم انسانى را خاطرنشان مىسازد . آيتى كه نظير آيات توحيد در اول سوره است ، كه مساله زنده كردن زمين مرده ، بيرون كردن دانه ها و ميوه ها ، و شكافتن چشمه ها را خاطرنشان مىساخت .\r\nو مراد از اينكه فرمود : چارپايان از چيزهايى است كه دستهاى خدا درستش كرده ، اين است كه : كسى در خلقت آنها شركت ندارد و خلقت آنها مختص به خداست . پس عبارت « درست كردن با دستها » كنايه از اختصاص است .\r\n\r\n\r\nو جمله * ( « فَهُمْ لَها مالِكُونَ » ) * تفريع و نتيجه گيرى از جمله * ( « خَلَقْنا لَهُمْ » ) * است ، چون معناى * ( « خَلَقْنا لَهُمْ » ) * اين است كه : ما چارپايان را به خاطر انسان خلق كرده‌ايم و لازمه آن اختصاص چارپايان به انسان است ، و اختصاص هم بالأخره منتهى به ملكيت مىشود ، چون ملك اعتبارى در اجتماع ، خود يكى از شعب اختصاص است .\r\nبا اين بيان اشكالى كه در كلام بعضى « 1 » از مفسرين است روشن مىگردد ، چون گفته‌اند : نتيجه بودن جمله * ( « فَهُمْ لَها مالِكُونَ » ) * براى جمله * ( « خَلَقْنا لَهُمْ » ) * خيلى روشن نيست .\r\nناچار بايد گفت نتيجه آن مطلبى تقديرى است و تقدير كلام چنين است : « خلقناها لهم فهم لها مالكون » . در حالى كه خواننده عزيز توجه فرمود كه هيچ خفايى در اين نتيجه گيرى نمىباشد و احتياجى هم به تقدير نيست .\r\n\r\n","description":"","footnote":"\r\n( 1 ) روح المعانى ، ج 23 ، ص 50 .\r\n","page_name":" 162 ","page_number":162},
  {"content":"\r\nبعضى « 1 » ديگر از مفسرين گفته‌اند : « ملك در اينجا به معناى قدرت و قهر است » ( و معناى آيه اين است كه : ما چارپايان را براى آنان خلق كرديم در نتيجه ايشان مسلط و قاهر بر آن چارپايان شدند ) ولى اين تفسير صحيح نيست ، زيرا معناى تسلط و قهر از جمله بعدش كه مىفرمايد : * ( « وَذَلَّلْناها لَهُمْ » ) * استفاده مىشود و بنا به گفته مفسر مزبور بايد جمله مذكور تاكيد باشد ، و حال آنكه هر جا امر دائر شد بين اين كه جمله اى را تاكيد بگيريم يا تاسيس ، تاسيس بهتر است .\r\n* ( « وَذَلَّلْناها لَهُمْ فَمِنْها رَكُوبُهُمْ وَمِنْها يَأْكُلُونَ » ) * « تذليل » چارپايان براى انسان به اين معنا است كه خداوند اين حيوانات را براى انسانها رام و فرمانبردار كرده . اين همان تذليل و تسخير حيوان است براى انسان . و كلمه « ركوب » - به فتحه راء - به معناى مركب است ، مانند : گاو و شتر كه بار آدمى را مىبرد .\r\nو جمله * ( « مِنْها يَأْكُلُونَ » ) * به معناى اين است كه : « من لحمها ياكلون - از گوشتش مىخورند » .\r\n* ( « وَلَهُمْ فِيها مَنافِعُ وَمَشارِبُ أفَلا يَشْكُرُونَ » ) * مراد از « منافع » هر انتفاعى است كه آدمى از مو ، كرك ، پشم و پوست حيوان و ساير منافع آن مىبرد . و كلمه « مشارب » جمع « مشرب » است كه مصدر ميمى و به معناى « مشروب » است . و مراد از « مشروب » شير حيوانات است . و سخن در جمله * ( « أفَلا يَشْكُرُونَ » ) * همان سخنى است كه : در تفسير جمله « وَما عَمِلَتْه أَيْدِيهِمْ أفَلا يَشْكُرُونَ » ايراد كرديم .\r\nو معناى آيات سه گانه اين است كه : آيا كفار نمىدانند كه ما به خاطر ايشان و به منظور تدبير امر زندگى ايشان در دنيا ، چارپايانى از شتر و گاو و گوسفند خلق كرديم و نتيجه اش اين شد كه انسان مالك اين حيوانات گرديد ، البته ملكيت به اين معنا ، كه صحيح است براى او هر نوع تصرفى كه خواست در اين حيوانات بكند ، و معارضى هم نداشته باشد . و ما اين حيوانات را براى ايشان رام و منقاد و مسخر آنها نموديم ، به طورى كه ياراى عصيان و چموشى نداشته باشند . در نتيجه بعضى از آنها باربر و مركب ايشان شد و بعضى ديگر ماكول ايشان گشت ، يعنى از گوشت آنها استفاده مىكنند و منافع ديگرى هم از مو و پشم و پوست آنها مىبرند و از شير آنها مىنوشند ، آيا باز هم شكر خدا نمىگزارند كه چنين تدبير كاملى در حق آنها به كار برده ، تدبيرى كه كشف مىكند كه او پروردگار ايشان است و آيا باز هم از در شكر نعمت ، او را عبادت نمىكنند ؟\r\n\r\n","description":"","footnote":"\r\n( 1 ) تفسير ابن كثير ، ج 5 ، ص 63 .\r\n","page_name":" 163 ","page_number":163},
  {"content":"\r\n* ( « وَاتَّخَذُوا مِنْ دُونِ اللَّه آلِهَةً لَعَلَّهُمْ يُنْصَرُونَ » ) * هر چه ضمير جمع در اين آيه است به مشركين برمىگردد ، چون مشركين بودند كه به جاى خدا خدايانى ديگر براى خود گرفتند به اميد اينكه آن خدايان ياريشان كنند . و مراد از « آلهه » همان اصنام و يا شياطين و يا فرعونهاى بشرى است ، نه آن آلهه اى كه از جنس ملائكه مقربين ، و يا اوليائى از انسانها براى خود اتخاذ كرده بودند ، براى اينكه با ذيل آيه كه مىفرمايد : و هم لهم جند محضرون - و مشركين براى آلهه لشكرى هستند كه در قيامت براى جزا حاضر مىشوند ، نمىسازد ، چون ملائكه مقرب خدا و اولياى او ، در اين جريان گناهى ندارند تا براى كيفر حاضر شوند .\r\nو اينكه مشركين خدايانى مىگرفتند به اين اميد بوده كه آن خدايان ايشان را يارى كنند چون عامه مشركين اين اعتقاد غلط را داشتند كه تدبير امورشان به اين خدايان واگذار شده ، و خير و شرشان هر چه هست در دست خدايان قرار گرفته ، در نتيجه آن خدايان را عبادت مىكردند ، تا با عبادت خود از خويشتن راضىشان كنند ، و در نتيجه بر ايشان خشم نگيرند و نعمت را از ايشان قطع ننموده و يا بلا و نقمت نفرستند .\r\n* ( « لا يَسْتَطِيعُونَ نَصْرَهُمْ وَهُمْ لَهُمْ جُنْدٌ مُحْضَرُونَ » ) * يعنى آن آلهه اى كه مشركين ، خداى خود گرفته‌اند نمىتوانند مشركين را يارى دهند ، براى اينكه هيچ خير و شرى را مالك نيستند .\r\n\r\n\r\nو در جمله * ( « وَهُمْ لَهُمْ جُنْدٌ مُحْضَرُونَ » ) * ظاهر عبارت مىرساند كه ضمير اول به مشركين ، و ضمير دوم به آلهه برمىگردد . و مراد اين است كه : مشركين لشكريان آلهه هستند ، چون از لوازم لشكرى بودن ، تبعيت و ملازمت است ، و مشركين خود را تابع آلهه مىدانستند ، نه آلهه را تابع خود . پس نمىشود گفت : آلهه براى مشركين جند و لشكر هستند .\r\nو مراد از اينكه فرمود : « محضرون - حاضر خواهند شد » اين است كه : مشركين را در روز قيامت حاضر خواهند كرد تا كيفر شرك خود را بچشند . هم چنان كه خداى تعالى در جاى ديگر همين معنا را فرموده : « وَجَعَلُوا بَيْنَه وَبَيْنَ الْجِنَّةِ نَسَباً وَلَقَدْ عَلِمَتِ الْجِنَّةُ إِنَّهُمْ لَمُحْضَرُونَ » « 1 » و نيز فرموده : « وَلَوْ لا نِعْمَةُ رَبِّي لَكُنْتُ مِنَ الْمُحْضَرِينَ » « 2 » و حاصل معناى آيه اين مىشود : آلهه اى كه مشركين براى خود ، خدا گرفته‌اند نمىتوانند ايشان را يارى كنند . اين\r\n\r\n","description":"","footnote":"\r\n( 1 ) قرار دادند بين خدا و جن قرابت و نسبتى با اينكه جنيان مىدانند كه به زودى احضار خواهند شد . سوره صافات ، آيه 158 .\r\n( 2 ) اگر نعمت پروردگارم نبود من هم از احضار شدگان بودم . سوره صافات ، آيه 57 .\r\n","page_name":" 164 ","page_number":164},
  {"content":"\r\nمشركين تابع و پيرو آلهه شدند و مطيع آنها گشتند ، و در نتيجه در قيامت كه آلهه احضار مىشوند آنها نيز احضار خواهند شد .\r\nاما اينكه بعضى « 1 » گفته‌اند : معنايش اين است كه مشركين خود را لشكر آلهه مىدانند و در دنيا از آلهه دفاع مىكنند . و يا آن كه : آلهه براى مشركين لشكريانى هستند كه براى عذاب مشركين در روز قيامت احضار مىشوند ، چون در آن روز آلهه آتشگيره آتشى هستند كه مشركين با آن عذاب مىشوند ، و يا چون بايد به مشركين فهمانده شود كه اين آلهه همانهايند كه شما اميد يارى از آنها داشتيد و امروز هيچ قدرتى بر نصرت شما ندارند ، و يا براى اينكه مشركين را از شفاعت آلهه نااميد كنند ، لذا آلهه را براى عذاب آنان احضار مىكنند تا مشركين بفهمند كه آلهه قدرت بر يارى و شفاعت ندارند . معانى بيهوده اى است .\r\n* ( « فَلا يَحْزُنْكَ قَوْلُهُمْ إِنَّا نَعْلَمُ ما يُسِرُّونَ وَما يُعْلِنُونَ » ) * كلمه « فاء » كه بر سر جمله * ( « فَلا يَحْزُنْكَ » ) * درآمده فاى تفريع است از نهى از اندوه بر حقيقت آلهه اى كه اتخاذ كردند و آنها را پرستيدند به اميد آن كه ياريشان كنند ، مىفرمايد :\r\nوقتى حقيقت حال مشركين از اين قرار بود كه آن چيزهايى كه براى خود يار فرض كردند ابدا قدرت بر يارى ايشان نداشتند ، و از سوى ديگر ، هم مشركين و هم ياوران فرضيشان براى عذاب احضار مىشوند ، پس ديگر تو از شرك ايشان غمگين مباش ، براى اينكه ما از كار آنها غافل نيستيم تا بتوانند غافلگيرمان نموده از عذاب ما فرار كنند . پس تو از سخنان ايشان محزون مشو ، كه ما از آنچه از سخنان خود را كه پنهان دارند و يا آشكار گويند با خبريم . اين بود آن مطالبى كه در خصوص آيه مورد بحث به نظر ما رسيد . البته ديگران وجوه ديگرى در تركيب آيه اظهار داشته‌اند كه چون بيهوده بودند از نقلشان صرفنظر كرديم .\r\n* ( « أوَ لَمْ يَرَ الإِنْسانُ أَنَّا خَلَقْناه مِنْ نُطْفَةٍ فَإِذا هُوَ خَصِيمٌ مُبِينٌ » ) * در اين آيه به مساله قيامت كه در سابق خاطرنشان كرده بود برگشت نموده و به دنبال انكار مشركين براى اثبات آن احتجاج مىكند و بعيد نيست كه بيان تفصيلى مطالب مشركين باشد كه جمله * ( « فَلا يَحْزُنْكَ قَوْلُهُمْ . . . » ) * اشاره اجمالى بدانست . و مراد از « رؤيت - ديدن » علم قطعى است ، نه ديدن به چشم . و معنايش اين است كه : آيا انسان علم قطعى ندارد به اينكه ما او را از نطفه اى خلق كرديم ؟ و نكره آوردن « نطفه » به منظور تحقير آن است . و كلمه « خصيم » به معناى دشمنى است كه بر خصومت و جدال اصرار مىورزد . و استفهام در آيه\r\n\r\n","description":"","footnote":"\r\n( 1 ) روح المعانى ، ج 23 ، ص 51 .\r\n","page_name":" 165 ","page_number":165},
  {"content":"\r\nاستفهام تعجبى است ، و معنايش اين است كه : از عجائب اين است كه انسان مىداند كه ما او را از نطفه اى حقير و پشيز آفريديم ، با اين حال ناگهان دشمنى سرسخت براى خود ما مىشود .\r\n\r\n\r\n* ( « وَضَرَبَ لَنا مَثَلًا وَنَسِيَ خَلْقَه قالَ مَنْ يُحْيِ الْعِظامَ وَهِيَ رَمِيمٌ » ) * كلمه « رميم » به معناى استخوان پوسيده است . و جمله * ( « وَنَسِيَ خَلْقَه » ) * حال از فاعل « ضرب » مىباشد . و جمله * ( « قالَ مَنْ يُحْيِ الْعِظامَ وَهِيَ رَمِيمٌ » ) * بيان آن مثلى است كه انسان مذكور ( در باره مساله معاد ) زده ، و به همين جهت بدون واو عاطفه آمده ، چون كلام در معناى اين است كه كسى بپرسد : انسانها در انكار معاد چه مثلى زده‌اند ؟ پس در جواب بفرمايد :\r\n* ( « قالَ مَنْ يُحْيِ الْعِظامَ وَهِيَ رَمِيمٌ » ) * و معناى آيه اين است كه : انسان براى ما مثلى زده و خلقت خود را فراموش كرده ، كه در بار اول از نطفه خلق شده ، و اگر به ياد خلقت خود مىبود ، هرگز آن مثل را نمىزد ، و آن مثل اين است كه : چه كسى اين استخوانها را در حالى كه پوسيده شده زنده مىكند ؟ آرى ، اگر خلقت بار اول خود را در نظر مىداشت ، خودش جواب اين اشكال خود را مىداد و كلام خود را رد مىكرد ، هم چنان كه خداى تعالى اين جواب را به رسول گرامى خود تلقين كرد ، و آن اين است كه : * ( « قُلْ يُحْيِيهَا الَّذِي . . . » ) * .\r\n* ( « قُلْ يُحْيِيهَا الَّذِي أَنْشَأَها أَوَّلَ مَرَّةٍ وَهُوَ بِكُلِّ خَلْقٍ عَلِيمٌ » ) * اين همان جوابى است كه : خداى تعالى به رسول گرامى خود تلقين كرده . كلمه « انشاء » به معناى ايجاد ابتدايى است . و اگر فرموده : « اول مرة » با اينكه كلمه « انشاء » آن را افاده مىكرد ، به منظور تاكيد بوده . و جمله * ( « وَهُوَ بِكُلِّ خَلْقٍ عَلِيمٌ » ) * اشاره است به اينكه خداى تعالى نه چيزى را فراموش مىكند و نه نسبت به چيزى جاهل است ، و وقتى او آفريننده اين استخوانها در آغاز و در نوبت اول بود و در مدتى هم كه اين استخوان حيات داشت نسبت به هيچ حالى از احوال آن ، جاهل نبود ، و بعد از مردنش هم جاهل به آن نبود ، ديگر چه اشكالى دارد كه دوباره آن را زنده كند ؟ با اينكه قدرت خدا نسبت به احياى اين « عظام » ثابت است ، و جهل و نسيانى هم در ساحت او راه ندارد .\r\n* ( « الَّذِي جَعَلَ لَكُمْ مِنَ الشَّجَرِ الأَخْضَرِ ناراً فَإِذا أَنْتُمْ مِنْه تُوقِدُونَ » ) * اين آيه شريفه بيان است براى جمله * ( « الَّذِي أَنْشَأَها أَوَّلَ مَرَّةٍ » ) * . و كلمه « توقدون » مضارع « ايقاد » است كه به معناى شعله ور ساختن آتش است . و اين آيه شريفه در اين صدد است كه استبعاد از زنده كردن استخوان مرده را بر طرف كند . استبعاد از اينكه چگونه ممكن\r\n","description":"","footnote":"","page_name":" 166 ","page_number":166},
  {"content":"\r\nاست چيزى كه مرده است زنده شود با اينكه مرگ و زندگى متنافيند ؟ جواب مىدهد : هيچ استبعادى در اين نيست ، براى اينكه آب و آتش هم با هم متنافيند ، مع ذلك خدا از درخت تر و سبز آتش براى شما قرار داده و شما همان آتش را شعله ور مىكنيد .\r\nو مراد از « شجر » - به طورى كه در بين مفسرين « 1 » معروف است درخت مرخ - به فتحه ميم و سكون را و خا - و درخت عفار - به فتحه عين - است كه اين دو درخت ، چنين وضعى دارند كه هر گاه به يكديگر ساييده شوند مشتعل مىگردند و در قديم مردم براى تهيه آتش قطعه اى از شاخه اين درخت و قطعه اى ديگر از شاخه آن مىگرفتند ، و با اينكه سبز و تر بودند ، « عفار » را در زير و « مرخ » را روى آن قرار داده و به يكديگر مىساييدند ، و هر دو به اذن خدا آتش مىگرفتند . پس مرده را زنده كردن ، عجيبتر از مشتعل كردن آتش از چوب تر نيست ، با اينكه آب و آتش دو چيز متضادند .\r\n* ( « أوَ لَيْسَ الَّذِي خَلَقَ السَّماواتِ وَالأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَهُوَ الْخَلَّاقُ الْعَلِيمُ » ) * استفهام در آيه استفهام انكارى است ، و آيه شريفه بيان همان حجت است كه در سابق در جمله * ( « قُلْ يُحْيِيهَا الَّذِي أَنْشَأَها أَوَّلَ مَرَّةٍ » ) * آمده بود ، چيزى كه هست اين بيان از بيان قبلى به ذهن نزديكتر است ، چون در بيان سابق ايجاد بار اول انسان را دليل مىگرفت بر اينكه قادر است بر زنده كردن ايشان در آخرت ، ولى در اين آيه خلقت آسمانها و زمين را كه به حكم و جدان و به فرموده خود خداى تعالى « لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ » « 2 » بزرگتر از خلقت انسانهاست ، دليل گرفته بر قدرت او .\r\nپس در حقيقت برگشت معناى آيه به اين مىشود كه : چگونه ممكن است كسى اين جرأت را به خود بدهد كه بگويد خدايى كه عالم آسمانها و زمين را با آن وسعتى كه دارند خلق كرده ، و آن نظام عام عجيب را در سراسر آن برقرار كرده ، به طورى كه تك تك نظامهاى جزئى آن دهشتآور و محير العقول است ، و يك نمونه آن نظامهاى موجود در خصوص عالم انسانى است ، نمىتواند مثل همين مردم را دوباره خلق كند ؟ نه ، هرگز چنين چيزى ممكن نيست ، بلكه او قادر است ، چون او خلاقى است عليم . و در اينكه مراد از خلق كردن مثل كفار در قيامت چيست اقوال مختلفى هست .\r\n\r\n","description":"","footnote":"\r\n( 1 ) روح المعانى ، ج 23 ، ص 55 .\r\n( 2 ) سوره مؤمن ، آيه 57 .\r\n","page_name":" 167 ","page_number":167},
  {"content":"\r\n\r\n\r\nبعضى « 1 » گفته‌اند : « مراد خلقت امثال كفار است يعنى اشخاص ديگر » .\r\nولى اين معنا صحيح نيست ، براى اينكه با معناى كلمه « مثل » تا آنجا كه از لغت و عرف شناخته شده مغايرت دارد .\r\nبعضى « 2 » ديگر گفته‌اند : « مراد از مثل كفار خود كفار است ، مىخواهد بفرمايد خدا قادر است كفار را در قيامت زنده كند ، و خلق فرمايد ، ولى به طور كنايه مىفرمايد : قادر است مثل ايشان را خلق كند ، همانطورى كه خود ما به مخاطب خود مىگوييم : مثل تو شخصى از فلان چيز بىنياز است ، يعنى تو از آن بىنيازى » .\r\nاين معنا نيز به نظر ما درست نيست ، براى اينكه اگر تعبير مورد بحث كنايه بود ، بايد تصريح به آن نيز ممكن باشد ، همانطور كه در مثال مذكور مىتوانستيم به هر دو جور مقصود خود را تفهيم كنيم ، يعنى هم بگوييم : « مثل تو شخصى از فلان چيز بىنياز است » و هم بگوييم : « تو از آن بىنيازى » ولى در آيه مورد بحث نمىتوانيم بگوييم « آيا آن كسى كه آسمانها و زمين را خلق كرده قادر نيست كه ايشان را خلق كند ؟ » براى اينكه گفتگو در بعث ايشان در قيامت است ، نه در خلقت ايشان ، چون مشركين در اينكه خالقشان خداى سبحان است ، حرفى نداشتند .\r\nبعضى « 3 » ديگر گفته‌اند : « ضمير در كلمه » مثلهم « به آسمانها و زمين برمىگردد ، به اين اعتبار كه عقلاى عالم در آسمانها و زمين قرار دارند ، و بدين جهت از باب تغليب ضمير عقلاء به همه آسمانها و زمين برگشته ، و بنا بر اين مراد از آيه اين است كه : خدا كه خالق عالم است قادر است مثل اين عالم را خلق كند » .\r\nاين وجه نيز به نظر درست نمىآيد ، براى اينكه مقام ، مقام اثبات بعث و زنده كردن انسانها در قيامت است ، نه مقام اثبات بعث آسمانها و زمين . علاوه بر اين ، گفتار در مساله اعاده موجودات قبلى است ، نه خلق كردن مثل آنها ، چون خلق مثل يك موجود ، اعاده عين آن موجود نيست .\r\nپس حق مطلب اين است كه گفته شود : مراد از خلق كردن مثل كفار اعاده ايشان بعد از مردن است براى جزاء ، هم چنان كه از كلام طبرسى « 4 » ( رحمة اللَّه عليه ) در مجمع البيان نيز استفاده مىشود .\r\n\r\n","description":"","footnote":"\r\n( 1 و 2 ) تفسير روح المعانى ، ج 23 ، ص 56 .\r\n( 3 و 4 ) مجمع البيان ، ج 8 ، ص 435 .\r\n","page_name":" 168 ","page_number":168},
  {"content":"\r\n\r\n\r\nو اما بيان اينكه چگونه منظور از خلقت مثل ، اعاده است ؟ اين است كه : انسان موجودى است مركب از نفس و بدن ، و بدن انسان در اين نشاه دستخوش تحليل رفتن و دگرگون شدن است ، و پيوسته اجزاى آن تغيير مىكند ، و از آنجا كه هر مركبى با نابودى يك جزءاش نابود مىشود ، در نتيجه انسان در هر آنى ، غير از انسان قبل است ، و اين شخص آن شخص نيست ، در حالى كه مىبينيم شخصيتش هست ، و اين بدان جهت است كه روح آدمى شخصيت انسان را در همه آنات حفظ مىكند ، چون روح آدمى مجرد است ، و منزه از ماده و تغييرات عارض از طرف ماده است ، و باز به همين جهت ايمن از مرگ و فنا است .\r\nاز كلام خداى تعالى هم استفاده مىشود كه : نفس آدمى با مردن بدنش نمىميرد و هم چنان زنده و محفوظ است تا روزى كه به سوى خداى تعالى برگردد ، هم چنان كه در سابق ديديد كه اين معنا را از آيه « وَقالُوا أإِذا ضَلَلْنا فِي الأَرْضِ أإِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ » « 1 » استفاده كرديم .\r\nپس بدنى كه بعد از مرگ كالبد آدمى مىشود ، وقتى با بدن قبل از مرگش مقايسه شود مثل آن بدن خواهد بود ، نه عين آن ، ولى انسان صاحب بدن لاحق وقتى با انسان صاحب بدن سابق مقايسه شود عين آن خواهد بود نه مثل آن براى اينكه : آن روحى كه وحدت بدن قبل از مرگ را در تمامى مدت عمر حفظ مىكرد ، همين روحى است كه بعد از مرگ در كالبد لاحق درآمده ( هم چنان كه بدنهاى متعدد قبل از مرگ به خاطر يكى بودن روح يكى بود .\r\nبدنهاى بعد از مرگ و قبل از مرگ هم به جهت يكى بودن روح يكى هستند و عين همند ) .\r\nو چون استبعاد مشركين از زنده شدن استخوانهاى پوسيده برگشت مىكند به استبعاد از خلقت بدنى جديد ، نه از نفس و روحى جديد ، به همين جهت خداى سبحان در پاسخ از آن استبعاد ، امكان خلقت مثل آنان را ثابت كرد ، و متعرض برگشتن عين آنان نشد ، چون خلق شدن عين آنان بعد از مرگ ، وقتى صورت مىگيرد كه روح ايشان كه نزد خدا محفوظ است به بدنهاى جديدشان متعلق شود و يا تعلق مزبور عين انسانهاى موجود در دنيا دوباره موجود مىشوند ، هم چنان كه خداى تعالى فرموده :\r\n\r\n","description":"","footnote":"\r\n( 1 ) گفتند آيا پس از آنكه مرديم و تار و پودمان در زمين گم شد دوباره خلقتى جديد به خود مىگيريم ؟ اينان به لقاى پروردگارشان ايمان ندارند . در جوابشان بگو : آن ملك الموتى كه موكل به شما شده است ، شما راى بدون كم و كاست مىگيرد ، و آن گاه به سوى پروردگارتان رجوع مىكنيد . سوره الم سجده ، آيه 11 .\r\n","page_name":" 169 ","page_number":169},
  {"content":"\r\n« أوَ لَمْ يَرَوْا أَنَّ اللَّه الَّذِي خَلَقَ السَّماواتِ وَالأَرْضَ وَلَمْ يَعْيَ بِخَلْقِهِنَّ بِقادِرٍ عَلى أَنْ يُحْيِيَ الْمَوْتى » « 1 » و در اين كلام شريفش احيا را به عين مردگان نسبت داد ، نه به امثال آنها و فرمود : « عَلى أَنْ يُحْيِيَ الْمَوْتى » و نفرمود : « على ان يحيى امثال الموتى » .\r\n\r\n\r\n* ( « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ . . . » ) *\r\nاين آيه شريفه از آيات برجسته قرآن كريم است كه كلمه ايجاد را توصيف مىكند و مىفرمايد : خداى تعالى در ايجاد هر چيزى كه ايجاد آن را اراده كند ، به غير از ذات متعالى خود به هيچ سببى ديگر نيازمند نيست ، نه در اينكه آن سبب مستقلا آن چيز را ايجاد كند ، و نه در اينكه خدا را در ايجاد آن كمك نمايد ، و يا مانعى را از سر راه خدا بردارد .\r\nقرآن كريم تعبيراتش از اين حقيقت ، مختلف است در آيه مورد بحث فرموده : « انما امره » و در سوره « نحل ، آيه 40 » تعبير به قول كرده و فرموده : « إِنَّما قَوْلُنا لِشَيْءٍ إِذا أَرَدْناه أَنْ نَقُولَ لَه كُنْ فَيَكُونُ » و در سوره « بقره » آيه « 117 » تعبير به قضا كرده و فرموده : * ( « وَإِذا قَضى أَمْراً فَإِنَّما يَقُولُ لَه كُنْ فَيَكُونُ » ) * .\r\nو ظاهرا مراد از كلمه « امر » در آيه مورد بحث ، شان باشد ، يعنى مىخواهد بفرمايد :\r\nشان خداى تعالى در هنگام اراده خلقت موجودى از موجودات چنين است ، نه اينكه مراد از آن ، امر در مقابل نهى باشد ، هر چند كه آيه سوره نحل تاييد مىكند كه به اين معنا باشد ، و ليكن تدبر و دقت در آيات اين معنا را افاده مىكند كه غرض در سه آيه مزبور وصف شان الهى در هنگام اراده خلقت است ، نه اينكه بخواهد بفهماند خداى تعالى وقتى مىخواهد چيزى را خلق كند اين كلام را مىگويد . پس وجه صحيح همان است كه : ما كلمه « قول » را بر « امر » به معناى شان حمل كنيم به اين معنا كه بگوييم : اين كلمه از آن جهت كه خودش مصداقى از شان است در اينجا به كار رفته ، نه اينكه « امر » را بر « قول » در مقابل نهى حمل كنيم و معناى اينكه فرمود : « * ( إِذا أَرادَ شَيْئاً ) * » اين است كه : « اذا اراد ايجاد شىء - وقتى اراده كند ايجاد چيزى را » . و اين معنا از سياق آيه استفاده مىشود . و در عده اى از آيات كه متعرض اين حقيقتند ، به جاى « اراده » كلمه « قضاء » آمده ، مانند آيه « إِذا قَضى أَمْراً فَإِنَّما يَقُولُ لَه كُنْ فَيَكُونُ » « 2 » و هيچ منافاتى هم ندارد ، براى اينكه قضا به معناى حكم است ، و حكم\r\n\r\n","description":"","footnote":"\r\n( 1 ) آيا نفهميدند كه آن خدايى كه آسمانها و زمين را خلق كرد و در خلقت آنها دچار خستگى هم نشد ، قادر است كه مردگان را زنده كند . سوره احقاف ، آيه 33 .\r\n( 2 ) سوره بقره ، آيه 117 . سوره آل عمران ، آيه 47 . سوره مريم ، آيه 35 و سوره مؤمن ، آيه 68 .\r\n","page_name":" 170 ","page_number":170},
  {"content":"\r\nو قضا و اراده در خداى تعالى يك چيز است ، براى اينكه اراده از صفات فعل و خارج از ذات خداى تعالى است ، و از مقام فعل او انتزاع مىشود ، و معنايش اين است كه : هر چيز موجود را كه در رابطه با اراده خداى سبحان فرض كنيم طورى است كه هيچ چاره اى جز هست شدن ندارد . پس معناى جمله « اذا اردناه » اين است كه : وقتى چيزى در موقف تعلق اراده خدا قرار بگيرد ، شان خدا اين است كه به آن چيز بگويد باش و آن هم موجود شود .\r\nو جمله * ( « أَنْ يَقُولَ لَه كُنْ » ) * خبر است براى كلمه * ( « إِنَّما أَمْرُه » ) * و معنايش اين است كه :\r\nخداوند آن چيز را با كلمه « كن » مورد خطاب قرار مىدهد و اين هم واضح است كه در اين ميان لفظى كه خدا به آن تلفظ كند در كار نيست ، و گر نه تسلسل لازم مىآيد ، براى اينكه خود لفظ هم چيزى است كه بعد از اراده كردن ، تلفظ ديگرى مىخواهد باز آن تلفظ هم چيزى از چيزها است كه محتاج به اراده و تلفظ ديگرى است .\r\nو نيز در اين ميان مخاطبى هم كه داراى گوش باشد و خطاب را با دو گوش خود بشنود و از در امتثال موجود شود ، در كار نيست ، براى اينكه اگر مخاطب وجود داشته باشد ، ديگر احتياج به ايجاد ندارد . پس كلام در آيه مورد بحث كلامى است تمثيلى ، مىخواهد بفرمايد : افاضه وجود ، از ناحيه خدا به هر چيزى كه موجود مىشود ، به جز ذات متعالى خدا به هيچ چيز ديگر احتياج ندارد ، و چون ذات خداوندى اراده كند هستى آن را ، بدون تخلف و درنگ موجود مىشود .\r\nبا اين بيان ، فساد گفتار بعضى « 1 » از مفسرين به خوبى روشن مىگردد ، كه گفته‌اند :\r\n« از ظاهر آيه برمىآيد كه در ايجاد هر موجودى لفظى در كار است ، و آن لفظ » كن « است كه خدا آن را مىگويد ، و آن موجود هستى به خود مىگيرد و بيشتر مفسرين سلف هم همين را گفته‌اند ، و چون شؤون خداى تعالى ما وراى فهم بشرى است ، لذا توصيه مىكنيم كه اصلا در اين مقوله سخنى نگوييد و خصومت نكنيد » .\r\nوجه فساد آن اين است كه : درست است كه شؤون خداى تعالى ما وراى فهم بشرى است ، و ليكن اين حقيقت نبايد باعث شود كه به كلى حجتهاى عقلى و قطعى باطل گردد ، براى اينكه اگر بنا باشد حجتهاى عقلى بىاعتبار شود ، ديگر اعتبارى براى اصول معارف دينى باقى نمىماند و راهى نداريم براى اينكه به دست بياوريم كه قرآن كتابى آسمانى است ، و معارفى كه آورده همه صحيح و درست است . آيا جز اين است كه اين مطالب همه با\r\n\r\n","description":"","footnote":"\r\n( 1 ) تفسير روح المعانى ، ج 23 ، ص 56 .\r\n","page_name":" 171 ","page_number":171},
  {"content":"\r\nحجتهاى عقلى اثبات مىشود ؟\r\nو مگر جز اين است كه حجيت خود كتاب و سنت و هر دليل ديگر با عقل اثبات مىشود ؟ آن وقت چگونه ممكن است يك آيه از قرآن و يا يك حديث حجيت عقل را كه اثبات كننده حجيت آن است از كار بيندازد و بىاعتبار معرفى كند ؟ هرگز ممكن نيست ، چون در اين صورت آن آيه و آن حديث قبل از ابطال حجيت عقل ، حجيت خودش را ابطال كرده .\r\nو اين نيز واضح است كه در مساله خلقت غير از خدا و آن مخلوق پاى چيز ديگرى در ميان نيست ، و اگر عليت و سببيت خلقت را به اراده خدا نسبت مىدهيم بعد از خلقت نسبت مىدهيم چون گفتيم اراده صفتى است كه از مقام فعل خدا انتزاع مىشود . و گر نه سبب و علت اصلى خداست نه اراده او ، و گر نه لازم مىآيد يك صفت انتزاعى باعث شود كه اشياء ، ديگر حاجتى به خود خداى تعالى نداشته باشند ، و بطلان اين حرف واضح است .\r\nو نيز واضح است كه در مساله ايجاد و خلقت چيزى به نام ايجاد و يا وجود از خدا جدا نمىشود و به مخلوق نمىچسبد ، و افاضه او نظير افاضه ما نيست كه وقتى چيزى به كسى مىدهيم ، از خود جدا مىكنيم و به او ملحق مىسازيم . پس بعد از خداى تعالى چيز ديگرى جز وجود اشياء نيست .\r\nو از اينجا روشن مىگردد كه : كلمه « ايجاد » يعنى كلمه « كن » عبارت است از همان وجود چيزى كه خدا ايجادش كرده البته بدان اعتبار كه وجود منسوب به خدا و قائم به وجود خداست ، و اما به اين اعتبار كه وجودش وجود خود اوست ، موجود است نه ايجاد . و مخلوق است نه خلق .\r\nو نيز روشن مىشود كه : آنچه از ناحيه خداى تعالى افاضه مىشود ، قابل درنگ و مهلت نيست ، و تبدل و دگرگونى را هم تحمل نمىكند ، و تدريجيت نمىپذيرد ، و آنچه تدريجيت و مهلت و درنگ كه از موجودات مشاهده مىكنيم ، از ناحيه خود آنها است نه از آن ناحيه كه رو به خدايند ، و اين خود بابى است كه هزار باب از آن باز مىشود .\r\nو در آيات ، اشارات لطيفى به اين حقايق شده ، از آن جمله فرموده : « كَمَثَلِ آدَمَ خَلَقَه مِنْ تُرابٍ ثُمَّ قالَ لَه كُنْ فَيَكُونُ » « 1 » كه كلمه « كن » را بعد از خلقت آورده و نيز مانند آيه\r\n\r\n","description":"","footnote":"\r\n( 1 ) مثل عيسى نزد خدا مثل آدم است كه او راى از خاك خلق فرمود و سپس به دو گفت باش پس مىباشد . سوره آل عمران ، آيه 59 .\r\n","page_name":" 172 ","page_number":172},
  {"content":"\r\n« وَما أَمْرُنا إِلَّا واحِدَةٌ كَلَمْحٍ بِالْبَصَرِ » « 1 » و نيز فرموده : « وَكانَ أَمْرُ اللَّه قَدَراً مَقْدُوراً » « 2 » و آياتى ديگر .\r\nو جمله « فَيَكُونُ » بيانگر اطاعت آن شىء است كه مورد اراده خدا قرار گرفته ، مىخواهد بفرمايد : همين كه هست شدن چيزى مورد اراده خدا قرار گرفت ، بدون درنگ لباس هستى مىپوشد .\r\n\r\n\r\n* ( « فَسُبْحانَ الَّذِي بِيَدِه مَلَكُوتُ كُلِّ شَيْءٍ وَإِلَيْه تُرْجَعُونَ » ) * كلمه « ملكوت » مبالغه در معناى ملك است ، مانند كلمه « رحموت » و كلمه « رهبوت » كه مبالغه در معناى رحمت و وحشتاند .\r\nبا انضمام اين آيه به ما قبلش اين معنا به دست مىآيد كه : مراد از « ملكوت » آن جهت از هر چيزى است كه رو به خداست ، چون هر موجودى دو جهت دارد ، يكى رو به خدا ، و يكى ديگر رو به خلق . ملكوت هر چيز آن جهتى است كه رو به خدا است ، و ملك آن سمت رو به خلق است ممكن هم هست بگوييم : ملكوت به معناى هر دو جهت هر موجود است ، و آيات زير هم بر همين معنا حمل مىشود ، « وَكَذلِكَ نُرِي إِبْراهِيمَ مَلَكُوتَ السَّماواتِ وَالأَرْضِ وَلِيَكُونَ مِنَ الْمُوقِنِينَ » « 3 » و « أوَ لَمْ يَنْظُرُوا فِي مَلَكُوتِ السَّماواتِ وَالأَرْضِ » « 4 » و « قُلْ مَنْ بِيَدِه مَلَكُوتُ كُلِّ شَيْءٍ » « 5 » .\r\nو اگر فرموده ملكوت هر چيزى به دست خداست ، براى اين است كه : دلالت كند بر اينكه خداى تعالى مسلط بر هر چيز است ، و غير از خدا كسى در اين تسلط بهره و سهمى ندارد .\r\nو برگشت معنا در آيه * ( « فَسُبْحانَ الَّذِي بِيَدِه مَلَكُوتُ كُلِّ شَيْءٍ » ) * به اين است كه : خدا از استبعادى كه مشركين در مساله معاد مىكنند ، منزه است ، چون مشركين غافلند از اينكه ملكوت هر چيزى به دست خدا و در قبضه قدرت اوست .\r\nو جمله * ( « وَإِلَيْه تُرْجَعُونَ » ) * خطاب به عموم مردم است ، چه مؤمن و چه مشرك ، و هم بيان نتيجه اى است از بيان سابق بعد از تنزيه خدا .\r\n\r\n","description":"","footnote":"\r\n( 1 ) امر ما نيست مگر واحد و آن هم چون چشم بر هم زدن . سوره قمر ، آيه 50 .\r\n( 2 ) و امر خدا همواره حساب شده و مقدور بود . سوره احزاب ، آيه 38 .\r\n( 3 ) ما هر دو سوى آسمانها و زمين را به ابراهيم نشان مىدهيم براى اينكه از يقينداران باشد .\r\nسوره انعام ، آيه 75 .\r\n( 4 ) چرا به هر دو سوى آسمانها و زمين نظر نمىكنند . سوره اعراف ، آيه 185 .\r\n( 5 ) بگو آن كيست كه هر دو سوى هر چيز را به دست دارد . سوره مؤمنون ، آيه 88 .\r\n","page_name":" 173 ","page_number":173},
  {"content":"\r\n\r\nبحث روايتى\r\n\r\nدر تفسير قمى در ذيل آيه * ( « وَما عَلَّمْناه الشِّعْرَ وَما يَنْبَغِي لَه . . . » ) * آمده كه : قريش مىگفتند : آنچه محمد مىگويد شعر است ، خداى سبحان در همين آيه سخن ايشان را رد نموده و فرموده : « ما به او شعر نياموخته‌ايم ، و او سزاوار شعرگويى نيست ، و آنچه آورده به جز ذكر و قرآنى مبين نمىباشد » . و بدون شك رسول خدا ( ص ) در تمامى طول عمر شريفش حتى يك بار هم شعر نگفت .\r\nدر مجمع البيان آمده كه از حسن روايت شده كه رسول خدا ( ص ) وقتى به اين بيت مثل مىزد : « كفى الشيب و الاسلام للمرء ناهيا » اين طور مىخواند :\r\n« كفى الاسلام و الشيب للمرء ناهيا » ابو بكر روزى به آن جناب عرضه داشت ، شاعر گفته :\r\n« كفى الشيب و الاسلام . . . » آن گاه اضافه كرد : من شهادت مىدهم به اينكه تو فرستاده خدايى ، و خدا شعر به تو نياموخته ، و سزاوار تو نيست كه شعر بگويى « 2 » .\r\nو در همان كتاب آمده كه عايشه گفت : رسول خدا ( ص ) هر گاه مىخواست به شعر برادر بنى قيس مثل بزند كه گفته بود :\r\n\r\nستبدى لك الايام ما كنت جاهلا\r\nو ياتيك بالاخبار من لم تزود\r\n\r\nشعر او را چنين مىخواند « و ياتيك من لم تزود بالاخبار » و چون ابو بكر اعتراض مىكرد كه شعر اين طور نيست ، مىفرمود : من شاعر نيستم ، و سزاوار من شعر گفتن نيست « 3 » .\r\nمؤلف : در الدر المنثور هم اين دو خبر از حسن و عايشه به همين عبارت كه مجمع البيان آورده نقل شده . و صاحب الدر المنثور اخبار ديگرى از تمثلهاى رسول خدا ( ص ) نقل كرده « 4 » .\r\nو نيز در مجمع البيان آمده : و اما اينكه آن جناب « در ميدان جنگ » رجز مىخواند ، و مىفرمود :\r\n\r\nانا النبى لا كذب\r\nانا ابن عبد المطلب\r\n\r\nجمعى گفته‌اند كه : « اصلا اين ارجوزه شعر نيست » . بعضى ديگر گفته‌اند : « اين\r\n\r\n","description":"","footnote":"\r\n( 1 ) تفسير قمى ، ج 2 ، ص 217 .\r\n( 2 و 3 ) مجمع البيان ، ج 8 ، ص 432 .\r\n( 4 ) الدر المنثور ، ج 5 ، ص 268 .\r\n","page_name":" 174 ","page_number":174},
  {"content":"\r\nيك بيت اتفاقى از آن جناب سرزد ، و نخواسته شعر بگويد » « 1 » .\r\nاين بيت از آن جناب نقل شده و در باره اش بحث زيادى كرده‌اند ، و به نظر ما طرح روايت و نپذيرفتن آن آسانتر از آن است كه شعر بودن آن را انكار كنيم ، و يا بگوييم به طور اتفاق از آن جناب سر زده ، و قصد شعر گفتن نداشته .\r\nو در الدر المنثور در تفسير جمله * ( « لِيُنْذِرَ مَنْ كانَ حَيًّا . . . » ) * گفته : ممكن است مراد از « كسى كه زنده باشد » ، « كسى كه عاقل باشد » بوده باشد ، هم چنان كه از على ( ع ) هم اين معنا نقل شده « 2 » .\r\nو در تفسير قمى در روايت ابى الجارود از حضرت ابى جعفر ( ع ) نقل شده كه در تفسير جمله « * ( وَاتَّخَذُوا مِنْ دُونِ اللَّه ) * » تا جمله « محضرون » فرموده : خدايان مشركين توانايى يارى مشركين را ندارند ، و مشركين قشونى هستند براى آلهه كه روزى احضار مىشوند « 3 » .\r\nو از تفسير عياشى نقل شده كه از حلبى از امام صادق ( ع ) روايت كرده كه فرمود : ابى بن خلف استخوان پوسيده اى را از ديوارى كند ، و آن را با دست نرم كرد و با خود گفت : آيا بعد از آنكه استخوانى پوسيده شديم ، دوباره به خلقتى جديد خلق مىشويم ؟ خداى تعالى در پاسخش اين آيه را فرستاد : * ( « قالَ مَنْ يُحْيِ الْعِظامَ وَهِيَ رَمِيمٌ قُلْ يُحْيِيهَا الَّذِي أَنْشَأَها أَوَّلَ مَرَّةٍ وَهُوَ بِكُلِّ خَلْقٍ عَلِيمٌ » ) * « 4 » .\r\nمؤلف : الدر المنثور به طرقى بسيار نظير اين حديث را از ابن عباس ، عروة بن زبير ، قتاده ، سدى ، و عكرمه آورده ، و نيز از ابن عباس روايت كرده كه گفت : گوينده اين سخن عاص بن وائل بوده و باز به طرقى ديگر از ابن عباس نقل كرده كه گفت : گوينده آن عبد اللَّه بن ابى بوده است « 5 » .\r\nو در كتاب احتجاج در ضمن احتجاج امام صادق ( ع ) آمده كه : سائل پرسيد : آيا روح آدمى بعد از بيرون شدن از قالبش متلاشى مىشود ؟ و يا هم چنان باقى مىماند ؟ امام ( ع ) فرمود : نه ، بلكه تا روزى كه در صور دميده شود باقى مىماند ، و\r\n\r\n","description":"","footnote":"\r\n( 1 ) مجمع البيان ، ج 8 ، ص 432 .\r\n( 2 ) الدر المنثور ، ج 5 ، ص 229 .\r\n( 3 ) تفسير قمى ، ج 2 ، ص 217 .\r\n( 4 ) تفسير عياشى ، ج 2 ، ص 296 ، ح 89 ، و تفسير برهان ، ج 4 ، ص 13 ، ح 3 .\r\n( 5 ) الدر المنثور ، ج 5 ، ص 269 .\r\n","page_name":" 175 ","page_number":175},
  {"content":"\r\nبعد از آنكه در صور دميده شد ، همه چيز باطل و فانى مىشود ، ديگر نه حسى مىماند و نه محسوسى ، آن گاه دوباره همه چيز به حال اول خود برمىگردد ، همان طورى كه مدبر آنها بار اول ايجاد كرده بود ، و اين بعد از گذشتن چهار صد سال سكون و آرامش خلق در فاصله بين دو نفخه است .\r\nسائل پرسيد : چگونه مىتواند دوباره مبعوث شود با اينكه بدنش پوسيده و اعضاى آن متفرق شده ، يك عضوش در يك شهرى طعمه درندگان شده ، و عضو ديگرش در شهرى ديگر مورد حمله حشرات آنجا گشته ، و عضو ديگرش خاك شده با خاك آن شهر به صورت ديوار در آمده ؟\r\nامام صادق ( ع ) فرمود : آن خدايى كه بار نخست او را از هيچ آفريد و بدون هيچ الگويى صورتگرى كرد ، مىتواند دوباره به همان وضع اول اعاده اش دهد .\r\nسائل عرضه داشت : اين معنا را برايم بيشتر توضيح بده . فرمود : هر روحى در مكان مخصوص به خود مقيم است ، روح نيكوكاران در مكانى روشن و فراخ و روح بدكاران در تنگنايى تاريك ، و اما بدنها خاك مىشود ، همانطور كه اول هم از خاك خلق شده بود ، و آنچه درندگان و حشرات از بدنها مىخورند و دوباره بيرون مىاندازند ، در خاك هست و در پيشگاه خدا كه هيچ چيز حتى موجودى ريز به اندازه ذره در ظلمات زمين از او غايب نيست ، و عدد تمامى موجودات و وزن آنها را مىداند ، محفوظ است و خاك روحانيان به منزله طلا است در خاك .\r\nپس چون هنگام بعث مىرسد باران نشوز به زمين مىبارد ، و زمين ورم مىكند ، پس خاك بشر نسبت به خاكهاى ديگر ، چون خاك طلايى كه با آب شسته شود ، مشخص مىگردد و چون كره اى كه از ماست بگيرند ، جدا مىشود . پس خاك هر قالبى به قالب خود درمىآيد ، و به اذن خداى قادر ، بدانجا كه روح او هست منتقل مىشود ، صورتها به اذن صورتگر به شكل اول خود برمىگردد و روح در آن دميده مىشود . و چون خلقت هر كسى تمام شد هيچ كس از خودش چيزى را ناشناخته نمىيابد « 1 » .\r\nو در نهج البلاغه مىفرمايد : چون خدا اراده مىكند او را دوباره خلق كند ، مىگويد : باش و او بىدرنگ خلق مىشود ، و اين گفتن چون گفتن ما با صوت و آوازى كه شنيده شود نيست ، بلكه كلام خداى سبحان همان فعل اوست ، كه آن را ايجاد كرده است در\r\n\r\n","description":"","footnote":"\r\n( 1 ) احتجاج ، ج 2 ، ص 97 .\r\n","page_name":" 176 ","page_number":176},
  {"content":"\r\nحالى كه مثل آن قبلا نبود ، چون اگر مىبود قديم بود و خداى دوم مىشد « 1 » .\r\nو نيز در نهج البلاغه است كه : خداى سبحان مىگويد ، ولى نه با تلفظ ، و اراده مىكند ، ولى نه با نيت و ضمير « 2 » .\r\nو در كافى به سند خود از صفوان بن يحيى روايت آورده كه گفت : به حضرت ابى الحسن ( ع ) عرضه داشتم : در باره اراده خدا و خلق كردنش ، چيزى بفرما مىگويد :\r\nآن جناب فرمودند : اراده در ما مخلوقات به معناى ضمير و خواست باطنى است كه به دنبال آن فعل از ما سرمىزند ، و اما اراده در خداى تعالى به معناى ايجاد و احداث فعل است نه غير آن ، براى اينكه : خداى تعالى احتياج به تروى و تفكر قبلى ندارد ، او مثل ما نيست كه قبل از هر كار نخست تصميم بگيرد و سپس در طرز پياده كردنش فكر كند اين گونه صفات در خداى تعالى نيست و از خصايص مخلوقات است .\r\nپس اراده خدا همان فعل است نه غير ، به آن فعل مىگويد : « باش » و آن فعل وجود پيدا مىكند ، اينهم كه گفتيم « مىگويد » گفتن با تلفظ و نطق به زبان نيست ، و تصميم و تفكر ندارد ، و همانطور كه خودش كيفيت ندارد ، فعل او نيز كيفيت ندارد « 3 » .\r\nمؤلف : روايات وارده از ائمه اهل بيت ( ع ) در اينكه اراده خدا از صفات فعل است زياد است ، به طورى كه به اصطلاح علمى به حد استفاضه مىرسد .\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، ج 13 ، ص 82 خطبه 232 .\r\n( 2 ) شرح نهج البلاغه ابن ابى الحديد ، ج 13 و 14 ، ص 82 خطبه 232 .\r\n( 3 ) كافى ، ج 1 ، ص 109 ، ح 3 .\r\n","page_name":" 177 ","page_number":177},
  {"content":"\r\n( 37 ) سوره صافات مكى است و صد و هشتاد و دو آيه دارد . ( 182 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nوَ الصَّافَّاتِ صَفًّا ( 1 ) فَالزَّاجِراتِ زَجْراً ( 2 ) فَالتَّالِياتِ ذِكْراً ( 3 ) إِنَّ إِلهَكُمْ لَواحِدٌ ( 4 )\r\nرَبُّ السَّماواتِ وَالأَرْضِ وَما بَيْنَهُما وَرَبُّ الْمَشارِقِ ( 5 ) إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ ( 6 ) وَحِفْظاً مِنْ كُلِّ شَيْطانٍ مارِدٍ ( 7 ) لا يَسَّمَّعُونَ إِلَى الْمَلإِ الأَعْلى وَيُقْذَفُونَ مِنْ كُلِّ جانِبٍ ( 8 ) دُحُوراً وَلَهُمْ عَذابٌ واصِبٌ ( 9 )\r\nإِلَّا مَنْ خَطِفَ الْخَطْفَةَ فَأَتْبَعَه شِهابٌ ثاقِبٌ ( 10 ) فَاسْتَفْتِهِمْ أهُمْ أَشَدُّ خَلْقاً أَمْ مَنْ خَلَقْنا إِنَّا خَلَقْناهُمْ مِنْ طِينٍ لازِبٍ ( 11 )\r\nترجمه آيات\r\nبه نام خداوند بخشنده مهربان\r\nسوگند به صف كشندگان ( از ملائكه ) كه صفآرايى كرده‌اند ( 1 ) .\r\nقسم به ( ملائكه ) راننده ابر و باران ( 2 ) .\r\nو قسم به ملائكه اى كه قرآن را بر پيامبر تلاوت مىكنند ( 3 ) .\r\nكه خداى شما هر آينه يكتاست ( 4 ) .\r\nاوست پروردگار آسمانها و زمين و آنچه بين آن دو است و او است پروردگار مشرقها ( 5 ) .\r\nهمانا ماييم كه آسمان دنيا را با زينت ستارگان آراستيم ( 6 ) .\r\nتا هم زينت آن باشد و هم آسمان را از هر شيطان سركشى حفظ كند ( 7 ) .\r\nتا شيطانها نتوانند به آنچه در سكان آسمان مىگذرد گوش فرا دهند و اگر خواستند گوش دهند از\r\n","description":"","footnote":"","page_name":" 178 ","page_number":178},
  {"content":"\r\nهر طرف رانده شوند ( 8 ) .\r\nو در نتيجه از آسمان دور شوند و براى ايشان است عذابى واجب ( 9 ) .\r\nآرى شيطانها نمىتوانند به سخنان فرشتگان گوش فرا دهند مگر آنهايى كه كلام ملائكه را بربايند كه آنها نيز بلافاصله هدف شهاب ثاقب قرار مىگيرند ( 10 ) .\r\nحال از مشركين بپرس آيا ايشان از حيث خلقت سختتر و مهمترند يا آنچه از آسمان و زمين و مخلوقات بين آن دو كه ما خلق كرده‌ايم با اينكه ما انسانها را از گلى چسبنده آفريديم ؟ ( 11 ) .\r\nبيان آيات\r\nدر اين سوره بر مساله توحيد احتجاج شده ، و مشركين مخالف توحيد را تهديد نموده و مؤمنين خالص را بشارت مىدهد و سرانجام كار هر يك از دو طايفه را بيان مىكند . سپس نام عده اى از بندگان مؤمن خود را كه بر آنان منت نهاده و وعده داده كه بر دشمنانشان غالب و پيروز كند ، ذكر مىكند و در خاتمه سوره بيانى ايراد مىفرمايد كه به منزله خلاصه گيرى از غرض سوره است ، يعنى تنزيه خدا . و سلام بر بندگان مرسل و حمد خداى تعالى در برابر رفتار نيكى كه با ايشان كرده . و اين سوره به شهادت سياقش در مكه نازل شده .\r\n* ( « وَالصَّافَّاتِ صَفًّا فَالزَّاجِراتِ زَجْراً فَالتَّالِياتِ ذِكْراً » ) * كلمه « صافات » - به طورى كه گفته « 1 » شده - جمع « صافه » است و « صافه » نيز جمع « صاف » - با تشديد - است ، و مراد از اين كلمه جماعتى است كه : افراد آن در صفى منظم قرار داشته باشند . و كلمه « زاجرات » از « زجر » است كه به معناى آن است كه : كسى را با تهديد به مذمت و يا كتك ، از كارى و يا راهى منصرف كنى . و كلمه « تاليات » از ماده « تلاوت » است كه به معناى خواندن است .\r\n\r\n\r\nخداى تعالى به اين سه طايفه ، يعنى « صافات » ، « زاجرات » و « تاليات » سوگند خورده ، حال بايد ديد منظور از اين سه طايفه كيانند ؟\r\nكلمات مفسرين در اين باره مختلف است . مثلا در باره « صافات » بعضى « 2 » گفته‌اند : « مراد از آن ملائكه است كه در آسمان خود را به صف درمىآورند\r\n\r\n","description":"","footnote":"\r\n( 1 ) مجمع البيان ، ج 8 ، ص 437 .\r\n( 2 ) مجمع البيان ، ج 8 ، ص 437 و 438 .\r\n","page_name":" 179 ","page_number":179},
  {"content":"\r\nهمانطور كه انسانها در زمين براى نماز صف مىبندند » .\r\nبعضى « 1 » ديگر گفته‌اند : « منظور ملائكه است كه وقتى مىخواهند به زمين نازل شوند بال خود را چون بال عقاب باز نگه مىدارند و بر هم نمىزنند و منتظر فرا رسيدن امر خداى تعالى هستند » .\r\nبعضى « 2 » ديگر گفته‌اند : « منظور جماعتى از مؤمنين است كه در نماز و جهاد به صف مىايستند » .\r\nو اما در باره « زاجرات » بعضى « 3 » گفته‌اند : « مراد از آن ملائكه است كه بندگان را از معاصى زجر و نهى مىكنند ، و خداى سبحان آن را به صورت الهام و خطور قلبى به قلب ايشان راه مىدهد ، همانطور كه وسوسه هاى شيطان وارد قلب مىشود » .\r\nبعضى « 4 » ديگر گفته‌اند : « مراد فرشتگان موكل بر ابرهايند كه آنها را زجر مىدهند و به هر جا كه خدا بخواهد مىرانند » .\r\nبعضى « 5 » هم گفته‌اند : « مراد آياتى است از قرآن كه در آنها از كارهاى زشت زجر و نهى شده » .\r\nبعضى « 6 » هم گفته‌اند : « مراد مؤمنين هستند كه صداى خود را در هنگام تلاوت قرآن بلند مىكنند و به اين وسيله مردم را از منهيات زجر و نهى مىكنند » .\r\nو اما در باره « تاليات » .\r\nبعضى « 7 » گفته‌اند : « مراد از آن ، ملائكه اى هستند كه وحى را بر پيامبران مىخواندند » .\r\nو بعضى « 8 » هم گفته‌اند : « مراد از آن فرشتگانند كه كتابى را مىخوانند كه خداى تعالى حوادث عالم را در آن نوشته » .\r\nو بعضى « 9 » ديگر گفته‌اند : « جماعت قاريان قرآنند كه آن را در نماز مىخوانند » .\r\n\r\n\r\nو ما احتمال مىدهيم - و خدا داناتر است - كه مراد از هر سه طايفه ( صافات و زاجرات و تاليات ) سه طايفه از ملائكه باشند كه مامور نازل كردن وحى بودند و راه اين كار را از مداخله شيطانها ايمن مىكردند و آن را به پيغمبران و يا خصوص پيامبر اسلام محمد ( ص )\r\n\r\n","description":"","footnote":"\r\n( 1 و 2 و 3 و 4 و 5 ) مجمع البيان ، ج 8 ، ص 437 و 438 .\r\n( 6 و 7 و 8 و 9 ) مجمع البيان ، ج 8 ، ص 438 .\r\n","page_name":" 180 ","page_number":180},
  {"content":"\r\nمىرساندند و اين معنا از آيه « عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَأَحاطَ بِما لَدَيْهِمْ » « 1 » نيز استفاده مىشود .\r\nو بنا بر احتمال مزبور ، معناى آيات مورد بحث اين مىشود كه : « سوگند مىخورم به فرشتگانى كه در سر راه وحى صف بسته‌اند ، و سپس به فرشتگانى كه شيطانها را از اينكه در كار وحى مداخله كنند زجر مىدهند و سپس به فرشتگانى كه وحى را بر پيغمبر مىخوانند » .\r\nو همانطور كه گفتيم - مراد از اين وحى يا عموم وحىهايى است كه به عموم پيامبران مىشده ، و يا خصوص قرآن است كه به پيامبر اسلام وحى مىشده ، و مؤيد احتمال دوم اين است كه :\r\nاز آن تعبير فرموده به تلاوت ذكر ، چون در قرآن كريم كلمه ذكر اصطلاحى است براى قرآن .\r\nمؤيد اين احتمال اين است كه : آيات مربوط به راندن شياطين به وسيله شهابها ، بعد از آيات مورد بحث قرار گرفته ، و نيز دنبال آن مىفرمايد : « * ( فَاسْتَفْتِهِمْ أهُمْ أَشَدُّ خَلْقاً أَمْ مَنْ خَلَقْنا ) * - از ايشان نظريه بخواه آيا خلقت ايشان مهمتر است ، يا خلقت مخلوقاتى كه ما آفريده‌ايم . . . » كه باز در جاى خودش اين تاييد را توضيح مىدهيم .\r\nو اگر گفته شود : قرآن كريم نزول وحى را تنها به جبرئيل نسبت داده و فرموده : « مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ » « 2 » و نيز فرموده : « نَزَلَ بِه الرُّوحُ الأَمِينُ عَلى قَلْبِكَ » « 3 » .\r\nدر پاسخ مىگوييم منافاتى با احتمال ما ندارد ، براى اينكه ملائكه « صافات » و « زاجرات » و « تاليات » اعوان جبرئيلند . پس اگر بگوييم اين سه طايفه وحى را نازل مىكنند ، باز در حقيقت جبرئيل نازل كرده ، هم چنان كه خود قرآن در جاى ديگر فرموده :\r\n« فِي صُحُفٍ مُكَرَّمَةٍ مَرْفُوعَةٍ مُطَهَّرَةٍ بِأَيْدِي سَفَرَةٍ كِرامٍ بَرَرَةٍ » « 4 » و نيز از همان فرشتگان حكايت\r\n\r\n","description":"","footnote":"\r\n( 1 ) خدا داناى غيب است و او احدى را بر غيب خود مسلط نمىكند مگر تنها آن كسى از رسولان را كه شايسته اين كار بداند پس او پيش روى آن فرشته رسول و بعد از او نگهبانى مىفرستد تا بداند آيا آن فرشتگان و رسولان رسالت پروردگار خود را ابلاغ كردند يا نه ؟ و به آنچه كه نزد آنان است احاطه يابد . سوره جن ، آيه 28 .\r\n( 2 ) كسى كه دشمن جبرئيل است بايد بداند كه او قرآن را به اذن خدا بر قلب تو نازل كرده . سوره بقره ، آيه 97 .\r\n( 3 ) روح الامين آن را بر قلب تو نازل كرد . سوره شعراء ، آيه 193 و 194 .\r\n( 4 ) قرآن در صحيفه هايى مورد احترام و بلند پايه و پاك و به دست سفيرانى بزرگوار و نيك سرشت نازل شد . سوره عبس ، آيه 13 - 16 .\r\n","page_name":" 181 ","page_number":181},
  {"content":"\r\nمىكند كه گفتند : « وَما نَتَنَزَّلُ إِلَّا بِأَمْرِ رَبِّكَ » « 1 » پس معلوم مىشود متصدى آوردن وحى يك نفر نيست ، و نيز گفتند : « وَإِنَّا لَنَحْنُ الصَّافُّونَ وَإِنَّا لَنَحْنُ الْمُسَبِّحُونَ » « 2 » .\r\nو اينكه يك جا وحى را تنها به جبرئيل نسبت مىدهد و در مواردى ديگر به جماعاتى از ملائكه ، منافات ندارد و نظير اين است كه : يك جا قبض ارواح را به خصوص ملك الموت نسبت مىدهد و مىفرمايد : « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ » « 3 » و در جايى ديگر به فرشتگانى فرستاده از ناحيه خودش نسبت مىدهد و مىفرمايد : « حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا » « 4 » و اين بدان جهت است كه اينان اعوان ملك الموت و ملك الموت رئيس ايشان است .\r\nسؤال ديگرى كه ممكن است براى خواننده پيش بيايد ، اين است كه : چرا كلمات مخصوص به زنان را در باره ملائكه استعمال كرده و فرموده : « صافات » و « زاجرات » و « تاليات » و نفرموده : « صافون » و « زاجرون » و « تالون » و شايد همين تعبير دليل باشد بر اينكه مراد از اين سه كلمه ، ملائكه نباشند .\r\nدر جواب مىگوييم : اين تعبير ضررى به احتمال ما نمىزند ، براى اينكه : وقتى سخن از جماعتى به ميان آيد ، جايز است كه لفظ مؤنث را در باره آنان استعمال كرد ، چون كلمه جماعت مؤنث است و « صافات » و « زاجرات » و « تاليات » به اعتبار لفظ جماعت ، مؤنث آمده ، و مؤنث لفظى است .\r\nاز اول قرآن تا اينجا هيچ سوره اى با سوگند آغاز نشده بود و سوره صافات اولين سوره اى است كه با سوگند آغاز مىشود و خداى سبحان در كلام مجيدش به بسيارى از مخلوقات خود سوگند ياد كرده ، از قبيل آسمان ، زمين ، خورشيد ، ماه ، ستاره ، شب ، روز ، ملائكه ، مردم ، شهرها ، و ميوه ها ، و اين نيست مگر به خاطر شرافتى كه در آنها هست و آن شرافت اين است كه : مخلوق خدايند و خدا قيوم آنها است كه خود منبع و سرچشمه همه شرافتها و ارزشها است .\r\n\r\n\r\n* ( « إِنَّ إِلهَكُمْ لَواحِدٌ » ) * خطاب در اين جمله به عموم مردم است . و سوگندهاى مزبور به خاطر همين جمله\r\n\r\n","description":"","footnote":"\r\n( 1 ) ما ( به وحى ) نازل نمىشويم مگر به امر پروردگارت . سوره مريم ، آيه 64 .\r\n( 2 ) ماييم كه همواره در صفيم ، و ماييم كه هميشه مشغول تسبيح هستيم . سوره صافات ، آيه 166 و 165 .\r\n( 3 ) بگو شما را ملك الموت قبض روح مىكند ، كه موكل بر شما است . سوره سجده ، آيه 11 .\r\n( 4 ) تا آنكه مرگ يكى از شما برسد ، و فرستادگان ما روح او را قبض كنند . سوره انعام ، آيه 61 .\r\n","page_name":" 182 ","page_number":182},
  {"content":"\r\nاست . مىخواهد بفرمايد به آنچه ذكر شد سوگند كه معبود شما انسانها يكى است و اين كلامى است كه دليل خود را همراه دارد ، كه توضيح آن خواهد آمد .\r\n* ( « رَبُّ السَّماواتِ وَالأَرْضِ وَما بَيْنَهُما وَرَبُّ الْمَشارِقِ » ) * اين جمله يا خبر دوم است براى كلمه « ان » و معنايش اين است كه : « به درستى معبود شما يكى است و معبود شما پروردگار آسمانها و زمين است » ، و يا خبر است براى مبتدايى حذف شده ، و تقديرش « هو رب السماوات » است ، و يا اصلا خبر نيست بلكه بدل است از كلمه « واحد » .\r\nتوضيح اينكه گفتيم آيه شريفه كلامى است كه دليل خود را همراه دارد اين است كه : خود اوصاف « صافات » و « زاجرات » و « تاليات » اشعار دارند بر اينكه « إله » همه يكى است ، هم چنان كه خصوصيت و چگونگى سوگند نيز اشعار دارد بر اينكه آن معبود واحد رب آسمانها و زمين و موجودات بين آن دو است .\r\nپس گويا فرموده : به درستى « إله » شما يكى است ، به دليل اينكه ملاك در الوهيت « إله » و معبود به حق بودن او اين است كه : او رب و مدبر امر عالم باشد كه خود شما هم به اين مطلب اعتراف داريد و خدا هم رب و مدبر آسمانها و زمين و موجودات بين آن دو است ، كه در همه آنها دخل و تصرف مىكند . پس معبود به حق در همه عالم اوست . و چگونه نباشد ؟ با اينكه او براى اينكه وحى خود را به پيامبرش برساند ، در آسمانها تصرف مىكند ، و در ساكنان آسمان حكم مىراند و ملائكه « صافات » در بين آسمان و زمين كه محل رخنه شيطانهاست ، صف مىبندند و آنها را از مداخله در كار وحى منع مىكنند ، و اين خود تصرف اوست در بين آسمان و زمين و هم در شيطانها .\r\nو آن فرشتگان ، وحى را بر پيغمبر وى تلاوت مىكنند ، و اين تلاوت ، خود تكميل مردم و تربيت آنان است حالا چه تصديق بكنند و چه تكذيب . پس در وحى به تنهايى هم تصرف در عالم آسمانها است ، و هم تصرف در زمين و موجودات بين آن دو ، و چون چنين است ، پس خدا به تنهايى رب تمامى عالم و مدبر امور آن است ، و در نتيجه معبود واحد هم اوست .\r\nو منظور از كلمه « مشارق » نقطه هايى از افقهايى است كه خورشيد در فصول چهارگانه از آن نقطه ها طلوع مىكند ، البته احتمال اين معنى هست كه مراد از « مشارق » مشرقهاى خصوص خورشيد نباشد ، بلكه مشرقهاى مطلق ستارگان و يا مطلق مشارق باشد . و اگر نامى از مغربها نياورد و تنها مشرقها را نام برد ، به خاطر مناسبتى بود كه مشرق با طلوع وحى از آسمان به وسيله ملائكه داشت ، هم چنان كه در جاى ديگر وحى را به طلوع تشبيه كرده ، و فرموده :\r\n","description":"","footnote":"","page_name":" 183 ","page_number":183},
  {"content":"\r\n« وَلَقَدْ رَآه بِالأُفُقِ الْمُبِينِ » « 1 » و نيز فرموده : « وَهُوَ بِالأُفُقِ الأَعْلى » « 2 » .\r\n\r\n\r\n« * ( إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ ) * » مراد از « زينت » هر چيزى است كه به وسيله آن چيز ديگرى را آرايش دهند و زيبا سازند . و كلمه « كواكب » عطف بيان و يا بدل از زينت است . و در كلام خداى سبحان مساله زينت دادن آسمان دنيا به وسيله ستارگان مكرر آمده ، از آن جمله فرموده : « وَزَيَّنَّا السَّماءَ الدُّنْيا بِمَصابِيحَ » « 3 » و نيز فرموده : « وَلَقَدْ زَيَّنَّا السَّماءَ الدُّنْيا بِمَصابِيحَ » « 4 » و نيز فرموده : « أفَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها وَزَيَّنَّاها » « 5 » .\r\nو اين آيات خالى از اين ظهور نيستند كه : آسمان دنيا يكى از آسمانهاى هفتگانه اى است كه قرآن كريم نام برده و مراد از آن همان فضايى است كه ستارگان بالاى زمين در آن فضا قرار دارند ، هر چند كه بعضى از مفسرين اين آيات را طورى توجيه و معنا كرده‌اند كه با فرضيه هاى هيات قديم موافق درآيد و بعضى ديگر آن را طورى توجيه كرده‌اند كه با فرضيه هاى هيات جديد منطبق شود .\r\n* ( « وَحِفْظاً مِنْ كُلِّ شَيْطانٍ مارِدٍ » ) * مراد از « شيطان » افراد شرير از جن است و مراد از « مارد » فرد خبيثى است كه عارى از خير باشد . و كلمه « حفظا » مفعول مطلق براى فعلى است كه حذف شده و تقدير آن « حفظناها حفظا » است .\r\n* ( « لا يَسَّمَّعُونَ إِلَى الْمَلإِ الأَعْلى وَيُقْذَفُونَ مِنْ كُلِّ جانِبٍ » ) * كلمه « يسمعون » در اصل « يتسمعون » بوده و « تسمع » به معناى گوش دادن است . و اينكه فرمود : « شيطانهاى خبيث نمىتوانند به آنچه در ملأ أعلى مىگذرد گوش دهند » ، كنايه است از اينكه آنها از نزديكى بدانجا ممنوع هستند ، و به همين عنايت است كه عبارت مذكور صفت همه شيطانها شده ، و اگر اين معناى كنايه اى مراد نباشد و معناى تحت اللفظى منظور باشد و بخواهد بفرمايد : شيطانها به آنچه در ملأ أعلى مىگذرد گوش نمىدهند ، ديگر معنا\r\n\r\n","description":"","footnote":"\r\n( 1 ) او را در افق روشن بديد . سوره تكوير ، آيه 23 .\r\n( 2 ) او در افق بالاتر است . سوره نجم ، آيه 7 .\r\n( 3 ) ما آسمان دنيا را با چراغهايى زينت داديم . سوره حم سجده ، آيه 12 .\r\n( 4 ) به تحقيق كه ما آسمان دنيا را با چراغهايى زينت داديم . سوره ملك ، آيه 5 .\r\n( 5 ) آيا نظر نمىكنند به آسمانى كه بالاى سرشان است ، چگونه آن را بنا كرديم و زينت داديم ؟ .\r\nسوره ق ، آيه 6 .\r\n","page_name":" 184 ","page_number":184},
  {"content":"\r\nندارد دنبالش بفرمايد : و از هر طرف تيرباران مىشوند . پس به خاطر همين جمله بايد بگوييم :\r\nعبارت قبلى كنايه است ، و صريح آن مراد نيست .\r\nكلمه « ملأ » به معناى « اشراف » از هر قوم است ، آنهايى كه چشمها را پر مىكنند ، و « ملأ أعلى » همان ملائكه مكرمى هستند كه شيطانها مىخواهند به گفتگوى ايشان گوش دهند ، و آنها سكنه آسمانهاى بالا را تشكيل مىدهند ، به دليل اين آيه كه مىفرمايد : « لَنَزَّلْنا عَلَيْهِمْ مِنَ السَّماءِ مَلَكاً رَسُولًا » « 1 » .\r\nو مقصود شيطانها از گوش دادن به ملأ أعلى اين است كه : بر اخبار غيبى كه از عالم ارضى پوشيده است اطلاع پيدا كنند ، مانند حوادثى كه بعدها در زمين رخ مىدهد و اسرار پنهانى كه آيه « وَما تَنَزَّلَتْ بِه الشَّياطِينُ وَما يَنْبَغِي لَهُمْ وَما يَسْتَطِيعُونَ إِنَّهُمْ عَنِ السَّمْعِ لَمَعْزُولُونَ » « 2 » بدان اشاره دارد ، و همچنين آيه « وَأَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَشُهُباً وَأَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الآنَ يَجِدْ لَه شِهاباً رَصَداً » « 3 » و كلمه « قذف » در جمله « * ( وَيُقْذَفُونَ مِنْ كُلِّ جانِبٍ ) * » به معناى تيراندازى است . و كلمه « جانب » به معناى جهت و ناحيه است .\r\n* ( « دُحُوراً وَلَهُمْ عَذابٌ واصِبٌ » ) * كلمه « دحور » به معناى طرد و راندن ، و هم به معناى دفع است ، و اين كلمه مصدر است به معناى مفعول كه چون حال واقع شده منصوب شده است . و اين كلمه مصدر به معنى مفعول است يعنى اين شيطانها مدحور و رانده شده درگاه خدايند ممكن هم هست مفعول له و يا مفعول مطلق باشد . و كلمه « واصب » به معناى واجب و لازم است .\r\n* ( « إِلَّا مَنْ خَطِفَ الْخَطْفَةَ فَأَتْبَعَه شِهابٌ ثاقِبٌ » ) * كلمه « خطفة » به معناى قاپيدن و چيزى را دزدكى ربودن است . و كلمه « شهاب » به معناى ستارگانى است كه در فضا به سرعت حركت مىكنند و نابود مىشوند و كلمه « ثاقب » از « ثقوب » است كه به معناى فرو رفتن و نفوذ چيزى در چيز ديگر است . و « شهاب » را از اين\r\n\r\n","description":"","footnote":"\r\n( 1 ) هر آينه از آسمان فرشته اى نازل مىكرديم تا رسول برايشان باشد . سوره اسرى ، آيه 95 .\r\n( 2 ) شيطانها نمىتوانند قرآن را نازل كنند ، و سزاوار اين كار نيستند ، چون ايشان از شنيدن ممنوعند . سوره شعراء ، آيه 209 - 212 .\r\n( 3 ) ما شيطانها آسمان را لمس كرديم ( و بدان نزديك شديم ) ديديم كه پر از نگهبانان قهرمان ، و پر از تيرهاست ، با اينكه ما قبل از بعثت اين پيامبر همواره در آسمانها براى گوش دادن مىنشستيم ، ولى الآن هر كس گوش دهد خواهد ديد كه تيرها در آن كمين كرده‌اند . سوره جن ، آيه 8 .\r\n","page_name":" 185 ","page_number":185},
  {"content":"\r\nبابت « ثاقب » ناميده‌اند كه از هدف خطا نمىرود و همواره به هدف مىخورد .\r\nو مراد از « خطفه » اين است كه : شيطانى دزدكى خود را به صدارس ملائكه برساند تا حرفهاى آنان را گوش دهد . و در جاى ديگر از اين عمل به « استراق سمع » تعبير كرده ، و فرموده : « إِلَّا مَنِ اسْتَرَقَ السَّمْعَ فَأَتْبَعَه شِهابٌ مُبِينٌ » « 1 » و اين استثناء استثناى از ضمير فاعل در جمله « لا يسمعون » است .\r\nو بعضى از مفسرين گفته‌اند : جايز است آن را استثنايى منقطع ، و نامربوط به ما قبل بگيريم .\r\nو معناى آيات پنجگانه مورد بحث اين است كه : ما آسمان دنيا يعنى نزديكترين آسمانها به شما - و يا پايينترين آسمانها - را با زينتى بياراستيم ، و آن همان ستارگان بود كه در آسمان قرار داديم ، و آن آسمان را از هر شيطانى خبيث و عارى از خير حفظ كرديم ، و حتى از اينكه سخنان ساكنين آسمان را بشنوند منعشان نموديم ، تا از اخبار غيبى كه ساكنان ملأ أعلى بين خود گفتگو مىكنند اطلاع نيابند ، و به همين منظور از هر طرف تيرباران مىشوند در حالى كه مطرود و رانده هستند و عذابى واجب دارند كه هرگز از ايشان جدا شدنى نيست .\r\nپس كسى از جن نمىتواند به اخبار غيبى كه در آسمان دنيا بين ملائكه رد و بدل مىشود ، اطلاع يابد مگر آنكه از راه اختلاس و قاچاق چيزى از آن اخبار را به دست بياورد كه در اين صورت مورد تعقيب « شهاب ثاقب » واقع مىشود ، تير شهابى كه هرگز از هدف خطا نمىرود .\r\n\r\nگفتارى در معناى شهاب\r\n\r\nمفسرين براى اينكه مساله « استراق سمع » شيطانها در آسمان را تصوير كنند ، و نيز تصوير كنند كه چگونه در اين هنگام به سوى شيطانها با شهابها تيراندازى مىشود بر اساس ظواهر آيات و روايات كه به ذهن مىرسد توجيهاتى ذكر كرده‌اند كه همه بر اين اساس استوار است كه آسمان عبارت است از : افلاكى كه محيط به زمين هستند ، و جماعتهايى از ملائكه در آن افلاك منزل دارند ، و آن افلاك در و ديوارى دارند كه هيچ چيز نمىتواند وارد آن شود ، مگر چيزهايى كه از خود آسمان باشد ، و\r\n\r\n","description":"","footnote":"\r\n( 1 ) مگر شيطانى كه بخواهد استراق سمع كند كه بلافاصله شهابى مبين دنبالش مىكند . سوره حجر ، آيه 18 .\r\n","page_name":" 186 ","page_number":186},
  {"content":"\r\nاينكه در آسمان اول ، جماعتى از فرشتگان هستند كه شهابها به دست گرفته و در كمين شيطانها نشسته‌اند كه هر وقت نزديك بيايند تا اخبار غيبى آسمان را استراق سمع كنند ، با آن شهابها به سوى آنها تيراندازى كنند و دورشان سازند ، و اين معانى همه از ظاهر آيات و اخبار ابتداء به ذهن مىرسد .\r\nو ليكن امروز بطلان اين حرفها به خوبى روشن شده ، و عيان گشته ، و در نتيجه بطلان همه آن وجوهى هم كه در تفسير « شهب » ذكر كرده‌اند ، - كه وجوه بسيار زيادى هم هستند - و در تفاسير مفصل و طولانى از قبيل تفسير كبير فخر رازى « 1 » ، و روح المعانى آلوسى « 2 » و غير آن دو نقل شده ، باطل مىشود .\r\nناگزير بايد توجيه ديگرى كرد كه مخالف با علوم امروزى و مشاهداتى كه بشر از وضع آسمانها دارد نبوده باشد . و آن توجيه به احتمال ما - و خدا داناتر است - اين است كه : اين بياناتى كه در كلام خداى تعالى ديده مىشود ، از باب مثالهايى است كه به منظور تصوير حقايق خارج از حس زده شده ، تا آنچه خارج از حس است به صورت محسوسات در افهام بگنجد ، هم چنان كه خود خداى تعالى در كلام مجيدش فرموده : « وَتِلْكَ الأَمْثالُ نَضْرِبُها لِلنَّاسِ وَما يَعْقِلُها إِلَّا الْعالِمُونَ » « 3 » و اين گونه مثلها در كلام خداى تعالى بسيار است ، از قبيل عرش ، كرسى ، لوح و كتاب ، كه هم در گذشته به آنها اشاره شد ، و هم در آينده به بعضى از آنها اشاره خواهد رفت .\r\nبنا بر اين اساس ، مراد از آسمانى كه ملائكه در آن منزل دارند ، عالمى ملكوتى خواهد بود كه افقى عالىتر از افق عالم ملك و محسوس دارد ، همانطور كه آسمان محسوس ما با اجرامى كه در آن هست عالىتر و بلندتر از زمين ماست .\r\nو مراد از نزديك شدن شيطانها به آسمان ، و استراق سمع ، و به دنبالش هدف شهابها قرار گرفتن ، اين است كه : شيطانها مىخواهند به عالم فرشتگان نزديك شوند ، و از اسرار خلقت و حوادث آينده سر درآورند . و ملائكه هم ايشان را با نورى از ملكوت كه شيطانها تاب تحمل آن را ندارند ، دور مىسازند . و يا مراد اين است كه : شيطانها خود را به حق نزديك مىكنند ، تا آن را با تلبيسها و نيرنگهاى خود به صورت باطل جلوه دهند ، و يا باطل را با\r\n\r\n","description":"","footnote":"\r\n( 1 ) تفسير فخر رازى ، ج 26 ، ص 121 .\r\n( 2 ) روح المعانى ، ج 23 ، ص 73 .\r\n( 3 ) اينها همه مثالهايى است كه ما براى مردم مىزنيم ، و اين مثلها را نمىفهمند مگر مردم عاقل .\r\nسوره عنكبوت ، آيه 43 .\r\n","page_name":" 187 ","page_number":187},
  {"content":"\r\nتلبيس و نيرنگ به صورت حق درآورند ، و ملائكه رشته هاى ايشان را پنبه مىكنند ، و حق صريح را هويدا مىسازند ، تا همه به تلبيس آنها پى برده ، حق را حق ببينند ، و باطل را باطل .\r\nو اين كه خداى سبحان داستان استراق سمع شياطين و هدف شهاب قرار گرفتنشان را دنبال سوگند به ملائكه وحى و حافظان آن از مداخله شيطانها ذكر كرده ، تا اندازه اى گفتار ما را تاييد مىكند - و خدا داناتر است - .\r\n* ( « فَاسْتَفْتِهِمْ أهُمْ أَشَدُّ خَلْقاً أَمْ مَنْ خَلَقْنا إِنَّا خَلَقْناهُمْ مِنْ طِينٍ لازِبٍ » ) * كلمه « لازب » به معناى دو چيز به هم چسبيده است ، به طورى كه هر يك ملازم ديگرى شده باشد . و در مجمع البيان گفته : « لازب » و « لازم » به يك معنى است « 1 » .\r\nو مراد از جمله « من خلقنا » يا ملائكه اى است كه در آيات قبلى به آنان اشاره كرد كه حافظ وحى و تيراندازان شهابهايند ، و يا مخلوقات عظيم ديگرى غير از انسان است ، از قبيل آسمانها ، زمين و ملائكه ، و اگر در باره آنها با ضمير « هم » كه مخصوص عقلاء است تعبير كرد و فرمود : « آيا خلقت ايشان بزرگتر است ، يا كسى كه ما خلق كرده‌ايم » و نفرمود :\r\n« چيزى كه ما خلق كرده‌ايم » بدان جهت است كه در بين نامبردگان ملائكه هم منظور بودند ، و ملائكه داراى عقلند ، جانب آنان را غلبه داده و از همه آسمانها و زمين و ملائكه تعبير كرده به « كسى كه ما خلقش كرده‌ايم » .\r\nو معناى آيه اين است كه : وقتى خداى سبحان رب آسمانها و زمين و موجودات بين آن دو و ملائكه بود ، تو اى رسول گراميم ، از ايشان نظرخواهى كن و بپرس آيا خلقت ايشان مهمتر و بزرگتر است ، يا خلقت غير ايشان از موجودات ديگرى كه ما خلق كرده‌ايم ، آن وقت متوجه خواهند شد كه خلقت آنان ضعيفتر و ناچيزتر از خلقت موجودات ديگر است ، براى اينكه خلقت ايشان از يك گل چسبنده بود و معلوم است كه اين گل چسبنده ناچيز نمىتواند ما را عاجز سازد .\r\n\r\nبحث روايتى\r\n\r\nدر تفسير قمى در ذيل جمله * ( « وَالصَّافَّاتِ صَفًّا » ) * آمده كه منظور ملائكه و انبيايند « 2 » .\r\nو در همان كتاب از پدرش و از يعقوب بن يزيد ، از ابن ابى عمير ، از بعضى از راويان\r\n\r\n","description":"","footnote":"\r\n( 1 ) مجمع البيان ، ج 8 ، ص 439 .\r\n( 2 ) تفسير قمى ، ج 2 ، ص 218 .\r\n","page_name":" 188 ","page_number":188},
  {"content":"\r\nشيعه ، از امام صادق ( ع ) روايت كرده كه فرمود امير المؤمنين ( ع ) فرموده :\r\nاين ستارگان كه در آسمان است ، شهرهايى است مانند شهرهايى كه در زمين است . . . « 1 » .\r\nباز در همان كتاب در روايت ابى الجارود ، از امام ابى جعفر ( ع ) روايت كرده كه فرموده : * ( « عَذابٌ واصِبٌ » ) * يعنى عذاب دائم و دردناك كه دردش تا دلها مىرسد « 2 » .\r\nو باز در همان كتاب از رسول اللَّه ( ص ) نقل كرده كه در داستان معراج فرمود : پس جبرئيل بالا رفت و من نيز با او بالا رفتم ، تا رسيدم به آسمان دنيا ، بر روى آن آسمان فرشته اى ديدم كه او را اسماعيل مىگفتند ، و او همان صاحب خطفه است كه خداى عز و جل در باره اش فرموده : * ( « إِلَّا مَنْ خَطِفَ الْخَطْفَةَ فَأَتْبَعَه شِهابٌ ثاقِبٌ » ) * و زير فرمان آن هفتاد هزار فرشته‌اند كه زير فرمان هر فرشته هفتاد هزار فرشته ديگرند . . . « 3 » .\r\nمؤلف : اين گونه روايات در اين باب بسيار زياد است كه : ما بعضى از آنها را در تفسير آيه « إِلَّا مَنِ اسْتَرَقَ السَّمْعَ فَأَتْبَعَه شِهابٌ مُبِينٌ » « 4 » نقل كرديم و بعضى ديگر از آنها را ان شاء اللَّه تعالى در تفسير دو سوره ملك و جن ايراد خواهيم كرد .\r\nدر نهج البلاغه است كه : خداى تعالى از تمامى روى زمين ، چه زمين سخت ، و چه سهلش ، چه زمين صالح و چه شوره زارش ، خاكى برگرفت و آن را با آب درآميخت ، تا وقتى كه خالص گشت ، و آن گاه آن را با شبنمى تر كرد ، تا چسبنده شد « 5 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 218 .\r\n( 2 ) تفسير قمى ، ج 2 ، ص 221 .\r\n( 3 ) تفسير قمى ، ج 2 ، ص 4 .\r\n( 4 ) سوره حجر ، آيه 18 .\r\n( 5 ) شرح نهج البلاغه ابن ابى الحديد ، ج 1 ، ص 96 ، خطبه 1 .\r\n","page_name":" 189 ","page_number":189},
  {"content":"\r\n\r\n\r\nبَلْ عَجِبْتَ وَيَسْخَرُونَ ( 12 ) وَإِذا ذُكِّرُوا لا يَذْكُرُونَ ( 13 ) وَإِذا رَأَوْا آيَةً يَسْتَسْخِرُونَ ( 14 ) وَقالُوا إِنْ هذا إِلَّا سِحْرٌ مُبِينٌ ( 15 ) أإِذا مِتْنا وَكُنَّا تُراباً وَعِظاماً أإِنَّا لَمَبْعُوثُونَ ( 16 )\r\nأوَ آباؤُنَا الأَوَّلُونَ ( 17 ) قُلْ نَعَمْ وَأَنْتُمْ داخِرُونَ ( 18 ) فَإِنَّما هِيَ زَجْرَةٌ واحِدَةٌ فَإِذا هُمْ يَنْظُرُونَ ( 19 ) وَقالُوا يا وَيْلَنا هذا يَوْمُ الدِّينِ ( 20 ) هذا يَوْمُ الْفَصْلِ الَّذِي كُنْتُمْ بِه تُكَذِّبُونَ ( 21 )\r\nاحْشُرُوا الَّذِينَ ظَلَمُوا وَأَزْواجَهُمْ وَما كانُوا يَعْبُدُونَ ( 22 ) مِنْ دُونِ اللَّه فَاهْدُوهُمْ إِلى صِراطِ الْجَحِيمِ ( 23 ) وَقِفُوهُمْ إِنَّهُمْ مَسْؤُلُونَ ( 24 ) ما لَكُمْ لا تَناصَرُونَ ( 25 ) بَلْ هُمُ الْيَوْمَ مُسْتَسْلِمُونَ ( 26 )\r\nوَ أَقْبَلَ بَعْضُهُمْ عَلى بَعْضٍ يَتَساءَلُونَ ( 27 ) قالُوا إِنَّكُمْ كُنْتُمْ تَأْتُونَنا عَنِ الْيَمِينِ ( 28 ) قالُوا بَلْ لَمْ تَكُونُوا مُؤْمِنِينَ ( 29 ) وَما كانَ لَنا عَلَيْكُمْ مِنْ سُلْطانٍ بَلْ كُنْتُمْ قَوْماً طاغِينَ ( 30 ) فَحَقَّ عَلَيْنا قَوْلُ رَبِّنا إِنَّا لَذائِقُونَ ( 31 )\r\nفَأَغْوَيْناكُمْ إِنَّا كُنَّا غاوِينَ ( 32 ) فَإِنَّهُمْ يَوْمَئِذٍ فِي الْعَذابِ مُشْتَرِكُونَ ( 33 ) إِنَّا كَذلِكَ نَفْعَلُ بِالْمُجْرِمِينَ ( 34 ) إِنَّهُمْ كانُوا إِذا قِيلَ لَهُمْ لا إِله إِلَّا اللَّه يَسْتَكْبِرُونَ ( 35 ) وَيَقُولُونَ أإِنَّا لَتارِكُوا آلِهَتِنا لِشاعِرٍ مَجْنُونٍ ( 36 )\r\nبَلْ جاءَ بِالْحَقِّ وَصَدَّقَ الْمُرْسَلِينَ ( 37 ) إِنَّكُمْ لَذائِقُوا الْعَذابِ الأَلِيمِ ( 38 ) وَما تُجْزَوْنَ إِلَّا ما كُنْتُمْ تَعْمَلُونَ ( 39 ) إِلَّا عِبادَ اللَّه الْمُخْلَصِينَ ( 40 ) أُولئِكَ لَهُمْ رِزْقٌ مَعْلُومٌ ( 41 )\r\nفَواكِه وَهُمْ مُكْرَمُونَ ( 42 ) فِي جَنَّاتِ النَّعِيمِ ( 43 ) عَلى سُرُرٍ مُتَقابِلِينَ ( 44 ) يُطافُ عَلَيْهِمْ بِكَأْسٍ مِنْ مَعِينٍ ( 45 ) بَيْضاءَ لَذَّةٍ لِلشَّارِبِينَ ( 46 )\r\nلا فِيها غَوْلٌ وَلا هُمْ عَنْها يُنْزَفُونَ ( 47 ) وَعِنْدَهُمْ قاصِراتُ الطَّرْفِ عِينٌ ( 48 ) كَأَنَّهُنَّ بَيْضٌ مَكْنُونٌ ( 49 ) فَأَقْبَلَ بَعْضُهُمْ عَلى بَعْضٍ يَتَساءَلُونَ ( 50 ) قالَ قائِلٌ مِنْهُمْ إِنِّي كانَ لِي قَرِينٌ ( 51 )\r\nيَقُولُ أإِنَّكَ لَمِنَ الْمُصَدِّقِينَ ( 52 ) أإِذا مِتْنا وَكُنَّا تُراباً وَعِظاماً أإِنَّا لَمَدِينُونَ ( 53 ) قالَ هَلْ أَنْتُمْ مُطَّلِعُونَ ( 54 ) فَاطَّلَعَ فَرَآه فِي سَواءِ الْجَحِيمِ ( 55 ) قالَ تَاللَّه إِنْ كِدْتَ لَتُرْدِينِ ( 56 )\r\nوَ لَوْ لا نِعْمَةُ رَبِّي لَكُنْتُ مِنَ الْمُحْضَرِينَ ( 57 ) أفَما نَحْنُ بِمَيِّتِينَ ( 58 ) إِلَّا مَوْتَتَنَا الأُولى وَما نَحْنُ بِمُعَذَّبِينَ ( 59 ) إِنَّ هذا لَهُوَ الْفَوْزُ الْعَظِيمُ ( 60 ) لِمِثْلِ هذا فَلْيَعْمَلِ الْعامِلُونَ ( 61 )\r\nأذلِكَ خَيْرٌ نُزُلًا أَمْ شَجَرَةُ الزَّقُّومِ ( 62 ) إِنَّا جَعَلْناها فِتْنَةً لِلظَّالِمِينَ ( 63 ) إِنَّها شَجَرَةٌ تَخْرُجُ فِي أَصْلِ الْجَحِيمِ ( 64 ) طَلْعُها كَأَنَّه رُؤُسُ الشَّياطِينِ ( 65 ) فَإِنَّهُمْ لآكِلُونَ مِنْها فَمالِؤُنَ مِنْهَا الْبُطُونَ ( 66 )\r\nثُمَّ إِنَّ لَهُمْ عَلَيْها لَشَوْباً مِنْ حَمِيمٍ ( 67 ) ثُمَّ إِنَّ مَرْجِعَهُمْ لإِلَى الْجَحِيمِ ( 68 ) إِنَّهُمْ أَلْفَوْا آباءَهُمْ ضالِّينَ ( 69 ) فَهُمْ عَلى آثارِهِمْ يُهْرَعُونَ ( 70 )\r\n","description":"","footnote":"","page_name":" 190 ","page_number":190},
  {"content":"\r\nترجمه آيات\r\n( نه تنها ايمان نمىآورند ) بلكه وقتى تو از گمراهى آنان تعجب مىكنى تو را مسخره مىكنند ( 12 ) .\r\nو چون تذكر داده مىشوند پند نمىپذيرند ( 13 ) .\r\nو چون آيتى مىبينند مسخره مىكنند ( 14 ) .\r\nو مىگويند : اين نيست مگر سحرى آشكار ( 15 ) .\r\nآيا وقتى مرديم و خاك و استخوان شديم دوباره زنده مىشويم ؟ ( 16 ) .\r\n( ما ) و حتى پدران گذشته ما ؟ ( 17 ) .\r\nبگو : بله ، زنده مىشويد در حالى كه خوار و ذليل باشيد ( 18 ) .\r\nو اين زنده شدن انسانها با يك نهيب صورت مىگيرد كه ناگهان همگى نگران برمىخيزند ( 19 ) .\r\nو مىگويند : اى واى بر ما اين همان روز جزاست ( 20 ) .\r\nاين روز جدايى حق از باطل است كه تا در دنيا بوديد تكذيبش مىكرديد ( 21 ) .\r\n","description":"","footnote":"","page_name":" 191 ","page_number":191},
  {"content":"\r\n( هان اى فرشتگان ) همه آنها كه ظلم كردند و اتباع و اشباه آنها را و آنچه را كه مىپرستيدند يك جا جمع كنيد ( 22 ) .\r\nآرى آنچه كه به جاى خدا عبادت مىكردند ، پس آن گاه به سوى دوزخ ببريد ( 23 ) .\r\nآنجا نگهشان بداريد كه بايد بازخواست شوند ( 24 ) .\r\nدر آنجا از ايشان مىپرسند چرا مانند دنيا از يكديگر حمايت نمىكنيد ؟ ( 25 ) .\r\n( جوابى ندارند ) بلكه ايشان امروز تسليماند ( 26 ) .\r\nبعضى به بعضى رو مىكنند و از يكديگر پرسش مىكنند ( 27 ) .\r\nپيروان به سردمداران گويند شما بوديد كه به عنوان بشارت و ميمنت مىآمديد و ما را به دين خود مىخوانديد ( 28 ) .\r\nدر پاسخشان گويند خود شما بنا نداشتيد ايمان بياوريد ( 29 ) .\r\nو ما بر شما دست تسلط نداشتيم ( و اجبارتان نمىكرديم ) بلكه خودتان مردمى طغيانگر بوديد ( 30 ) .\r\nو در نتيجه حكم خدا و قضاى او در باره ما حتمى گشت و ما عذاب را خواهيم چشيد ( 31 ) .\r\nآرى ما شما را گمراه كرديم چون خودمان گمراه بوديم ( 32 ) .\r\nدر نتيجه همه آنان در عذاب شريكند ( 33 ) .\r\nما با مجرمين اينچنين رفتار مىكنيم ( 34 ) .\r\nچون ايشان اين طور بودند كه وقتى لا إله الا اللَّه برايشان گفته مىشد كبر مىورزيدند ( 35 ) .\r\nو مىگفتند آيا به خاطر مردى ديوانه خدايان خود را رها كنيم ( 36 ) .\r\nبا اينكه او حق آورده و رسولان قبلى را تصديق مىكند ( 37 ) .\r\nمحققا شما عذاب دردناك را خواهيد چشيد ( 38 ) .\r\nو اين جزايتان نيست مگر بخاطر همان اعمالى كه مىكرديد ( 39 ) .\r\nمگر بندگان مخلص خدا ( 40 ) .\r\nكه ايشان رزقى معلوم دارند ( 41 ) .\r\nميوه هايى و ايشان گرامى هستند ( 42 ) .\r\nدر بهشتهاى پر نعمت ( 43 ) .\r\nبر تختهايى رو به روى هم ( 44 ) .\r\nقدحها از آب بهشتى از هر سو برايشان حاضر مىشود ( 45 ) .\r\nآبى زلال و لذت بخش براى نوشندگان ( 46 ) .\r\n","description":"","footnote":"","page_name":" 192 ","page_number":192},
  {"content":"\r\nنه در آن ضرر و فسادى است و نه از آن مست مىشوند ( 47 ) .\r\nو پيش ايشان حوريان درشت چشم پركرشمه و نازند ( 48 ) .\r\nگويى از سفيدى ، سفيده تخم مرغند قبل از آنكه دست خورده شود ( 49 ) .\r\nپس بعضى به بعضى ديگر روى آورده از يكديگر پرسش مىكنند ( 50 ) .\r\nيكى از آن ميان مىپرسد : من رفيقى داشتم ( 51 ) .\r\nكه بارها از من خرده مىگرفت كه تو هم از معتقدين به معادى ( 52 ) .\r\nآيا بعد از آنكه مرديم و خاك و استخوان شديم دوباره براى پاداش زنده مىشويم ؟ ( 53 ) .\r\nشما هيچ از او خبر داريد ؟ ( 54 ) .\r\nدر همين بين به دوزخ مىنگرد و رفيق خود را در وسط جهنم مىبيند ( 55 ) .\r\nبه او مىگويد به خدا قسم نزديك بود مرا به ضلالت بيفكنى ( 56 ) .\r\nو اگر نعمت پروردگارم نبود حتما من نيز از حاضر شدگان در دوزخ مىبودم ( 57 ) .\r\nدوستان بهشتى از شدت خرسندى و شادى به يكديگر مىگويند آيا راستى اين ماييم كه ديگر نمىميريم ؟ ( 58 ) .\r\nو به جز همان مرگ اولمان ديگر مرگى نداشته و عذاب هم نمىشويم ؟ ( 59 ) .\r\nمحققا و به راستى كه اين چه رستگارى عظيمى است كه خدا به ما روزى كرد ( 60 ) .\r\nو شايسته است كه اهل عمل براى چنين زندگى تلاش كنند ( 61 ) .\r\nآيا براى پذيرايى ، اين رزق كريم بهتر است و يا درخت زقوم ( 62 ) .\r\nما آن را فتنه ستمگران كرديم ( 63 ) .\r\nدرختى است كه از قعر جهنم سر درمىآورد ( 64 ) .\r\nميوه اش گويى سر شيطانها است ( 65 ) .\r\nچون ايشان از آن خواهند خورد و شكمها را از آن پر خواهند كرد ( 66 ) .\r\nو سپس از روى آن خوراك ، آبى بىنهايت سوزنده مىنوشند ( 67 ) .\r\nو سپس بازگشت نهايى آنان به سوى جهنم خواهد بود ( 68 ) .\r\nهمينها بودند كه در دنيا پدران خود را گمراه يافتند ( 69 ) .\r\nو با اين حال به دنبال آثار پدران خود بشتافتند ( 70 ) .\r\n\r\nبيان آيات\r\n\r\nدر اين آيات استهزايى كه كفار به آيات خدا مىكردند و پاره اى از سخنان ايشان كه\r\n","description":"","footnote":"","page_name":" 193 ","page_number":193},
  {"content":"\r\nبر اساس كفر و انكار معاد مىگفته‌اند ، و ردى كه از سخنان ايشان شده حكايت شده است ، و در رد آنان به تقرير مساله بعث پرداخته و بيان كرده كه كفار در آن روز چه شدتى و چه عذابهاى گوناگونى دارند ، و خداوند چگونه بندگان مخلص خود را با نعمتها و كرامتهاى خود گرامى مىدارد .\r\nو نيز چگونگى بحث و جدال دوزخيان با يكديگر را نقل مىكند كه در روز قيامت چه سخنانى بين آنان رد و بدل مىشود . و سخنانى را هم كه بين اهل بهشت با خودشان و يا با بعضى از اهل آتش رد و بدل مىشود ذكر كرده .\r\n* ( « بَلْ عَجِبْتَ وَيَسْخَرُونَ وَإِذا ذُكِّرُوا لا يَذْكُرُونَ » ) * يعنى اى محمد ! بلكه تو از تكذيب ايشان تعجب مىكنى كه چگونه تكذيبت مىكنند ، با اينكه تو ايشان را به سوى كلمه حق مىخوانى ، و تازه وقتى تعجب مىكنى تو را در اين تعجب مسخره مىكنند ، و يا تو را در همين دعوت به سوى حق مسخره مىكنند ، و چون به وسيله آيات داله بر توحيد و دين حق ، تذكر داده مىشوند ، باز متذكر نگشته و بيدار نمىشوند .\r\n* ( « وَإِذا رَأَوْا آيَةً يَسْتَسْخِرُونَ » ) * در مجمع البيان مىگويد : « كلمه » سخر « و » استسخر « هر دو به يك معنا است » « 1 » .\r\nو در نتيجه گفتار وى ، معناى آيه چنين مىشود : و چون اين مشركين آيتى معجزه آسا از آيات معجزه خدا را مىبينند ، مثلا قرآن و يا شق القمر را مشاهده مىكنند آن را استهزاء مىكنند .\r\n* ( « وَقالُوا إِنْ هذا إِلَّا سِحْرٌ مُبِينٌ » ) * در اينكه مشركين در اشاره به آيت كلمه « هذا » را به كار برده‌اند ، اشعارى است از ايشان به اينكه ما اصلا از اين چيز كه تو آن را آيت مىخوانى هيچ چيز نمىفهميم ، مگر همين قدر كه آن چيزى است از چيزها بدون مزيت ، و اين تعبير بدترين توهينى است كه به عمل شخصى بكنند .\r\n* ( « أإِذا مِتْنا وَكُنَّا تُراباً وَعِظاماً أإِنَّا لَمَبْعُوثُونَ أوَ آباؤُنَا الأَوَّلُونَ » ) * اين آيه حكايت انكار مشركين نسبت به مساله معاد است ، كلامى است كه به غير از استبعاد هيچ پايه و دليلى ندارد ، در نظر وهم اين معنا بعيد مىآيد كه انسان بميرد و بدنش متلاشى گشته ، به صورت خاك و استخوان درآيد ، آن گاه دوباره به صورت اولش برگردد .\r\n\r\n","description":"","footnote":"\r\n( 1 ) مجمع البيان ، ج 8 ، ص 440 .\r\n","page_name":" 194 ","page_number":194},
  {"content":"\r\nدليل بر اينكه غير از استبعاد پايه اى ديگر ندارد ، اين است كه استفهام انكارى را نسبت به نياكان خود دوباره تكرار كرده‌اند ، چون استبعاد وهم آدمى از زنده شدن نياكان و اجداد كه آثارشان به كلى محو شده و به جز داستانها از ايشان چيزى باقى نمانده ، بيشتر و شديدتر از استبعادى است كه از زنده شدن خودش دارد . و اگر منظورشان از اين گفتار تمسك به دليل عقلى يعنى محال بودن اعاده معدوم بود ، اين دليل در اعاده خودشان و اجدادشان يكسان بود و ديگر احتياج نبود كه استفهام انكارى را در باره اعاده اجداد و نياكان خود تكرار كنند .\r\n* ( « قُلْ نَعَمْ وَأَنْتُمْ داخِرُونَ فَإِنَّما هِيَ زَجْرَةٌ واحِدَةٌ فَإِذا هُمْ يَنْظُرُونَ » ) * در اين آيه خداى تعالى پيامبر عزيز خود را دستور مىدهد كه در پاسخشان بگويد : بله همه شان زنده خواهند شد .\r\n* ( « وَأَنْتُمْ داخِرُونَ » ) * - يعنى زنده مىشويد در حالى كه خوار و بى مقدار و ذليل باشيد . و اين در حقيقت احتجاج و استدلال به عموميت قدرت خدا و نفوذ اراده بىدرنگ او است ، آرى « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ - دستور او وقتى اراده چيزى كند همين است كه بگويد باش و پس او موجود مىشود » . و به همين جهت به دنبال آن فرمود : * ( « فَإِنَّما هِيَ زَجْرَةٌ واحِدَةٌ فَإِذا هُمْ يَنْظُرُونَ ) * - مساله بعث يك زجره و نهيب بيش نيست كه وقتى صادر شد ، مردم ناگهان زنده شده و مبهوت نظر مىكنند » هم چنان كه در جاى ديگر فرموده : « وَلِلَّه غَيْبُ السَّماواتِ وَالأَرْضِ وَما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ إِنَّ اللَّه عَلى كُلِّ شَيْءٍ قَدِيرٌ » « 1 » .\r\nو اينكه بر سر جمله * ( « فَإِنَّما هِيَ زَجْرَةٌ واحِدَةٌ » ) * حرف « فاء » آورده ، به اين منظور بوده كه تعليل را افاده كند و در نتيجه جمله مذكور تعليل مىباشد براى جمله * ( « وَأَنْتُمْ داخِرُونَ » ) * . و تعبير به كلمه « زجرة » نيز اشعار به خوارى و ذلت آنان دارد .\r\n* ( « وَقالُوا يا وَيْلَنا هذا يَوْمُ الدِّينِ هذا يَوْمُ الْفَصْلِ الَّذِي كُنْتُمْ بِه تُكَذِّبُونَ » ) * اين آيه شريفه عطف است بر جمله « ينظرون » كه اشعار به مبهوت بودن آنان داشت و مىفهمانيد كه مشركين بعد از زنده شدن مبهوت و دهشت زده هستند ، و همه در فكر آنند كه آيا عالم قيامت را به خواب مىبينند يا به بيدارى ؟ آن وقت متوجه مىشوند كه نه ، خواب نيستند و اين همان روز بعث و روز جزا است و چون به خاطر كفر و تكذيبشان ، از جزا حذر و\r\n\r\n","description":"","footnote":"\r\n( 1 ) براى خداست غيب آسمانها و زمين ، و مساله قيامت نيست مگر نظير چشم بر هم زدن و يا نزديك تر از آن ، كه خدا بر هر كارى قادر است . سوره نحل ، آيه 77 .\r\n","page_name":" 195 ","page_number":195},
  {"content":"\r\nدلواپسى دارند ، مىگويند : « * ( هذا يَوْمُ الدِّينِ ) * - اين روز جزاست » و نمىگويند : « هذا يوم البعث - اين روز قيامت است » .\r\nو اگر در اول آيه تعبير به ماضى آورد و فرمود : « قالوا - گفتند : اى واى بر ما » با اينكه هنوز نگفته‌اند ، بلكه در قيامت خواهند گفت به خاطر اين است كه مساله معاد محقق الوقوع است .\r\nبعضى « 1 » از مفسرين گفته‌اند : جمله * ( « هذا يَوْمُ الْفَصْلِ الَّذِي كُنْتُمْ بِه تُكَذِّبُونَ » ) * كلامى است كه كفار به يكديگر مىگويند . بعضى « 2 » ديگر گفته‌اند : « كلام ملائكه و يا خود خداى تعالى است كه به ايشان خطاب مىكند » . آيه بعدى مؤيد احتمال دوم است ، چون آن آيه به طور مسلم كلام خداست كه مىفرمايد : « محشور كنيد ستمكاران و قرينهاى آنان را و آنچه را كه به جاى خدا عبادت مىكردند » .\r\n\r\n\r\nو كلمه « فصل » به معناى تميز بين دو چيز است ، و اگر روز قيامت را روز فصل خوانده ، بدين ملاحظه است كه آن روز روز جدا شدن حق از باطل است ، روزى كه به حكم خدا و قضاى او بين حق و باطل و يا بين مجرم و متقى ، جدايى مىافتد . و هر يك از ديگرى متمايز مىشود ، هم چنان كه در جاى ديگر فرمود : « وَامْتازُوا الْيَوْمَ أَيُّهَا الْمُجْرِمُونَ » « 3 » .\r\n* ( « احْشُرُوا الَّذِينَ ظَلَمُوا وَأَزْواجَهُمْ وَما كانُوا يَعْبُدُونَ مِنْ دُونِ اللَّه فَاهْدُوهُمْ إِلى صِراطِ الْجَحِيمِ » ) * اين كلامى است از خداى تعالى به ملائكه ، و معنايش اين است كه : ما به ملائكه گفتيم ايشان را محشور كنيد .\r\nبعضى « 4 » از مفسرين گفته‌اند : اين آيه كلامى است از ملائكه كه به يكديگر مىگويند .\r\nو كلمه « حشر » - به طورى كه راغب گفته - به معناى اين است كه جماعتى از مقرشان به زور اخراج شوند تا به سوى جنگ و امثال آن روانه گردند « 5 » .\r\nو مراد از * ( « الَّذِينَ ظَلَمُوا » ) * - به طورى كه آخر آيه هم آن را تاييد مىكند - مشركين هستند ، البته نه همه مشركين ، بلكه آن مشركينى كه در برابر حق عناد مىورزند ، و سد راه\r\n\r\n","description":"","footnote":"\r\n( 1 و 2 ) تفسير قرطبى ، ج 5 ، ص 72 .\r\n( 3 ) هان اى مجرمين امروز جدا شويد . سوره يس ، آيه 59 .\r\n( 4 ) روح المعانى ، ج 23 ، ص 79 .\r\n( 5 ) مفردات راغب ، ماده « حشر » .\r\n","page_name":" 196 ","page_number":196},
  {"content":"\r\nپيشرفت آن هستند ، هم چنان كه از آيه « فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّه عَلَى الظَّالِمِينَ الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ كافِرُونَ » « 1 » نيز همين معنا استفاده مىشود .\r\n\r\n\r\nو تعبير به ماضى در كلمه « ظلموا » وصف را افاده مىكند و منظور از آن كسانى است كه داراى صفت ظلم هستند ، نه كسانى كه - و لو يك بار - مرتكب ظلم شده باشند ، هم چنان كه اگر كسى بپرسد : فلانى در زندگىاش چه كرد ؟ و شما در پاسخ بگويى ظلم كرد . اين پاسخ شما هر چند فعل ماضى است ، ولى فايده وصف را مىدهد و در كلام خداى تعالى از اين گونه تعبيرها بسيار است ، مانند آيه « وَسِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً » « 2 » و آيه « وَسِيقَ الَّذِينَ كَفَرُوا إِلى جَهَنَّمَ زُمَراً » « 3 » و آيه « لِلَّذِينَ أَحْسَنُوا الْحُسْنى وَزِيادَةٌ » « 4 » ( كه در آيه اول كلمه « اتقوا » و در دومى كلمه « كفروا » و در سومى كلمه « احسنوا » هر سه فعل ماضى است ، ولى معناى وصف را افاده مىكند ، و منظور كسانى است كه داراى صفت تقوى و يا كفر و يا احسان هستند ، نه كسانى كه يك بار و دو بار تقوى يا كفر و يا احسان از ايشان سر زده باشد ) .\r\nظاهر از جمله « و ازواجهم » اين است كه مراد از « ازواج » قرينهاى شيطانى ايشان باشد ، چون به حكم آيه « وَمَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطاناً فَهُوَ لَه قَرِينٌ . . . حَتَّى إِذا جاءَنا قالَ يا لَيْتَ بَيْنِي وَبَيْنَكَ بُعْدَ الْمَشْرِقَيْنِ فَبِئْسَ الْقَرِينُ » « 5 » كسانى كه از ياد خدا اعراض مىكنند قرينى از شيطان دارند .\r\nبعضى « 6 » از مفسرين گفته‌اند : مراد از « ازواج » اشباه و نظائر ايشان است ، مىخواهد بفرمايد : هر كسى با نظير خود محشور مىشود ، اشخاص زناكار ، با زناكاران ، و اشخاص\r\n\r\n","description":"","footnote":"\r\n( 1 ) پس منادىاى در بين آنان ندا داد كه لعنت خدا بر ستمكاران ، آنان كه از راه خدا جلوگيرى مىكردند و آن را منحرف مىخواستند و به آخرت كافر بودند . سوره اعراف ، آيه 44 و 45 .\r\n( 2 ) كسانى كه بخاطر پروردگارشان تقوا پيشه مىكنند گروه گروه به سوى جنت سوق داده مىشوند . سوره زمر ، آيه 73 .\r\n( 3 ) كسانى كه كفر ورزيدند گروه گروه به سوى جهنم سوق داده شدند . سوره زمر ، آيه 71 .\r\n( 4 ) كسانى كه خوبى كردند ، پاداش خوب و زيادتر از اعمال خوبشان دارند . سوره يونس ، آيه 26 .\r\n( 5 ) و كسى كه از ياد خداى رحمان اعراض كند شيطانى بر او بگماريم كه همواره همنشين او باشد . . . تا آنكه نزد ما آيد ، آن وقت مىگويد : اى كاش بين من و تو به قدر فاصله مغرب و مشرق فاصله بود كه چه بد قرينى بودى . سوره زخرف ، آيه 36 و 38 .\r\n( 6 ) مجمع البيان ، ج 8 ، ص 441 .\r\n","page_name":" 197 ","page_number":197},
  {"content":"\r\nشرابخواران با شرابخواران محشور مىگردند .\r\nليكن اين تفسير صحيح نيست ، چون لازمه آن اين است كه مراد از * ( « الَّذِينَ ظَلَمُوا » ) * طايفه خاصى از اهل هر معصيت باشد و حال آنكه عبارت آيه با آن نمىسازد علاوه بر اين ذيل آيه شريفه هم كه سخن از معبودهاى باطل دارد با اين تفسير سازش ندارد .\r\nبعضى « 1 » ديگر گفته‌اند : « مراد از » ازواج « زنان كافر ايشان است » ولى اين وجه نيز مانند وجه قبليش ضعيف است .\r\nو از ظاهر جمله * ( « وَما كانُوا يَعْبُدُونَ مِنْ دُونِ اللَّه » ) * برمىآيد كه مراد از آن معبودها همان بتهايى است كه مىپرستيدند ، چون ظاهر لفظ « ما - چيزهايى كه » همين بتها است ، چون اگر فرشتگان و يا جن و يا خدايان بشرى مراد بود ، به جاى « ما » مىفرمود : « من - كسانى كه » پس آيه شريفه نظير آيه « إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ » « 2 » مىباشد .\r\nممكن هم هست مراد از لفظ « ما » اعم از خدايان بىشعور و با شعور باشد ، و در نتيجه شامل فراعنه و نمرودها هم بشود ، ولى بنا بر اين احتمال هم ، مفهوم « ما » شامل ملائكه و حضرت مسيح ( ع ) نمىشود ، چون در جمله « إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ » « 3 » اين دو طايفه استثنا شده‌اند .\r\n\r\n\r\n* ( « فَاهْدُوهُمْ إِلى صِراطِ الْجَحِيمِ » ) * - كلمه « جحيم » در قرآن يكى از اسمهاى جهنم است كه از ماده « جحمة » مشتق شده ، كه - بنا به گفته راغب - « 4 » به معناى شدت سوزش آتش است .\r\nو مراد از اينكه فرموده : ايشان را به سوى صراط جحيم هدايت كنيد ، اين است كه ايشان را به سوى جهنم ببريد و در جهنم بيفكنيد ، چون كلمه هدايت همه جا به معناى راهنمايى نيست ، بلكه گاهى به معناى رساندن به هدف و مقصد است .\r\nبعضى از مفسرين گفته‌اند : « اگر بردن به سوى دوزخ را هدايت به سوى آن خوانده ، از باب استهزاء است » .\r\nدر مجمع البيان گفته : اين تعبير از اين جهت است كه كفار هم مانند ديگران لياقت\r\n\r\n","description":"","footnote":"\r\n( 1 ) مجمع البيان ، ج 8 ، ص 441 .\r\n( 2 ) شما و آنچه مىپرستيديد هيزم جهنميد . سوره انبياء ، آيه 98 .\r\n( 3 ) آنهايى كه از پيش ، قلم ما احسان برايشان نوشته ، از جهنم دور نگه داشته مىشوند . سوره انبياء ، آيه 101 .\r\n( 4 ) مفردات راغب ، ماده « جحم » .\r\n","page_name":" 198 ","page_number":198},
  {"content":"\r\nو استعداد آن را داشتند كه به سوى بهشت هدايت شوند ، خدا هم جز هدايت كارى ندارد ، ولى خود آنان كارهايى كردند كه هدايت خدا مبدل به هدايت به سوى دوزخ شود ، و اين تعبير نظير تعبيرى است كه در آيه « فَبَشِّرْهُمْ بِعَذابٍ أَلِيمٍ - پس به عذاب دردناك بشارتشان بده » آمده ، چون در اين آيه نيز خود كفار بشارت خداى را مبدل به بشارت به سوى عذاب كردند « 1 » .\r\n\r\n\r\n* ( « وَقِفُوهُمْ إِنَّهُمْ مَسْؤُلُونَ ما لَكُمْ لا تَناصَرُونَ بَلْ هُمُ الْيَوْمَ مُسْتَسْلِمُونَ » ) * در مجمع البيان مىگويد : وقتى كسى مىگويد « وقفت انا » معنايش اين است كه :\r\nمن ايستادم ، وقتى هم بگويد : « وقفت غيرى » معنايش اين است كه : من فلانى را به ايستادن و توقف وادار كردم . خلاصه كلمه « وقف » هم لازم و بدون مفعول استعمال مىشود و هم متعدى ، ولى بعضى از بنى تميم وقتى مىخواهند متعدى استعمالش كنند ، به باب افعالش برده مىگويند « اوقفت الدابة - من حيوان را نگه داشتم » و خلاصه در صورت تعدى از باب افعال استفاده مىكنند ، و ثلاثى مجرد را در مورد تعدى به كار نمىبرند « 2 » .\r\nو بنا به گفته وى معناى جمله « و قفوهم » اين مىشود كه ايشان را نگه داريد و نگذاريد بروند كه بايد بازخواست شوند . و از سياق استفاده مىشود كه اين امر به بازداشت و بازخواست ، در سر راه جهنم صورت مىگيرد .\r\nو در اينكه از چه چيز بازخواست مىشوند ، كلمات مفسرين مختلف است ، بعضى « 3 » گفته‌اند : « از اينكه آيا از عهده كلمه » لا إله الا اللَّه « برآمده‌اند يا نه ؟ » و بعضى « 4 » ديگر گفته‌اند : « از اين كه آيا شكر آب خنك را به جاى آورده‌اند يا خير ؟ و اين سؤال از باب استهزاى ايشان است » . و بعضى « 5 » ديگر گفته‌اند : « از اينكه آيا ولايت على ( ع ) را كه بدان مامور بودند چگونه و تا چه حد رعايت كردند ؟ » .\r\nو اين وجوه بر فرض كه درست باشد ، هر يك به يكى از مصاديق اشاره دارند ، نه اينكه منحصرا از فلان چيز بازخواست خواهند كرد ، و از سياق برمىآيد كه مطلب مورد بازخواست همان مطلبى است كه جمله * ( « ما لَكُمْ لا تَناصَرُونَ » ) * مشتمل بر آن است ، مىفرمايد :\r\n« شما را چه شده كه يكديگر را يارى نمىدهيد ، همانطور كه در دنيا پشتيبان يكديگر بوديد و در برآوردن حوائج خود ، و به مقصد رسيدن ، از يكديگر كمك مىگرفتيد ؟ » .\r\nو جمله بعدش كه مىفرمايد : « * ( بَلْ هُمُ الْيَوْمَ مُسْتَسْلِمُونَ ) * - آخر ايشان امروز تسليم\r\n\r\n","description":"","footnote":"\r\n( 1 ) مجمع البيان ، ج 8 ، ص 441 .\r\n( 2 ) مجمع البيان ، ج 8 ، ص 441 .\r\n( 3 و 4 و 5 ) تفسير روح المعانى ، ج 23 ، ص 80 .\r\n","page_name":" 199 ","page_number":199},
  {"content":"\r\nشدند ، ديگر كبرى برايشان نمانده تا تكبر كنند » خود دليل است بر اينكه : مراد از جمله « ما لكم لا تناصرون » اين است كه چرا از اطاعت حق استكبار نمىكنيد ، همانطور كه در دنيا استكبار مىكرديد .\r\nپس در حقيقت سؤال از يارى نكردن آنان يكديگر را در قيامت ، سؤال از سبب استكبارى است كه در دنيا داشتند ، پس با اين بيان روشن گرديد كه مورد بازخواست ، عبارت است از هر حقى كه در دنيا از آن روى گردانيده‌اند ، چه اعتقاد حق و چه عمل حق و صالح ، و اين روگردانى آنان به دو جهت بوده : يكى كبر ورزيدن ، و يكى هم پشتگرمى به داشتن ياران و كمككاران .\r\n\r\n\r\n* ( « وَأَقْبَلَ بَعْضُهُمْ عَلى بَعْضٍ يَتَساءَلُونَ ) * . . . * ( إِنَّا كُنَّا غاوِينَ » ) * اين شش آيه حكايت مخاصمه تابعين و متبوعين است كه در روز قيامت با يكديگر دارند ، و اگر از اين مخاصمه تعبير به « تسائل - پرسش طرفينى » كرده ، از اين جهت است كه مخاصمه آنان در معناى اين است كه به عنوان ملامت و عتاب ، اين عده از آن عده مىپرسند كه شما متبوعين و رؤسا چرا ما را به كفر كشانديد و آن عده در پاسخ مىگويند : شما چرا به حرف ما گوش داديد ، مگر ما شما را مجبور كرديم ؟\r\nپس در جمله * ( « وَأَقْبَلَ بَعْضُهُمْ عَلى بَعْضٍ يَتَساءَلُونَ » ) * « بعض » اول عبارتند از : اعتراض كنندگان و « بعض » دوم عبارتند از : اعتراض شدگان ، چون سياق « تساؤل » در مقام مخاصمه اين معنا را افاده مىكند . و كلمه « تسائل » به معناى تخاصم است .\r\nو جمله * ( « قالُوا إِنَّكُمْ كُنْتُمْ تَأْتُونَنا عَنِ الْيَمِينِ » ) * معنايش اين است كه شما خود را خيرخواه ما معرفى مىكرديد . و استعمال كلمه « يمين » در اين معنا شايع است ، از آن جمله قرآن كريم مىفرمايد : « وَأَصْحابُ الْيَمِينِ ما أَصْحابُ الْيَمِينِ » « 1 » .\r\nو معناى آيه مورد بحث اين است كه : تابعين دنبال رو ، به رؤسا و متبوعين اعتراض مىكنند كه شما آنچه را به ما مىگفتيد عنوان خير و سعادت به آن مىداديد ، و در نتيجه بين ما و خير و سعادتمان حايل مىشديد و ما گمراه شديم .\r\nبعضى « 2 » از مفسرين گفته‌اند : مراد از كلمه « يمين » دين است . و اين گفتار به وجه قبلى نزديك است . بعضى « 3 » ديگر گفته‌اند : مراد از « يمين » قهر و غلبه و نيرومندى است\r\n\r\n","description":"","footnote":"\r\n( 1 ) سوره واقعه ، آيه 27 .\r\n( 2 و 3 ) روح المعانى ، ج 23 ، ص 89 .\r\n","page_name":" 200 ","page_number":200},
  {"content":"\r\nهم چنان كه در آيه « فَراغَ عَلَيْهِمْ ضَرْباً بِالْيَمِينِ » ، به همين معنا است ، چون زدن با دست راست قوىتر است . اين وجه « 1 » هم با توجه به جوابى كه متبوعين داده‌اند بى معنا نيست .\r\nو جمله * ( « قالُوا بَلْ لَمْ تَكُونُوا مُؤْمِنِينَ وَما كانَ لَنا عَلَيْكُمْ مِنْ سُلْطانٍ ) * . . . * ( غاوِينَ » ) * پاسخى است كه رؤسا و متبوعين به پيروان خود مىدهند ، و خود را از بدبخت كردن آنان تبرئه مىكنند ، و جرم آنان را به سوء اختيارشان مستند مىسازند .\r\nپس اينكه گفتند : « بلكه خود شما ايمان نداشتيد » معنايش اين است كه : علت بدبختى شما ما نبوديم ، بلكه خود شما ايمان نداشتيد ، نه اينكه ما ايمانى را كه داشتيد از شما گرفتيم .\r\nآن گاه اضافه مىكنند : « * ( وَما كانَ لَنا عَلَيْكُمْ مِنْ سُلْطانٍ ) * - و ما هيچ دست زورى بر شما نداشتيم » و اين در حقيقت جواب ديگرى روى فرض تسليم است ، گويا مىگويند : تازه بر فرض هم كه شما ايمان داشته‌ايد ، ما به زور ايمان شما را از شما سلب نكرديم ، علاوه بر اين اصلا سلطنت و قدرتى كه سردمداران دنيا به دست مىآورند ، به دست همين تابعين برايشان فراهم مىشود ، پس اين خود تابعين و ملتها هستند ، كه يك سلطان را بر خود مسلط مىسازند .\r\nسپس اضافه مىكنند كه : « * ( بَلْ كُنْتُمْ قَوْماً طاغِينَ ) * - بلكه خودتان مردمى طاغى و سركش بوديد » . و « طغيان » به معناى تجاوز از حد و مرز است . و كلمه « بل - بلكه » اعراض است از جمله قبلى كه مىگفتند : * ( « لَمْ تَكُونُوا مُؤْمِنِينَ » ) * گويا گفته‌اند : سبب هلاكت شما صرف نداشتن ايمان نبود ، تا اگر ما ايمان را از شما سلب كرديم ، علت هلاكت شما بوده باشيم ، بلكه علت اصلى اين بود كه شما مردمى طاغى بوديد ، همانطور كه ما هم مردمى متكبر و طاغى بوديم . پس ما و شما هر دو دست به دست هم داديم و يكديگر را بدبخت نموده ، راه رشد را رها كرده و راه ضلالت را پيموديم ، و كلمه عذاب بر ما حتمى گشت ، كلمه اى كه خدا قضاى آن را رانده و فرموده بود : « إِنَّ جَهَنَّمَ كانَتْ مِرْصاداً لِلطَّاغِينَ مَآباً » « 2 » و نيز فرموده بود : « فَأَمَّا مَنْ طَغى وَآثَرَ الْحَياةَ الدُّنْيا فَإِنَّ الْجَحِيمَ هِيَ الْمَأْوى » « 3 » .\r\n\r\n","description":"","footnote":"\r\n( 1 ) روح المعانى ، ج 23 ، ص 89 .\r\n( 2 ) دوزخ كمينگاهى است و محلى است براى بازگشت طاغيان . سوره نبا ، آيه 21 و 22 .\r\n( 3 ) و اما آن كس كه طغيان كند ، و زندگى دنيا را بر آخرت مقدم بدارد ، جهنم منزلگاه اوست .\r\nسوره نازعات ، آيه 37 - 39 .\r\n","page_name":" 201 ","page_number":201},
  {"content":"\r\nو به خاطر همين معنا بود كه دنبال جمله * ( « بَلْ كُنْتُمْ قَوْماً طاغِينَ » ) * از قول آنان فرمود :\r\n* ( « فَحَقَّ عَلَيْنا قَوْلُ رَبِّنا إِنَّا لَذائِقُونَ » ) * يعنى ما عذاب را حتما خواهيم چشيد .\r\nسپس گفتند : * ( « فَأَغْوَيْناكُمْ إِنَّا كُنَّا غاوِينَ » ) * اين سخن از آنجا كه متفرع بر ثبوت عذاب و آخرين سبب هلاكت آنان است ، حرف « فا » بر سرش آورد تا بفهماند طغيان ، نخست گمراهى مىآورد و سپس آتش دوزخ را ، هم چنان كه در آيه « إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ وَإِنَّ جَهَنَّمَ لَمَوْعِدُهُمْ أَجْمَعِينَ » « 1 » كه خطاب خداى تعالى به ابليس است ، اثر پيروى ابليس ، اول گمراهى آورده ، و سپس جهنم را .\r\nپس گويا فرموده : پس از آنكه متصف به طغيان شديد ، گمراهى گريبانتان را بگرفت ، و هر چند اين گمراهى به دست ما گريبان شما را گرفت ، و ليكن ما شما را مجبور به آن نكرديم ، بلكه خود شما ما را پيروى كرديد و در اثر اتصالتان به ما گمراهى ما هم به شما سرايت كرد ، و اين طغيان طبيعى است كه گمراه جز گمراهى از او ترشح نمىكند و اين مثلى است معروف كه « از كوزه همان برون تراود كه در اوست » .\r\nو كوتاه سخن اينكه : شما مجبور نبوديد ، و اختيار از شما سلب نشده بود ، بلكه از همان اولين قدمى كه به سوى هلاكت برداشتيد ، تا به آخر كه در هلاكت افتاديد ، همه جا اختيار داشتيد .\r\n\r\n\r\n* ( « فَإِنَّهُمْ يَوْمَئِذٍ فِي الْعَذابِ مُشْتَرِكُونَ ) * . . . * ( يَسْتَكْبِرُونَ » ) * ضمير جمع در كلمه « فانهم » به تابعين و متبوعين هر دو برمىگردد ، مىفرمايد : هر دو در عذاب شريكند ، براى اينكه در ظلم شركت داشتند و يكديگر را بر جرم كمك مىكردند ، و هيچ يك بر ديگرى مزيت نداشتند .\r\nبعضى « 2 » از مفسرين چنين اظهار نظر كرده‌اند كه : گمراه كنندگان عذاب بيشترى دارند ، براى اينكه هم كيفر و وزر گناه خود را حمل مىكنند و هم كيفر و وزر كسانى را كه گمراه كردند ، و صرف اينكه در اين آيه فرموده هر دو طايفه با هم شريكند ، دليل بر آن نمىشود كه كيفر هر دو مساوى باشد .\r\nپس حق مطلب اين است كه : آيات مورد بحث تنها در اين مقامند كه بفرمايند : اين دو طايفه در ظلم و جرم و عذابى كه از ناحيه ظلم و جرم به ايشان مىرسد سهيم و شريكند ،\r\n\r\n","description":"","footnote":"\r\n( 1 ) به درستى كه تو بر بندگان من تسلطى ندارى مگر آن كسى از گمراهان كه پيروى تو كند و به درستى كه جهنم وعده گاه همه ايشان است . سوره حجر ، آيه 42 و 43 .\r\n( 2 ) روح المعانى ، ج 23 ، ص 83 .\r\n","page_name":" 202 ","page_number":202},
  {"content":"\r\nولى ممكن است هر يك از اين دو طايفه به خاطر كارهايى كه شخص خودشان كردند ، و آن طايفه ديگر در آن كارها دخالتى نداشته ، عذابهاى گوناگون ديگرى داشته باشند ، هم چنان كه آيه شريفه « وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ » « 1 » و آيه شريفه « رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ قالَ لِكُلٍّ ضِعْفٌ وَلكِنْ لا تَعْلَمُونَ » « 2 » بر اين معنا دلالتى روشن دارند .\r\nو جمله * ( « إِنَّا كَذلِكَ نَفْعَلُ بِالْمُجْرِمِينَ » ) * تحقق عذاب را تاكيد مىكند . و مراد از « مجرمين » همان مشركين هستند ، به دليل جمله بعدى كه مىفرمايد : * ( « إِنَّهُمْ كانُوا إِذا قِيلَ لَهُمْ لا إِله إِلَّا اللَّه يَسْتَكْبِرُونَ » ) * يعنى اينان وقتى دين توحيد به ايشان عرضه مىشود كه بدان ايمان بياورند و يا كلمه اخلاص به ايشان عرضه مىشود كه آن را بگويند از گفتن آن استكبار مىورزند ، و بر استكبار خود پافشارى هم مىكنند .\r\n* ( « وَيَقُولُونَ أإِنَّا لَتارِكُوا آلِهَتِنا لِشاعِرٍ مَجْنُونٍ بَلْ جاءَ بِالْحَقِّ وَصَدَّقَ الْمُرْسَلِينَ » ) * مىگويند آيا خدايان خود را به خاطر مردى شاعر و ديوانه رها كنيم ؟ اين كلام ايشان در حقيقت انكارى است نسبت به رسالت پيامبر ( ص ) بعد از آن استكبارى كه از پذيرفتن توحيد ورزيدند و آن را انكار كردند . و جمله بعدى كه مىفرمايد :\r\n* ( « بَلْ جاءَ بِالْحَقِّ وَصَدَّقَ الْمُرْسَلِينَ » ) * رد كلام ايشان است كه مىگفتند : * ( « لِشاعِرٍ مَجْنُونٍ » ) * آن جناب شاعر است و مجنون ، و كتاب او شعر است و از سخنان در حال جنون . خداوند اين گفتار مشركين را رد كرده و مىفرمايد : بلكه آنچه او آورده حق است ، و در آن رسالت رسولان سابق تصديق شده ، پس مانند شعر و سخنان مجانين باطل نيست ، و چيز تازه اى هم نيست ، بلكه قبل از او هزاران نفر مانند او به اين رسالت مامور شده بودند .\r\n* ( « إِنَّكُمْ لَذائِقُوا الْعَذابِ الأَلِيمِ » ) * در اين جمله ايشان را به خاطر استكبارى كه كردند ، و به حق نسبت باطل دادند ، تهديد فرموده .\r\n* ( « وَما تُجْزَوْنَ إِلَّا ما كُنْتُمْ تَعْمَلُونَ » ) * يعنى و در جزايى كه خواهيد ديد ، هيچ ظلمى وجود ندارد ، براى اينكه عين اعمال شما به شما برمىگردد .\r\n\r\n","description":"","footnote":"\r\n( 1 ) به طور مسلم و به يقين هم بار گناهان خود را به دوش مىكشند و هم بار گناهانى ديگر با بار گناهان خود . سوره عنكبوت ، آيه 13 .\r\n( 2 ) تابعين گفتند پروردگارا ، اين متبوعين ما را گمراه كردند ، پس عذابى دو چندان از آتش به ايشان بده ، فرمود : هر دو طايفه عذابى دو چندان دارند ، ولى نمىدانند . سوره اعراف ، آيه 38 .\r\n","page_name":" 203 ","page_number":203},
  {"content":"\r\n* ( « إِلَّا عِبادَ اللَّه الْمُخْلَصِينَ ) * . . . * ( بَيْضٌ مَكْنُونٌ » ) *\r\n\r\n\r\nاين استثنا ، استثنايى است منقطع « 1 » از ضمير در « لذائقوا » و ممكن هم هست استثنا از ضمير « ما تجزون » باشد و هر دو هم صحيح و داراى وجه است ، بنا بر نظريه اول معنايش اين مىشود : « و ليكن بندگان مخلص خدا رزقى معلوم دارند ، و از چشندگان عذاب اليم نيستند » و بنا بر نظريه دوم معنايش اين مىشود : « و ليكن بندگان مخلص خدا رزقى معلوم دارند ما وراى جزاى اعمالشان » . و به زودى ان شاء اللَّه به معناى آيه اشاره خواهيم كرد .\r\nولى آنچه مسلم است اين است كه : نمىتوان استثناى مذكور را متصل گرفت ، و احتمال اينكه استثنا متصل باشد ، ضعيف بوده و خالى از تكلف و زحمت نيست .\r\nقرآن كريم اين وعده را بندگان مخلص خدا ناميده ، و عبوديت خداى را براى آنان اثبات كرده و معلوم است كه : عبد ، نه مالك اراده خودش است ، و نه مالك كارى از كارهاى خودش ، پس اين طايفه اراده نمىكنند ، مگر آنچه را كه خدا اراده كرده باشد ، و هيچ عملى نمىكنند مگر براى خدا .\r\nآن گاه اين معنا را براى آنان اثبات كرده كه مخلص - به فتحه لام - هستند ، و معنايش اين است كه : خدا آنان را خالص براى خود كرده ، غير از خدا كسى در آنان سهيم نيست ، و ايشان جز به خداى تعالى به هيچ چيز ديگرى علقه و بستگى ندارند ، نه به زينت زندگى دنيا و نه نعيم آخرت ، و در دل ايشان غير از خدا چيز ديگرى وجود ندارد .\r\nو معلوم است كسى كه اين صفت را دارد ، التذاذش به چيز ديگرى است غير از آن چيزهايى كه سايرين از آن لذت مىبرند و ارتزاقش نيز به غير آن چيزهايى است كه سايرين بدان ارتزاق مىكنند ، هر چند كه در ضروريات زندگى از خوردنىها ، نوشيدنيها و پوشيدنيها با سايرين شركت دارد .\r\nبا اين بيان اين نظريه تاييد مىشود كه : جمله * ( « أُولئِكَ لَهُمْ رِزْقٌ مَعْلُومٌ » ) * اشاره دارد به اينكه در بهشت رزق ايشان كه بندگان مخلص خدايند غير از رزق ديگران است و هيچ شباهتى بر رزق ديگران ندارد ، اگر چه نام رزق ايشان و رزق ديگران يكى است ، و ليكن رزق ايشان هيچ خلطى با رزق ديگران ندارد .\r\n\r\n","description":"","footnote":"\r\n( 1 ) يعنى افراد مخلص در بين چشندگان عذاب دردناك نبودند ، تا با استثنا بيرون شوند .\r\n","page_name":" 204 ","page_number":204},
  {"content":"\r\nپس معناى جمله * ( « أُولئِكَ لَهُمْ رِزْقٌ مَعْلُومٌ » ) * اين است كه : ايشان رزقى خاص و معين و ممتاز از رزق ديگران دارند . پس معلوم بودن رزق ايشان ، كنايه است از ممتاز بودن آن ، هم چنان كه در آيه « وَما مِنَّا إِلَّا لَه مَقامٌ مَعْلُومٌ » « 1 » نيز اشاره به اين امتياز شده . و اگر در آيه مورد بحث با كلمه « اولئك » كه مخصوص اشاره به دور است ، به ايشان اشاره كرده ، براى اين است كه دلالت كند بر علو مقام ايشان .\r\nو اما تفسيرى كه بعضى « 2 » از مفسرين براى آيه مورد بحث كرده‌اند كه : « مراد از » رزق معلوم بندگان مخلص « اين است كه : آثار مخصوصى دارد ، از آن جمله اين است كه : قطع و منع نمىشود ، منظره اى زيبا ، طعمى لذيذ و بويى خوش دارد » . و نيز آن تفسير ديگر كه گفته‌اند : « 3 » « مراد اين است كه : وقت معلومى دارد ، چون كه آيه » وَلَهُمْ رِزْقُهُمْ فِيها بُكْرَةً وَعَشِيًّا « « 4 » آن را افاده مىكند » . و نيز آن تفسير ديگرى كه بعضى « 5 » كرده و گفته‌اند : « مراد از رزق معلوم بهشت است » . هيچ يك تفسير متقن و صحيح نيست .\r\nاز اينجا اين نكته نيز روشن مىشود كه اگر كسى جمله * ( « إِلَّا عِبادَ اللَّه الْمُخْلَصِينَ » ) * را استثنا از ضمير در « ما تجزون » بگيرد ، - همانطور كه در سابق هم اشاره كرديم - بى وجه نيست .\r\n* ( « فَواكِه وَهُمْ مُكْرَمُونَ فِي جَنَّاتِ النَّعِيمِ » ) * - كلمه « فواكه » جمع « فاكهه » است كه به معناى هر ميوه اى است كه به اصطلاح امروز به عنوان دسر خورده مىشود ، نه به عنوان غذا ، و اين آيه بيان همان رزق معلوم مخلصين است ، چيزى كه هست خداى تعالى جمله * ( « وَهُمْ مُكْرَمُونَ » ) * را ضميمه اش كرد تا بر امتياز اين رزق و اين ميوه از رزقهاى ديگران ، دلالت كند و بفهماند : هر چند ديگران نيز اين ميوه ها را دارند ، اما مخلصين اين ميوه ها را با احترامى خاص دارند ، احترامى كه با خلوص و اختصاص مخلصين به خدا مناسب باشد و ديگران در آن شريك نباشند .\r\nو در اينكه كلمه « جنات » را به كلمه « نعيم » اضافه كرده باز براى اين است كه به همين احترام خاص اشاره كرده باشد . در تفسير آيه « فَأُولئِكَ مَعَ الَّذِينَ أَنْعَمَ اللَّه عَلَيْهِمْ » « 6 » و نيز\r\n\r\n","description":"","footnote":"\r\n( 1 ) سوره صافات ، آيه 164 .\r\n( 2 و 3 ) روح المعانى ، ج 23 ، ص 85 .\r\n( 4 ) و در بهشت روزى آنها صبح و شب مىرسد . سوره مريم ، آيه 62 .\r\n( 5 ) تفسير روح المعانى ، ج 23 ، ص 85 .\r\n( 6 ) پس آنان با كسانى كه خدا به آنها عنايت كامل فرموده محشور خواهند شد . سوره نساء ، آيه 69 .\r\n","page_name":" 205 ","page_number":205},
  {"content":"\r\nآيه « وَأَتْمَمْتُ عَلَيْكُمْ نِعْمَتِي » « 1 » و موارد ديگر گفتيم كه : حقيقت اين نعمت عبارت است از :\r\nولايت و آن اين است كه : خود خداى تعالى قائم به امور بنده اى بوده باشد .\r\n* ( « عَلى سُرُرٍ مُتَقابِلِينَ » ) * - كلمه « سرر » جمع « سرير » است ، كه به معناى تختى است كه رويش مىنشينند . و رو در رو بودن تختهاى مخلصين معنايش اين است كه : آنان در بهشت دور يكديگرند و با هم مانوسند ، به روى يكديگر نظر مىكنند ، بدون اينكه پشت سر هم را ببينند .\r\n* ( « يُطافُ عَلَيْهِمْ بِكَأْسٍ مِنْ مَعِينٍ » ) * - كلمه « كاس » به معناى همان كاسه فارسى است كه نام ظرف آب و شراب است . و از بسيارى از علماى اهل لغت « 2 » نقل شده كه گفته‌اند :\r\nظرف آب و شراب را « كاس » نمىگويند مگر وقتى كه پر از آب و شراب باشد ، و اگر خالى شد نامش « قدح » است ، و كلمه « معين » در نوشيدنيها به معناى آن نوشيدنى است كه از پشت ظرف ديده شود ، ( مانند آب و شرابى كه در ظرف بلورين باشد ) ، و اين كلمه از ماده « عين » مشتق شده ، وقتى مىگويند : « عان الماء » معنايش اين است كه : آب ظاهر گشت و روى زمين جريان يافت ، و مراد از « كاس معين » زلال بودن آب و يا شراب است ، و به همين جهت دنبالش فرمود : « بيضاء » .\r\n* ( « بَيْضاءَ لَذَّةٍ لِلشَّارِبِينَ » ) * - يعنى شرابى صاف و زلال كه صفا و زلالىاش براى نوشندگان لذت بخش است . پس كلمه « لذة » در آيه مصدرى است كه معناى وصفى از آن اراده شده ، تا مبالغه را افاده كند ، ممكن هم هست مؤنث « لذ » باشد كه آن نيز - بنا به گفته بعضى « 3 » - به معناى لذيذ است .\r\n* ( « لا فِيها غَوْلٌ وَلا هُمْ عَنْها يُنْزَفُونَ » ) * - كلمه « غول » به معناى ضرر رساندن و فاسد كردن است . راغب گفته : كلمه « غول » به معناى آن است كه : چيزى را به طورى فاسد كنى كه محسوس نباشد « 4 » . پس اگر در آيه شريفه « غول » را از شراب نفى كرده ، در حقيقت ضررهاى شراب را از آن نفى كرده است . و كلمه « ينزفون » از مصدر « انزاف » است كه به مستى تفسير شده ، البته آن مرحله از مستى كه عقل را از بين ببرد ، ولى اصل اين كلمه به معناى از بين بردن چيزى است به تدريج . و حاصل معناى جمله اين است كه : در آن خمرى\r\n\r\n","description":"","footnote":"\r\n( 1 ) و بر شما نعمت را تمام كردم . سوره مائده ، آيه 3 .\r\n( 2 و 3 ) روح المعانى ، ج 23 ، ص 87 .\r\n( 4 ) مفردات راغب ، ماده « غول » .\r\n","page_name":" 206 ","page_number":206},
  {"content":"\r\nكه براى مخلصين آماده شده ضررهاى خمر دنيوى و مستى آن و از بين بردن عقل وجود ندارد .\r\n* ( « وَعِنْدَهُمْ قاصِراتُ الطَّرْفِ عِينٌ » ) * - اين آيه وصف حوريانى است كه براى مخلصين آماده شده . و « قاصرات الطرف » كنايه است از اين كه : نگاه كردن آنان با كرشمه و ناز است ، و مؤيد آن اين است كه دنبال آن ، كلمه « عين » را آورده كه جمع « عيناء » است ، و « عيناء » مؤنث « أعين » است ، و هر دو به معناى چشمى است كه : درشت و در عين حال زيبا باشد ( مانند چشم آهو ) .\r\nبعضى « 1 » از مفسرين گفته‌اند : معناى * ( « قاصِراتُ الطَّرْفِ » ) * اين است كه : حوريان فقط به همسران خود نگاه مىكنند ، و آن قدر ايشان را دوست مىدارند كه نظر از ايشان به ديگر سو ، نمىگردانند و مراد از كلمه « عين » آن است كه : هم سياهى چشمهاى حوريان نامبرده بسيار سياه است ، و هم سفيدىاش بسيار سفيد .\r\n* ( « كَأَنَّهُنَّ بَيْضٌ مَكْنُونٌ » ) * - كلمه « بيض » به معناى تخم مرغ و اسم جنس است كه :\r\nواحدش « بيضه » است . و كلمه « مكنون » به معناى پنهان شده و ذخيره شده است .\r\nبعضى « 2 » از مفسرين گفته‌اند : منظور از تشبيه حوريان به * ( « بَيْضٌ مَكْنُونٌ » ) * اين است كه : همانطور كه تخم مرغ مادامى كه در زير پر مرغ و يا در لانه و يا در جاى ديگر محفوظ مىباشد ، هم چنان دست نخورده مىماند و غبارى بر آن نمىنشيند حوريان نيز اين طورند .\r\nبعضى ديگر گفته‌اند : منظور تشبيه آنان به باطن تخم است ، قبل از آنكه شكسته شود و دست خورده گردد .\r\n\r\n\r\n* ( « فَأَقْبَلَ بَعْضُهُمْ عَلى بَعْضٍ يَتَساءَلُونَ ) * . . . * ( فَلْيَعْمَلِ الْعامِلُونَ » ) * اين جمله گفتگويى را كه بين اهل بهشت رخ مىدهد حكايت كرده و مىفرمايد :\r\nبعضى از ايشان احوال بعضى ديگر را مىپرسند ، و بعضى ، آنچه در دنيا بر سرش آمده براى ديگران حكايت مىكند و سرانجام ، رشته سخنشان بدينجا مىرسد كه با بعضى از اهل دوزخ كه در وسط آتش قرار دارند سخن مىگويند .\r\nپس ضمير جمع در جمله * ( « فَأَقْبَلَ بَعْضُهُمْ عَلى بَعْضٍ يَتَساءَلُونَ » ) * به اهل بهشت از بندگان مخلص خدا برمىگردد . و معناى « تسائل - پرسش طرفينى » - همانطور كه گفتيم -\r\n\r\n","description":"","footnote":"\r\n( 1 ) تفسير قرطبى ، ج 15 ، ص 80 .\r\n( 2 ) مجمع البيان ، ج 8 ، ص 443 .\r\n","page_name":" 207 ","page_number":207},
  {"content":"\r\nاين است كه : حال يكديگر را مىپرسند ، كه چه بر سرشان گذشت .\r\nو معناى جمله * ( « قالَ قائِلٌ مِنْهُمْ إِنِّي كانَ لِي قَرِينٌ » ) * اين است كه : يكى از اهل بهشت به ديگران مىگويد : من در دنيا رفيقى داشتم كه از بين مردم تنها او را انتخاب كرده بودم ، و او تنها مرا رفيق خود گرفته بود . اين آن معنايى است كه از سياق استفاده مىشود .\r\nولى بعضى « 1 » از مفسرين گفته‌اند : « مراد از » قرين « همزادى از شيطانها است » و ليكن اين حرف صحيح نيست ، زيرا قرآن كريم داشتن قرين از شيطانها را تنها براى كسانى قائل است كه از ذكر خدا و ياد او غافلند ، و اما مخلصين از داشتن چنين قرينهايى ، در عصمت الهى قرار دارند ، و نيز خداى تعالى ايشان را از اينكه تحت تاثير شيطانها قرار گيرند حفظ كرده ، همانطور كه از ابليس در آيه « فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ » « 2 » حكايت كرده كه گفت بندگان مخلص تو از اغواى من مستثنى هستند . بله ممكن است شيطانها متعرض بندگان مخلص خدا بشوند ، اما نمىتوانند ايشان را تحت تاثير وسوسه خود قرار دهند ، و چنين متعرضى را نمىتوان قرين نام نهاد .\r\n* ( « يَقُولُ أإِنَّكَ لَمِنَ الْمُصَدِّقِينَ أإِذا مِتْنا وَكُنَّا تُراباً وَعِظاماً أإِنَّا لَمَدِينُونَ » ) * - ضمير در كلمه « يقول » به « قرين » برمىگردد و مفعول « مصدقين » بعث و زنده شدن براى جزاست كه جمله * ( « أإِذا مِتْنا . . . » ) * به جاى آن قرار گرفته و كلمه « مدينون » به معناى « مجزيون » است .\r\nو معناى آيه اين است كه : آن رفيقى كه داشتم همواره از در تعجب و استبعاد و انكار از من مىپرسيد : راستى تو مساله بعث براى جزا را تصديق دارى ، و راستى باور دارى كه بعد از آنكه خاك و استخوان شديم ، و بدنهايمان متلاشى گشت و صورتها دگرگون شد ، دوباره زنده مىشويم تا جزا داده شويم ؟ راستش من كه نمىتوانم اين معنا را تصديق كنم ، چون قابل تصديق نيست .\r\n* ( « قالَ هَلْ أَنْتُمْ مُطَّلِعُونَ » ) * - ضمير در « قال » به همان گوينده قبلى برمىگردد ، همان كسى كه به رفقاى بهشتىاش مىگفت : من رفيقى چنين و چنان داشتم . و كلمه « اطلاع » به معناى مشرف بودن انسان بر چيزى است . و معناى جمله اين است كه : همان شخص سپس رفقاى بهشتى خود را مخاطب ساخته ، مىگويد : آيا شما به جهنم اشراف داريد و اهل جهنم را مىبينيد و مىتوانيد آن رفيق مرا در جهنم پيدا كنيد و ببينيد چه حالى دارد ؟\r\n\r\n","description":"","footnote":"\r\n( 1 ) تفسير جامع الاحكام القرآن ، ج 15 ، ص 82 .\r\n( 2 ) به عزتت سوگند كه همه آنان را اغوا مىكنم ، مگر بندگان مخلصت را . سوره ص ، آيه 83 .\r\n","page_name":" 208 ","page_number":208},
  {"content":"\r\n* ( « فَاطَّلَعَ فَرَآه فِي سَواءِ الْجَحِيمِ » ) * - كلمه « سواء » به معناى وسط است ، و « سواء الطريق » هم به معناى وسط راه است و معناى جمله مورد بحث اين است كه : خود آن گوينده به جهنم مشرف مىشود ، و رفيق خود را در وسط آتش مىبيند .\r\n* ( « قالَ تَاللَّه إِنْ كِدْتَ لَتُرْدِينِ » ) * - كلمه « ان » در اينجا مخفف كلمه « ان - به درستى كه » مىباشد . و كلمه « تردين » از ماده « ارداء » است كه به معناى ساقط شدن از مكانى بلند ، چون قله كوه مىباشد ، و اين عبارت كنايه از هلاكت است . و معناى جمله اين است كه : به خدا سوگند مىخورم كه نزديك بود تو مرا هم مثل خودت هلاك كنى و بدينجا ساقط سازى كه خودت سقوط كردى .\r\n* ( « وَلَوْ لا نِعْمَةُ رَبِّي لَكُنْتُ مِنَ الْمُحْضَرِينَ » ) * - منظور از « نعمت » در اينجا توفيق و هدايت و دستگيرى خداست . و كلمه « محضرين » از « احضار » است كه به معناى جلب كردن مجرم براى شكنجه و عذاب است . در مجمع البيان مىگويد : « كلمه » احضار « اگر مطلق استعمال شود ، جز به معناى احضار براى شر و عذاب نمىآيد » « 1 » .\r\nو معناى جمله مورد بحث اين است كه : اگر توفيق پروردگارم دستگيرم نمىشد ، و اگر خدا هدايتم نكرده بود ، من نيز مثل تو از آنهايى بودم كه براى عذاب احضار شدند .\r\n« * ( أفَما نَحْنُ بِمَيِّتِينَ إِلَّا مَوْتَتَنَا الأُولى وَما نَحْنُ بِمُعَذَّبِينَ ) * » - اين استفهام براى تقرير آميخته با تعجب است . و مراد از « موت اول » مرگ دنيوى است ، نه مرگ عالم برزخ كه آيه شريفه « رَبَّنا أَمَتَّنَا اثْنَتَيْنِ وَأَحْيَيْتَنَا اثْنَتَيْنِ » « 2 » دلالت بر آن دارد ، زيرا در آيه مورد بحث به آن اعتنا نشده ، چون منكرين معاد ، مرگ دنيايى را فنا و نابودى مىپنداشتند و اعتقادى به مردن در برزخ نداشتند .\r\nو معناى آيه با در نظر گرفتن جزئياتى كه در كلام حذف شده اين است كه : سپس همان گوينده به خودش و به رفقايش برگشته و با تعجب مىگويد : آيا راستى ما براى هميشه در بهشت متنعم هستيم ؟ و ديگر مرگى نداريم ، مرگ ما همان يك بارى بود كه در دنيا داشتيم و آيا راستى ديگر ما عذاب نخواهيم ديد ؟\r\nصاحب مجمع البيان مىگويد : منظورشان از اين پرسش محقق كردن مطلب است ، نه اينكه در مساله دچار شك و ترديد شده باشند ، و بدين جهت اين سخن را مىگويند كه در گفتن آن سرور و فرحى مجدد و دو چندان هست ، هر چند كه علم به اين معنا دارند كه : در\r\n\r\n","description":"","footnote":"\r\n( 1 ) مجمع البيان ، ج 8 ، ص 444 .\r\n( 2 ) پروردگارا تو ما را دو بار ميراندى و باز زنده كردى . سوره مؤمن ، آيه 11 .\r\n","page_name":" 209 ","page_number":209},
  {"content":"\r\nبهشت جاودانه خواهند بود ، و اين در مثل نظير آن است كه مال فراوانى به كسى بدهند و او با اينكه مىداند اين همه اموال مال اوست ، مع ذلك از در تعجب مىپرسد : راستى اين همه مال از آن من است ، هم چنان كه آن شخصى كه آرزوى ديدن كعبه را داشته ، بعد از رسيدن به مكه گفته است : « ابطحاء مكة هذا الذى اراه عيانا و هذا انا - آيا اين محلى كه دارم مىبينم ، خود مكه است و آيا اين منم كه مكه را مىبينم ؟ » .\r\nصاحب مجمع البيان سپس اضافه مىكند : به همين جهت دنبال آن جمله ، اضافه كردند كه : « * ( إِنَّ هذا لَهُوَ الْفَوْزُ الْعَظِيمُ ) * - راستى اينكه مىبينم هر آينه رستگارى عظيمى است » « 1 » .\r\n* ( « إِنَّ هذا لَهُوَ الْفَوْزُ الْعَظِيمُ » ) * - اين جمله تتمه گفتار همان گوينده است كه هم موهبت خلود در بهشت و رهايى از عذاب را عظيم شمرده و هم شكر آن نعمت را به جاى آورده است .\r\n* ( « لِمِثْلِ هذا فَلْيَعْمَلِ الْعامِلُونَ » ) * - از ظاهر سياق برمىآيد كه اين جمله نيز تتمه كلام همان گوينده باشد . و مشار اليه به اشاره « هذا » همان فوز عظيم و يا ثواب است و معنايش اين است كه : براى مثل اين رستگارى و يا مثل چنين ثوابى بايد عاملان عمل كنند و در دنيا كه دار تكليف است سعى نمايند .\r\nبعضى « 2 » از مفسرين گفته‌اند : « اين جمله كلام خداى سبحان است » .\r\nو بعضى « 3 » ديگر گفته‌اند : « كلام اهل بهشت است نه گوينده » .\r\nبه طور كلى بايد دانست كه : مفسرين در بيشتر جملات سابق و اينكه هر يك حكايت كلام چه كسى است ، مثلا فلان جمله كلام ملائكه است ، و يا كلام اهل بهشت و يا كلام همان گوينده ؟ اختلاف كرده‌اند و آنچه ما اختيار كرديم ، وجهى بود كه سياق آيات با آن مساعدت داشت .\r\n* ( « أذلِكَ خَيْرٌ نُزُلًا أَمْ شَجَرَةُ الزَّقُّومِ ) * . . . * ( يُهْرَعُونَ » ) * در اين آيه بين نعمتهايى كه خداى تعالى براى اهل بهشت آماده كرده و آنها را به وصف رزق كريم توصيف نموده و بين آن جايگاهى كه براى اهل آتش تهيه ديده و آن را درخت زقوم ناميده ، كه شكوفه هايش گويا سر شيطانها است و نيز شرابى از حميم است ، مقايسه شده .\r\nو مشار اليه به اشاره « ذلك » همان رزق كريمى است كه در سابق فرمود براى اهل\r\n\r\n","description":"","footnote":"\r\n( 1 و 2 و 3 ) مجمع البيان ، ج 8 ، ص 445 .\r\n","page_name":" 210 ","page_number":210},
  {"content":"\r\nبهشت آماده شده . و كلمه « نزل » - به ضمه نون و زا - چيزى است كه قبل از وارد شدن ميهمان براى پذيرايى از او آماده مىكنند ، تا وقتى وارد شد تقديمش بدارند مانند انواع ميوه ها و خوراكيها .\r\n\r\n\r\nو كلمه « زقوم » - به طورى كه گفته‌اند - « 1 » نام درختى است كه برگهايى كوچك و تلخ و بدبو دارد و چون برگ آن را بكنند در محل كنده شده شيرى بيرون مىآيد كه به هر جا از بدن آدمى برسد آنجا ورم مىكند و اين درخت در سرزمين « تهامه » و نيز در هر سرزمين خشك و بىآب و علف مىرويد ، سرزمينهايى كه مجاور صحراى خشك باشد . و درختى كه در آيه شريفه توصيف شده « زقوم » ناميده شده .\r\nو بعضى « 2 » گفته‌اند : قريش اصلا چنين درختى را نمىشناخت كه در بحث روايتى روايتش خواهد آمد .\r\nو كلمه « خير » در آيه شريفه به معناى وصف است ، نه به معناى لغوىاش ( كه در فارسى به معنى بهتر است ) ، چون معنا ندارد بگوييم درخت زقوم بهتر نيست ، زيرا درخت « زقوم » اصلا خوب نيست ، هم چنان كه در آيه « ما عِنْدَ اللَّه خَيْرٌ مِنَ اللَّهْوِ » « 3 » نيز به همين معنا است ، چون « لهو » اصلا خوب نيست ، تا ثوابهاى خدايى از آن بهتر باشد و اين آيه شريفه - به طورى كه از سياق برمىآيد - كلام خداست ، نه تتمه كلام آن گوينده كه آيات قبل آن را حكايت مىكرد .\r\nو ضمير « ها » در جمله * ( « إِنَّا جَعَلْناها فِتْنَةً لِلظَّالِمِينَ » ) * به « شجره زقوم » برمىگردد . و « فتنه » به معناى محنت و عذاب است .\r\nو جمله * ( « إِنَّها شَجَرَةٌ تَخْرُجُ فِي أَصْلِ الْجَحِيمِ » ) * وصف « شجره زقوم » است . و « اصل جحيم » به معناى قعر جهنم است . و اين تعجب ندارد كه در آتش جهنم درختى برويد و هم چنان باقى بماند و نسوزد ، براى اينكه زنده ماندن دوزخيان در آتش عجيبتر است . و خدا هر كارى بخواهد مىتواند بكند .\r\n* ( « طَلْعُها كَأَنَّه رُؤُسُ الشَّياطِينِ » ) * - كلمه « طلع » به معناى شكوفه ميوه اى است كه در اولين بار در درخت خرما يا در هر درخت ميوه ديگر پيدا مىشود . در اين آيه ميوه درخت « زقوم » را به سر شيطانها تشبيه كرده و اين بدان عنايت است كه : عوام از مردم شيطان را در\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 445 و روح المعانى ج 23 ، ص 95 .\r\n( 3 ) آنچه نزد خداست خوب است نه لهو . سوره جمعه ، آيه 11 .\r\n","page_name":" 211 ","page_number":211},
  {"content":"\r\nزشتترين صورتها تصوير مىكنند ، هم چنان كه وقتى بخواهند عكسى از فرشته اى بكشند ، او را در زيباترين صورت ترسيم مىكنند ، و هر زيباى ديگر را به فرشته تشبيه مىنمايند ، هم چنان كه زنان دربارى مصر وقتى يوسف را ديدند گفتند : « ما هذا بَشَراً إِنْ هذا إِلَّا مَلَكٌ كَرِيمٌ » « 1 » با اين بيان ديگر جايى براى اين اشكال نمىماند كه در تشبيه هر چيز اين معنا لازم است كه به چيزى تشبيه شود كه شنونده آن را بشناسد ، و مردم سر شيطانها را نديده‌اند و نمىشناسند .\r\n* ( « فَإِنَّهُمْ لآكِلُونَ مِنْها فَمالِؤُنَ مِنْهَا الْبُطُونَ » ) * - حرف « فا » كه در آغاز جمله است ، فاى تعليل است و بيان مىكند كه درخت مزبور وسيله پذيرايى از ستمگران است كه از آن مىخورند . و در اينكه فرمود : « پس شكمها را از آن پر خواهند كرد » اشاره است به گرسنگى شديد اهل دوزخ ، به طورى كه آن قدر حريص بر خوردن مىشوند ، كه ديگر در فكر آن نيستند چه مىخورند .\r\n* ( « ثُمَّ إِنَّ لَهُمْ عَلَيْها لَشَوْباً مِنْ حَمِيمٍ » ) * - كلمه « شوب » به معناى مخلوط و آميخته است .\r\nو كلمه « حميم » به معناى آب داغ و بسيار سوزنده است . و معناى جمله اين است كه :\r\nستمگران نامبرده علاوه بر عذابهايى كه گفته شد ، مخلوطى از آب داغ و بسيار سوزنده مىنوشند ، و آن آب با آنچه از درخت زقوم خورده‌اند مخلوط مىشود .\r\n* ( « ثُمَّ إِنَّ مَرْجِعَهُمْ لإِلَى الْجَحِيمِ » ) * - يعنى تازه بعد از آنكه شكمها را از درخت « زقوم » و آب « حميم » پر كردند ، به سوى دوزخ برمىگردند ، و در آنجا مىمانند تا عذاب ببينند . در اين آيه اشاره است به اينكه : حميم مذكور در داخل جهنم نيست .\r\n* ( « إِنَّهُمْ أَلْفَوْا آباءَهُمْ ضالِّينَ فَهُمْ عَلى آثارِهِمْ يُهْرَعُونَ » ) * - كلمه « الفوا » از « الفاء » است كه به معناى يافتن است و معناى اينكه مىگوييم « الفيت فلانا » اين است كه : من فلانى را يافتم و به او برخوردم . و كلمه « يهرعون » فعل مضارع مجهول است از ماده « اهراع » كه به معناى سرعت گرفتن است .\r\nمعناى آيه اين است كه : علت خوردنشان از درخت « زقوم » و نوشيدنشان از « حميم » و برگشتن به سوى « دوزخ » اين است كه : اينان پدران خود را گمراه يافتند ، - و با اينكه مىدانستند ايشان گمراهند ، با اين حال از ايشان كه ريشه و مرجع آنان بودند تقليد كردند - و به همين جهت دنبال پدران خود به سرعت به سوى دوزخ مىروند ، نخست به خوراكيهاى مذكور برمىخورند ، و سپس به سوى دوزخ برمىگردند . درست جزاى آخرتشان مطابق رفتار دنيايشان\r\n\r\n","description":"","footnote":"\r\n( 1 ) اين بشر نيست و جز فرشته اى بزرگوار نمىتواند باشد . سوره يوسف ، آيه 31 .\r\n","page_name":" 212 ","page_number":212},
  {"content":"\r\nاست .\r\n\r\nبحث روايتى\r\n\r\nدر الدر المنثور است كه : ابن منذر ، از ابن جريح ، روايت كرده كه در ذيل جمله « بل عجبت » گفته است رسول خدا ( ص ) فرمود : من وقتى قرآن نازل شد از نزول آن تعجب كردم ، و گمراهان بنى آدم آن را مسخره كردند ( درست عكس العمل من و آنها در دو نقطه ضد و مقابل هم بود ) « 1 » .\r\nو در تفسير قمى در ذيل آيه * ( « احْشُرُوا الَّذِينَ ظَلَمُوا » ) * آورده كه امام فرمود : يعنى محشور كنيد آنانى را كه به آل محمد ( ع ) در حقشان ظلم كردند « و ازواجهم » يعنى آنانى را كه در اين ظلم شبيه به آنان بودند « 2 » .\r\nمؤلف : صدر روايت از باب ذكر مصداق است ، نه اينكه ظلم منحصر در ظلم به آل محمد ( ع ) باشد .\r\nو در مجمع البيان در ذيل جمله * ( « وَقِفُوهُمْ إِنَّهُمْ مَسْؤُلُونَ » ) * فرموده : بعضىها گفته‌اند :\r\nيعنى از ولايت على ( ع ) بازخواست مىشوند - نقل از ابى سعيد خدرى - « 3 » .\r\nمؤلف : اين روايت را شيخ طوسى هم در امالى خود به سند خود از انس بن مالك از رسول خدا ( ص ) آورده « 4 » و در كتاب عيون از حضرت على ، و از حضرت رضا ( ع ) از رسول خدا ( ص ) نقل كرده « 5 » و در تفسير قمى آن را از امام ( ع ) روايت كرده است « 6 » .\r\nو در كتاب خصال از امير المؤمنين ( ع ) حديث كرده كه فرمود : رسول خدا ( ص ) فرمود : بنده خدا در روز قيامت قدم از قدم برنمىدارد تا از چهار چيز بازجويى شود ، از عمرش كه در چه كارى تباه كرد . از جوانىاش كه در چه كارى به سر\r\n\r\n","description":"","footnote":"\r\n( 1 ) الدر المنثور ، ج 5 ، ص 272 .\r\n( 2 ) تفسير قمى ، ج 2 ، ص 222 .\r\n( 3 ) مجمع البيان ، ج 8 ، ص 441 .\r\n( 4 ) امالى شيخ طوسى ، ج 1 ، ص 296 .\r\n( 5 ) عيون اخبار الرضا ، ج 1 ، ص 313 .\r\n( 6 ) تفسير قمى ، ج 2 ، ص 222 .\r\n","page_name":" 213 ","page_number":213},
  {"content":"\r\nبرد . از مالش كه از چه راهى كسب كرد و در چه راهى خرج كرد . و از محبت ما اهل بيت « 1 » .\r\nمؤلف : نظير اين روايت را صاحب كتاب علل نيز آورده « 2 » .\r\nو در نهج البلاغه است كه : اى مردم ! از خدا در باره بندگان و بلادش بترسيد كه شما حتى از قطعه قطعه هاى زمين و از چارپايان بازخواست خواهيد شد « 3 » .\r\nو در الدر المنثور است كه : بخارى ( در تاريخ خود ) ، ترمذى ، دارمى ، ابن جرير ، ابن منذر ، ابن ابى حاتم ، حاكم و ابن مردويه همگى از انس روايت كرده‌اند كه گفت : رسول خدا ( ص ) فرمود : هيچ دعوت كننده اى به هيچ عملى دعوت نمىكند مگر آنكه روز قيامت او را نگه مىدارند در حالى كه كار او هم به وى چسبيده و ملازم اوست و از او جدا نمىشود هر چند كه مردى مرد ديگر را دعوت كرده باشد ، كه همه بايد بايستند تا به سؤالات پاسخ گويند . آن گاه اين آيه را قراءت فرمود : * ( « وَقِفُوهُمْ إِنَّهُمْ مَسْؤُلُونَ » ) * « 4 » .\r\nو در روضه كافى به سند خود از محمد بن اسحاق مدنى از ابى جعفر ( ع ) از رسول خدا ( ص ) روايت آورده كه در ضمن حديثى فرمود : اما اين آيه كه مىفرمايد : « * ( أُولئِكَ لَهُمْ رِزْقٌ مَعْلُومٌ ) * » معنايش اين است كه : رزقى دارند كه نزد خدام بهشت معلوم است ، و آن رزق را از براى اولياى خدا حاضر مىكنند ، قبل از آنكه اولياى خدا درخواست آن را كرده باشند . و اما آيه * ( « فَواكِه وَهُمْ مُكْرَمُونَ » ) * معنايش اين است كه اهل بهشت ميل به هيچ چيز پيدا نمىكنند مگر آنكه به احترام برايشان حاضر مىسازند « 5 » .\r\nو در تفسير قمى در روايت ابى الجارود ، از حضرت ابى جعفر ( ع ) در تفسير آيه * ( « فَاطَّلَعَ فَرَآه فِي سَواءِ الْجَحِيمِ » ) * آمده كه فرمود : يعنى در وسط جهنم « 6 » .\r\nو نيز در همان كتاب در ذيل آيه * ( « أفَما نَحْنُ بِمَيِّتِينَ . . . » ) * به سند خود از پدرش از على بن مهزيار و حسين بن محبوب ، از نضر بن سويد از درست ، از ابى بصير ، از حضرت ابى جعفر ( ع ) روايت آورده كه فرمود : وقتى اهل بهشت داخل بهشت مىشوند ، و اهل جهنم به آتش درمىآيند ، مرگ را به صورت گوسفندى مىآورند و بين بهشت و دوزخ سرمىبرند و\r\n\r\n","description":"","footnote":"\r\n( 1 ) خصال صدوق ، ج 1 ، ص 253 .\r\n( 2 ) علل الشرائع .\r\n( 3 ) نهج البلاغه فيض ، خطبه 166 ، ص 544 .\r\n( 4 ) الدر المنثور ، ج 5 ، ص 273 .\r\n( 5 ) روضه كافى ، ج 8 ، ص 82 ، ح 69 .\r\n( 6 ) تفسير قمى ، ج 2 ، ص 223 .\r\n","page_name":" 214 ","page_number":214},
  {"content":"\r\nمىگويند ديگر براى احدى مرگ نيست و هر كس تا ابد در جاى خود هست ، در اين هنگام اهل بهشت مىگويند : « آيا ديگر ما نمىميريم ، مرگ ما همان مرگ اول بود ؟ و آيا ما عذاب نمىشويم ؟ راستى اين چه رستگارى عظيمى است و براى چنين مقامى شايسته است كه تلاشگران تلاش كنند » « 1 » .\r\nمؤلف : داستان سر بريدن مرگ به صورت گوسفند در روز قيامت ، از روايات معروف بين شيعه و اهل سنت است ، و اين در حقيقت تمثلى است از جاودانگى زندگى آخرت .\r\nو در مجمع البيان در ذيل جمله « شجرة الزقوم » گفته : و روايت شده كه قريش وقتى اين آيه را شنيدند گفتند : ما تا كنون چنين اسمى را نشنيده بوديم ، و چنين درختى را نمىشناسيم . ابن زبعرى گفت : زقوم به زبان بربرها نام طعامى است كه از خرما و كره درست مىشود ، و در روايتى به لغت اهل يمن آمده كه ابو جهل به كنيز خود گفت :\r\n« زقمينا - زقوم برايمان بياور » كنيز هم خرما و كره آورد ، ابو جهل به رفقايش گفت : « تزقموا بهذا الذى يخوفكم به محمد - از همين زقوم كه محمد شما را از آن مىترساند بخوريد » محمد پنداشته كه در آتش ، درخت سبز مىشود و حال آنكه آتش درخت را مىسوزاند . پس در پاسخ وى اين آيه آمد : * ( « إِنَّا جَعَلْناها فِتْنَةً لِلظَّالِمِينَ » ) * ما اين درخت را مايه آزمايش ستمكاران كرديم « 2 » .\r\nمؤلف : اين معنا به چند طريق روايت شده .\r\n\r\n","description":"","footnote":"\r\n( 1 ) تفسير قمى ، ج 2 ، ص 223 .\r\n( 2 ) مجمع البيان ، ج 8 ، ص 465 .\r\n","page_name":" 215 ","page_number":215},
  {"content":"\r\n\r\n\r\nوَ لَقَدْ ضَلَّ قَبْلَهُمْ أَكْثَرُ الأَوَّلِينَ ( 71 ) وَلَقَدْ أَرْسَلْنا فِيهِمْ مُنْذِرِينَ ( 72 ) فَانْظُرْ كَيْفَ كانَ عاقِبَةُ الْمُنْذَرِينَ ( 73 ) إِلَّا عِبادَ اللَّه الْمُخْلَصِينَ ( 74 ) وَلَقَدْ نادانا نُوحٌ فَلَنِعْمَ الْمُجِيبُونَ ( 75 )\r\nوَ نَجَّيْناه وَأَهْلَه مِنَ الْكَرْبِ الْعَظِيمِ ( 76 ) وَجَعَلْنا ذُرِّيَّتَه هُمُ الْباقِينَ ( 77 ) وَتَرَكْنا عَلَيْه فِي الآخِرِينَ ( 78 ) سَلامٌ عَلى نُوحٍ فِي الْعالَمِينَ ( 79 ) إِنَّا كَذلِكَ نَجْزِي الْمُحْسِنِينَ ( 80 )\r\nإِنَّه مِنْ عِبادِنَا الْمُؤْمِنِينَ ( 81 ) ثُمَّ أَغْرَقْنَا الآخَرِينَ ( 82 ) وَإِنَّ مِنْ شِيعَتِه لإِبْراهِيمَ ( 83 ) إِذْ جاءَ رَبَّه بِقَلْبٍ سَلِيمٍ ( 84 ) إِذْ قالَ لأَبِيه وَقَوْمِه ما ذا تَعْبُدُونَ ( 85 )\r\nأإِفْكاً آلِهَةً دُونَ اللَّه تُرِيدُونَ ( 86 ) فَما ظَنُّكُمْ بِرَبِّ الْعالَمِينَ ( 87 ) فَنَظَرَ نَظْرَةً فِي النُّجُومِ ( 88 ) فَقالَ إِنِّي سَقِيمٌ ( 89 ) فَتَوَلَّوْا عَنْه مُدْبِرِينَ ( 90 )\r\nفَراغَ إِلى آلِهَتِهِمْ فَقالَ ألا تَأْكُلُونَ ( 91 ) ما لَكُمْ لا تَنْطِقُونَ ( 92 ) فَراغَ عَلَيْهِمْ ضَرْباً بِالْيَمِينِ ( 93 ) فَأَقْبَلُوا إِلَيْه يَزِفُّونَ ( 94 ) قالَ أتَعْبُدُونَ ما تَنْحِتُونَ ( 95 )\r\nوَ اللَّه خَلَقَكُمْ وَما تَعْمَلُونَ ( 96 ) قالُوا ابْنُوا لَه بُنْياناً فَأَلْقُوه فِي الْجَحِيمِ ( 97 ) فَأَرادُوا بِه كَيْداً فَجَعَلْناهُمُ الأَسْفَلِينَ ( 98 ) وَقالَ إِنِّي ذاهِبٌ إِلى رَبِّي سَيَهْدِينِ ( 99 ) رَبِّ هَبْ لِي مِنَ الصَّالِحِينَ ( 100 )\r\nفَبَشَّرْناه بِغُلامٍ حَلِيمٍ ( 101 ) فَلَمَّا بَلَغَ مَعَه السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّه مِنَ الصَّابِرِينَ ( 102 ) فَلَمَّا أَسْلَما وَتَلَّه لِلْجَبِينِ ( 103 ) وَنادَيْناه أَنْ يا إِبْراهِيمُ ( 104 ) قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ ( 105 )\r\nإِنَّ هذا لَهُوَ الْبَلاءُ الْمُبِينُ ( 106 ) وَفَدَيْناه بِذِبْحٍ عَظِيمٍ ( 107 ) وَتَرَكْنا عَلَيْه فِي الآخِرِينَ ( 108 ) سَلامٌ عَلى إِبْراهِيمَ ( 109 ) كَذلِكَ نَجْزِي الْمُحْسِنِينَ ( 110 )\r\nإِنَّه مِنْ عِبادِنَا الْمُؤْمِنِينَ ( 111 ) وَبَشَّرْناه بِإِسْحاقَ نَبِيًّا مِنَ الصَّالِحِينَ ( 112 ) وَبارَكْنا عَلَيْه وَعَلى إِسْحاقَ وَمِنْ ذُرِّيَّتِهِما مُحْسِنٌ وَظالِمٌ لِنَفْسِه مُبِينٌ ( 113 )\r\n","description":"","footnote":"","page_name":" 216 ","page_number":216},
  {"content":"\r\nترجمه آيات\r\nقبل از ايشان هم بيشتر اقوام گذشته گمراه شدند ( 71 ) .\r\nو همانا ما در بين آنان انذاركنندگانى فرستاديم ( 72 ) .\r\nحال ببين عاقبت آن اقوام انذار شده چگونه بود ( 73 ) .\r\n( همه محروم از سعادت و هلاك گشتند ) مگر بندگان مخلص خدا ( 74 ) .\r\nاز آن جمله نوح ما را ندا كرد و چه پاسخگوى خوبى بوديم براى او ( 75 ) .\r\nاو و اهلش را از اندوه عظيم نجات داديم ( 76 ) .\r\nو تنها ذريه او را در روى زمين باقى گذاشتيم ( 77 ) .\r\nو ذكر خيرش را در امتهاى بعد حفظ كرديم ( 78 ) .\r\nسلام بر نوح در همه عالميان ( 79 ) .\r\nآرى ما نيكوكاران را اين طور جزا مىدهيم ( 80 ) .\r\nآخر او از بندگان مؤمن ما بود ( 81 ) .\r\nاو را باقى گذاشته و ديگران را غرق كرديم ( 82 ) .\r\nبه درستى كه ابراهيم يكى از پيروان اوست ( 83 ) .\r\nابراهيمى كه با دلى سالم به درگاه پروردگارش شتافت ( 84 ) .\r\nآن زمان كه به پدر و همه بستگانش و مردم شهرش گفت : آخر اين چيست كه مىپرستيد ؟ ( 85 ) .\r\nآيا ( سزاوار است ) كه از كوته بينى و افتراء به جاى خدا مريد چيزهايى پستتر از خود شويد ( 86 ) .\r\nراستى شما در باره رب العالمين چه فكر مىكنيد ؟ ( 87 ) .\r\nدر اين هنگام نظر مخصوصى به ستارگان كرد ( 88 ) .\r\n","description":"","footnote":"","page_name":" 217 ","page_number":217},
  {"content":"\r\nو گفت : من بيمارم ( 89 ) .\r\nمردم شهر به ناچار او را به حال خود گذاشته به بيرون شهر رفتند ( 90 ) .\r\nابراهيم كه شهر را خالى از اغيار ديد به سوى خدايان ايشان رفت ( و ديد كه بر حسب معمول هر عيدى ، طعام پيش روى آنهاست ) پرسيد : پس چرا نمىخوريد ؟ ( 91 ) .\r\n( و چون جوابى نشنيد ) گفت : چرا حرف نمىزنيد ؟ ! ( 92 ) .\r\nپس با نيروى هر چه تمامتر بر آنها كوفت ( و همه را خرد كرد ) ( 93 ) .\r\nمردم شهر كه خبردار شده بودند سراسيمه به سوى او شتافتند ( 94 ) .\r\nابراهيم پرسيد چيزى را كه خودتان مىتراشيد مىپرستيد ؟ ( 95 ) .\r\nبا اينكه خدا شما و عمل شما را آفريده ؟ ( 96 ) .\r\nگفتند بايد براى سوزاندنش آتشخانه اى بسازيد و او را در آتش بيفكنيد ( 97 ) .\r\nآرى آنها نقشه اين كار را مىكشيدند ولى خدا پستشان كرد ( 98 ) .\r\n( ابراهيم پس از نجات از آتش ) گفت من به سوى پروردگارم خواهم رفت و او به زودى مرا راهنمايى مىكند ( 99 ) .\r\nپروردگارا فرزندى به من بده كه از صالحان باشد ( 100 ) .\r\nما هم او را به فرزندى حليم بشارت داديم ( 101 ) .\r\nهمين كه به حد كار كردن رسيد به دو گفت پسرم در خواب مىبينم كه تو را ذبح مىكنم نظرت در اين باره چيست ؟ گفت پدرجان آنچه مامور شده اى انجام ده كه به زودى ان شاء اللَّه مرا از صابران خواهى يافت ( 102 ) .\r\nهمين كه تسليم امر خدا شدند و ابراهيم او را به زمين انداخت و پهلوى صورتش را به زمين نهاد ( 103 ) .\r\nما او را ندا داديم كه اى ( 104 ) .\r\nابراهيم ماموريت را به انجام رساندى ما اين چنين نيكوكاران را جزا مىدهيم ( 105 ) .\r\nاين به راستى آزمايشى بس آشكارا بود ( 106 ) .\r\nو آن ذبح را به ذبحى بزرگ عوض كرديم ( 107 ) .\r\nو نام نيكش را در آيندگان حفظ نموديم ( 108 ) .\r\nسلام بر ابراهيم ( 109 ) .\r\nما اين چنين نيكوكاران را جزاء مىدهيم ( 110 ) .\r\nآرى راستى او از بندگان مؤمن ما بود ( 111 ) .\r\n","description":"","footnote":"","page_name":" 218 ","page_number":218},
  {"content":"\r\nو ما او را به اسحاق بشارت داديم در حالى كه پيامبرى از صالحان باشد ( 112 ) .\r\nو بر او و بر اسحاق بركت نهاديم و از ذريه ايشان بعضى نيكوكار بودند و بعضى آشكارا به خود ستم كردند ( 113 ) .\r\nبيان آيات\r\nاين آيات غرض سياق سابق را كه متعرض شرك و تكذيب كفار به آيات خدا بود و ايشان را به عذابى اليم تهديد مىكرد تعقيب نموده ، مىفرمايد : بيشتر امتهاى گذشته نيز ضلالتى شبيه ضلالت اينان را داشتند ، رسولان خدا را كه ايشان را انذار مىكردند تكذيب نمودند ، همانطورى كه اينان تكذيب مىكنند . آن گاه به عنوان شاهد داستانهايى از نوح ، ابراهيم ، موسى ، هارون ، الياس ، لوط و يونس ( ع ) مىآورد . و آنچه كه در آيات مورد بحث آمده داستان نوح و خلاصه داستان ابراهيم ( ع ) است .\r\n* ( « وَلَقَدْ ضَلَّ قَبْلَهُمْ أَكْثَرُ الأَوَّلِينَ ) * . . . * ( الْمُخْلَصِينَ » ) * اين كلامى است كه سياقش براى انذار مشركين اين امت است ، مىخواهد تشبيه كند اين مشركين را به امتهاى هلاك شده قبل ، چون اكثر امتهاى گذشته گمراه شدند ، همانطور كه اينان گمراه گشتند و به سوى آن امتها رسولانى فرستاده شدند ، همانطور كه به سوى اين امت رسولى فرستاده شد و آنها رسولان خود را تكذيب كردند ، و در اثر تكذيب هلاك شدند ، مگر عده معدودى كه مخلص بودند .\r\nلام در جمله * ( « لَقَدْ ضَلَّ » ) * لام قسم است ، و همچنين لام در جمله * ( « لَقَدْ أَرْسَلْنا » ) * . و « منذرين » - به كسره ذال - در آيه « 72 » پيغمبران هستند كه انذار كنندگان امتهاى گذشته بودند و « منذرين » - به فتحه ذال - در آيه « 73 » امتهاى گذشته هستند .\r\n* ( « إِلَّا عِبادَ اللَّه » ) * - اگر مراد از آنان بندگان مخلص از امتها باشد ، استثناء متصل مىشود و اگر منظور اعم از مخلصين و انبيا باشد ، استثنا منقطع مىشود مگر اينكه غير انبيا را بر انبيا غلبه داده باشد و نام همه را مخلصين نهاده باشد . و معناى آيه روشن است .\r\n\r\n\r\n* ( « وَلَقَدْ نادانا نُوحٌ فَلَنِعْمَ الْمُجِيبُونَ » ) * لام در كلمه « لقد » و در كلمه « لنعم » هر دو لام قسم است . و اين دو سوگند دلالت بر كمال عنايت به نداى نوح و اجابت خداى تعالى مىكند . و خداى سبحان خود را در اجابت كردن نداى نوح مدح كرده . و اگر خود را با اينكه يكى است « مجيبون - اجابت كنندگان »\r\n","description":"","footnote":"","page_name":" 219 ","page_number":219},
  {"content":"\r\nخوانده ، به منظور تعظيم است . و - به طورى كه از سياق استفاده مىشود - منظور از نداى نوح همان نفرينى است كه به قوم خود كرد و به درگاه پروردگار خويش براى هلاكت آنان استغاثه نمود ، همان نفرينى كه در آيه « وَقالَ نُوحٌ رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً » « 1 » و نيز آيه « فَدَعا رَبَّه أَنِّي مَغْلُوبٌ فَانْتَصِرْ » « 2 » حكايت شده است .\r\n* ( « وَنَجَّيْناه وَأَهْلَه مِنَ الْكَرْبِ الْعَظِيمِ » ) * كلمه « كرب » - به طورى كه راغب « 3 » گفته - به معناى اندوه شديد است . و مراد از آن در اينجا همان طوفان و يا آزار قوم نوح است . و مراد از « اهل » نوح ، اهل بيت او و گروندگان به او از قوم خودش است ، هم چنان كه در باره آنان در سوره هود فرموده : « قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَأَهْلَكَ إِلَّا مَنْ سَبَقَ عَلَيْه الْقَوْلُ وَمَنْ آمَنَ » « 4 » . و كلمه « أهل » همانطور كه بر همسر مرد و فرزندانش اطلاق مىشود ، بر همه خواص آدمى نيز اطلاق مىشود .\r\n* ( « وَجَعَلْنا ذُرِّيَّتَه هُمُ الْباقِينَ » ) * يعنى ذريه او را از بين همه مردم جزو باقى ماندگان قرار داديم ، كه بعد از قرن نوح ( ع ) در زمين باقى بمانند - و ما در داستان نوح ( ع ) در سوره هود راجع به اين معنا بحث كرديم .\r\n* ( « وَتَرَكْنا عَلَيْه فِي الآخِرِينَ » ) * مراد از كلمه « ترك » باقى گذاشتن است و مراد از كلمه « آخرين » امم بعد از نوح ( ع ) و قبل از رسول خدا ( ص ) است ، نه فقط امتهاى گذشته . و اين جمله را بعد از ذكر ابراهيم ( ع ) نيز در همين سوره آورده ، و در همين قصه در سوره شعراء به جاى اين عبارت فرموده : « وَاجْعَلْ لِي لِسانَ صِدْقٍ فِي الآخِرِينَ » و ما در آن سوره از اين عبارت چنين استفاده كرديم كه مراد از « لسان صدق » اين است كه خداوند بعد از ابراهيم كسى را مبعوث كند كه دعوت ابراهيم ( ع ) را در بشر دنبال نموده و مردم را به سوى كيش او كه همان دين توحيد است بخواند .\r\n\r\n","description":"","footnote":"\r\n( 1 ) پروردگارا از كافران احدى را بر روى زمين باقى مگذار . سوره نوح ، آيه 26 .\r\n( 2 ) پروردگار خود را چنين خواند كه : من زير دست شدم و از تو يارى مىخواهم . سوره قمر ، آيه 10 .\r\n( 3 ) مفردات راغب ، ماده « كرب » .\r\n( 4 ) به دو گفتيم : از هر نر و ماده اى دو تا و نيز اهل بيتت را به جز آنهايى كه قرار است هلاك شوند داخل كشتى كن ، و نيز همه كسانى را كه ايمان آورده‌اند در آن حمل كن . سوره هود ، آيه 40 .\r\n","page_name":" 220 ","page_number":220},
  {"content":"\r\nاز اينجا اين معنا تاييد مىشود كه : مراد از « باقى گذاشتن » نيز همين است كه خداى تعالى دعوت نوح را به سوى توحيد بعد از او هم در بشر زنده نگه داشته و در هر عصرى بعد از عصر ديگر تا روز قيامت اثر مجاهدتهاى آن جناب را در راه خدا باقى و محفوظ داشته است .\r\n\r\n\r\n* ( « سَلامٌ عَلى نُوحٍ فِي الْعالَمِينَ » ) * مراد از « عالمين » همه عالم است ، براى اينكه كلمه « عالمين » در آيه با الف و لام آمده ، و از نظر ادبيات كلمه جمع اگر با الف و لام بيايد عموميت را افاده مىكند و ظاهرا مراد از « عالمين » همه عوالم بشرى و امتها و جماعتهاى بشرى تا روز قيامت باشد .\r\nو اين سلامى كه خداى تعالى به نوح داده تا روز قيامت ، خود تهنيتى است مبارك و طيب كه خداى تعالى از ناحيه تمامى امتهاى بشرى كه در اثر مجاهدتها و دعوت نوح ، از اعتقادات صحيح و اعمال صالح برخوردار شده‌اند ، به نوح داده است . آرى آن جناب اولين كسى است كه در بين بشر به دعوت توحيد و مبارزه عليه شرك و آثار شرك كه همان اعمال زشت است قيام نمود ، و در اين راه شديدترين رنجها و محنتها را تحمل كرد ، آن هم نه يك سال و دو سال بلكه نزديك به هزار سال ، آن هم نه با كمك كسى ، بلكه خودش به تنهايى .\r\nپس آن جناب به تنهايى در هر خير و صلاحى كه در بشريت تا روز قيامت رخ بدهد سهيم و شريك است . و در كلام خداى تعالى چنين سلامى به احدى داده نشده كه اين قدر وسيع باشد .\r\nبعضى از مفسرين « 1 » گفته‌اند : مراد از « عالمين » عوالم ملائكه و جن و انس است .\r\n* ( « إِنَّا كَذلِكَ نَجْزِي الْمُحْسِنِينَ » ) * اين جمله منتى را كه خدا بر نوح ( ع ) نهاده و كرامتى كه به وى كرده - از آن جمله اينكه ندايش را اجابت نمود و او و اهلش را از كرب عظيم نجات داد و ذريه اش را در قرون بعد باقى نگهداشت و آثارش را در قرون بعد از خودش حفظ كرد و درودى كه تا روز قيامت از ناحيه فرد فرد بشر صالح به وى فرستاده تعليل مىكند .\r\nو اگر پاداش او را به پاداش محسنين و نيكوكاران تشبيه كرده اين تشبيه تنها در اصل پاداش است نه در خصوصيات مىخواهد بفرمايد : همانطور كه به همه نيكوكاران پاداش مىدهيم به نوح نيز پاداش داديم و نمىخواهد بفرمايد : به همه نيكوكاران همين پاداش را كه به نوح داديم مىدهيم ، و اين خود واضح است .\r\n\r\n","description":"","footnote":"\r\n( 1 ) تفسير روح المعانى ، ج 23 ، ص 99 .\r\n","page_name":" 221 ","page_number":221},
  {"content":"\r\n* ( « إِنَّه مِنْ عِبادِنَا الْمُؤْمِنِينَ » ) * اين جمله نيكوكارى نوح ( ع ) را كه از جمله قبلى استفاده مىشد تعليل مىكند كه چگونه نوح او نيكوكاران بود ، مىفرمايد : براى اينكه از بندگان مؤمن ما بود . آرى نوح ( ع ) خداى عز و جل را به حقيقت بندگى ، بندگى كرد . او غير از آنچه خدا مىخواست نمىخواست ، و غير از آنچه خدا دستور داده بود نمىكرد . و نيز براى اينكه آن جناب از مؤمنين حقيقى بود . از اعتقادات ، غير از آنچه كه حق بود معتقد نبود ، و اين اعتقاد به حق در تمامى اركان وجودش جريان داشت ، و كسى كه چنين باشد غير از حسن و نيكويى از او عملى سرنمىزند . پس او از نيكوكاران است .\r\n* ( « ثُمَّ أَغْرَقْنَا الآخَرِينَ » ) * كلمه « ثم » بعديت در كلام را مىرساند ، نه بعديت در زمان را ، و مراد از كلمه « آخرين - ديگران » همان قوم مشرك اويند .\r\n\r\n* ( « وَإِنَّ مِنْ شِيعَتِه لإِبْراهِيمَ » ) * كلمه « شيعه » عبارت است از مردمى كه پيرو غير خود باشند ، و دنبال او به راه بيفتند و كوتاه سخن : مردمى كه موافق طريقه كسى حركت كنند ، چنين مردمى شيعه آن كس مىباشند ، حال چه اينكه آن كس جلوتر از آن قوم باشد ، يا بعد از آن قوم ، هم چنان كه خداى تعالى فرمود : « وَحِيلَ بَيْنَهُمْ وَبَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ » « 1 » به طورى كه ملاحظه مىكنيد در اين آيه شيعه را به كسانى اطلاق كرده كه قبل از افراد مورد نظر عذاب شدند ، و بين آنان و لذتهايشان حائل شد .\r\nو از ظاهر سياق برمىآيد كه ضمير در كلمه « شيعته » به نوح برمىگردد و معنايش اين است كه : ابراهيم يكى از شيعيان نوح بود ، چون دينش موافق دين او ، يعنى دين توحيد بود .\r\nبعضى از مفسرين « 2 » گفته‌اند : ضمير مذكور به رسول خدا ( ص ) بر مىگردد . ولى هيچ دليلى از ناحيه الفاظ آيه بر اين قول نيست .\r\nبعضى « 3 » گفته‌اند : در نظم اين آيات ترتيب زيبايى به كار رفته ، چون دنبال داستان نوح كه آدم دومى و ابو البشر ثانى است ، داستان ابراهيم را آورد كه پدر انبياء است ، يعنى تمامى\r\n\r\n","description":"","footnote":"\r\n( 1 ) خداوند بين آنان و لذتهايشان حائل شد و درست با آنان همان رفتار را كرد كه قبلا با پيروانشان كرد . سوره سبأ ، آيه 54 .\r\n( 2 و 3 ) روح المعانى ، ج 23 ، ص 99 و 100 .\r\n","page_name":" 222 ","page_number":222},
  {"content":"\r\nانبيايى كه بعد از او آمدند نسبشان به دو منتهى مىشود ، و نيز تمامى اديان زنده اى كه در دنيا هستند از قبيل اديان موسى ، عيسى و محمد ( ع ) همه بر دين ابراهيم تكيه دارند كه همان دين توحيد است . و نيز نوح ( ع ) از غرق شدن در آب نجات يافت و ابراهيم ( ع ) از سوختن در آتش نمرود .\r\n\r\n\r\n* ( « إِذْ جاءَ رَبَّه بِقَلْبٍ سَلِيمٍ » ) * آمدن نزد پروردگار كنايه است از تصديق خدا و ايمان به او . و مؤيد اين معنا اين است كه مراد از « قلب سليم » آن قلبى است كه از هر چيزى كه مضر به تصديق و ايمان به خداى سبحان است خالى باشد ، از قبيل شرك جلى و خفى ، اخلاق زشت و آثار گناه و هر گونه تعلقى كه به غير خدا باشد و انسان جذب آن شود و باعث شود كه صفاى توجه به سوى خدا مختل گردد .\r\nاز اينجا روشن مىشود كه مراد از « قلب سليم » آن قلبى است كه هيچ تعلقى به غير از خدا نداشته باشد ، هم چنان كه در حديثى كه در بحث روايتى آينده - ان شاء اللَّه - مىآيد نيز به همين معنا تفسير شده .\r\nولى بعضى « 1 » گفته‌اند : « معنايش قلب سالم از شرك است » . ممكن است اين گفتار را به نحوى توجيه كنيم كه به همان معنا كه ما ذكر كرديم برگشت مىكند . بعضى « 2 » ديگر گفته‌اند : « مراد قلب اندوهناك است » ولى اين ديگر قابل توجيه نيست .\r\nظرف « اذ » در آيه شريفه متعلق به جمله « من شيعته » است ، و چون آن قواعدى كه در غير ظرف بخشوده نيست در ظرفها بخشوده شده . لذا ديگر نبايد اعتراض كرد كه مگر قبل از آمدن نزد پروردگار ، از شيعه نوح نبود . و بعضى « 3 » گفته‌اند : ظرف « اذ » متعلق به « اذكر » تقديرى است .\r\n* ( « إِذْ قالَ لأَبِيه وَقَوْمِه ما ذا تَعْبُدُونَ » ) * يعنى : چه چيز مىپرستيد ؟ و اگر با اينكه مىديد كه بت مىپرستند ، مع ذلك پرسيد چه مىپرستيد ؟ منظورش از اين سؤال اظهار تعجب است ، و خواست بفهماند اين عمل شما سخت عجيب و غريب است .\r\n* ( « أإِفْكاً آلِهَةً دُونَ اللَّه تُرِيدُونَ » ) * يعنى آيا از در افتراء خدايانى ديگر به جاى خداى عز و جل قصد مىكنيد . و اگر كلمه\r\n\r\n","description":"","footnote":"\r\n( 1 و 2 و 3 ) روح المعانى ، ج 23 ، ص 100 .\r\n","page_name":" 223 ","page_number":223},
  {"content":"\r\n« افك » و كلمه « آلهه » را مقدم ذكر كرده ، با اينكه مىبايست مىفرمود : « أتريدون آلهة دون اللَّه إفكا » بدين جهت است كه عنايت به آن دو كلمه داشته است .\r\n\r\n\r\n* ( « فَنَظَرَ نَظْرَةً فِي النُّجُومِ فَقالَ إِنِّي سَقِيمٌ » ) * شكى نيست در اينكه ظاهر اين دو آيه اين است كه خبر دادن ابراهيم ( ع ) از مريضى خود مربوط است به نظر كردن در نجوم ، حال اين نگاه كردن در ستارگان يا براى اين بوده كه وقت و ساعت را تشخيص دهد ، مثل كسى كه دچار تب نوبه است ، و ساعات عود تب خود را با طلوع و غروب ستاره اى و يا از وضعيت خاص نجوم تعيين مىكند .\r\nو يا براى آن بوده كه از نگاه كردن به نجوم ، به حوادث آينده اى كه منجمها آن حوادث را از اوضاع ستارگان بدست مىآورند ، معين كند . و صابئى مذهبان به اين مساله بسيار معتقد بودند و در عهد ابراهيم ( ع ) عده بسيارى از معاصرين او از همين صابئىها بوده‌اند .\r\nبنا بر وجه اول ، معنايش آيه چنين مىشود : وقتى اهل شهر خواستند همگى از شهر بيرون شوند تا در بيرون شهر مراسم عيد خود را به پا كنند ، ابراهيم نگاهى به ستارگان انداخت و سپس به ايشان اطلاع داد كه به زودى كسالت من شروع مىشود ، و من نمىتوانم در اين عيد شركت كنم .\r\nو بنا بر وجه دوم معنايش اين مىشود : ابراهيم در اين هنگام نگاهى به ستارگان كرد و طبق قواعد منجمين پيشگويى كرد كه به زودى من مريض خواهم شد ، و در نتيجه نمىتوانم با شما از شهر بيرون شوم .\r\nولى وجه اولى با وضع ابراهيم ( ع ) مناسبتر به نظر مىرسد ، براى اينكه آن جناب با اينكه توحيدى خالص داشت ، ديگر معنا ندارد براى غير خدا تاثيرى قائل باشد . و از سوى ديگر دليلى هم كه به قوت دلالت كند بر اينكه آن جناب در آن ايام مريض نبوده در دست نداريم ، بلكه دليل داريم بر اينكه مريض بوده ، براى اينكه از يك سو خداى تعالى او را صاحب قلبى سليم معرفى كرده و از سوى ديگر از او حكايت كرده كه صريحا گفته است : من مريضم و كسى كه داراى قلب سليم است ، دروغ و سخن بيهوده نمىگويد .\r\nاين بود آن وجهى كه ما در تفسير اين دو آيه اختيار كرديم . و مفسرين در توجيه آن وجوهى ذكر كرده‌اند كه از همه وجيه تر و بهتر اين است « 1 » كه : نگاه كردنش به نجوم ، و\r\n\r\n","description":"","footnote":"\r\n( 1 ) مجمع البيان ، ج 8 ، ص 449 .\r\n","page_name":" 224 ","page_number":224},
  {"content":"\r\nخبر دادنش از مريضى خود ، از باب معاريض كلام است . و معاريض عبارت است از اينكه :\r\nگوينده چيزى را بگويد كه شنونده از ظاهر آن معنايى بفهمد و خود او معناى ديگرى اراده كند . پس شايد نظر كردن آن جناب در ستارگان نظر كردن موحد در صنع خداى تعالى باشد ، تا از آن راه بر وجود خداى تعالى و يكتايى او استدلال كند ، ولى مردم خيال كردند كه نظر كردن او مثل نظر كردن منجمها است ، كه مىخواهد از وضع ستارگان بر پيش آمدن حوادثى استدلال كند . آن گاه فرموده : « من مريضم » و منظورش اين بوده كه او به زودى دچار بيمارى مىشود ، چون آدمى در طول عمر بدون بيمارى نمىشود ، هم چنان كه باز از همان جناب حكايت كرده كه گفت : « وَإِذا مَرِضْتُ فَهُوَ يَشْفِينِ » « 1 » چيزى كه هست مردم خيال كردند منظور او اين است كه همين امروز كه روز عيد ايشان است مريض است ، و آنچه در نظر آن جناب مرجح بوده كه اين همه زحمت به خود بدهد ، اين بوده كه در شهر تنها بماند و آن هدفى را كه در نظر داشته انجام دهد ، يعنى بتهاى اهل شهر را بشكند .\r\nليكن اين وجه - كه گفتيم بهترين وجوهى است كه مفسرين ذكر كرده‌اند - وقتى صحيح است كه آن جناب در آن روز مريض نبوده باشد و حال آنكه خواننده عزيز متوجه شد كه گفتيم هيچ دليلى بر اين معنا نيست .\r\nعلاوه بر اين گفتن معاريض براى انبياء جايز نيست ، زيرا باعث مىشود اعتماد مردم به سخنان ايشان سست گردد .\r\n* ( « فَتَوَلَّوْا عَنْه مُدْبِرِينَ » ) * ضمير جمع در « تولوا » به مردم معاصر ابراهيم ( ع ) و ضمير مفرد در « عنه » به خود آن جناب برمىگردد و معناى جمله اين است كه : مردم از آمدن ابراهيم صرف نظر كرده ، او را تنها گذاشته از شهر خارج شدند .\r\n\r\n\r\n* ( « فَراغَ إِلى آلِهَتِهِمْ فَقالَ ألا تَأْكُلُونَ ما لَكُمْ لا تَنْطِقُونَ » ) * كلمه « راغ » ماضى از مصدر « روغ » است و « روغ » و « رواغ » و « روغان » همه به معناى متوجه شدن و ميل كردن است . و بعضى « 2 » گفته‌اند : ميل كردن به يك سو به منظور خدعه است .\r\nو در اينكه به بتها گفت : * ( « ألا تَأْكُلُونَ » ) * اين نقل « 3 » كه مشركين در ايام عيدشان طعام نزد بتها مىگذاشتند تاييد مىشود اين جمله و جمله بعدش كه فرمود : * ( « ما لَكُمْ لا تَنْطِقُونَ » ) *\r\n\r\n","description":"","footnote":"\r\n( 1 ) و چون بيمار شوم او است كه شفايم مىدهد . سوره شعراء ، آيه 80 .\r\n( 2 ) روح المعانى ، ج 23 ، ص 123 .\r\n( 3 ) روح المعانى ، ج 23 ، ص 123 .\r\n","page_name":" 225 ","page_number":225},
  {"content":"\r\nسخنانى است كه ابراهيم ( ع ) به بتهاى مشركين گفته ، با اينكه بتها سنگ و چوب بودند و او مىدانست كه جمادات نه غذا مىخورند و نه حرف مىزنند و ليكن شدت خشمى كه از آنها داشته وادارش كرده آنها را موجوداتى با شعور فرض كند و همان اعتراضهايى كه به اشخاص با شعور مىشود به آنها بكند .\r\nابراهيم ( ع ) نظرى به بتها افكند كه درست به شكل انسانهايند ، انسانهايى كه در پيش رو طعام دارند و مشغول خوردنند ، پس سرشار از خشم و غيظ گشته ، پرسيد : * ( « ألا تَأْكُلُونَ » ) * و چون پاسخى نشنيد ، پرسيد : * ( « ما لَكُمْ لا تَنْطِقُونَ » ) * با اينكه شما خدايانى هستيد كه پرستندگانتان خيال مىكنند شما عاقل و قادر و مدبر امور ايشانيد . اينجا بود كه آخرين تصميم خود را گرفت . و بتها را شكست . * ( « فَراغَ عَلَيْهِمْ ضَرْباً بِالْيَمِينِ » ) * حرف « فا » در آغاز اين جمله اين معنا را مىرساند كه نتيجه آن خطابها اين شد كه تصميم گرفت با دست راست و يا با قدرت بتها را درهم بكوبد ، و اينكه گفتيم با قدرت ، چون دست راست كنايه از قدرت است .\r\nبعضى « 1 » از مفسرين كلمه « يمين » را به معناى سوگند گرفته‌اند . و اين بعيد است ، و بنا به گفته آنان معناى آيه چنين مىشود : تصميم گرفت تا به خاطر سوگندى كه قبلا خورده بود ، و گفته بود : « تَاللَّه لأَكِيدَنَّ أَصْنامَكُمْ » « 2 » بتها را درهم بشكند .\r\n* ( « فَأَقْبَلُوا إِلَيْه يَزِفُّونَ » ) * كلمه « زف » و نيز « زفيف » به معناى راه رفتن به سرعت است ، و معناى آيه اين است كه : مردم با سرعت به طرف ابراهيم ( ع ) آمدند ، به خاطر اهتمامى كه نسبت به حادثه داشتند و احتمال مىدادند كه به دست ابراهيم ( ع ) پيش آمده باشد .\r\nو در اين كلام حذف و اختصارگويى به كار رفته ، برگشتن مردم از مراسم عيد ، و آمدنشان به بتخانه ، ديدن آن منظره ، تحقيق حادثه و گمانشان به آن حضرت كه در سوره انبياء آمده بود اينجا حذف شده است .\r\n* ( « قالَ أتَعْبُدُونَ ما تَنْحِتُونَ وَاللَّه خَلَقَكُمْ وَما تَعْمَلُونَ » ) * در اين جمله نيز حذف و اختصارگويى به كار رفته : دستگيرى ابراهيم ( ع )\r\n\r\n","description":"","footnote":"\r\n( 1 ) مجمع البيان ، ج 8 ، ص 450 .\r\n( 2 ) قسم به خدا نقشه اى براى بتهايتان خواهم ريخت . سوره انبياء ، آيه 57 .\r\n","page_name":" 226 ","page_number":226},
  {"content":"\r\nآوردنش در جلو چشم مردم ، بازجويى كردن از او و ساير جزئيات ديگر ، حذف شده .\r\nاستفهامى كه در آيه شريفه هست استفهام توبيخى است ، و در عين حال احتجاجى است بر بطلان طريقه مردم ، مىفرمايد : چيزى كه انسان آن را به دست خود تراشيده ، صلاحيت ندارد كه مدبر انسان و معبود او باشد ، با اينكه آفريدگار انسان و اعمالش خداست و معلوم است كه خلقت از تدبير جدا نيست « 1 » ، پس همانطور كه خداى سبحان خالق آدمى است ، رب آدمى نيز هست و اين از سفاهت و حماقت است كه اين خداى عزيز و رب واقعى را كنار گذاشته و سنگ و چوب بپرستند .\r\nبا اين بيان روشن گرديد كه كلمه « ما » در جمله * ( « ما تَنْحِتُونَ » ) * موصول است ، و رابط آن ( كه ضميرى است كه از صله به موصول برمىگردد ) ، حذف شده و تقدير آن « ما تنحتونه » بوده ، و همچنين « ما » در جمله * ( « وَما تَعْمَلُونَ » ) * موصول و تقدير آن « ما تعملونه » بوده است .\r\nبعضى « 2 » از مفسرين احتمال داده‌اند كه كلمه « ما » در هر دو جا مصدريه باشد . ليكن مصدريه بودن اولى از آن دو بسيار بعيد است ، ( چون معنا ندارد از مردم بپرسد آيا مىپرستيد تراشيدن خود را ؟ ) .\r\n\r\n\r\nو اگر خلقت را به اعمال انسانها و يا مصنوع انسانها هم نسبت داده ، فرموده : « خدا شما را و اعمال شما را و يا مصنوع شما را خلق كرده » عيبى ندارد ، براى اينكه آنچه انسان اراده مىكند و بعد از اراده انجام مىدهد ، هر چند با اراده و اختيار خود مىكند به اراده خداى سبحان نيز هست ، يعنى خدا خواسته است كه انسان آن را بخواهد و به اختيار خود انجام دهد ، و اين نوع از اراده خداى تعالى باعث نمىشود كه اراده انسان باطل و بىاثر مانده ، در نتيجه عمل او يك عمل جبرى و بى اختيار شود ، و اين خود روشن است ( پس خدا هم خالق ما است و هم خالق آثار و اعمال ما ، چه اعمال فكرى از قبيل اراده و امثال آن و چه اعمال بدنى ) .\r\nو اگر مراد آيه شريفه اين بوده باشد كه بخواهد بفرمايد : خدا اعمال شما را خلق كرده و خود شما و اراده شما هيچ دخالت و وساطتى نداريد و خلاصه اگر آيه شريفه بخواهد جبر را افاده كند ، در اين صورت ديگر توبيخ و تقبيح نيست بلكه عذرى است براى بندگان و حجتى\r\n\r\n","description":"","footnote":"\r\n( 1 ) زيرا تدبير همين است كه فلان موجود را دنبال آن موجود ديگر و قبل از فلان موجود بيافريند ، و خلاصه موجودات را با نظم خلق كند ، پس خلقت بدون تدبير و تدبير بدون خلقت ممكن نيست - مترجم - .\r\n( 2 ) روح المعانى ، ج 23 ، ص 124 .\r\n","page_name":" 227 ","page_number":227},
  {"content":"\r\nاست به نفع ايشان و عليه خدا . و حال آنكه مىدانيم اين طور نيست ، بلكه خداى تعالى مىخواهد در اين آيه مردم را توبيخ كند ، نه اينكه بهانه به دست ايشان بدهد .\r\n* ( « قالُوا ابْنُوا لَه بُنْياناً فَأَلْقُوه فِي الْجَحِيمِ » ) * كلمه « بنيان » مصدر براى « بنى ، يبنى » است ، و مراد از آن اسم مفعول ، يعنى « مبنى » است . و كلمه « جحيم » به معناى آتشى است كه شعله هايش شديد باشد ، و معنايش اين است كه : براى شكنجه وى محلى بسازيد كه گنجايش آتش افروخته داشته باشد ، سپس وى را در آن آتش بيفكنيد .\r\n* ( « فَأَرادُوا بِه كَيْداً فَجَعَلْناهُمُ الأَسْفَلِينَ » ) * كلمه « كيد » به معناى حيله است . و مراد از آن نقشه كشيدن براى نابودى ابراهيم ( ع ) و سوزاندنش در آتش است . و جمله * ( « فَجَعَلْناهُمُ الأَسْفَلِينَ » ) * كنايه است از اينكه ما ابراهيم را بر آنان غالب ساختيم ، به طورى كه نقشه شوم آنان هيچ اثرى در وى نگذاشت و آن اين بود كه به آتش گفتيم : براى ابراهيم سرد و گلستان باش : « يا نارُ كُونِي بَرْداً وَسَلاماً عَلى إِبْراهِيمَ » « 1 » .\r\nدر اينجا يك فصل از داستانهاى ابراهيم ( ع ) خاتمه مىيابد و خلاصه آن اين است كه : ابراهيم ( ع ) عليه پرستش بتها قيام كرد و با بتپرستان به خصومت برخاست و سرانجام كارش بدينجا كشيد كه او را در آتش افكندند و خداى تعالى نقشه ايشان را باطل و بىاثر كرد .\r\n* ( « وَقالَ إِنِّي ذاهِبٌ إِلى رَبِّي سَيَهْدِينِ » ) * از اينجا فصل ديگرى از داستانهاى ابراهيم ( ع ) شروع مىشود ، و آن عبارت است از : مهاجرت وى از بين قومش ، و درخواست فرزند صالحى از خدا و اجابت خدا درخواست او را ، و داستان ذبح كردن اسماعيل و آمدن گوسفندى به جاى اسماعيل .\r\n\r\n\r\nپس در حقيقت جمله * ( « وَقالَ إِنِّي ذاهِبٌ إِلى رَبِّي . . . » ) * خلاصه اى است از گفتار مفصلى كه قبلا با آزر داشت ، و به وى فرموده بود : « وَأَعْتَزِلُكُمْ وَما تَدْعُونَ مِنْ دُونِ اللَّه وَأَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا » « 2 » .\r\n\r\n","description":"","footnote":"\r\n( 1 ) سوره انبياء ، آيه 69 .\r\n( 2 ) من از شما و آنچه به جاى خدا مىخوانيد دورى و كناره گيرى مىكنم و از پروردگارم حاجت مىطلبم ، اميدوارم حاجت خواهىام از پروردگارم بىنتيجه نباشد . سوره مريم ، آيه 48 .\r\n","page_name":" 228 ","page_number":228},
  {"content":"\r\nو از اين آيه معلوم مىشود كه مراد آن جناب از اينكه گفت : « به سوى پروردگارم مىروم » رفتن به محلى است خلوت ، تا در آنجا با فراغت به حاجت خواهى از خدا و عبادت او بپردازد ، و آن محل عبارت بود از سرزمين « بيت المقدس » .\r\nو اينكه بعضى « 1 » گفته‌اند : « مراد از جمله مورد بحث اين است كه من بدانجا مىروم كه پروردگارم دستور داده » تفسيرى است كه هيچ شاهد و دليلى بر آن نيست .\r\nو همچنين است اين كه بعضى ديگر گفته‌اند : معنايش اين است كه من به ملاقات پروردگارم مىروم ، چون شما مرا در آتش مىسوزانيد و قهرا من خواهم مرد و بعد از مردن ، پروردگارم را ديدار نموده و او مرا به سوى بهشت هدايت مىكند .\r\nعلاوه بر اين - همانطور كه ديگران هم گفته‌اند - ذيل آيه كه مىفرمايد « * ( رَبِّ هَبْ لِي مِنَ الصَّالِحِينَ ) * - خدايا فرزندى از صالحان به من مرحمت فرما » و نيز جمله « * ( فَبَشَّرْناه بِغُلامٍ حَلِيمٍ ) * - ما او را به فرزندى حليم بشارت داديم » با اين تفسير نمىسازد .\r\n* ( « رَبِّ هَبْ لِي مِنَ الصَّالِحِينَ » ) * اين جمله حكايت دعا و فرزند خواستن ابراهيم ( ع ) از خدا است و معنايش اين است كه ابراهيم گفت : « پروردگارا . . . » و آن جناب فرزندى را كه خواست مقيد كرد به اينكه از صالحان باشد .\r\n* ( « فَبَشَّرْناه بِغُلامٍ حَلِيمٍ » ) * يعنى پس ما او را بشارت داديم به اينكه به زودى فرزندى بردبار روزى او خواهيم كرد . و در اين تعبير اشاره به اين است كه آن فرزند ، پسر خواهد بود ، و به حد غلامان ( جوانان ) خواهد رسيد . و اگر آن فرزند را توصيف كرد به « غلام » با اينكه اسماعيل از حد جوانى هم گذشت ، و به حد بزرگسالان رسيد ، براى اين است كه خواست اشاره كند به آن حالتى كه در آن حالت صفت كمال و صفاى ذات او و حلمش نمايان و شكفته مىشود و آن حد جوانى است ، و براى همين بود كه گفت : « * ( يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّه مِنَ الصَّابِرِينَ ) * » و در قرآن كريم هيچ يك از انبيا به وصف حلم ستايش نشده‌اند به جز اين پيغمبر بزرگوار در اين آيه و نيز پدرش ابراهيم ( ع ) كه در آيه « إِنَّ إِبْراهِيمَ لَحَلِيمٌ أَوَّاه مُنِيبٌ » « 2 » او را حليم خوانده .\r\n\r\n","description":"","footnote":"\r\n( 1 ) روح المعانى ، ج 23 ، ص 126 .\r\n( 2 ) همانا ابراهيم بسيار حليم بود و بسيار به درگاه خدا دعا و انابه مىكرد . سوره هود ، آيه 75 .\r\n","page_name":" 229 ","page_number":229},
  {"content":"\r\n\r\n\r\n* ( « فَلَمَّا بَلَغَ مَعَه السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى . . . » ) *\r\nحرف « فا » در اول آيه فاى فصيحه است كه مىفهماند چيزى در اينجا حذف شده و تقدير كلام اين است كه : « فلما ولد له و نشا و بلغ معه السعى - همين كه خداى تعالى پسرى به او داد و آن پسر نشو و نمو كرد و به حد سعى و كوشش رسيد » . و منظور از رسيدن به حد سعى و كوشش رسيدن به آن حد از عمر است كه آدمى عادتا مىتواند براى حوائج زندگى خود كوشش كند و اين همان سن بلوغ است ، و معناى آيه اين است كه : وقتى آن فرزند به حد بلوغ رسيد ، ابراهيم به او گفت اى پسرم . . .\r\n* ( « قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ » ) * - اين جمله حكايت رؤيايى است كه ابراهيم در خواب ديد . و تعبير به « انى ارى » دلالت دارد بر اينكه اين صحنه را مكرر در خواب ديده ، هم چنان كه اين تعبير در آيه « وَقالَ الْمَلِكُ إِنِّي أَرى . . . » « 1 » نيز همين استمرار را مىرساند .\r\n* ( « فَانْظُرْ ما ذا تَرى » ) * - كلمه « ترى » در اين جا به معناى « مىبينى » نيست بلكه از ماده « رأى » به معناى اعتقاد است ، يعنى چه نظر مىدهى ، مىخواسته بفرمايد : تو در باره سر نوشت خودت فكر كن و تصميم بگير و تكليف مرا روشن ساز . و اين جمله خود دليل است بر اينكه ابراهيم ( ع ) در رؤياى خود فهميده كه خداى تعالى او را امر كرده فرزندش را قربانى كند و گرنه صرف اين كه خواب ديده فرزندش را قربانى مىكند ، دليل بر آن نيست كه كشتن فرزند برايش جايز باشد . پس در حقيقت امرى كه در خواب به او شده به صورت نتيجه امر در برابرش ممثل شده است ، و به همين جهت كه چنين مطلبى را فهميده ، فرزندش را امتحان كرد ، تا ببيند او چه جوابى مىدهد .\r\n* ( « قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّه مِنَ الصَّابِرِينَ » ) * - اين آيه پاسخى است كه فرزند به پدر مىدهد . و جمله « پدرجان ! انجام بده آنچه بدان مامور شده اى » اظهار رضايت اسماعيل است نسبت به سر بريدن و ذبح خودش ، چيزى كه هست اين اظهار رضايت را به صورت امر آورد . و نيز اگر گفت : « بكن آنچه را كه بدان مامور شده اى » ، و نگفت : « مرا ذبح كن » ، براى اشاره به اين است كه بفهماند : پدرش مامور به اين امر بوده و به جز اطاعت و انجام آن ماموريت چاره اى نداشت .\r\n\r\n","description":"","footnote":"\r\n( 1 ) سوره يوسف ، آيه 43 .\r\n","page_name":" 230 ","page_number":230},
  {"content":"\r\n* ( « سَتَجِدُنِي إِنْ شاءَ اللَّه مِنَ الصَّابِرِينَ » ) * - اين جمله از ناحيه اسماعيل يك نحوه دلجويى است نسبت به پدر ، مىخواهد به پدر بگويد : من از اينكه قربانىام كنى به هيچ وجه اظهار ترس نمىكنم و در پاسخ چيزى نگفت كه باعث ناراحتى پدر شود و از ديدن آن جسد به خون آغشته فرزندش به هيجان درآيد ، بلكه سخنى گفت كه اندوهش پس از ديدن آن منظره كاسته شود ، و اين كلام خود را كه يك دنيا صفا در آن بود با قيد « * ( إِنْ شاءَ اللَّه ) * » مقيد كرد ، تا صفاى بيشترى پيدا كند .\r\nچون با آوردن اين قيد معناى كلامش چنين مىشود : من اگر گفتم در اين حادثه صبر مىكنم ، اتصافم به اين صفت پسنديده از خودم نيست و زمام امرم به دست خودم نيست ، بلكه هر چه دارم از مواهبى است كه خدا به من ارزانى داشته ، و از منتهايى است كه خدا بر من نهاده . اگر او بخواهد من داراى چنين صبرى خواهم شد و او مىتواند نخواهد و اين صبر را از من بگيرد .\r\n* ( « فَلَمَّا أَسْلَما وَتَلَّه لِلْجَبِينِ » ) * « اسلام » به معناى رضايت دادن و تسليم شدن است . و كلمه « تل » به معناى به زمين انداختن كسى است . و كلمه « جبين » به معناى يكى از دو طرف پيشانى است . و لام در « للجبين » بيان مىكند كه كجاى اسماعيل روى زمين قرار گرفت ، نظير آيه « يَخِرُّونَ لِلأَذْقانِ سُجَّداً » « 1 » و معناى آيه اين است كه : ابراهيم و اسماعيل تسليم امر خدا شدند و به آن رضايت دادند ، و ابراهيم ( ع ) فرزندش را به پهلو خواباند .\r\nو اين جمله پاسخى مىخواهد كه در كلام نيامده ، چون معناى تحت اللفظى كلام چنين است : « پس همين كه تسليم شدند ، ابراهيم فرزند خود را به زمين خواباند و يك طرف پيشانىاش را به زمين نهاد » و ديگر نفرموده كه چه شد ، و اين به خاطر آن است كه بفهماند جواب « لما » از بس مهم و مصيبت آن جناب آن قدر شديد و تلخ بود كه قابل گفتن نيست .\r\n* ( « وَنادَيْناه أَنْ يا إِبْراهِيمُ قَدْ صَدَّقْتَ الرُّؤْيا » ) * اين آيه عطف است بر جوابى كه گفتيم از « لما » حذف شده . و معناى جمله * ( « قَدْ صَدَّقْتَ الرُّؤْيا » ) * اين است كه : با آن رؤيا معامله رؤياى راست و صادق نمودى و امرى كه ما در آن رؤيا به تو كرديم امتثال نمودى . و منظور از اين كلام اين است كه : امرى كه ما به تو كرديم براى امتحان تو و تعيين مقدار و ميزان بندگى تو بوده كه در امتثال چنين امرى همين كه آماده\r\n\r\n","description":"","footnote":"\r\n( 1 ) به عنوان سجده با چانه به زمين مىافتد . سوره اسرى ، آيه 107 .\r\n","page_name":" 231 ","page_number":231},
  {"content":"\r\nشدى آن را انجام دهى ، كافى است ، چون همين مقدار از امتثال ميزان بندگى تو را معين مىكند .\r\n* ( « إِنَّا كَذلِكَ نَجْزِي الْمُحْسِنِينَ إِنَّ هذا لَهُوَ الْبَلاءُ الْمُبِينُ » ) * كلمه « كذلك » اشاره به داستان قربانى كردن اسماعيل است كه در آن آزمايشى سخت و محنتى دشوار بود . و مشار اليه به كلمه « هذا » نيز همان داستان است و مىخواهد شدت امر را تعليل كند .\r\nو معنايش اين است كه : ما به همين منوال نيكوكاران را جزاء مىدهيم : نخست امتحانهاى به ظاهر شاق و دشوار و در واقع آسمان برايشان پيش مىآوريم ، تا وقتى به شايستگى از امتحان درآمدند ، بهترين جزا را هم در دنيا و هم در آخرت به ايشان بدهيم . و اين را بدان دليل مىگوييم كه در داستان ابراهيم به روشنى ديدند كه ابتلايش صرف امتحان بود و واقعيت نداشت و همان ظاهر هم بسيار شاق و ناگوار بود .\r\n* ( « وَفَدَيْناه بِذِبْحٍ عَظِيمٍ » ) * يعنى ما فرزند او را فدا داديم به ذبحى عظيم كه - بنا بر آنچه در روايات آمده - عبارت بود از قوچى كه جبرئيل از ناحيه خداى تعالى آورد . و مراد از « ذبح عظيم » بزرگى جثه قوچ نيست ، بلكه چون از ناحيه خدا آمد و خداى تعالى آن را عوض اسماعيل قرار داد عظمت داشت .\r\n* ( « وَتَرَكْنا عَلَيْه فِي الآخِرِينَ » ) * در سابق تفسير شد .\r\n* ( « سَلامٌ عَلى إِبْراهِيمَ » ) * اين جمله تحيتى است از خداى تعالى به ابراهيم ( ع ) ، و اگر « سلام » را بدون الف و لام و نكره آورد ، براى اين است كه بفهماند سلامى بر ابراهيم ( ع ) باد كه بيان نتواند عظمت آن را در خود بگنجاند .\r\n* ( « كَذلِكَ نَجْزِي الْمُحْسِنِينَ إِنَّه مِنْ عِبادِنَا الْمُؤْمِنِينَ » ) * تفسير هر دو آيه در سابق گذشت .\r\n* ( « وَبَشَّرْناه بِإِسْحاقَ نَبِيًّا مِنَ الصَّالِحِينَ » ) * ضمير به ابراهيم ( ع ) برمىگردد . مىفرمايد : ما ابراهيم ( ع ) را بشارت داديم كه صاحب فرزندى مىشود به نام اسحاق .\r\nبايد دانست اين آيه شريفه كه متضمن بشارت به ولادت اسحاق ( ع ) است ،\r\n","description":"","footnote":"","page_name":" 232 ","page_number":232},
  {"content":"\r\nبه خاطر اينكه بعد از بشارت قبلى است ، كه از تولد اسماعيل خبر مىداد ، و مىفرمود :\r\n* ( « فَبَشَّرْناه بِغُلامٍ حَلِيمٍ » ) * و دنبالش فرمود : * ( « فَلَمَّا بَلَغَ مَعَه السَّعْيَ » ) * ظاهر و بلكه صريح در اين است كه : ذبيح غير از اسحاق است ، بلكه اسماعيل است . و ما در تفسير سوره انعام در ذيل قصص ابراهيم ( ع ) اين معنا را به طور مفصل اثبات كرده‌ايم .\r\n* ( « وَبارَكْنا عَلَيْه وَعَلى إِسْحاقَ وَمِنْ ذُرِّيَّتِهِما مُحْسِنٌ وَظالِمٌ لِنَفْسِه مُبِينٌ » ) * جمله « باركنا » از مصدر « مباركة » است ، و آن به اين است كه خير و دوام پر حاصلى را نصيب موجودى كنند . پس معناى آيه چنين مىشود : ما ابراهيم و اسحاق را خير و دوام داديم و آن دو را پر حاصل و پر اثر گردانديم .\r\nممكن هم هست جمله * ( « وَمِنْ ذُرِّيَّتِهِما . . . » ) * قرينه باشد بر اينكه مراد از جمله « باركنا » اين باشد كه ما بركت و كثرت را در اولاد او و اولاد اسحاق قرار داديم . و بقيه الفاظ آيه روشن است . مىفرمايد : « و از ذريه ابراهيم ، و اسحاق بعضى نيكوكار و بعضى آشكارا به خود ستم كردند » .\r\n\r\nبحث روايتى\r\n\r\nدر تفسير قمى در ذيل جمله « بقلب سليم » مىفرمايد : قلب سليم قلبى است كه خدا را ديدار مىكند در حالى كه به جز خداى عز و جل كسى ديگر در آن نباشد « 1 » .\r\nو نيز در همان كتاب است كه : امام قلب سليم را معنا كرده‌اند به قلب سليم از شك « 2 » .\r\nو در روضه كافى به سند خود از حجر از امام صادق ( ع ) روايت كرده كه فرمود پدرم ، امام باقر ( ع ) فرمود : ابراهيم به خدايان مشركين بد گفت ، پس نظرى به ستارگان افكند و گفت : * ( « إِنِّي سَقِيمٌ » ) * و به خدا نه مريض بود و نه دروغ گفت « 3 » .\r\nمؤلف : در اين معنا روايات ديگرى هست كه در بعضى از آنها آمده كه ابراهيم ( ع ) نه مريض بود و نه دروغ گفت ، بلكه منظورش اين بوده كه مريض در دين و دچار شك و ترديد است ( كه خود مرضى است قلبى ) .\r\n\r\n","description":"","footnote":"\r\n( 1 و 2 ) تفسير قمى ، ج 2 ، ص 123 .\r\n( 3 ) روضه كافى ، ج 8 ، ص 303 ، ح 559 .\r\n","page_name":" 233 ","page_number":233},
  {"content":"\r\nاين روايات در داستان احتجاج كردن ابراهيم با قوم خود و شكستن بتها و در آتش افكندنش در تفسير سوره انعام ، مريم ، انبياء و شعراء گذشت .\r\nو در كتاب توحيد از امير المؤمنين ( ع ) روايت كرده كه در ضمن حديثى در پاسخ مردى كه معناى آياتى كه بر او مشتبه شده بود پرسيد ، فرمود : من كه قبلا هم به تو گفتم كه بسيار مىشود كه آيه اى از كتاب خداى عز و جل تاويل و معناى باطنى آن غير از تنزيل و معناى ظاهرى آن مىباشد . آرى ، كلام خداى تعالى شباهتى به كلام بشر ندارد و من همين حالا نمونه هايى از آن آيات را برايت ذكر مىكنم ، آن قدر كه - ان شاء اللَّه - تو را بس باشد :\r\nاز آن جمله كلام ابراهيم ( ع ) است كه گفت : * ( « إِنِّي ذاهِبٌ إِلى رَبِّي سَيَهْدِينِ » ) * كه منظور از رفتن به سوى خدا توجه در عبادت به سوى خداست ، و سعى و كوشش در تقرب به خداى عز و جل است ، نه رفتن با پا ، حال خوب فهميدى كه تنزيل اين آيه غير از تاويل آن است ؟ « 1 » .\r\nباز در همان كتاب به سند خود از فتح بن يزيد جرجانى ، از حضرت ابى الحسن ( رضا ) ( ع ) روايت آورده كه به فتح فرمود : اى فتح براى خدا دو اراده و دو مشيت است ، يكى اراده حتمى و يكى اراده عزمى ، و لذا مىبينيم در مواردى از چيزهايى نهى كرده كه انجام آن را خواسته است و به چيزهايى امر كرده كه انجام آن را نخواسته ، آيا نمىبينى كه آدم و همسران او را از خوردن فلان درخت نهى كرد با اينكه مىخواست از آن درخت بخورند ؟\r\nاگر نمىخواست آنها هم نمىخوردند ، و اگر مىخوردند بايد شهوت و خواست آن دو بر مشيت خدا كه نخواسته غلبه كرده باشد و خدا برتر از آن است . ( پس جواب اين است كه : نهى از خوردن درخت نهى ظاهرى و صورى است و منافاتى با خواست باطنى خدا ندارد ) .\r\nو نيز به ابراهيم ( ع ) دستور مىدهد فرزندش را قربانى كند ، ولى از سوى ديگر اين را هم خواسته كه سر اين فرزند از تنش جدا نشود ، و اگر نمىخواست كه اسماعيل ذبح نشود لازمه اش اين بود كه مشيت ابراهيم بر مشيت خدا غلبه كند . ( يعنى خدا ذبح او را خواسته باشد ، و ابراهيم نخواسته باشد ، و خواست ابراهيم تحقق پيدا كند ) عرضه داشتم :\r\nعقده اى از من گشودى ، خدا از تو عقده گشايى كند « 2 » .\r\nو از امالى شيخ نقل شده كه به سند خود از سليمان بن يزيد روايت كرده كه گفت :\r\n\r\n","description":"","footnote":"\r\n( 1 ) توحيد صدوق ، ص 266 .\r\n( 2 ) توحيد صدوق ، ص 64 .\r\n","page_name":" 234 ","page_number":234},
  {"content":"\r\nعلى بن موسى ( ع ) براى ما حديث كرد و فرمود : پدرم از پدرش ، از حضرت باقى ، از پدرش ، از پدران بزرگوارش ( ع ) برايم حديث كرد كه فرمودند : ذبيح همان اسماعيل ( ع ) است « 1 » .\r\nمؤلف : نظير اين معنا در مجمع البيان از حضرت باقر و حضرت صادق ( ع ) به اين مضمون آمده « 2 » . و روايات بسيارى ديگر از ائمه اهل بيت ( ع ) در اين باره هست ، ولى در بعضى از آنها آمده كه ذبيح اسحاق بوده ، كه چون اين روايات با آيات قرآن مخالف است ، مطروح و مردود است .\r\n\r\n\r\nو از كتاب فقيه نقل شده كه شخصى از امام صادق ( ع ) از ذبيح پرسيد : چه كسى بوده ؟ فرمود : اسماعيل بوده ، براى اينكه : خداى تعالى داستان تولد اسحاق را در كتاب مجيدش بعد از داستان ذبح نقل كرده و فرموده : * ( « وَبَشَّرْناه بِإِسْحاقَ نَبِيًّا مِنَ الصَّالِحِينَ » ) * « 3 » .\r\nمؤلف : اين معنا در بيان آيه مذكور گذشت ، كه گفتيم : سياق آن ظاهر و بلكه صريح در اين معنا است .\r\nو در مجمع البيان از ابن اسحاق روايت كرده كه گفت : ابراهيم ( ع ) هر وقت مىخواست اسماعيل ( ع ) و مادرش هاجر را ديدار كند ، برايش براق مىآوردند ، صبح از شهر شام سوار براق مىشد و قبل از ظهر به مكه مىرسيد ، بعد از ظهر از مكه حركت مىكرد و شب نزد خانواده اش در شام بود ، و اين آمد و شد هم چنان ادامه داشت تا آنكه اسماعيل ( ع ) به حد رشد رسيد ، پدرش وقتى در خواب ديد كه اسماعيل ( ع ) را ذبح مىكند ، به او فرمود : طناب و كاردى بردار تا به اتفاق به اين دره كوه برويم و هيزم بياوريم .\r\nپس همين كه به آن دره خلوت كه نامش « دره ثبير » بود رسيدند ، ابراهيم ( ع ) او را از دستورى كه خداى تعالى در باره وى به او داده آگاه كرد ، اسماعيل گفت : پدرجان با اين طناب دست و پاى مرا ببند ، تا دست و پا نزنم و دامن خود را جمع كن تا خون من آن را نيالايد و مادرم آن خون را نبيند و كارد خود را تيز كن و به سرعت گلويم را ببر ، تا زودتر راحت شوم ، چون مرگ سخت است ، ابراهيم ( ع ) گفت : پسرم راستى در اطاعت فرمان خدا\r\n\r\n","description":"","footnote":"\r\n( 1 ) امالى شيخ طوسى ، ج 1 ، ص 348 .\r\n( 2 ) مجمع البيان ، ج 8 ، ص 453 .\r\n( 3 ) من لا يحضره الفقيه ، ج 2 ، ص 148 ، ح 5 .\r\n","page_name":" 235 ","page_number":235},
  {"content":"\r\nچه كمك كار خوبى هستى براى من .\r\nآن گاه ابن اسحاق دنبال داستان را هم چنان نقل مىكند ، تا مىرسد به اينجا كه ابراهيم ( ع ) خم شد و با كاردى كه به دست داشت خواست گلوى فرزند را ببرد .\r\nجبرئيل كارد او را برگردانيد ، و اسماعيل را از زير دست او كنار كشيد . و از سوى ديگر قوچى را كه از ناحيه دره « ثبير » آورده بود به جاى اسماعيل قرار داد و از طرف چپ مسجد خيف صدايى برخاست كه اى ابراهيم ! رؤياى خود را تصديق كردى و دستور خدا را انجام دادى « 1 » .\r\nمؤلف : روايات در خصوص اين قصه بسيار زياد است و خالى از اختلاف نيست .\r\nو نيز در مجمع البيان از تفسير عياشى نقل كرده كه وى به سند خود از يزيد بن معاويه عجلى نقل كرده كه گفت : از امام صادق ( ع ) پرسيدم : بين دو بشارتى كه به ابراهيم ( ع ) داده شد ، يكى بشارت به ولادت اسماعيل و ديگرى بشارت به ولادت اسحاق ، چند سال فاصله بود ؟ فرمود : بين اين دو بشارت پنج سال فاصله شد ، و آيه شريفه * ( « فَبَشَّرْناه بِغُلامٍ حَلِيمٍ » ) * اولين بشارتى بود كه خداى تعالى به فرزنددار شدن ابراهيم ( ع ) داد ، و منظور از « غلام حليم » اسماعيل ( ع ) بود « 2 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 454 .\r\n( 2 ) مجمع البيان ، ج 8 ، ص 455 .\r\n","page_name":" 236 ","page_number":236},
  {"content":"\r\n\r\n\r\nوَ لَقَدْ مَنَنَّا عَلى مُوسى وَهارُونَ ( 114 ) وَنَجَّيْناهُما وَقَوْمَهُما مِنَ الْكَرْبِ الْعَظِيمِ ( 115 ) وَنَصَرْناهُمْ فَكانُوا هُمُ الْغالِبِينَ ( 116 ) وَآتَيْناهُمَا الْكِتابَ الْمُسْتَبِينَ ( 117 ) وَهَدَيْناهُمَا الصِّراطَ الْمُسْتَقِيمَ ( 118 )\r\nوَ تَرَكْنا عَلَيْهِما فِي الآخِرِينَ ( 119 ) سَلامٌ عَلى مُوسى وَهارُونَ ( 120 ) إِنَّا كَذلِكَ نَجْزِي الْمُحْسِنِينَ ( 121 ) إِنَّهُما مِنْ عِبادِنَا الْمُؤْمِنِينَ ( 122 ) وَإِنَّ إِلْياسَ لَمِنَ الْمُرْسَلِينَ ( 123 )\r\nإِذْ قالَ لِقَوْمِه ألا تَتَّقُونَ ( 124 ) أتَدْعُونَ بَعْلًا وَتَذَرُونَ أَحْسَنَ الْخالِقِينَ ( 125 ) اللَّه رَبَّكُمْ وَرَبَّ آبائِكُمُ الأَوَّلِينَ ( 126 ) فَكَذَّبُوه فَإِنَّهُمْ لَمُحْضَرُونَ ( 127 ) إِلَّا عِبادَ اللَّه الْمُخْلَصِينَ ( 128 )\r\nوَ تَرَكْنا عَلَيْه فِي الآخِرِينَ ( 129 ) سَلامٌ عَلى إِلْياسِينَ ( 130 ) إِنَّا كَذلِكَ نَجْزِي الْمُحْسِنِينَ ( 131 ) إِنَّه مِنْ عِبادِنَا الْمُؤْمِنِينَ ( 132 )\r\nترجمه آيات\r\nو همانا ما بر موسى و هارون منت نهاديم ( 114 ) .\r\nو آن دو و قوم آن دو را از اندوهى عظيم رهايى بخشيديم ( 115 ) .\r\nو نصرتشان داديم در نتيجه آنان غالب آمدند ( 116 ) .\r\nو كتابى رازگشا به آن دو داديم ( 117 ) .\r\n","description":"","footnote":"","page_name":" 237 ","page_number":237},
  {"content":"\r\nو آن دو را به صراط مستقيم راهنمايى نموديم ( 118 ) .\r\nو آثار و بركات و نام نيكشان را براى آيندگان حفظ كرديم ( 119 ) .\r\nسلام بر موسى و هارون ( 120 ) .\r\nما اين چنين نيكوكاران را جزا مىدهيم ( 121 ) .\r\nآرى آن دو از بندگان مؤمن ما بودند ( 122 ) .\r\nو به درستى كه الياس از پيامبران بود ( 123 ) .\r\nبه يادش آور آن دم كه به قوم خود گفت آيا نمىخواهيد با تقوى باشيد ( 124 ) .\r\nآيا بت « بعل » را مىخوانيد و بهترين خالقان را وامىگذاريد ( 125 ) .\r\nهمان اللَّه را كه رب شما و رب پدران نخستين شما است ( 126 ) .\r\nولى مردم او را تكذيب كردند و در نتيجه از احضار شدگان شدند ( 127 ) .\r\nآرى همه شان احضار خواهند شد مگر بندگان مخلص خدا ( 128 ) .\r\nما نام نيك و آثار و بركات الياس را هم در آيندگان باقى گذاشتيم ( 129 ) .\r\nسلام بر آل ياسين ( 130 ) .\r\nآرى ما به نيكوكاران اينچنين جزا مىدهيم ( 131 ) .\r\nكه او از بندگان مؤمن ما بود ( 132 ) .\r\n\r\nبيان آيات\r\n\r\nاين آيات خلاصه اى است از داستان موسى و هارون ( ع ) البته اشاره اى هم به داستان الياس ( ع ) دارد ، و نعمتها و منتهايى را كه خداى تعالى بر آنان ارزانى داشته ، برمىشمارد ، و نيز بيان مىكند كه چگونه دشمنان تكذيبگر آنان را عذاب كرد ، چيزى كه هست در اين آيات جانب رحمت و بشارت بر جانب عذاب و انذار غلبه دارد .\r\n* ( « وَلَقَدْ مَنَنَّا عَلى مُوسى وَهارُونَ » ) * كلمه « منت » به معناى « انعام » است ، كه احتمال دارد مراد از آن ، همان نعمتهايى باشد كه بعدا در باره موسى و هارون ( ع ) و قوم آن دو مىشمارد كه چگونه از شر فرعونيان نجاتشان داده و ياريشان كرد و كتاب به سويشان نازل نمود و به سوى خود هدايتشان فرمود و امثال اينها ، و در نتيجه ، جمله * ( « وَنَجَّيْناهُما . . . » ) * عطف تفسيرى همان جمله « مننا » خواهد بود ، و تفسير مىكند كه آن منت چه بود .\r\n","description":"","footnote":"","page_name":" 238 ","page_number":238},
  {"content":"\r\n* ( « وَنَجَّيْناهُما وَقَوْمَهُما مِنَ الْكَرْبِ الْعَظِيمِ » ) * منظور از « كرب عظيم » اندوه شديدى است كه بنى اسرائيل از شر فرعون داشتند ، كه آنان را ضعيف كرد و بدترين شكنجه ها را به آنان داد و بچه هايشان را مىكشت ، و زنان و دخترانشان را زنده نگه مىداشت .\r\n* ( « وَنَصَرْناهُمْ فَكانُوا هُمُ الْغالِبِينَ » ) * نصرت بنى اسرائيل اين بود كه منجر به بيرون رفتن از مصر و عبور از دريا ، و غرق شدن فرعون و لشكريانش در دريا گرديد .\r\nاين را بدان جهت گفتيم تا اشكالى كه شده دفع شود ، چون بعضى توهم كرده‌اند كه :\r\nمقتضاى ظاهر اين است كه كلمه نصرت قبل از نجات دادن ذكر شود ، چون نجات يافتن بنى اسرائيل نتيجه نصرت خدا بود ، در حالى كه مىبينيم اول فرمود : « ما آنها را از اندوه شديد نجات داديم » بعد فرمود : « و ياريشان كرديم تا غلبه كردند » .\r\nجواب اين توهم همان است كه گفتيم ، با اين توضيح كه نصرت همواره در جايى استعمال مىشود كه شخص نصرت شده هم خودش مختصر نيرويى داشته باشد و هم به ضميمه نيروى ناصر كارى را از پيش ببرد ، به طورى كه اگر اين نصرت نبود نيروى خود او كافى نبود كه شر را از خود دفع كند ، و بنى اسرائيل در هنگام بيرون شدن از مصر مختصر نيرويى داشتند . پس اطلاق كلمه « نصرت » در آن هنگام مناسب است .\r\nبه خلاف كلمه « نجات دادن » كه بايد در جايى استعمال شود كه نجات يافته هيچ نيرويى از خود نداشته باشد ، و آن در داستان بنى اسرائيل در روزگارى است كه اسير در دست فرعون بودند . پس استعمال كلمه نصرت در آن هنگام مناسبت ندارد .\r\n* ( « وَآتَيْناهُمَا الْكِتابَ الْمُسْتَبِينَ » ) * يعنى كتابى كه مجهولات نهانى را روشن مىكند و آن امورى را كه مورد احتياج مردم در دنيا و آخرت است و براى خود آنان پوشيده است ، بيان مىنمايد .\r\n* ( « وَهَدَيْناهُمَا الصِّراطَ الْمُسْتَقِيمَ » ) * مراد از « هدايت به سوى صراط المستقيم » ، هدايت به تمام معناى كلمه است ، و به همين جهت آن را به موسى و هارون ( ع ) اختصاص داد و از قوم آن دو كسى را شريك آن دو نكرد و ما در سابق در تفسير سوره فاتحه هدايت به صراط مستقيم را معنا كرديم .\r\n* ( « وَتَرَكْنا عَلَيْهِما فِي الآخِرِينَ ) * . . . * ( الْمُؤْمِنِينَ » ) * كه تفسيرش گذشت .\r\n","description":"","footnote":"","page_name":" 239 ","page_number":239},
  {"content":"\r\n* ( « وَإِنَّ إِلْياسَ لَمِنَ الْمُرْسَلِينَ » ) * بعضى « 1 » گفته‌اند : « الياس ( ع ) از دودمان هارون ( ع ) بوده ، و در شهر بعلبك - يكى از شهرهاى لبنان كه به مناسبت اينكه بت بعل در آنجا منصوب بوده آن را بعلبك خواندند - مبعوث شد » . و ليكن گوينده اين حرف شاهدى بر گفتار خود نياورده ، در كلام خداى تعالى هم شاهدى بر آن نيست .\r\n* ( « إِذْ قالَ لِقَوْمِه ألا تَتَّقُونَ أتَدْعُونَ بَعْلًا وَتَذَرُونَ أَحْسَنَ الْخالِقِينَ ) * . . . * ( الأَوَّلِينَ » ) * اين قسمتى از دعوت الياس ( ع ) است كه در آن قوم خود را به سوى توحيد دعوت مىكند ، و به پرستش « بعل » - كه بتى از بتهاى آنان بوده - و نپرستيدن خدا ، توبيخ مىنمايد\r\n\r\n\r\nو كلام آن جناب علاوه بر اينكه توبيخ و سرزنش مشركين است ، مشتمل بر حجتى كامل بر مساله توحيد نيز هست ، چون در جمله * ( « وَتَذَرُونَ أَحْسَنَ الْخالِقِينَ اللَّه رَبَّكُمْ وَرَبَّ آبائِكُمُ الأَوَّلِينَ » ) * مردم را نخست سرزنش مىكند كه چرا « أحسن الخالقين » را نمىپرستيد ؟ و خلقت و ايجاد همانطور كه به ذوات موجودات متعلق است ، به نظام جارى در آنها نيز متعلق است كه آن را تدبير مىناميم . پس همانطور كه خدا خالق است مدبر نيز هست و همانطور كه خلقت مستند به او است تدبير نيز مستند به او است و جمله « اللَّه ربكم » بعد از ستايش به جمله « احسن الخالقين » اشاره به همين مساله تدبير است .\r\nو سپس اشاره مىكند به اينكه : ربوبيت خداى تعالى اختصاص به يك قوم و دو قوم ندارد . و خدا مانند بت نيست كه هر بتى مخصوص به قومى مىباشد ، و بت هر قوم رب مخصوص آن قوم مىباشد . بلكه خداى تعالى رب شما و رب پدران گذشته شما است ، اختصاص به يك دسته و دو دسته ندارد ، چون خلقت و تدبير او عام است و جمله * ( « اللَّه رَبَّكُمْ وَرَبَّ آبائِكُمُ الأَوَّلِينَ » ) * اشاره به اين معنا دارد .\r\n* ( « فَكَذَّبُوه فَإِنَّهُمْ لَمُحْضَرُونَ » ) * كلمه « محضرون » به اين معنا است كه : تكذيب كنندگان مبعوث مىشوند تا براى عذاب احضار شوند ، و در سابق هم گفتيم كه كلمه « احضار » هر جا به طور مطلق بيايد ، به معناى احضار براى شر و عذاب است .\r\n* ( « إِلَّا عِبادَ اللَّه الْمُخْلَصِينَ » ) * احضار اين جمله دليل بر آن است كه در قوم « الياس » جمعى از مخلصين بوده‌اند .\r\n\r\n","description":"","footnote":"\r\n( 1 ) مجمع البيان ، ج 8 ، ص 457 .\r\n","page_name":" 240 ","page_number":240},
  {"content":"\r\n* ( « وَتَرَكْنا عَلَيْه فِي الآخِرِينَ ) * . . . * ( الْمُؤْمِنِينَ » ) * در سابق در نظاير اين آيه سخن رفت .\r\n\r\nبحث روايتى\r\n\r\nدر تفسير قمى در ذيل آيه * ( « أتَدْعُونَ بَعْلًا » ) * آمده كه قوم الياس ( ع ) بتى داشتند كه آن را « بعل » مىناميدند « 1 » .\r\nو در كتاب معانى به سند خود از قادح از امام صادق ( ع ) از پدرش از پدران بزرگوارش از على ( ع ) روايت كرده كه در باره آيه « سلام على آل يس » فرمود : « يس » رسول خدا ( ص ) است . و آل يس ما هستيم « 2 » .\r\nمؤلف : و از كتاب عيون از امام رضا ( ع ) نظير اين حديث روايت شده « 3 » .\r\nو البته اين دو روايت بر اين مبنى صحيح است كه ما آيه را به صورت « آل يس » بخوانيم ، هم چنان كه در قراءت نافع و ابن عامر و يعقوب و زيد اين طور قراءت شده .\r\n\r\nسخنى پيرامون داستان الياس ( ع )\r\n1 - نخست ببينيم در قرآن كريم در باره آن جناب چه آمده ؟ در قرآن عزيز جز در اين مورد و در سوره انعام آنجا كه هدايت انبيا را ذكر مىكند و مىفرمايد : « وَزَكَرِيَّا وَيَحْيى وَعِيسى وَإِلْياسَ كُلٌّ مِنَ الصَّالِحِينَ » « 4 » جاى ديگرى نامش برده نشده .\r\nو در اين سوره هم از داستان او به جز اين مقدار نيامده كه آن جناب مردمى را كه بتى به نام « بعل » مىپرستيده‌اند ، به سوى پرستش خداى سبحان دعوت مىكرده ، عده اى از آن مردم به وى ايمان آوردند و ايمان خود را خالص هم كردند ، و بقيه كه اكثريت قوم بودند او را\r\n\r\n","description":"","footnote":"\r\n( 1 ) تفسير قمى ، ج 2 ، ص 226 .\r\n( 2 ) معانى الاخبار ، ج 2 ، ص 122 .\r\n( 3 ) عيون الاخبار الرضا ، ج 2 ، ص 237 .\r\n( 4 ) سوره انعام ، آيه 85 .\r\n","page_name":" 241 ","page_number":241},
  {"content":"\r\nتكذيب نمودند ، و آن اكثريت براى عذاب احضار خواهند شد .\r\nو در سوره انعام آيه « 85 » در باره آن جناب همان مدحى را كرده كه در باره عموم انبيا ( ع ) كرده ، و در سوره مورد بحث علاوه بر آن او را از مؤمنين و محسنين خوانده ، و به او سلام فرستاده ، البته گفتيم در صورتى كه كلمه مذكور بنا بر قرائت مشهور « ال ياسين » باشد 2 - حال ببينيم در احاديث در باره آن جناب چه آمده ؟ احاديثى كه در باره آن جناب در دست است ، مانند ساير رواياتى كه در باره داستانهاى انبيا ( ع ) هست ، و عجايبى از تاريخ آنان نقل مىكند ، بسيار مختلف و ناجور است نظير حديثى كه ابن مسعود آن را روايت كرده مىگويد : الياس همان ادريس است « 1 » . يا آن روايت ديگر كه ابن عباس از رسول خدا ( ص ) آورده كه فرمود : الياس همان خضر است « 2 » . و آن روايتى كه از وهب و كعب الاحبار و غير آن دو رسيده كه گفته‌اند : الياس هنوز زنده است ، و تا نفخه اول صور زنده خواهد بود « 3 » .\r\nو نيز از وهب نقل شده كه گفته : الياس از خدا درخواست كرد : او را از شر قومش نجات دهد و خداى تعالى جنبنده اى به شكل اسب و به رنگ آتش فرستاد ، الياس روى آن پريد ، و آن اسب او را برد . پس خداى تعالى پر و بال و نورانيتى به او داد و لذت خوردن و نوشيدن را هم از او گرفت ، در نتيجه مانند ملائكه شد و در بين آنان قرار گرفت « 4 » .\r\nباز از كعب الاحبار رسيده كه گفت : الياس دادرس گمشدگان در كوه و صحرا است ، و او همان كسى است كه خدا او را ذو النون خوانده ، و از حسن رسيده كه گفت :\r\nالياس موكل بر بيابانها ، و خضر موكل بر كوه ها است ، و از انس رسيده كه گفت : الياس رسول خدا ( ص ) را در بعضى از سفرهايش ديدار كرد و با هم نشستند و گفتگو كردند . سپس سفره اى از آسمان بر آن دو نازل شد . از آن مائده خوردند و به من هم خورانيدند ، آن گاه الياس از من و از رسول خدا ( ص ) خدا حافظى كرد . سپس او را ديدم كه بر بالاى ابرها به طرف آسمان مىرفت . و احاديثى ديگر از اين قبيل ، كه سيوطى آنها را در تفسير الدر المنثور در ذيل آيات اين داستان آورده « 5 » .\r\nو در بعضى از احاديث شيعه آمده كه امام ( ع ) فرمود : او زنده و جاودان است « 6 » . و ليكن اين روايات هم ضعيف هستند و با ظاهر آيات اين قصه نمىسازند .\r\n\r\n","description":"","footnote":"\r\n( 1 ) الدر المنثور ، ج 5 ، ص 285 .\r\n( 2 و 3 و 4 و 5 ) الدر المنثور ، ج 5 ، ص 286 .\r\n( 6 ) به نقل از قصص الانبياء .\r\n","page_name":" 242 ","page_number":242},
  {"content":"\r\nو در كتاب بحار در داستان الياس از « قصص الانبيا » و آن كتاب به سند خود از صدوق ، و وى به سند خود از وهب بن منبه و نيز ثعلب در عرائس از ابن اسحاق و از ساير علماى اخبار ، به طور مفصلتر از آن را آورده‌اند ، و آن حديث بسيار مفصل است كه خلاصه اش اين است كه : بعد از انشعاب ملك بنى اسرائيل ، و تقسيم شدن در بين آنان ، يك تيره از بنى اسرائيل به بعلبك كوچ كردند و آنها پادشاهى داشتند كه بتى را به نام « بعل » مىپرستيد و مردم را بر پرستش آن بت وادار مىكرد .\r\nپادشاه نامبرده زنى بدكاره داشت كه قبل از وى با هفت پادشاه ديگر ازدواج كرده بود ، و نود فرزند - غير از نوه ها - آورده بود ، و پادشاه هر وقت به جايى مىرفت آن زن را جانشين خود مىكرد ، تا در بين مردم حكم براند پادشاه نامبرده كاتبى داشت مؤمن و دانشمند كه سيصد نفر از مؤمنين را كه آن زن مىخواست به قتل برساند از چنگ وى نجات داده بود . در همسايگى قصر پادشاه مردى بود مؤمن و داراى بستانى بود كه با آن زندگى مىكرد و پادشاه هم همواره او را احترام و اكرام مىنمود .\r\nدر بعضى از سفرهايش ، همسرش آن همسايه مؤمن را به قتل رسانيد و بستان او را غصب كرد وقتى شاه برگشت و از ماجرا خبر يافت ، زن خود را عتاب و سرزنش كرد ، زن با عذرهايى كه تراشيد او را راضى كرد خداى تعالى سوگند خورد كه اگر توبه نكنند از آن دو انتقام مىگيرد ، پس الياس ( ع ) را نزد ايشان فرستاد ، تا به سوى خدا دعوتشان كند و به آن زن و شوهر خبر دهد كه خدا چنين سوگندى خورده شاه و ملكه از شنيدن اين سخن سخت در خشم شدند ، و تصميم گرفتند او را شكنجه دهند و سپس به قتل برسانند ولى الياس ( ع ) فرار كرد و به بالاترين كوه و دشوارترين آن پناهنده شد هفت سال در آنجا به سر برد و از گياهان و ميوه درختان سد جوع كرد .\r\nدر اين بين خداى سبحان يكى از بچه هاى شاه را كه بسيار دوستش مىداشت مبتلا به مرضى كرد ، شاه به « بعل » متوسل شد ، بهبودى نيافت شخصى به او گفت : « بعل » از اين رو حاجتت را برنياورد كه از دست تو خشمگين است ، كه چرا الياس ( ع ) را نكشتى ؟ پس شاه جمعى از درباريان خود را نزد الياس فرستاد ، تا او را گول بزنند و با خدعه دستگير كنند اين عده وقتى به طرف الياس ( ع ) مىرفتند ، آتشى از طرف خداى تعالى بيامد و همه را بسوزانيد ، شاه جمعى ديگر را روانه كرد ، جمعى كه همه شجاع و دلاور بودند و كاتب خود را هم كه مردى مؤمن بود با ايشان بفرستاد ، الياس ( ع ) به خاطر اينكه آن مرد مؤمن گرفتار غضب شاه نشود ، ناچار شد با جمعيت به نزد شاه برود . در همين بين\r\n","description":"","footnote":"","page_name":" 243 ","page_number":243},
  {"content":"\r\nپسر شاه مرد و اندوه شاه الياس ( ع ) را از يادش برد و الياس ( ع ) سالم به محل خود برگشت .\r\nو اين حالت متوارى بودن الياس به طول انجاميد ، ناگزير از كوه پايين آمده در منزل مادر يونس بن متى پنهان شود ، و يونس آن روز طفلى شيرخوار بود ، بعد از شش ماه دوباره الياس از خانه مزبور بيرون شده به كوه رفت . و چنين اتفاق افتاد كه يونس بعد از او مرد ، و خداى تعالى او را به دعاى الياس زنده كرد ، چون مادر يونس بعد از مرگ فرزندش به جستجوى الياس برخاست و او را يافته درخواست كرد دعا كند فرزندش زنده شود .\r\nالياس ( ع ) كه ديگر از شر بنى اسرائيل به تنگ آمده بود ، از خدا خواست تا از ايشان انتقام بگيرد و باران آسمان را از آنان قطع كند نفرين او مؤثر واقع شد ، و خدا قحطى را بر آنان مسلط كرد . اين قحطى چند ساله مردم را به ستوه آورد لذا از كرده خود پشيمان شدند ، و نزد الياس آمده و توبه كردند و تسليم شدند . الياس ( ع ) دعا كرد و خداوند باران را بر ايشان بباريد و زمين مرده ايشان را دوباره زنده كرد .\r\nمردم نزد او از ويرانى ديوارها و نداشتن تخم غله شكايت كردند ، خداوند به وى وحى فرستاد دستورشان بده به جاى تخم غله ، نمك در زمين بپاشند و آن نمك نخود براى آنان رويانيد ، و نيز ماسه بپاشند ، و آن ماسه براى ايشان ارزن رويانيد .\r\nبعد از آنكه خدا گرفتارى را از ايشان بر طرف كرد ، دوباره نقض عهد كرده و به حالت اول و بدتر از آن برگشتند ، اين برگشت مردم ، الياس را ملول كرد ، لذا از خدا خواست تا از شر آنان خلاصش كند ، خداوند اسبى آتشين فرستاد ، الياس ( ع ) بر آن سوار شد و خدا او را به آسمان بالا برد ، و به او پر و بال و نور داد ، تا با ملائكه پرواز كند .\r\nآن گاه خداى تعالى دشمنى بر آن پادشاه و همسرش مسلط كرد ، آن شخص به سوى آن دو به راه افتاد و بر آن دو غلبه كرده و هر دو را بكشت ، و جيفه شان را در بستان آن مرد مؤمن كه او را كشته بودند و بوستانش را غصب كرده بودند بينداخت « 1 » .\r\nاين بود خلاصه اى از آن روايت كه خواننده عزيز اگر در آن دقت كند خودش به ضعف آن پى مىبرد .\r\n\r\n","description":"","footnote":"\r\n( 1 ) بحار الانوار ، ج 16 ، ص 392 .\r\n","page_name":" 244 ","page_number":244},
  {"content":"\r\n\r\n\r\nوَ إِنَّ لُوطاً لَمِنَ الْمُرْسَلِينَ ( 133 ) إِذْ نَجَّيْناه وَأَهْلَه أَجْمَعِينَ ( 134 ) إِلَّا عَجُوزاً فِي الْغابِرِينَ ( 135 ) ثُمَّ دَمَّرْنَا الآخَرِينَ ( 136 ) وَإِنَّكُمْ لَتَمُرُّونَ عَلَيْهِمْ مُصْبِحِينَ ( 137 )\r\nوَ بِاللَّيْلِ أفَلا تَعْقِلُونَ ( 138 ) وَإِنَّ يُونُسَ لَمِنَ الْمُرْسَلِينَ ( 139 ) إِذْ أَبَقَ إِلَى الْفُلْكِ الْمَشْحُونِ ( 140 ) فَساهَمَ فَكانَ مِنَ الْمُدْحَضِينَ ( 141 ) فَالْتَقَمَه الْحُوتُ وَهُوَ مُلِيمٌ ( 142 )\r\nفَلَوْ لا أَنَّه كانَ مِنَ الْمُسَبِّحِينَ ( 143 ) لَلَبِثَ فِي بَطْنِه إِلى يَوْمِ يُبْعَثُونَ ( 144 ) فَنَبَذْناه بِالْعَراءِ وَهُوَ سَقِيمٌ ( 145 ) وَأَنْبَتْنا عَلَيْه شَجَرَةً مِنْ يَقْطِينٍ ( 146 ) وَأَرْسَلْناه إِلى مِائَةِ أَلْفٍ أَوْ يَزِيدُونَ ( 147 )\r\nفَآمَنُوا فَمَتَّعْناهُمْ إِلى حِينٍ ( 148 )\r\nترجمه آيات\r\nو همانا لوط از مرسلين بود ( 133 ) .\r\nبه يادش باش كه ما او و اهل او همگى را نجات داديم ( 134 ) .\r\nمگر پير زنى در باقى ماندگان در عذاب بود ( 135 ) .\r\nو بقيه را هلاك كرديم ( 136 ) .\r\nو شما ( مردم حجاز ) همه روزه از ويرانه آنان عبور مىكنيد ( 137 ) .\r\nو همچنين در شبها آيا باز هم نمىانديشيد ؟ ( 138 ) .\r\n","description":"","footnote":"","page_name":" 245 ","page_number":245},
  {"content":"\r\nو همانا يونس هم از پيامبران بود ( 139 ) .\r\nبه يادش آور زمانى كه به طرف يك كشتى پر بگريخت ( 140 ) .\r\nپس قرعه انداختند و او از مغلوبين شد ( 141 ) .\r\nپس ماهى او را ببلعيد در حالى كه ملامت زده بود ( 142 ) .\r\nو اگر او از تسبيحگويان نمىبود ( 143 ) .\r\nحتما در شكم ماهى تا روزى كه خلق مبعوث شوند باقى مىماند ( 144 ) .\r\nولى چون از تسبيحگويان بود ما او را به خشكى پرتاب كرديم در حالى كه مريض بود ( 145 ) .\r\nو بر بالاى سرش بوته اى از كدو رويانديم ( 146 ) .\r\nو او را به سوى شهرى كه صد هزار نفر و بلكه بيشتر بودند فرستاديم ( 147 ) .\r\nپس ايمان آوردند ما هم به نعمت خود تا هنگامى معين ( مدت عمر آن قوم ) بهره مندشان گردانيديم ( 148 ) .\r\nبيان آيات\r\nاين آيات خلاصه اى است از داستان لوط ( ع ) و سپس يونس ( ع ) كه خدا او را مبتلا كرد به شكم ماهى ، به كيفر اينكه در هنگام مرتفع شدن عذاب - كه مقدمات نزولش رسيده بود - از قوم خود اعراض كرد .\r\n* ( « وَإِنَّ لُوطاً لَمِنَ الْمُرْسَلِينَ إِذْ نَجَّيْناه وَأَهْلَه أَجْمَعِينَ » ) * منظور از نجات لوط و خاندانش ، نجات او از عذابى است كه بر قوم لوط نازل شد ، و آن - به طورى كه در قرآن آمده - اين بود كه از آسمان سنگريزه « سجيل » بر آنان باريد ، و زمين هم دهان باز كرده و همه را در خود فرو برد .\r\n* ( « إِلَّا عَجُوزاً فِي الْغابِرِينَ » ) * يعنى مگر پير زنى كه در ميان باقى ماندگان در عذاب باقى ماند و هلاك شد و آن پير زن همان همسر لوط بود .\r\n« ثُمَّ دَمَّرْنَا الآخَرِينَ » كلمه « دمرنا » از مصدر « تدمير » است كه به معناى هلاك كردن است . و منظور از كلمه « آخرين » همان قوم لوط ( ع ) است كه آن جناب به عنوان رسول به سويشان فرستاده شده بود .\r\n","description":"","footnote":"","page_name":" 246 ","page_number":246},
  {"content":"\r\n« وَإِنَّكُمْ لَتَمُرُّونَ عَلَيْهِمْ مُصْبِحِينَ وَبِاللَّيْلِ أفَلا تَعْقِلُونَ » يعنى و شما همواره صبح و شام از سرزمين آنان عبور مىكنيد ، چون مردم لوط در سرزمينى وسط شام و حجاز زندگى مىكردند ، و منظور از « عبور كردن در صبح و شام » ، عبور كردن از خرابه هاى آن ديار است . و - به طورى كه مىگويند - امروز آن خرابه ها زير آب رفته است .\r\n\r\n\r\n
  ]\r\n« وَإِنَّ يُونُسَ لَمِنَ الْمُرْسَلِينَ إِذْ أَبَقَ إِلَى الْفُلْكِ الْمَشْحُونِ » يعنى و يونس نيز از پيامبران بود كه به سوى كشتى فرار كرد ، با اينكه كشتى ظرفيت سوار شدن او را نداشت و « اباق » به معناى فرار كردن عبد از مولايش مىباشد . . .\r\nمراد از فرار كردن او به طرف كشتى اين است كه او از بين قوم خود بيرون آمد و از آنان اعراض كرد . و آن جناب هر چند در اين عمل خود خدا را نافرمانى نكرد ، و قبلا هم خدا او را از چنين كارى نهى نكرده بود ، و ليكن اين عمل شباهتى تام بفرار يك خدمتگزار از خدمت مولى داشت ، و به همين جهت خداى تعالى او را به كيفر اين عمل بگرفت كه شرح بيشتر داستانش در تفسير آيه « وَذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْه » « 1 » گذشت .\r\n« فَساهَمَ فَكانَ مِنَ الْمُدْحَضِينَ » كلمه « ساهم » ماضى از باب مساهمه است كه به معناى قرعه كشى است . و كلمه « مدحضين » اسم مفعول از « ادحاض » است كه به معناى غالب آمدن است و معناى آيه اين است كه : در كشتى قرعه انداختند و يونس از مغلوبين شد ، و جريان بدين قرار بود كه نهنگى بر سر راه كشتى درآمد و كشتى را متلاطم كرد و چون سنگين بود خطر غرق همگى را تهديد كرد ، ناگزير شدند از كسانى كه در كشتى بودند شخصى را در آب بيندازند ، تا نهنگ او را ببلعد ، و از سر راه كشتى به كنارى رود قرعه انداختند به نام يونس ( ع ) اصابت كرد به ناچار او را به دهان نهنگ سپردند و نهنگ آن جناب را ببلعيد .\r\n* ( « فَالْتَقَمَه الْحُوتُ وَهُوَ مُلِيمٌ » ) * .\r\nماهى او را لقمه اى كرد ، در حالى كه او ملامت زده بود . كلمه « التقام » به معناى ابتلاع و بلعيدن است . و كلمه « مليم » اسم فاعل از « لام » است ، كه به معناى داخل شدن در ملامت است ، مانند احرام كه به معناى داخل شدن در حرم است ، و ممكن است\r\n\r\n","description":"","footnote":"\r\n( 1 ) سوره انبياء ، آيه 87 .\r\n","page_name":" 247 ","page_number":247},
  {"content":"\r\nمعناى كلمه اين باشد كه يونس داراى ملامت شد .\r\n\r\n\r\n* ( « فَلَوْ لا أَنَّه كانَ مِنَ الْمُسَبِّحِينَ لَلَبِثَ فِي بَطْنِه إِلى يَوْمِ يُبْعَثُونَ » ) * اين آيه شريفه يونس را جزو تسبيح كنندگان شمرده و معلوم است مسبح كسى را گويند كه مكرر و به طور دائم تسبيح مىگويد به طورى كه اين عمل صفت وى شده باشد . از اين مىفهميم كه آن جناب مدتى طولانى كارش تسبيح بوده .\r\nبعضى « 1 » گفته‌اند : « قبل از رفتن در شكم ماهى تسبيح مىگفته » .\r\nو بعضى « 2 » ديگر گفته‌اند : « در شكم ماهى ، بسيار تسبيح مىگفته » . عده اى ديگر گفته‌اند : « اصولا او بر اين كار مداومت داشته ، هم قبل از فرو رفتن در شكم ماهى و هم بعد از آن » .\r\nو اما آنچه قرآن كريم از تسبيح او حكايت كرده اين است كه مىفرمايد : « فَنادى فِي الظُّلُماتِ أَنْ لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ » « 3 » و لازمه اين آيه شريفه آن است كه او تنها در شكم ماهى و يا هم در آنجا و هم قبلا تسبيح مىگفته . پس احتمال اينكه منظور تسبيح گفتن قبل از ماجراى ماهى باشد احتمال ضعيفى است كه نبايد آن را پذيرفت .\r\nعلاوه بر اين از جمله « سُبْحانَكَ إِنِّي كُنْتُ مِنَ الظَّالِمِينَ » كه هم تسبيح و هم اعتراف به ظلم است ( البته ظلم به آن معنايى كه بعدا خواهيم گفت ) استفاده مىشود كه منظور از تسبيح او تسبيح از معنايى است كه عمل وى و رفتن از ما بين آنان دلالت بر آن دارد و آن معنا اين است كه اگر فرار كند ديگر دست خدا به او نمىرسد ، هم چنان كه جمله « فَظَنَّ أَنْ لَنْ نَقْدِرَ عَلَيْه - خيال كرد دست ما به او نمىرسد » بر آن دلالت دارد .\r\nو جمله * ( « فَلَوْ لا أَنَّه كانَ مِنَ الْمُسَبِّحِينَ . . . » ) * دلالت دارد بر اينكه صرفا تسبيح او باعث نجاتش شده ، و لازمه اين گفتار آن است كه يونس گرفتار شكم ماهى نشده باشد مگر به خاطر همين كه خدا را منزه بدارد از آن معنايى كه عملش حكايت از آن مىكرد ، و در نتيجه از آن گرفتارى كه عملش باعث آن شده بود نجات يافته و به ساحت عافيت قدم بگذارد .\r\nاز اين بيان روشن مىشود كه عنايت كلام همه در اين است كه بفهماند تسبيح او در شكم ماهى مايه نجاتش شد . پس از سه قولى كه نقل كرديم قول وسط معقولتر و بهتر است .\r\n\r\n","description":"","footnote":"\r\n( 1 ) روح المعانى ، ج 23 ، ص 144 .\r\n( 2 ) تفسير منهج الصادقين ، ج 8 ، ص 22 .\r\n( 3 ) پس در ظلمتها فرياد كرد كه الها خدايى به جز ذات يكتاى تو نيست تو پاك و منزهى و من از ستمكارانم . سوره انبياء ، آيه 87 .\r\n","page_name":" 248 ","page_number":248},
  {"content":"\r\nبنا بر اين ظاهر قضيه اين است كه مراد از تسبيح يونس ، همين نداى او در ظلمات باشد كه گفته : « لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ » و اگر قبل از تسبيح ، تهليل ( لا إله الا اللَّه ) را ذكر كرد ، براى اين بود كه به منزله علتى باشد براى تسبيحش ، گويا فرموده : خدايا معبود به حقى كه بايد به سويش توجه كرد غير از تو كسى نيست ، پس تو منزهى از آن معنايى كه عمل من آن را مىرسانيد ، چون من از تو فرار كردم و از عبوديت تو اعراض نمودم و به غير تو متوجه شدم پس اينك من متوجه تو مىشوم و تو را برى و پاك مىدانم از آنچه عملم حكايت از آن مىكرد ، حال مىگويم : كه غير از تو كسى و چيزى كارساز نيست .\r\nاين بود معناى تسبيح يونس كه اگر اين معنا را نگفته بود ، تا ابد از آن بليه نجات نمىيافت ، چون - همانطور كه گفتيم - سبب نجاتش تنها و تنها همين تسبيح بود به آن معنايى كه ذكر كرديم .\r\nبا اين بيان روشن مىشود كه مراد از جمله * ( « لَلَبِثَ فِي بَطْنِه إِلى يَوْمِ يُبْعَثُونَ » ) * جاويد بودن مكث آن جناب است در شكم ماهى ، تا روزى كه مبعوث شود و از شكم ماهى بيرون آيد مانند قبر كه مردم در آن دفن مىشوند و مكث مىكنند تا روزى كه مبعوث شوند و از آن خارج گردند ، هم چنان كه در باره بيرون شدن همه انسانها از زمين فرموده : « مِنْها خَلَقْناكُمْ وَفِيها نُعِيدُكُمْ وَمِنْها نُخْرِجُكُمْ تارَةً أُخْرى » « 1 » .\r\nدر آيه شريفه مورد بحث هيچ دلالتى بر اين نيست كه يونس تا روز قيامت در شكم ماهى زنده مىماند و يا جنازه اش در شكم ماهى سالم مىماند و شكم ماهى قبل او مىشد ، يا به اينكه ماهى تا روز قيامت زنده مىماند و يا به نحوى ديگر . پس ديگر محلى براى اين اختلاف باقى نمىماند كه آيا آن جناب هم چنان زنده مىماند ؟ و يا شكم ماهى قبر او مىشد ؟ و نيز آيا مراد از * ( « يَوْمِ يُبْعَثُونَ » ) * روزى است كه صور اول دميده مىشود و همه مردم مىميرند ؟ و يا صور دوم است كه همه زنده مىشوند ؟ و يا آنكه اين عبارت كنايه است از اينكه مدتى طولانى در شكم ماهى مىماند ؟\r\n* ( « فَنَبَذْناه بِالْعَراءِ وَهُوَ سَقِيمٌ » ) * كلمه « نبذ » به معناى دور انداختن چيزى است . كلمه « عراء » به معناى محلى روباز\r\n\r\n","description":"","footnote":"\r\n( 1 ) شما را از زمين آفريديم و در زمين هم برمىگردانيم و در آخر بار ديگر از زمين بيرونتان مىكنيم . سوره طه ، آيه 55 .\r\n","page_name":" 249 ","page_number":249},
  {"content":"\r\nاست ، كه ديوار و حايلى ديگر در آن نباشد و چيزى كه انسان در زير سايه اش قرار گيرد نداشته باشد ، نه سقفى و نه خيمه اى و نه درختى .\r\nو معناى جمله - آن طور كه از سياق برمىآيد - اين است كه : يونس در شكم ماهى از تسبيحگويان شد و در نتيجه ما او را از شكم ماهى بيرون انداختيم و در بيرون دريا در زمينى كه نه سايه داشت و نه سقف ، پرت كرديم ، در حالى كه بيمار بود ، و سايه اى هم نبود كه به آنجا برود .\r\n* ( « وَأَنْبَتْنا عَلَيْه شَجَرَةً مِنْ يَقْطِينٍ » ) * كلمه « يقطين » به معناى نوعى از كدو است كه برگهاى پهن و مدور دارد ، و خدا اين بوته را رويانيد تا برگهايش بر بدن او سايه بيفكند .\r\n* ( « وَأَرْسَلْناه إِلى مِائَةِ أَلْفٍ أَوْ يَزِيدُونَ » ) * كلمه « او » در اينجا به معناى ترديد نيست ، چون خداى تعالى در عدد آن جمعيت ترديد ندارد ، بلكه به معناى ترقى است ، و معنا چنين است كه : ما او را به رسم پيامبرى به سوى مردمى فرستاديم كه عددشان صد هزار و بلكه بيشتر بود . و منظور از اين مردم اهل « نينوى » است .\r\n* ( « فَآمَنُوا فَمَتَّعْناهُمْ إِلى حِينٍ » ) * يعنى اين قوم به وى ايمان آوردند و ما ايشان را به آن عذابى كه قبلا به ايشان نزديك شده بود هلاك نكرديم ، و آنان را از نعمت حيات و بقاء برخوردار كرديم كه تا فرا رسيدن اجلشان زندگى كنند .\r\nو اين آيه شريفه در اين اشعارش كه عذاب از قوم يونس برداشته شد ، اشاره دارد به آيه « فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَمَتَّعْناهُمْ إِلى حِينٍ » « 1 » .\r\nسياق آيه مورد بحث خالى از اين اشعار و بلكه دلالت نيست كه مراد از ارسال يونس در جمله * ( « وَأَرْسَلْناه » ) * اين است كه : آن جناب را امر فرموده كه بار ديگر به سوى قومش برگردد .\r\nو مراد از ايمان قومش در جمله * ( « فَآمَنُوا . . . » ) * ايمان آوردن به تصديق او و پيروىاش مىباشد بعد\r\n\r\n","description":"","footnote":"\r\n( 1 ) هيچ قريه اى نبود كه پس از آمدن عذاب ايمان بياورد ، و ايمانش سودى برايش داشته باشد ، مگر قوم يونس كه چون ايمان آوردند ، ما عذاب خوار كننده را از ايشان برداشتيم و تا مدتى معين به آنان زندگى داديم . سوره يونس ، آيه 98 .\r\n","page_name":" 250 ","page_number":250},
  {"content":"\r\nاز ايمان آوردن به خدا و توبه كردن بعد از ديدن عذاب .\r\nاز اينجا ضعف اين گفتار روشن مىشود كه بعضى « 1 » به آيه شريفه و آيه قبليش استدلال كرده‌اند بر اينكه منظور از جمله * ( « وَأَرْسَلْناه » ) * ارسال بعد از بيرون شدن از شكم ماهى است ، و خلاصه يونس در آغاز مامور شده كه به سوى اهل « نينوى » كه مردمى بتپرست بودند برود و يونس از آنجا كه اين ماموريت را سنگين ديد ، از خانه خود بيرون آمد ، ولى مستقيم به سوى نينوى نرفت ، بلكه در زمين سير مىكرد تا شايد كه خدا اين تكليف را از او بردارد ، و در ضمن گردش سوار كشتى شده و به داستان ماهى گرفتار گشت و بعد از آنكه در بيابان افكنده شد و حالش جا آمد ، بار دوم مامور شد به سوى آن مردم برود و رفت ، و مردم هم دعوتش را پذيرفتند ، و خدا عذابى را كه همواره ايشان را به آن تهديد مىكرد ، از ايشان برداشت .\r\nدليل ضعف اين گفتار آن است كه : سياق ( همانطور كه شنيدى ) دلالت دارد بر اينكه منظور از جمله * ( « وَأَرْسَلْناه » ) * ارسال دومى است و قبل از آن يك بار ديگر به سوى آن مردم ارسال شده بود . و نيز منظور از جمله « فامنوا » ايمان بار دوم مردم است ، بعد از ايمان و توبه و زندگى تا مدتى معين هم نتيجه ايمان بار دوم ايشان بوده نه نتيجه بر طرف شدن عذاب ، آرى اگر بار دوم به آن رسول بزرگوار ايمان نمىآوردند ، خدا رهاشان نمىكرد ، هم چنان كه ديديم در نوبت اول هم وقتى عذاب را از ايشان برگردانيد كه ايمان آورده و توبه كردند - دقت بفرماييد .\r\nعلاوه بر اين آيه شريفه « وَذَا النُّونِ إِذْ ذَهَبَ مُغاضِباً » « 2 » و آيه شريفه « وَلا تَكُنْ كَصاحِبِ الْحُوتِ إِذْ نادى وَهُوَ مَكْظُومٌ » « 3 » با گفتار آن مفسر هيچ سازشى ندارد و همچنين آيه « إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا » ، چون كشف عذاب در جايى اطلاق مىشود كه عذاب يا واقع شده باشد ، و يا مشرف به وقوع باشد .\r\n\r\nگفتارى در چند فصل پيرامون داستان يونس ( ع )\r\n\r\n\r\n1 - قرآن كريم از سرگذشت اين پيامبر و قوم او جز قسمتى را متعرض نشده . در سوره\r\n\r\n","description":"","footnote":"\r\n( 1 ) روح المعانى ، ج 23 ، ص 147 .\r\n( 2 ) ياد آور يونس را هنگامى كه از ميان قوم خود غضبناك بيرون رفت ، سوره انبياء ، آيه 87 .\r\n( 3 ) مانند يونس مباش كه در حال اندوه خدا را خواند . سوره قلم ، آيه 48 .\r\n","page_name":" 251 ","page_number":251},
  {"content":"\r\nصافات اين مقدار را متعرض شده كه آن جناب به سوى قومى فرستاده شد و از بين مردم فرار كرده و به كشتى سوار شد و در آخر نهنگ او را بلعيد . و سپس نجات داده شده و بار ديگر به سوى آن قوم فرستاده شد و مردم به وى ايمان آوردند . اينك آيات آن سوره از نظر خواننده مىگذرد .\r\n« وَإِنَّ يُونُسَ لَمِنَ الْمُرْسَلِينَ إِذْ أَبَقَ إِلَى الْفُلْكِ الْمَشْحُونِ فَساهَمَ فَكانَ مِنَ الْمُدْحَضِينَ فَالْتَقَمَه الْحُوتُ وَهُوَ مُلِيمٌ فَلَوْ لا أَنَّه كانَ مِنَ الْمُسَبِّحِينَ لَلَبِثَ فِي بَطْنِه إِلى يَوْمِ يُبْعَثُونَ فَنَبَذْناه بِالْعَراءِ وَهُوَ سَقِيمٌ وَأَنْبَتْنا عَلَيْه شَجَرَةً مِنْ يَقْطِينٍ وَأَرْسَلْناه إِلى مِائَةِ أَلْفٍ أَوْ يَزِيدُونَ فَآمَنُوا فَمَتَّعْناهُمْ إِلى حِينٍ » .\r\nو در سوره انبياء متعرض تسبيحگويى او در شكم ماهى شده كه علت نجاتش از آن بليه شد ، مىفرمايد : « وَذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْه فَنادى فِي الظُّلُماتِ أَنْ لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ فَاسْتَجَبْنا لَه وَنَجَّيْناه مِنَ الْغَمِّ وَكَذلِكَ نُنْجِي الْمُؤْمِنِينَ » « 1 » .\r\nو در سوره قلم متعرض ناله اندوهگين او در شكم ماهى شده و سپس بيرون شدنش و رسيدن به مقام اجتباء را آورده ، مىفرمايد : « فَاصْبِرْ لِحُكْمِ رَبِّكَ وَلا تَكُنْ كَصاحِبِ الْحُوتِ إِذْ نادى وَهُوَ مَكْظُومٌ لَوْ لا أَنْ تَدارَكَه نِعْمَةٌ مِنْ رَبِّه لَنُبِذَ بِالْعَراءِ وَهُوَ مَذْمُومٌ فَاجْتَباه رَبُّه فَجَعَلَه مِنَ الصَّالِحِينَ » « 2 » .\r\nو در سوره يونس متعرض ايمان آوردن قومش و بر طرف شدن عذاب از ايشان شده ، مىفرمايد : « فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَمَتَّعْناهُمْ إِلى حِينٍ » « 3 » .\r\nخلاصه آنچه از مجموع آيات قرآنى استفاده مىشود ، با كمك قرائن موجود در اطراف اين داستان اين است كه : يونس ( ع ) يكى از پيامبران بوده كه خدا وى را به سوى مردمى گسيل داشته كه جمعيت بسيارى بوده‌اند ، يعنى آمارشان از صد هزار نفر تجاوز مىكرده و آن قوم دعوت وى را اجابت نكردند و به غير از تكذيب عكس العملى نشان ندادند ، تا آنكه عذابى كه يونس ( ع ) با آن تهديدشان مىكرد فرا رسيد . و يونس ( ع ) خودش از ميان قوم بيرون رفت .\r\n\r\n","description":"","footnote":"\r\n( 1 ) سوره انبياء ، آيه 88 - 87 .\r\n( 2 ) سوره القلم ، آيه 49 و 50 .\r\n( 3 ) سوره يونس ، آيه 97 .\r\n","page_name":" 252 ","page_number":252},
  {"content":"\r\nهمين كه عذاب نزديك ايشان رسيد و با چشم خود آن را ديدند ، همگى به خدا ايمان آورده و توبه كردند خدا هم آن عذاب را كه در دنيا خوارشان مىساخت ، از ايشان برداشت .\r\nو اما يونس ( ع ) وقتى خبردار شد كه آن عذابى كه خبر داده بود از ايشان برداشته شده ، و گويا متوجه نشده كه قوم او ايمان آورده و توبه كرده‌اند ، لذا ديگر به سوى ايشان برنگشت در حالى كه از آنان خشمگين و ناراحت بود . هم چنان پيش رفت ، در نتيجه ظاهر حالش حال كسى بود كه از خدا فرار مىكند و به عنوان قهر كردن از اينكه چرا خدا او را نزد اين مردم خوار كرد دور مىشود ، و نيز در حالى مىرفت كه گمان مىكرد دست ما به او نمىرسد ، پس سوار كشتى پر از جمعيت شد و رفت . در بين راه نهنگى بر سر راه كشتى آمد ، چاره اى نديدند جز اينكه يك نفر را نزد آن بيندازند ، تا سرگرم خوردن او شود و از سر راه كشتى به كنارى رود ، به اين منظور قرعه انداختند و قرعه به نام يونس درآمد ، او را در دريا انداختند ، نهنگ او را بلعيد و كشتى نجات يافت .\r\nآن گاه خداى سبحان او را در شكم ماهى چند شبانه روز زنده نگه داشت ، و حفظ كرد يونس ( ع ) فهميد كه اين جريان يك بلا و آزمايشى است كه خدا وى را بدان مبتلا كرده و اين مؤاخذه اى است از خدا در برابر رفتارى كه او با قوم خود كرد ، لذا از همان تاريكى شكم ماهى فريادش بلند شد به اينكه : « لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ » .\r\nخداى سبحان اين ناله او را پاسخ گفت و به نهنگ دستور داد تا يونس را بالاى آب و كنار دريا بيفكند . نهنگ چنين كرد . يونس وقتى به زمين افتاد مريض بود . خداى تعالى بوته كدويى بالاى سرش رويانيد ، تا بر او سايه بيفكند . پس همين كه حالش جا آمد ، و مثل اولش شد خدا او را به سوى قومش فرستاد ، و قوم هم دعوت او را پذيرفتند و به وى ايمان آوردند ، در نتيجه با اينكه اجلشان رسيده بود ، خداوند تا يك مدت معين عمرشان داد .\r\nو رواياتى كه از طرق امامان اهل بيت ( ع ) در تفسير اين آيات وارد شده ، با اينكه بسيار زياد است و نيز بعضى از رواياتى كه از طرق اهل سنت آمده ، هر دو در اين قسمت شريكند كه بيش از آنچه از آيات استفاده مىشود چيزى ندارند ، البته با مختصر اختلافى كه در بعضى از خصوصيات دارند ، و ما هم به همين جهت از نقل آنها صرف نظر كرديم ، هم به دليلى كه گفتيم و هم به اين دليل كه يك يك آن احاديث خبر واحدند و خبر واحد تنها در احكام حجت است ، نه در مثال مقام ما كه مقام تاريخ و سرگذشت است ، علاوه بر اين ، وضع آن روايات طورى است كه اگر مراجعه كنى ، خواهى ديد نمىتوان خصوصيات آنها را به وسيله آيات قرآنى تصحيح كرد ، حرفهايى دارد كه قابل تصحيح نيست .\r\n","description":"","footnote":"","page_name":" 253 ","page_number":253},
  {"content":"\r\n\r\n\r\n2 - در اين فصل به سرگذشت آن جناب از ديدگاه اهل كتاب مىپردازيم ، داستان يونس ( ع ) در چند جاى از عهد قديم به عنوان « يوناه بن امتاى » آمده و همچنين در چند جا از عهد جديد آمده كه در بعضى از موارد به داستان زندانى شدنش در شكم ماهى اشاره مىكند . و ليكن هيچ يك از آنها سرگذشت كامل يونس ( ع ) را نياورده‌اند .\r\nآلوسى در تفسير روح المعانى در داستان يونس ( ع ) از ديدگاه اهل كتاب مطالبى آورده كه بعضى از كتب اهل كتاب هم آن را تاييد مىكند .\r\nاو نقل كرده كه : خداى تعالى يونس ( ع ) را امر فرمود تا براى دعوت اهل « نينوى » بدانجا رود . « نينوى » يكى از شهرهاى بسيار بزرگ آشور بود كه در كنار دجله قرار داشت و تا آنجايى كه يونس قرار داشت سه روز راه بود . علاوه بر اين مردم نينوى مردمى شرور و فاسد بودند ، لذا اين ماموريت بر يونس گران آمد و از آنجايى كه بود به سوى « ترسيس » فرار كرد كه آن نيز نام يكى ديگر از شهرهاى آن روز است . سپس به شهر « يافا » آمد كه هم اكنون نيز « يافا » خوانده مىشود ، در آنجا يك كشتى آماده يافت كه قصد داشت سرنشينان خود را به « ترسيس » ببرد ، او هم اجرتى داد تا به « ترسيس » برود ، همين كه سوار بر كشتى شد و كشتى به راه افتاد بادى سخت وزيدن گرفت و امواج دريا بلند و بسيار شد و كشتى مشرف به غرق گشت .\r\nپس ملاحان ترسيدند و مقدارى از بارهاى مسافرين را به دريا انداختند ، تا كشتى سبك شود ، در همين هنگام بود كه يونس در شكم كشتى به خواب خوش رفته بود . و صداى خرنايش بلند شده بود ، رئيس كشتى وقتى او را ديد از در تعجب پرسيد : چه خبرت هست ؟ كه در چنين هنگامه اى به خواب رفته اى ، برخيز و معبودت را بخوان ، بلكه ما را از اين مهلكه نجات بخشد ، و ما در اين ورطه هلاك نشويم .\r\nبعضى از مسافرين به بعضى ديگر گفتند : بياييد قرعه بيندازيم تا معلوم شود اين شر از جانب كيست ، خود او را به دريا بيندازيم تا تنها او هلاك گردد ، پس قرعه انداختند به نام يونس اصابت كرد ، به او گفتند : مگر تو چه كرده اى كه قرعه به نام تو درآمد و تو اهل كجايى از كجا مىآيى و به كجا مىروى و از چه تيره اى هستى ؟ گفت : من بنده رب كه إله آسمان و خالق دريا و خشكى است ، هستم ، آن گاه جريان خود را براى آنان نقل كرد ، آنها بسيار ترسيدند و او را توبيخ كردند كه چرا فرار كردى و يك مشت مردم را در هلاكت گذاشتى ؟ ! آن گاه گفتند : حالا به نظر شما چه كارى در حق تو بكنيم تا اين دريا آرام گيرد ؟\r\nگفت : بايد مرا به دريا بيندازيد تا آرام گيرد ، چون من مىدانم تمامى ناآرامىهاى دريا به\r\n","description":"","footnote":"","page_name":" 254 ","page_number":254},
  {"content":"\r\nخاطر من است ، مردم هر چه تلاش كردند تا شايد كشتى را به طرف خشكى برگردانند و بدون غرق شدن يونس از ورطه نجات يابند نشد ، و ناگزير و به اصرار خود آن جناب او را به دريا انداختند و كشتى در همان دم آرام گرفت .\r\nخداى تعالى به نهنگى دستور داد تا يونس را ببلعد ، و يونس سه روز در شكم نهنگ ماند و در همان جا نماز خواند و به درگاه پروردگار خود استغاثه كرد . پس خداى سبحان به نهنگ دستور داد تا به ساحل آيد ، و يونس را در خشكى بيندازد ، نهنگ چنين كرد ، همين كه يونس در خشكى قرار گرفت ، پروردگارش فرمود : برخيز و به طرف اهل نينوى برو و در بين آنان به بانگ بلند آنچه به تو گفته‌ام ابلاغ كن .\r\nيونس ( ع ) به طرف نينوى رفت و در بين اهلش فرياد زد : هان اى مردم ! تا سه روز ديگر نينوى در زمين فرو مىرود ، پس جمعى از مردان آن شهر به خدا ايمان آوردند ، ندا دادند كه هان اى مردم ، روزه بگيريد ، و همگى لباس پشمينه پوشيدند ، و چون خبر به پادشاه رسيد ، او هم از تخت سلطنت خود برخاست و جامه هاى سلطنتى را از خود كند و لباس كهنه اى پوشيده و روى خاكستر نشست و دستور داد مناديان ندا دهند كه هيچ انسان و حيوانى طعام و شراب نخورد و به سوى پروردگار ناله و فرياد سر دهند و از شر و ظلم برگردند و چون چنين كردند ، خدا هم به ايشان رحم كرد ، و عذاب نازل نشد .\r\nيونس ( ع ) ناراحت شد و عرضه داشت : الهى من هم از اين عذاب كه فرار كردم ، با اينكه از رحمت و رأفت و صبر و توابيت تو خبر داشتم ، پروردگارا پس جان مرا بگير ، كه ديگر مرگ از زندگى برايم بهتر است ، خداى تعالى فرمود : اى يونس آيا جدا از اين كار خودت غصه دار شدى ؟ عرضه داشت : آرى ، پروردگارا .\r\nپس يونس از شهر خارج شد ، و در مقابل شهر نشست و در آنجا برايش سايبانى درست كردند در زير آن سايبان نشست ببيند در شهر چه مىگذرد ؟ پس خداى تعالى به درخت كدويى دستور داد بالاى سر يونس قرار بگير و بر او سايه بيفكن . يونس از اين جريان بسيار خوشنود شد ولى چيزى نگذشت كه به كرمى دستور داد تا ريشه كدو را بخورد و كدو را خشك كند ، كرم نيز كار خود را كرد باد سموم هم از طرفى ديگر برخاست ، آفتاب هم به شدت تابيد ، امر بر يونس ( ع ) دشوار شد ، به حدى كه آرزوى مرگ كرد .\r\nخداى تعالى فرمود : اى يونس جدا از خشكيدن بوته كدو ناراحت شدى ؟ عرضه داشت : پروردگارا آرى سخت اندوهناك شدم . فرمود : آيا از خشك شدن يك بوته كدو ناراحت شدى ، با اينكه نه زحمت كاشتنش را كشيده بودى و نه زحمت آبيارىاش را بلكه\r\n","description":"","footnote":"","page_name":" 255 ","page_number":255},
  {"content":"\r\nخودش يك شبه روييد و يك شبه هم خشكيد ، آن گاه انتظار دارى كه من بر مردم نينوى آن شهر بزرگ و آن جمعيتى كه بيش از دوازده ربوه مىشدند ، ترحم نكنم ؟ و با اينكه مردمى نادان هستند ، دست چپ و راست خود را تشخيص نمىدهند ، آنان را و حيوانات بسيارى را كه دارند هلاك سازم ؟ « 1 » .\r\n\r\n\r\nموارد اختلافى كه در اين نقل با ظواهر آيات قرآن هست بر خواننده پوشيده نيست ، مثل اين نسبت كه به آن جناب داده كه از انجام رسالت الهى شانه خالى كرده و فرار كرده است ، و اينكه از بر طرف شدن عذاب از قوم ناراحت شده ، با اينكه از ايمان و توبه آنان خبر داشته ، و چنين نسبتهايى را نمىتوان به انبياء ( ع ) داد .\r\nحال اگر بگويى نظير اين نسبتها در قرآن كريم آمده ، در آيات همين داستان در سوره صافات نسبت « اباق » ( فرار ) به آن جناب داده و نيز او را « مغاضب » و خشمگين خوانده ، و در سوره انبياء به وى اين نسبت را داده كه پنداشته خدا بر او دست نمىيابد .\r\nدر پاسخ مىگوييم بين اين نسبتها و نسبتى كه در كتب عهدين به آن جناب داده فرق است ، آرى كتب مقدسه اهل كتاب يعنى عهد قديم و جديد سرشار از نسبت گناه و حتى گناهان كبيره و مهلكه به انبياء ( ع ) است ، ديگر جا ندارد يك مفسر در اين مقام برآيد كه نسبت معصيت را طورى توجيه كند كه از معصيت بيرون شود ، به خلاف قرآن كريم كه ساحت انبيا را با صراحت منزه از معاصى و حتى گناهان صغيره مىداند ، و يك مفسر چاره ندارد جز اينكه اگر به آيه و روايتى برخورد كه به وى چنين نسبتى از آن ، مىآمد ، آن را توجيه كند ، براى اينكه آياتى كه بر عصمت انبيا ( ع ) دلالت دارد ، خود قرينه قطعى است بر اينكه ظاهر چنين آيه و روايتى مراد نيست ، و بايد حمل بر خلاف ظاهرش شود ، و به همين جهت در معناى كلمه « اذ ابق » و نيز در معناى « مُغاضِباً فَظَنَّ أَنْ لَنْ نَقْدِرَ . . . » بيانى آورديم كه ديديد هيچ منافاتى با عصمت انبيا ( ع ) نداشت و حاصل آن معنا اين بود كه گفتيم كلمات حكايت حال و ايهامى است كه : فعل يونس ( ع ) موهم آن بود و خلاصه يونس ( ع ) نه از انجام ماموريت فرار كرد و نه از بر طرف شدن عذاب خشمگين بود ، ولى كارى كرد كه آن كار ايهامى به اين معانى داشت .\r\n3 - خداى تعالى در چند مورد از قرآن كريم يونس ( ع ) را ستايش كرده . و در سوره انبيا ، آيه « 88 » او را از مؤمنين خوانده و در سوره القلم ، آيه « 50 » فرموده : او را « اجتباء »\r\n\r\n","description":"","footnote":"\r\n( 1 ) تفسير روح المعانى ، ج 23 ، ص 148 .\r\n","page_name":" 256 ","page_number":256},
  {"content":"\r\nكرده . و به خاطر داريد كه گفتيم : « اجتباء » به اين است كه خداوند بنده اى را خالص براى خود كند و نيز او را از صالحان خوانده ، و در سوره انعام ، آيه « 87 » در زمره انبياء شمرده ، و فرموده : كه او را بر عالميان برترى داده ، و او و ساير انبياء را به سوى صراط مستقيم هدايت كرده .\r\n\r\nبحث روايتى\r\n\r\nدر كتاب فقيه از امام صادق ( ع ) روايت آورده كه فرمود : هيچ قومى در ميان خود قرعه نينداختند ، و امر خود را به خدا واگذار نكردند ، مگر آنكه آنچه حق بود از قرعه بيرون آمد . و نيز فرموده : چه حكمى بالاتر از حكم قرعه و عادلانه تر از آن است ؟ وقتى اشخاص امر خود را به خدا واگذارند ، آيا اين خداى سبحان نيست كه مىفرمايد : « فَساهَمَ فَكانَ مِنَ الْمُدْحَضِينَ » ؟ « 1 » .\r\nو در كتاب بحار از كتاب بصائر نقل كرده كه او به سند خود از « حبه عرنى » روايت كرده كه گفت : امير المؤمنين ( ع ) فرمود : خداى تعالى ولايت مرا بر همه اهل آسمانها و اهل زمين عرضه كرد ، جمعى بدان اقرار و جمعى ديگر انكار كردند . يونس از آنان بود كه انكار كرد و خدا او را به همين سبب در شكم ماهى حبس نمود ، تا سرانجام اقرار نمود « 2 » .\r\nمؤلف : در معناى اين روايت ، روايات ديگرى نيز هست ، و مراد از اين ولايت ، ولايت كلى الهى است كه خود امير المؤمنين ( صلوات اللَّه عليه ) اولين كسى است از اين امت كه فتح باب آن كرد و آن عبارت از آن است كه خدا قائم مقام بنده اى ، در تدبير امر او گردد ، و در نتيجه ، آن بنده جز به سوى خدا توجه نكند ، و جز خواست خدا را نخواهد و اين مقام را با پيمودن طريق عبوديت به بنده مىدهند ، طريقى كه بنده را به حدى مىرساند كه خالص براى خدا مىشود ، و به غير از خدا ، احدى از آن بنده سهم نمىبرد .\r\nو ظاهر عمل يونس ( ع ) - همانطور كه گفتيم - ظاهرى بود كه مرضى خدا نبود و نمىشد آن را به اراده خدا نسبت داد ، و به همين جهت خدا او را مبتلا كرد ، تا به ظلمى كه\r\n\r\n","description":"","footnote":"\r\n( 1 ) من لا يحضره الفقيه ، ج 3 ، ص 52 ، ح 175 .\r\n( 2 ) بحار الانوار ، ج 14 ، ص 391 ، ح 10 .\r\n","page_name":" 257 ","page_number":257},
  {"content":"\r\nاو به نفس خود كرد اعتراف كند آرى خداى سبحان منزه است از اراده مثل اين كارها . پس بلايا و محنتهايى كه اولياى خدا بدان مبتلا مىشوند ، تربيتى است الهى كه خدا به وسيله آن بلايا ، ايشان را تربيت مىكند و به حد كمال مىرساند و درجاتشان را بالا مىبرد ، هر چند كه بعضى از آن بلايا جهات ديگر داشته باشند كه بتوان آن را مؤاخذه و عقاب ناميد ، و اين خود معروف است كه گفته‌اند : « البلاء للولاء - بلا لازمه ولايت و دوستى است » .\r\nمؤيد اين معنا حديثى است كه صاحب كتاب علل به سند خود از ابى بصير آورده ، كه گفت : به امام صادق ( ع ) عرضه داشتم : به چه علت خدا عذاب را از قوم يونس برداشت با اينكه تا بالاى سرشان آمد ، و بر سرشان سايه افكند و اين معامله را با هيچ قومى ديگر نكرد ؟\r\nدر جواب فرمود : براى اينكه در علم خداى تعالى اين معنا بود كه به زودى عذاب را از آنان برمىگرداند ، به خاطر اينكه توبه مىكنند . و اگر اين جريان را به اطلاع يونس نرساند ، براى اين بود كه يونس فارغ براى عبادت او باشد ، و در شكم ماهى به مناجات با او بپردازد ، و در عوض مستوجب ثواب و كرامت او گردد « 1 » .\r\n\r\n","description":"","footnote":"\r\n( 1 ) علل الشرائع ، ص 77 .\r\n","page_name":" 258 ","page_number":258},
  {"content":"\r\n\r\n\r\nفَاسْتَفْتِهِمْ ألِرَبِّكَ الْبَناتُ وَلَهُمُ الْبَنُونَ ( 149 ) أَمْ خَلَقْنَا الْمَلائِكَةَ إِناثاً وَهُمْ شاهِدُونَ ( 150 ) أَلا إِنَّهُمْ مِنْ إِفْكِهِمْ لَيَقُولُونَ ( 151 ) وَلَدَ اللَّه وَإِنَّهُمْ لَكاذِبُونَ ( 152 ) أَصْطَفَى الْبَناتِ عَلَى الْبَنِينَ ( 153 )\r\nما لَكُمْ كَيْفَ تَحْكُمُونَ ( 154 ) أفَلا تَذَكَّرُونَ ( 155 ) أَمْ لَكُمْ سُلْطانٌ مُبِينٌ ( 156 ) فَأْتُوا بِكِتابِكُمْ إِنْ كُنْتُمْ صادِقِينَ ( 157 ) وَجَعَلُوا بَيْنَه وَبَيْنَ الْجِنَّةِ نَسَباً وَلَقَدْ عَلِمَتِ الْجِنَّةُ إِنَّهُمْ لَمُحْضَرُونَ ( 158 )\r\nسُبْحانَ اللَّه عَمَّا يَصِفُونَ ( 159 ) إِلَّا عِبادَ اللَّه الْمُخْلَصِينَ ( 160 ) فَإِنَّكُمْ وَما تَعْبُدُونَ ( 161 ) ما أَنْتُمْ عَلَيْه بِفاتِنِينَ ( 162 ) إِلَّا مَنْ هُوَ صالِ الْجَحِيمِ ( 163 )\r\nوَ ما مِنَّا إِلَّا لَه مَقامٌ مَعْلُومٌ ( 164 ) وَإِنَّا لَنَحْنُ الصَّافُّونَ ( 165 ) وَإِنَّا لَنَحْنُ الْمُسَبِّحُونَ ( 166 ) وَإِنْ كانُوا لَيَقُولُونَ ( 167 ) لَوْ أَنَّ عِنْدَنا ذِكْراً مِنَ الأَوَّلِينَ ( 168 )\r\nلَكُنَّا عِبادَ اللَّه الْمُخْلَصِينَ ( 169 ) فَكَفَرُوا بِه فَسَوْفَ يَعْلَمُونَ ( 170 ) وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ ( 171 ) إِنَّهُمْ لَهُمُ الْمَنْصُورُونَ ( 172 ) وَإِنَّ جُنْدَنا لَهُمُ الْغالِبُونَ ( 173 )\r\nفَتَوَلَّ عَنْهُمْ حَتَّى حِينٍ ( 174 ) وَأَبْصِرْهُمْ فَسَوْفَ يُبْصِرُونَ ( 175 ) أفَبِعَذابِنا يَسْتَعْجِلُونَ ( 176 ) فَإِذا نَزَلَ بِساحَتِهِمْ فَساءَ صَباحُ الْمُنْذَرِينَ ( 177 ) وَتَوَلَّ عَنْهُمْ حَتَّى حِينٍ ( 178 )\r\nوَ أَبْصِرْ فَسَوْفَ يُبْصِرُونَ ( 179 ) سُبْحانَ رَبِّكَ رَبِّ الْعِزَّةِ عَمَّا يَصِفُونَ ( 180 ) وَسَلامٌ عَلَى الْمُرْسَلِينَ ( 181 ) وَالْحَمْدُ لِلَّه رَبِّ الْعالَمِينَ ( 182 )\r\n","description":"","footnote":"","page_name":" 259 ","page_number":259},
  {"content":"\r\nترجمه آيات\r\nاز ايشان نظر بخواه آيا براى پروردگارت دختران و براى ايشان پسران است ؟ ( 149 ) .\r\nو آيا روزى كه ما ملائكه را ماده خلق مىكرديم ايشان شاهد و ناظر بودند ( 150 ) .\r\nآگاه باش كه اينان از بس در دروغگويى بىپروا هستند كه خواهند گفت ( 151 ) .\r\nخدا بچه آورده و حال آنكه دروغ گويند ( 152 ) .\r\nآيا خدا دختران را بر پسران برگزيده ( 153 ) .\r\nواى بر شما ! اين چه حكمى است كه مىكنيد ؟ ( 154 ) .\r\nو چرا متذكر نمىشويد ( 155 ) .\r\nيا آنكه راستى برهان روشنى داريد ؟ ( 156 ) .\r\nاگر كتابى در اين باره بر شما نازل شده پس آن كتابتان را بياوريد اگر راست مىگوييد ( 157 ) .\r\n( دروغ ديگرشان اين است كه ) بين خدا و جن خويشاوندى قايل شدند با اينكه جن هم مىدانند كه روزى براى حساب احضار مىشوند ( 158 ) .\r\nمنزه است خدا از اين و صفها كه برايش مىتراشند ( 159 ) .\r\nمگر اوصافى كه بندگان مخلص او براى او قائلند ( 160 ) .\r\nاين شما و اين خدايانتان هر چه مىخواهيد بكنيد ( 161 ) .\r\nشما هر كارى بكنيد نمىتوانيد عليه خدا فتنه به پا كنيد ( 162 ) .\r\nو در آن فتنه افراد را گمراه سازيد مگر كسى را كه خودش دنبال جهنم مىگردد ( 163 ) .\r\nو هر يك از ما ( فرشتگان ) مقام و پستى معين داريم ( 164 ) .\r\nهمواره آماده به خدمت در صف ايستاده‌ايم ( 165 ) .\r\nدائما در حال تسبيح اوييم ( 166 ) .\r\n( بعد از شنيدن اين دليل از ملائكه ) به طور مسلم خواهند گفت ( 167 ) .\r\nاگر نزد ما هم كتابى از جنس كتب گذشتگان مىبود ( 168 ) .\r\nما نيز از بندگان مخلص خدا بوديم ( 169 ) .\r\n( ولى اين هم دروغ است چون مشرك نزول كتاب از آسمان را محال مىداند ) و به اين معنا كافر است و به زودى خواهند فهميد ( 170 ) .\r\nفرمان ما از سابق به نفع بندگان مرسل ما صادر شده ( 171 ) .\r\n","description":"","footnote":"","page_name":" 260 ","page_number":260},
  {"content":"\r\nكه ايشان تنها يارى خواهند شد ( 172 ) .\r\nو لشكر ما به تنهايى غالب خواهد گشت ( 173 ) .\r\nپس تو تا مدتى روى از ايشان برتاب ( 174 ) .\r\nببين چه عكس العملهايى نشان مىدهند و به زودى ثمره رفتار خود را مىبينند ( 175 ) .\r\nآيا به عذاب ما شتاب مىكنند ( 176 ) .\r\nپس همين كه بر آنها احاطه كرد آن وقت مىفهمند كه چه روزگار بدى دارند ( 177 ) .\r\nتو تا چندى روى از ايشان برتاب ( 178 ) .\r\nو رفتارشان را زير نظر داشته باش به زودى خودشان هم خواهند ديد ( 179 ) .\r\nمنزه است پروردگار تو كه رب العزه است از آنچه اينان در باره اش مىگويند ( 180 ) .\r\nو سلام بر فرستادگان ( 181 ) .\r\nو ستايش مخصوص خدا است كه پروردگار عالميان است ( 182 ) .\r\n\r\nبيان آيات\r\n\r\nدر سابق اين معنا را بيان فرموده بود كه او رب و معبود حقيقى است ، جمعى از بندگان مخلص چون انبياى گرامى ، او را پرستيدند ، و به حد خلوص رسيدند و بعضى ديگر به ربوبيت او كافر شدند ، و خداوند بندگانش را نجات داده ، و كافران را هلاك و به عذاب اليم مبتلا كرد .\r\nاينك در اين آيات متعرض عقايد كفار شده كه در باره خدايان خود كه يا ملائكه و يا جن بودند ، چه عقايدى داشتند و چگونه ملائكه را دختران خدا ناميده و براى جن قائل به نسبت و خويشاوندى با خدا شدند .\r\nبه طور كلى بتپرستان ، كه يا برهمايى هستند ، و يا بودايى ، و يا صابئى ، معتقد نبودند كه تمامى ملائكه دختر و زنند ، بله بعضى از آنان اين اعتقاد را داشتند ، ليكن آنچه از بعضى از قبايل عرب مانند وثنىهاى قبيله جهينه ، سليم ، خزاعه ، و بنى مليح حكايت شده ، اين است كه : اينان قايل به انوثيت ملائكه بودند .\r\nو اما اعتقاد به اينكه بين جن و خدا خويشاوندى هست و نسبت جن سرانجام به خدا منتهى مىشود ، فى الجمله از تمامى فرقه هاى مشرك ، نقل شده .\r\nو كوتاه سخن اينكه : خداى تعالى در اين آيات به فساد عقيده ، آنان اشاره نموده ، سپس\r\n","description":"","footnote":"","page_name":" 261 ","page_number":261},
  {"content":"\r\nرسول گرامى خود را بشارت مىدهد به اينكه به زودى او را يارى مىكند و مشركين را تهديد مىكند به اينكه به عذاب مبتلايشان مىسازد و آن گاه سوره مورد بحث را با تقديس و منزه بودن خدا از داشتن شريك و نيز با سلام بر همه رسولان ، و حمد خدا كه رب العالمين است ، ختم مىنمايد .\r\n* ( « فَاسْتَفْتِهِمْ ألِرَبِّكَ الْبَناتُ وَلَهُمُ الْبَنُونَ » ) * خداى سبحان اعتقاد مشركين را به اينكه ملائكه دختران خدايند باز نموده كه چه لوازمى دارد و آن لوازم اين است كه : ملائكه فرزندان خدا و دختر باشند و خدا اين دختران را به خود اختصاص داده باشد ( و تنها او دختر بزايد ) اما مردم همه پسر بزايند و هر چه پسر هست مخصوص مردم باشد و سپس اين لوازم را يكى پس از ديگرى رد نمود سخن اول ايشان را كه دختران از آن خدا و پسران از آن ايشان باشند رد نموده ، مىفرمايد : « از ايشان بپرس آيا براى پروردگار تو دختران باشد و براى خود آنان پسران ؟ » و اين استفهام استفهامى است انكارى ، به انكار لازمه كلام ، چون لازمه اين گفتار اين است كه : مشركين از خدا بالاتر باشند ، چون مشركين اين اعتقاد را هم داشته‌اند كه پسر بهتر از دختر است و مىخواستند كه از داشتن دختر منزه باشند ، و به همين جهت دختران را زنده به گور مىكردند ، تا نزاهتشان لكه دار نشود .\r\n* ( « أَمْ خَلَقْنَا الْمَلائِكَةَ إِناثاً وَهُمْ شاهِدُونَ » ) * كلمه « ام » در اينجا منقطعه و به معناى « بلكه » است ، نه به معناى « يا اين و يا آن » و معناى آيه اين است كه : بلكه از سؤال قبلى مهمتر اين است كه از ايشان بپرسى . آيا ما ملائكه را ماده خلق كرده‌ايم ، و آيا مشركين در روزى كه ما ملائكه را خلق مىكرديم آنجا حاضر بودند و مادگى ملائكه را ديدند ؟ يا اينكه نه تنها حاضر نبودند ، بلكه چنين ادعايى هم نمىتوانند بكنند ؟ علاوه بر اين اصولا نرى و مادگى ، يك مساله اى است كه جز از راه حس نمىتوان اثباتش كرد و ملائكه براى مشركين محسوس نبودند و اين جمله رد ماده بودن ملائكه است .\r\n* ( « أَلا إِنَّهُمْ مِنْ إِفْكِهِمْ لَيَقُولُونَ وَلَدَ اللَّه وَإِنَّهُمْ لَكاذِبُونَ » ) * اين آيه شريفه رد لازمه ديگر گفتار مشركين است و آن اثبات ولادت ملائكه از خداست ، و اين سخن را صرف « افك » مىشمارد ، و « افك » عبارت است از اينكه سخنى را به غير آن وجهه اى كه دارد برگردانى و وجهه حق آن را به سوى باطل صرف كنى . و خلاصه خلقت ملائكه را كه براى كسى معلوم نيست چگونه بوده ؟ برگردانى و نام ولادت بر آن بگذارى ، پس مشركين در اين سخن خود مرتكب افك شده‌اند ، و دروغى روشن گفته‌اند .\r\n","description":"","footnote":"","page_name":" 262 ","page_number":262},
  {"content":"\r\n* ( « أَصْطَفَى الْبَناتِ عَلَى الْبَنِينَ ما لَكُمْ كَيْفَ تَحْكُمُونَ أفَلا تَذَكَّرُونَ » ) * در اين آيه ، انكار انتخاب دختران بر پسران را تكرار كرده ، تا شدت شناعت و زشتى اين سخن را افاده كند ، يك بار فرموده : آيا خدا دختران را بر پسران ترجيح داده كه خودش تنها دختر بزايد و پسر زاييدن را به شما واگذار كند ؟ و بار ديگر فرموده : آخر اين چه حكمى است كه مىكنند ؟ و بار سوم فرموده : راستى نمىخواهيد متذكر شويد ؟\r\nآن گاه ايشان را توبيخ نموده مىفرمايد : * ( « ما لَكُمْ كَيْفَ تَحْكُمُونَ » ) * ، چون سخن ايشان حكمى است بدون دليل ، و سپس دنبالش فرموده : * ( « أفَلا تَذَكَّرُونَ » ) * كه هم توبيخ است و هم اشاره است به اينكه اين حرف صرف نظر از اينكه هيچ دليلى ندارد ، بلكه بر خلافش دليل هست چيزى كه هست مشركين متذكر آن دليل نمىشوند ، اگر متذكر شوند مىفهمند كه ساحت خداى سبحان منزه از آن است كه متجزى شود و جزئى به نام فرزند از او جدا گردد ، و نيز منزه از آن است كه محتاج فرزند شود و در صدد فرزنددار شدن برآيد . و اين گونه احتجاجها در كلام خداى تعالى عليه مشركين مكرر آورده شده است .\r\nدر آيه مورد بحث التفاتى از غيبت * ( « أَلا إِنَّهُمْ مِنْ إِفْكِهِمْ لَيَقُولُونَ » ) * ، به خطاب « * ( ما لَكُمْ كَيْفَ تَحْكُمُونَ ) * » به كار رفته ، در جمله اول مشركين را غايب حساب كرده و فرموده : « ايشان از در افك خواهند گفت » و در جمله دوم خطاب به مشركين فرموده : « واى بر شما اين چه حكمى است كه مىكنيد » و اين التفات براى آن است كه بر شدت خشم خدا دلالت كند ، شدت خشمى كه باعث شده خدا شفاها با خود مشركين سخن گويد .\r\n* ( « أَمْ لَكُمْ سُلْطانٌ مُبِينٌ فَأْتُوا بِكِتابِكُمْ إِنْ كُنْتُمْ صادِقِينَ » ) * كلمه « ام » در اين آيه نيز منقطعه و به معناى « بلكه » است و مراد از « سلطان » - به طورى كه از سياق برمىآيد - برهان و كتابى است كه از ناحيه خداى سبحان بر مشركين نازل شده باشد ، و در آن كتاب خدا به ايشان خبر داده باشد كه ملائكه دختران منند ، چون وقتى عقل و حس اجازه چنين عقيده اى را ندهد ، باقى مىماند دليل نقلى و كتابى كه از ناحيه خدا آن را اثبات كرده باشد پس اگر مدعاى مشركين حق است ، بايد كتابى آسمانى ارائه دهند ، تا مدعاى آنان را اثبات كند .\r\nو اگر كلمه « كتاب » را بر مشركين اضافه كرد ، و فرمود : « كتابتان » به اين عنايت است كه فرض كرد مشركين كتابى داشته باشند كه بر مدعايشان دلالت كند .\r\n* ( « وَجَعَلُوا بَيْنَه وَبَيْنَ الْجِنَّةِ نَسَباً وَلَقَدْ عَلِمَتِ الْجِنَّةُ إِنَّهُمْ لَمُحْضَرُونَ » ) * قرار دادن نسبت بين خدا و جن ، عبارت از همين عقيده مشركين است كه مىگويند :\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nجن اولاد خدا هستند كه شرح مفصل اين عقيده آنان در تفسير سوره هود آنجا كه در باره بتپرستان بحث كرديم گذشت .\r\n* ( « وَلَقَدْ عَلِمَتِ الْجِنَّةُ إِنَّهُمْ لَمُحْضَرُونَ » ) * - يعنى خود جنيان مىدانند روزى براى حساب و يا عذاب حاضر خواهند شد . و اينكه گفتم . حساب يا عذاب ، به خاطر اطلاق كلمه « محضرون » است . و به هر حال جنيان مىدانند كه خود مربوب خدا هستند ، و خدا به زودى از ايشان حساب مىكشد و بر طبق اعمالشان جزا مىدهد . پس نسبتى كه بين جنيان و خدا هست نسبت مربوبيت و ربوبيت است ، نه نسبت ولادت و كسى كه خودش مربوب ديگرى است ، شايستگى پرستش ندارد .\r\nو از عجايب ، سخن بعضى « 1 » از مفسرين است كه گفته‌اند : مراد از كلمه « جنة » طايفه اى از ملائكه است كه به اين اسم ناميده شده‌اند . و بنا بر اين بايد ضمير « انهم » را به كفار برگردانيد ، نه به كلمه « جنة » ، و معنايش اين است كه : طايفه اى از ملائكه ، كه نامشان جن است ، مىدانند كه كفار براى عذاب حاضر مىشوند ، و اين تفسيرى است كه هيچ شاهدى از قرآن كريم بر آن نيست ، علاوه بر اين از سياق بعيد است .\r\n* ( « سُبْحانَ اللَّه عَمَّا يَصِفُونَ إِلَّا عِبادَ اللَّه الْمُخْلَصِينَ » ) * ضمير در جمله « يصفون » - با در نظر گرفتن اينكه اين آيه متصل به آيه قبل است - به كفار نامبرده برمىگردد ، و استثناى « الا » در آن استثناى منقطع است ، و معناى آيه اين است كه : خدا از توصيفى كه كفار مىكنند منزه است ، و يا خدا از آنچه كه كفار در باره اش مىگويند ، و از اوصافى كه برايش مىتراشند از قبيل ولادت و نسبت و شركت و امثال آن منزه است ، ولى بندگان مخلص خدا او را به اوصافى وصف مىكنند كه لايق ساحت قدس اوست و يا طورى وصف مىكنند كه لايق اوست .\r\nو بعضى « 2 » از مفسرين گفته‌اند : « اين استثنا ، استثناى منقطع از ضمير در » لمحضرون « است » .\r\nبعضى « 3 » ديگر گفته‌اند : « استثناى از فاعل در » جعلوا « است و جمله هايى كه بين اين ضمير و مرجعش فاصله شده‌اند ، جملات معترضه است » . ولى اين دو وجه بعيد است .\r\nو در صورتى كه اين دو آيه را مستقل در نظر بگيريم ، هم چنان كه مستقل نيز هستند ،\r\n\r\n","description":"","footnote":"\r\n( 1 ) روح المعانى ، ج 23 ، ص 152 .\r\n( 2 و 3 ) تفسير روح المعانى ، ج 23 ، ص 152 .\r\n","page_name":" 264 ","page_number":264},
  {"content":"\r\nمعنايى وسيعتر و دقيقتر از آن معانى دارد ، چون در اين صورت بايد ضمير در « يصفون » را به عموم مردم برگردانيم ، و چون كلمه « يصفون » مطلق است ، و شامل همه گونه وصف مىشود ، آن گاه اگر استثنا را هم متصل بگيريم ، معنا چنين مىشود : خداى تعالى منزه است از تمامى وصفهايى كه واصفان برايش مىكنند ، مگر تنها بندگان مخلص خدا كه وصف آنان درست است .\r\nاما منزه بودن خدا از وصف همه واصفان ، علتش اين است كه : واصفان خدا را با مفاهيمى كه نزد خود آنان محدود است توصيف مىكنند ، و خداوند غير محدود است ، ( مثلا اگر مىگويند خدا بينا است ، چشم هم براى خدا اثبات مىكنند ، چون بينايى در بين خود آنان مستلزم داشتن چشم است ، و معلوم است كه وقتى چشم اثبات شود ، سر نيز اثبات مىشود و حال آنكه بينايى خدا مربوط به چشم نيست ) و همچنين هيچ يك از اوصاف او قابل تحديد نيست ، و هيچ لفظى نمىتواند قالب تمام عيار اسماء و صفات او گردد ، پس هر چيزى كه واصفان در باره خدا بگويند ، خدا از آن بزرگتر است ، و هر آنچه كه از خدا در توهم آدمى بگنجد ، باز خدا غير از آن چيز است .\r\nو اما اينكه وصف عباد مخلصين در باره خدا درست است ، دليلش اين است كه :\r\nخداى عز و جل بندگانى دارد كه ايشان را براى خود خالص كرده ، يعنى ديگر هيچ موجودى غير از خدا در اين افراد سهمى ندارد ، و خود را به ايشان شناسانده ، و غير خود را از ياد ايشان برده ، در نتيجه تنها خدا را مىشناسند و غير از خدا را فراموش مىكنند ، و اگر غير از خدا ، چيزى را هم بشناسند به وسيله خدا مىشناسند ، چنين مردمى اگر خدا را در نفسشان وصف كنند ، به اوصافى وصف مىكنند كه لايق ساحت كبريايى اوست و اگر هم به زبان وصف كنند - هر چند الفاظ قاصر و معانى آنها محدود باشد - دنبال وصف خود اين اعتراف را مىكنند كه بيان بشر عاجز و قاصر است از اينكه قالب آن معانى باشد و زبان بشر الكن است از اينكه اسماء و صفات خدا را در قالب الفاظ حكايت كند ، هم چنان كه رسول خدا ( ص ) كه سيد مخلصين است فرموده : « لا احصى ثناء عليك انت كما اثنيت على نفسك » « 1 » كه بر خدا ثنا گفته و نقص ثنايش را اين گونه كامل كرده كه آنچه را كه خداوند در ثناى بر خودش اراده مىكند منظورش مىباشد - دقت بفرماييد .\r\n\r\n","description":"","footnote":"\r\n( 1 ) پروردگارا من نمىتوانم تو را وصف گويم و ستايش كنم تو همان طورى كه خودت در باره خودت مىگويى .\r\n","page_name":" 265 ","page_number":265},
  {"content":"\r\n\r\n\r\n* ( « فَإِنَّكُمْ وَما تَعْبُدُونَ ما أَنْتُمْ عَلَيْه بِفاتِنِينَ إِلَّا مَنْ هُوَ صالِ الْجَحِيمِ » ) * اين آيه كه در آغازش حرف « فاء » قرار دارد ، تفريع و نتيجه گيرى از حكم مستثنى و مستثنى منه و يا تنها از حكم مستثنى است و معنايش اين است كه : بعد از آنكه مسلم شد كه آنچه شما از اوصاف براى خدا تراشيده‌ايد ، همه ضلالت است ، - به خلاف بندگان مخلص خدا كه در وصف كردن خود دچار ضلالت نمىشوند - پس اين نتيجه عايد مىشود كه شما با اين گمراهى خود نمىتوانيد گمراه كنيد مگر مردم دوزخى را ، يعنى آنهايى را كه با پاى خود راه دوزخ را طى مىكنند .\r\nو آنچه از سياق به روشنى به چشم مىخورد ، اين است كه : كلمه « ما » در جمله * ( « ما تَعْبُدُونَ » ) * موصوله باشد و مراد از آن بتها مىباشد و بس ، و يا بتها و همه آلهه ضلالت و پيشوايان گمراهى از قبيل شيطانهاى جنى مىباشد .\r\nو نيز ظاهر سياق اين است كه : كلمه « ما » در جمله « ما انتم » نافيه است . و ضمير در « عليه » به خداى سبحان برمىگردد و ظرف ( عليه ) متعلق است به « فاتنين » و كلمه « فاتنين » جمع « فاتن » است كه اسم فاعل از « فتنه » به معناى گمراه كردن مردم است . و كلمه « صالى » از ماده « صلو » اشتقاق يافته كه به معناى پيروى است ، و « صالى جحيم » به معناى دنباله رو جهنم است ، به طورى كه هر جا راه جهنم را سراغ داشته باشد به آنجا برود و عمل دوزخيان را مرتكب شود . و استثناء در آيه مفرغ است ، ( مستثنى منه آن در كلام نيامده ) ، و تقدير كلام چنين است : « ما انتم بفاتنين احدا الا من هو صال الجحيم » .\r\nو معناى آيه اين است كه : شما و خدايان ضلالت كه مىپرستيد ، هر چند دست به دست هم بدهيد نمىتوانيد احدى را مفتون و گمراه كنيد ، مگر تنها آن كسانى را كه خود راه جهنم را دنبال مىكنند .\r\nبعضى « 1 » از مفسرين گفته‌اند : كلمه « ما » در اول مصدريه و يا موصوله است و جمله « فانكم و ما تعبدون » كلامى است تام و مستقل ، از قبيل اينكه مىگويند : « انت و شانك - برو پى كارت » و معناى آيه اين است كه : « شما و آنچه مىپرستيد و يا شما و بتپرستيتان » يعنى برويد پى اين كارها كه داريد ، آن گاه با جمله اى استينافى يعنى ابتدايى فرموده : * ( « ما أَنْتُمْ عَلَيْه بِفاتِنِينَ » ) * و « فاتنين » متضمن معناى حمل است ، و ضمير در « عليه » در صورت مصدرى بودن ما به كلمه « ما » در * ( « ما تَعْبُدُونَ » ) * برمىگردد ، و در صورت موصوله بودن آن ، به\r\n\r\n","description":"","footnote":"\r\n( 1 ) تفسير قرطبى ، ج 15 ، ص 135 .\r\n","page_name":" 266 ","page_number":266},
  {"content":"\r\nمضافى تقديرى برمىگردد . و معناى آيه اين است كه شما نمىتوانيد تحميل كنيد بر عبادت خود و يا بر بتپرستى خود مگر كسى را كه خودش پيرو جهنم است .\r\nو بعضى « 1 » ديگر گفته‌اند : ممكن است كلمه « على » به معناى « با » باشد ، و ضمير به كلمه * ( « ما تَعْبُدُونَ » ) * و يا تنها به كلمه « ما » در صورتى كه موصوله باشد برگردد و كلمه « فاتنين » همان معناى ظاهرى خود را مىدهد ، و متضمن معناى تحميل و حمل نيست ، و معناى آيه اين است كه : شما نمىتوانيد با عبادت خود و يا با عبادت بتهاى خود گمراه كنيد ، مگر پيروان دوزخ را .\r\nو همه اين سخنان وجوهى است نادرست و در حقيقت بدون جهت خود را به زحمت انداختن است . و در آيه مورد بحث التفات به كار رفته ، و نكته اين التفات عينا همان است كه : در التفات در آيات سابق ذكر كرديم .\r\n\r\n\r\n* ( « وَما مِنَّا إِلَّا لَه مَقامٌ مَعْلُومٌ وَإِنَّا لَنَحْنُ الصَّافُّونَ وَإِنَّا لَنَحْنُ الْمُسَبِّحُونَ » ) * اين سه آيه - به طورى كه از سياق برمىآيد - اعتراضى است از كلام جبرئيل و يا كلام او و يارانى كه از فرشتگان وحى دارد ، نظير حكايتى كه از خود جبرئيل و يارانش نقل كرده و فرموده : « وَما نَتَنَزَّلُ إِلَّا بِأَمْرِ رَبِّكَ لَه ما بَيْنَ أَيْدِينا وَما خَلْفَنا وَما بَيْنَ ذلِكَ » « 2 » .\r\nبعضى « 3 » از مفسرين گفته‌اند : سه آيه مورد بحث كلام رسول خدا ( ص ) است ، كه خودش و مؤمنين را براى كفار توصيف مىكند ، تا ايشان را توبيخى خوار كننده كرده باشد . و آيات مورد بحث متصلند به آيه « فاستفتهم » و تقدير كلام چنين است :\r\nاز ايشان استفتاء كن و بعد از آنكه استفتاء كردى بگو : « هيچ يك از ما مسلمان نيست مگر آنكه در قيامت جايگاه و مقامى معلوم و در خور اعمال خود دارد و به درستى ماييم كه در نماز به صف مىايستيم و ماييم تسبيح كنندگان » .\r\nو ليكن اين وجه ، وجه مناسبى نيست ، و با سياق سازگارى ندارد .\r\nاين آيات سه گانه در اين مقامند كه عقيده مشركين بر الوهيت ملائكه را باطل كنند ، از اين طريق كه با اعتراف خود عقيده كفار را باطل مىكنند ، توضيح اينكه : مشركين اعتراف دارند به اينكه ملائكه خودشان مربوب و عبد خداى تعالى هستند ، چيزى كه هست مىگويند :\r\n\r\n","description":"","footnote":"\r\n( 1 ) تفسير روح المعانى ، ج 23 ، ص 152 .\r\n( 2 ) ما جز به امر پروردگارت نازل نمىشويم هر چه در پيش رو و پشت سر و ما بين آن دو داريم از خداست . سوره مريم ، آيه 64 .\r\n( 3 ) روح المعانى ، ج 23 ، ص 154 .\r\n","page_name":" 267 ","page_number":267},
  {"content":"\r\nهمين مربوبهاى خدا خود رب موجودات پايينتر از خويشند و در آن موجودات استقلال در تدبير و تصرف دارند و از تدبير عالم چيزى مربوط به خدا نيست ، و ملائكه خودشان اين معنا را قبول ندارند ، يعنى خود را مستقل در تدبير عالم نمىدانند ، هر چند كه واسطه و سبب متوسط بين خدا و خلق هستند . پس آنچه كه در اين آيات ملائكه از خود نفى مىكنند ، همان استقلال در تدبير است ، نه سببيت به اذن خدا ، پس اعتقاد مشركين به مربوب بودن ملائكه كافى است در ابطال اعتقاد ديگرشان ، و آن اينكه ملائكه رب عالم باشند ، هم چنان كه آيه « بَلْ عِبادٌ مُكْرَمُونَ لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ » « 1 » هم از يك سو سببيت و وساطت ملائكه را اثبات مىكند و هم از سوى ديگر استقلال آنان را انكار مىنمايد .\r\nپس اينكه فرمود : * ( « وَما مِنَّا إِلَّا لَه مَقامٌ مَعْلُومٌ » ) * معنايش اين است كه : هر يك از ما مقامى معين و پستى مشخص داريم ، كه ما را بدان گمارده‌اند و با گمارده شدن ديگر استقلال معنى ندارد ، چون شخص گمارده شده نمىتواند از خط مشى كه برايش تعيين كرده‌اند تجاوز كند ، ملائكه نيز مجعول ( آفريده شده ) بر اين هستند كه خدا را در آنچه امر مىكند اطاعت نموده و او را بپرستند .\r\nو اينكه فرمود : * ( « وَإِنَّا لَنَحْنُ الصَّافُّونَ » ) * معنايش اين است كه : ما فرشتگان همواره نزد خدا در صف ايستاده منتظر اوامر او هستيم ، تا اوامرى كه در تدبير عالم صادر مىكند ، بر طبق خواسته اش اجرا كنيم ، هم چنان كه از آيه « لا يَعْصُونَ اللَّه ما أَمَرَهُمْ وَيَفْعَلُونَ ما يُؤْمَرُونَ » نيز اين معنا استفاده مىشود . اين آن معنايى بود كه ما به كمك سياق از آيات مورد بحث استفاده كرديم . و چه بسا بعضى « 2 » گفته‌اند كه : « مراد از اين جمله اين است كه : ما ملائكه نزد خدا به صف ايستاده‌ايم براى نماز » . ولى اين خيلى از فهم دور است و شاهدى هم بر آن نيست .\r\nو اينكه فرمود : * ( « وَإِنَّا لَنَحْنُ الْمُسَبِّحُونَ » ) * معنايش اين است كه : ما خدا را از آنچه لايق ساحت كبريايى او نيست تنزيه مىكنيم ، هم چنان كه در جاى ديگر باز فرموده : « يُسَبِّحُونَ اللَّيْلَ وَالنَّهارَ لا يَفْتُرُونَ » « 3 » .\r\nپس اين آيات سه گانه موقف و موقعيت ملائكه در عالم خلقت را توصيف مىكنند و\r\n\r\n","description":"","footnote":"\r\n( 1 ) بلكه بندگان شريف خدايند ، كه در سخن از او پيشى نمىگيرند و همه به امر او عمل مىكنند . سوره انبياء ، آيه 26 و 27 .\r\n( 2 ) روح المعانى ، ج 23 ، ص 154 .\r\n( 3 ) فرشتگان شب و روز خداى را تسبيح مىگويند و خسته نمىشوند ، سوره انبياء ، آيه 20 .\r\n","page_name":" 268 ","page_number":268},
  {"content":"\r\nعملى كه مناسب خلقت آنان است بيان مىنمايند و آن عمل عبارت است از در صف ايستادن براى گرفتن اوامر خداى تعالى ، و نيز منزه داشتن ساحت كبريايى خدا از شريك و از هر چيزى كه لايق به كمال ذات او نيست . ذاتى كه عقل و وهم بدان دست نمىيابد .\r\n* ( « وَإِنْ كانُوا لَيَقُولُونَ لَوْ أَنَّ عِنْدَنا ذِكْراً مِنَ الأَوَّلِينَ لَكُنَّا عِبادَ اللَّه الْمُخْلَصِينَ » ) * در اين آيه به سياق قبلى بازگشت شده ضمير جمع در « كانوا » و در « ليقولون » به قريش و هر قومى كه عقيده آنان را داشته باشند برمىگردد . و كلمه « ان » در اول آيه مخفف « ان » است . و مراد از « ذكر اولين » كتابى آسمانى از جنس كتابهاى نازل بر اولين است .\r\nو معناى آيه اين است كه : اگر نزد ما قريش نيز كتابى آسمانى نظير كتب آسمانى نازل بر اقوام گذشته مىبود ، ما نيز هدايت مىشديم و بندگان مخلص خدا مىبوديم و منظورشان از اين سخن اين است كه : از كفر خود عذر بخواهند و بگويند از ناحيه خدا حجتى بر ما تمام نشده .\r\nو اين در حقيقت عذرى است بدتر از گناه ، براى اينكه : مذهب وثنيت و بتپرستى مساله نبوت و رسالت و نزول كتابى از آسمان را به كلى محال مىداند .\r\n« * ( فَكَفَرُوا بِه فَسَوْفَ يَعْلَمُونَ ) * » « فا » در اول جمله - به اصطلاح ادبى - فاى فصيحه است و معناى جمله اين است كه :\r\nپس ما همين قرآن را بر آنان نازل كرديم ، تا ديگر گله نكنند كه ما كتابى آسمانى نداشتيم ، ولى به همين قرآن كفر ورزيدند و به آنچه گفتند وفا نكردند و به زودى خواهند دانست كه و بال كفرشان چيست . و اين جمله اخير تهديدى از خداى تعالى به ايشان است .\r\n\r\n\r\n* ( « وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ إِنَّهُمْ لَهُمُ الْمَنْصُورُونَ » ) * « كلمه » خداى تعالى براى ايشان ، عبارت است از قضايى كه در باره آنان رانده و حكمى كه كرده . و « سبقت كلمه » يا به اين است كه عهد آن مقدم باشد و يا به اين است كه به نفوذ و غلبه مقدم شود . و حرف « لام » در جمله « لهم » معناى منفعت را افاده مىكند ، مىفرمايد : ما قضايى حتمى در باره ايشان رانديم كه به طور يقين يارى شدگان باشند . و - به طورى كه ملاحظه مىكنيد - اين معنا را با چند نوع تاكيد بيان كرده . يكى حرف « لام » در ابتداى آيه ، يكى كلمه « قد » ، يكى كلمه « ان » و يكى حرف « لام » در « لهم » .\r\nدر اين آيه شريفه نصرت را مقيد نكرده كه انبيا ( ع ) را در دنيا نصرت مىدهد و يا در آخرت و يا به نحوى ديگر . بلكه در آيه ديگر نصرت را عموميت داده و فرموده :\r\n","description":"","footnote":"","page_name":" 269 ","page_number":269},
  {"content":"\r\n« إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ » « 1 » .\r\nپس رسولان خدا هم در حجت و دليل منصورند ، براى اينكه راه حق را پيش گرفته‌اند و راه حق هرگز شكست نمىخورد ، و هم بر دشمنان خود منصورند ، يا به اينكه خدا ياريشان مىدهد تا دشمنان را زير دست كنند ، و يا به اينكه از ايشان انتقام مىگيرند ، چنانچه خداى تعالى فرموده : « وَما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ الْقُرى . . . حَتَّى إِذَا اسْتَيْأَسَ الرُّسُلُ وَظَنُّوا أَنَّهُمْ قَدْ كُذِبُوا جاءَهُمْ نَصْرُنا فَنُجِّيَ مَنْ نَشاءُ وَلا يُرَدُّ بَأْسُنا عَنِ الْقَوْمِ الْمُجْرِمِينَ » « 2 » .\r\nو هم در آخرت منصورند ، هم چنان كه در جاى ديگر فرموده : « يَوْمَ لا يُخْزِي اللَّه النَّبِيَّ وَالَّذِينَ آمَنُوا مَعَه » « 3 » - و در همين نزديكىها در سوره مؤمن بيانى در اين معنا گذشت .\r\n« إِنَّ جُنْدَنا لَهُمُ الْغالِبُونَ » كلمه « جند » به معناى مجتمعى است انبوه و متراكم و لشكر را هم به همين جهت « جند » مىخوانند . بنا بر اين ، كلمه « جند » با كلمه « حزب » قريب المعنا مىباشند و لذا مىبينيم در قرآن كريم در باره آمدن احزاب يك جا تعبير به « جند » نموده ، مىفرمايد : « إِذْ جاءَتْكُمْ جُنُودٌ » « 4 » ، و در جايى ديگر در همين باره مىفرمايد : « وَلَمَّا رَأَ الْمُؤْمِنُونَ الأَحْزابَ » « 5 » و نيز در جايى ديگر فرموده : « وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ » « 6 » .\r\nو مراد از « جندنا » جامعه اى است كه فرمانبردار امر خدا باشد و در راه خدا جهاد\r\n\r\n","description":"","footnote":"\r\n( 1 ) ما محققا رسولان خود را يارى مىكنيم و نيز آنان را كه به ايشان ايمان آوردند ، هم در دنيا و هم در روز قيامت كه گواهان به پا مىخيزند . سوره مؤمن ، آيه 51 .\r\n( 2 ) قبل از تو نفرستاديم مگر مردانى از اهل قراء را كه به ايشان نيز وحى مىكرديم . . . تا وقتى كه رسولان مايوس مىشدند و مىپنداشتند كه به آنان دروغ گفته شده كه ناگهان نصرت ما مىرسيد و هر كس را كه مىخواستيم نجات مىيافت ، ولى عذاب ما حتى يك نفر از مجرمين را هم باقى نگذاشت . سوره يوسف ، آيه 110 و 109 .\r\n( 3 ) روزى كه خدا پيغمبر و گروندگان به او را خوار نمىگرداند . سوره تحريم ، آيه 8 .\r\n( 4 ) هنگامى كه لشكريانى به مدد و يارى شما آمدند . سوره احزاب ، آيه 9 .\r\n( 5 ) و مؤمنان چون لشكر و نيروهاى كفار را به چشم ديدند . سوره احزاب ، آيه 22 .\r\n( 6 ) كسى كه خدا و رسول و مؤمنان را دوست بدارد ، غالب است ، براى اينكه حزب خدا غالب است . سوره مائده ، آيه 56 .\r\n","page_name":" 270 ","page_number":270},
  {"content":"\r\nنمايد ، و اين جامعه عبارت است از گروه مؤمنان و يا انبياء به ضميمه مؤمنان ، كه پيرو انبيايند ، بنا بر احتمال دوم در اين كلام تعميم بعد از تخصيص به كار رفته ، و به هر حال پس مؤمنان مانند پيشوايان خود منصورند ، هم چنان كه در جاى ديگر خطاب به مؤمنان فرموده : « وَلا تَهِنُوا وَلا تَحْزَنُوا وَأَنْتُمُ الأَعْلَوْنَ إِنْ كُنْتُمْ مُؤْمِنِينَ » « 1 » كه در گذشته تعدادى آيات كه بر اين معنا دلالت داشت ، گذشت .\r\nو اين حكم يعنى نصرت و غلبه حكمى است اجتماعى و منوط است بر تحقق عنوان و لا غير ، يعنى اين نصرت و غلبه تنها نصيب انبيا و مؤمنين واقعى است ، كه جند خدا هستند و به امر او عمل مىكنند و در راه او جهاد مىكنند هر جامعه اى كه اين عناوين بر آن صادق باشد ، يعنى ايمان به خدا داشته باشد ، و به اوامر خدا عمل كند و در راه او جهاد نمايد منصور و غالب است ، نه جامعه اى كه اين اسامى و عناوين را دارد و واقعيت آنها را ندارد . پس جامعه اى كه از ايمان جز اسم در آن نمانده باشد و از انتسابش به خدا جز سخنى در آن نمانده باشد ، نبايد اميد نصرت و غلبه را داشته باشد .\r\n* ( « وَتَوَلَّ عَنْهُمْ حَتَّى حِينٍ » ) * اين جمله تفريع بر داستان نصرت و غلبه است ، و در حقيقت وعده اى است به رسول خدا ( ص ) كه به زودى نصرت و غلبه اش مىدهد و تهديدى است عليه مشركين و مخصوصا مشركين قريش .\r\nو از اينكه نخست دستور مىدهد به اينكه آن جناب از مشركين اعراض كند و سپس با جمله « حتى حين » آن را موقت مىسازد ، به دست مىآيد كه اين مدت خيلى طولانى نيست ، و واقعيت هم همين طور بود ، چون بعد از مدتى كوتاه رسول خدا ( ص ) از بين مشركين مهاجرت كرد ، و سپس رؤسا و بزرگان آنان را در جنگ بدر و غير آن نابود كرد .\r\n* ( « وَأَبْصِرْهُمْ فَسَوْفَ يُبْصِرُونَ » ) * از اينكه در آغاز ، امر به بينايى مىكند و سپس خبر مىدهد كه به زودى خواهند ديد ، و سپس كلام را بر اعراض فورى در آيه قبلى عطف مىكند ، از نظر سياق استفاده مىشود كه مىخواهد بفرمايد : لجبازى و جحود ايشان را نيك بنگر ، و ببين در مقابل انذار و تخويف تو چه عكس العملى نشان مىدهند و چگونه انكار مىكنند و به زودى خواهند ديد سرانجام\r\n\r\n","description":"","footnote":"\r\n( 1 ) سست و اندوهناك مشويد . كه غلبه با شماست اگر در ايمان ثابت قدم باشيد . سوره آل عمران ، آيه 139 .\r\n","page_name":" 271 ","page_number":271},
  {"content":"\r\nلجبازى و استكبارشان چيست .\r\n* ( « أفَبِعَذابِنا يَسْتَعْجِلُونَ فَإِذا نَزَلَ بِساحَتِهِمْ فَساءَ صَباحُ الْمُنْذَرِينَ » ) * اين آيه مشركين را در برابر عجله شان توبيخ مىكند كه مىگفتند : « مَتى هذَا الْوَعْدُ - پس اين وعده عذابت چه شد ؟ » و « مَتى هذَا الْفَتْحُ - پس اين وعده فتح چه شد ؟ » و نيز اعلام مىكند به اينكه اين عذاب چيزى نيست كه در آن عجله شود ، چون روزى بسيار سخت و صبحى بسيار شوم در پى دارد .\r\nو نزول عذاب به ساحت آنان ، كنايه است از نزول آن از همه طرف ، به طورى كه عذاب ايشان را احاطه كند . و معناى جمله * ( « فَساءَ صَباحُ الْمُنْذَرِينَ » ) * اين است كه : در بين همه صبحها صبح انذار شدگان بسيار صبح بدى است و منظور از انذار شدگان مشركين قريشند .\r\n* ( « وَتَوَلَّ عَنْهُمْ حَتَّى حِينٍ وَأَبْصِرْ فَسَوْفَ يُبْصِرُونَ » ) * اين آيه ، تاكيد همان مضمون آيه قبلى است ، چون - بنا به گفته بعضى - « 1 » تكرار مضمون تنها به اين منظور بوده . بعضى « 2 » ديگر احتمال داده‌اند : منظور از جمله قبلى ، تهديد به عذاب دنيا و از جمله مورد بحث ، تهديد به عذاب آخرت باشد . و اين احتمال خالى از وجه نيست ، چون در آيه مورد بحث براى جمله « أبصر » مفعولى ذكر نشده ، ولى در آيه قبلى ذكر شده و فرموده :\r\n« ابصرهم » و حذف آن در آيه مورد بحث اشعار بر عموميت دارد و مراد از « ابصار » ديدن كفر و فسوقى است كه عموم مردم مرتكب آن بودند ، و مناسب چنين كفرى تهديد به عذاب در قيامت است .\r\n* ( « سُبْحانَ رَبِّكَ رَبِّ الْعِزَّةِ عَمَّا يَصِفُونَ » ) * اين آيه ، خداى سبحان را از آن اوصافى كه مشركين و مخالفين دعوت رسول خدا ( ص ) برايش ذكر كرده‌اند - و قبلا در همين سوره حكايت شد - منزه مىدارد ، چون كلمه « سبحان » اضافه شده به كلمه « ربك » مىفرمايد : منزه است آن پروردگارى كه تو او را عبادت مىكنى و به سوى او دعوت مىكنى . و نيز براى بار دوم كلمه « رب » را بر عزت اضافه كرد تا بفهماند خدا مختص به عزت است پس او مقامى منيع دارد .\r\nكه منيع بودن مقامش على الاطلاق است ، يعنى هيچ عامل ذلتى نمىتواند او را ذليل كند و هيچ غالبى نيست كه بر او غلبه نمايد و هيچ كسى نمىتواند از تخت سلطنت او بگريزد ، پس مشركين كه دشمنان حقند و به عذاب تهديد شده‌اند نمىتوانند او را به ستوه بياورند .\r\n\r\n","description":"","footnote":"\r\n( 1 ) تفسير قرطبى ، ج 15 ، ص 140 .\r\n( 2 ) تفسير روح المعانى ، ج 23 ، ص 156 .\r\n","page_name":" 272 ","page_number":272},
  {"content":"\r\n* ( « وَسَلامٌ عَلَى الْمُرْسَلِينَ » ) * اين جمله ، سلام بر همه رسولان خداست ، و مصونيت آنان را از هر عذاب و ناملايمى از ناحيه خدا اعلام مىدارد .\r\n* ( « وَالْحَمْدُ لِلَّه رَبِّ الْعالَمِينَ » ) * در تفسير سوره فاتحه معناى اين جمله و مطالب مربوط به آن گذشت .\r\n\r\nبحث روايتى\r\n\r\nدر كتاب الدر المنثور آمده كه محمد بن نضر و ابن عساكر ، از علاء بن سعيد ، روايت كرده‌اند كه گفت : روزى رسول خدا ( ص ) به اهل مجلس خود فرمود :\r\n« اطت السماء و حق لها ان تئط » يعنى كمر آسمان از سنگينى خميد و حق دارد كه خم شود ، چون هيچ جاى پايى از آسمان نيست ، مگر آنكه فرشته اى در آنجا قرار دارد ، كه يا در ركوع است و يا در سجده ، آن گاه اين آيه را قرائت فرمود : * ( « وَإِنَّا لَنَحْنُ الصَّافُّونَ وَإِنَّا لَنَحْنُ الْمُسَبِّحُونَ » ) * « 1 » .\r\nمؤلف : اين معنا به غير از طريق نامبرده نيز از آن جناب روايت شده .\r\nو نيز در همان كتاب است كه ابن مردويه از انس روايت كرده كه گفت : رسول خدا ( ص ) چنين بود كه هر وقت به نماز مىايستاد مىفرمود : صف نماز را منظم كنيد ، فلانى تو قدرى جلو بيا ، و فلانى تو قدرى عقب برو ، آن گاه مىفرمود : اگر صفوف خود را منظم كنيد ، و به خط مستقيم بايستيد خداى تعالى شما را مانند ملائكه هدايت مىكند ، آن گاه اين آيه را تلاوت مىفرمود : * ( « وَإِنَّا لَنَحْنُ الصَّافُّونَ وَإِنَّا لَنَحْنُ الْمُسَبِّحُونَ » ) * « 2 » .\r\nو در نهج البلاغه است كه : امير المؤمنين ( ع ) در وصف ملائكه فرموده :\r\nايشان صف بستگانى هستند كه هرگز از صف خود جدا نمىشوند و تسبيحگويانى هستند كه از تسبيح گفتن خسته نمىگردند « 3 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 293 .\r\n( 2 ) الدر المنثور ، ج 5 ، ص 293 .\r\n( 3 ) شرح نهج البلاغه ابن ابى الحديد ، ج 1 ، ص 91 ، خطبه 1 .\r\n","page_name":" 273 ","page_number":273},
  {"content":"\r\n( 38 ) سوره ص مكى است و هشتاد و هشت آيه دارد ( 88 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nص وَالْقُرْآنِ ذِي الذِّكْرِ ( 1 ) بَلِ الَّذِينَ كَفَرُوا فِي عِزَّةٍ وَشِقاقٍ ( 2 ) كَمْ أَهْلَكْنا مِنْ قَبْلِهِمْ مِنْ قَرْنٍ فَنادَوْا وَلاتَ حِينَ مَناصٍ ( 3 ) وَعَجِبُوا أَنْ جاءَهُمْ مُنْذِرٌ مِنْهُمْ وَقالَ الْكافِرُونَ هذا ساحِرٌ كَذَّابٌ ( 4 )\r\nأجَعَلَ الآلِهَةَ إِلهاً واحِداً إِنَّ هذا لَشَيْءٌ عُجابٌ ( 5 ) وَانْطَلَقَ الْمَلأُ مِنْهُمْ أَنِ امْشُوا وَاصْبِرُوا عَلى آلِهَتِكُمْ إِنَّ هذا لَشَيْءٌ يُرادُ ( 6 ) ما سَمِعْنا بِهذا فِي الْمِلَّةِ الآخِرَةِ إِنْ هذا إِلَّا اخْتِلاقٌ ( 7 ) أأُنْزِلَ عَلَيْه الذِّكْرُ مِنْ بَيْنِنا بَلْ هُمْ فِي شَكٍّ مِنْ ذِكْرِي بَلْ لَمَّا يَذُوقُوا عَذابِ ( 8 ) أَمْ عِنْدَهُمْ خَزائِنُ رَحْمَةِ رَبِّكَ الْعَزِيزِ الْوَهَّابِ ( 9 )\r\nأَمْ لَهُمْ مُلْكُ السَّماواتِ وَالأَرْضِ وَما بَيْنَهُما فَلْيَرْتَقُوا فِي الأَسْبابِ ( 10 ) جُنْدٌ ما هُنالِكَ مَهْزُومٌ مِنَ الأَحْزابِ ( 11 ) كَذَّبَتْ قَبْلَهُمْ قَوْمُ نُوحٍ وَعادٌ وَفِرْعَوْنُ ذُو الأَوْتادِ ( 12 ) وَثَمُودُ وَقَوْمُ لُوطٍ وَأَصْحابُ الأَيْكَةِ أُولئِكَ الأَحْزابُ ( 13 ) إِنْ كُلٌّ إِلَّا كَذَّبَ الرُّسُلَ فَحَقَّ عِقابِ ( 14 )\r\nوَ ما يَنْظُرُ هؤُلاءِ إِلَّا صَيْحَةً واحِدَةً ما لَها مِنْ فَواقٍ ( 15 ) وَقالُوا رَبَّنا عَجِّلْ لَنا قِطَّنا قَبْلَ يَوْمِ الْحِسابِ ( 16 )\r\nترجمه آيات\r\nبه نام خداى رحمان و رحيم .\r\nص ، سوگند به قرآن كه داراى تذكر است ( 1 ) .\r\n","description":"","footnote":"","page_name":" 274 ","page_number":274},
  {"content":"\r\nكه كافران در سركشى و خلافند ( 2 ) .\r\nپيش از آنان چه نسلها را كه هلاك كرديم ، وقتى به فرياد آمدند كه كار از كار گذشته بود ( 3 ) .\r\nو تعجب كردند كه بيمرسانى از خودشان به سويشان آمده و كافران گويند اين جادوگرى دروغگو است ( 4 ) .\r\nچگونه خدايان را يك خدا كرده اين چيزى سخت عجيب است ( 5 ) .\r\nو اشراف و بزرگانشان به راه افتادند و گفتند برويد و با خدايانتان بسازيد كه اين خود روشى است مطلوب ( 6 ) .\r\nچنين چيزى از ديگر ملتها نشنيده‌ايم و اين به جز دروغ نمىتواند باشد ( 7 ) .\r\nچگونه از بين ما قرآن به او نازل شود ؟ اينها همه بهانه است بلكه اينان از تذكار من به شك اندرند چون هنوز عذاب را نچشيده‌اند ( 8 ) .\r\nمگر خزانه هاى رحمت پروردگار مقتدر و بخشنده نزد آنهاست ؟ ( 9 ) .\r\nو يا ملك آسمانها و زمين و آنچه بينشان هست از ايشان است تا به هر سبب كه مىتوانند بالا روند ( 10 ) .\r\nاين سپاه نالايق اينجا نيز چون دسته هاى ديگر شكست پذير است ( 11 ) .\r\nپيش از آنها نيز قوم نوح و عاد و فرعون صاحب قدرت ( پيامبران ما را ) تكذيب كردند ( 12 ) .\r\nو قوم ثمود و قوم لوط و اهل ايكه كه آنها دسته ها بودند ( 13 ) .\r\nهمگى پيغمبران را تكذيب كردند و مجازات من بر آنها محقق گشت ( 14 ) .\r\nاينان نيز جز يك صيحه را كه بازگشت ندارد انتظار نمىبرند ( 15 ) .\r\nگويند پروردگارا پيش از رسيدن روز رستاخيز سهم ما را بياور ( 16 ) .\r\n\r\nبيان آيات\r\n\r\nدر اين سوره گفتار پيرامون رسول خدا ( ص ) دور مىزند و اينكه آن جناب با ذكرى از ناحيه خدا كه بر او نازل شده مردم را انذار مىكند و به سوى توحيد و اخلاص در بندگى خداى تعالى دعوت مىكند .\r\nو لذا مطلب را از اينجا شروع مىكند كه كفار به عزت خيالى خود مىبالند و به همين جهت دست از دشمنى با تو برنداشته از پيروى و ايمان به تو استكبار مىورزند ، و مردم را هم از اينكه به تو ايمان بياورند جلوگيرى كرده ، به اين منظور سخنانى باطل مىگويند ، و\r\n","description":"","footnote":"","page_name":" 275 ","page_number":275},
  {"content":"\r\nآن گاه آن سخنان را در فصلى جداگانه رد مىكند .\r\nو پس از آن رسول گرامى خود را امر به صبر نموده و سرگذشت بندگان « اواب » خود را در يك فصل به يادش مىآورد ، و آن گاه عاقبت كار مردم با تقوى و سرانجام طاغيان را در فصلى خاطرنشان نموده . سپس آن جناب را دستور مىدهد به اينكه ماموريت خود را در انذار انجام دهد و مردم را به سوى توحيد دعوت كند . و نيز در فصلى ديگر مىفرمايد : كه خدا از همان روز نخست كه به ملائكه امر كرد تا براى آدم سجده كنند و شيطان امتناع كرد ، اين قضاى حتمى را راند كه سرانجام پيروان شيطان و خود او به آتش منتهى شود . و اين سوره به شهادت سياق آياتش در مكه نازل شده .\r\n\r\n\r\n* ( « ص وَالْقُرْآنِ ذِي الذِّكْرِ بَلِ الَّذِينَ كَفَرُوا فِي عِزَّةٍ وَشِقاقٍ » ) * مراد از « ذكر » ذكر خداى تعالى و يادآورى اوست به توحيدش و به معارف حقى كه از توحيد او سرچشمه مىگيرد ، مانند : معاد ، نبوت و غير آن دو . و كلمه « عزة » به معناى امتناع و زير بار نرفتن است . و كلمه « شقاق » به معناى مخالفت است .\r\nدر مجمع البيان آمده كه : اصل كلمه « شقاق » به اين معنا بوده كه هر يك از دو طايفه مخالف هم به طرفى بروند ، و از همين باب است كه مىگويند : فلانى شق عصا كرد ، يعنى مخالفت نمود « 1 » .\r\nو از سياق برمىآيد كه جمله « * ( وَالْقُرْآنِ ذِي الذِّكْرِ ) * » سوگند باشد ، مانند سوگندى كه در « يس وَالْقُرْآنِ الْحَكِيمِ » و در « ق وَالْقُرْآنِ الْمَجِيدِ » و در « ن وَالْقَلَمِ » است ، نه اينكه عطف بر ما قبل باشد .\r\nچيزى كه هست بايد در جستجوى « مقسم عليه » آن باشيم ، يعنى ببينيم براى چه مطلبى سوگند ياد كرده ؟ آنچه از اعراضى كه در جمله * ( « بَلِ الَّذِينَ كَفَرُوا فِي عِزَّةٍ وَشِقاقٍ » ) * است ، برمىآيد اين است كه : آن مطلب امرى است كه مشركين از قبول آن خوددارى مىكرده‌اند و عزت و شقاق به خرج مىداده‌اند ، و ملتهاى بىشمارى به خاطر امتناع از پذيرفتن آن هلاك گشته‌اند .\r\nاز سوى ديگر از اينكه بعد از اين سوگند و هلاكت ملتها ، به منذر بودن رسول خدا ( ص ) و نقل سخنانى كه كفار عليه او گفتند ، و دستوراتى كه سران كفار در مقابل انذار آن جناب به كفار داده‌اند مىپردازد ، برمىآيد آن مطلبى كه به خاطر اثبات آن ،\r\n\r\n","description":"","footnote":"\r\n( 1 ) تفسير مجمع البيان ، ج 8 ، ص 464 ، و ص 465 .\r\n","page_name":" 276 ","page_number":276},
  {"content":"\r\nسوگند خورده ، چيزى نظير « إِنَّكَ لَمِنَ الْمُرْسَلِينَ » بوده است ، چون علاوه بر قرائنى كه گفتيم ، در اين سوره مكرر متعرض انذار آن جناب شده است .\r\nمفسرين ، هم در باره اعراب و هم در باره معناى آيه * ( « ص وَالْقُرْآنِ ذِي الذِّكْرِ » ) * وجوه بسيار آورده‌اند كه بيشتر آنها بىمعنا است و ما از ايراد آن خوددارى كرديم ، چون فايده اى نداشت .\r\nو معناى آيه مورد بحث - و خدا داناتر است - اين است كه : من به قرآن كه متضمن ذكر و يادآورى است سوگند مىخورم كه تو به طور قطع و يقين از انذاركنندگانى ، بلكه آنهايى كه كافر شدند ، از قبول اين معنا و پيروى تو امتناع ورزيدند و مخالفت كردند .\r\n* ( « كَمْ أَهْلَكْنا مِنْ قَبْلِهِمْ مِنْ قَرْنٍ فَنادَوْا وَلاتَ حِينَ مَناصٍ » ) * كلمه « قرن » به معناى مردمى است كه در يك عصر زندگى مىكنند . و كلمه « مناص » مصدر « ناص - ينوص » است كه بنا به گفته صاحب مجمع البيان « 1 » اگر با « نون » خوانده شود معناى تاخر را مىدهد و اگر با « باء » خوانده شود معناى تقدم را مىدهد . بعضى « 2 » هم آن را به معناى فرار دانسته‌اند .\r\nو معناى آيه چنين است كه : ما قبل از اين كفار ، چه بسيار قرنها و امتها را كه به كيفر تكذيب پيامبران منذر هلاك كرديم ، و در هنگام نزول عذاب ديگر مجال فرار برايشان نماند و گفتن واويلا به دردشان نخورد و هر چه فرياد زدند : « يا وَيْلَنا إِنَّا كُنَّا ظالِمِينَ » سودى به حالشان نبخشيد و هر چه به خداى سبحان استغاثه كردند ، فايده اى نديدند ، چون هنگام ، هنگام تاخر عذاب و مؤاخذه نبود و يا هنگام فرار نبود .\r\n* ( « وَعَجِبُوا أَنْ جاءَهُمْ مُنْذِرٌ مِنْهُمْ وَقالَ الْكافِرُونَ هذا ساحِرٌ كَذَّابٌ » ) * يعنى تعجب كردند از آمدن منذرى از جنس خودشان ، يعنى از جنس بشر ، چون مسلك وثنيت منكر رسالت بشر است .\r\nكفار در اينكه گفته‌اند : * ( « هذا ساحِرٌ كَذَّابٌ » ) * اشاره كرده‌اند به رسول خدا ( ص ) و او را متهم به سحر كرده‌اند ، چون از آوردن مثل آنچه كه آن جناب آورد يعنى قرآن عاجز شدند . و نيز آن جناب را متهم كردند به دروغ ، و گمان كردند كه وى به دروغ ، قرآن و معارف حقيقى آن را به خدا نسبت مىدهد .\r\n\r\n","description":"","footnote":"\r\n( 1 ) تفسير مجمع البيان ، ج 8 ، ص 464 .\r\n( 2 ) تفسير قرطبى ، ج 15 ، ص 146 .\r\n","page_name":" 277 ","page_number":277},
  {"content":"\r\n* ( « أجَعَلَ الآلِهَةَ إِلهاً واحِداً إِنَّ هذا لَشَيْءٌ عُجابٌ » ) * كلمه « عجاب » بدون تشديد جيم ، اسم مبالغه است ، و با تشديد جيم مبالغه بيشترى را مىرساند ، و معنايش « بسيار عجيب » است .\r\nو اين جمله تتمه كلام كفار است و استفهام در آن استفهام تعجب است ، يعنى شنونده را به تعجب واداشتن . و كلمه « جعل » به معناى گرداندن و قرار دادن است ، و - به طورى كه گفته‌اند « 1 » - تصيير به حسب قول و اعتقاد و ادعا است ، نه به حسب واقع ، هم چنان كه در آيه « وَجَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً » « 2 » مؤنث قرار دادن ملائكه به حسب ادعا و اعتقاد است ، نه اينكه راستى جنس ملك را تغيير داده باشند .\r\nپس در آيه مورد بحث معناى اينكه گفتند : آيا محمد ( ص ) خدايان را يك خدا كرده ؟ اين است كه : آيا الوهيت آلهه را باطل كرده و آن را منحصر در يك خدا كرده كه مىگويد « لا إله الا اللَّه » ؟\r\n\r\n\r\n* ( « وَانْطَلَقَ الْمَلأُ مِنْهُمْ أَنِ امْشُوا وَاصْبِرُوا عَلى آلِهَتِكُمْ إِنَّ هذا لَشَيْءٌ يُرادُ » ) * اينكه انطلاق را به بزرگان و اشراف قوم نسبت داده و نيز كلام حكايت شده را از همان اشراف حكايت كرده ، اشاره به اين معنا دارد كه اشراف قريش نزد رسول خدا ( ص ) جمع شدند و در باره حل مشكلى كه آن جناب با دعوت خود به سوى توحيد و ترك آلهه پيش آورده بود با آن جناب گفتگو كردند ، تا به نوعى آن جناب را متمايل نمايند ، و آن جناب حاضر نشده‌اند به هيچ يك از سخنان آنان تن در دهند ، در نتيجه اشراف به راه افتاده و به يكديگر و يا به پيروان خود گفته‌اند : برويد و در پايدارى و حمايت از خدايان خود پايمردى و شكيبايى به خرج دهيد . اين مطلبى را كه ما از لحن آيه استفاده كرديم مورد تاييد رواياتى است كه : در شان نزول آيه وارد شده ، و ان شاء اللَّه به زودى در بحث روايتى خواهد آمد .\r\nدر جمله * ( « أَنِ امْشُوا وَاصْبِرُوا عَلى آلِهَتِكُمْ » ) * كلمه « گفتند » در تقدير است و تقدير آن چنين است « اشراف قوم به راه افتادند ، در حالى كه مىگفتند : برويد و بر حمايت از خدايان پايمردى كنيد و پرستش آنها را ترك مكنيد ، هر چند كه محمد ( ص ) اين عمل را نكوهش كند » . و از ظاهر سياق برمىآيد كه اين كلام را به يكديگر گفته باشند ،\r\n\r\n","description":"","footnote":"\r\n( 1 ) روح المعانى ، ج 23 ، ص 166 .\r\n( 2 ) ملائكه را كه بندگان رحمانند مؤنث قرار دادند . سوره زخرف ، آيه 19 .\r\n","page_name":" 278 ","page_number":278},
  {"content":"\r\nاحتمال هم دارد - همانطور كه قبلا معنا كرديم - اشراف به عامه مردم گفته باشند .\r\n* ( « إِنَّ هذا لَشَيْءٌ يُرادُ » ) * - ظاهر اين جمله اين است كه : مىخواهد به غرض و لازمه دعوت رسول خدا ( ص ) اشاره كند ، البته غرض و لازمه اى كه مشركين از دعوت آن جناب فهميده‌اند ، و آن اين است كه : آن جناب منظورش از دعوت به توحيد ، رياست و حكومت بر مردم است و دعوت خود را وسيله نيل به اين هدف قرار داده ، و اين معنا نظير كلامى است كه بزرگان قوم نوح به عامه مردم آن روز گفتند ، و قرآن كريم آن را حكايت نموده ، مىفرمايد : « ما هذا إِلَّا بَشَرٌ مِثْلُكُمْ يُرِيدُ أَنْ يَتَفَضَّلَ عَلَيْكُمْ » « 1 » .\r\nبعضى « 2 » از مفسرين گفته‌اند معناى آيه اين است كه : « اين اصرارى كه ما مشاهده مىكنيم از محمد ( ص ) و اين تصلب و سرسختى كه بر دعوت خود مىورزد امر عظيمى است كه او در نظر گرفته » .\r\nو بعضى « 3 » ديگر گفته‌اند : « معنايش اين است كه : اين امر يكى از بلاهاى روزگار است كه متوجه ما شده و هيچ حيله و چاره اى نيست ، جز اينكه برويد و در پرستش خدايان خود پايمردى و شكيبايى كنيد » .\r\nبعضى « 4 » ديگر گفته‌اند : معنايش اين است كه : « صبر ، خلقى است پسنديده كه عقلاى عالم از ما انتظار دارند در چنين شرايطى از خود نشان دهيم » معناى ديگرى هم براى آيه كرده‌اند كه هيچ يك از آنها با سياق آيه سازگارى ندارد .\r\n* ( « ما سَمِعْنا بِهذا فِي الْمِلَّةِ الآخِرَةِ إِنْ هذا إِلَّا اخْتِلاقٌ » ) * منظورشان از « ملت آخرت » مذهبى است كه ساير ملل و امتهاى معاصر و يا قريب به عصر آن روز عرب به آن مذهب متدين بودند ، در مقابل مذهبهاى اولى كه امم گذشته متدين به آن بوده‌اند ، گويا خواسته‌اند بگويند : اين دينى نيست كه تمام اهل دنيا آن را به عنوان آخرين دين بپذيرند ، بلكه از همان افسانه هاى قديمى است .\r\nبعضى « 5 » از مفسرين گفته‌اند : مراد از « ملت آخرت » مسيحيت است ، چون دين مسيح در آن روز آخرين دين آسمانى بود ، كه آن نيز دعوت به توحيد نمىكرد ، چون مسيحيت به سه خدا قائل بود . پس درست است كه مشركين بگويند دعوت به توحيد را حتى از آخرين\r\n\r\n","description":"","footnote":"\r\n( 1 ) اين مرد جز بشرى مانند شما نيست ، او مىخواهد به اين وسيله بر شما برترى داشته باشد . سوره مؤمنون ، آيه 24 .\r\n( 2 ) تفسير روح المعانى ، ج 23 ، ص 167 .\r\n( 3 و 4 ) تفسير روح المعانى ، ج 23 ، ص 167 .\r\n( 5 ) تفسير روح المعانى ، ج 23 ، ص 167 .\r\n","page_name":" 279 ","page_number":279},
  {"content":"\r\nدين آسمانى هم نشنيده‌ايم .\r\nليكن اين تفسير درست نيست و ضعفش روشن است ، براى اينكه مشركين اعتنايى به نصرانيت نداشتند ، هم چنان كه اعتنايى به اسلام نداشتند .\r\n* ( « إِنْ هذا إِلَّا اخْتِلاقٌ » ) * - يعنى اين دين چيزى به جز دروغ و خود ساخته نيست .\r\n* ( « أأُنْزِلَ عَلَيْه الذِّكْرُ مِنْ بَيْنِنا » ) * اين جمله استفهامى است انكارى ، به داعى تكذيب ، مىخواسته‌اند بگويند : هيچ مرجحى نزد محمد ( ص ) نيست كه به وسيله آن از ما برترى و امتيازى داشته باشد ، و به خاطر آن امتياز ، قرآن بر او نازل بشود ، و بر ما نازل نگردد ، بنا بر اين جمله مورد بحث در انكار امتياز ، نظير جمله « ما أَنْتَ إِلَّا بَشَرٌ مِثْلُنا - تو نيستى مگر بشرى مثل ما » است كه اختصاص رسالت به آن جناب را انكار مىكند .\r\n\r\n\r\n* ( « بَلْ هُمْ فِي شَكٍّ مِنْ ذِكْرِي بَلْ لَمَّا يَذُوقُوا عَذابِ » ) * اين جمله اعراض از همه گفته هاى ايشان است ، مىفرمايد : ايشان آنچه را كه گفتند از روى ايمان و اعتقاد نبوده ، بلكه هنوز در باره ذكر من يعنى قرآن در شكند و احتمال مىدهند كه حق باشد .\r\nو اگر به حقانيت آن معتقد نشده‌اند ، نه بدان جهت است كه قرآن در دلالت كردن بر حقانيت نبوت و آيت بودنش براى آن ، خفايى داشته و از افاده اين معنا قاصر است و نمىتواند براى مردم يقين و اعتقاد بياورد ، بلكه تعلق دلهاى آنان به عقايد باطل ، و پافشارى آنان بر تقليد كوركورانه است ، كه ايشان را از نظر و تفكر در دلالت آيت الهى و معجزه او بر نبوت باز مىدارد . و در نتيجه در باره اين آيت يعنى قرآن در شكند در حالى كه قرآن آيتى معجزه است .\r\nو جمله * ( « بَلْ لَمَّا يَذُوقُوا عَذابِ » ) * اعراضى است از اعراض قبلى ، و معنايش اين است كه : انكار قرآن از ناحيه مشركين و ايمان نياوردن آنان به حقانيت آن ، ناشى از شكى نيست كه نسبت به آن داشته باشند ، بلكه ناشى از روح سركشى و استكبارى است كه دارند ، اين روحيه باعث شده كه به حقانيت قرآن اعتراف نكنند ، هر چند نسبت به آن يقين داشته باشند و اين سركشى را هم چنان ادامه مىدهند تا وقتى كه عذاب را بچشند ، آن وقت به حكم اضطرار ناگزير مىشوند اعتراف كنند ، هم چنان كه اقوام ديگرى كه مثل ايشان بودند ، بعد از چشيدن عذاب اعتراف كردند .\r\nو اينكه فرمود : « * ( لَمَّا يَذُوقُوا عَذابِ ) * - هنوز عذاب مرا نچشيده‌اند » خود تهديدى است به عذابى كه واقع خواهد شد .\r\n","description":"","footnote":"","page_name":" 280 ","page_number":280},
  {"content":"\r\n* ( « أَمْ عِنْدَهُمْ خَزائِنُ رَحْمَةِ رَبِّكَ الْعَزِيزِ الْوَهَّابِ » ) * اين گفتار در جاى اعراض واقع شده ، و كلمه « أم » در آن منقطعه است و كلام ، ناظر به گفتار مشركين است كه گفتند : * ( « أأُنْزِلَ عَلَيْه الذِّكْرُ مِنْ بَيْنِنا » ) * و معنايش اين است كه :\r\n« بلكه آيا نزد ايشان خزانه هاى رحمت پروردگارت هست ، كه از آن خزانه ها به هر كس هر چه بخواهد مىدهد تا آن را از تو دريغ بدارند ؟ بلكه اين خزانه ها منحصرا در اختيار خود خداست و او بهتر مىداند كه رسالت را در چه دودمانى و چه شخصى قرار داده ، و چه كسى را مورد رحمت خاص خود قرار دهد » .\r\nو اگر در ذيل كلام فرمود : * ( « الْعَزِيزِ الْوَهَّابِ » ) * ، براى اين بود كه خلاصه گفتار را تاييد كند . و معنايش اين است كه هيچ سهمى از خزانه هاى رحمت خدا به دست ايشان نيست براى اينكه خدا عزيز است ، يعنى مقامش منيع است و احدى در كار او نمىتواند دخالت كند و نيز آنها نمىتوانند رحمت خدا را از احدى جلوگيرى كنند ، براى اينكه خدا وهاب ، و بسيار بخشنده است .\r\n* ( « أَمْ لَهُمْ مُلْكُ السَّماواتِ وَالأَرْضِ وَما بَيْنَهُما فَلْيَرْتَقُوا فِي الأَسْبابِ » ) * در اين جمله نيز كلمه « أم » منقطعه است . و فرمان « فليرتقوا » فرمانى است تعجيزى .\r\nو كلمه « ارتقاء » به معناى بالا رفتن است . و كلمه « اسباب » به معناى پله ها و راههايى است كه به وسيله آن به آسمانها صعود مىكنند ، و ممكن است مراد از « ارتقاء » اسباب حيله ها و وسيله هايى باشد كه با آن به هدف منع و صرف خود از حق مىرسند .\r\nو معناى آيه اين است كه : « و يا آنكه آيا ملك آسمانها و زمين از آن ايشان است و در نتيجه مىتوانند در اين آسمانها و زمين دخل و تصرف كنند و جلو نزول وحى آسمانى را بگيرند ؟ كه اگر راستى اين طور هستند ، پس به آسمانها عروج نموده و يا حيله هاى خود را به كار بزنند و جلو وحى آسمان را بگيرند ! » .\r\n* ( « جُنْدٌ ما هُنالِكَ مَهْزُومٌ مِنَ الأَحْزابِ » ) * كلمه « مهزوم » از « هزيمت » است كه به معناى خذلان و بيچارگى است . و جمله « من الاحزاب » بيانى است براى « جند ما » . و كلمه « ما » در جمله مزبور براى افاده قلت و تحقير است . و كلام در آيه در مقام تحقير امر كفار است . و مىخواهد على رغم آن غرور و اعتزاز و اعجابى كه از كلامشان استفاده مىشد ، ايشان را خوار و ناچيز معرفى كند .\r\nدليل اين معنا نكره آمدن كلمه « جند » و تتميم آن با لفظ « ما » است و نيز اشاره به\r\n","description":"","footnote":"","page_name":" 281 ","page_number":281},
  {"content":"\r\nموقعيت ايشان با لفظ « هنالك » است كه مخصوص اشاره به دور است . و نيز دليل ديگرش اين است كه : ايشان را جزو احزابى معرفى كرده كه همواره عليه انبيا صفآرايى نموده و حزب تشكيل مىدادند و خداوند هم همواره ايشان را هلاك مىكرده ، هم چنان كه به زودى در آيات بعد ، از آنان نام مىبرد و به همين منظور آنان را لشكرى شكست خورده معرفى كرد ، با اينكه هنوز جنگى نكرده بودند و شكست نخورده بودند .\r\nو معناى آيه اين است كه : اين كفار لشكرى ناچيز و اندك و بىمقدار و شكست خورده‌اند و از آن احزابى هستند كه همواره عليه فرستادگان خدا حزب تشكيل مىدادند و ايشان را تكذيب مىكردند و عذاب من بر آنان حتمى شد .\r\n* ( « كَذَّبَتْ قَبْلَهُمْ قَوْمُ نُوحٍ وَعادٌ وَفِرْعَوْنُ ذُو الأَوْتادِ ) * . . . * ( فَحَقَّ عِقابِ » ) * كلمه « ذو الاوتاد » صفت فرعون است ، و كلمه « اوتاد » جمع « وتد » است كه به معناى ميخ است . بعضى « 1 » گفته‌اند : اگر فرعون را « ذو الاوتاد - داراى ميخها » معرفى نموده ، از اين جهت است كه فرعون با ميخهايى بازى برد و باخت داشته . و بعضى « 2 » ديگر گفته‌اند :\r\nجهتش اين است كه فرعون به هر كس غضب مىكرد ، او را چهار ميخ مىكرده ، يعنى دو دست و دو پا و سر او را بر زمين ميخكوب مىكرده و بعد شكنجه اش مىداده . بعضى « 3 » ديگر گفته‌اند : معنايش « ذو الجنود - صاحب لشكرها » است ، چون لشكر براى كشور به منزله ميخ است . بعضى ديگر وجوه ديگرى براى آن ذكر كرده‌اند ، كه بر هيچ يك از آن وجوه دليل قابل اعتمادى نيست .\r\nاصحاب « ايكه » قوم شعيباند كه سرگذشت آنان در تفسير سوره حجر و شعراء گذشت . و معناى جمله « فحق عقاب » اين است كه : عقاب من بر آنان ثابت شد و مستقر گشت و در آخر هلاكشان كرد .\r\n* ( « وَما يَنْظُرُ هؤُلاءِ إِلَّا صَيْحَةً واحِدَةً ما لَها مِنْ فَواقٍ » ) * كلمه « نظر » به معناى انتظار و كلمه « فواق » به معناى برگشتن و مهلت اندك است .\r\nو معناى آيه اين است كه : اين تكذيب كنندگان از امت تو ، انتظار نمىبرند ، مگر يك صيحه را كه همگى آنان را هلاك كند و با آمدنش ديگر براى آنان بازگشت و يا مهلت نيست ، و آن عذاب استيصال است .\r\n\r\n","description":"","footnote":"\r\n( 1 ) تفسير مجمع البيان ، ج 8 ، ص 468 .\r\n( 2 و 3 ) روح المعانى ، ج 23 ، ص 171 . مجمع البيان ، ج 8 ، ص 468 .\r\n","page_name":" 282 ","page_number":282},
  {"content":"\r\nمفسرين « 1 » گفته‌اند : مراد از « صيحه » صيحه روز قيامت است ، چون امت محمد ( ص ) هرگز قبل از قيامت دچار عذاب نمىشود . ولى در تفسير سوره يونس گفتيم كه اين سخن خلاف ظاهر آيات كتاب است - بدانجا مراجعه شود .\r\n* ( « وَقالُوا رَبَّنا عَجِّلْ لَنا قِطَّنا قَبْلَ يَوْمِ الْحِسابِ » ) * كلمه « قط » به معناى بهره و نصيب است . و اينكه گفتند : « پروردگارا سهم ما را قبل از روز قيامت بده » عجله اى است كه نسبت به عذاب خدا كرده گفتند : سهم عذاب ما را قبل از رسيدن قيامت بده . و اين كلام در حقيقت استهزاى داستان روز حساب ، و استهزاى تهديد به عذاب آن روز است .\r\n\r\nبحث روايتى\r\n\r\nدر كتاب كافى به سند خود از جابر از امام باقر ( ع ) روايت كرده كه فرمود :\r\nروزى ابو جهل بن هشام به همراهى قومى از قريش نزد ابى طالب ( ع ) آمده ، گفتند : برادرزاده ات ما و خدايان ما را اذيت كرد ، او را بخوان و به او دستور بده تا دست از خدايان ما بردارد تا ما نيز از خداى او دست برداريم .\r\nابو طالب ( ع ) نزد رسول خدا ( ص ) كسى را فرستاد تا بيايد ، چون داخل شد ، ديد در خانه به غير از مشركين كسى نيست ، لذا نگفت « السلام عليكم » بلكه گفت : « السَّلامُ عَلى مَنِ اتَّبَعَ الْهُدى - سلام بر هر كس كه پيرو هدايت باشد » .\r\nآن گاه نشست ابو طالب او را از ماجرا خبر داد . رسول خدا ( ص ) فرمود :\r\nمن پيشنهادى بهتر از اين دارم ، پيشنهادى كه با به كار بستن آن عرب سالار مىشوند ، و تمام گردنها برايشان خاضع مىگردد ، آيا مىخواهيد آن پيشنهاد را بكنم ؟ ابو جهل گفت : بله ، بگو ببينم آن چيست ؟ فرمود : اينكه بگوييد : « لا إله الا اللَّه » .\r\nامام باقر ( ع ) سپس فرمود : مشركين انگشتها را به گوش خود گرفته ، برخاستند و بيرون شدند ، در حالى كه مىگفتند : ما اين پيشنهاد را حتى در آخرين ملت هم نشنيديم ، اين نيست مگر ساخته و پرداخته خود او ، پس خداى تعالى آيه * ( « ص وَالْقُرْآنِ ذِي الذِّكْرِ ) * . . . * ( إِلَّا اخْتِلاقٌ » ) * را در اين باره نازل فرمود « 2 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 468 . روح المعانى ، ج 23 ، ص 172 ، تفسير فخر رازى ، ج 26 ، ص 182 .\r\n( 2 ) كافى ، ج 2 ، ص 649 ، ح 5 .\r\n","page_name":" 283 ","page_number":283},
  {"content":"\r\nو در تفسير قمى در ذيل آيه شريفه * ( « وَعَجِبُوا أَنْ جاءَهُمْ مُنْذِرٌ مِنْهُمْ » ) * آمده كه وقتى رسول خدا ( ص ) دعوت خود را ظاهر ساخت ، قريش نزد ابو طالب جمع شده ، گفتند : اى ابو طالب برادرزاده ات عقايد ما را سفيهانه خواند خدايان ما را ناسزا گفت و جوانان ما را فاسد نمود و جمعيت ما را متفرق كرد ، اگر داعى او بر اين كار اين است كه مىخواهد از نادارى نجات يابد ، ما براى او آن قدر مال جمع مىكنيم كه از همه ما ثروتمندتر شود . و حتى او را پادشاه خود مىكنيم .\r\nابو طالب جريان را به رسول خدا ( ص ) خبر داد ، حضرت فرمود :\r\nاگر خورشيد را به دست راست من بگذارند ، و ماه را به دست چپم ، نمىپذيرم ، و ليكن يك كلمه به من بدهند تا ( هم مرا راضى كرده باشند ، و هم ) به وسيله آن سرور عرب گشته و غير عرب هم به دين ايشان بگروند و نيز خود آنان پادشاهانى در بهشت باشند ، ابو طالب پاسخ آن جناب را به اطلاع ايشان رسانيد . ايشان گفتند : يك كلمه چيزى نيست ده كلمه از ما بخواهد ، رسول خدا ( ص ) فرمود شهادت دهند به اينكه « لا إله الا اللَّه و انى رسول اللَّه » مشركين گفتند : شگفتا ! آيا سيصد و شصت خدا را رها كنيم ، و يك خدا بگيريم ؟\r\nپس خداى سبحان اين آيه را فرستاد : * ( « وَعَجِبُوا أَنْ جاءَهُمْ مُنْذِرٌ مِنْهُمْ وَقالَ الْكافِرُونَ هذا ساحِرٌ كَذَّابٌ ) * . . . * ( إِلَّا اخْتِلاقٌ » ) * يعنى بهم مخلوط شده . * ( « أأُنْزِلَ عَلَيْه الذِّكْرُ مِنْ بَيْنِنا بَلْ هُمْ فِي شَكٍّ مِنْ ذِكْرِي ) * . . . * ( مِنَ الأَحْزابِ » ) * يعنى آنهايى كه در روز احزاب جمعيت تشكيل دادند « 1 » .\r\nمؤلف : اين قصه از طرق اهل سنت نيز نقل شده ، و در بعضى از روايات ايشان آمده كه وقتى رسول خدا ( ص ) كلمه توحيد را بر آنان عرضه كرد و گفتند چيز ديگرى از ما بخواه ، فرمود : اگر خورشيد را براى من فراهم كنيد و بياوريد و در دست من قرار دهيد ، غير از اين از شما چيزى نمىخواهم . مشركين از اين سخن وى در خشم شده ، برخاستند و رفتند « 2 » و پاسخ پيامبر ( ص ) به آنان كنايه از اين بوده كه حتى اگر مشركين زمام نظام عالم ارضى را به آن جناب واگذارند دست از دعوتش برنخواهد داشت چون خورشيد و ماه از بزرگترين مؤثرات در زمينند ، و آن دو را دو جرم كوچك و به همان اندازه كه به\r\n\r\n","description":"","footnote":"\r\n( 1 ) تفسير قمى ، ج 2 ، ص 229 .\r\n( 2 ) الدر المنثور ، ج 5 ، ص 295 .\r\n","page_name":" 284 ","page_number":284},
  {"content":"\r\nچشم مىخورند تصور كرد ، تا بتواند مطلب خود را بيان نمايد .\r\nو در كتاب علل به سند خود از اسحاق بن عمار روايت كرده كه گفت : از ابى الحسن موسى بن جعفر ( ع ) پرسيدم : چه شد كه نماز داراى يك ركوع و دو سجده گشت و چه شد كه داراى دو سجده شد ولى داراى دو ركوع نشد ؟ فرمود : حال كه از چيزى سؤال كردى دلت را براى فهميدن جوابش خالى و حواست را جمع كن . اولين نمازى كه رسول خدا ( ص ) خواند نمازى بود كه در آسمان در پيش روى خداى تبارك و تعالى در جلو عرش او خواند . و آن چنان بود كه وقتى آن جناب را به معراج بردند تا جلو عرش بالا رفت . خداى تعالى به او فرمود : اى محمد ! نزديك « صاد » بيا و محل سجده خود را بشوى و طاهر كن و براى پروردگارت نماز بخوان . پس رسول خدا ( ص ) به همان نقطه اى كه خداى تعالى دستورش داده بود نزديك شده ، وضو گرفت و وضويش را كامل كرد .\r\nپرسيدم : فدايت شوم « صاد » چه بود ؟ كه آن جناب مامور شد از آن براى وضو گرفتن استفاده كند ؟ فرمود : چشمه اى است كه از يكى از اركان عرش مىجوشد و آن را « آب حيوان » مىنامند . و آن همان است كه خداى تعالى در باره اش مىفرمايد : * ( « ص وَالْقُرْآنِ ذِي الذِّكْرِ » ) * - تا آخر حديث « 1 » .\r\nمؤلف : اين معنا - كه « صاد » نهرى است كه از ساق عرش بيرون مىآيد - در كتاب معانى الاخبار از سفيان ثورى از امام صادق ( ع ) نيز روايت شده « 2 » و در مجمع البيان از ابن عباس روايت آورده كه گفت : « صاد » يكى از اسماى خداست . و سپس اضافه كرده كه اين معنا از امام صادق ( ع ) نيز روايت شده « 3 » .\r\nو در كتاب معانى به سند خود از اصبغ از على ( ع ) روايت آورده كه در معناى آيه * ( « وَقالُوا رَبَّنا عَجِّلْ لَنا قِطَّنا قَبْلَ يَوْمِ الْحِسابِ » ) * فرمود : منظورشان بهره اى است كه از عذاب خدا دارند « 4 » .\r\n\r\n","description":"","footnote":"\r\n( 1 ) علل الشرائع ، ص 334 ، ح 1 .\r\n( 2 ) معانى الاخبار ، ص 22 .\r\n( 3 ) مجمع البيان ، ج 8 ، ص 465 .\r\n( 4 ) معانى الاخبار ، ص 225 ، ح 1 .\r\n","page_name":" 285 ","page_number":285},
  {"content":"\r\n\r\n\r\nاصْبِرْ عَلى ما يَقُولُونَ وَاذْكُرْ عَبْدَنا داوُدَ ذَا الأَيْدِ إِنَّه أَوَّابٌ ( 17 ) إِنَّا سَخَّرْنَا الْجِبالَ مَعَه يُسَبِّحْنَ بِالْعَشِيِّ وَالإِشْراقِ ( 18 ) وَالطَّيْرَ مَحْشُورَةً كُلٌّ لَه أَوَّابٌ ( 19 ) وَشَدَدْنا مُلْكَه وَآتَيْناه الْحِكْمَةَ وَفَصْلَ الْخِطابِ ( 20 ) وَهَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ ( 21 )\r\nإِذْ دَخَلُوا عَلى داوُدَ فَفَزِعَ مِنْهُمْ قالُوا لا تَخَفْ خَصْمانِ بَغى بَعْضُنا عَلى بَعْضٍ فَاحْكُمْ بَيْنَنا بِالْحَقِّ وَلا تُشْطِطْ وَاهْدِنا إِلى سَواءِ الصِّراطِ ( 22 ) إِنَّ هذا أَخِي لَه تِسْعٌ وَتِسْعُونَ نَعْجَةً وَلِيَ نَعْجَةٌ واحِدَةٌ فَقالَ أَكْفِلْنِيها وَعَزَّنِي فِي الْخِطابِ ( 23 ) قالَ لَقَدْ ظَلَمَكَ بِسُؤالِ نَعْجَتِكَ إِلى نِعاجِه وَإِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ إِلَّا الَّذِينَ آمَنُوا وَعَمِلُوا الصَّالِحاتِ وَقَلِيلٌ ما هُمْ وَظَنَّ داوُدُ أَنَّما فَتَنَّاه فَاسْتَغْفَرَ رَبَّه وَخَرَّ راكِعاً وَأَنابَ ( 24 ) فَغَفَرْنا لَه ذلِكَ وَإِنَّ لَه عِنْدَنا لَزُلْفى وَحُسْنَ مَآبٍ ( 25 ) يا داوُدُ إِنَّا جَعَلْناكَ خَلِيفَةً فِي الأَرْضِ فَاحْكُمْ بَيْنَ النَّاسِ بِالْحَقِّ وَلا تَتَّبِعِ الْهَوى فَيُضِلَّكَ عَنْ سَبِيلِ اللَّه إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ ( 26 )\r\nوَ ما خَلَقْنَا السَّماءَ وَالأَرْضَ وَما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ ( 27 ) أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ أَمْ نَجْعَلُ الْمُتَّقِينَ كَالْفُجَّارِ ( 28 ) كِتابٌ أَنْزَلْناه إِلَيْكَ مُبارَكٌ لِيَدَّبَّرُوا آياتِه وَلِيَتَذَكَّرَ أُولُوا الأَلْبابِ ( 29 )\r\n","description":"","footnote":"","page_name":" 286 ","page_number":286},
  {"content":"\r\nترجمه آيات\r\nبر آنچه مىگويند صبر كن و به ياد آور بنده ما داوود را كه نيرومند بود و بسيار به خدا رجوع داشت ( 17 ) .\r\nما كوه ها را با او مسخر كرديم كه صبح و شام در تسبيح با او دمساز باشند ( 18 ) .\r\nو نيز مرغان را مسخر كرديم كه نزد او مجتمع گردند و همه به سوى او رجوع مىكردند ( 19 ) .\r\nو ما پايه هاى ملك او را محكم كرديم و او را حكمت و فصل خصومت داديم ( 20 ) .\r\nآيا از داستان آن مردان متخاصم كه به بالاى ديوار محراب آمدند خبر دارى ( 21 ) .\r\nوقتى كه بر داوود درآمدند از ايشان بيمناك شد گفتند : مترس ما دو متخاصم هستيم كه بعضى بر بعضى ستم كرده تو بين ما به حق داورى كن و در حكم خود جور مكن و ما را به سوى راه راست رهنمون شو ( 22 ) .\r\nاينك اين برادر من است كه نود و نه گوسفند دارد و من يك گوسفند دارم او مىگويد : اين يك گوسفندت را در تحت كفالت من قرار بده و در اين كلامش مرا مغلوب هم مىكند ( 23 ) .\r\nداوود گفت : او در اين سخنش كه گوسفند تو را به گوسفندان خود ملحق سازد به تو ظلم كرده و بسيارى از شريكها هستند كه بعضى به بعضى ديگر ستم مىكنند مگر كسانى كه ايمان دارند و عمل صالح مىكنند كه اين دسته بسيار كمند . داوود فهميد كه ما با اين صحنه او را بيازموديم پس طلب آمرزش كرد و به ركوع درآمد و توبه كرد ( 24 ) .\r\nما هم اين خطاى او را بخشوديم و به راستى او نزد ما تقرب و سرانجام نيكى دارد ( 25 ) .\r\nاى داوود ما تو را جانشين خود در زمين كرديم پس بين مردم به حق داورى كن و به دنبال هواى نفس مرو كه از راه خدا به بيراهه مىكشد و معلوم است كسانى كه از راه خدا به بيراهه مىروند عذابى سخت دارند به جرم اينكه روز حساب را از ياد بردند ( 26 ) .\r\nو پنداشتند كه ما آسمان و زمين را به باطل آفريديم و حال آنكه چنين نبود و اين پندار كسانى است كه كفر ورزيدند پس واى بر كافران از آتش ( 27 ) .\r\nو يا پنداشتند كه ما با آنهايى كه ايمان آورده و عمل صالح كردند و آنهايى كه در زمين فساد انگيختند يكسان معامله مىكنيم و يا متقين را مانند فجار قرار مىدهيم ( 28 ) .\r\nاين كتابى است كه ما به سوى تو نازلش كرديم تا در آيات آن تدبر كنند و در نتيجه خردمندان متذكر شوند ( 29 ) .\r\n","description":"","footnote":"","page_name":" 287 ","page_number":287},
  {"content":"\r\nبيان آيات\r\nخداى سبحان بعد از آنكه تهمت كفار را مبنى بر اينكه دعوت به حق آن جناب را خود ساخته خواندند و آن را وسيله و بهانه رياست ناميدند و نيز گفتار آنان را كه او هيچ مزيتى بر ما ندارد تا به خاطر آن اختصاص به رسالت و انذار بيابد ، و نيز استهزاى آنان به روز حساب و عذاب خدا را كه بدان تهديد شدند نقل فرمود ، اينك در اين آيات رسول گرامى خود را امر به صبر مىكند و سفارش مىفرمايد ياوه گويىهاى كفار او را متزلزل نكند ، و عزم او را سست نسازد . و نيز سرگذشت جمعى از بندگان اواب خدا را به ياد آورد كه همواره در هنگام هجوم حوادث ناملايم ، به خدا مراجعه مىكردند .\r\nو از اين عده نام نه نفر از انبياى گرامى خود را ذكر كرده كه عبارتند از : 1 - داوود 2 - سليمان 3 - ايوب 4 - ابراهيم 5 - اسحاق 6 - يعقوب 7 - اسماعيل 8 - اليسع 9 - ذو الكفل ( ع ) كه ابتدا نام داوود را آورده و به قسمتى از داستانهاى او اشاره مىفرمايد .\r\n\r\n\r\n* ( « اصْبِرْ عَلى ما يَقُولُونَ وَاذْكُرْ عَبْدَنا داوُدَ ذَا الأَيْدِ إِنَّه أَوَّابٌ » ) * كلمه « أيد » به معناى نيرو است و حضرت داوود ( ع ) در تسبيح خداى تعالى مردى نيرومند بود و خدا را تسبيح مىكرد و كوه ها و مرغان هم با او همصدا مىشدند ، و نيز مردى نيرومند در سلطنت و نيرومند در علم ، و نيرومند در جنگ بود ، و همان كسى است كه جالوت را به قتل رسانيد - كه داستانش در سوره بقره گذشت .\r\nو كلمه « اواب » اسم مبالغه است از ماده « أوب » كه به معناى رجوع است ، و منظور كثرت رجوع او به سوى پروردگارش است .\r\n* ( « إِنَّا سَخَّرْنَا الْجِبالَ مَعَه يُسَبِّحْنَ بِالْعَشِيِّ وَالإِشْراقِ » ) * ظاهرا كلمه « معه » متعلق است به جمله « يسبحن » و جمله « معه يسبحن » بيان معناى تسخير است . و اگر كلمه « معه » كه ظرف است ، مقدم بر « يسبحن » آمده ، به خاطر عنايتى است كه در فهماندن تبعيت كردن جبال و طير از تسبيح داوود ، داشته ( اين در صورتى است كه ظرف « معه » را متعلق به جمله « يسبحن » بدانيم ) و ليكن آيه شريفه « وَسَخَّرْنا مَعَ داوُدَ الْجِبالَ يُسَبِّحْنَ وَالطَّيْرَ » « 1 » مؤيد اين احتمال است كه ظرف مزبور متعلق به جمله\r\n\r\n","description":"","footnote":"\r\n( 1 ) سوره انبياء ، آيه 79 .\r\n","page_name":" 288 ","page_number":288},
  {"content":"\r\n« سخرنا » باشد ، هم چنان كه در جاى ديگر از كلام خداى تعالى همين طور آمده ، و آن آيه « يا جِبالُ أَوِّبِي مَعَه وَالطَّيْرَ » « 1 » است كه در آن سخنى از تسبيح نرفته . و كلمه « عشى » به معناى شام و كلمه « اشراق » به معناى صبح است .\r\nكلمه « ان » در جمله * ( « إِنَّا سَخَّرْنَا » ) * تعليل را مىرساند . و آيه شريفه با آياتى كه بدان عطف شده همه بيانگر اين معنا است كه داوود ( ع ) مردى نيرومند در ملك و نيرومند در علم ، و « اواب » به سوى پروردگار خويش بوده است .\r\n* ( « وَالطَّيْرَ مَحْشُورَةً كُلٌّ لَه أَوَّابٌ » ) * كلمه « محشورة » از « حشر » به معناى جمعآورى به زور است ، و معناى جمله اين است كه : ما طير را هم تسخير كرديم با داوود ، كه بى اختيار و به اجبار دور او جمع مىشدند و با او تسبيح مىگفتند .\r\nجمله * ( « كُلٌّ لَه أَوَّابٌ » ) * جمله اى است استينافى كه تسبيح كوه ها و مرغان را كه قبلا ذكر شده بود بيان مىكند ، و معنايش اين است كه : هر يك از كوه ها و مرغان « اواب » بودند ، يعنى بسيار با تسبيح به سوى ما رجوع مىكردند ، چون تسبيح يكى از مصاديق رجوع به سوى خداست . البته احتمال بعيدى هست در اينكه ضمير « له » به داوود برگردد . اين را هم بايد دانست كه تاييد خداى تعالى از داوود ( ع ) به اين نبوده كه كوه ها و مرغان را تسبيحگو كند ، چون تسبيحگويى اختصاص به اين دو موجود ندارد ، تمامى موجودات عالم به حكم آيه « وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ » « 2 » تسبيح مىگويند بلكه تاييدش از اين بابت بوده كه تسبيح آنها را موافق و هماهنگ تسبيح آن جناب كرده و صداى تسبيح آنها را به گوش وى و به گوش مردم مىرسانده ، - كه گفتار ما در معناى تسبيح موجودات براى خدا سبحان در تفسير آيه « 44 » سوره اسرى ، گذشت و گفتيم كه تسبيح آنها نيز به زبان قال است ، نه به زبان حال .\r\n* ( « وَشَدَدْنا مُلْكَه وَآتَيْناه الْحِكْمَةَ وَفَصْلَ الْخِطابِ » ) * راغب مىگويد : كلمه « شد » به معناى گره محكم است ، وقتى گفته مىشود : « شددت الشيء » معنايش اين است كه : گره آن را محكم بستم « 3 » . بنا به گفته وى « شد\r\n\r\n","description":"","footnote":"\r\n( 1 ) اى كوه ها و اى مرغان شما نيز با داوود تسبيح گوييد . سوره سبا ، آيه 10 .\r\n( 2 ) هيچ چيز نيست مگر آنكه خدا را به حمد تسبيح مىگويد ، و ليكن شما تسبيح آنها را نمىفهميد . سوره اسرى ، آيه 44 .\r\n( 3 ) مفردات راغب ، ماده » شد « .\r\n","page_name":" 289 ","page_number":289},
  {"content":"\r\nملك » از باب استعاره به كنايه خواهد بود كه مراد از آن اين است كه : ملك او را تقويت نموده ، اساس آن را به وسيله هيبت و لشكريان و خزينه ها و حسن تدبير محكم كرده ، همه وسائل محكم شدن سلطنت را برايش فراهم كرده بوديم .\r\n\r\n\r\nو كلمه « حكمت » در اصل به معناى نوعى از حكم است ، و مراد از آن ، معارف حق و متقنى است كه به انسان سود بخشد و به كمال برساند . بعضى « 1 » ديگر گفته‌اند : مراد از آن ، نبوت است . بعضى « 2 » ديگر گفته‌اند : مراد از آن ، زبور و علم شرايع است . و بعضى ديگر معانى ديگرى براى حكمت ذكر كرده‌اند كه هيچ يك از آنها معناى خوبى نيست .\r\nو كلمه « فصل الخطاب » به معناى آن است كه انسان قدرت تجزيه و تحليل يك كلام را داشته باشد ، و بتواند آن را تفكيك كند و حق آن را از باطلش جدا كند . و اين معنا با قضاوت صحيح در بين دو نفر متخاصم نيز منطبق است .\r\nبعضى « 3 » از مفسرين گفته‌اند : مراد از « فصل الخطاب » كلامى است متوسط بين ايجاز و اطناب ، يعنى كلامى كه بسيار كوتاه نباشد به حدى كه معنا را نرساند و آن قدر هم طولانى نباشد كه شنونده را خسته كند . بعضى « 4 » ديگر گفته‌اند : مراد از آن ، جمله « اما بعد » است ، كه قبل از سخن مىآورند ، چون اولين كسى كه اين رسم را باب كرد داوود ( ع ) بود .\r\nولى آيه بعدى كه مىفرمايد : * ( « وَهَلْ أَتاكَ نَبَأُ الْخَصْمِ . . . » ) * مؤيد همان معنايى است كه ما براى « فصل الخطاب » كرديم .\r\n* ( « وَهَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ » ) * كلمه « خصم » مانند كلمه « خصومت » مصدر است و در اين جا منظور اشخاصى است كه خصومت در بينشان افتاده . و كلمه « تسور » به معناى بالا رفتن بر ديوار بلند است ، مانند كلمه « تسنم » كه به معناى بالا رفتن بر كوهان شتر است . و كلمه « تذرى » كه به معناى بالا رفتن بر بلندى كوه است . مفسرين كلمه « محراب » را به بالاخانه و شاه نشين معنا كرده‌اند . و استفهام « هل آتيك » به منظور به شگفتى واداشتن و تشويق به شنيدن خبر است .\r\nو معناى آيه اين است كه : اى محمد آيا اين خبر به تو رسيده كه قومى متخاصم از ديوار محراب داوود ( ع ) بالا رفتند ؟\r\n* ( « إِذْ دَخَلُوا عَلى داوُدَ فَفَزِعَ مِنْهُمْ . . . » ) *\r\nكلمه « اذ » ظرف است براى جمله « تسوروا » ، هم چنان كه « اذ » اولى ظرف است\r\n\r\n","description":"","footnote":"\r\n( 1 و 2 و 3 و 4 ) روح المعانى ، ج 23 ، ص 177 .\r\n","page_name":" 290 ","page_number":290},
  {"content":"\r\nبراى جمله « نبؤا الخصم » و حاصل معنا اين است كه : اين قوم داخل شدند بر داوود ، در حالى كه آن جناب در محرابش بود ، و اين قوم از راه معمولى و عادى بر او وارد نشدند ، بلكه از ديوار محراب بالا رفتند ، و از آنجا بر وى درآمدند ، و به همين جهت داوود از ورود ايشان به فزع و وحشت درآمد ، چون ديد آنان بدون اجازه و از راه غير عادى وارد شدند .\r\n* ( « فَفَزِعَ مِنْهُمْ » ) * - راغب مىگويد كلمه « فزع » به معناى انقباض و نفرتى است كه در اثر برخورد با منظره اى هولناك به آدمى دست مىدهد ، و اين خود از جنس جزع است ، و فرقش با ترس اين است كه نمىگويند : « فزعت من اللَّه » ولى گفته مىشود « خفت منه » « 1 » .\r\n\r\n\r\nو قبلا هم گفتيم كه « خشيت » عبارت است از تاثر قلب ، تاثرى كه به دنبالش اضطراب و نگرانى باشد ، و اين خود يكى از رذايل اخلاقى و مذموم است ، مگر در مورد خداى تعالى كه خشيت از او از فضايل است ، و به همين جهت است كه انبياء ( ع ) به جز از خدا از كس ديگرى خشيت ندارند . و خداى تعالى در باره شان فرموده : « وَلا يَخْشَوْنَ أَحَداً إِلَّا اللَّه » « 2 » .\r\nولى كلمه « خوف » به معناى تاثر از ناملايمات در مقام عمل است ، يعنى به معناى آن جنب و جوشى است كه شخص ترسيده براى دفع شر انجام مىدهد ، به خلاف « خشيت » كه گفتيم تاثر در مقام ادراك است ، بنا بر اين خوف بالذات رذيله و مذموم نيست ، بلكه در مواردى جزو اعمال نيك شمرده مىشود ، هم چنان كه خداى تعالى در خطابش به رسول گرامىاش فرموده : « وَإِمَّا تَخافَنَّ مِنْ قَوْمٍ خِيانَةً » « 3 » .\r\nو چون « فزع » عبارت است از انقباض و نفرتى كه از منظره اى مخوف در دل حاصل مىشود ، قهرا امرى خواهد بود كه به مقام عمل برگشت مىكند ، نه به ادراك ، پس بالذات از رذايل نيست ، بلكه فضيلتى است مربوط به مواردى كه مكروه و ناملايمى در شرف پيش آمدن است ، و دارندگان اين فضيلت آن مكروه را دفع مىكنند . پس اگر در آيه شريفه نسبت فزع به داوود ( ع ) داده ، براى او نقصى نيست تا بگويى آن جناب از انبيا بوده كه جز از خدا خشيت ندارند .\r\n* ( « قالُوا لا تَخَفْ خَصْمانِ بَغى بَعْضُنا عَلى بَعْضٍ » ) * - وقتى ديدند داوود ( ع ) به\r\n\r\n","description":"","footnote":"\r\n( 1 ) مفردات راغب ، ماده « فزع » .\r\n( 2 ) سوره احزاب ، آيه 39 .\r\n( 3 ) و اگر از قومى ترس آن داشتى كه خيانت كنند . سوره انفال ، آيه 58 .\r\n","page_name":" 291 ","page_number":291},
  {"content":"\r\nفزع افتاده ، خواستند او را دلخوش و آرام ساخته و فزعش را تسكين دهند ، لذا گفتند : « لا تخف - مترس » . و اين در حقيقت نهى از فزع است به صورت نهى از علت فزع كه همان خوف باشد . * ( « خَصْمانِ بَغى » ) * اين جمله در تقدير « نحن خصمان » است ، يعنى ما دو خصم هستيم ، و مراد از دو خصم دو نفر نيست ، بلكه دو طايفه متخاصم است ، كه بعضى بر بعضى ظلم كرده‌اند .\r\n* ( « فَاحْكُمْ بَيْنَنا بِالْحَقِّ وَلا تُشْطِطْ . . . » ) * - كلمه « شطط » به معناى جور است و معناى جمله اين است كه : اى داوود بين ما حكمى كن كه به حق باشد ، و در حكم كردنت جور مكن . و ما را به راه وسط و طريق عدل راه بنما .\r\n* ( « إِنَّ هذا أَخِي . . . » ) *\r\nاين جمله مطلب مورد نزاع را بيان مىكند ، مىگويد : « اين برادر من است . . . » و اين جمله كلام يكى از دو طايفه است كه به يك نفر از طايفه ديگر اشاره نموده مىگويد :\r\n« اين شخص كه مىبينى برادر من است . . . » .\r\nو با اين بيان فساد استدلالى كه بعضى « 1 » به اين آيه كرده‌اند كه كمترين عدد جمع ، دو است ، روشن مىشود ، چون با بيان ما روشن گرديد كه كلمه « خصمان » و جمله « هذا اخى » هيچ دلالتى ندارد بر اين كه مراجعه كنندگان به داوود دو نفر بوده‌اند ، تا بگويى پس جمع * ( « إِذْ تَسَوَّرُوا » ) * و نيز * ( « إِذْ دَخَلُوا » ) * در مورد دو نفر استعمال شده در نتيجه صيغه جمع بر دو نفر نيز اطلاق مىشود .\r\nبراى اينكه گفتيم : ممكن است اين دو متخاصم دو طايفه بوده‌اند و هر يك از دو طرف بيشتر از يك نفر بوده‌اند هم چنان كه مىبينم صيغه تثنيه در آيه « هذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا . . . » « 2 » در دو نفر به كار نرفته ، بلكه در دو جمعيت استعمال شده ، به شهادت اينكه هم فرموده « اخْتَصَمُوا » و هم در باره يكى از آن دو خصم فرموده :\r\n« فَالَّذِينَ كَفَرُوا » البته ممكن هم هست اصل خصومت در بين دو فرد از دو طايفه واقع شده باشد ، ولى پاى بقيه افراد نيز به ميان كشيده شده باشد ، تا آن دو را در ادعايشان كمك كنند .\r\n« لَه تِسْعٌ وَتِسْعُونَ نَعْجَةً وَلِيَ نَعْجَةٌ واحِدَةٌ فَقالَ أَكْفِلْنِيها وَعَزَّنِي فِي الْخِطابِ » - كلمه « نعجة » به معناى گوسفند ماده است ( كه به فارسى آن را ميش مىنامند ) . و معناى\r\n\r\n","description":"","footnote":"\r\n( 1 ) مجمع البيان ، ج 8 ، ص 471 .\r\n( 2 ) اين دو گروه كه در دين خدا با هم به جدال برخاستند دشمن يكديگرند . . . سوره حج ، آيه 19 .\r\n","page_name":" 292 ","page_number":292},
  {"content":"\r\n« اكفلنيها » اين است كه آن را در كفالت من و در تحت سلطنت من قرار بده . و معناى « * ( وَعَزَّنِي فِي الْخِطابِ ) * » اين است كه : در خطاب بر من غلبه كرد . و بقيه الفاظ آيه روشن است .\r\n\r\n\r\n* ( « قالَ لَقَدْ ظَلَمَكَ بِسُؤالِ نَعْجَتِكَ إِلى نِعاجِه ) * . . . * ( وَقَلِيلٌ ما هُمْ » ) * اين آيه شريفه حكايت پاسخى است كه داوود ( ع ) به مساله آن قوم داده ، و بعيد نيست كه پاسخ او قضاوت و حكمى تقديرى بوده ، چون اگر چنين نبود ، جا داشت از طرف مقابل هم بخواهد تا دعوى خود را شرح دهد و بعدا بين آن دو قضاوت كند .\r\nآرى ، ممكن است داوود ( ع ) از قرائنى اطلاع داشته كه صاحب نود و نه گوسفند محق است ، و حق دارد آن يك گوسفند را از ديگرى طلب كند و ليكن از آنجا كه صاحب يك گوسفند سخن خود را طورى آورد كه رحمت و عطوفت داوود را برانگيخت ، لذا به اين پاسخ مبادرت كرد كه اگر اين طور باشد كه تو مىگويى او به تو ستم كرده .\r\nپس لامى كه بر سر جمله * ( « لَقَدْ ظَلَمَكَ » ) * آمده لام قسم است ، و سؤالى كه در آيه آمده و فرموده :\r\n« بسؤال » - به طورى كه گفته‌اند « 1 » - متضمن معناى اضافه است ، و به همين جهت با كلمه « الى » به مفعول دوم متعدى شده ، پس معنا چنين مىشود : سوگند مىخورم كه او به تو ظلم كرده كه سؤال كرده اضافه كنى ميش خود را بر ميشهايش .\r\n* ( « وَإِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ ، إِلَّا الَّذِينَ آمَنُوا وَعَمِلُوا الصَّالِحاتِ وَقَلِيلٌ ما هُمْ » ) * - اين قسمت تتمه كلام داوود ( ع ) است كه با آن ، گفتار اول خود را روشن مىكند . و كلمه « خلطاء » به معناى شريكها است كه مال خود را با هم خلط مىكنند .\r\n* ( « وَظَنَّ داوُدُ أَنَّما فَتَنَّاه فَاسْتَغْفَرَ رَبَّه وَخَرَّ راكِعاً وَأَنابَ » ) * .\r\nيعنى داوود بدانست كه ما او را با اين واقعه بيازموديم ، چون كلمه « فتنه » به معناى امتحان است و كلمه « ظن » هم در خصوص اين آيه به معناى علم است .\r\nلى بعضى « 2 » گفته‌اند : كلمه « ظن » به همان معناى معروف است ( كه در فارسى به معناى پندار است ) و پندار غير از علم است « 3 » .\r\n\r\n","description":"","footnote":"\r\n( 1 ) روح المعانى ، ج 23 ، ص 181 .\r\n( 2 ) مجمع البيان ، ج 8 ، ص 471 .\r\n( 3 ) زيرا علم به هر چه تعلق پيدا كند ديگر احتمال خلاف آن نمىرود به خلاف ظن و پندار كه با احتمال خلاف نيز مىسازد ، اگر يقين كنيم كه مثلا فلان خبر درست است ، ديگر احتمال نادرستيش را نمىدهيم ، ولى اگر به درستى آن ظن يعنى احتمال زيادى پيدا كنيم ، احتمال ضعيفى مىدهيم كه نادرست باشد ، هم چنان كه اگر احتمال درستى و نادرستى آن در دل يكسان باشد ، آن وقت نسبت به آن خبر شك مىكنيم . « مترجم » .\r\n","page_name":" 293 ","page_number":293},
  {"content":"\r\nو مؤيد گفتار ما كه گفتيم « ظن » در اين مورد به معناى يقين و علم مىباشد اين است كه : استغفار و توبه داوود مطلق آمده ، و اگر كلمه مذكور به معناى معروفش مىبود ، بايد استغفار و توبه مقيد به آن صورت مىشد كه « ظن » با واقع مطابق درآيد ، يعنى واقعه مذكور به راستى فتنه بوده باشد ، و چون اين دو لفظ مطلق آمده ، پس ظن به معناى علم خواهد بود .\r\nكلمه « خر » - به طورى كه « 1 » راغب گفته - به معناى افتادن و سقوطى است كه صداى خرير از آن شنيده شود ، و « خرير » به معناى صداى آب ، باد ، و امثال آن است كه از بالا به پايين ريخته شود . و كلمه « ركوع » - بنا به گفته راغب - « 2 » به معناى مطلق انحنا و خم شدن است .\r\nو كلمه « انابه » به معناى رجوع است . و انابه به سوى خدا - به گفته راغب - « 3 » به معناى بازگشت به سوى اوست به توبه و اخلاص عمل و اين كلمه از ماده « نوب » است كه به معناى برگشتن پى در پى است .\r\n\r\n\r\nو معناى آيه اين است كه : داوود ( ع ) بدانست كه اين واقعه امتحانى بوده كه ما وى را با آن بيازموديم و فهميد كه در طريقه قضاوت خطا رفته . پس ، از پروردگار خود طلب آمرزش كرد از آنچه از او سر زده و بىدرنگ به حالت ركوع درآمد و توبه كرد .\r\nاكثر مفسرين « 4 » به تبع روايات بر اين اعتقادند كه اين قوم كه به مخاصمه بر داوود وارد شدند ، ملائكه خدا بودند ، و خدا آنان را به سوى وى فرستاد تا امتحانش كند - كه به زودى روايات آن از نظر خواننده خواهد گذشت و به وضع آنها آگاهى خواهد يافت - . ليكن خصوصيات اين داستان دلالت مىكند بر اينكه اين واقعه يك واقعه طبيعى ، ( هر چند به صورت ملائكه ) نبوده ، چون اگر طبيعى بود بايد آن اشخاص كه يا انسان بوده‌اند و يا ملك ، از راه طبيعى بر داوود وارد مىشدند ، نه از ديوار . و نيز با اطلاع وارد مىشدند ، نه به طورى كه او را دچار فزع كنند . و ديگر اينكه اگر امرى عادى بود ، داوود از كجا فهميد كه جريان صحنه اى بوده براى امتحان وى . و نيز از جمله « * ( فَاحْكُمْ بَيْنَ النَّاسِ بِالْحَقِّ وَلا تَتَّبِعِ الْهَوى ) * » بر مىآيد كه خداى تعالى او را با اين صحنه بيازموده تا راه داورى را به او ياد بدهد و او را در\r\n\r\n","description":"","footnote":"\r\n( 1 ) مفردات راغب ، ماده « خر » .\r\n( 2 ) مفردات راغب ، ماده « ركع » .\r\n( 3 ) مفردات راغب ، ماده « نوب » .\r\n( 4 ) تفسير قرطبى ، ج 15 ، ص 166 .\r\n","page_name":" 294 ","page_number":294},
  {"content":"\r\nخلافت و حكمرانى در بين مردم استاد سازد . همه اينها تاييد مىكنند اين احتمال را كه مراجعه كنندگان به وى ملائكه بوده‌اند كه به صورت مردانى از جنس بشر ممثل شده بودند .\r\nدر نتيجه اين احتمال قوى به نظر مىرسد كه واقعه مذكور چيزى بيش از يك تمثل نظير رؤيا نبوده كه در آن حالت افرادى را ديده كه از ديوار محراب بالا آمدند ، و به ناگهان بر او وارد شدند يكى گفته است : من يك ميش دارم و اين ديگرى نود و نه ميش دارد ، تازه مىخواهد يك ميش مرا هم از من بگيرد . و در آن حالت به صاحب يك ميش گفته : رفيق تو به تو ظلم مىكند . . .\r\nپس سخن داوود ( ع ) - به فرضى كه حكم رسمى و قطعى او بوده باشد - در حقيقت حكمى است در ظرف تمثل هم چنان كه اگر اين صحنه را در خواب ديده بود ، و در آن عالم حكمى بر خلاف كرده بود گناه شمرده نمىشد ، و حكم در عالم تمثل گناه و خلاف نيست ، چون عالم تمثل مانند عالم خواب عالم تكليف نيست ، و تكليف ظرفش تنها در عالم مشهود و بيدارى است ، كه عالم ماده است . و در عالم مشهود و واقع نه كسى به داوود ( ع ) مراجعه كرد و نه ميشى در كار بود و نه ميشهايى ، پس خطاى داوود ( ع ) خطاى در عالم تمثل بوده ، كه گفتيم در آنجا تكليف نيست ، هم چنان كه در باره خطا و عصيان آدم هم گفتيم كه عصيان در بهشت بوده ، چون در بهشت از درخت خورد كه هنوز به زمين هبوط نكرده بود و هنوز شريعتى و دينى نيامده بود .\r\nخواهى گفت : پس استغفار و توبه چه معنا دارد ؟ مىگوييم : استغفار و توبه آن عالم هم مانند خطاى در آن عالم و در خور آن است ، مانند استغفار و توبه آدم از آنچه كه از او سر زد . همه اين حرفها را بدان جهت زديم ، كه خواننده متوجه باشد كه ساحت مقدس داوود ( ع ) منزه از نافرمانى خداست ، چون خود خداى تعالى آن جناب را خليفه خود خوانده ، همانطور كه به خلافت آدم ( ع ) در كلام خود تصريح نموده - كه توضيح بيشتر اين مطلب در داستان آدم در جلد اول اين كتاب گذشت .\r\nو اما بنا بر اينكه بعضى از مفسرين گفته‌اند كه دو طرف دعوا كه بر داوود ( ع ) وارد شدند از جنس بشر بوده‌اند ، و داستان به همان ظاهرش حمل مىشود .\r\nناگزير بايد براى جمله * ( « لَقَدْ ظَلَمَكَ » ) * چاره اى انديشيد ، و چاره اش اين است كه حكم داوود ( ع ) فرضى و تقديرى است ، و معنايش اين است كه : اگر واقع داستان همين باشد كه تو گفتى رفيق تو به تو ظلم كرده ، مگر آنكه دليلى قاطع بياورد كه يك ميش هم مال اوست .\r\n","description":"","footnote":"","page_name":" 295 ","page_number":295},
  {"content":"\r\nدليل بر اينكه بايد كلام داوود ( ع ) را فرضى گرفت ، اين است كه عقل و نقل حكم مىكنند بر اينكه انبياء ( ع ) به عصمت خدايى معصوم از گناه و خطا هستند . چه گناه بزرگ و چه كوچك . علاوه بر اين ، خداى سبحان در خصوص داوود ( ع ) قبلا تصريح كرده بود به اينكه حكمت و فصل خطابش داده و چنين مقامى با خطاى در حكم نمىسازد .\r\n* ( « وَإِنَّ لَه عِنْدَنا لَزُلْفى وَحُسْنَ مَآبٍ » ) * كلمه « زلفى » و « زلفه » به معناى مقام و منزلت است . و كلمه « ماب » به معناى مرجع است و كلمه « زلفى » و « ماب » را نكره ( يعنى بدون الف و لام ) آورد تا بر عظمت مقام و مرجع دلالت كند . و بقيه الفاظ آيه روشن است .\r\n\r\n\r\n* ( « يا داوُدُ إِنَّا جَعَلْناكَ خَلِيفَةً فِي الأَرْضِ . . . » ) *\r\nظاهرا در اين كلام ، كلمه « قلنا » در تقدير است ، و تقدير آن « فغفرنا له و قلنا يا داود . . . » است .\r\nو ظاهر كلمه « خلافت » اين است كه : مراد از آن خلافت خدايى است ، و در نتيجه با خلافتى كه در آيه « وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً » « 1 » آمده منطبق است ، و يكى از شؤون خلافت اين است كه : صفات و اعمال مستخلف را نشان دهد ، و آينده صفات او باشد . كار او را بكند . پس در نتيجه خليفه خدا در زمين بايد متخلق به اخلاق خدا باشد ، و آنچه خدا اراده مىكند او اراده كند ، و آنچه خدا حكم مىكند او همان را حكم كند و چون خدا همواره به حق حكم مىكند « وَاللَّه يَقْضِي بِالْحَقِّ » او نيز جز به حق حكم نكند و جز راه خدا راهى نرود ، و از آن راه تجاوز و تعدى نكند .\r\nو به همين جهت است كه مىبينيم در آيه مورد بحث با آوردن « فا » بر سر جمله * ( « فَاحْكُمْ بَيْنَ النَّاسِ بِالْحَقِّ » ) * حكم به حق كردن را نتيجه و فرع آن خلافت قرار داده ، و اين خود مؤيد آن است كه مراد از « جعل خلافت » اين نيست كه شانيت و مقام خلافت به او داده باشد ، بلكه مراد اين است كه شانيتى را كه به حكم آيه * ( « وَآتَيْناه الْحِكْمَةَ وَفَصْلَ الْخِطابِ » ) * قبلا به او داده بود ، به فعليت برساند ، و عرصه بروز و ظهور آن را به او بدهد .\r\nبعضى از مفسرين « 2 » گفته‌اند : مراد از « خلافت » جانشينى براى انبياى قبل است ، و\r\n\r\n","description":"","footnote":"\r\n( 1 ) به ياد آور آن گاه كه پروردگار تو به ملائكه فرمود من در زمين خليفه مىگمارم . سوره بقره ، آيه 30 .\r\n( 2 ) تفسير فخر رازى ، ج 26 ، ص 199 .\r\n","page_name":" 296 ","page_number":296},
  {"content":"\r\nاگر جمله * ( « فَاحْكُمْ بَيْنَ النَّاسِ بِالْحَقِّ » ) * را متفرع بر اين خلافت كرده بدان جهت است كه خلافت نعمت عظيمى است كه بايد شكرگزارى شود ، و شكر آن ، عدالت در بين مردم است ، و يا به اين جهت است كه حكومت در بين مردم چه به حق و چه به ناحق از آثار خلافت و سلطنت است ، و تقييد آن به كلمه « حق » براى اين است كه سداد و موفقيت او در آن بوده ، صحيح نيست و بدون دليل در لفظ آيه تصرف كردن است .\r\n\r\n\r\n* ( « وَلا تَتَّبِعِ الْهَوى فَيُضِلَّكَ عَنْ سَبِيلِ اللَّه » ) * - عطف اين جمله به جمله ما قبل و مقابل آن قرار گرفتن ، اين معنا را به آيه مىدهد كه ، « در داورى در بين مردم پيروى هواى نفس مكن كه از حق گمراهت كند ، حقى كه همان راه خداست » و در نتيجه مىفهماند كه سبيل خدا حق است .\r\nبعضى « 1 » از مفسرين گفته‌اند در اينكه داوود ( ع ) را امر كرد به اينكه به حق حكم كند و نهى فرمود از پيروى هواى نفس ، تنبيهى است براى ديگران يعنى هر كسى كه سرپرست امور مردم مىشود ، بايد در بين آنان به حق حكم نموده و از پيروى باطل بر حذر باشد ، و گر نه آن جناب به خاطر عصمتى كه داشته هرگز جز به حق حكم ننموده ، و پيروى از باطل نمىكرده .\r\nولى اين اشكال بر او وارد است كه صرف اينكه خطاب متوجه به او ، براى تنبيه ديگران است ، دليل نمىشود بر اينكه به خاطر عصمت اصلا متوجه خود او نباشد ، چون عصمت باعث سلب اختيار نمىگردد ، ( و گر نه بايد معصومين هيچ فضيلتى بر ديگران نداشته باشند ، و فضائل آنان چون بوى خوش گلهاى خوشبو باشد ) بلكه با داشتن عصمت باز اختيارشان به جاى خود باقى است ، و ما دام كه اختيار باقى است تكليف صحيح است ، بلكه واجب است ، همانطور كه نسبت به ديگران صحيح است چون اگر تكليف متوجه آنان نشود ، نسبت به ايشان ديگر واجب و حرامى تصور ندارد و طاعت از معصيت متمايز نمىشود ، و همين خود باعث مىشود عصمت لغو گردد ، چون وقتى مىگوييم داوود ( ع ) معصوم است ، معنايش اين است كه آن جناب گناه نمىكند ، و گفتيم كه گناه فرع تكليف است .\r\n* ( « إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ » ) * - اين جمله نهى از پيروى هواى نفس را تعليل مىكند به اينكه اين كار باعث مىشود انسان از روز حساب غافل شود و فراموشى روز قيامت هم عذاب شديد دارد و منظور از فراموش كردن آن\r\n\r\n","description":"","footnote":"\r\n( 1 ) تفسير روح المعانى ، ج 23 ، ص 187 .\r\n","page_name":" 297 ","page_number":297},
  {"content":"\r\nبىاعتنايى به امر آن است .\r\nدر اين آيه شريفه دلالتى است بر اينكه هيچ ضلالتى از سبيل خدا ، و يا به عبارت ديگر هيچ معصيتى از معاصى منفك از نسيان روز حساب نيست .\r\n\r\n\r\n* ( « وَما خَلَقْنَا السَّماءَ وَالأَرْضَ وَما بَيْنَهُما باطِلًا . . . » ) *\r\nبعد از آنكه كلام به ياد روز حساب منتهى شد ، عنان كلام را به سوى همين مساله برگردانيد تا آن را روشن سازد ، لذا بر اصل ثبوت آن به دو حجت احتجاج نمود يكى احتجاجى است كه سياق آيه مورد بحث آن را مىرساند ، و اين احتجاج از طريق غايات است ، چون اگر امر خلقت آسمانها و زمين و آنچه بين آن دو است - با اينكه امورى است مخلوق و مؤجل ، يكى پس از ديگرى موجود مىشوند ، و فانى مىگردند - به سوى غايتى باقى و ثابت و غير مؤجل منتهى نشود ، امرى باطل خواهد بود ، و باطل به معنى هر چيزى كه غايت نداشته باشد ، محال است تحقق پيدا كند و در خارج موجود شود ، علاوه بر اين صدور چنين خلقتى از خالق حكيم محال است ، و در حكيم بودن خالق هم هيچ حرفى نيست .\r\nو بسيار مىشود كه كلمه « باطل » به بازى اطلاق مىگردد ، و اگر در آيه مورد بحث هم مراد اين معنا باشد ، معناى آن چنين مىشود : « ما آسمانها و زمين و آنچه بين آن دو است به بازى نيافريديم و جز به حق خلق نكرديم » ، و اين همان معنايى است كه آيه « وَما خَلَقْنَا السَّماواتِ وَالأَرْضَ وَما بَيْنَهُما لاعِبِينَ ما خَلَقْناهُما إِلَّا بِالْحَقِّ » « 1 » آن را افاده مىكند .\r\nبعضى « 2 » از مفسرين گفته‌اند : « آيه مورد بحث از نظر معنا عطف است بر ما قبلش ، و گويا فرموده : پيروى هوا مكن ، چون اين پيروى سبب گمراهيت مىشود . و نيز به خاطر اينكه خدا عالم را براى باطل كه پيروى هوى مصداقى از آن است ، نيافريده ، بلكه براى توحيد و پيروى شرع خلق كرده است » .\r\nليكن اين تفسير درست نيست ، براى اينكه آيه بعدى كه مىفرمايد : * ( « أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ » ) * با اين معنا سازگار نيست .\r\n* ( « ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ » ) * - يعنى اينكه خدا عالم را به باطل و بدون غايت خلق كرده باشد و روز حسابى كه در آن نتيجه امور معلوم مىشود ، در كار نباشد ، پندار و ظن كسانى است كه كافر شدند پس واى به حال ايشان از عذاب آتش .\r\n\r\n","description":"","footnote":"\r\n( 1 ) سوره دخان ، آيه 39 .\r\n( 2 ) تفسير روح المعانى ، ج 23 ، ص 188 .\r\n","page_name":" 298 ","page_number":298},
  {"content":"\r\n\r\n\r\n* ( « أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ أَمْ نَجْعَلُ الْمُتَّقِينَ كَالْفُجَّارِ » ) * اين آيه حجت دومى را بيان مىكند كه بر مساله معاد اقامه كرده ، و تقريرش اين است كه : بالضروره و بىترديد انسان هم مانند ساير انواع موجودات كمالى دارد و كمال انسان عبارت است از اينكه در دو طرف علم و عمل از مرحله قوه و استعداد درآمده به مرحله فعليت برسد ، يعنى به عقايد حق معتقد گشته و اعمال صالح انجام دهد ، كه فطرت خود او اگر سالم مانده باشد اين عقايد حق و اعمال صالح را تشخيص مىدهد ، و عبارت مىداند از ايمان به حق و عملهايى كه مجتمع انسانى را در زمين صالح مىسازد .\r\nپس تنها كسانى كه ايمان آورده و به صالحات عمل كردند ، و خلاصه مردم با تقوى ، انسانهاى كامل هستند ، و اما مفسدان در زمين يعنى آنها كه عقايد فاسد و اعمال فاسد دارند و نام « فجار » معرف آنان است ، افرادى هستند كه در واقع در انسانيتشان نقص دارند ، و مقتضاى آن كمال و اين نقص اين است كه در مقابل كمال حياتى سعيد و عيشى طيب باشد و در ازاى آن نقص ، حياتى شقى ، و عيشى نكبتبار باشد .\r\nو معلوم است كه زندگى دنيا كه هم آن طايفه و هم اين طايفه از آن استفاده مىكنند ، در تحت سيطره اسباب و عوامل مادى اداره مىشود ، كه تاثير آن اسباب و عوامل در مورد انسان كامل و ناقص ، مؤمن و كافر يكسان است ( زهرش هر دو را مىكشد ، آتشش هر دو را مىسوزاند ، آفتابش به هر دو مىتابد ) ، در نتيجه هر كس عمل خود را نيكو و آن طور كه بايد انجام دهد ، و اسباب مادى هم با عمل او موافقت داشته باشد قهرا زندگى مطلوبى خواهد داشت ، و هر كس بر خلاف اين باشد ، زندگى تنگ و ناراحتى خواهد داشت .\r\nو بنا بر اين اگر زندگى منحصر در همين زندگى دنيا باشد ، كه گفتيم نسبتش به هر دو طايفه يكسان است ، و ديگر حيات آخرت با زندگى مختص به هر يك از اين دو طايفه و مناسب با حال او نبوده باشد ، با عنايتى كه خداى تعالى نسبت به رساندن هر حقى به صاحب حقش دارد ، منافات دارد ، و با عنايتى كه آن ذات اقدس به دادن مقتضاى هر چيز به مقتضىاش دارد نمىسازد .\r\nو اگر بخواهى مىتوانى از بيان قبلى كه حجتى است برهانى صرفنظر نموده ، حجتى جدلى اقامه كنى ، و بگويى : يكسان معامله كردن با هر دو طايفه ، و لغو كردن آنچه صلاح اين و فساد آن اقتضا دارد ، خلاف عدالت خداست .\r\nو اين آيه شريفه - به طورى كه ملاحظه مىكنى - نمىخواهد بفرمايد : مؤمن و كافر\r\n","description":"","footnote":"","page_name":" 299 ","page_number":299},
  {"content":"\r\nيكسان نيستند ، بلكه مىخواهد مقابله بين كسانى كه ايمان آورده و عمل صالح كرده‌اند ، با كسانى كه اينطور نيستند بيان كند ، حال چه اينكه ايمان نداشته باشند ، و يا ايمان داشته و عمل صالح نداشته باشند ، و به همين جهت دوباره مقابله را بين متقيان و فجار قرار داد .\r\n* ( « كِتابٌ أَنْزَلْناه إِلَيْكَ مُبارَكٌ لِيَدَّبَّرُوا آياتِه وَلِيَتَذَكَّرَ أُولُوا الأَلْبابِ » ) * يعنى اين قرآن كتابى است كه از جمله اوصافش اين و اين است ، و اگر در اين آيه او را به « انزال » توصيف كرد ، كه به نازل شدن به يك دفعه اشعار دارد ، نه به « تنزيل » كه به نازل شدن تدريجى دلالت دارد ، براى اين است كه تدبر و تذكر مناسبت دارد كه قرآن كريم به طور مجموع اعتبار شود ، نه تكه تكه و جدا جدا .\r\nو مقابله بين جمله « ليدبروا » با جمله * ( « وَلِيَتَذَكَّرَ أُولُوا الأَلْبابِ » ) * اين معنا را مىفهماند كه مراد از ضمير جمع ، عموم مردم است .\r\nو معناى آيه اين است كه : اين قرآن كتابى است كه ما آن را به سوى تو نازل كرديم ، كتابى است كه خيرات و بركات بسيار براى عوام و خواص مردم دارد ، تا مردم در آن تدبر نموده به همين وسيله هدايت شوند ، و يا آنكه حجت بر آنان تمام شود ، و نيز براى اينكه صاحبان خرد از راه استحضار حجتهاى آن و تلقى بياناتش متذكر گشته و به سوى حق هدايت شوند .\r\n\r\nبحث روايتى\r\n\r\nدر الدر المنثور به طريقى از انس و از مجاهد و سدى و به چند طريق ديگر از ابن عباس ، داستان مراجعه كردن دو طايفه متخاصم به داوود ( ع ) را با اختلافى كه در آن روايات هست نقل كرده است « 1 » .\r\nو نظير آن را قمى در تفسير خود آورده « 2 » .\r\nو نيز در عرائس و كتبى ديگر نقل شده ، و صاحب مجمع البيان آن را خلاصه كرده كه اينك از نظر خواننده مىگذرد :\r\nداوود ( ع ) بسيار نماز مىخواند ، روزى عرضه داشت : بارالها ابراهيم را بر\r\n\r\n","description":"","footnote":"\r\n( 1 ) تفسير الدر المنثور ، ج 5 ، ص 300 و 301 .\r\n( 2 ) تفسير قمى ، ج 2 ، ص 230 .\r\n","page_name":" 300 ","page_number":300},
  {"content":"\r\nمن برترى دادى و او را خليل خود كردى ، موسى را برترى دادى و او را كليم خود ساختى .\r\nخداى تعالى وحى فرستاد كه اى داوود ما آنان را امتحان كرديم ، به امتحاناتى كه تا كنون از تو چنان امتحانى نكرده‌ايم ، اگر تو هم بخواهى امتيازى كسب كنى بايد به تحمل امتحان تن دردهى . عرضه داشت : مرا هم امتحان كن .\r\nپس روزى در حينى كه در محرابش قرار داشت ، كبوترى به محرابش افتاد ، داوود خواست آن را بگيرد ، كبوتر پرواز كرد و بر دريچه محراب نشست . داوود بدانجا رفت تا آن را بگيرد . ناگهان از آنجا نگاهش به همسر « اوريا » فرزند « حيان » افتاد كه مشغول غسل بود .\r\nداوود عاشق او شد ، و تصميم گرفت با او ازدواج كند . به همين منظور اوريا را به بعضى از جنگها روانه كرد ، و به او دستور داد كه همواره بايد پيشاپيش تابوت باشى - و تابوت عبارت است از آن صندوقى كه سكينت در آن بوده - اوريا به دستور داوود عمل كرد و كشته شد .\r\nبعد از آنكه عده آن زن سرآمد ، داوود با وى ازدواج كرد ، و از او داراى فرزندى به نام سليمان شد . روزى در بينى كه او در محراب خود مشغول عبادت بود ، دو مرد بر او وارد شدند ، داوود وحشت كرد . گفتند مترس ما دو نفر متخاصم هستيم كه يكى به ديگرى ستم كرده - تا آنجا كه مىفرمايد - و ايشان اندكند .\r\nپس يكى از آن دو به ديگرى نگاه كرد و خنديد ، داوود فهميد كه اين دو متخاصم دو فرشته‌اند كه خدا آنان را نزد وى روانه كرده ، تا به صورت دو متخاصم مخاصمه راه بيندازند و او را به خطاى خود متوجه سازند پس داوود ( ع ) توبه كرد و آن قدر گريست كه از اشك چشم او گندمى آب خورد و روييد .\r\nآن گاه صاحب مجمع البيان مىگويد - و چه خوب هم مىگويد - داستان عاشق شدن داوود سخنى است كه هيچ ترديدى در فساد و بطلان آن نيست ، براى اينكه اين نه تنها با عصمت انبيا سازش ندارد ، بلكه حتى با عدالت نيز منافات دارد ، چطور ممكن است انبيا كه امينان خدا بر وحى او و سفرايى هستند بين او و بندگانش ، متصف به صفتى باشند كه اگر يك انسان معمولى متصف بدان باشد ، ديگر شهادتش پذيرفته نمىشود و حالتى داشته باشند كه به خاطر آن حالت ، مردم از شنيدن سخنان ايشان و پذيرفتن آن متنفر باشند ؟ ! « 1 » .\r\nمؤلف : اين داستان كه در روايات مذكور آمده از تورات گرفته شده ، چيزى كه هست نقل تورات از اين هم شنيعتر و رسواتر است ، معلوم مىشود آنهايى كه داستان مزبور را در\r\n\r\n","description":"","footnote":"\r\n( 1 ) تفسير مجمع البيان ، ج 8 ، ص 472 .\r\n","page_name":" 301 ","page_number":301},
  {"content":"\r\nروايات اسلامى داخل كرده‌اند ، تا اندازه اى نقل تورات را - كه هم اكنون خواهيد ديد - تعديل كرده‌اند .\r\nاينك خلاصه آنچه در تورات ، اصحاح يازدهم و دوازدهم ، از سموئيل دوم آمده :\r\nشبانگاه بود كه داوود از تخت خود برخاست ، و بر بالاى بام كاخ به قدم زدن پرداخت ، از آنجا نگاهش به زنى افتاد كه داشت حمام مىكرد ، و تن خود را مىشست ، و زنى بسيار زيبا و خوش منظر بود .\r\nپس كسى را فرستاد تا تحقيق حال او كند . به او گفتند : او « بتشبع » همسر « اورياى حثى » است ، پس داوود رسولانى فرستاد تا زن را گرفته نزدش آوردند ، و داوود با او هم بستر شد ، در حالى كه زن از خون حيض پاك شده بود ، پس زن به خانه خود برگشت ، و از داوود حامله شده ، به داوود خبر داد كه من حامله شده‌ام .\r\nاز سوى ديگر اوريا در آن ايام در لشكر داوود كار مىكرد و آن لشكر در كار جنگ با « بنى عمون » بودند ، داوود نامه اى به « يوآب » امير لشكر خود فرستاد ، و نوشت كه اوريا را نزد من روانه كن ، اوريا به نزد داوود آمد ، و چند روزى نزد وى ماند ، داوود نامه اى ديگر به يوآب نوشته ، به وسيله اوريا روانه ساخت و در آن نامه نوشت : اوريا را ماموريتهاى خطرناك بدهيد و او را تنها بگذاريد ، تا كشته شود . يوآب نيز همين كار را كرد . و اوريا كشته شد و خبر كشته شدنش به داوود رسيد .\r\nپس همين كه همسر اوريا از كشته شدن شوهرش خبردار شد ، مدتى در عزاى او ماتم گرفت ، و چون مدت عزادارى و نوحه سرايى تمام شد ، داوود نزد او فرستاده و او را ضميمه اهل بيت خود كرد . و خلاصه همسر داوود شد ، و براى او فرزندى آورد ، و اما عملى كه داوود كرد در نظر رب عمل قبيحى بود .\r\nلذا رب ، « ناثان » پيغمبر را نزد داوود فرستاد . او هم آمد و به او گفت در يك شهر دو نفر مرد زندگى مىكردند يكى فقير و آن ديگرى توانگر ، مرد توانگر گاو و گوسفند بسيار زياد داشت و مرد فقير به جز يك ميش كوچك نداشت ، كه آن را به زحمت بزرگ كرده بود در اين بين ميهمانى براى مرد توانگر رسيد او از اينكه از گوسفند و گاو خود يكى را ذبح نموده از ميهمان پذيرايى كند دريغ ورزيد ، و يك ميش مرد فقير را ذبح كرده براى ميهمان خود طعامى تهيه كرد .\r\nداوود از شنيدن اين رفتار سخت در خشم شد ، و به ناثان گفت : رب كه زنده است ، چه باك از اينكه آن مرد طمعكار كشته شود ، بايد اين كار را بكنيد ، و به جاى يك ميش\r\n","description":"","footnote":"","page_name":" 302 ","page_number":302},
  {"content":"\r\nچهار ميش از گوسفندان او براى مرد فقير بگيريد ، براى اينكه بر آن مرد فقير رحم نكرده و چنين معامله اى با او كرده .\r\nناثان به داوود گفت : اتفاقا آن مرد خود شما هستيد ، و خدا تو را عتاب مىكند و مىفرمايد : بلاء و شرى بر خانه ات مسلط مىكنم و در پيش رويت همسرانت را مىگيرم ، و آنان را به خويشاوندانت مىدهم ، تا در حضور بنى اسرائيل و آفتاب با آنان هم بستر شوند ، و اين را به كيفر آن رفتارى مىكنم كه تو با اوريا و همسرش كردى .\r\nداوود به ناثان گفت : من از پيشگاه رب عذر اين خطا را مىخواهم . ناثان گفت :\r\nخدا هم اين خطاى تو را از تو برداشت و ناديده گرفت و تو به كيفر آن نمىميرى ، و ليكن از آنجا كه تو با اين رفتارت دشمنانى براى رب درست كردى كه همه زبان به شماتت رب مىگشايند ، فرزندى كه همسر اوريا برايت زاييده خواهد مرد . پس خدا آن فرزند را مريض كرد و پس از هفت روز قبض روحش فرمود ، و بعد از آن همسر اوريا سليمان را براى داوود زاييد « 1 » .\r\nو در كتاب عيون است كه - در باب مجلس رضا ( ع ) نزد مامون و مباحثه اش با ارباب ملل و مقالات - امام رضا ( ع ) به ابن جهم فرمود : بگو ببينم پدران شما در باره داوود چه گفته‌اند ؟ ابن جهم عرضه داشت : مىگويند او در محرابش مشغول نماز بود كه ابليس به صورت مرغى در برابرش ممثل شد ، مرغى كه زيباتر از آن تصور نداشت . پس داوود نماز خود را شكست و برخاست تا آن مرغ را بگيرد . مرغ پريد و داوود آن را دنبال كرد ، مرغ بالاى بام رفت ، داوود هم به دنبالش به بام رفت ، مرغ به داخل خانه اوريا فرزند حيان شد ، داوود به دنبالش رفت ، و ناگهان زنى زيبا ديد كه مشغول آب تنى است .\r\nداوود عاشق زن شد ، و اتفاقا همسر او يعنى اوريا را قبلا به ماموريت جنگى روانه كرده بود ، پس به امير لشكر خود نوشت كه اوريا را پيشاپيش تابوت قرار بده ، و او همچنين كرد ، اما به جاى اينكه كشته شود ، بر مشركين غلبه كرد . و داوود از شنيدن قصه ناراحت شد ، دوباره به امير لشكرش نوشت او را هم چنان جلو تابوت قرار بده ! امير چنان كرد و اوريا كشته شد ، و داوود با همسر وى ازدواج كرد .\r\nراوى مىگويد : حضرت رضا ( ع ) دست به پيشانى خود زد و فرمود « إِنَّا لِلَّه وَإِنَّا إِلَيْه راجِعُونَ » آيا به يكى از انبياى خدا نسبت مىدهيد كه نماز را سبك شمرده و آن را شكست ، و به دنبال مرغ به خانه مردم درآمده ، و به زن مردم نگاه كرده و عاشق شده ، و شوهر\r\n\r\n","description":"","footnote":"\r\n( 1 ) تورات ، ب 11 ، ص 490 .\r\n","page_name":" 303 ","page_number":303},
  {"content":"\r\nاو را متعمدا كشته است ؟\r\nابن جهم پرسيد : يا بن رسول اللَّه پس گناه داوود در داستان دو متخاصم چه بود ؟ فرمود واى بر تو خطاى داوود از اين قرار بود كه او در دل خود گمان كرد كه خدا هيچ خلقى داناتر از او نيافريده ، خداى تعالى ( براى تربيت او ، و دور نگه داشتن او از عجب ) دو فرشته نزد وى فرستاد تا از ديوار محرابش بالا روند ، يكى گفت ما دو خصم هستيم ، كه يكى به ديگرى ستم كرده ، تو بين ما به حق داورى كن و از راه حق منحرف مشو ، و ما را به راه عدل رهنمون شو .\r\nاين آقا برادر من نود و نه ميش دارد و من يك ميش دارم ، به من مىگويد اين يك ميش خودت را در اختيار من بگذار و اين سخن را طورى مىگويد كه مرا زبون مىكند ، داوود بدون اينكه از طرف مقابل بپرسد : تو چه مىگويى ؟ و يا از مدعى مطالبه شاهد كند در قضاوت عجله كرد و عليه آن طرف و به نفع صاحب يك ميش حكم كرد ، و گفت : او كه از تو مىخواهد يك ميشت را هم در اختيارش بگذارى به تو ظلم كرده . خطاى داوود در همين بوده كه از رسم داورى تجاوز كرده ، نه آنكه شما مىگوييد ، مگر نشنيده اى كه خداى عز و جل مىفرمايد : * ( « يا داوُدُ إِنَّا جَعَلْناكَ خَلِيفَةً فِي الأَرْضِ فَاحْكُمْ بَيْنَ النَّاسِ بِالْحَقِّ . . . » ) * .\r\nابن جهم عرضه داشت : يا بن رسول اللَّه پس داستان داوود با اوريا چه بوده ؟ حضرت رضا ( ع ) فرمود : در عصر داوود حكم چنين بود كه اگر زنى شوهرش مىمرد و يا كشته مىشد ، ديگر حق نداشت شوهرى ديگر اختيار كند ، و اولين كسى كه خدا اين حكم را برايش برداشت و به او اجازه داد تا با زن شوهر مرده ازدواج كند ، داوود ( ع ) بود كه با همسر اوريا بعد از كشته شدن او و گذشتن عده ازدواج كرد ، و اين بر مردم آن روز گران آمد « 1 » .\r\nو در امالى صدوق به سند خود از امام صادق ( ع ) روايت كرده كه به علقمه فرمود : انسان نمىتواند رضايت همه مردم را به دست آورد و نيز نمىتواند زبان آنان را كنترل كند همين مردم بودند كه به داوود ( ع ) نسبت دادند كه : مرغى را دنبال كرد تا جايى كه نگاهش به همسر اوريا افتاد و عاشق او شد و براى رسيدن به آن زن ، اوريا را به جنگ فرستاد ، آن هم در پيشاپيش تابوت قرارش داد تا كشته شود ، و او بتواند با همسر وى ازدواج كند . . . « 2 » .\r\n\r\n","description":"","footnote":"\r\n( 1 ) عيون اخبار الرضا ، انتشارات جهان ، ج 1 ، ص 193 .\r\n( 2 ) امالى صدوق ، مجلس 22 ، ص 3 .\r\n","page_name":" 304 ","page_number":304},
  {"content":"\r\n\r\nگفتارى در چند فصل پيرامون سرگذشت داوود ( ع )\r\n1 - سرگذشت داوود ( ع ) در قرآن : در قرآن كريم از داستانهاى آن جناب به جز چند اشاره ، چيزى نيامده ، يك جا به سرگذشت جنگ او در لشكر طالوت اشاره كرده كه در آن جنگ ، جالوت را به قتل رسانده و خداوند سلطنت را بعد از طالوت به او واگذار نموده و حكمتش داده و آنچه مىخواسته به دو آموخته است « 1 » . در جاى ديگر به اين معنا اشاره فرموده كه او را خليفه خود كرد ، تا در بين مردم حكم و داورى كند ، و فصل الخطاب ( كه همان علم داورى بين مردم است ) به او آموخته « 2 » . و در جاى ديگر به اين معنا اشاره فرموده كه خدا او و سلطنتش را تاييد نموده و كوه ها و مرغان را مسخر كرد تا با او تسبيح بگويند « 3 » . و جايى ديگر به اين معنا اشاره كرده كه آهن را براى او نرم كرد تا با آن هر چه مىخواهد و مخصوصا زره درست كند « 4 » .\r\n2 - ذكر خير داوود ( ع ) در قرآن : خداى سبحان در چند مورد او را از انبيا شمرده و بر او و بر همه انبيا ثنا گفته ، و نام او را بخصوص ذكر كرده و فرموده : « وَآتَيْنا داوُدَ زَبُوراً - ما به داوود زبور داديم » « 5 » و نيز فرموده : « به او فضيلت و علم داديم » « 6 » و نيز فرموده : « به او حكمت و فصل الخطاب داديم ، و او را خليفه در زمين كرديم » « 7 » و او را به اوصاف « اواب » و « دارنده زلفا و قرب در پيشگاه الهى » و « دارنده حسن ماب » ستوده « 8 » .\r\n3 - آنچه از آيات استفاده مىشود : دقت در آياتى كه متعرض داستان آمدن دو متخاصم نزد داوود ( ع ) است بيش از اين نمىرساند كه اين داستان صحنه اى بوده كه خداى تعالى براى آزمايش داوود در عالم تمثل به وى نشان داده تا او را به تربيت الهى تربيت كند و راه و رسم داورى عادلانه را به وى بياموزد ، تا در نتيجه هيچ وقت مرتكب جور در حكم نگشته و از راه عدل منحرف نگردد .\r\nاين آن معنايى است كه از آيات اين داستان فهميده مىشود ، و اما زوايدى كه در غالب روايات هست ، يعنى داستان اوريا و همسرش ، مطالبى است كه ساحت مقدس انبيا از آن منزه است ، كه در بيان آيات و بحث روايتى مربوط به آن محصل كلام گذشت .\r\n\r\n","description":"","footnote":"\r\n( 1 ) سوره بقره ، آيه 251 .\r\n( 2 ) سوره ص ، آيه 20 - 26 .\r\n( 3 ) سوره انبياء ، آيه 79 و سوره ص ، آيه 19 .\r\n( 4 ) سوره انبياء ، آيه 80 و سوره سبأ ، آيه 11 .\r\n( 5 ) سوره نساء ، آيه 163 . سوره انعام ، آيه 84 و 87 .\r\n( 6 ) سوره سبأ ، آيه 10 . سوره نمل ، آيه 15 .\r\n( 7 ) سوره ص ، آيه 20 و 26 .\r\n( 8 ) سوره ص ، آيه 25 و 19 .\r\n","page_name":" 305 ","page_number":305},
  {"content":"\r\n\r\n\r\nوَ وَهَبْنا لِداوُدَ سُلَيْمانَ نِعْمَ الْعَبْدُ إِنَّه أَوَّابٌ ( 30 ) إِذْ عُرِضَ عَلَيْه بِالْعَشِيِّ الصَّافِناتُ الْجِيادُ ( 31 ) فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ ( 32 ) رُدُّوها عَلَيَّ فَطَفِقَ مَسْحاً بِالسُّوقِ وَالأَعْناقِ ( 33 ) وَلَقَدْ فَتَنَّا سُلَيْمانَ وَأَلْقَيْنا عَلى كُرْسِيِّه جَسَداً ثُمَّ أَنابَ ( 34 )\r\nقالَ رَبِّ اغْفِرْ لِي وَهَبْ لِي مُلْكاً لا يَنْبَغِي لأَحَدٍ مِنْ بَعْدِي إِنَّكَ أَنْتَ الْوَهَّابُ ( 35 ) فَسَخَّرْنا لَه الرِّيحَ تَجْرِي بِأَمْرِه رُخاءً حَيْثُ أَصابَ ( 36 ) وَالشَّياطِينَ كُلَّ بَنَّاءٍ وَغَوَّاصٍ ( 37 ) وَآخَرِينَ مُقَرَّنِينَ فِي الأَصْفادِ ( 38 ) هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ ( 39 )\r\nوَ إِنَّ لَه عِنْدَنا لَزُلْفى وَحُسْنَ مَآبٍ ( 40 )\r\nترجمه آيات\r\nو ما به داوود سليمان را عطا كرديم كه چه بنده خوبى بود و بسيار رجوع كننده ( به ما ) بود ( 30 ) .\r\nبه يادش آور كه وقتى اسبانى نيك بر او عرضه شد ( 31 ) .\r\n( از شدت علاقه به تماشاى آنها از نماز اول وقت باز ماند و خود را ملامت كرد ) و گفت من علاقه به اسبان را بر ياد خدا ترجيح دادم تا خورشيد غروب كرد ( و يا اسبان از نظرم ناپديد شدند ) ( 32 ) .\r\nآنها را به من برگردانيد و چون برگرداندند سر و گردنهايشان را نشان كرد تا وقف راه خدا باشند ( 33 ) .\r\n","description":"","footnote":"","page_name":" 306 ","page_number":306},
  {"content":"\r\nما سليمان را هم بيازموديم و جسد بىجان ( فرزندش ) را بر تختش افكنديم پس به سوى ما متوجه شد ( 34 ) .\r\nو گفت پروردگارا مرا بيامرز و به من سلطنتى بده كه سزاوار احدى بعد از من نباشد البته تو بخشنده اى ( 35 ) .\r\nپس ما به او سلطنتى داديم كه دامنه اش حتى باد را هم گرفت و باد هر جا كه او مىخواست بوزد به نرمى مىوزيد ( 36 ) .\r\nو نيز شيطانها را برايش رام كرديم شيطانهايى كه يا بناء بودند و يا غواص ( 37 ) .\r\nو اما بقيه آنها را ( كه جز شرارت هنرى نداشتند ) همه را در غل و زنجير كرديم ( تا مزاحم سلطنت او نباشند ) ( 38 ) .\r\nاين است عطاى ما و لذا به دو گفتيم از نعمت خود به هر كه خواهى عطا كن و از هر كه خواهى دريغ نما كه عطاى ما بىحساب است ( 39 ) .\r\nو به راستى او در درگاه ما تقرب و سرانجامى نيك دارد ( 40 ) .\r\nبيان آيات\r\nاين آيات راجع به دومين داستان از قصص بندگان « اواب » است كه خداى تعالى آن را براى پيغمبرش بيان نموده و دستورش مىدهد به اينكه صبر پيشه سازد و در هنگام سختى به ياد اين داستان بيفتد .\r\n* ( « وَوَهَبْنا لِداوُدَ سُلَيْمانَ نِعْمَ الْعَبْدُ إِنَّه أَوَّابٌ » ) * يعنى ما به داوود فرزندى داديم به نام سليمان . بقيه الفاظ آيه از بيان قبلى ما روشن مىشود .\r\n* ( « إِذْ عُرِضَ عَلَيْه بِالْعَشِيِّ الصَّافِناتُ الْجِيادُ » ) * كلمه « عشى » در مقابل « غداة » است ، كه به معناى اول روز است و در نتيجه « عشى » به معناى آخر روز و بعد از ظهر است . و كلمه « صافنات » - به طورى كه در مجمع البيان گفته - جمع « صافنة » است ، و « صافنة » آن اسبانى را مىگويند كه بر سه پاى خود ايستاده و يك دست را بلند مىكند تا نوك سمش روى زمين قرار گيرد . و - نيز بنا به گفته وى - كلمه « جياد » جمع « جواد » است كه « واو » آن در جمع به « ياء » قلب مىشود ، و اصل « جياد » جواد - به كسره جيم - بوده ، و معنايش تندرو است ، گويا حيوان از دويدن بخل\r\n","description":"","footnote":"","page_name":" 307 ","page_number":307},
  {"content":"\r\nنمىورزد « 1 » .\r\n\r\n\r\n* ( « فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ » ) * ضمير « قال - گفت » به سليمان برمىگردد ، و مراد از « خير » - به طورى كه « 2 » گفته‌اند - اسب است ، چون عرب اسب را خير مىنامند ، و از رسول خدا ( ص ) هم روايت شده كه فرمود : تا قيامت خير را به پيشانى اسبها گره زده‌اند .\r\nبعضى « 3 » هم گفته‌اند : مراد از كلمه « خير » مال بسيار است و در بسيارى از موارد در قرآن به اين معنا آمده ، مانند آيه « إِنْ تَرَكَ خَيْراً » « 4 » .\r\nمفسرين « 5 » در تفسير جمله * ( « أَحْبَبْتُ حُبَّ الْخَيْرِ » ) * گفته‌اند : كلمه « احببت » متضمن معناى ايثار است ، و كلمه « عن » به معناى « على » است ، و منظور سليمان ( ع ) اين است كه : من محبتى را كه به اسبان دارم ايثار و اختيار مىكنم بر ياد پروردگارم ، كه عبارت است از نماز ، در حالى كه آن را نيز دوست مىدارم ، و يا معنايش اين است كه : من اسبان را دوست مىدارم دوستىاى كه در مقابل ياد پروردگارم نمىتوانم از آن چشم بپوشم ، در نتيجه وقتى اسبان را بر من عرضه مىدارند از نمازم غافل مىشوم تا خورشيد غروب مىكند .\r\n* ( « حَتَّى تَوارَتْ بِالْحِجابِ » ) * - ضمير در « توارت » - به طورى كه « 6 » گفته‌اند - به كلمه « شمس » برمىگردد ، با اينكه قبلا نامش نيامده بود ، ولى از كلمه « عشى » كه در آيه قبلى بود استفاده مىشود . و مراد از توارى خورشيد غروب كردن و پنهان شدن در پشت پرده افق است ، مؤيد اينكه ضمير به خورشيد برمىگردد كلمه « عشى » در آيه قبلى است ، چون اگر مقصود توارى خورشيد نبود ، ذكر كلمه « عشى » در آن آيه بدون غرض مىشد و غرضى كه هر خواننده آن را بفهمد براى آن باقى نمىماند .\r\nپس حاصل معناى آيه اين است كه من آن قدر به اسب علاقه يافتم ، كه وقتى اسبان را بر من عرضه كردند ، نماز از يادم رفت تا وقتش فوت شد ، و خورشيد غروب كرد . البته بايد دانست كه علاقه سليمان ( ع ) به اسبان براى خدا بوده ، و علاقه به خدا او را علاقه مند به اسبان مىكرد ، چون مىخواست آنها را براى جهاد در راه خدا تربيت كند ، پس رفتنش و حضورش براى عرضه اسبان به وى ، خود عبادت بوده است . پس در حقيقت عبادتى او را از\r\n\r\n","description":"","footnote":"\r\n( 1 ) مجمع البيان ، ج 8 ، ص 474 .\r\n( 2 و 3 ) مجمع البيان ، ج 8 ، ص 475 .\r\n( 4 ) اگر كسى بميرد و خيرى از خود بگذارد . سوره بقره ، آيه 180 .\r\n( 5 و 6 ) مجمع البيان ، ج 8 ، ص 474 و 475 .\r\n","page_name":" 308 ","page_number":308},
  {"content":"\r\nعبادتى ديگر بازداشته ، چيزى كه هست نماز در نظر وى مهمتر از آن عبادت ديگر بوده است .\r\nبعضى ديگر از مفسرين گفته‌اند : « ضمير در » توارت « به كلمه » خيل « برمىگردد و معنايش اين است كه : سليمان از شدت علاقه اى كه به اسبان داشت ، بعد از سان ديدن از آنها ، هم چنان به آنها نظر مىكرد ، تا آنكه اسبان در پشت پرده بعد و دورى ناپديد شدند » . ولى در سابق گفتيم كه : كلمه « عشى » در آيه قبلى ، مؤيد احتمال اول است ، و هيچ دليلى هم نه در لفظ آيه و نه در روايات بر گفتار اين مفسر نيست . « 1 »\r\n* ( « رُدُّوها عَلَيَّ فَطَفِقَ مَسْحاً بِالسُّوقِ وَالأَعْناقِ » ) * بعضى « 2 » از مفسرين گفته‌اند : ضمير در « ردوها » به كلمه « شمس » برمىگردد ، و سليمان ( ع ) در اين جمله به ملائكه امر مىكند كه : آفتاب را برگردانند ، تا او نماز خود را در وقتش بخواند . و منظور از جمله * ( « فَطَفِقَ مَسْحاً بِالسُّوقِ وَالأَعْناقِ » ) * اين است : سليمان شروع كرد پاها و گردن خود را دست كشيدن و به اصحاب خود نيز دستور داد اين كار را بكنند ، و اين در حقيقت وضوى ايشان بوده . آن گاه او و اصحابش نماز خواندند . و اين معنا در بعضى از روايات ائمه اهل بيت ( ع ) هم آمده .\r\nبعضى « 3 » ديگر از مفسرين گفته‌اند : ضمير به كلمه « خيل » برمىگردد ، و معنايش اين است كه : سليمان دستور داد تا اسبان را دوباره برگردانند ، و چون برگرداندند ، شروع كرد به ساق و گردنهاى آنها دست كشيدن و آنها را در راه خدا سبيل كردن . و اين عمل را بدان جهت كرد ، تا كفاره سرگرمى به اسبان و غفلت از نماز باشد .\r\nبعضى « 4 » ديگر گفته‌اند : ضمير به كلمه « خيل » برمىگردد ، ولى مراد از دست كشيدن به ساقها و گردنهاى آنها ، زدن آنها با شمشير و بريدن دست و گردن آنهاست ، چون كلمه « مسح » به معناى بريدن نيز مىآيد . بنا بر اين سليمان ( ع ) از اينكه اسبان ، او را از عبادت خدا بازداشته‌اند خشمناك شده ، و دستور داده آنها را برگردانند ، و آن گاه ساق و گردن همه را با شمشير زده و همه را كشته است .\r\nولى اين تفسير صحيح نيست ، چون چنين عملى از انبيا سرنمىزند ، و ساحت آنان منزه از مثل آن است . هر بيننده و شنونده اى مىپرسد كه : اسب بيچاره چه گناهى دارد كه با شمشير به جان او بيفتى ، و قطعه و قطعه اش كنى ، علاوه بر اين ، اين عمل اتلاف مال محترم است .\r\n\r\n","description":"","footnote":"\r\n( 1 و 2 و 3 و 4 ) مجمع البيان ، ج 8 ، ص 474 و 475 .\r\n","page_name":" 309 ","page_number":309},
  {"content":"\r\nو اما اينكه : بعضى « 1 » از مفسرين به روايت ابى بن كعب استدلال كرده‌اند بر صحت اين تفسير ، و در آخر اضافه كرده‌اند كه : سليمان ( ع ) اسبان را در راه خدا قربانى كرده ، و لا بد قربانى اسب هم در شريعت او جايز بوده ، به هيچ وجه صحيح نيست ، براى اينكه در روايت ابى ، اصلا سخنى از قربانى كردن اسب به ميان نيامد .\r\nعلاوه بر اين - همانطور كه گفتيم - سليمان ( ع ) از عبادت غافل و مشغول به لهو و هوى نشده ، بلكه عبادتى ديگر آن را مشغول كرده . پس از بين همه وجوه همان وجه اول قابل اعتماد است ، البته اگر لفظ آيه با آن مساعد باشد ، و گر نه وجه دوم از همه بهتر است .\r\n\r\n\r\n* ( « وَلَقَدْ فَتَنَّا سُلَيْمانَ وَأَلْقَيْنا عَلى كُرْسِيِّه جَسَداً ثُمَّ أَنابَ » ) * كلمه « جسد » به معناى جسمى است بىروح .\r\nبعضى « 2 » از مفسرين گفته‌اند : مراد از جسدى كه بر تخت سليمان افتاد ، خود سليمان ( ع ) بوده كه خدا او را به مرضى مبتلا و آزمايش كرد ، و تقدير كلام اين است كه :\r\n« القيناه على كرسيه كجسد لا روح فيه من شدة المرض - ما او را مانند جسدى بىروح از شدت مرض بر تختش انداختيم » .\r\nليكن اين وجه صحيح نيست ، براى اينكه هيچ گوينده فصيحى ضمير را از كلام حذف نمىكند ، و از كلامى كه ظاهرش انداختن جسدى بر تخت سليمان ( ع ) است ، انداختن خود سليمان ( ع ) را اراده نمىكند ، آن هم گوينده اى كه كلامش فصيحترين كلام است .\r\nمفسرين ديگر اقوال مختلفى در مراد از آيه دارند ، و هر يك از روايتى پيروى كرده و آنچه به طور اجمال از ميان اقوال و روايات مىتوان پذيرفت ، اين است كه : جسد نامبرده جنازه كودكى از سليمان ( ع ) بوده كه خدا آن را بر تخت وى افكند ، و در جمله * ( « ثُمَّ أَنابَ قالَ رَبِّ اغْفِرْ لِي » ) * اشعار و بلكه دلالت است بر اينكه : سليمان ( ع ) از آن جسد اميدها داشته ، و يا در راه خدا به او اميدها بسته بوده ، و خدا او را قبض روح نموده و جسد بىجانش را بر تخت سليمان افكنده تا او بدين وسيله متنبه گشته و امور را به خدا واگذارد ، و تسليم او شود .\r\n* ( « قالَ رَبِّ اغْفِرْ لِي وَهَبْ لِي مُلْكاً لا يَنْبَغِي لأَحَدٍ مِنْ بَعْدِي إِنَّكَ أَنْتَ الْوَهَّابُ » ) * از ظاهر سياق برمىآيد كه اين استغفار مربوط به آيه قبلى و داستان انداختن جسد بر\r\n\r\n","description":"","footnote":"\r\n( 1 ) مجمع البيان ، ج 8 ، ص 475 .\r\n( 2 ) تفسير مجمع البيان ، ج 8 ، ص 476 .\r\n","page_name":" 310 ","page_number":310},
  {"content":"\r\nكرسى سليمان ( ع ) است ، و اگر واو عاطفه نياورده ، براى اين است كه كلام به منزله جواب از سؤالى است كه ممكن است بشود ، گويا بعد از آنكه فرموده : * ( « ثُمَّ أَنابَ » ) * كسى پرسيده : در انابه اش چه گفت ؟ فرموده : « گفت پروردگارا مرا بيامرز . . . » .\r\nچه بسا از مفسرين كه بر اين درخواست سليمان كه گفت : ملكى به من بده كه بعد از من سزاوار احدى نباشد ، اشكال كرده‌اند كه اين چه بخلى است كه سليمان مرتكب شده ، و از خدا خواسته مثل سلطنت او را بعد از او به احدى ندهد ؟ « 1 » .\r\nو جواب آن اين است كه : درخواست او درخواست براى خودش است ، نه درخواست منع از ديگران ، نمىخواهد درخواست كند كه ديگران را از سلطنتى چون سلطنت او محروم كند ، و فرق است بين اينكه ملكى را مختص به خود درخواست كند ، و اينكه اختصاص آن را به خود بخواهد .\r\n\r\n\r\n* ( « فَسَخَّرْنا لَه الرِّيحَ تَجْرِي بِأَمْرِه رُخاءً حَيْثُ أَصابَ » ) * اين آيه فرع و نتيجه درخواست ملك است و از استجابت آن درخواست خبر مىدهد و ملكى را كه سزاوار احدى بعد از او نباشد بيان مىكند و آن ملكى است كه دامنه اش حتى باد و جن را هم گرفته ، و آن دو نيز مسخر وى شدند .\r\nو كلمه « رخاء » - به ضمه را - به معناى نرمى است و ظاهرا مراد از جريان باد به نرمى و به امر سليمان اين باشد كه : باد در اطاعت كردن از فرمان سليمان نرم بوده و بر طبق خواسته او به آسانى جريان مىيافته . پس ديگر اشكال نشود به اينكه توصيف باد به صفت نرمى ، با توصيف آن به صفت « عاصفه - تند » كه آيه « وَلِسُلَيْمانَ الرِّيحَ عاصِفَةً تَجْرِي بِأَمْرِه » « 2 » آن را حكايت كرده ، منافات دارد . براى اينكه گفتيم : منظور از جريان باد به نرمى ، اين است كه :\r\nجارى ساختن باد براى آن جناب هزينه اى نداشته ، و به آسانى جارى مىشده ، حال يا به نرمى و يا به تندى .\r\nولى بعضى « 3 » از مفسرين از اين اشكال جواب داده‌اند به اينكه : ممكن است خداوند باد را مسخر سليمان ( ع ) كرده ، كه هر وقت او خواست نرم بوزد ، و هر وقت او خواست تند بوزد .\r\nو معناى جمله * ( « حَيْثُ أَصابَ » ) * اين است كه : به هر جا هم كه او خواست بوزد ، چون\r\n\r\n","description":"","footnote":"\r\n( 1 ) مجمع البيان ، ج 8 ، ص 476 .\r\n( 2 ) و باد تند سير را ما مسخر سليمان گردانيديم تا به امر او جريان يابد . سوره انبياء ، آيه 81 .\r\n( 3 ) تفسير مجمع البيان ، ج 8 ، ص 477 .\r\n","page_name":" 311 ","page_number":311},
  {"content":"\r\nاين جمله متعلق به جمله « تجرى » است .\r\n* ( « وَالشَّياطِينَ كُلَّ بَنَّاءٍ وَغَوَّاصٍ » ) * يعنى ما شيطانهاى جنى را براى سليمان ( ع ) مسخر كرديم ، تا هر يك از آنها كه كار بنايى را مىدانسته ، برايش بنايى كند و هر يك از آنها كه غواصى را مىدانسته برايش در درياها غواصى كند ، و لؤلؤ و ساير منافع دريايى را برايش استخراج كند .\r\n* ( « وَآخَرِينَ مُقَرَّنِينَ فِي الأَصْفادِ » ) * كلمه « اصفاد » جمع « صفد » است ، كه به معناى غل آهنى است ، و معناى جمله اين است كه : ما ساير طبقات جن را براى او مسخر كرديم ، تا همه را غل و زنجير كند و از شرشان راحت باشد .\r\n* ( « هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ » ) * يعنى اين سلطنت كه به تو داديم عطاى ما به تو بود ، عطايى بىحساب ، و ظاهرا مراد از بىحساب بودن آن ، اين است كه : عطاى ما حساب و اندازه ندارد كه اگر تو از آن زياد بذل و بخشش كنى ، كم شود . پس هر چه مىخواهى بذل و بخشش بكن ، و لذا فرمود : * ( « فَامْنُنْ أَوْ أَمْسِكْ ) * - مىخواهى بذل بكن و نخواستى نكن » يعنى هر دو يكسان است ، چه بخشش بكنى و چه نكنى ، تاثيرى در كم شدن عطاى ما ندارد .\r\nولى بعضى « 1 » از مفسرين گفته‌اند : « مراد از بىحساب بودن عطا ، اين است كه : روز قيامت از تو حساب نمىكشيم » بعضى « 2 » ديگر گفته‌اند : « مراد اين است كه : عطاى ما به تو از باب تفضل بوده ، نه از باب اينكه خواسته باشيم پاداش به تو داده باشيم » . و معانى ديگرى هم براى آن كرده‌اند .\r\n* ( « وَإِنَّ لَه عِنْدَنا لَزُلْفى وَحُسْنَ مَآبٍ » ) * معناى اين جمله در سابق گذشت .\r\n\r\nبحث روايتى\r\n\r\nدر مجمع البيان در ذيل آيه * ( « فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي . . . » ) * گفته :\r\nبعضى از مفسرين گفته‌اند : رسيدگى به كار اسبان ، او را از نماز عصر بازداشت تا وقت نماز\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 477 .\r\n","page_name":" 312 ","page_number":312},
  {"content":"\r\nفوت شد ، - به نقل از على ( ع ) - . و در روايات اصحاب ما اماميه آمده كه فضيلت اول وقت از او فوت شد « 1 » .\r\nو نيز در مجمع البيان گفته : ابن عباس نقل كرده كه از على ( ع ) از اين آيه پرسيدم ، فرمود : اى ابن عباس تو در باره اين آيه چه شنيده اى ؟ عرض كردم : از كعب شنيدم مىگفت : سليمان سرگرم ديدن از اسبان شد تا وقتى كه نمازش فوت شد ، پس گفت اسبان را به من برگردانيد ، و اسبها چهارده تا بودند ، دستور داد با شمشير ساقها و گردنهاى اسبان را قطع كنند و بكشند و خداى تعالى به همين جهت چهارده روز سلطنت او را از او بگرفت ، چون به اسبان ظلم كرد ، و آنها را بكشت .\r\nعلى ( ع ) فرمود : كعب دروغ گفته و مطلب بدين قرار بوده كه سليمان روزى از اسبان خود سان ديد ، چون مىخواست با دشمنان خدا جهاد كند ، پس آفتاب غروب كرد ، به امر خداى تعالى به ملائكه موكل بر آفتاب گفت تا آن را برگردانند ، ملائكه آفتاب را برگرداندند ، و سليمان نماز عصر را در وقتش بجاى آورد . آرى انبيا ( ع ) هرگز ظلم نمىكنند ، و به ظلم دستور هم نمىدهند ، براى اينكه پاك و معصومند « 2 » .\r\nمؤلف : اين قسمت از كلام كعب كه گفت : خداى تعالى چهارده روز ملك را از او بگرفت ، اشاره است به انگشترى كه ماجرايش از نظر خواننده مىگذرد .\r\nو در كتاب فقيه از امام صادق ( ع ) روايت آورده كه فرمود : سليمان بن داوود ، روزى بعد از ظهر از اسبان خود بازديد به عمل آورد ، و مشغول تماشاى آنها شد تا آفتاب غروب كرد ، به ملائكه گفت : آفتاب را برايم برگردانيد تا نمازم را در وقتش بخوانم .\r\nملائكه چنين كردند ، سليمان برخاست و نماز خود را خواند . و آفتاب دوباره غروب كرده و ستارگان درخشيدن گرفتند ، و اين است معناى كلام خداى عز و جل كه مىفرمايد : « و وهبنا لداود سليمان » ، تا آنجا كه مىفرمايد : * ( « مَسْحاً بِالسُّوقِ وَالأَعْناقِ » ) * « 3 » .\r\nمؤلف : اين روايت اگر لفظ آيه با آن مساعدت كند ، يعنى با جمله * ( « فَطَفِقَ مَسْحاً بِالسُّوقِ وَالأَعْناقِ » ) * بسازد ، روايت بىاشكالى است ، و اما مساله برگشتن خورشيد اشكالى ندارد ، براى اينكه وقتى ما معجزه را براى انبياء بپذيريم و اثبات كنيم ، ديگر چه فرقى بين\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 475 .\r\n( 3 ) من لا يحضره الفقيه ، ج 1 ، ص 129 ، ح 8 .\r\n","page_name":" 313 ","page_number":313},
  {"content":"\r\nمعجزات هست ؟ مخصوصا با در نظر گرفتن اينكه از نظر روايات ، آفتاب تنها براى سليمان ( ع ) برنگشته بلكه براى يوشع بن نون و على بن ابى طالب ( ع ) نيز بازگشته و روايات آن در كمال اعتبار است ، پس ديگر نبايد به اشكالى كه فخر رازى « 1 » در تفسير كبير خود كرده اعتنا نمود .\r\nو اما پى كردن اسبان و زدن گردنهاى آنها با شمشير ، مطلبى است كه ( تنها در اين روايت نيامده ) در چند روايت ديگر نيز از طريق اهل سنت نقل شده ، كه قمى « 2 » هم آنها را در تفسير خود آورده . ولى چيزى كه هست همه اين روايات به كعب الاحبار يهودى الاصل بر مىگردد ، هم چنان كه در روايات گذشته از ابن عباس هم گذشت ، و به هر حال به همان بيانى كه گذشت نبايد به آن اعتنا كرد .\r\nاين مفسرين در اغراق گويىشان در باره اين داستان آن قدر تندروى كرده‌اند كه روايت كرده‌اند كه آن اسبان بيست هزار بوده كه همه داراى بال بوده‌اند « 3 » ، نظير آن روايتى كه در ذيل * ( « حَتَّى تَوارَتْ بِالْحِجابِ » ) * از كعب روايت كرده‌اند كه گفت : آن حجاب از ياقوت سبز بوده ، ياقوتى كه محيط به همه خلايق است ، و از سبزى آن آسمان سبز شده ! « 4 » ( غافل از اينكه آسمان اصلا سبز نيست ) .\r\nباز نظير آن از عجايبى كه در اين داستان نقل كرده‌اند روايتى است كه در ذيل * ( « وَأَلْقَيْنا عَلى كُرْسِيِّه جَسَداً » ) * آورده‌اند كه خدا به او پسرى داد ، و او از ترس جن - و در بعضى روايات ديگر از ترس ملك الموت - به ابر سپرد تا او را در دامن خود حفظ كند ، ولى روزى جسد مرده او را بر تخت خود يافت ! و باز روايتى كه آورده‌اند روزى سليمان گفت : امشب با صد نفر از زنان خود جماع مىكنم تا از هر يك از آنها پسرى شجاع برايم متولد شود و در راه خدا جهاد كند ، و در اين كلام خود ان شاء اللَّه نگفت ، و در نتيجه هيچ يك از همسرانش باردار نشدند ، مگر يك نفر كه فرزندى نيمه تمام زاييد و سليمان او را بسيار دوست مىداشت و بدين جهت او را نزد يكى از جنيان پنهان كرد . تا اينكه دست ملك الموت او را گرفته قبض روح كرد و جسدش را بر تخت سليمان انداخت .\r\n\r\n","description":"","footnote":"\r\n( 1 ) تفسير فخر رازى ، ج 26 ، ص 206 .\r\n( 2 ) تفسير قمى ، ج 2 ، ص 235 .\r\n( 3 و 4 ) الدر المنثور ، ج 5 ، ص 309 .\r\n","page_name":" 314 ","page_number":314},
  {"content":"\r\nو نيز از حرفهاى عجيب و غريب ، مطلبى است كه در روايات بسيارى آمده كه عده اى از آنها به ابن عباس مىرسد ، و ابن عباس تصريح كرده كه من اين حرف را از كعب شنيدم ، و آن اين است كه : سليمان انگشترى داشت و يكى از شيطانها آن را از وى دزديد و در نتيجه چند روزى ملك سليمان زايل شد و تسلطش بر شياطين پايان يافت ، و بر عكس شيطانها بر ملك او مسلط شدند ، تا آنكه خداوند انگشترش را به او برگردانيد و در نتيجه سلطنتش دوباره برگشت ! .\r\nو بالأخره در داستان سليمان ( ع ) امورى روايت كرده‌اند كه هر خردمندى بايد ساحت انبيا را منزه از آن امور بداند ، و حتى از نقل آنها در باره انبيا شرم كند ، مثلا يكى از آنها اين است كه : منظور از افتادن جسد بر تخت اين است كه شيطان بر تخت او نشست .\r\nاينها همه مطالب بىپايه اى است كه دست خائنان و جعالان آنها را در روايات داخل كرده ، و - همانطور كه قبلا هم گفتيم - نبايد به آنها اعتنا نمود ، و اگر خواننده عزيز علاقمند به ديدن آن روايات است ، همه اش در تفسير الدر المنثور سيوطى نقل شده ، بدانجا مراجعه نمايد « 1 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 309 .\r\n","page_name":" 315 ","page_number":315},
  {"content":"\r\n\r\n\r\nوَ اذْكُرْ عَبْدَنا أَيُّوبَ إِذْ نادى رَبَّه أَنِّي مَسَّنِيَ الشَّيْطانُ بِنُصْبٍ وَعَذابٍ ( 41 ) ارْكُضْ بِرِجْلِكَ هذا مُغْتَسَلٌ بارِدٌ وَشَرابٌ ( 42 ) وَوَهَبْنا لَه أَهْلَه وَمِثْلَهُمْ مَعَهُمْ رَحْمَةً مِنَّا وَذِكْرى لأُولِي الأَلْبابِ ( 43 ) وَخُذْ بِيَدِكَ ضِغْثاً فَاضْرِبْ بِه وَلا تَحْنَثْ إِنَّا وَجَدْناه صابِراً نِعْمَ الْعَبْدُ إِنَّه أَوَّابٌ ( 44 ) وَاذْكُرْ عِبادَنا إِبْراهِيمَ وَإِسْحاقَ وَيَعْقُوبَ أُولِي الأَيْدِي وَالأَبْصارِ ( 45 )\r\nإِنَّا أَخْلَصْناهُمْ بِخالِصَةٍ ذِكْرَى الدَّارِ ( 46 ) وَإِنَّهُمْ عِنْدَنا لَمِنَ الْمُصْطَفَيْنَ الأَخْيارِ ( 47 ) وَاذْكُرْ إِسْماعِيلَ وَالْيَسَعَ وَذَا الْكِفْلِ وَكُلٌّ مِنَ الأَخْيارِ ( 48 )\r\nترجمه آيات\r\nبه ياد آور بنده ما ايوب را آن زمان كه پروردگار خود را ندا داد كه شيطان مرا دچار عذاب و گرفتارى كرد ( 41 ) .\r\n( به دو گفتيم ) پاى خود به زمين بكش كه آب همين جا نزديك توست ، آبى خنك ، در آن آبتنى كن و از آن بنوش ( 42 ) .\r\nو اهلش را با فرزندانى به همان تعداد و دو برابر فرزندانى كه داشت به او بداديم تا رحمتى باشد از ما به او و تذكرى باشد براى خردمندان ( 43 ) .\r\nو نيز به او گفتيم حال كه سوگند خورده اى كه همسرت را صد تركه چوب بزنى تعداد صد تركه به دست بگير و آنها را يك بار به زنت بزن تا سوگند خود نشكسته باشى ، ما ايوب را بنده اى خويشتندار يافتيم\r\n","description":"","footnote":"","page_name":" 316 ","page_number":316},
  {"content":"\r\nچه خوب بود همواره به ما رجوع مىكرد ( 44 ) .\r\nو به ياد آور بندگان ما ابراهيم و اسحاق و يعقوب را كه مردانى نيرومند و بينا بودند ( 45 ) .\r\n( بدين جهت نيرومند و بينا بودند كه ) ما آن را به خصلتى خالص كه همان ياد آخرت باشد خالص و پاك كرديم ( 46 ) .\r\nو ايشان نزد ما از برگزيدگان اخيارند ( 47 ) .\r\nو به ياد آور اسماعيل و يسع و ذو الكفل را و هر يك از اخيار بودند ( 48 ) .\r\nبيان آيات\r\nاين آيات متعرض سومين داستانى است كه رسول خدا ( ص ) مامور شده به ياد آنها باشد و در نتيجه صبر كند ، و آن عبارت است از : داستان ايوب پيغمبر ( ع ) و محنت و گرفتاريهايى كه خدا برايش پيش آورد تا او را بيازمايد . و سپس رفع آن گرفتاريها و عافيت خدا و عطاى او را ذكر كرده ، و سپس دستور مىدهد تا ابراهيم و پنج نفر از ذريه او از انبيا را به ياد آورد .\r\n* ( « وَاذْكُرْ عَبْدَنا أَيُّوبَ إِذْ نادى رَبَّه أَنِّي مَسَّنِيَ الشَّيْطانُ بِنُصْبٍ وَعَذابٍ » ) * اين جمله دعايى است از ايوب ( ع ) كه در آن از خدا مىخواهد عافيتش دهد ، و سوء حالى كه بدان مبتلا شده از او بر طرف سازد . و به منظور رعايت تواضع و تذلل درخواست و نياز خود را ذكر نمىكند ، و تنها از اينكه خدا را به نام « ربى - پروردگارم » صدا مىزند فهميده مىشود كه او را براى حاجتى مىخواند .\r\n\r\n\r\nكلمه « نصب » به معناى تعب و به تنگ آمدن است . و جمله * ( « إِذْ نادى . . . » ) * به اصطلاح ادبى بدل اشتمال « 1 » است . در آغاز مىفرمايد : « به ياد آر بنده ما ايوب را » بعدا بعضى از خاطرات او را نام برده ، مىفرمايد : به ياد آر اين خاطره اش را كه پروردگار خود را خواند كه « اى پروردگار من . . . » . پس جمله * ( « إِذْ نادى » ) * هم مىتواند بدل اشتمال از كلمه « عبدنا » باشد ، و هم از كلمه « ايوب » . و جمله * ( « أَنِّي مَسَّنِيَ . . . » ) * حكايت نداى ايوب است .\r\nو از ظاهر آيات بعدى برمىآيد كه مرادش از « نصب و عذاب » بد حالى و گرفتاريهايى است كه در بدن او و در خاندانش پيدا شد . همان گرفتاريهايى كه در سوره انبيا ،\r\n\r\n","description":"","footnote":"\r\n( 1 ) بدل اشتمال آن است كه تابع از مشتملات و متعلقات متبوع باشد ، نه جزئى از آن مثل اين كه مىگويى :\r\n« بلبل مرا به وجد آورد » و سپس مىگويى « صدايش » .\r\n","page_name":" 317 ","page_number":317},
  {"content":"\r\nآن را از آن جناب چنين حكايت كرده كه گفت : « مَسَّنِيَ الضُّرُّ وَأَنْتَ أَرْحَمُ الرَّاحِمِينَ » .\r\nالبته اين در صورتى است كه بگوييم كلمه « ضر » شامل مصيبت در خود آدمى و اهل بيتش مىشود . و در اين سوره و سوره انبياء هيچ اشاره اى به از بين رفتن اموال آن جناب نشده ، هر چند كه اين معنا در روايات آمده است .\r\nو ظاهرا مراد از « مس شيطان به نصب و عذاب » اين است كه : مىخواهد « نصب » و « عذاب » را به نحوى از سببيت و تاثير به شيطان نسبت دهد . و بگويد كه شيطان در اين گرفتاريهاى من مؤثر و دخيل بوده است . و همين معنا از روايات هم برمىآيد .\r\nو در اينجا اين سؤال پيش مىآيد كه يكى از گرفتاريهاى ايوب مرض او بود ، و مرض علل و اسباب عادى و طبيعى دارد ، پس چگونه آن جناب مرض خود را هم به شيطان نسبت داد و هم به بعضى از علل طبيعى ؟ جواب اين اشكال آن است كه : اين دو سبب يعنى شيطان و عوامل طبيعى ، دو سبب در عرض هم نيستند ، تا در يك مسبب جمع نشوند ، و نشود مرض را به هر دو نسبت داد ، بلكه دو سبب طولىاند و توضيح آن در تفسير آيه « وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ » « 2 » ، در جلد هشتم اين كتاب بيان گرديده ، بدانجا مراجعه شود .\r\nممكن است گفته شود : اگر چنين استنادى ممكن باشد ، ولى صرف امكان دليل بر وقوع آن نمىشود ، از كجا كه شيطان چنين تاثيرى در انسانها داشته باشد كه هر كس را خواست بيمار كند ؟ در پاسخ مىگوييم : نه تنها دليلى بر امتناع آن نداريم ، بلكه آيه شريفه « إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ » « 3 » دليل بر وقوع آن است ، براى اينكه در اين آيه ، شراب و قمار و بتها و ازلام را به شيطان نسبت داده و آن را عمل شيطان خوانده ، و نيز از حضرت موسى ( ع ) حكايت كرده كه بعد از كشتن آن مرد قبطى گفته : « هذا مِنْ عَمَلِ الشَّيْطانِ إِنَّه عَدُوٌّ مُضِلٌّ مُبِينٌ » « 4 » كه در تفسيرش گفتيم كلمه « هذا » اشاره است به مقاتله آن دو .\r\nو به فرضى هم كه از روايات چشمپوشى كنيم ، ممكن است احتمال دهيم كه مراد\r\n\r\n","description":"","footnote":"\r\n( 1 ) مرا بيمارى و رنج سخت رسيده و تو از همه مهربانان مهربانترى . سوره انبياء ، آيه 83 .\r\n( 2 ) سوره اعراف ، آيه 96 .\r\n( 3 ) سوره مائده ، آيه 90 .\r\n( 4 ) اين يكى از عملهاى شيطان است كه او دشمنى است گمراه كننده آشكار . سوره قصص ، آيه 15 .\r\n","page_name":" 318 ","page_number":318},
  {"content":"\r\nاز نسبت دادن « نصب » و « عذاب » به شيطان اين باشد كه شيطان با وسوسه خود مردم را فريب داده و به مردم گفت : از اين مرد دورى كنيد و نزديكش نشويد ، چون اگر او پيغمبر بود اين قدر بلاء از همه طرف احاطه اش نمىكرد ، و كارش بدينجا نمىكشيد ، و عاقبتش بدينجا كه همه زبان به شماتت و استهزايش بگشايند نمىانجاميد .\r\n\r\n\r\nدر تفسير كشاف اين وجه را كه گفتيم انكار كرده و گفته : به هيچ وجه نمىتوانيم اين وجه را بپذيريم كه خدا شيطان را بر انبياى خود مسلط كند تا هر جور دلش خواست آن حضرات را اذيت و آزار كند و دچار عذاب نمايد و از اين راه داغ دل خود را از آنان بستاند ، چون اگر بنا باشد اين كار نسبت به انبياء جايز باشد ، نسبت به پيروان انبياء يعنى مردم صالح نيز ( به طريق اولى ) جايز است ، آن وقت رانده درگاه خدا هيچ مؤمن صالحى را از اين انتقام خود سالم نمىگذارد ، همه را بيچاره و هلاك مىكند با اينكه در قرآن كريم مكرر آمده ، كه شيطان به غير از وسوسه هيچ دخالت و تاثير ديگر ندارد « 1 » .\r\nليكن اين اشكال زمخشرى وارد نيست ، براى اينكه آنچه در قرآن كريم از خصائص انبياء و ساير معصومين شمرده شده ، همانا عصمت است كه به خاطر داشتن آن ، از تاثير شيطان در نفوسشان ايمنند ، و شيطان نمىتواند در دلهاى آنان وسوسه كند . و اما تاثيرش در بدنهاى انبياء و يا اموال و اولاد و ساير متعلقات ايشان ، به اينكه از اين راه وسيله ناراحتى آنان را فراهم سازد ، نه تنها هيچ دليلى بر امتناع آن در دست نيست ، بلكه دليل بر امكان وقوع آن هست ، و آن آيه شريفه « فَإِنِّي نَسِيتُ الْحُوتَ وَما أَنْسانِيه إِلَّا الشَّيْطانُ أَنْ أَذْكُرَه » « 2 » مىباشد كه راجع است به داستان مسافرت موسى با همسفرش يوشع ( ع ) و يوشع به موسى مىگويد :\r\nاگر ماهى را فراموش كردم اين فراموشى كار شيطان بود ، او بود كه نگذاشت من به ياد ماهى بيفتم .\r\nپس از اين آيه برمىآيد كه شيطان اين گونه دخل و تصرفها را در دلهاى معصومين دارد . و اما اينكه گفت : لازمه جواز و امكان مداخله شيطان در دلهاى انبياء اين است كه در دلهاى پيروان انبياء نيز دخل و تصرف بكند ، در پاسخش مىگوييم : اين ملازمه را قبول نداريم ، زيرا ما كه مىگوييم ممكن است شيطان چنين تصرفهايى در دلهاى معصومين بكند ، معتقديم كه هر جا چنين تصرفهايى بكند به اذن خدا مىكند ، به اين معنا كه خدا جلوگيرش نمىشود ،\r\n\r\n","description":"","footnote":"\r\n( 1 ) تفسير كشاف ، ج 4 ، ص 97 .\r\n( 2 ) سوره كهف ، آيه 63 .\r\n","page_name":" 319 ","page_number":319},
  {"content":"\r\nچون مداخله شيطان را مطابق مصلحت مىبيند ، مثلا مىخواهد مقدار صبر و حوصله بنده اش معين شود .\r\nو لازمه اين حرف اين نيست كه شيطان بدون مشيت و اذن خدا هر چه دلش خواست بكند و هر بلايى كه خواست بر سر بندگان خدا بياورد ، و اين خود روشن است .\r\n* ( « ارْكُضْ بِرِجْلِكَ هذا مُغْتَسَلٌ بارِدٌ وَشَرابٌ » ) * واقع شدن اين آيه در دنبال آيه قبلى كه درخواست و نداى ايوب ( ع ) را حكايت مىكرد ، اين معنا را افاده مىكند كه خداى سبحان خواسته است به وى اعلام كند كه دعايش مستجاب گشته . و جمله * ( « ارْكُضْ بِرِجْلِكَ » ) * حكايت آن وحيى است كه در هنگام كشف از استجابت به آن جناب فرموده . و يا اينكه در اين جمله چيزى از ماده « قول » تقدير گرفته شده ، كه اگر اظهار مىشد چنين مىشد : « فاستجبنا له و قلنا أركض . . . » و سياق آيه كه سياق امر است اشعار دارد بلكه كشف مىكند از اينكه : آن جناب در آن موقع آن قدر از پا درآمده بود كه قادر به ايستادن و راه رفتن با پاى خود نبوده ، و در سراپاى بدن بيمارى داشته ، و خداى تعالى اول مرض پاى او را شفا داده ، و بعد چشمه اى در آنجا برايش جوشانده ، و دستور داد كه از آن چشمه حمام بگيرد ، و بنوشد تا ظاهر و باطن بدنش از ساير مرضها بهبودى يابد . و اين مطالبى كه گفتيم از سياق آيه استفاده مىشود ، مورد تاييد روايات هم هست .\r\nو در آيه شريفه از طريق حذف جزئيات ايجاز به كار رفته ، و تقدير آن اين است كه :\r\n« اركض برجلك هذا مغتسل بارد و شراب ، فركض برجله و اغتسل و شرب فبرأ اللَّه من مرضه - پاى خود به زمين بكش كه پهلويت چشمه اى خنك و نوشيدنى ايجاد شده ، پس ايوب پاى خود بدان سو كشيد ، و چشمه را يافته از آن غسل كرد ، و از آبش نوشيد و در نتيجه خدا او را از همه مرضها بهبودى داد » .\r\n\r\n\r\n* ( « وَوَهَبْنا لَه أَهْلَه وَمِثْلَهُمْ مَعَهُمْ رَحْمَةً مِنَّا وَذِكْرى لأُولِي الأَلْبابِ » ) * در روايات آمده : تمامى كسان او به غير از همسرش مردند و آن جناب به داغ همه فرزندانش مبتلا شده بود ، و بعدا خدا همه را برايش زنده كرد ، و آنان را و مثل آنان را به آن جناب بخشيد .\r\nبعضى گفته‌اند كه فرزندانش در ايام ابتلايش از او دورى كردند و خدا با بهبودىاش آنان را دوباره دورش جمع كرد ، و همان فرزندان زن گرفتند و بچه دار شدند . پس معناى اينكه خدا فرزندانش را و مثل آنان را به وى بخشيد همين است كه آنان و فرزندان آنان را دوباره دورش جمع كرد .\r\n","description":"","footnote":"","page_name":" 320 ","page_number":320},
  {"content":"\r\n* ( « رَحْمَةً مِنَّا وَذِكْرى لأُولِي الأَلْبابِ » ) * - كلمه « رحمة » مفعول له است . و معناى جمله اين است كه : ما اين كار را كرديم براى اينكه رحمتى از ما به وى بوده باشد ، و نيز تذكرى براى صاحبان عقل باشد تا با شنيدن سرگذشت آن جناب متذكر شوند .\r\n* ( « وَخُذْ بِيَدِكَ ضِغْثاً فَاضْرِبْ بِه وَلا تَحْنَثْ إِنَّا وَجَدْناه صابِراً نِعْمَ الْعَبْدُ إِنَّه أَوَّابٌ » ) * در مجمع البيان مىگويد : كلمه « ضغث » به معناى يك مشت پر از شاخه درخت و يا از گياه و يا از خوشه خرما است « 1 » و ايوب ( ع ) سوگند خورده بود كه اگر حالش خوب شود همسرش را صد تازيانه بزند ، چون در امرى او را ناراحت كرده بود - كه به زودى روايتش ذكر مىشود - و چون خداى تعالى عافيتش داد ، به وى فرمود تا يك مشت شاخه به عدد تازيانه هايى كه بر آن سوگند خورده بود ( صد عدد ) در دست گرفته يك نوبت آن را به همسرش بزند تا آن كه سوگند خود را نشكسته باشد .\r\nو سياق اين آيه به آنچه ذكر شده اشاره دارد . و اگر جرم همسر او و سبب سوگند او را ذكر نكرده براى اين است كه هم تادب و هم نامبرده را احترام كرده باشد .\r\n* ( « إِنَّا وَجَدْناه صابِراً » ) * - يعنى ما او را در برابر ابتلائاتى كه به وسيله آن او را آزموديم يعنى در برابر مرض و از بين رفتن اهل و مال صابر يافتيم . و اين جمله تعليل جمله « و اذكر » و يا تعليل جمله « عبدنا » است و چنين معنا مىدهد كه اگر ما او را عبد ناميديم ، و يا عبد خود ناميديم ، براى اين است كه ما او را صابر يافتيم .\r\nالبته در بين اين دو احتمال احتمال اول بهتر است . و جمله * ( « نِعْمَ الْعَبْدُ إِنَّه أَوَّابٌ » ) * مدح ايوب ( ع ) است .\r\n\r\n\r\n* ( « وَاذْكُرْ عِبادَنا إِبْراهِيمَ وَإِسْحاقَ وَيَعْقُوبَ أُولِي الأَيْدِي وَالأَبْصارِ » ) * اين آيه شريفه انبياى نامبرده را مدح مىكند به اينكه : داراى ايدى و ابصارند ، و كلمه « يد » و نيز كلمه « بصر » وقتى قابل مدحند كه دست و چشم انسان باشند ( و گرنه حيوانات هم دست و چشم دارند ) و در مواردى استعمالش نمايند كه آفريدگار آن دو را براى همان موارد آفريده باشد ، و شخص نامبرده دست و چشم خود را در راه انسانيت خود به خدمت گرفته باشد ، و در نتيجه با دست خود اعمال صالح انجام داده ، و خير به سوى خلق خدا جارى ساخته باشد .\r\nو با چشم خود راه هاى عافيت و سلامت را از موارد هلاكت تميز داده ، و به حق رسيده باشد ،\r\n\r\n","description":"","footnote":"\r\n( 1 ) مجمع البيان ، ج 8 ، ص 479 .\r\n","page_name":" 321 ","page_number":321},
  {"content":"\r\nنه اينكه حق و باطل برايش يكسان و مشتبه باشد .\r\nپس اينكه فرمود : ابراهيم و اسحاق و يعقوب داراى دست و چشم بودند ، در حقيقت خواسته است به كنايه بفهماند نامبردگان در طاعت خدا و رساندن خير به خلق ، و نيز در بينايىشان در تشخيص اعتقاد و عمل حق ، بسيار قوى بوده‌اند .\r\nآيه شريفه « وَوَهَبْنا لَه إِسْحاقَ وَيَعْقُوبَ نافِلَةً وَكُلًّا جَعَلْنا صالِحِينَ وَجَعَلْناهُمْ أَئِمَّةً يَهْدُونَ بِأَمْرِنا وَأَوْحَيْنا إِلَيْهِمْ فِعْلَ الْخَيْراتِ وَإِقامَ الصَّلاةِ وَإِيتاءَ الزَّكاةِ وَكانُوا لَنا عابِدِينَ » « 1 » به آن دو معنا كه در آيه مورد بحث آمده اشاره نموده و متعرض هر دو شده است ، چون ائمه بودن ، و به امر خدا هدايت كردن ، و وحى خدا را گرفتن همه آثار « ابصار » است و زكات دادن و فعل خيرات ، و اقامه نماز ، آثار « ايدى » است . اين معنا را قمى هم در تفسير خود از ابى الجارود از امام ابى جعفر ( ع ) روايت كرده ، چون در آن روايت « اولى الايدى » به نيرومندى در عبادت ، و ابصار به داشتن بصيرت در عبادت تفسير شده است « 2 » .\r\n* ( « إِنَّا أَخْلَصْناهُمْ بِخالِصَةٍ ذِكْرَى الدَّارِ » ) * كلمه « خالصة » وصفى است كه در جاى موصوف خود آمده . و حرف « با » كه بر سر - آن است ، باى سببيت است ، و تقدير كلام « بسبب خصلة خالصة » است . و جمله « ذكرى الدار » بيان آن خصلت است . و منظور از كلمه « دار » دار آخرت مىباشد .\r\n\r\n\r\nاين آيه ، يعنى جمله * ( « إِنَّا أَخْلَصْناهُمْ . . . » ) * تعليل مضمون آيه قبلى است كه نامبردگان از انبيا را * ( « أُولِي الأَيْدِي وَالأَبْصارِ » ) * مىخواند . ممكن هم هست تعليل باشد براى كلمه « عبادنا » و يا براى جمله « و اذكر » و از اين سه احتمال اولى از همه مناسبتر است ، براى اينكه وقتى انسان مستغرق در ياد آخرت و جوار رب العالمين شد ، و تمامى همش مرتكز در آن گرديد ، قهرا معرفتش نسبت به خدا كامل گشته ، نظرش در تشخيص عقايد حق مصاب مىگردد ، و نيز در سلوك راه عبوديت حق ، تبصر پيدا مىكند ، و ديگر بر ظاهر حيات دنيا و زينت آن مانند ابناى دنيا جمود ندارد ، هم چنان كه در شان چنين كسانى در جاى ديگر نيز فرموده : « فَأَعْرِضْ عَنْ مَنْ تَوَلَّى عَنْ ذِكْرِنا وَلَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ » « 3 » ، پس\r\n\r\n","description":"","footnote":"\r\n( 1 ) ما به وى اسحاق و يعقوب را بخشيدم ، و همه را صالح قرار داديم ، و ايشان را پيشوايانى كرديم كه به امر ما هدايت مىكردند . و به ايشان فعل خيرات و اقامه نماز و دادن زكات را وحى كرديم ، و ايشان عبادتگران ما بودند . سوره انبياء ، آيه 72 و 73 .\r\n( 2 ) تفسير قمى ،\r\n( 3 ) پس از كسانى كه از ياد ما اعراض مىكنند ، و به جز حيات دنيا نظرى ندارند ، اعراض كن كه اينان بيش از چارچوب دنيا علمى ندارند . سوره النجم ، آيه 29 و 30 .\r\n","page_name":" 322 ","page_number":322},
  {"content":"\r\nجمله * ( « إِنَّا أَخْلَصْناهُمْ » ) * براى تعليل جمله * ( « أُولِي الأَيْدِي وَالأَبْصارِ » ) * مناسبتر است تا براى جمله « عبادنا » و يا جمله « و اذكر » .\r\nو معناى آيه اين است كه : اگر گفتيم اينان صاحبان ايدى و ابصارند ، براى اين است كه ما آنان را به خصلتى خالص و غير مشوب ، خالص كرديم ، خصلتى بس عظيم الشان ، و آن عبارت است از ياد خانه آخرت .\r\nبعضى « 1 » از مفسرين گفته‌اند : مراد از كلمه « دار » همين دار دنيا است ، و منظور آيه اين است كه : ما ايشان را خالص كرديم براى دار دنيا يعنى ما دام كه دنيا برقرار باشد ذكر خير آنان بر سر زبانها باشد ، هم چنان كه در جاى ديگر فرموده : « وَهَبْنا لَه إِسْحاقَ وَيَعْقُوبَ - تا آنجا كه مىفرمايد - وَجَعَلْنا لَهُمْ لِسانَ صِدْقٍ عَلِيًّا » « 2 » ولى وجه سابق به نظر ما مناسبتر است .\r\n* ( « وَإِنَّهُمْ عِنْدَنا لَمِنَ الْمُصْطَفَيْنَ الأَخْيارِ » ) * در سابق گذشت كه « اصطفا » ملازم با اسلام و تسليم شدن به تمام معنا براى خداى سبحان است . و در اين آيه شريفه اشاره اى دارد به آيه « إِنَّ اللَّه اصْطَفى آدَمَ وَنُوحاً وَآلَ إِبْراهِيمَ وَآلَ عِمْرانَ عَلَى الْعالَمِينَ » « 3 » .\r\nكلمه « اخيار » - به طورى كه گفته‌اند « 4 » - جمع « خير » است كه در معنا مقابل « شر » است ولى بعضى « 5 » گفته‌اند كه : جمع « خير » - با تشديد ياء ، و يا با تخفيف - ، مانند « اموات » كه جمع « ميت » - با تشديد - ، و « ميت » - بدون تشديد - است .\r\n* ( « وَاذْكُرْ إِسْماعِيلَ وَالْيَسَعَ وَذَا الْكِفْلِ وَكُلٌّ مِنَ الأَخْيارِ » ) * معناى اين آيه روشن است و حاجتى به توضيح ندارد .\r\n\r\nگفتارى در سرگذشت ايوب ( ع )\r\n\r\n1 - داستان ايوب از نظر قرآن : در قرآن كريم از داستان آن جناب به جز اين نيامده كه : خداى تعالى او را به ناراحتى جسمى و به داغ فرزندان مبتلا نمود ، و سپس ، هم عافيتش\r\n\r\n","description":"","footnote":"\r\n( 1 ) مجمع البيان ، ج 8 ، ص 481 .\r\n( 2 ) سوره مريم ، آيه 50 .\r\n( 3 ) سوره آل عمران ، آيه 33 .\r\n( 4 و 5 ) مجمع البيان ، ج 8 ، ص 481 .\r\n","page_name":" 323 ","page_number":323},
  {"content":"\r\nداد ، و هم فرزندانش را و مثل آنان را به وى برگردانيد . و اين كار را به مقتضاى رحمت خود كرد ، و به اين منظور كرد تا سرگذشت او مايه تذكر عابدان باشد « 1 » .\r\n2 - ثناى جميل خداى تعالى نسبت به آن جناب : خداى تعالى ايوب ( ع ) را در زمره انبيا و از ذريه ابراهيم شمرده ، و نهايت درجه ثنا را بر او خوانده « 2 » و در سوره « ص » او را صابر ، بهترين عبد ، و اواب خوانده است « 3 » .\r\n3 - داستان آن جناب از نظر روايات : در تفسير قمى آمده كه پدرم از ابن فضال ، از عبد اللَّه بن بحر ، از ابن مسكان ، از ابى بصير ، از امام صادق ( ع ) چنين حديث كرد كه ابو بصير گفت : از آن جناب پرسيدم گرفتاريهايى كه خداى تعالى ايوب ( ع ) را در دنيا بدانها مبتلا كرد چه بود ، و چرا مبتلايش كرد ؟ در جوابم فرمود : خداى تعالى نعمتى به ايوب ارزانى داشت ، و ايوب ( ع ) همواره شكر آن را به جاى مىآورد ، و در آن تاريخ شيطان هنوز از آسمانها ممنوع نشده بود و تا زير عرش بالا مىرفت . روزى از آسمان متوجه شكر ايوب شد و به وى حسد ورزيده عرضه داشت : پروردگارا ! ايوب شكر اين نعمت كه تو به وى ارزانى داشته اى به جاى نياورده ، زيرا هر جور كه بخواهد شكر اين نعمت را بگذارد ، باز با نعمت تو بوده ، از دنيايى كه تو به وى داده اى انفاق كرده ، شاهدش هم اين است كه : اگر دنيا را از او بگيرى خواهى ديد كه ديگر شكر آن نعمت را نخواهد گذاشت . پس مرا بر دنياى او مسلط بفرما تا همه را از دستش بگيرم ، آن وقت خواهى ديد چگونه لب از شكر فرو مىبندد ، و ديگر عملى از باب شكر انجام نمىدهد . از ناحيه عرش به وى خطاب شد كه من تو را بر مال و اولاد او مسلط كردم ، هر چه مىخواهى بكن .\r\nامام سپس فرمود : ابليس از آسمان سرازير شد ، چيزى نگذشت كه تمام اموال و اولاد ايوب از بين رفتند ، ولى به جاى اينكه ايوب از شكر بازايستد ، شكر بيشترى كرد ، و حمد خدا زياده بگفت . ابليس به خداى تعالى عرضه داشت : حال مرا بر زراعتش مسلط گردان . خداى تعالى فرمود : مسلطت كردم . ابليس با همه شيطانهاى زير فرمانش بيامد ، و به زراعت ايوب بدميدند ، همه طعمه حريق گشت . باز ديدند كه شكر و حمد ايوب زيادت يافت . عرضه داشت : پروردگارا مرا بر گوسفندانش مسلط كن تا همه را هلاك سازم ، خداى تعالى مسلطش كرد . گوسفندان هم كه از بين رفتند باز شكر و حمد ايوب بيشتر شد .\r\n\r\n","description":"","footnote":"\r\n( 1 ) سوره انبياء ، آيه 83 و 84 . سوره ص ، آيه 41 و 44 .\r\n( 2 ) سوره انعام ، آيه 90 .\r\n( 3 ) سوره ص ، آيه 44 .\r\n","page_name":" 324 ","page_number":324},
  {"content":"\r\nابليس عرضه داشت : خدايا مرا بر بدنش مسلط كن ، فرموده مسلط كردم كه در بدن او به جز عقل و دو ديدگانش ، هر تصرفى بخواهى بكنى . ابليس بر بدن ايوب بدميد و سراپايش زخم و جراحت شد . مدتى طولانى بدين حال بماند ، در همه مدت گرم شكر خدا و حمد او بود ، حتى از طول مدت جراحات كرم در زخمهايش افتاد ، و او از شكر و حمد خدا باز نمىايستاد ، حتى اگر يكى از كرمها از بدنش مىافتاد ، آن را به جاى خودش برمىگردانيد ، و مىگفت به همانجايى برگرد كه خدا از آنجا تو را آفريد . اين بار بوى تعفن به بدنش افتاد ، و مردم قريه از بوى او متاذى شده ، او را به خارج قريه بردند و در مزبله اى افكندند .\r\nدر اين ميان خدمتى كه از همسر او - كه نامش « رحمت » دختر افراييم فرزند يوسف بن يعقوب بن اسحاق بن ابراهيم ( ع ) بود - سرزد اين كه دست به كار گدايى زده ، هر چه از مردم صدقه مىگرفت نزد ايوب مىآورد ، و از اين راه از او پرستارى و پذيرايى مىكرد .\r\nامام سپس فرمود : چون مدت بلا بر ايوب به درازا كشيده شد ، و ابليس صبر او را بديد ، نزد عده اى از اصحاب ايوب كه راهبان بودند ، و در كوه ها زندگى مىكردند برفت ، و به ايشان گفت : بياييد مرا به نزد اين بنده مبتلا ببريد ، احوالى از او بپرسيم ، و عيادتى از او بكنيم . اصحاب بر قاطرانى سفيد سوار شده ، نزد ايوب شدند ، همين كه به نزديكى وى رسيدند ، قاطران از بوى تعفن آن جناب نفرت كرده ، رميدند . بعضى از آنان به يكديگر نگريسته آن گاه پياده به نزدش شدند ، و در ميان آنان جوانى نورس بود . همگى نزد آن جناب نشسته عرضه داشتند : خوبست به ما بگويى كه چه گناهى مرتكب شدى ؟ شايد ما از خدا آمرزش آن را مسألت كنيم ، و ما گمان مىكنيم اين بلايى كه تو بدان مبتلا شده اى ، و احدى به چنين بلايى مبتلا نشده ، به خاطر امرى است كه تو تا كنون از ما پوشيده مىدارى .\r\nايوب ( ع ) گفت : به مقربان پروردگارم سوگند كه خود او مىداند تا كنون هيچ طعامى نخورده‌ام ، مگر آنكه يتيم و يا ضعيفى با من بوده ، و از آن طعام خورده است ، و بر سر هيچ دو راهى كه هر دو طاعت خدا بود قرار نگرفته‌ام ، مگر آن كه آن راهى را انتخاب كرده‌ام كه طاعت خدا در آن سختتر و بر بدنم گرانبارتر بوده است . از بين اصحاب آن جوان نورس رو به سايرين كرد و گفت : واى بر شما آيا مردى را كه پيغمبر خداست سرزنش كرديد تا مجبور شد از عبادتهايش كه تا كنون پوشيده مىداشته پرده بردارد ، و نزد شما اظهار كند ؟ ! ايوب در اينجا متوجه پروردگارش شد ، و عرضه داشت : پروردگارا اگر روزى در محكمه عدل تو راه يابم ، و قرار شود كه نسبت به خودم اقامه حجت كنم ، آن وقت همه حرفها و درد دلهايم را فاش مىگويم .\r\n","description":"","footnote":"","page_name":" 325 ","page_number":325},
  {"content":"\r\nناگهان متوجه ابرى شد كه تا بالاى سرش بالا آمد ، و از آن ابر صدايى برخاست : اى ايوب تو هم اكنون در برابر محكمه منى ، حجتهاى خود را بياور كه من اينك به تو نزديكم هر چند كه هميشه نزديك بوده‌ام .\r\nايوب ( ع ) عرضه داشت : پروردگارا ! تو مىدانى كه هيچگاه دو امر برايم پيش نيامد كه هر دو اطاعت تو باشد و يكى از ديگرى دشوارتر ، مگر آن كه من آن اطاعت دشوارتر را انتخاب كرده‌ام ، پروردگارا آيا تو را حمد و شكر نگفتم ؟ و يا تسبيحت نكردم كه اين چنين مبتلا شدم ؟ ! بار ديگر از ابر صدا برخاست ، صدايى كه با ده هزار زبان سخن مىگفت ، بدين مضمون كه اى ايوب ! چه كسى تو را به اين پايه از بندگى خدا رسانيد ؟ در حالى كه ساير مردم از آن غافل و محرومند ؟ چه كسى زبان تو را به حمد و تسبيح و تكبير خدا جارى ساخت ، در حالى كه ساير مردم از آن غافلند . اى ايوب ! آيا بر خدا منت مىنهى ، به چيزى كه خود منت خداست بر تو ؟ امام مىفرمايد : در اينجا ايوب مشتى خاك برداشت و در دهان خود ريخت ، و عرضه داشت : پروردگارا منت همگى از تو است و تو بودى كه مرا توفيق بندگى دادى .\r\nپس خداى عز و جل فرشته اى بر او نازل كرد ، و آن فرشته با پاى خود زمين را خراشى داد ، و چشمه آبى جارى شد ، و ايوب را با آن آب بشست ، و تمامى زخمهايش بهبودى يافته داراى بدنى شادابتر و زيباتر از حد تصور شد ، و خدا پيرامونش باغى سبز و خرم برويانيد ، و اهل و مالش و فرزندانش و زراعتش را به وى برگردانيد ، و آن فرشته را مونسش كرد تا با او بنشيند و گفتگو كند .\r\nدر اين ميان همسرش از راه رسيد ، در حالى كه پاره نانى همراه داشت ، از دور نظر به مزبله ايوب افكند ، ديد وضع آن محل دگرگون شده و به جاى يك نفر دو نفر در آنجا نشسته‌اند ، از همان دور بگريست كه اى ايوب چه بر سرت آمد و تو را كجا بردند ؟ ايوب صدا زد ، اين منم ، نزديك بيا ، همسرش نزديك آمد ، و چون او را ديد كه خدا همه چيز را به او برگردانيده ، به سجده شكر افتاد . در سجده نظر ايوب به گيسوان همسرش افتاد كه بريده شده ، و جريان از اين قرار بود كه او نزد مردم مىرفت تا صدقه اى بگيرد ، و طعامى براى ايوب تحصيل كند و چون گيسوانى زيبا داشت ، به دو گفتند : ما طعام به تو مىدهيم به شرطى كه گيسوانت را به ما بفروشى . « رحمت » از روى اضطرار و ناچارى و به منظور اين كه همسرش ايوب گرسنه نماند گيسوان خود را بفروخت .\r\n","description":"","footnote":"","page_name":" 326 ","page_number":326},
  {"content":"\r\nايوب چون ديد گيسوان همسرش بريده شده قبل از اينكه از جريان بپرسد سوگند خورد كه صد تازيانه به او بزند ، و چون همسرش علت بريدن گيسوانش را شرح داد ، ايوب ( ع ) در اندوه شد كه اين چه سوگندى بود كه من خودم ، پس خداى عز و جل به دو وحى كرد : « * ( وَخُذْ بِيَدِكَ ضِغْثاً فَاضْرِبْ بِه وَلا تَحْنَثْ ) * - يك مشت شاخه در دست بگير و به او بزن تا سوگند خود را نشكسته باشى . او نيز يك مشت شاخه كه مشتمل بر صد تركه بود گرفته چنين كرد و از عهده سوگند برآمد » « 1 » .\r\n\r\n\r\nمؤلف : ابن عباس هم قريب به اين مضمون را روايت كرده . و از وهب روايت شده كه همسر ايوب دختر ميشا فرزند يوسف بوده . و اين روايت - به طورى كه ملاحظه گرديد - ابتلاى ايوب را به نحوى بيان كرد كه مايه نفرت طبع هر كسى است ، و البته روايات ديگرى هم مؤيد اين روايات هست ، ولى از سوى ديگر از ائمه اهل بيت ( ع ) رواياتى رسيده كه اين معنا را با شديدترين لحن انكار مىكند و - ان شاء اللَّه - آن روايات از نظر خواننده خواهد گذشت . و از خصال نقل شده كه از قطان از سكرى ، از جوهرى ، از ابن عماره ، از پدرش از امام صادق ، از پدرش ( ع ) روايت كرده كه فرمود : ايوب ( ع ) هفت سال مبتلا شد ، بدون اينكه گناهى كرده باشد ، چون انبيا به خاطر عصمت و طهارتى كه دارند ، گناه نمىكنند ، و حتى به سوى گناه - هر چند صغيره باشد - متمايل نمىشوند .\r\nو نيز فرمود : هيچ يك از ابتلائات ايوب ( ع ) عفونت پيدا نكرد ، و بدبو نشد ، و نيز صورتش زشت و زننده نگرديد ، و حتى ذره‌اى خون و يا چرك از بدنش بيرون نيامد ، و احدى از ديدن او تنفر نيافت و از مشاهده اش وحشت نكرد ، و هيچ جاى بدنش كرم نينداخت ، چه ، رفتار خداى عز و جل در باره انبيا و اولياى مكرمش كه مورد ابتلايشان قرار مىدهد ، اين چنين است . و اگر مردم از او دورى كردند ، به خاطر بى پولى و ضعف ظاهرى او بود ، چون مردم نسبت به مقامى كه او نزد پروردگارش داشت جاهل بودند ، و نمىدانستند كه خداى تعالى او را تاييد كرده ، و به زودى فرجى در كارش ايجاد مىكند و لذا مىبينيم رسول خدا ( ص ) فرموده : گرفتارترين مردم از جهت بلاء انبيا و بعد از آنان هر كسى است كه مقامى نزديكتر به مقام انبيا داشته باشد .\r\nو اگر خداى تعالى او را به بلايى عظيم گرفتار كرد ، بلايى كه با آن در نظر تمامى مردم خوار و بىمقدار گرديد ، براى اين بود كه مردم در باره اش دعوى ربوبيت نكنند ، و از\r\n\r\n","description":"","footnote":"\r\n( 1 ) تفسير قمى ، ج 2 ، ص 241 - 239 .\r\n","page_name":" 327 ","page_number":327},
  {"content":"\r\nمشاهده نعمتهاى عظيمى كه خدا به وى ارزانى داشته ، او را خدا نخوانند .\r\nو نيز براى اين بود كه مردم از ديدن وضع او استدلال كنند بر اينكه ثوابهاى خدايى دو نوع است ، چون خداوند بعضى را به خاطر استحقاقشان ثواب مىدهد ، و بعضى ديگر را بدون استحقاق به نعمتهايى اختصاص مىدهد .\r\nو نيز از ديدن وضع او عبرت گرفته ، ديگر هيچ ضعيف و فقير و مريضى را به خاطر ضعف و فقر و مرضش تحقير نكنند ، چون ممكن است خدا فرجى در كار آنان داده ، ضعيف را قوى ، و فقير را توانگر ، و مريض را بهبودى دهد .\r\nو نيز بدانند كه اين خداست كه هر كس را بخواهد مريض مىكند ، هر چند كه پيغمبرش باشد ، و هر كه را بخواهد شفا مىدهد به هر جور و به هر سببى كه بخواهد ، و نيز همين صحنه را مايه عبرت كسانى قرار مىدهد ، كه باز مشيتش به عبرتگيرى آنان تعلق گرفته باشد ، هم چنان كه همين صحنه را مايه شقاوت كسى قرار مىدهد كه خود خواسته باشد و مايه سعادت كسى قرار مىدهد كه خود اراه كرده باشد ، و در عين حال او در همه اين مشيتها عادل در قضا ، و حكم در افعالش است . و با بندگانش هيچ عملى نمىكند مگر آن كه صالحتر به حال آنان باشد و بندگانش هر نيرو و قوتى كه داشته باشند از او دارند « 1 » .\r\nو در تفسير قمى در ذيل جمله * ( « وَوَهَبْنا لَه أَهْلَه وَمِثْلَهُمْ مَعَهُمْ . . . » ) * آمده كه خداى تعالى آن افرادى را هم كه از اهل خانه ايوب قبل از ايام بلاء مرده بودند به وى برگردانيد ، و نيز آن افرادى را كه بعد از دوران بلاء مرده بودند همه را زنده كرد و با ايوب زندگى كردند .\r\nو وقتى از ايوب بعد از عافيت يافتنش پرسيدند : از انواع بلاها كه بدان مبتلا شدى كداميك بر تو شديدتر بود ؟ فرمود : شماتت دشمنان « 2 » .\r\nو در تفسير مجمع البيان در ذيل جمله * ( « أَنِّي مَسَّنِيَ الشَّيْطانُ . . . » ) * گفته : بعضىها گفته‌اند دخالت شيطان در كار ايوب بدين قرار بود ، كه وقتى مرض او شدت يافت بطورى كه مردم از او دورى كردند ، شيطان در دل آنان وسوسه كرد كه آن جناب را پليد پنداشته ، و از او بدشان بيايد ، و نيز به دلهايشان انداخت كه او را از شهر و از بين خود بيرون كنند ، و حتى اجازه آن ندهند كه همسرش كه يگانه پرستار او بود ، بر آنان درآيد ، و ايوب از اين بابت سخت متاذى شد ، به طورى كه در مناجاتش هيچ شكوه اى از دردها كه خدا بر او مسلط كرده بود نكرد . بلكه تنها از شيطنت شيطان شكوه كرد كه او را از نظر مردم انداخت .\r\n\r\n","description":"","footnote":"\r\n( 1 ) خصال ( صدوق ) ، ص 399 ، ح 107 .\r\n( 2 ) تفسير قمى ، ج 2 ، ص 242 .\r\n","page_name":" 328 ","page_number":328},
  {"content":"\r\nقتاده گفته : اين وضع ايوب هفت سال ادامه داشت ، و همين معنا از امام صادق ( ع ) هم روايت شده « 1 » .\r\nخبرى از يسع و ذو الكفل ( ع )\r\nخداى سبحان نام اين دو بزرگوار را در كلام مجيدش برده ، و آن دو را از انبيا شمرده ، و بر آن دو ثنا خوانده ، و آنها را از اخيار معرفى فرموده « 2 » . و ذو الكفل را از صابران شمرده « 3 » . در روايات هم نامى از اين دو پيغمبر ديده مىشود .\r\nدر بحار از كتاب احتجاج ، و كتاب توحيد ، و كتاب عيون ، در ضمن خبرى طولانى كه حسن بن محمد نوفلى آن را از حضرت رضا ( ع ) نقل كرده آمده : آن جناب در ضمن احتجاج عليه جاثليق نصارى به اينجا رسيد كه فرمود : يسع همان كارهايى را مىكرد كه عيسى ( ع ) مىكرد ، يعنى او نيز روى آب راه مىرفت ، و مردگان را زنده مىكرد ، و كور مادرزاد ، و بيمار برصى را شفا مىداد با اين تفاوت كه امت او قائل به خدايى او نشدند ، و شما قائل به خدايى مسيح ( ع ) شديد . . . « 4 » .\r\nو از قصص الانبياء نقل شده كه صدوق ، از دقاق ، از اسدى ، از سهل ، از عبد العظيم حسنى ( ع ) روايت كرده كه فرمود : نامه اى به امام جواد ( ع ) نوشتم ، و در آن از ذو الكفل پرسيدم كه نامش چه بود ؟ و آيا از مرسلين بود يا خير ؟ در جوابم نوشت : خداى عز و جل صد و بيست و چهار هزار پيغمبر فرستاد كه سيصد و سيزده نفر آنان مرسل بودند ، و ذو الكفل يكى از آن مرسلين است كه بعد از سليمان بن داوود مىزيست ، و در ميان مردم مانند داوود ( ع ) قضاوت مىكرد ، و جز براى خداى عز و جل خشم نكرد ، و نام شريفش « عويديا » بود ، و او همان است كه خداى عز و جل در كتاب عزيزش نامش را برده ، و فرموده : * ( « وَاذْكُرْ إِسْماعِيلَ وَالْيَسَعَ وَذَا الْكِفْلِ وَكُلٌّ مِنَ الأَخْيارِ » ) * « 5 » .\r\nمؤلف : البته در باره ذو الكفل و يسع روايات متفرقه ديگرى در باره گوشه هايى از زندگى آن دو بزرگوار هست كه چون معتبر و قوى نبود ، و نمىشد بر آنها اعتماد كرد از ايرادش صرف نظر كرديم .\r\n\r\n","description":"","footnote":"\r\n( 1 ) مجمع البيان ، ج 8 ، ص 478 .\r\n( 2 ) سوره ص ، آيه 48 .\r\n( 3 ) سوره انبياء ، آيه 85 .\r\n( 4 ) بحار ، ج 10 ، ص 303 ، ح 1 .\r\n( 5 ) بحار ، ج 13 ، ص 405 ، ح 2 .\r\n","page_name":" 329 ","page_number":329},
  {"content":"\r\n\r\n\r\nهذا ذِكْرٌ وَإِنَّ لِلْمُتَّقِينَ لَحُسْنَ مَآبٍ ( 49 ) جَنَّاتِ عَدْنٍ مُفَتَّحَةً لَهُمُ الأَبْوابُ ( 50 ) مُتَّكِئِينَ فِيها يَدْعُونَ فِيها بِفاكِهَةٍ كَثِيرَةٍ وَشَرابٍ ( 51 ) وَعِنْدَهُمْ قاصِراتُ الطَّرْفِ أَتْرابٌ ( 52 ) هذا ما تُوعَدُونَ لِيَوْمِ الْحِسابِ ( 53 )\r\nإِنَّ هذا لَرِزْقُنا ما لَه مِنْ نَفادٍ ( 54 ) هذا وَإِنَّ لِلطَّاغِينَ لَشَرَّ مَآبٍ ( 55 ) جَهَنَّمَ يَصْلَوْنَها فَبِئْسَ الْمِهادُ ( 56 ) هذا فَلْيَذُوقُوه حَمِيمٌ وَغَسَّاقٌ ( 57 ) وَآخَرُ مِنْ شَكْلِه أَزْواجٌ ( 58 )\r\nهذا فَوْجٌ مُقْتَحِمٌ مَعَكُمْ لا مَرْحَباً بِهِمْ إِنَّهُمْ صالُوا النَّارِ ( 59 ) قالُوا بَلْ أَنْتُمْ لا مَرْحَباً بِكُمْ أَنْتُمْ قَدَّمْتُمُوه لَنا فَبِئْسَ الْقَرارُ ( 60 ) قالُوا رَبَّنا مَنْ قَدَّمَ لَنا هذا فَزِدْه عَذاباً ضِعْفاً فِي النَّارِ ( 61 ) وَقالُوا ما لَنا لا نَرى رِجالًا كُنَّا نَعُدُّهُمْ مِنَ الأَشْرارِ ( 62 ) أَتَّخَذْناهُمْ سِخْرِيًّا أَمْ زاغَتْ عَنْهُمُ الأَبْصارُ ( 63 )\r\nإِنَّ ذلِكَ لَحَقٌّ تَخاصُمُ أَهْلِ النَّارِ ( 64 )\r\nترجمه آيات\r\nاين داستانها كه از « اوابين » آورديم ثناى جميلى بود از ايشان ، و مردم با تقوى سرانجامى نيك دارند ( 49 ) .\r\nبهشتهايى دائمى با درهاى گشوده و بدون مانع ( 50 ) .\r\nدر حالى كه در بهشت تكيه داده ميوه هاى بسيار و نوشيدنى در اختيار دارند ( 51 ) .\r\n","description":"","footnote":"","page_name":" 330 ","page_number":330},
  {"content":"\r\nپرهيزكاران همسرانى پر ناز و كرشمه دارند ( 52 ) .\r\nاين همان پاداشهايى است كه براى روز قيامت وعده داده شده‌ايد ( 53 ) .\r\nاين همان رزق ما است كه فنا پذير نيست ( 54 ) .\r\nاين بود آنچه مربوط به متقين است و اما طاغيان بدترين بازگشتگاهى دارند ( 55 ) .\r\nجهنمى كه حرارتش را خواهند چشيد و چه بد بسترى است جهنم ( 56 ) .\r\nاين است كه بايد آن را بچشند ، آبى است داغ و چركى است متعفن ( 57 ) .\r\nو اشباه ديگرى نظير آن ( 58 ) .\r\nاين فوج انبوه كه با خود مىبينيد پيروان شما پيشوايانند . در پاسخ مىگويند : مرحبا برايشان مباد ، چون بطور قطع داخل آتش خواهند شد ( 59 ) .\r\nپيروان در پاسخ گويند : بلكه مرحبا بر خودتان مباد ، چون شما اين آتش را از پيش براى ما درست كرديد كه چه بد قرارگاهى است ( 60 ) .\r\nگفتند : پروردگارا هر كس اين عذاب را از پيش براى ما درست كرد عذابى دو چندان برايش در آتش بيفزاى ( 61 ) .\r\nو گفتند چه مىشود ما را كه نمىبينيم مردانى را كه همواره از اشرارشان مىپنداشتيم ؟ ( 62 ) .\r\nآيا آنان را به خطا مسخره گرفته بوديم يا چشمهايمان به آنان نمىافتد ؟ ( 63 ) .\r\nاين است به حقيقت تخاصم اهل آتش ( 64 ) .\r\n\r\nبيان آيات\r\n\r\nاين آيات فصل ديگرى است از كلام كه در آن سرانجام كار متقين و طاغيان را بيان نموده متقين را بشارت داده ، و كفار را انذار و تهديد مىكند .\r\n* ( « هذا ذِكْرٌ وَإِنَّ لِلْمُتَّقِينَ لَحُسْنَ مَآبٍ » ) * كلمه « هذا » اشاره است به داستانهايى كه از « اوابين » از انبياى گرام نقل فرموده و اينكه مىفرمايد : « اين ذكر است » مراد از « ذكر » شرف و ثناى جميلى است كه : از « اوابين » كرده . و معناى جمله - به طورى كه ديگران « 1 » هم گفته‌اند - اين است كه : اين داستانها كه آورديم شرف و ذكر جميل و ثناى نيكى است براى « اوابين » از انبياء . و\r\n\r\n","description":"","footnote":"\r\n( 1 ) مجمع البيان ، ج 8 ، ص 481 .\r\n","page_name":" 331 ","page_number":331},
  {"content":"\r\nخاطرات و ذكر خيرى است كه تا دنيا برقرار است از ايشان مىماند ، هم چنان كه ثواب آخرت هم برايشان آماده است ، تا بازگشتگاه نيكى برايشان باشد .\r\nو بنا بر اين تفسير ، مراد از « متقين » يا فقط همان انبياى نامبرده شده هستند و يا عموم اهل تقوى خواهد بود كه انبياء هم داخل آنان هستند . و در نتيجه زمينه گفتار همان متقين هستند ، و اگر در پنج آيه بعد سخنى از طاغيان به ميان آورده ، از باب استطراد مىباشد .\r\nولى به نظر ما اين طور نيست ، چون از ظاهر آيه برمىآيد كه كلمه « هذا » اشاره به قرآن باشد . مىفرمايد : قرآن ذكر است ، يعنى كتابى است مشتمل بر ذكر ، و در نتيجه از اين آيه به بعد ، اجمال در آيه اول سوره كه مىفرمود : « وَالْقُرْآنِ ذِي الذِّكْرِ » به تفصيل بيان مىشود ، و در اين آيات خداى سبحان دار آخرت را شرح مىدهد كه در آن براى متقين ثواب ، و براى طاغيان عقاب آماده شده است .\r\n* ( « وَإِنَّ لِلْمُتَّقِينَ لَحُسْنَ مَآبٍ » ) * - كلمه « ماب » به معناى « مرجع » است . و اگر آن را نكره آورده به منظور تعظيم آن است . و معناى جمله روشن است .\r\n* ( « جَنَّاتِ عَدْنٍ مُفَتَّحَةً لَهُمُ الأَبْوابُ » ) * يعنى آن بازگشتگاه خوب ، عبارت است از جنتهاى با استقرار و دائمى . و باز بودن درها به روى آنان ، كنايه است از اينكه متقين هيچ مانعى از تنعم به نعمتهاى موجود در آن جنات ندارند ، چون جنات براى آنها درست شده ، و مال آنان است .\r\nبعضى « 1 » از مفسرين گفته‌اند : مراد از اين جمله اين است كه : درها به روى ايشان باز است ، و احتياجى نيست كه پشت در بايستند ، و يا حلقه در را بكوبند ، تا به رويشان باز شود .\r\nبعضى « 2 » ديگر گفته‌اند : مراد اين است كه : درها بدون كليد به رويشان باز ، و بدون قفل به رويشان بسته مىشود . و به هر حال اين آيه و چند آيه بعد در مقام بيان « حسن ماب » است .\r\n* ( « مُتَّكِئِينَ فِيها يَدْعُونَ فِيها بِفاكِهَةٍ كَثِيرَةٍ وَشَرابٍ » ) * يعنى در حالى كه در آن جنات نشسته باشند ، و مانند اشراف و عزيزان تكيه كرده باشند .\r\nو منظور از جمله * ( « يَدْعُونَ فِيها بِفاكِهَةٍ كَثِيرَةٍ وَشَرابٍ » ) * اين است كه بفهماند اهل تقوى در بهشت حكمشان روا است ، به نحوى كه بين آنان و خواسته هايشان واسطه اى نيست ، مثلا ، از ميوه هاى بهشتى كه انواعى بسيار است ، هر يك را صدا بزنند خود آن ميوه و يا شراب\r\n\r\n","description":"","footnote":"\r\n( 1 و 2 ) تفسير منهج الصادقين ، ج 8 ، ص 62 .\r\n","page_name":" 332 ","page_number":332},
  {"content":"\r\nنزدشان حاضر مىشود ، بدون اين كه احتياج باشد كه كسى آن ميوه را برايشان بياورد .\r\n* ( « وَعِنْدَهُمْ قاصِراتُ الطَّرْفِ أَتْرابٌ » ) * ضمير « هم » به متقين برمىگردد . و كلمه * ( « قاصِراتُ الطَّرْفِ » ) * صفتى است كه در جاى موصوف خود به كار رفته ، و تقدير كلام « و عندهم ازواج قاصرات الطرف - نزد ايشان همسرانى است قاصرات الطرف » مىباشد و منظور از صفت « قاصرات الطرف » اين است كه : آن همسران به شوهران خود راضى و قانعند ، و چشم به ديگرى ندارند . ممكن هم هست كنايه باشد از اينكه همسرانى پر ناز و كرشمه‌اند .\r\nو كلمه « أتراب » به معناى « اقران » است . مىخواهد بفرمايد : همسران بهشتى همتاى شوهران خويشند ، نه از جهت سن با آنان اختلاف دارند ، و نه از جهت جمال . ممكن هم هست مراد از « اقران » اين باشد كه مثل شوهران خويشند ، هر قدر شوهران نور و بهائشان بيشتر شود ، از ايشان هم حسن و جمال بيشتر مىگردد .\r\n* ( « هذا ما تُوعَدُونَ لِيَوْمِ الْحِسابِ » ) * كلمه « هذا » اشاره به مطالبى است كه در باره بهشت و نعمتهايش بيان كرد . و خطاب در « توعدون - وعده داده شده‌ايد » به متقين است ، در نتيجه در آيه شريفه التفاتى از غيبت به خطاب به كار رفته و نكته اش اين است كه : خواسته است بفهماند صاحب سخن ( خداى تعالى ) به شما اهل بهشت نزديك است ، و به شما اشراف دارد تا نعمتهاى صورى شما با اين نعمت معنوى تكميل گردد .\r\n* ( « إِنَّ هذا لَرِزْقُنا ما لَه مِنْ نَفادٍ » ) * كلمه « نفاد » به معناى فنا ، و قطع شدن جيره است . و به طورى كه از سياق به دست مىآيد آيه شريفه تتمه خطاب قبلى است .\r\n\r\n\r\n* ( « هذا وَإِنَّ لِلطَّاغِينَ لَشَرَّ مَآبٍ » ) * كلمه « هذا » اشاره به مطالبى است كه در باره متقين بيان نموده مىفرمايد : اينها كه گفتيم در باره بازگشتگاه متقين بود . ممكن هم هست كلمه « هذا » اصلا اسم اشاره نباشد بلكه اسم فعل باشد و به معناى « خذا هذا » . و بقيه الفاظ آيه روشن است .\r\n* ( « جَهَنَّمَ يَصْلَوْنَها فَبِئْسَ الْمِهادُ » ) * كلمه « يصلونها » از مصدر « الصلى » است كه به معناى داخل آتش شدن ، و چشيدن حرارت آن است . و يا به معناى تابع آتش شدن است . كلمه « مهاد » - به طورى كه در مجمع البيان آمده - به معناى بستر گسترده است ، مثلا ، وقتى گفته مىشود : « مهدت له تمهيدا »\r\n","description":"","footnote":"","page_name":" 333 ","page_number":333},
  {"content":"\r\nمعنايش نظير معناى اين عبارت است كه : بگوييم « وطات له توطئة » « 1 » . و آيه شريفه با آيه بعدش تفسير سرانجام طاغيان است .\r\n* ( « هذا فَلْيَذُوقُوه حَمِيمٌ وَغَسَّاقٌ » ) * كلمه « حميم » به معناى حرارت بسيار زياد است . و كلمه « غساق » - به طورى كه در مجمع البيان آمده - به معناى چركى است كه تعفن بسيار داشته باشد . البته به معناى ديگرى هم تفسير شده است « 2 » و دو كلمه * ( « حَمِيمٌ وَغَسَّاقٌ » ) * بيان مىكنند كلمه « هذا » را . و جمله « فليذوقوه » مىفهماند كه خود طاغيان نمىخواهند از « حميم » و « غساق » بخورند ، ولى مجبورشان مىكنند به خوردن ، چون قاعده آن است كه مىفرمود : « هذا حميم و غساق فليذوقوه - اين حميم و غساق است كه بايد بخورندش » ولى جمله « فليذوقوه » را جلوتر آورد و به حميم و غساق اشاره كرد تا در هنگام فرمان نام آنها را نبرده باشد . * ( « وَآخَرُ مِنْ شَكْلِه أَزْواجٌ » ) * شكل هر چيزى عبارت است از چيزى كه مشابه آن ، و از جنس آن باشد . و كلمه « ازواج » به معناى انواع و اقسام است . و معناى جمله اين است كه : اين نوع ديگرى از جنس حميم و غساق است كه انواع مختلفى دارد و بايد آن را بچشند .\r\n* ( « هذا فَوْجٌ مُقْتَحِمٌ مَعَكُمْ ) * . . . * ( فِي النَّارِ » ) * اين سه آيه - به طورى كه از سياق برمىآيد - تخاصم تابعان و متبوعان دوزخى را كه از طاغيان بودند حكايت مىكند .\r\nپس جمله * ( « هذا فَوْجٌ مُقْتَحِمٌ مَعَكُمْ » ) * خطابى است از ناحيه خداى تعالى به متبوعين ، و كلمه « هذا » اشاره به فوجى از تابعين است كه دنبال متبوعين به دوزخ مىروند ، و كلمه « مقتحم » اسم فاعل از « اقتحام » است كه به معناى داخل شدن به سختى و دشوارى است .\r\nو جمله * ( « لا مَرْحَباً بِهِمْ إِنَّهُمْ صالُوا النَّارِ » ) * پاسخى است كه متبوعين به گوينده جمله « * ( هذا فَوْجٌ مُقْتَحِمٌ ) * » مىدهند . و كلمه « مرحبا » تحيتى است كه به شخص وارد مىدهند ، و در حقيقت « رحب » ( وسعت ) خانه را تقديم آن شخص مىكنند ، پس اين كه پيشوايان و متبوعين ضلالت در باره تابعين خود مىگويند * ( « لا مَرْحَباً بِهِمْ » ) * . معنايش اين است كه : وسعت و گشايشى براى آنان مباد . و اينكه باز در باره آنان مىگويند : * ( « إِنَّهُمْ صالُوا النَّارِ » ) * معنايش اين است كه : ايشان در آتش داخل خواهند شد ، و حرارت آن را خواهند چشيد ، و يا تابع آتش خواهند شد . و اين جمله در حقيقت جمله * ( « لا مَرْحَباً بِهِمْ » ) * را تعليل مىكند .\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 482 .\r\n","page_name":" 334 ","page_number":334},
  {"content":"\r\nو جمله * ( « قالُوا بَلْ أَنْتُمْ لا مَرْحَباً بِكُمْ أَنْتُمْ قَدَّمْتُمُوه لَنا فَبِئْسَ الْقَرارُ » ) * ، حكايت جوابى است كه تابعان به متبوعان داده ، مىگويند : بلكه « لا مرحبا » به خود شما كه اين آتش را شما به جان ما افكنديد ، و ما را به اين قرارگاه كه بدترين قرارگاهست مبتلا ساختيد .\r\n* ( « قالُوا رَبَّنا مَنْ قَدَّمَ لَنا هذا فَزِدْه عَذاباً ضِعْفاً فِي النَّارِ » ) * خداى سبحان در اينجا ديگر نقل نمىكند كه پيشوايان در جواب پيروان كه گناه را به گردن ايشان انداختند چه گفتند ، ولى در سوره صافات كه باز تخاصم آنان را حكايت كرده ، نقل مىكند كه گفته‌اند : « بَلْ لَمْ تَكُونُوا مُؤْمِنِينَ وَما كانَ لَنا عَلَيْكُمْ مِنْ سُلْطانٍ بَلْ كُنْتُمْ قَوْماً طاغِينَ » « 1 » پس آيه مورد بحث كه از قول پيروان نقل مىكند كه گفتند : « پروردگارا هر كس كه اين سرنوشت را براى ما درست كرد ، به دو برابر عذاب در آتش مبتلا كن » در حقيقت سخنى است كه پيروان بعد از ختم تخاصم گفته‌اند .\r\nو جمله « من قدم » جمله شرطيه ، و جمله * ( « فَزِدْه عَذاباً » ) * جزاى آن است . و كلمه « ضعف » به معناى مثل است . و « عذاب ضعف » به معناى عذاب داراى ضعف و مثل است ، و خلاصه عذاب دو برابر است .\r\n* ( « وَقالُوا ما لَنا لا نَرى رِجالًا كُنَّا نَعُدُّهُمْ مِنَ الأَشْرارِ » ) * گويندگان اين سخن - به طورى كه از سياق برمىآيد - عموم اهل دوزخاند ، و مرادشان از رجالى كه دوزخيان آنان را از اشرار مىپنداشتند ، مؤمنين است كه در آن هنگام كه در بهشت هستند و دوزخيان دنبال آنان مىگردند ، و پيدايشان نمىكنند ، به يكديگر مىگويند : چه مىشود ما را كه آن مردانى را كه از اشرار مىدانستيم نمىبينيم و پيدا نمىكنيم ؟\r\n* ( « أَتَّخَذْناهُمْ سِخْرِيًّا أَمْ زاغَتْ عَنْهُمُ الأَبْصارُ » ) * يعنى : آيا ما ايشان را در دنيا به مسخره گرفته بوديم ، و به خطا رفتيم ، در حالى كه آنان اهل نجات بودند ؟ و يا آنكه چشم ما در دوزخ به ايشان نمىافتد ؟\r\n* ( « إِنَّ ذلِكَ لَحَقٌّ تَخاصُمُ أَهْلِ النَّارِ » ) * كلمه « ذلك » اشاره است به همان تخاصمى كه در بالا از ايشان حكايت فرمود . و بيان مىكند كه اين تخاصم اهل دوزخ امرى است ثابت و واقع شدنى كه هيچ ترديدى در وقوعش نيست ، چون در حقيقت تخاصم آن روزشان كشف و ظهور ملكاتى است كه دلهايشان در دنيا ، در اثر ممارست در تنازع و تشاجر كسب كرده است ،\r\n\r\n","description":"","footnote":"\r\n( 1 ) يعنى پيشوايان ضلالت در پاسخ پيروان كه گناه را به گردن آنان انداختند گفتند : شما خودتان به خدا ايمان نياورديد و ما بر شما تسلط نداشتيم بلكه خودتان مردمى طاغى بوديد . سوره صافات ، آيه 29 و 30 .\r\n","page_name":" 335 ","page_number":335},
  {"content":"\r\n\r\n\r\nقُلْ إِنَّما أَنَا مُنْذِرٌ وَما مِنْ إِله إِلَّا اللَّه الْواحِدُ الْقَهَّارُ ( 65 ) رَبُّ السَّماواتِ وَالأَرْضِ وَما بَيْنَهُمَا الْعَزِيزُ الْغَفَّارُ ( 66 ) قُلْ هُوَ نَبَأٌ عَظِيمٌ ( 67 ) أَنْتُمْ عَنْه مُعْرِضُونَ ( 68 ) ما كانَ لِي مِنْ عِلْمٍ بِالْمَلإِ الأَعْلى إِذْ يَخْتَصِمُونَ ( 69 )\r\nإِنْ يُوحى إِلَيَّ إِلَّا أَنَّما أَنَا نَذِيرٌ مُبِينٌ ( 70 ) إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ ( 71 ) فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ ( 72 ) فَسَجَدَ الْمَلائِكَةُ كُلُّهُمْ أَجْمَعُونَ ( 73 ) إِلَّا إِبْلِيسَ اسْتَكْبَرَ وَكانَ مِنَ الْكافِرِينَ ( 74 )\r\nقالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ ( 75 ) قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ ( 76 ) قالَ فَاخْرُجْ مِنْها فَإِنَّكَ رَجِيمٌ ( 77 ) وَإِنَّ عَلَيْكَ لَعْنَتِي إِلى يَوْمِ الدِّينِ ( 78 ) قالَ رَبِّ فَأَنْظِرْنِي إِلى يَوْمِ يُبْعَثُونَ ( 79 )\r\nقالَ فَإِنَّكَ مِنَ الْمُنْظَرِينَ ( 80 ) إِلى يَوْمِ الْوَقْتِ الْمَعْلُومِ ( 81 ) قالَ فَبِعِزَّتِكَ لأُغْوِيَنَّهُمْ أَجْمَعِينَ ( 82 ) إِلَّا عِبادَكَ مِنْهُمُ الْمُخْلَصِينَ ( 83 ) قالَ فَالْحَقُّ وَالْحَقَّ أَقُولُ ( 84 )\r\nلأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ ( 85 ) قُلْ ما أَسْئَلُكُمْ عَلَيْه مِنْ أَجْرٍ وَما أَنَا مِنَ الْمُتَكَلِّفِينَ ( 86 ) إِنْ هُوَ إِلَّا ذِكْرٌ لِلْعالَمِينَ ( 87 ) وَلَتَعْلَمُنَّ نَبَأَه بَعْدَ حِينٍ ( 88 )\r\nترجمه آيات\r\nبگو من تنها بيم رسانم و هيچ معبودى به جز خداى واحد قهار نيست ( 65 ) .\r\n","description":"","footnote":"","page_name":" 336 ","page_number":336},
  {"content":"\r\nپروردگار آسمانها و زمين و آنچه بين آن دو است خدايى كه عزيز و غفار است ( 66 ) .\r\nبگو مساله توحيد خبرى است عظيم ( 67 ) .\r\nكه شما از آن روى برمىگردانيد ( 68 ) .\r\nمن هرگز علمى به گروه فرشتگان در آن روز كه راجع به خلقت بشر مخاصمه مىكردند ندارم ( 69 ) .\r\nچون من از ناحيه خود هيچ علمى ندارم تنها آگهىهاى من به وسيله وحى است و وحى هم تنها در چار ديوارى مسايل مربوط به انذار است ( 70 ) .\r\nبه ياد آور آن زمان را كه پروردگارت به ملائكه گفت من بشرى از گل خواهم آفريد ( 71 ) .\r\nمتوجه باشيد كه چون از اسكلتش بپرداختم و از روح خود در او بدميدم همگى برايش به سجده بيفتيد ( 72 ) .\r\nپس ملائكه همه و همه سجده كردند ( 73 ) .\r\nمگر ابليس كه تكبر كرد چون از پيش كافر بود ( 74 ) .\r\nخداى تعالى فرمود : اى ابليس چه بازت داشت از اينكه براى كسى سجده كنى كه من خود او را به دست خود آفريدم آيا تكبر كردى و يا واقعا بلند مرتبه بودى ؟ ( 75 ) .\r\nگفت : آخر من از او بهترم چون تو مرا از آتش و او را از گل آفريدى ( 76 ) .\r\nگفت : پس بيرون شو از بهشت چون كه تو رانده شده اى ( 77 ) .\r\nو بدان كه لعنت من تا قيامت شامل حال تو است ( 78 ) .\r\nگفت : پروردگارا حال كه چنين است پس تا قيامت كه همه مبعوث مىشوند مرا زنده بدار ( 79 ) .\r\nگفت : باشد تو از زندگانى ( 80 ) .\r\nتا روزى كه آن وقت معلوم مىرسد ( 81 ) .\r\nگفت پس به عزتت سوگند كه همه و همه شان را گمراه خواهم كرد ( 82 ) .\r\nمگر بندگان مخلصت از ايشان را ( 83 ) .\r\nگفت پس حق اين است و من حق مىگويم ( 84 ) .\r\nكه جهنم را از تو و از هر كه پيرويت كند از همه پر مىكنيم ( 85 ) .\r\nبگو من از شما در مقابل رسالتم اجرى نمىخواهم و من از آنها نيستم كه چيزى را كه ندارند به خود مىبندند ( 86 ) .\r\nاين قرآن به جز تذكر براى عالميان نيست ( 87 ) .\r\nو به زودى خبرش را بعد از زمانى خواهى دانست ( 88 ) .\r\n","description":"","footnote":"","page_name":" 337 ","page_number":337},
  {"content":"\r\nبيان آيات\r\nاين آيات آخرين فصل از فصول سوره « ص » است كه مشتمل بر چند نكته است : اول آن كه به پيامبر ( ص ) دستور مىدهد كه انذارهاى خود را و دعوت به سوى توحيد را به مردم ابلاغ فرمايد . و ديگر اين كه ابلاغ كند كه اعراض از حق و پيروى شيطان كار آدمى را به عذاب دوزخ منتهى مىسازد ، عذابى كه خداوند قضايش را در حق شيطان و پيروان او رانده است . در همين جاست كه اين سوره خاتمه مىيابد .\r\n* ( « قُلْ إِنَّما أَنَا مُنْذِرٌ وَما مِنْ إِله إِلَّا اللَّه الْواحِدُ الْقَهَّارُ ) * . . . * ( الْعَزِيزُ الْغَفَّارُ » ) * در اين دو آيه به رسول خدا ( ص ) دستور مىدهد به مردم برساند .\r\nكه من بيم دهنده مىباشم و خداى تعالى يكتاى در « الوهيت » است . پس جمله * ( « إِنَّما أَنَا مُنْذِرٌ » ) * مىخواهد غرض آن جناب را منحصر در « انذار » كند ، و ساير اغراض را مانند توقع مال و مقام - كه چه بسا دعوت به حق ، در بين مردم مشتبه به آنها مىشود - از آن جناب نفى كند ، هم چنان كه در آخرين آيات باز به همين انحصار اشاره نموده مىفرمايد : « بگو من از شما هيچ اجر و پاداشى نمىخواهم ، و من از متكلفين نيستم » .\r\nو جمله * ( « وَما مِنْ إِله إِلَّا اللَّه » ) * - تا آخر دو آيه - توحيد را با حجتى كه آن را اثبات كند ، يعنى ، آنچه از اسماء و صفات خدا بر توحيد دلالت مىكند را ابلاغ مىدارد .\r\nپس جمله * ( « وَما مِنْ إِله إِلَّا اللَّه » ) * الوهيت را - كه عبارت است از معبوديت به حق - از تمامى آلهه نفى مىكند . و اما اثبات « الوهيت » براى خداى تعالى امرى است كه بعد از انتفاى الوهيت از غير خدا ، قهرا و خود به خود حاصل است ، چون بين اسلام و وثنيت در اصل اينكه معبود به حقى وجود دارد اختلاف و نزاعى نيست ، نزاعى كه هست در اين است كه آن إله و معبود به حق اللَّه تعالى است ، و يا غير اوست ؟ هر چند كه گفتيم اسماء و صفاتى كه در آيه آمده ، خود دليل اثبات الوهيت خدا نيز هست ، و تنها الوهيت غير خدا را نفى نمىكند .\r\n\r\n\r\n* ( « الْواحِدُ الْقَهَّارُ » ) * - اين دو اسم وحدانيت خدا را در هستى و قهرش بر هر چيز اثبات مىكند ، به اين بيان كه مىفرمايد : خداى تعالى موجودى است كه هيچ موجودى وجودش مانند او نيست ، و چون او كمالى لا يتناهى دارد - كمالى كه عين وجود اوست - پس او غنى بالذات و على الاطلاق است ، و غير از او هر چه باشد فقير و محتاج به او است ، آن هم نه تنها از يك جهت ، بلكه از تمام جهات . از جهت وجود ، و از جهت آثار وجود . غير او هر چه دارند\r\n","description":"","footnote":"","page_name":" 338 ","page_number":338},
  {"content":"\r\nهمه نعمت و افاضه خداى سبحان است . پس خدا قاهر بر هر چيز است بر طبق اراده خويش .\r\nو هر چيزى مطيع است در آنچه خداوند اراده كند و خاضع است در برابر آنچه او بخواهد .\r\nو اين خضوع ذاتى كه در هر موجود است همان حقيقت عبادت است . پس اگر جايز باشد براى چيزى در عالم هستى عملى به عنوان عبادت انجام داد ، عملى كه عبوديت و خضوع آدمى را مجسم سازد ، همان عمل عبادت خداى سبحان است ، چون هر چيز ديگرى به غير از او فرض شود ، مقهور و خاضع براى اوست ، و از خود ، مالك هيچ چيز نيست ، نه مالك خويش است و نه مالك چيزى ديگر . و در هستى خودش و غير از خودش ، و نيز در آثار هستى استقلال ندارد ، پس نتيجه مىگيريم كه تنها خداى سبحان معبود به حق است ، و نه ديگرى .\r\nو جمله * ( « رَبُّ السَّماواتِ وَالأَرْضِ وَما بَيْنَهُمَا » ) * حجت ديگرى را بر وحدانيت خدا در « الوهيت » افاده مىكند ، به اين بيان كه نظام تدبيرى كه در سراسر جهان جريان دارد نظامى است واحد و متصل ، نظامى كه هيچ ناحيه اش از ناحيه ديگر جدا نيست ، و ممكن نيست ، مثلا ، نظام در آسمانهايش را از نظام در زمين جدا كرد . قبلا هم مكرر گفته بوديم كه خلقت و تدبير از يكديگر جدا نيستند ، بلكه تدبير عبارت از آن است كه موجودات را رديف و پشت سر هم ، و هر يك را در جايى كه بايد باشد خلق كند ، پس تدبير به يك معنا همان خلقت است ، هم چنان كه خلقت به معنايى ديگر همان تدبير است .\r\nو چون مشركين هم اعتراف دارند بر اينكه پديد آورنده و خالق آسمانها و زمين كسى جز خداى سبحان نيست ، پس تنها او رب و مدبر عالم است ، و در نتيجه او إله و معبودى است كه بايد مورد عبادت قرار گيرد - چون عبادت عملى است كه عبوديت و مملوكيت عابد را در برابر معبود و مالك خود مجسم مىسازد ، و نيز تصرف مالك ، و افاضه نعمت به مملوك ، و دفع نقمت از او را ممثل مىكند - پس خداى سبحان تنها إله در آسمانها و زمين و ما بين آن دو است و إله ديگرى جز او نيست - دقت فرماييد و ممكن هم هست بگوييم : جمله * ( « رَبُّ السَّماواتِ وَالأَرْضِ وَما بَيْنَهُمَا » ) * بيان است براى كلمه « القهار » و يا براى دو كلمه * ( « الْواحِدُ الْقَهَّارُ » ) * .\r\nو دو كلمه * ( « الْعَزِيزُ الْغَفَّارُ » ) * نيز حجتى ديگر بر يگانگى خدا در « الوهيت » را افاده مىكند . به اين بيان كه : خداى تعالى « عزيز » است ، يعنى هيچ چيز بر او غالب نمىآيد تا او را بر خلاف خواسته و اراده اش مجبور كند ، و يا از آنچه كه خواسته و اراده كرده جلوگير شود .\r\nپس او عزيز على الاطلاق است ، و هر عزيزى ديگر در برابر او ذليل و مطيع و فرمانبر است .\r\nعبادت هم كه گفتيم چيزى جز اظهار ذلت نيست ، و اين اظهار ذلت جز در برابر عزيز معنا\r\n","description":"","footnote":"","page_name":" 339 ","page_number":339},
  {"content":"\r\nندارد ، و به جز خدا هم كسى عزيز نيست ، چون هر عزيزى عزتش از اوست .\r\nاين آن حجتى است كه از كلمه « عزيز » براى يگانگى خدا در « الوهيت » استفاده كنيم . و اما استفاده آن از كلمه « غفار » بيانش اين است كه : « عبادت » عبارت از عملى است كه عبوديت و تقرب به معبود را مجسم نموده و دورى بنده را از مالك بر طرف كند و اين همان مغفرت گناه است ، و چون يگانه كسى كه مستقل به رحمت رساندن بر خلق است ، و هر چه رحمت مىرساند خزينه هايش تهى نمىگردد خداست ، و او كسى است كه بندگان عابد خود را در آخرت به دار كرامت خود مىبرد ، پس يگانه غفار هم كه به طمع آمرزش سزاوار عبادت است ، او است .\r\nممكن هم هست دو كلمه « عزيز » و « غفار » اشاره باشد به علت دعوت به توحيد ، و يا وجوب ايمان به آن دعوت ، وجوبى كه بر حسب مقام از جمله * ( « وَما مِنْ إِله إِلَّا اللَّه الْواحِدُ الْقَهَّارُ » ) * استفاده مىشود ، و معناى اين باشد كه : من شما را به سوى توحيد خدا دعوت مىكنم ، به دعوتم ايمان بياوريد ، براى اينكه خدا عزيزى است كه عزتش آميخته با ذلت نيست ، و نيز براى اينكه او « غفار » است ، و معبود هم بايد همان كسى باشد كه غفار است .\r\n* ( « قُلْ هُوَ نَبَأٌ عَظِيمٌ أَنْتُمْ عَنْه مُعْرِضُونَ » ) * مرجع ضمير « هو » همان داستان وحدانيت خداست كه جمله * ( « وَما مِنْ إِله إِلَّا اللَّه . . . » ) * بيانش مىكرد .\r\nبعضى « 1 » از مفسرين گفته‌اند : « مرجع آن قرآن كريم است ، مىفرمايد : قرآن نبا عظيم است ، كه مردم از آن اعراض مىكنند » . و اين وجه با سياق آيات سابق هم سازگارتر است ، چون سياق همه آنها با قرآن ارتباط داشت . و نيز با آيه بعدى هم كه مىفرمايد : * ( « ما كانَ لِي مِنْ عِلْمٍ بِالْمَلإِ الأَعْلى إِذْ يَخْتَصِمُونَ » ) * ، سازگارتر است . و معناى آيه مورد بحث و آيه بعدى ، اين مىشود كه : من از پيش خود هيچ علمى به ملأ اعلى و تخاصم آنان نداشتم ، تا آنكه قرآن اين نبا عظيم مرا خبردار كرد . بعضى « 2 » ديگر گفته‌اند : مرجع « هو » قيامت است . ولى اين وجه از همه بعيدتر است .\r\n* ( « ما كانَ لِي مِنْ عِلْمٍ بِالْمَلإِ الأَعْلى إِذْ يَخْتَصِمُونَ » ) * منظور از « ملأ اعلى » جماعتى از ملائكه است ، و گويا مراد از مخاصمه آنان همان مطلبى باشد كه آيه « إِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً » - تا آخر آيات - آن را\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 484 .\r\n","page_name":" 340 ","page_number":340},
  {"content":"\r\nكه در اوايل سوره بقره گذشت حكايت مىكند .\r\nو گويا مىخواهد بفرمايد : من هيچ اطلاعى از مخاصمه ملائكه نداشتم ، تا آنكه خداى تعالى آن را در كتابش به من وحى كرد ، پس من همانا منذرى هستم كه تابع وحى خداى تعالى مىباشم .\r\n* ( « إِنْ يُوحى إِلَيَّ إِلَّا أَنَّما أَنَا نَذِيرٌ مُبِينٌ » ) * اين آيه تاكيد جمله * ( « إِنَّما أَنَا مُنْذِرٌ » ) * است ، و به منزله تعليلى است براى جمله * ( « ما كانَ لِي مِنْ عِلْمٍ بِالْمَلإِ الأَعْلى » ) * و معنايش اين است كه : من هرگز علمى نداشتم و نمىتوانستم داشته باشم ، چون علم من از جانب خودم نيست ، بلكه هر چه هست به وسيله وحى است ، و چيزى به من وحى نمىشود ، مگر آنچه كه مربوط به انذار باشد .\r\n\r\n\r\n* ( « إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ » ) * آنچه از سياق برمىآيد اين است كه : آيه مورد بحث و ما بعد آن تتمه كلام رسول خدا ( ص ) كه مىفرمود : * ( « إِنَّما أَنَا مُنْذِرٌ . . . » ) * نمىباشد . و شاهد بر آن كلمه « ربك - پروردگارت » مىباشد ، ناگزير بايد گفت : اين دو آيه كلام خداى تعالى است كه به زمان مخاصمه ملائكه اشاره مىكند . و ظرف « اذ » متعلق به همان چيزى است كه ظرف در جمله « اذ يختصمون » متعلق به آن بود ، و يا متعلق به محذوف است ، و تقدير آن « اذكر اذ قال ربك للملئكة . . . » مىباشد ، چون جمله « إِنِّي جاعِلٌ فِي الأَرْضِ خَلِيفَةً » كه خطاب خدا به ملائكه است ، و جمله * ( « إِنِّي خالِقٌ بَشَراً مِنْ طِينٍ » ) * كه آن نيز خطاب خدا به ملائكه است ، دو جمله متقارن هستند كه در يك زمان و يك ظرف واقع شده‌اند .\r\nبنا بر اين برگشت معناى * ( « إِذْ قالَ رَبُّكَ . . . » ) * ، نظير اين مىشود كه بگوييم : ياد بياوريد آن وقتى كه پروردگارت چنين و چنان گفت و آن همان وقتى بود كه ملائكه مخاصمه مىكردند .\r\nبعضى از مفسرين « 1 » جمله * ( « إِذْ قالَ رَبُّكَ . . . » ) * را تفسير جمله * ( « إِذْ يَخْتَصِمُونَ » ) * دانسته ، و بعد از آنكه منظور از اختصام را تقاول و سؤال و جواب گرفته‌اند ، آن را عبارت دانسته‌اند از مجموع كلام خدا به ايشان در جمله « إِنِّي جاعِلٌ فِي الأَرْضِ خَلِيفَةً » و كلام ملائكه ، در جمله « أتَجْعَلُ . . . » و باز كلام خدا به آدم و كلام آدم به ملائكه ، و كلام خدا به ايشان ، در جمله * ( « إِنِّي خالِقٌ بَشَراً » ) * و كلام ابليس با خداى تعالى .\r\n\r\n","description":"","footnote":"\r\n( 1 ) مجمع البيان ، ج 8 ، ص 485 .\r\n","page_name":" 341 ","page_number":341},
  {"content":"\r\nو سپس گفته بنا بر اين كه منظور از اختصام مخاصمه و گفتگوى ملائكه در بين خودشان باشد ، نه بين ايشان و خداى سبحان ، در اين صورت خبر دادن خدا از اينكه « إِنِّي جاعِلٌ فِي الأَرْضِ خَلِيفَةً » و نيز از اينكه * ( « إِنِّي خالِقٌ بَشَراً . . . » ) * حتما به توسط فرشته اى از فرشتگان صورت گرفته است ، و همچنين خطاب خدا به آدم و ابليس به توسط فرشته مزبور بوده است و در نتيجه گفتار ملائكه به پروردگارشان ، كه گفتند : « أتَجْعَلُ فِيها مَنْ يُفْسِدُ فِيها . . . » ،\r\nو ساير گفتارهاى ايشان ، كلامى بوده از ايشان به آن فرشته واسطه ، آن وقت اختصام و مخاصمه در بين خود ملائكه درست مىشود .\r\nو ليكن خواننده عزيز خودش متوجه هست كه هيچ يك از اين مقدمات كه اين مفسر براى اخذ نتيجه اى كه منظور داشت ذكر كرد ، از سياق آيات استفاده نمىشود .\r\n* ( « إِنِّي خالِقٌ بَشَراً مِنْ طِينٍ » ) * - كلمه « بشر » به معناى انسان است . راغب مىگويد :\r\n« بشره » به معناى ظاهر پوست ، و « أدمه » به معناى باطن آن است كه به گوشت چسبيده ، چون عموم اهل ادب اين طور معنا كرده‌اند آن گاه مىگويد : و اگر از انسان به كلمه « بشر » تعبير كرده ، به اعتبار اين است كه در بين همه جانداران تنها آدمى است كه پر و كرك و مو و پشم ظاهر بدنش را نپوشانده ، به خلاف ساير حيوانات كه يا پشم بشره آنها را پوشانده و يا كرك .\r\nو سپس مىگويد : كلمه « بشر » هم در مفرد استعمال مىشود ، و هم در جمع ، ولى در دو نفر به صيغه تثنيه درمىآيد ، مانند آيه « أنُؤْمِنُ لِبَشَرَيْنِ » و در قرآن كريم هر جا از انسان به بشر تعبير شده ، منظور همان جثه و هيكل و ظاهر بدن اوست « 1 » .\r\nو در آيه شريفه مورد بحث مبدأ خلقت آدمى گل معرفى شده ، و در سوره روم مبدأ خلقتش خاك و در سوره حجر صلصالى از حمإ مسنون ، و در سوره رحمان صلصالى چون فخار ( سفال ) آمده ، و اين اختلاف در تعبير اشكالى به وجود نمىآورد ، براى اينكه همان مبدأ واحد احوال مختلفى به خود گرفته ، و در هر جاى از قرآن كريم نام يكى از آن احوال را نام برده است .\r\n* ( « فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ » ) * « تسويه انسان » به معناى تعديل اعضاى اوست ، به اينكه اعضاى بدنى او را با يكديگر تركيب و تكميل كند تا به صورت انسانى تمام عيار درآيد ، و « دميدن روح در آن » ، عبارت است از اينكه او را موجودى زنده قرار دهد ، و اگر روح دميده شده در انسان را به خود\r\n\r\n","description":"","footnote":"\r\n( 1 ) مفردات راغب ، ماده « بشر » .\r\n","page_name":" 342 ","page_number":342},
  {"content":"\r\nخداى تعالى نسبت داده و فرموده : « از روح خودم در آن دميدم » ، به منظور شرافت دادن به آن روح است . و جمله « فقعوا » امر و از ماده « وقوع » است ، و اين امر نتيجه و فرع تسويه و نفخ روح واقع شده ، مىفرمايد : حال كه از روح خودم در آن دميدم ، شما ملائكه بر او سجده كنيد .\r\n* ( « فَسَجَدَ الْمَلائِكَةُ كُلُّهُمْ أَجْمَعُونَ » ) * دلالت اين جمله بر اينكه تمامى فرشتگان براى آدم سجده كردند و احدى از آن تخلف نكرده روشن است .\r\n* ( « إِلَّا إِبْلِيسَ اسْتَكْبَرَ وَكانَ مِنَ الْكافِرِينَ » ) * يعنى ابليس تكبر كرد و از سجده براى او دريغ ورزيد ، و او از سابق بر اين كافر بود . و اينكه ابليس قبل از اين صحنه كافر بوده ، از آيه شريفه « لَمْ أَكُنْ لأَسْجُدَ لِبَشَرٍ خَلَقْتَه مِنْ صَلْصالٍ مِنْ حَمَإٍ مَسْنُونٍ » هم به خوبى استفاده مىشود .\r\n\r\n\r\n* ( « قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ » ) * اينكه در اين آيه خلقت بشر را بدست خود نسبت داده ، و فرموده : « چه مانعت شد از اينكه براى چيزى سجده كنى كه من آن را با دستهاى خود آفريدم » به اين منظور بوده كه براى آن شرافتى اثبات نموده ، بفرمايد : هر چيز را به خاطر چيز ديگر آفريدم ، ولى آدم را به خاطر خودم . هم چنان كه جمله « * ( وَنَفَخْتُ فِيه مِنْ رُوحِي ) * - و از روح خود در او دميدم » نيز اين اختصاص را مىرساند و اگر كلمه « يد » را تثنيه آورد ، و فرمود : « يدى - دو دستم » با اينكه مىتوانست مفرد بياورد براى اين است كه به كنايه بفهماند : در خلقت او اهتمام تام داشتم ، چون ما انسانها هم در عملى هر دو دست خود را به كار مىبنديم كه نسبت به آن اهتمام بيشترى داشته باشيم ، پس جمله « خلقت بيدى » نظير جمله « مِمَّا عَمِلَتْ أَيْدِينا » « 2 » است .\r\nولى بعضى « 3 » از مفسرين گفته‌اند مراد از كلمه « يد » قدرت است ، و تثنيه آوردن آن تنها تاكيد را مىرساند ، مانند آيه « ثُمَّ ارْجِعِ الْبَصَرَ كَرَّتَيْنِ » « 4 » روايتى هم بر طبق اين تفسير وارد شده .\r\n\r\n","description":"","footnote":"\r\n( 1 ) من از نخست حاضر نبودم براى بشرى كه تو او را از گلى از لجن خشكيده درست كرده باشى ، سجده كنم . سوره حجر ، آيه 33 .\r\n( 2 ) سوره يس ، آيه 71 .\r\n( 3 ) مجمع البيان ، ج 8 ، ص 485 .\r\n( 4 ) سوره ملك ، آيه 4 .\r\n","page_name":" 343 ","page_number":343},
  {"content":"\r\nبعضى « 1 » ديگر گفته‌اند : مراد از دو دست نعمتهاى دنيا و آخرت است ممكن هم هست بگوييم منظور از آن يكى مبدأ پيدايش بدن و يكى ديگر مبدأ پيدايش روح است ، و يا يكى صورت آدمى ، و ديگر معناى اوست ، و يا يكى صفات جلال خدا ، و ديگرى صفات جمال اوست . و ليكن همه اينها معانى هستند كه از ناحيه لفظ آيه هيچ دلالتى بر هيچ يك از آنها نيست .\r\n\r\n\r\nو جمله * ( « أَسْتَكْبَرْتَ أَمْ كُنْتَ مِنَ الْعالِينَ » ) * استفهامى است توبيخى ، معنايش اين است كه : آيا سجده نكردنت از اين بابت است كه عارت مىشد ، و خود را از اين كار بزرگتر مىدانستى ؟ و يا اينكه به راستى شان تو اجل از اين عمل بود . و تو از كسانى بودى كه قدر و منزلتشان بالاتر از آن است كه مامور به سجده بر آدم شوند ؟ و از همين جا بعضى « 2 » از مفسرين استفاده كرده‌اند كه : معلوم مىشود خداى تعالى مخلوقاتى عالى دارد كه مقامشان اجل از آن است كه براى آدم سجده كنند ، بندگانى هستند مستغرق در توجه به سوى پروردگارشان ، و هيچ چيزى را به جز او درك نمىكنند .\r\nبعضى « 3 » ديگر گفته‌اند : مراد از « علو » هم همان استكبار است ، هم چنان كه در آيه « وَإِنَّ فِرْعَوْنَ لَعالٍ فِي الأَرْضِ » « 4 » به همين معنا است و اگر بگويى معنا ندارد كه بگوييم « آيا تو استكبار كردى و يا از مستكبرين بودى » . مىگوييم : هيچ عيبى ندارد ، چون اولى راجع به زمان سجده است ، و دومى راجع به ما قبل آن ، و معنايش اين است كه : « آيا از اينكه امر به سجده ات كرديم دچار استكبار شدى ، و يا آنكه از قبل مستكبر بودى ؟ » .\r\nليكن اين وجه صحيح نيست ، چون با مقتضاى مقام نمىسازد ، مقتضاى مقام اين است كه ابليس را داراى استكبار معرفى كند ، نه اينكه زمان استكبار او را معين كند كه قديمى است و يا تازه .\r\nبعضى « 5 » ديگر گفته‌اند : مراد از كلمه « عالين » ملائكه آسمان است ، چون آن ملائكه كه مامور به سجده براى آدم شدند ، ملائكه زمين بودند . اين هم صحيح نيست ، براى اينكه آيه عموميت دارد .\r\n\r\n","description":"","footnote":"\r\n( 1 ) روح المعانى ، ج 23 ، ص 225 .\r\n( 2 و 3 ) روح المعانى ، ج 23 ، ص 226 و 227 .\r\n( 4 ) بدرستى فرعون در زمين استكبار و بلندپروازى كرد . سوره يونس ، آيه 83 .\r\n( 5 ) روح المعانى ، ج 23 ، ص 227 .\r\n","page_name":" 344 ","page_number":344},
  {"content":"\r\n\r\n\r\n* ( « قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ » ) * اين پاسخى است كه ابليس از پرسش خدا داده و علت سجده نكردن خود را بيان مىكند ، و آن اين است كه : من شرافت ذاتى دارم ، چون مرا از آتش خلق كرده اى و آدم مخلوقى است از گل . و در اين پاسخ اشاره اى است به اينكه از نظر ابليس اوامر الهى وقتى لازم الاطاعه است كه حق باشد ، نه اينكه ذات أوامر او لازم الاطاعة باشد و چون امرش به سجده كردن حق نبوده ، اطاعتش واجب نيست .\r\nو برگشت اين حرف به اين است كه ابليس اطلاق مالكيت خدا و حكمت او را قبول نداشته ، و اين همان اصل و ريشه اى است كه تمامى گناهان و عصيانها از آن سرچشمه مىگيرد ، چون معصيت وقتى سرمىزند كه صاحبش از حكم عبوديت خداى تعالى و مملوكيت خودش براى او خارج شود و از اينكه ترك معصيت بهتر از ارتكاب آن است ، اعراض كند و اين همان انكار مالكيت مطلقه خدا ، و نيز انكار حكمت او است .\r\n* ( « قالَ فَاخْرُجْ مِنْها فَإِنَّكَ رَجِيمٌ وَإِنَّ عَلَيْكَ لَعْنَتِي إِلى يَوْمِ الدِّينِ » ) * كلمه « رجيم » از ماده « رجم » به معناى طرد شده است . و كلمه « يوم الدين » به معناى روز جزاست .\r\nدر اين آيه فرموده : * ( « وَإِنَّ عَلَيْكَ لَعْنَتِي » ) * و در سوره حجر فرموده : « وَإِنَّ عَلَيْكَ اللَّعْنَةَ » « 1 » بعضى « 2 » از مفسرين در وجه اين اختلاف تعبير گفته‌اند : اگر لام در « اللعنة » براى عهد باشد ، ديگر فرقى بين اين دو تعبير نيست ، براى اينكه در اولى فرموده : « بر تو باد لعنت من » و در دومى فرموده : « بر تو باد همان لعنت » و اما اگر لام در آن براى جنس باشد ، باز هم فرقى نخواهد داشت ، براى اينكه در اولى فرموده : « بر تو باد لعنت من » و در دومى فرموده : « بر تو باد همه لعنتها » و معلوم است كه لعنت غير خدا از قبيل ملائكه و مردم معنايش دورى از رحمت خداست ، اگر اين لعنت بدون اذن خدا باشد كه هيچ اثرى ندارد ، و اگر به اذن خدا باشد نتيجه اش دورى ابليس از رحمت خدا مىشود ، و اين هم همان لعنت خود خدا خواهد بود .\r\n\r\n\r\n* ( « قالَ رَبِّ فَأَنْظِرْنِي إِلى يَوْمِ يُبْعَثُونَ ) * . . . * ( إِلى يَوْمِ الْوَقْتِ الْمَعْلُومِ » ) * از ظاهر اينكه ابليس انتهاى مهلت را روز مبعوث شدن انسانها معين كرد و خداى تعالى انتهاى آن را تا روز وقت معلوم مقرر داشت ، برمىآيد كه اجابت خواسته ابليس با\r\n\r\n","description":"","footnote":"\r\n( 1 ) سوره حجر ، آيه 35 .\r\n( 2 ) روح المعانى ، ج 23 ، ص 228 .\r\n","page_name":" 345 ","page_number":345},
  {"content":"\r\nخواسته اش اختلاف دارد ، و عين خواسته اش اجابت نشده . پس ناگزير معلوم مىشود آن روز يعنى روز وقت معلوم آخرين روزى است كه بشر به تسويلات ابليس نافرمانى خدا مىكند و آن قبل از روز قيامت و بعث است . و ظاهرا مراد از روز ، روز معمولى نيست ، بلكه مراد ظرف است ، و در نتيجه اضافه شدن كلمه « يوم » به كلمه « وقت » اضافه تاكيدى است ، چون گفتيم كه خود « يوم » هم به معناى وقت و ظرف است .\r\n* ( « قالَ فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ » ) * حرف « باء » در « بعزتك » براى سوگند است ابليس به عزت خدا سوگند ياد مىكند كه به طور حتم تمامى ابناى بشر را اغوا مىكند ، آن گاه مخلصين را استثنا مىنمايد . و « مخلصين » عبارتند از كسانى كه خداى تعالى آنان را براى خود خالص كرده و ديگر هيچ كس در آنان نصيبى ندارد ، در نتيجه ابليس هم در آنان نصيبى ندارد .\r\n* ( « قالَ فَالْحَقُّ وَالْحَقَّ أَقُولُ لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ » ) * اين آيه پاسخى است از خداى سبحان به ابليس كه مشتمل است بر قضايى كه خدا عليه ابليس و پيروانش رانده كه به زودى همه را داخل آتش خواهد كرد .\r\nپس كلمه « فالحق » مبتدايى است كه خبرش حذف شده ، و يا خبرى است كه مبتدايش حذف شده است . و كلمه « فاء » كه در اول آن است براى ترتيب و قرار دادن جمله ما بعد است بعد از جمله ما قبل . و مراد از « حق » چيزى است كه مقابل باطل است ، به شهادت اينكه دوباره اين كلمه را اعاده مىكند ، و با الف و لام هم اعاده مىكند ، و چون به طور قطع مىدانيم منظور از حق دومى چيزى است كه مقابل باطل است ، پس مراد از اولى هم همان خواهد بود . و تقدير آيه چنين است : « فالحق اقسم به لأملأن جهنم منك . . . » ، اين در صورتى است كه خبر حق را محذوف بدانيم ، و اگر خود آن را خبر و مبتدايش را محذوف بدانيم ، تقديرش چنين مىشود : « فقولى حق . . . » .\r\nو جمله « و الحق اقول » جمله اى است معترضه كه در وسط كلام اضافه شده تا بفهماند كه اين قضاء حتمى است و نيز پندار ابليس را رد كند كه پنداشته بود « * ( أَنَا خَيْرٌ مِنْه ) * - من از او بهترم » چون از اين گفتار برمىآيد كه او امر خدا را كه فرموده بود « براى آدم سجده كن » غير حق مىدانسته . و از اين كه در اين جمله معترضه « حق » را مقدم بر « اقول » آورده و نيز كلمه « حق » را با الف و لام آورده ، حصر فهميده مىشود ، و معنايش اين است كه : من به غير حق چيزى نمىگويم .\r\nو جمله * ( « لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ » ) * متن آن قضايى است كه\r\n","description":"","footnote":"","page_name":" 346 ","page_number":346},
  {"content":"\r\nخدا به آن حكم كرده و گويا مراد از كلمه « منك » جنس شيطانها باشد ، و در نتيجه هم شامل ابليس مىشود ، و هم ذريه و قبيله او و كلمه « منهم » به « من تبعك » مربوط است و معنايش اين است كه : از ذريه آدم هر كس از تو پيروى كند او نيز جهنمى است .\r\nو ما در سابق در نظاير اين آيه از قبيل سوره حجر و در همين قصه از سوره بقره و اعراف و اسراء بحث مفصلى راجع به اين قصه نموديم بدانجا مراجعه شود .\r\n* ( « قُلْ ما أَسْئَلُكُمْ عَلَيْه مِنْ أَجْرٍ وَما أَنَا مِنَ الْمُتَكَلِّفِينَ » ) * در اين آيه به مطلبى كه در اول سوره و نيز در خلال آيات سوره گذشت رجوع شده ، و آن اين بود كه قرآن كريم ذكر است و پيامبر اسلام به جز انذار هيچ منصب ديگرى ندارد . و نيز رد آن تهمتى است كه در اين كلام خود زدند : « امْشُوا وَاصْبِرُوا عَلى آلِهَتِكُمْ إِنَّ هذا لَشَيْءٌ يُرادُ » « 1 » .\r\nپس در جمله * ( « ما أَسْئَلُكُمْ عَلَيْه مِنْ أَجْرٍ » ) * اجر دنيوى از مال و رياست و جاه را از خود نفى مىكند . و در جمله * ( « وَما أَنَا مِنَ الْمُتَكَلِّفِينَ » ) * خود را از تصنع و خودآرايى به چيزى كه آن را ندارد برىء مىسازد .\r\n* ( « إِنْ هُوَ إِلَّا ذِكْرٌ لِلْعالَمِينَ » ) * يعنى قرآن ذكرى است جهانى و براى همه جهانيان و براى جماعتهاى مختلف ، و نژادها و امتهاى گوناگون و خلاصه ذكرى است كه اختصاص به قومى خاص ندارد ، تا كسى در برابر تلاوتش از آن قوم مزدى طلب كند و يا در برابر تعليمش پاداشى بخواهد ، بلكه اين ذكر براى همه عالم است .\r\n* ( « وَلَتَعْلَمُنَّ نَبَأَه بَعْدَ حِينٍ » ) * يعنى به زودى و پس از گذشت زمان ، خبر پيشگويىهاى قرآن از وعد و وعيدش و غلبه اش بر همه اديان و امثال آن به گوشتان مىرسد .\r\nبعضى « 2 » از مفسرين گفته‌اند : منظور از « بعد حين » روز قيامت است . بعضى « 3 » ديگر گفته‌اند : روز مرگ هر كسى است . و بعضى « 4 » ديگر آن را روز جنگ بدر دانسته‌اند . بعيد نيست كسى بگويد : خبرهاى قرآن مختلف است ، و اختصاص به يك روز معين ندارد ، تا آن روز را مراد بداند ، بلكه مراد از « بعد حين » مطلق است ، پس براى يك يك از اقسام خبرهاى\r\n\r\n","description":"","footnote":"\r\n( 1 ) برويد و دست از آلهه خود برنداريد كه اين شخص از دعوت خود منظورى دارد . سوره ص ، آيه 6 .\r\n( 2 و 3 و 4 ) تفسير روح المعانى ، ج 23 ، ص 230 .\r\n","page_name":" 347 ","page_number":347},
  {"content":"\r\nقرآن حينى و زمانى است .\r\n\r\nبحث روايتى\r\n\r\nقمى در تفسيرش به سند خود از اسماعيل جعفى ، از امام باقر ( ع ) حديثى در باره معراج از رسول خدا ( ص ) نقل كرده كه در آن آمده : خداى تعالى فرمود : اى محمد ! گفتم لبيك پروردگار من . فرمود : هيچ مىدانى ملأ اعلى در چه چيز مخاصمه مىكردند ؟ عرضه داشتم : منزهى تو اى خدا ، من هيچ چيز زائد بر آنچه تو يادم داده اى نمىدانم . آن گاه رسول خدا ( ص ) فرمود : پس خداى سبحان دست خود را - يعنى دست قدرت خود را - بين دو سينه‌ام نهاد . و من برودت و خنكى آن را در بين دو شانه‌ام احساس كردم . آن گاه فرمود : از آن به بعد هر چه از گذشته و آينده از من پرسيد ، جوابش را دانا بودم ، پس مجددا از من پرسيد : اى محمد ملأ اعلى در چه چيز مخاصمه كردند ؟ عرضه داشتم : در سه چيز : اول در آنچه كه كفاره گناهان مىشود ، دوم در آنچه درجات آدمى را بالا مىبرد ، سوم در آنچه حسنات شمرده مىشود . . . « 1 » .\r\nو در مجمع البيان آمده كه ابن عباس از رسول خدا ( ص ) روايت كرده كه فرمود پروردگارم به من فرمود : هيچ مىدانى كه ملأ اعلى در چه چيز مخاصمه كردند ؟ عرضه داشتم : نه ، فرمود : مخاصمه آنها در كفارات و درجات بود . اما كفارات سه چيز است : يكى وضوى كامل گرفتن در شبهاى سرد ، دوم قدمها را يكى پس از ديگرى برداشتن به سوى جماعتها ، سوم انتظار رسيدن وقت نماز بعدى بعد از هر نماز . و اما درجات ، آن نيز سه چيز است : اول به صداى بلند و واضح سلام كردن ، دوم اطعام طعام ، و سوم نماز خواندن در تاريكى شب كه همه در خوابند « 2 » .\r\nمؤلف : اين روايت را صدوق هم در خصال از رسول خدا ( ص ) نقل كرده « 3 » ولى آنچه در اينجا تفسير كفارات قرار گرفته در روايت او تفسير درجات واقع شده و به عكس آنچه در اينجا تفسير درجات قرار گرفته در آن روايت تفسير كفارات واقع شده .\r\n\r\n","description":"","footnote":"\r\n( 1 ) تفسير قمى ، ج 2 ، ص 239 - 244 .\r\n( 2 ) مجمع البيان ، ج 8 ، ص 485 .\r\n( 3 ) خصال صدوق ، ص 84 ، ح 12 .\r\n","page_name":" 348 ","page_number":348},
  {"content":"\r\nو در الدر المنثور هم حديث مجمع البيان را به طرق بسيارى از عده اى از صحابه از رسول خدا ( ص ) روايت كرده كه البته در مضامين آنها اختلاف مختصرى هست « 1 » .\r\nبهر حال سياق آيه با مضمون هيچ يك از اين روايات تطبيق نمىكند ، و هيچ دليلى نداريم كه دلالت كند بر اينكه اين روايات تفسير آيه هستند و ممكن است مخاصمه مزبور در اين روايات غير از مخاصمه اى باشد كه آيه شريفه از آن خبر مىدهد .\r\nو در نهج البلاغه آمده كه امام امير المؤمنين فرمود : حمد آن خدايى را سزد كه عزت و كبرياء جامه اوست ، و آن دو را به شخص خود اختصاص داد ، و نه به مخلوقاتش و نيز آن دو را قرقگاه خويش كرد و بر غير از خودش حرام كرد . و آن دو را از بين ساير اوصاف براى جلال خود انتخاب نمود و لعنت را براى هر كسى كه بخواهد خود را در آن دو شريك خدا كند قرار داد .\r\nآن گاه با همين عزت و كبرياى خود ملائكه مقرب خود را بيازمود تا مشخص كند كدام يك متواضع و كدام يك مستكبرند ؟ لذا با اينكه او عالم بسويداى دلها و نهانهاى غيبهاست ، مع ذلك فرمود : من بشرى از گل خواهم آفريد پس همين كه خلقتش را به كمال و تمام رساندم و از روح خود در او دميدم ، همه برايش به سجده بيفتيد ، پس ملائكه همه و همه به سجده افتادند ، مگر ابليس كه غيرتش مانع شد و به خلقت خود كه از آتش بود بر او افتخار نمود ، و به اصل و ريشه اش بر او تعصب كرد .\r\nحال ببينيد كه خداى متعال اين دشمن خود را كه پيشواى متعصبين و سلف مستكبرين است ، و همين ابليس را كه اساس عصبيت را پى ريزى كرد ، و با خدا در رداى جبروتيش هماوردى نمود ، و در لباس تعززش هماهنگى كرده ، زى تذلل و جامه عبوديت را كنار گذاشت ، چگونه به جرم تكبرش خوار و كوچك كرد ، و به جرم بلندپروازىاش بىمقدار ساخت ، او را در دنيا طرد كرد و در آخرت هم آتش افروخته نصيبش ساخت . . . « 2 » .\r\nو در كتاب عيون به سند خود از محمد بن عبيده روايت آورده كه گفت : از حضرت رضا ( ع ) معناى آيه * ( « ما مَنَعَكَ أَنْ تَسْجُدَ لِما خَلَقْتُ بِيَدَيَّ » ) * را كه خطاب به ابليس است پرسيدم . فرمود : منظور از كلمه « يدى » قدرت و قوت است « 3 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 320 .\r\n( 2 ) نهج البلاغه ( فيض الاسلام ) ، ص 776 ، خ 234 .\r\n( 3 ) عيون اخبار الرضا ، ج 1 ، ص 120 ، ح 13 .\r\n","page_name":" 349 ","page_number":349},
  {"content":"\r\nمؤلف : نظير اين روايت را صدوق در كتاب توحيد به سند خود از محمد بن مسلم ، از امام صادق ( ع ) نقل كرده « 1 » .\r\nو در اين قصه روايات ديگرى نيز هست كه ما آنها را در ذيل اين قصه در سوره بقره و اعراف و حجر و اسراء آورده‌ايم ، بدانجا مراجعه شود .\r\nو از كتاب جوامع الجامع از رسول خدا ( ص ) روايت شده ، كه فرمود : براى متكلف ( كسى كه چيزى را براى خود قائل است كه اهل آن نيست ) ، سه علامت است : اول آنكه با ما فوق خود درمىافتد ، دوم اينكه به كارهايى اقدام مىكند و آرزوهايى در سر مىپروراند كه هرگز به آنها نمىرسد ، و سوم اينكه چيزهايى مىگويد كه علمى بدان ندارد « 2 » .\r\nمؤلف : نظير اين روايت را مرحوم صدوق در كتاب خصال از امام صادق ( ع ) از لقمان نقل كرده كه در ضمن وصيتهايش به فرزندش فرموده است « 3 » . و نيز از طرق اهل سنت « 4 » نظير آن نقل شده . و در بعضى از اين روايات به جاى « ينازع من فوقه - با ما فوق خود درمىافتد » عبارت « ينازل من فوقه - با ما فوق خود هماوردى مىكند » آمده .\r\n\r\n","description":"","footnote":"\r\n( 1 ) توحيد الصدوق ، ص 153 ، ح 1 ، طبع جامعه مدرسين .\r\n( 2 ) جوامع الجامع ، ط قم ، ص 395 .\r\n( 3 ) خصال الصدوق ، ص 121 ، ح 113 .\r\n( 4 ) الدر المنثور ، ج 5 ، ص 322 .\r\n","page_name":" 350 ","page_number":350},
  {"content":"\r\n( 39 ) سوره زمر در مكه نازل شده و هفتاد و پنج آيه دارد ( 75 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nتَنْزِيلُ الْكِتابِ مِنَ اللَّه الْعَزِيزِ الْحَكِيمِ ( 1 ) إِنَّا أَنْزَلْنا إِلَيْكَ الْكِتابَ بِالْحَقِّ فَاعْبُدِ اللَّه مُخْلِصاً لَه الدِّينَ ( 2 ) أَلا لِلَّه الدِّينُ الْخالِصُ وَالَّذِينَ اتَّخَذُوا مِنْ دُونِه أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى إِنَّ اللَّه يَحْكُمُ بَيْنَهُمْ فِي ما هُمْ فِيه يَخْتَلِفُونَ إِنَّ اللَّه لا يَهْدِي مَنْ هُوَ كاذِبٌ كَفَّارٌ ( 3 ) لَوْ أَرادَ اللَّه أَنْ يَتَّخِذَ وَلَداً لاصْطَفى مِمَّا يَخْلُقُ ما يَشاءُ سُبْحانَه هُوَ اللَّه الْواحِدُ الْقَهَّارُ ( 4 )\r\nخَلَقَ السَّماواتِ وَالأَرْضَ بِالْحَقِّ يُكَوِّرُ اللَّيْلَ عَلَى النَّهارِ وَيُكَوِّرُ النَّهارَ عَلَى اللَّيْلِ وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى أَلا هُوَ الْعَزِيزُ الْغَفَّارُ ( 5 ) خَلَقَكُمْ مِنْ نَفْسٍ واحِدَةٍ ثُمَّ جَعَلَ مِنْها زَوْجَها وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ يَخْلُقُكُمْ فِي بُطُونِ أُمَّهاتِكُمْ خَلْقاً مِنْ بَعْدِ خَلْقٍ فِي ظُلُماتٍ ثَلاثٍ ذلِكُمُ اللَّه رَبُّكُمْ لَه الْمُلْكُ لا إِله إِلَّا هُوَ فَأَنَّى تُصْرَفُونَ ( 6 ) إِنْ تَكْفُرُوا فَإِنَّ اللَّه غَنِيٌّ عَنْكُمْ وَلا يَرْضى لِعِبادِه الْكُفْرَ وَإِنْ تَشْكُرُوا يَرْضَه لَكُمْ وَلا تَزِرُ وازِرَةٌ وِزْرَ أُخْرى ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ تَعْمَلُونَ إِنَّه عَلِيمٌ بِذاتِ الصُّدُورِ ( 7 ) وَإِذا مَسَّ الإِنْسانَ ضُرٌّ دَعا رَبَّه مُنِيباً إِلَيْه ثُمَّ إِذا خَوَّلَه نِعْمَةً مِنْه نَسِيَ ما كانَ يَدْعُوا إِلَيْه مِنْ قَبْلُ وَجَعَلَ لِلَّه أَنْداداً لِيُضِلَّ عَنْ سَبِيلِه قُلْ تَمَتَّعْ بِكُفْرِكَ قَلِيلًا إِنَّكَ مِنْ أَصْحابِ النَّارِ ( 8 ) أَمَّنْ هُوَ قانِتٌ آناءَ اللَّيْلِ ساجِداً وَقائِماً يَحْذَرُ الآخِرَةَ وَيَرْجُوا رَحْمَةَ رَبِّه قُلْ هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ إِنَّما يَتَذَكَّرُ أُولُوا الأَلْبابِ ( 9 )\r\nقُلْ يا عِبادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِي هذِه الدُّنْيا حَسَنَةٌ وَأَرْضُ اللَّه واسِعَةٌ إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ ( 10 )\r\n","description":"","footnote":"","page_name":" 351 ","page_number":351},
  {"content":"\r\nترجمه آيات\r\nبه نام خداوند بخشنده مهربان .\r\nاين كتابى است كه از ناحيه خداى عزيز و حكيم نازل شده ( 1 ) .\r\nما كتاب را به حق بر تو نازل كرديم پس خدا را عبادت كن در حالى كه دين را خالص براى او بدانى ( 2 ) .\r\nآگاه باش كه دين خالص تنها براى خداست و كسانى هم كه به جاى خدا اوليايى مىگيرند منطقشان اين است كه ما آنها را بدين منظور مىپرستيم كه قدمى به سوى خدا نزديكمان كنند به درستى كه خدا در بين آنان در خصوص آنچه مورد اختلافشان است حكم مىكند . به درستى خدا كسى را كه دروغگو و كفران پيشه است هدايت نمىكند ( 3 ) .\r\nاگر خدا بخواهد فرزند بگيرد از بين آنچه خلق كرده هر چه را بخواهد انتخاب مىكند اما او منزه است . او خداى واحد قهار است ( 4 ) .\r\nآسمانها و زمين را به حق آفريد و داخل مىكند شب را بر روز و داخل مىكند روز را بر شب و آفتاب و ماه را آن چنان مسخر كرده كه هر يك براى مدتى معين در جريانند . آگاه باش كه او عزيز و آمرزنده است ( 5 ) .\r\nشما را از يك انسان آفريد و آن گاه همسر آن انسان را هم از جنس خود او قرار داد و براى شما از چارپايان هشت جفت نازل كرد شما و چارپايان را در شكم مادران نسلا بعد نسل مىآفريند آن هم در ظلمتهاى سه گانه ، اين خداست پروردگار شما كه ملك از آن اوست . جز او هيچ معبودى نيست پس ديگر به كجا منحرف مىشويد ( 6 ) .\r\nاگر كفر بورزيد خدا بىنياز از شماست و او كفر را براى بندگان خود نمىپسندد . و اگر شكر بگزاريد همان را برايتان مىپسندد و هيچ گناهكارى وزر گناه ديگرى را به دوش نمىكشد و در آخر به سوى پروردگارتان بازگشتتان است و او شما را به آنچه مىكرده‌ايد خبر مىدهد كه او داناى به اسرار سينه هاست ( 7 ) .\r\nو چون ناملايمى به انسان برسد پروردگار خود را همى خواند در حالى كه به سوى او برگشته باشد و چون نعمتى از خود به وى دهد باز همان دعا و زارى قبلى خود را فراموش مىكند و براى خدا شركائى\r\n","description":"","footnote":"","page_name":" 352 ","page_number":352},
  {"content":"\r\nمىگيرد تا مردم را از راه خدا گمراه كند . به او بگو سرگرم كفر خود باش و به اين بهره اندك دلخوش باش كه تو از اهل آتشى ( 8 ) .\r\nآيا كسى كه در اوقات شب در حال سجده و ايستاده به عبادت مشغول است و از آخرت مىترسد و اميدوار رحمت پروردگار خويش است مانند از خدا بىخبران است ؟ بگو آيا آنها كه مىدانند و آنها كه نمىدانند يكسانند ؟ هرگز ولى تنها كسانى متذكر مىشوند كه داراى خرد باشند ( 9 ) .\r\nبگو اى بندگان من كه ايمان آورده و از پروردگارتان مىترسيد آنهايى كه در اين دنيا نيكى مىكنند پاداشى نيك دارند و زمين خدا هم گشاده است كسانى كه خويشتندار باشند اجرشان را بدون حساب و به طور كامل درخواهند يافت ( 10 ) .\r\n\r\nبيان آيات\r\n\r\nاز خلال آيات اين سوره برمىآيد كه مشركين معاصر رسول خدا ( ص ) از آن جناب درخواست كرده‌اند كه از دعوتش به سوى توحيد و از تعرض به خدايان ايشان صرف نظر كند ، و گر نه نفرين خدايان گريبانش را خواهد گرفت . در پاسخ آنان اين سوره كه به وجهى قرين سوره « ص » است ، نازل شده و به آن جناب تاكيد كرده كه دين خود را خالص براى خداى سبحان كند ، و اعتنايى به خدايان مشركين نكند ، و علاوه بر آن به مشركين اعلام نمايد كه مامور به توحيد و اخلاص دين است ، توحيد و اخلاصى كه آيات و ادله وحى و عقل همه بر آن تواتر دارند . و لذا مىبينيم خداى سبحان در خلال سوره چند نوبت كلام را متوجه اين مساله مىسازد ، مثلا در آغاز سوره مىفرمايد : * ( « فَاعْبُدِ اللَّه مُخْلِصاً لَه الدِّينَ » ) * و باز در آيه بعدى مىفرمايد : * ( « أَلا لِلَّه الدِّينُ الْخالِصُ » ) * سپس در وسط سوره دوباره به اين مساله بر مىگردد و مىفرمايد : * ( « قُلْ إِنِّي أُمِرْتُ أَنْ أَعْبُدَ اللَّه مُخْلِصاً لَه الدِّينَ » ) * و باز در آيه 14 مىفرمايد :\r\n« قُلِ اللَّه أَعْبُدُ مُخْلِصاً لَه دِينِي » و در آيه 15 مىفرمايد : « فَاعْبُدُوا ما شِئْتُمْ مِنْ دُونِه » .\r\nآن گاه در آيه 30 اعلام مىدارد كه : « إِنَّكَ مَيِّتٌ وَإِنَّهُمْ مَيِّتُونَ . . . » و در آيه 36 مىپرسد : « ألَيْسَ اللَّه بِكافٍ عَبْدَه وَيُخَوِّفُونَكَ بِالَّذِينَ مِنْ دُونِه » و در آيه 39 تهديد مىكند به اينكه : « قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ » و در آيه 64 مىفرمايد : « قُلْ أفَغَيْرَ اللَّه تَأْمُرُونِّي أَعْبُدُ أَيُّهَا الْجاهِلُونَ » و همچنين اشارات ديگرى كه همه دلالت بر اين دارد كه مشركين از آن جناب خواسته بودند دست از دعوت به توحيد بردارد .\r\nآن گاه به استدلال بر يكتايى خدا در ربوبيت و الوهيت پرداخته ، هم از طريق وحى و\r\n","description":"","footnote":"","page_name":" 353 ","page_number":353},
  {"content":"\r\nهم از طريق برهان عقلى ، و هم از راه مقايسه بين مؤمنين و مشركين ، آن را اثبات مىكند . و مقايسه مزبور مقايسه اى لطيف است . چند نوبت مؤمنين را به بهترين اوصاف ستوده ، و به پاداشهايى كه به زودى در آخرت دارند بشارت مىدهد . و هر جا سخن از مشركين به ميان آورده - علاوه بر و بال اعمالشان ، كه در دنيا گريبانشان را مىگيرد ، وبالى نظير آن وبالها كه به ساير امتهاى گذشته به كيفر تكذيب آيات خدا رسيد ، و آن عبارت بود از خوارى در دنيا كه البته عذاب آخرت قابل مقايسه با آن نيست - ايشان را به خسران و عذاب آخرت بشارت مىدهد .\r\nو به همين منظور در اين سوره - و مخصوصا در آخرش - روز قيامت را به روشنترين اوصافش وصف كرده ، و در همين جا سوره را خاتمه داده است .\r\nو اين سوره به شهادت سياق آياتش در مكه نازل شده ، و چنين به نظر مىرسد كه يك دفعه نازل شده باشد ، چون آيات آن بسيار به هم مربوط و متصل است .\r\nو اين ده آيه كه ما از اول آن آورديم ، هم از طريق وحى دعوت مىكند . و هم از طريق حجتهاى عقلى ، و نخست روى سخن را متوجه رسول خدا ( ص ) مىكند .\r\n* ( « تَنْزِيلُ الْكِتابِ مِنَ اللَّه الْعَزِيزِ الْحَكِيمِ » ) * كلمه * ( « تَنْزِيلُ الْكِتابِ » ) * خبر است براى مبتدايى كه حذف شده . و كلمه « تنزيل » مصدر به معناى مفعول است ، در نتيجه اضافه اين مصدر به كلمه « كتاب » اضافه صفت به موصوف خودش است . و كلمه « من اللَّه » متعلق به تنزيل است . در نتيجه معناى آيه چنين مىشود : اين كتابى است نازل شده از طرف خداى عزيز حكيم .\r\nولى بعضى از مفسرين « 1 » كلمه * ( « تَنْزِيلُ الْكِتابِ » ) * را مبتدا و كلمه « من اللَّه » را خبر آن گرفته‌اند . و بعيد نيست وجه اول به ذهن نزديكتر باشد .\r\n* ( « إِنَّا أَنْزَلْنا إِلَيْكَ الْكِتابَ بِالْحَقِّ فَاعْبُدِ اللَّه مُخْلِصاً لَه الدِّينَ » ) * در اين آيه بر خلاف آيه قبلى تعبير به انزال كرده ، نه تنزيل ، براى اينكه در اين آيه منظور بيان اين نكته است كه بفهماند قرآن كريم به حق نازل شده ، و در چنين مقامى مناسب آن است كه تعبير به انزال كند كه به معناى نازل شدن مجموع قرآن است ، بخلاف مقام در آيه قبلى كه چون چنين مقامى نبود ، تعبير به تنزيل كرد كه به معناى نازل شدن تدريجى است .\r\n\r\n","description":"","footnote":"\r\n( 1 ) روح المعانى ، ج 23 ، ص 233 .\r\n","page_name":" 354 ","page_number":354},
  {"content":"\r\nو « باء » در كلمه « بالحق » براى ملابست است ، كه معنايش چنين مىشود : ما قرآن را به سوى تو نازل كرديم در حالى كه متلبس به جامه حق بود ، پس در هر جاى از آن كه امر به عبادت و پرستش خداى يگانه شده است ، حق است . و چون حرف « باء » اين معنا را به آيه مىدهد جمله « * ( فَاعْبُدِ اللَّه مُخْلِصاً لَه الدِّينَ ) * » را با حرف « فاء » متفرع بر آن كرد . و فهمانيده حالا كه معلوم شد قرآن متلبس به لباس حق نازل شده ، پس خداى يگانه را عبادت كن ، در حالى كه دين را براى او خالص كرده باشى ، براى اينكه در اين قرآن مكرر آمده كه بايد خداى يگانه را بپرستى .\r\nو مراد از كلمه « دين » - به طورى كه از سياق برمىآيد - عبادت است . و ممكن هم هست سنت حيات از آن اراده شود ، يعنى طريقه اى كه در زندگى اجتماعى انسانى پيموده مىشود . و مراد از « عبادت » همان اعمالى است كه خضوع قلبى و پرستش درونى را مجسم و ملموس مىكند ، و آن عبارت از همان طريقه اى است كه خود خداى سبحان آن را تشريع كرده و معناى آيه اين است كه : حال كه قرآن به حق نازل شده پس عبوديت قلبى خود را براى خدا در تمامى شؤون زندگيت با پيروى كردن از آنچه براى تو تشريع كرده اظهار كن در حالى كه دين خود را براى او خالص سازى ، و غير از آنچه خدا براى تو تشريع كرده پيروى مكن .\r\n* ( « أَلا لِلَّه الدِّينُ الْخالِصُ » ) * در اين جمله آنچه را در كلمه « بالحق » سر بسته فرموده بود ، علنى و روشن بيان مىكند ، و آنچه را در جمله * ( « فَاعْبُدِ اللَّه مُخْلِصاً لَه الدِّينَ » ) * به طور خاص بيان كرده بود تعميم مىدهد ، مىفرمايد : « آنچه به تو وحى كرديم كه دين را براى خدا خالص كنى ، مخصوص به شخص تو نيست ، بلكه اين وظيفه اى است بر هر كس كه اين ندا را بشنود » و به خاطر اينكه جمله مورد بحث ندايى مستقل بود ، لذا اسم جلاله « اللَّه » را به كار برد ، و با آوردن ضمير نفرمود : « الا له الدين الخالص » با اينكه مقتضاى ظاهر كلام همين بود كه ضمير بياورد .\r\nو معناى خالص بودن دين براى خدا اين است كه : خدا عبادت آن كسى را كه فقط براى او عبادت نمىكند نمىپذيرد ، حال چه اينكه هم خدا را بپرستد و هم غير خدا را و چه اينكه اصلا غير خدا را بپرستد .\r\n\r\n\r\n* ( « وَالَّذِينَ اتَّخَذُوا مِنْ دُونِه أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى . . . » ) *\r\nدر سابق گفتيم كه مسلك وثنيت معتقد است كه خداى سبحان بزرگتر از آن است كه ادراك انسانها محيط بر او شود ، نه عقلش مىتواند او را درك كند و نه وهم و حسش .\r\nپس او منزه از آن است كه ما ، روى عبادت را متوجه او كنيم .\r\n","description":"","footnote":"","page_name":" 355 ","page_number":355},
  {"content":"\r\nناگزير واجب مىشود كه از راه تقرب به مقربين او به سوى او تقرب جوييم و مقربين درگاه او همان كسانىاند كه خداى تعالى تدبير شؤون مختلف عالم را به آنان واگذار كرده .\r\nما بايد آنان را ارباب خود بگيريم ، نه خداى تعالى را . سپس همانها را معبود خود بدانيم و به سويشان تقرب بجوييم تا آنها به درگاه خدا ما را شفاعت كنند ، و ما را به درگاه او نزديك سازند . و اين آلهه و ارباب عبارتند از ملائكه و جن و قديسين از بشر ، اينها ارباب و آلهه حقيقى ما هستند .\r\nو اما اين بتها كه در بتكده ها و معابد نصب مىكنند ، تمثالهايى از آن ارباب و آلهه هستند ، نه اينكه راستى خود اين بتها خدا باشند . چيزى كه هست عوام آنها بسا مىشود كه بين بتها و ارباب آنها فرق نگذاشته ، خود بتها را هم مىپرستند همانطور كه ارباب و آلهه را مىپرستند . عرب جاهليت هم اين طور بودند . و همچنين عوامهاى صابئين . بسا مىشود كه فرقى بين بتهاى كواكب و كواكب كه آنها نيز بتهاى ارواح موكل بر آنها هستند ، و بين ارواح كه ارباب و آلهه حقيقى نزد خواص صابئين هستند ، فرقى نمىگذارند .\r\nبه هر حال پس ارباب و آلهه معبود در نزد وثنيت هستند ، و اين ارباب موجوداتى ممكن و مخلوقند ، چيزى كه هست خداوند اين مخلوقات را از آنجا كه مقرب درگاه خود مىداند موكل بر تدبير عالم كرده و هر يك را بر حسب مقام و منزلتى كه دارد ماموريتى داده .\r\nو اما خود خداى سبحان به غير از خلق كردن و پديد آوردن كار ديگرى ندارد ، و او رب ارباب و إله آلهه است .\r\nحال كه اين معانى را متوجه شدى مىتوانى بفهمى كه منظور از آيه مورد بحث كه مىفرمايد : * ( « وَالَّذِينَ اتَّخَذُوا مِنْ دُونِه أَوْلِياءَ » ) * چيست ؟ منظور همين وثنيت است كه قائلند غير از خدا اربابى دگر هستند ، كه امور عالم را تدبير مىكنند ، و ربوبيت و تدبير منسوب به ايشان است ، نه منسوب به خداى تعالى .\r\nپس در نظر وثنيت اين ارباب مدبر امور هستند ، نتيجه اش هم اين است كه پس بايد در مقابل همين ارباب خاضع شد و آنها را عبادت كرد تا ما را از منافعى برخوردار و بلاها و ضررها را دفع كنند . و حتى بايد از اينها تشكر كرد ، چون كارها همه به دست آنان است ، نه به دست خدا .\r\nپس معلوم شد كه مراد از « اتخاذ اولياء » اين است كه مشركين به غير از خدا اربابى مىگيرند ، و خلاصه مىخواهيم بگوييم ولايت و ربوبيت قريب المعنى هستند ، چون رب به معناى مالك مدبر است و ولى به معناى مالك تدبير و يا متصدى تدبير است .\r\n","description":"","footnote":"","page_name":" 356 ","page_number":356},
  {"content":"\r\nو به همين جهت دنبال كلمه « اوليا » مساله عبادت را ذكر كرده و فرموده : * ( « ما نَعْبُدُهُمْ إِلَّا لِيُقَرِّبُونا » ) * . بنا بر اين ، كلمه « الذين » در جمله « * ( وَالَّذِينَ اتَّخَذُوا مِنْ دُونِه أَوْلِياءَ ) * » مبتدا و خبر آن جمله * ( « إِنَّ اللَّه يَحْكُمُ . . . » ) * مىباشد . و مراد از « الذين » مشركين است كه قائل به ربوبيت شركا و الوهيت آنها هستند ، و براى خدا ربوبيت و الوهيتى قائل نيستند ، مگر عوام آنها ، كه معتقدند خدا هم با ارباب در معبوديت شريك است .\r\nو جمله * ( « ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى » ) * تفسيرى است براى معناى اتخاذ اوليا به جاى خدا . و اين جمله حكايت كلام مشركين است و يا به تقدير قول است كه در اين صورت تقدير آن « يقولون ما نعبدهم . . . » است ، يعنى مىگويند ما شركاء را نمىپرستيم مگر بدين جهت كه آنها ما را قدمى به سوى خدا نزديك كنند .\r\nپس مشركين از خدا به سوى غير خدا عدول كرده‌اند و اگر مشركشان مىناميم از اين جهت است كه مشركين براى خدا شريك قائل شده‌اند ، يعنى غير خدا را ارباب و آلهه عالم خوانده‌اند ، و خدا را رب و إله آن ارباب و آلهه ناميده‌اند . و اما شركت در خلقت و ايجاد ، مطلبى است كه احدى از مشركين و موحدين قائل بدان نيست .\r\nو در جمله * ( « إِنَّ اللَّه يَحْكُمُ بَيْنَهُمْ فِي ما هُمْ فِيه يَخْتَلِفُونَ » ) * بعضى « 1 » گفته‌اند : ضمير جمع در آن به مشركين و اولياى آنان ، يعنى همان خدايان برمىگردد و معنايش اين است كه خدا بين مشركين و بين اولياى ايشان ، در آنچه اختلاف دارند حكم مىكند .\r\nو بعضى « 2 » ديگر گفته‌اند : ضمير مزبور در هر دو جا به مشركين و دشمنان آنان ، يعنى اهل اخلاص در دين كه از سياق فهميده مىشود برمىگردد ، و معناى آن اين است كه :\r\nخداى تعالى بين مشركين و متدينين حكم خواهد كرد .\r\nو كلمه « كفار » در جمله * ( « إِنَّ اللَّه لا يَهْدِي مَنْ هُوَ كاذِبٌ كَفَّارٌ » ) * به معناى كسى كه نعمتهاى خدا را بسيار كفران مىكند و يا به معناى اين است كه بسيار حق را مىپوشاند . و در اين جمله اشعار بلكه دلالتى است بر اينكه آن حكمى كه خدا در روز قيامت بين مشركين و مخلصين مىكند عليه مشركين است ، نه به نفع ايشان . و مىرساند كه مشركين به سوى آتش خواهند رفت . و مراد از « هدايت » در اينجا رساندن به حسن عاقبت است ، نه راهنمايى ( چون خداى تعالى هدايت به معناى راهنمايى را از هيچ كس دريغ نمىفرمايد ) .\r\n\r\n","description":"","footnote":"\r\n( 1 ) روح المعانى ، ج 23 ، ص 235 .\r\n( 2 ) روح المعانى ، ج 23 ، ص 236 .\r\n","page_name":" 357 ","page_number":357},
  {"content":"\r\n* ( « لَوْ أَرادَ اللَّه أَنْ يَتَّخِذَ وَلَداً لَاصْطَفى مِمَّا يَخْلُقُ ما يَشاءُ سُبْحانَه هُوَ اللَّه الْواحِدُ الْقَهَّارُ » ) * اين آيه شريفه احتجاجى است عليه اين اعتقاد مشركين كه خدا فرزند براى خود گرفته و نيز عليه اين اعتقاد ديگر بعضى از ايشان است كه ملائكه دختران خدايند .\r\nو اعتقاد به فرزند داشتن خدا در بين عموم وثنىها شايع است ، البته با اختلافى كه در مذاهب خود دارند ، مثلا نصارى معتقدند كه مسيح پسر خداست و يهوديان بنا به حكايت قرآن معتقدند به اينكه عزيز پسر خداست ، و گويا منظور اين دو مذهب از پسر بودن مسيح و عزيز براى خدا صرف احترام از آن دو باشد .\r\nو مساله فرزند داشتن خداى تعالى به هر معنايى كه باشد اقتضا دارد كه بين پدر و فرزند شركتى باشد . حال اگر فرزند حقيقى باشد ، يعنى فرزند از پدر مشتق و متولد شده باشد ، لازمه اش اين مىشود كه آن شركت هم شركت حقيقى باشد ، يعنى فرزند در ذاتش و خواصش و آثارى كه از ذات او سرچشمه مىگيرد عين پدر باشد ، همان طورى كه فرزند بودن يك انسان براى انسانى ديگر اقتضاى همين شركت را دارد ، يعنى او هم مانند پدرش انسانيت و لوازم آن را دارد .\r\nو اگر مساله فرزندى آنها براى خدا يك تشريف و احترامى باشد ، نظير فرزندى يك فرد براى اجتماع كه آن را « تبنى » مىگويند در اين صورت بايد اين فرزند با پدرش در شؤونات خاصه او شريك باشد ، مثلا اگر او در اجتماع سيادت و آقايى دارد و يا ملك و املاك و يا حيثيت و آبرو و يا تقدم و وراثت و پاره اى احكام نسب را دارد ، فرزند هم بايد داشته باشد . و حجتى كه در آيه اقامه شده دلالت مىكند بر اينكه فرزند گرفتن بر خداى تعالى به هر دو معنا محال است .\r\nپس جمله * ( « لَوْ أَرادَ اللَّه أَنْ يَتَّخِذَ وَلَداً » ) * جمله اى است شرطيه و به خاطر اين كه كلمه « لو » كه دلالت بر امتناع مدلول خود دارد ، بر سر آن آمده مىفهماند كه چنين چيزى ممكن نيست . و معناى جمله * ( « لَاصْطَفى مِمَّا يَخْلُقُ ما يَشاءُ » ) * اين است كه : اگر خدا مىخواست فرزندى براى خود بگيرد از هر مخلوقى كه خودش مىخواست مىگرفت . و خلاصه آن كسى را فرزند خود مىگرفت كه متعلق مشيت و اراده اش باشد . اين آن معنايى است كه از سياق استفاده مىشود . و اگر فرمود : * ( « مِمَّا يَخْلُقُ » ) * براى اين است كه ماسواى خدا هر چه فرض شود مخلوق اوست .\r\nو اينكه فرمود : « سبحانه » تنزيهى است از خداى سبحان . و جمله * ( « هُوَ اللَّه الْواحِدُ\r\n","description":"","footnote":"","page_name":" 358 ","page_number":358},
  {"content":"\r\nالْقَهَّارُ » ) * بيان محال بودن جمله شرطيه است يعنى جمله « اگر خدا مىخواست فرزند بگيرد » . و وقتى جمله شرطيه محال شد ، قهرا جمله جزائيه ، يعنى * ( « لَاصْطَفى مِمَّا يَخْلُقُ ما يَشاءُ » ) * نيز محال مىشود . به اين بيان كه خداى سبحان در ذاتش واحد و متعالى است و چيزى نه با او مشاركت دارد و نه مشابهت ، و اين حكم ادله توحيد است . و همچنين واحد در صفات ذاتى است كه عين ذات اوست ، مانند حيات ، قدرت و علم . و همچنين واحد در شؤونى است كه از لوازم ذات او است مانند خلق كردن ، مالك بودن ، عزت ، و كبريا كه هيچ موجودى در اين گونه شؤون با او مشاركت ندارد .\r\nو نيز خداى سبحان به حكم آيه مورد بحث ، قهار است ، يعنى بر هر چيز قاهر به ذات و صفات است ، در نتيجه هيچ چيزى در ذاتش و وجودش مستقل از ذات و وجود خدا نيست ، و در صفات و آثار وجودىاش مستغنى از او نمىباشد . پس تمامى عالم نسبت به او ذليل و خوارند و مملوك و محتاج اويند .\r\nپس حاصل برهان آيه يك برهان استثنايى ساده است كه در آن نقيض مقدم استثنا مىشود ، تا نقيض تالى را نتيجه دهد و در مثل مانند اين است كه بگوييم : « اگر خدا مىخواست فرزندى بگيرد ، بعضى از كسانى از مخلوقات خود را كه مشيتش به دو تعلق مىگرفت انتخاب مىكرد ، و ليكن اراده فرزند گرفتن براى او ممتنع و محال است ، به خاطر اينكه واحد و قهار است ، پس انتخاب آن بعض هم محال خواهد بود » .\r\nبعضى از مفسرين « 1 » در توجيه و بيان برهان آيه سخنى عجيب و غريب گفته‌اند و آن اين است كه : حاصل معناى آيه چنين مىشود كه اگر خداى سبحان اراده مىكرد فرزندى بگيرد ، اين اراده ممتنع مىشد ، چون به امرى ممتنع ( فرزنددار شدن ) متعلق شده است ، و اراده ممتنع از خدا جايز نيست ، چون باعث مىشود بعضى از ممكنات بر بعضى رجحان پيدا كنند .\r\nو اصل كلام در آيه اين است كه اگر خدا فرزند بگيرد ممتنع مىشود ، چون مستلزم چيزى است كه با الوهيت او نمىسازد ، ولى قرآن كريم اين طور نفرموده ، و به جاى آن فرموده :\r\n« اگر خدا اراده كند فرزند گرفتن را همين اراده ممتنع مىشود » بدين جهت به اين تعبير عدول كرده تا در رساندن معنا بليغتر و رساتر باشد . آن گاه جواب « اگر » را يعنى جمله « همين اراده ممتنع مىشود » را حذف كرده و به جايش جمله « لاصطفى » را آورده تا خواننده را متوجه كند اين كه اين يكى ( لاصطفى ) ممكن است ، نه آن اولى ( همين اراده ممتنع مىشود ) ، و نيز\r\n\r\n","description":"","footnote":"\r\n( 1 ) روح المعانى ، ج 23 ، ص 236 .\r\n","page_name":" 359 ","page_number":359},
  {"content":"\r\nبفهماند كه اگر ( لاصطفى ) اتخاذ ولد شمرده شود ، چنين اتخاذ ولدى براى خداى سبحان جايز است ، پس با اين بيان بدون هيچ صعوبتى هم تلازم بين شرط و جزا درست شد ، و هم نفى لازم و اثبات ملزوم .\r\n\r\n\r\nو گويا اين حرف را از كلام زمخشرى در كشاف گرفته كه در تفسير آيه مىگويد :\r\n« معنايش اين است كه اگر خدا اراده اتخاذ ولد كند ممتنع مىشود ، و صحيح نيست ، براى اينكه محال است و بيش از اين شدنى نيست كه بعض مخلوقات خود را انتخاب كند ، و خصايصى به آنها بدهد ، و مقرب درگاه خود كند ، همانطور كه يك انسان ما بين فرزند خود و بيگانگان فرق مىگذارد و او را به خود نزديك و مقرب مىسازد و خدا همين كار را با ملائكه كرده ، و همين خود باعث شده كه شما مشركين به اشتباه بيفتيد و از روى جهل ملائكه را فرزندان خدا بپنداريد ، جهل به خدا و به حقيقت او كه مخالف با حقايق اجسام و اعراض است .\r\nپس گويا فرموده : اگر خدا اراده اتخاذ ولد هم بكند كارى بيش از آنچه كرده نمىكند ، باز هم بعضى از مخلوقات خود را كه همان ملائكه باشند ، اصطفا مىكند چيزى كه هست اين اشتباه از شماست كه خيال مىكنيد اصطفاى ملائكه به معناى فرزند گرفتن است بعدا هم اين جهل و اشتباه خود را ادامه داده و ملائكه را دختران خدا قرار داديد . پس شما مشتى مردم كذاب و كفار و دروغپرداز و جنجالى هستيد ، كه بزرگترين افترا را به خدا و ملائكه او بسته و در كفر غلو كرديد » « 1 » .\r\nو خواننده عزيز خود متوجه است كه سياق آيه شريفه هيچ سازگارى با اين بيان ندارد .\r\nعلاوه بر اين ، همه اين حرفها جواب اشكال تبنى تشريفى را نمىدهد . چون يهود نگفته‌اند كه خدا عزيز را زاييده ، بلكه به عنوان احترام و تشريف او را فرزند خدا مىدانند ، چون در او خصايصى سراغ دارند كه در ديگران نيست ، و اين همان اصطفا است .\r\nالبته در اين آيه شريفه توجيهات و بيانات ديگرى نيز هست كه فايده اى در نقل آنها نيست .\r\n* ( « خَلَقَ السَّماواتِ وَالأَرْضَ بِالْحَقِّ . . . » ) *\r\nبعيد نيست اشاره اين آيه به مساله خلقت و تدبير ، بيانى باشد براى قهاريت خداى تعالى ، و ليكن اتصال دو آيه و ارتباطشان به يكديگر از نظر مضمون و مخصوصا اينكه آيه دومى\r\n\r\n","description":"","footnote":"\r\n( 1 ) تفسير كشاف ، ج 4 ، ص 117 .\r\n","page_name":" 360 ","page_number":360},
  {"content":"\r\nبا جمله * ( « ذلِكُمُ اللَّه رَبُّكُمْ . . . » ) * ختم مىشود ، تقريبا صريح در اين است كه آيه مورد بحث مربوط به ما قبل نباشد ، و بيانى مستقل و از نو براى احتجاج بر توحيد ربوبيت باشد .\r\n\r\n\r\nپس اين آيه و آيه بعدش در اين سياق و مقامند كه توحيد در ربوبيت را اثبات كنند . در اين دو آيه بين خلقت و تدبير جمع شده ، و اين بدان جهت است كه هم چنان كه - بارها گفته‌ايم - اثبات وحدت خالق مستلزم ابطال مرام مشركين نيست ، چون مشركين هم خالق را واحد و خلقت و ايجاد را منحصر در خداى تعالى مىدانند ، و به همين جهت خداى سبحان در كلام عزيزش هر جا در صدد اثبات توحيد در ربوبيت و الوهيت ، و ابطال مسلك مشركين بر مىآيد ، بين خلقت و تدبير جمع مىكند و به اين نكته اشاره مىكند كه تدبير خارج از خلقت نيست ، بلكه به يك معنا همان خلقت است ، هم چنان كه خلقت به يك معنا همان تدبير است . و با اين بيان است كه احتجاج عليه شرك تمام مىشود ، و به مشركين كه معتقدند تدبير عالم واگذار به ارباب شده مىفهماند كه تدبير نيز مانند خلقت منحصر در خداى تعالى است .\r\nپس جمله * ( « خَلَقَ السَّماواتِ وَالأَرْضَ بِالْحَقِّ » ) * اشاره است به مساله خلقت ، و جمله « بالحق » - با در نظر گرفتن اينكه « باء » در آن براى ملابست است - اشاره است به مساله بعث و قيامت ، چون خلقت وقتى به حق و غير باطل است كه غرض و غايتى در آن باشد ، و خلقت به سوى آن غرض سوق داده شود . و اين همان بعث است كه خداى تعالى در باره اش فرموده :\r\n« وَما خَلَقْنَا السَّماءَ وَالأَرْضَ وَما بَيْنَهُما باطِلًا » « 1 » .\r\nو جمله * ( « يُكَوِّرُ اللَّيْلَ عَلَى النَّهارِ وَيُكَوِّرُ النَّهارَ عَلَى اللَّيْلِ » ) * به مساله تدبير اشاره مىكند . در مجمع البيان در باره كلمه « يكور » گفته است : تكوير عبارت است از اين كه بعضى از اجزاى چيزى را روى بعض ديگرش بيندازيم « 2 » بنا بر اين مراد انداختن شب است روى روز و انداختن روز است بر روى شب . در نتيجه عبارت مزبور استعاره به كنايه مىشود . و معنايش نزديك به معناى آيه « يُغْشِي اللَّيْلَ النَّهارَ » « 3 » مىگردد ، و مراد از آن پشت سر هم قرار گرفتن شب و روز به طور استمرار است كه لا ينقطع مىبينيم روز شب را و شب روز را پس مىزند و خود ظهور مىكند ، و اين همان مساله تدبير است .\r\n* ( « وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى » ) * - يعنى خداى سبحان خورشيد و\r\n\r\n","description":"","footnote":"\r\n( 1 ) ما زمين و آسمان و آنچه را ما بين آن دو است به باطل نيافريديم . سوره ص ، آيه 27 .\r\n( 2 ) مجمع البيان ، ج 8 ، ص 488 .\r\n( 3 ) سوره اعراف ، آيه 54 .\r\n","page_name":" 361 ","page_number":361},
  {"content":"\r\nماه را رام و مسخر كرده تا بر طبق نظام جارى در عالم زمينى ، جريان يابند و اين جريان تا مدتى معين باشد ، و از آن تجاوز نكنند .\r\n* ( « أَلا هُوَ الْعَزِيزُ الْغَفَّارُ » ) * - ممكن است ذكر اين دو اسم از بين همه اسمهاى خداى تعالى به منظور اشاره به همان برهان باشد كه بر يگانگى خداى تعالى در ربوبيت و الوهيت اقامه فرمود . چون عزيزى كه هرگز دچار ذلت نمىشود اگر باشد تنها خداى تعالى است پس تنها اوست كه بايد عبادت شود ، نه غير او كه اگر عزتى دارند مشوب به ذلت است ، و خود سراپا فقرند . و همچنين است غفار كه چون با سايرين كه چنين نيستند مقايسه شود ، پرستش متعين در او مىگردد .\r\nممكن هم هست ذكر اين دو اسم تشويق و تحريك بر توحيد و ايمان به خداى واحد بوده باشد و معنايش چنين باشد : من شما را متنبه مىكنم به اينكه خدا عزيز است ، پس به او ايمان بياوريد تا به عزتش اعتزاز يابيد ، و او غفار است ، پس به او ايمان آوريد تا شما را بيامرزد . * ( « خَلَقَكُمْ مِنْ نَفْسٍ واحِدَةٍ ثُمَّ جَعَلَ مِنْها زَوْجَها . . . » ) *\r\nخطاب در اين آيه به عموم بشر است . و مراد از « نفس واحده » ، به طورى كه نظاير اين آيه تاييد مىكند ، آدم ابو البشر است و مراد از « زوجها » همسر اوست كه از نوع خود او است . و در انسانيت مثل او است ، و كلمه « ثم » براى تراخى و تاخر رتبى در كلام است .\r\nو مراد اين است كه : خداى تعالى اين نوع را خلق كرد ، و افراد آن را از نفس واحد و همسرش بسيار كرد .\r\n* ( « وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ » ) * - كلمه « انعام » به معناى شتر و گاو و گوسفند و بز است ، و اگر آنها را هشت جفت خوانده ، به اين اعتبار مجموع نر و ماده آنهاست .\r\nو نيز اگر از خلقت چارپايان در زمين تعبير كرده به اينكه ما آنها را نازل كرديم با اينكه آن حيوانها از آسان نازل نشده‌اند ، به اين اعتبار است كه خداى تعالى ظهور موجودات در زمين را بعد از آنكه نبودند انزال آن خوانده ، چون در آيه شريفه « وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ » « 1 » به طور كلى موجودات را نازل شده ، و اندازه گيرى شده از خزينه هايى مىداند كه از هر چيز بىاندازه اش در آنجاست .\r\n\r\n","description":"","footnote":"\r\n( 1 ) و هيچ چيز در عالم نيست جز آن كه منبع و خزينه آن نزد ما خواهد بود ولى از آن بر عالم خلق جز به قدر معين نمىفرستيم . سوره حجر ، آيه 21 .\r\n","page_name":" 362 ","page_number":362},
  {"content":"\r\n* ( « يَخْلُقُكُمْ فِي بُطُونِ أُمَّهاتِكُمْ خَلْقاً مِنْ بَعْدِ خَلْقٍ فِي ظُلُماتٍ ثَلاثٍ » ) * - اين جمله بيان كيفيت خلقت نامبردگان قبلى ، يعنى انسان و انعام است . و اينكه خطاب را تنها متوجه انسان كرده و مىفرمايد : « شما را خلق مىكند » به اعتبار اين است كه در بين اين پنج نوع جاندار ، تنها انسان داراى عقل است ، لذا جانب او را بر ديگران غلبه داده و خطاب را متوجه او كرده است و معناى خلق بعد از خلق ، پشت سر هم بودن آن است ، مانند نطفه را علقه كردن ، و علقه را مضغه كردن ، و همچنين . و مراد از « ظلمات ثلاث » - به طورى كه گفته‌اند « 1 » - ظلمت شكم ، رحم ، و ظلمت مشيمه ( تخمدان ) است ، و همين معنا را صاحب مجمع البيان از امام باقر ( ع ) روايت كرده « 2 » .\r\nبعضى « 3 » هم گفته‌اند : « مراد از آن ، ظلمت صلب پدر ، و رحم مادر ، و مشيمه اوست » ولى اين اشتباه است ، چون آيه شريفه كه مىفرمايد : * ( « فِي بُطُونِ أُمَّهاتِكُمْ » ) * صريح در اين است كه مراد ظلمتهاى سه گانه در شكم مادران است ، نه پشت پدران .\r\n* ( « ذلِكُمُ اللَّه رَبُّكُمْ » ) * - يعنى آن حقيقتى كه در اين دو آيه به خلقت و تدبير وصف شده ، تنها او پروردگار شماست ، نه غير او ، چون پروردگار عبارت است از كسى كه مالك و مدبر امر ملك خود باشد . و چون خدا خالق شما و خالق هر موجود ديگرى غير از شما است ، و نيز پديد آورنده نظام جارى در شماست ، پس او مالك و مدبر امر شماست ، در نتيجه او رب شماست ، نه ديگرى .\r\n* ( « لَه الْمُلْكُ » ) * - يعنى بر هر موجودى از مخلوقات دنيا و آخرت كه بنگرى ، مليك على الاطلاق آن ، خداست . و اگر ظرف « له » را جلوتر آورد و نفرموده « الملك له » ، براى اين است كه افاده حصر كند ، يعنى بفهماند ملك عالم تنها از اوست . و اين جمله خبرى است بعد از خبرى ديگر براى جمله « ذلكم اللَّه » ، هم چنان كه جمله * ( « لا إِله إِلَّا هُوَ » ) * خبر سومى است براى « ذلكم » .\r\nو انحصار الوهيت در خدا ، فرع آن است كه ربوبيت منحصر در او باشد ، چون « إله » بدين جهت عبادت مىشود كه « رب » است و مدبر الامور . ناگزير عبادت مىشود تا امور را به نفع عابد به جريان اندازد ، ( اگر انگيزه در عبادت رجا باشد ) و بلايا و امور خطرناك را از عابد دور كند ، ( اگر انگيزه در عبادت خوف باشد ) و يا آنكه عبادت مىشود صرفا براى اينكه شكرش بجا آورده شود .\r\n\r\n","description":"","footnote":"\r\n( 1 و 2 و 3 ) مجمع البيان ، ج 8 ، ص 491 .\r\n","page_name":" 363 ","page_number":363},
  {"content":"\r\n* ( « فَأَنَّى تُصْرَفُونَ » ) * - يعنى پس باز چگونه از عبادت خدا به سوى عبادت غير خدا بر مىگرديد ، با اينكه او رب شماست كه شما را خلق كرده و امرتان را تدبير نموده ، و مليك و حكمران بر شماست .\r\n\r\n\r\n* ( « إِنْ تَكْفُرُوا فَإِنَّ اللَّه غَنِيٌّ عَنْكُمْ وَلا يَرْضى لِعِبادِه الْكُفْرَ . . . » ) *\r\nاين آيه در صدد بيان اين معنا است كه دعوت به سوى توحيد و اخلاص دين براى خداى سبحان ، از اين جهت نيست كه خداى تعالى محتاج است به اينكه مشركين رو به سوى او آورند و از عبادت غير او منصرف شوند ، بلكه بدين جهت است كه خداى تعالى به سعادتمندى ايشان عنايت و لطف دارد و ايشان را به سوى سعادتشان دعوت مىكند ، همانطور كه به رزقشان عنايت دارد و نعمتهاى بىشمار به ايشان افاضه مىكند ، و هم چنان كه به حفظشان نيز عنايت دارد ، و به همين جهت ايشان را ملهم كرده كه آفات را از خود دفع كنند .\r\nپس در جمله * ( « إِنْ تَكْفُرُوا فَإِنَّ اللَّه غَنِيٌّ عَنْكُمْ » ) * خطاب به عموم مكلفين است .\r\nمىفرمايد : اگر به خدا كفر بورزيد و او را يگانه ندانيد ، او به ذات خود از شما بىنياز است . از ايمان و طاعت شما بهره مند و از كفر و نافرمانيتان متضرر نمىشود ، چون به طور كلى نفع و ضرر و احتياج در عالم امكان پيدا مىشود ، و اما واجب ، غنى بالذات است ، و در حق او نه انتفاع تصور دارد ، و نه متضرر شدن .\r\nو جمله « * ( وَلا يَرْضى لِعِبادِه الْكُفْرَ ) * » دفع توهمى است كه ممكن است از جمله « * ( فَإِنَّ اللَّه غَنِيٌّ عَنْكُمْ ) * » به ذهن كسى آيد ، و آن توهم اين است كه : وقتى خدا از ما بىنياز است ، نه از كفر ما متضرر مىشود و نه از ايمان ما بهره مند پس ديگر براى چه از ما مىخواهد كه ايمان آورده و شكرش به جاى آوريم ؟ جمله مورد بحث اين توهم را دفع مىكند كه هر چند خدا از شما بىنياز است ، ليكن عنايت الهيه اش اقتضا مىكند كه كفر را براى شما نپسندد ، چون شما بندگان او هستيد ( هم چنان كه اقتضا مىكند كه هر يك از آفريده هايش را به كمالى كه براى آن كمال خلق شده برساند ) .\r\nو مراد از كفرى كه خدا بر بشر نمىپسندد كفران نعمت است كه عبارت است از ترك شكر ، چون جمله مقابل اين جمله كه مىفرمايد : * ( « وَإِنْ تَشْكُرُوا يَرْضَه لَكُمْ ) * - و اگر شكر گزاريد شكر را برايتان مىپسندد » قرينه بر اين معنا است . و از همين جا روشن مىشود كه چرا فرمود : « خدا براى بندگانش كفر را نمىپسندد » و نفرمود « براى شما » براى اين است كه خواست به علت حكم ( راضى نبودن ) اشاره كرده باشد .\r\n","description":"","footnote":"","page_name":" 364 ","page_number":364},
  {"content":"\r\nو حاصل معناى آيه اين مىشود : شما بنده و مملوك خداى سبحانيد ، و غوطه ور در نعمتهاى او ، رابطه مملوكيت و مالكيت و عبوديت و مولويت با كفران عبد و ناديده گرفتن نعمتهاى مولايش سازگار نيست . عبد نمىتواند ولايت مولاى خود را فراموش كند و براى خود اوليايى ديگر بگيرد . او نمىتواند به مولاى خود كه غرق در نعمتهاى اوست عصيان ورزد ، آن وقت دشمن او را اطاعت كند ، با اينكه آن دشمن هم بنده خداست و مهر بندگى او به پيشانىاش خورده و مالك هيچ نفع و ضررى براى خودش نيست ، تا چه رسد براى غير .\r\n* ( « وَإِنْ تَشْكُرُوا يَرْضَه لَكُمْ » ) * - ضمير در « يرضه » به شكر برمىگردد كه از كلمه « تشكروا » استفاده مىشود ، نظير آيه « اعْدِلُوا هُوَ أَقْرَبُ لِلتَّقْوى » كه ضمير « هو » در آن به عدالتى برمىگردد كه از كلمه « اعدلوا » استفاده مىشود .\r\nو معنايش اين است كه : اگر به مقتضاى عبوديت و اخلاص دين براى خدا ، شكر خدا را بجا آورديد ، خداوند همين شكر را براى شما كه بندگان او هستيد مىپسندد . و شكر خدا منطبق با ايمان به خداست ، هم چنان كه در مقابلش كفران خدا منطبق با كفر به وى است .\r\nو از آنچه گذشت روشن گرديد كه كلمه « عباد » در جمله * ( « وَلا يَرْضى لِعِبادِه الْكُفْرَ » ) * عام است و شامل جميع بندگان خدا مىشود ، پس اينكه بعضى « 2 » از مفسرين گفته‌اند كه : منظور از اين كلمه اشخاص خاصى است كه در آيه « إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ » « 3 » سخن از آنان رفته و آنان عبارتند از « مخلصين » و يا - بنا بر تفسير زمخشرى « 4 » - « معصومين » ، صحيح نيست .\r\nچون لازمه اين تفسير آن است كه بگوييم : خدا ايمان را براى مؤمنين و كفر را براى كفار پسنديده ، مگر معصومين كه از ايشان ايمان خواسته و از كفر حفظشان فرموده . اين تفسيرى است كه بسيار ناپسند و سياق جدا آن را رد مىكند ، چون اگر معناى آيه اين باشد آن وقت آيه اشعار دارد به اينكه خدا كفر را براى كفار پسنديده در اين صورت برگشت كلام به مانند اين مىشود كه بگوييم : اگر كافر شويد خدا از شما بىنياز است ، و براى انبيايش مثلا كفر را نمىپسندد ، چون ايمان را براى آنان پسنديده و اما اگر شما شكر كنيد براى شما هم\r\n\r\n","description":"","footnote":"\r\n( 1 ) عدالت بورزيد كه آن به تقوى نزديكتر است . سوره مائده ، آيه 8 .\r\n( 2 ) تفسير كشاف ، ج 4 ، ص 115 .\r\n( 3 ) تو بر بندگان من سلطنتى ندارى تنها كسانى را مىتوانى گمراه كنى كه به اختيار خود پيروى تو مىكنند . سوره حجر ، آيه 42 .\r\n( 4 ) تفسير كشاف ، ج 4 ، ص 115 .\r\n","page_name":" 365 ","page_number":365},
  {"content":"\r\nهمين شكر را مىپسندد ، و اگر كفران كنيد همين كفران را برايتان مىپسندد . و اين معنا به طورى كه ملاحظه مىفرماييد بسيار سخيف و بىپايه و ساقط است ، و مخصوصا از نظر وقوعش در سياق آياتى كه بشر را به سوى خدا و شكر او دعوت مىكند .\r\nعلاوه بر اين ، انبيا - مثلا - داخل در شكرگزارانند ، و خدا شكر و ايمان را برايشان پسنديده ، و كفر را برايشان نپسنديده ، پس ديگر چه معنايى دارد كه دوباره تنها انبيا را نام ببرد و بفرمايد : * ( « وَلا يَرْضى لِعِبادِه الْكُفْرَ » ) * با اينكه قبلا يعنى در جمله * ( « وَإِنْ تَشْكُرُوا يَرْضَه لَكُمْ » ) * خشنودى خود را از انبيا در ضمن همه شكرگزاران اعلام كرده بود .\r\n* ( « وَلا تَزِرُ وازِرَةٌ وِزْرَ أُخْرى » ) * - يعنى هيچ كس كه خود حامل وزر ، و بار گناه خويش است ، بار گناه ديگرى را نمىكشد ، يعنى به جرم گناهى كه ديگران كرده‌اند مؤاخذه نمىگردد ، يعنى كسى به جرم گناهان مؤاخذه مىشود كه مرتكب آن شده باشد .\r\n* ( « ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ تَعْمَلُونَ إِنَّه عَلِيمٌ بِذاتِ الصُّدُورِ » ) * - يعنى اينهايى كه در باره شكر و كفران ذكر شد ، همه راجع به دنياى كسانى بود كه شكر و يا كفر مىورزيدند ، سپس شما را دوباره زنده مىكند و حقيقت اعمالتان را برايتان روشن ساخته و بر طبق آنچه كه در دلهايتان هست شما را محاسبه مىكند . و در معانى اين چند جمله در سابق مكررا بحث و گفتگو كرديم .\r\n\r\nگفتارى در معناى خشم و رضاى خدا\r\n« رضا » يكى از معانى است كه صاحبان شعور و اراده با آن توصيف مىشوند ، و به عبارتى وصف صاحبان شعور و اراده است ، ( هيچ وقت نمىگوييم اين سنگ از من راضى است ) و در مقابل اين صفت ، صفت خشم و سخط قرار دارد . و هر دو وصف وجودى هستند ( نه چون علم و جهل كه علم وجودى و جهل عدمى است ، و به معناى عدم علم است ) .\r\nمطلب ديگر اين كه : رضا و خشنودى همواره به اوصاف و افعال مربوط مىشود ، نه به ذوات ، ( مثلا مىگوييم من از اوصاف و افعال فلانى راضيم ، و نمىگوييم من از اين گل راضى هستم ) . در قرآن كريم مىفرمايد : « وَلَوْ أَنَّهُمْ رَضُوا ما آتاهُمُ اللَّه وَرَسُولُه » « 1 » و نيز فرموده :\r\n« وَرَضُوا بِالْحَياةِ الدُّنْيا » « 2 » .\r\n\r\n","description":"","footnote":"\r\n( 1 ) و اگر ايشان خشنود باشند از آنچه خدا و رسول به ايشان داده . سوره توبه ، آيه 59 .\r\n( 2 ) به زندگى دنيا راضى شدند . سوره يونس ، آيه 7 .\r\n","page_name":" 366 ","page_number":366},
  {"content":"\r\nو اگر گاهى مىبينيم كه به ذوات هم مربوط مىشود ، حتما عنايتى در كار هست و بالأخره برگشتش باز به همان معنى مىشود ، مانند آيه « وَلَنْ تَرْضى عَنْكَ الْيَهُودُ وَلَا النَّصارى » « 1 » ( كه هر چند عدم رضايت يهود و نصارى را مربوط به شخص رسول خدا ( ص ) كرده ، ولى مىدانيم كه منظور رفتار رسول خداست ، و معنايش اين است كه :\r\nيهود و نصارى هرگز از رفتار تو راضى نمىشوند مگر آن كه چنين و چنان كنى ) .\r\nو ديگر اينكه : بايد دانست كه رضا عبارت از اراده نيست ، هر چند كه هر عملى كه اراده متعلق بدان شود ، بعد از وقوعش رضايت هم دنبالش هست ، ولى رضايت عين اراده نيست ، براى اينكه اراده - به طورى كه ديگران هم گفته‌اند - همواره به امرى مربوط مىشود كه هنوز واقع نشده ، و رضا همواره به چيزى تعلق مىگيرد كه واقع شده و يا وقوعش فرض شده . و راضى بودن انسان از يك عمل ، عبارت از اين است كه آن عمل را با طبع خود سازگار ببيند ، و از آن متنفر نباشد ، و اين حالت حالتى است قائم به شخص راضى نه به عمل مرضى .\r\nمطلب ديگر اينكه : رضا به خاطر اينكه بعد از وقوع چيزى بدان متعلق مىشود ، در نتيجه با وقوع و حادث شدن آن عمل حادث مىگردد ، لذا ممكن نيست آن را صفتى از اوصاف قائم به ذات خدا بدانيم ، چون خداى تعالى منزه هست از اينكه محل حوادث قرار گيرد . پس هر جا رضايت به خداى سبحان نسبت داده شده ، بايد بدانيم كه رضا صفت فعل او و قائم به فعل اوست ، و خلاصه صفتى است كه از فعل انتزاع مىشود مانند رحمت ، غضب ، اراده و كراهت . و ما براى نمونه چند آيه از كلام مجيدش در اين جا ذكر مىكنيم : « رَضِيَ اللَّه عَنْهُمْ وَرَضُوا عَنْه » « 2 » و آيه « وَأَنْ أَعْمَلَ صالِحاً تَرْضاه » « 3 » و آيه « وَرَضِيتُ لَكُمُ الإِسْلامَ دِيناً » « 4 » .\r\nپس رضايت خدا از امرى از امورى ، عبارت از اين است كه فعل خدا با آن امر سازگار باشد ، در نتيجه از آنجا كه فعل خدا به طور كلى دو قسم است ، يكى تشريعى و يكى تكوينى ، قهرا رضاى او هم دو قسم مىشود ، رضاى تكوينى و رضاى تشريعى . پس هر امر تكوينى يعنى هر چيزى كه خدا اراده اش كرده و ايجادش نموده ، مرضى به رضاى تكوينى خداست ، به اين معنا كه فعل او ( ايجادش ) ناشى از مشيتى سازگار با آن موجود بوده .\r\n\r\n","description":"","footnote":"\r\n( 1 ) يهود و نصارى از تو هرگز راضى نمىشوند . سوره بقره ، آيه 120 .\r\n( 2 ) خدا از ايشان راضى و ايشان از خدا راضى شدند . سوره بينه ، آيه 8 .\r\n( 3 ) خدايا توفيقم ده عمل صالحى كنم كه مورد رضاى تو باشد . سوره نمل ، آيه 19 .\r\n( 4 ) و اسلام را به عنوان دينى براى شما پسنديدم . سوره مائده ، آيه 3 .\r\n","page_name":" 367 ","page_number":367},
  {"content":"\r\nو هر امر تشريعى يعنى دستورات و تكاليف اعتقادى و عملى ، مانند ايمان آوردن و عمل صالح كردن ، مرضى خداست ، به رضاى تشريعى او . به اين معنا كه آن اعتقاد و آن عمل با تشريع خدا سازگار است .\r\nو اما عقايد و اعمالى كه در مقابل اين عقايد و اعمال قرار دارند ، يعنى عقايد و اعمالى كه نه تنها امر بدان نفرموده ، بلكه از آن نهى نموده ، مورد رضاى او نمىتواند باشد ، چون با تشريع او سازگار نيست ، مانند كفر و فسوق هم چنان كه خودش فرموده : * ( « إِنْ تَكْفُرُوا فَإِنَّ اللَّه غَنِيٌّ عَنْكُمْ وَلا يَرْضى لِعِبادِه الْكُفْرَ » ) * « 1 » و نيز فرموده : « فَإِنْ تَرْضَوْا عَنْهُمْ فَإِنَّ اللَّه لا يَرْضى عَنِ الْقَوْمِ الْفاسِقِينَ » « 2 » .\r\n\r\n\r\n* ( « وَإِذا مَسَّ الإِنْسانَ ضُرٌّ دَعا رَبَّه مُنِيباً إِلَيْه . . . » ) *\r\nكلمه « انابه » به معناى برگشتن است . و كلمه « خوله » ماضى است از باب تفعيل و از ماده « خول » ، « تخويل » - به طورى كه در مجمع البيان « 3 » گفته - به معناى عطيه اى بزرگ به عنوان بخشش و كرامت است .\r\nبعد از آنكه در آيه قبلى سخن از كفرانگران نعمت بود و در آن فرمود : خداى سبحان با اينكه بىنياز از مردم است ، مع ذلك اين عمل را براى آنان نمىپسندد ، اينك در اين آيه تنبه مىدهد به اينكه انسان طبعا كفران پيشه است ، با اينكه او بالفطره پروردگار خود را مىشناسد و در هنگام بيچارگى و اضطرار كه دستش از همه جا كوتاه مىشود ، بيدرنگ رو به سوى او مىكند و از او نجات مىطلبد هم چنان كه خود او فرموده : « وَكانَ الإِنْسانُ كَفُوراً » « 4 » و نيز فرموده : « إِنَّ الإِنْسانَ لَظَلُومٌ كَفَّارٌ » « 5 » .\r\nبنا بر اين ، معناى آيه چنين مىشود كه : وقتى شدت و يا مرض يا قحطى و امثال آن به انسان مىرسد ، پروردگار خود را در حالى كه اعتراف به ربوبيتش دارد مىخواند ، و به سوى او برمىگردد ، و از ماسواى او اعراض مىكند ، از او مىخواهد كه گرفتارىاش را بر طرف سازد .\r\n\r\n","description":"","footnote":"\r\n( 1 ) سوره زمر ، آيه 7 .\r\n( 2 ) هر چند شما از ايشان راضى شويد خدا راضى نيست ! چون خدا هرگز از مردم فاسق راضى نمىشود . سوره توبه ، آيه 96 .\r\n( 3 ) مجمع البيان ، ج 8 ، ص 490 .\r\n( 4 ) انسان همواره كفران پيشه است . سوره اسرى ، آيه 67 .\r\n( 5 ) به درستى انسان ستمگر و كفران پيشه است . سوره ابراهيم ، آيه 34 .\r\n","page_name":" 368 ","page_number":368},
  {"content":"\r\nو معناى * ( « ثُمَّ إِذا خَوَّلَه نِعْمَةً مِنْه نَسِيَ ما كانَ يَدْعُوا إِلَيْه مِنْ قَبْلُ » ) * اين است كه : چون خداى سبحان گرفتاريش را بر طرف كرد و نعمتى از ناحيه خود به او داد ، سرگرم و مستغرق در آن نعمت شده ، دوباره آن گرفتارىاش را از ياد مىبرد ، گرفتاريى كه خدا را به سوى آن مىخواند ، يعنى مىخواند تا آن را بر طرف كند .\r\nو بنا بر اين كلمه « ما » در جمله * ( « ما كانَ يَدْعُوا إِلَيْه » ) * موصوله است ، و منظور از آن همان گرفتارىهاى قبل از نجات است . و ضمير در « اليه » به همان « ما » برمىگردد . ولى بعضى « 1 » گفته‌اند : « ما » مصدريه است و ضمير در « اليه » به خداى سبحان برمىگردد ، و معنايش اين است كه : دعا كردن به سوى پروردگارش را از ياد مىبرد ، دعايى كه قبل از رفع گرفتارى مىكرد بعضى « 2 » ديگر گفته‌اند : كلمه « ما » موصوله است و مراد از آن خداى سبحان است .\r\nاين كلام از ساير وجوه بعيدتر است .\r\n* ( « وَجَعَلَ لِلَّه أَنْداداً لِيُضِلَّ عَنْ سَبِيلِه » ) * - كلمه « اندادا » به معناى امثال است ، و مراد از آن - به طورى كه گفته شده - « 3 » بتها و رب النوعهاى آنهاست . و لام در جمله * ( « لِيُضِلَّ عَنْ سَبِيلِه » ) * لام عاقبت است ، و معنايش اين است كه : براى خدا امثالى گرفته كه آنها را به پندار خود شريك در ربوبيت و الوهيت مىدانند تا آنجا كه همين پندار باعث آن مىشود كه مردم از راه خدا گمراه گردند ، چون مردم داراى اين طبيعتند كه به يكديگر نگاه مىكنند ، هر چه آن يكى كرد اين هم كوركورانه تقليد مىكند و همانطور كه با زبان دعوت مىشوند با عمل هم دعوت مىشوند .\r\nو بعيد نيست كه مراد از « انداد » مطلق اسبابى باشد كه بشر بر آنها اعتماد نموده ، و آرامش درونى پيدا مىكند و در نتيجه از خدا غافل مىماند . و يكى از آن اسباب ، بتهاى بتپرستان است ، چون آيه شريفه همه انسانها را به اين وصف معرفى مىكند ، و همه انسانها بتپرست نيستند ، اگر چه مورد آيه كفارند ، اما مورد مخصص نمىشود و باعث نمىگردد كه بگوييم منظور از آيه هم همين مورد خاص است .\r\n* ( « قُلْ تَمَتَّعْ بِكُفْرِكَ قَلِيلًا إِنَّكَ مِنْ أَصْحابِ النَّارِ » ) * - يعنى اى انسان غافل از خدا ! با همين بىخبريت از خدا ، سرگرم باش ، سرگرمى اندك و ناپايدارى ، چون تو از اهل آتشى ، بازگشتت به سوى آتش است . و اين امر ( سرگرم باش ) امر و دستورى است تهديدى و در\r\n\r\n","description":"","footnote":"\r\n( 1 ) روح المعانى ، ج 23 ، ص 245 .\r\n( 2 ) تفسير كشاف ، ج 4 ، ص 116 .\r\n( 3 ) مجمع البيان ، ج 8 ، ص 491 .\r\n","page_name":" 369 ","page_number":369},
  {"content":"\r\nمعناى خبر دادن است . يعنى تو سرانجام به سوى آتش مىروى ، و اين سرگرمى در چند روزى اندك ، آتش را از تو دفع نمىكند .\r\n\r\n\r\n* ( « أَمَّنْ هُوَ قانِتٌ آناءَ اللَّيْلِ ساجِداً وَقائِماً يَحْذَرُ الآخِرَةَ وَيَرْجُوا رَحْمَةَ رَبِّه . . . » ) *\r\nاين آيه بىمناسبت و بدون اتصال با آيه قبلى نيست كه مىفرمود : * ( « وَلا تَزِرُ وازِرَةٌ وِزْرَ أُخْرى » ) * ، چون فحواى آيه قبل اين است كه : كافر و شاكر برابر نيستند ، و با هم متشبه و مختلط نمىگردند ، و در آيه مورد بحث آن را توضيح داده مىفرمايد : قانت و عابدى كه از عذاب خدا مىترسد ، و به رحمت پروردگارش اميدوار است ، با كسى كه چنين نيست يكسان نمىباشد .\r\nپس جمله * ( « أَمَّنْ هُوَ قانِتٌ آناءَ اللَّيْلِ ساجِداً وَقائِماً يَحْذَرُ الآخِرَةَ وَيَرْجُوا رَحْمَةَ رَبِّه » ) * يكى از دو طرف ترديد است و طرف ديگرش حذف شده ، و تقدير كلام چنين است : « أهذا الذى ذكرنا خير ام من هو قانت . . . » .\r\nو كلمه « قنوت » - به طورى كه راغب « 1 » گفته - به معناى ملازم بودن با عبادت است ، البته عبادت با خضوع . و كلمه « آناء » جمع « أنى » است كه به معناى وقت است ، و معناى * ( « يَحْذَرُ الآخِرَةَ » ) * ، « يحذر عذاب الآخرة » است ، هم چنان كه خداى تعالى فرموده : « إِنَّ عَذابَ رَبِّكَ كانَ مَحْذُوراً » « 2 » و اين جمله با جمله * ( « يَرْجُوا رَحْمَةَ رَبِّه » ) * مجموعا خوف از عذاب و رجاء رحمت را مىرسانند . و اگر عذاب را مقيد به آخرت كرد ، ولى رحمت را مقيد به آن نكرد ، بدين جهت است كه رحمت آخرت اى بسا دنيا را هم فرا مىگيرد .\r\nو معناى آيه اين است كه : آيا اين كافر كه گفتيم از اصحاب آتش است ، بهتر است يا كسى كه همواره ملازم با اطاعت و خضوع براى پروردگارش است و در اوقاتى از شب هنگامى كه فرا مىرسد به نماز مىايستد و در حالى كه يا در سجده است و يا ايستاده ، و از عذاب آخرت مىترسد و در عين حال اميدوار به رحمت پروردگارش است ؟ يعنى اين دو با هم يكسان نيستند .\r\n* ( « قُلْ هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ » ) * - در اين آيه شريفه علم داشتن و نداشتن هر دو مطلق آمده ، و نفرموده ، علم به چه چيز ، و ليكن مراد از آن بر حسب مورد آيه ، علم به خداست ، چون علم به خداست كه آدمى را به كمال مىرساند و نافع به حقيقت معناى كلمه است ، و نيز نداشتنش ضرر مىرساند ، و اما علوم ديگر مانند مال هستند ، كه تنها\r\n\r\n","description":"","footnote":"\r\n( 1 ) مفردات راغب ، ماده « قنت » .\r\n( 2 ) عذاب آخرت حذر شدنى است . سوره اسرى ، آيه 57 .\r\n","page_name":" 370 ","page_number":370},
  {"content":"\r\nدر زندگى دنيا به درد مىخورد و با فناى دنيا فانى مىگردد .\r\n* ( « إِنَّما يَتَذَكَّرُ أُولُوا الأَلْبابِ » ) * - يعنى از اين تذكر تنها كسانى متذكر مىشوند كه صاحبان عقلند ، و اين جمله در مقام تعليل مساوى نبودن دو طايفه است ، مىفرمايد : اينكه گفتيم مساوى نيستند ، علتش آن است كه اولى به حقايق امور متذكر مىشود و دومى نمىشود ، پس برابر نيستند ، بلكه آنها كه علم دارند بر ديگران رجحان دارند .\r\n* ( « قُلْ يا عِبادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِي هذِه الدُّنْيا حَسَنَةٌ . . . » ) *\r\nجار و مجرور * ( « فِي هذِه الدُّنْيا » ) * متعلق است به جمله « احسنوا » در نتيجه مراد از آن وعده اى است به كسانى كه نيكوكارند ، يعنى همواره ملازم اعمال نيكند . مىفرمايد : اين گونه اشخاص حسنه و پاداشى دارند كه نمىتوان وصف آن را بيان كرد .\r\nو در اين آيه حسنه را مطلق آورده و معين نكرده كه مراد از آن پاداشهاى دنيوى و يا اخروى است ، و ظاهر اين اطلاق آن است كه مراد از آن اعم از حسنه آخرت و حسنه دنيا است كه نصيب مؤمنين نيكوكار مىشود ، از قبيل طيب نفس ، سلامت روح ، و محفوظ بودن جانها از آنچه دلهاى كفار بدان مبتلا است ، مانند تشويش خاطر ، پريشانى قلب ، تنگى سينه ، خضوع ، در برابر اسباب ظاهرى ، و نداشتن كسى كه در همه گرفتارىهاى روزگار به او پناهنده شود و از او يارى بگيرد ، و در هنگام پيش آمدن حوادث ناگوار به او تكيه داشته باشد .\r\nو همچنين براى مؤمنين نيكوكار در آخرت سعادت جاودان و نعيم مقيم است و بعضى « 1 » از مفسرين گفته‌اند : جمله * ( « فِي هذِه الدُّنْيا » ) * متعلق به « حسنه » است . ولى اينطور نيست .\r\n* ( « وَأَرْضُ اللَّه واسِعَةٌ » ) * - اين جمله تحريك و تشويق ايشان است به مهاجرت كردن از مكه ، به خاطر اين كه توقف در مكه براى مؤمنين به رسول خدا ( ص ) دشوار بود ، و مشركين هر روز بيشتر از روز قبل سختگيرى مىكردند و ايشان را دچار فتنه و گرفتارى مىنمودند البته آيه شريفه از نظر لفظ عام است و اختصاص به مهاجرت از مكه ندارد . بعضى « 2 » از مفسرين گفته‌اند : « مراد از » ارض اللَّه « بهشت است مىفرمايد : بهشت وسيع است ، و در آن مزاحمتى نيست ، پس در صدد به دست آوردن آن به وسيله اطاعت و عبادت باشد » و ليكن اين معنا از لفظ آيه بعيد است .\r\n* ( « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ » ) * - « توفيه » اجر به معناى آن است كه آن را به طور تام و كامل بدهند . و از سياق برمىآيد انحصارى كه كلمه « انما » مفيد آن است ،\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 492 .\r\n","page_name":" 371 ","page_number":371},
  {"content":"\r\nمتوجه جمله « به غير حساب » باشد . بنا بر اين جار و مجرور « به غير حساب » متعلق مىشود به كلمه « يوفى » و صفتى است براى مصدرى كه « يوفى » بر آن دلالت دارد .\r\nو معنايش اين است كه : صابران اجرشان داده نمىشود ، مگر اعطايى بىحساب .\r\nپس صابران بر خلاف ساير مردم به حساب اعمالشان رسيدگى نمىشود و اصلا نامه اعمالشان بازنمىگردد ، و اجرشان همسنگ اعمالشان نيست .\r\nدر آيه شريفه « صابران » هم مطلق ذكر شده و مقيد به صبر در اطاعت و يا صبر در ترك معصيت و يا صبر بر مصيبت نشده هر چند كه صبر در برابر مصائب دنيا ، بخصوص صبر در مقابل اذيتهاى اهل كفر و فسوق كه به مؤمنين مخلص و با تقوا مىرسد با مورد آيه منطبق است ( و ليكن همانطور كه در ساير موارد گفته‌ايم مورد مخصص نيست ) .\r\nبعضى « 1 » از مفسرين گفته‌اند : « به غير حساب » حال از « اجرهم » است يعنى اجر بىحساب و بسيار ولى وجه سابق قريبتر است به ذهن .\r\n\r\nبحث روايتى\r\n\r\nدر الدر المنثور است كه : ابن مردويه از يزيد رقاشى روايت كرده كه گفت : مردى به رسول خدا ( ص ) عرضه داشت : ما اموال خود را به اين و آن مىدهيم تا در غياب ذكر خير ما گويند ، آيا در اين گونه انفاقها اجرى هم داريم يا نه ؟ رسول خدا ( ص ) فرمود : خداى تعالى هيچ عمل نيكى را نمىپذيرد ، مگر از كسى كه آن را خالص براى خدا انجام داده باشد ، آن گاه اين آيه را تلاوت فرمود : * ( « أَلا لِلَّه الدِّينُ الْخالِصُ » ) * « 2 » .\r\nو نيز در همان كتاب آمده كه ابن جرير از طريق جويبر ، از ابن عباس روايت كرده كه در تفسير جمله * ( « وَالَّذِينَ اتَّخَذُوا مِنْ دُونِه أَوْلِياءَ . . . » ) * گفته : اين آيه در باره سه قبيله بنى عامر ، بنى كنانه ، و بنى سلمه ، نازل شد كه هر سه بت مىپرستيدند و مىگفتند ملائكه دختران خدايند . و نيز مىگفتند : * ( « ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى » ) * « 3 » .\r\nمؤلف : آيه شريفه مطلق است ، و شامل عموم وثنى مذهبان مىشود ، و جمله * ( « ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى » ) * منطق همگى آنان است ، و همچنين اعتقاد به فرزند داشتن خدا ، و در آيه هم تصريحى نشده به اينكه ملائكه را دختران خدا مىپنداشتند . پس حق مطلب آن است كه اين روايت از باب تطبيق است .\r\n\r\n","description":"","footnote":"\r\n( 1 ) روح المعانى ، ج 23 ، ص 248 .\r\n( 2 و 3 ) الدر المنثور ، ج 5 ، ص 322 .\r\n","page_name":" 372 ","page_number":372},
  {"content":"\r\nو در كافى « 1 » و علل الشرائع هر يك به سند خود از زراره از امام باقر ( ع ) روايت آورده‌اند كه در ذيل جمله * ( « آناءَ اللَّيْلِ ساجِداً وَقائِماً » ) * فرمود : منظور نماز شب است ، « 2 » .\r\nو در كافى به سند خود از امام ابى جعفر ( ع ) روايت آورده كه در ذيل اين آيه از كلام خداى عز و جل كه مىفرمايد : * ( « هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ إِنَّما يَتَذَكَّرُ أُولُوا الأَلْبابِ » ) * فرموده : ما هستيم كه داراى علميم و دشمنان مايند كه بىعلمند و شيعيان ما صاحبان خردند « 3 » .\r\nمؤلف : اين مضمون به طرق بسيارى از امام باقر و صادق ( ع ) روايت شده ، و از باب تطبيق كلى بر مورد است ، نه از باب تفسير .\r\nو در الدر المنثور است كه : ابن سعد در طبقات خود و ابن مردويه ، از ابن عباس روايت كرده‌اند كه در ذيل جمله * ( « أَمَّنْ هُوَ قانِتٌ آناءَ اللَّيْلِ ساجِداً وَقائِماً » ) * گفته است : اين آيه در حق عمار بن ياسر نازل شد « 4 » .\r\nمؤلف : نظير اين مضمون از جويبر از عكرمه نيز نقل شده . و از جويبر از ابن عباس نيز آمده كه گفت : اين آيه در باره ابن مسعود ، عمار ، و سالم مولاى ابى حذيفه نازل شده ، و از ابى نعيم و ابن عساكر از ابن عمر روايت شده كه گفت : عثمان بوده و روايات ديگرى آن را در باره اشخاص ديگرى دانسته‌اند . و همه اين روايات از باب تطبيق عموم آيه به مورد آن است ، نه اينكه آيه در خصوص موردى نازل شده باشد تا شان نزول اصطلاحى باشد ، چون اين سوره يك مرتبه و دفعتا نازل شده است ، ( ديگر معنا ندارد كه در باره همه نامبردگان نازل شده باشد ) . و در مجمع البيان آمده كه عياشى به سند خود از عبد اللَّه بن سنان از امام صادق ( ع ) روايت كرده كه فرمود رسول خدا ( ص ) فرمود : روزى كه نامه هاى اعمال باز مىشود و ميزان اعمال نصب مىگردد ، براى اهل بلاء نه ميزانى نصب مىشود ، و نه نامه عملى بازمىگردد ، آن وقت اين آيه را تلاوت فرمود : * ( « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ » ) * « 5 » .\r\nمؤلف : در الدر المنثور هم از ابن مردويه ، از انس بن مالك ، از رسول خدا ( ص ) روايتى نقل كرده كه در آن اين مضمون آمده « 6 » .\r\n\r\n","description":"","footnote":"\r\n( 1 ) كافى ج 3 ، ص 444 ، ح 11 .\r\n( 2 ) علل الشرائع ، ص 363 ، ح 8 .\r\n( 3 ) كافى ، ج 1 ، ص 212 ، ح 1 .\r\n( 4 ) الدر المنثور ، ج 5 ، ص 323 .\r\n( 5 ) مجمع البيان ، ج 8 ، ص 492 .\r\n( 6 ) الدر المنثور ، ج 5 ، ص 323 .\r\n","page_name":" 373 ","page_number":373},
  {"content":"\r\n\r\n\r\nقُلْ إِنِّي أُمِرْتُ أَنْ أَعْبُدَ اللَّه مُخْلِصاً لَه الدِّينَ ( 11 ) وَأُمِرْتُ لأَنْ أَكُونَ أَوَّلَ الْمُسْلِمِينَ ( 12 ) قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ( 13 ) قُلِ اللَّه أَعْبُدُ مُخْلِصاً لَه دِينِي ( 14 ) فَاعْبُدُوا ما شِئْتُمْ مِنْ دُونِه قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يَوْمَ الْقِيامَةِ أَلا ذلِكَ هُوَ الْخُسْرانُ الْمُبِينُ ( 15 )\r\nلَهُمْ مِنْ فَوْقِهِمْ ظُلَلٌ مِنَ النَّارِ وَمِنْ تَحْتِهِمْ ظُلَلٌ ذلِكَ يُخَوِّفُ اللَّه بِه عِبادَه يا عِبادِ فَاتَّقُونِ ( 16 ) وَالَّذِينَ اجْتَنَبُوا الطَّاغُوتَ أَنْ يَعْبُدُوها وَأَنابُوا إِلَى اللَّه لَهُمُ الْبُشْرى فَبَشِّرْ عِبادِ ( 17 ) الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه أُولئِكَ الَّذِينَ هَداهُمُ اللَّه وَأُولئِكَ هُمْ أُولُوا الأَلْبابِ ( 18 ) أفَمَنْ حَقَّ عَلَيْه كَلِمَةُ الْعَذابِ أفَأَنْتَ تُنْقِذُ مَنْ فِي النَّارِ ( 19 ) لكِنِ الَّذِينَ اتَّقَوْا رَبَّهُمْ لَهُمْ غُرَفٌ مِنْ فَوْقِها غُرَفٌ مَبْنِيَّةٌ تَجْرِي مِنْ تَحْتِهَا الأَنْهارُ وَعْدَ اللَّه لا يُخْلِفُ اللَّه الْمِيعادَ ( 20 )\r\nترجمه آيات\r\nبگو من مامور شده‌ام كه خدا را بپرستم و دين را خالص براى او بدانم ( 11 ) .\r\nو نيز مامورم كه اولين مسلمان باشم ( 12 ) .\r\nبگو من مىترسم در صورت نافرمانىام از امر خدا دچار عذاب روزى عظيم گردم ( 13 ) .\r\nبگو من تنها خدا را مىپرستم و دين خود را براى او خالص مىسازم ( 14 ) .\r\n","description":"","footnote":"","page_name":" 374 ","page_number":374},
  {"content":"\r\nشما هر چه مىخواهيد به جاى خدا بپرستيد بگو براستى زيانكاران واقعى آنهايند كه نفس خود و خويشان خود را در روز قيامت باخته باشند ، آگاه باشيد كه براستى خسران مبين همين است ( 15 ) .\r\nكه از بالاى سر طبقاتى از آتش و در زير پا طبقاتى از آتش دارند اين است كه خداوند بندگان خود را با آن مىترساند كه اى بندگان من از قهر من بپرهيزيد ( 16 ) .\r\nو كسانى كه اجتناب دارند از طاغوت از اينكه او را بپرستند و به سوى خدا بازمىگردند ايشان ( نزد خدا ) بشارت دارند . پس بندگان مرا بشارت ده ( 17 ) .\r\nهمانهايى را كه به هر سخنى گوش مىدهند پس بهترين آن را پيروى مىكنند ، آنان هستند كه خدا هدايتشان كرده و آنان هستند صاحبان خرد ( 18 ) .\r\nآيا كسى كه عذاب برايش حتمى شده آيا تو مىخواهى كسى را كه داخل آتش است نجات دهى ؟ ( 19 ) .\r\nليكن كسانى كه از پروردگارشان مىترسند غرفه هايى دارند كه ما فوق آن نيز غرفه هايى است بنا شده كه از دامنه و چشم اندازش نهرها جارى است اين وعده خداست و خدا خلف وعده نمىكند ( 20 ) .\r\nبيان آيات\r\nدر اين آيات به نوعى به آغاز كلام برگشت شده ، رسول خدا ( ص ) را دستور مىدهد به مردم ابلاغ كند كه اگر ايشان را به توحيد و اخلاص دين براى خدا مىخواند ، بدان جهت است كه او مامور از طرف خداست ، و نيز مامور شده است كه خود او هم مانند سايرين به اين دعوت پاسخ مثبت دهد ، چيزى كه هست اين فرق را با سايرين دارد كه او بايد اولين كس باشد به اسلام آوردن و تسليم در برابر آنچه به سويش دعوت مىكند ، و خلاصه به چيزى دعوت كند كه خودش قبل از دعوت ديگران به آن ايمان داشته باشد حال چه اينكه مردم دعوتش را بپذيرند و يا آن را رد كنند .\r\nپس ديگر مردم چشم اين طمع را نبايد داشته باشند كه آن جناب بر خلاف دعوتش عمل كند و سيره اش مخالف دعوتش باشد ، براى اينكه آن جناب دعوت پروردگار خود را قبلا پذيرفته و اجابت كرده ، و او در دين خود استوار و ثابت قدم و از عصيان خداى تعالى ترسان است ، با چنين حالى مردم را دعوت مىكند ، كفار را انذار و مؤمنين را بشارت مىدهد . آنان را به عذابى كه خدا برايشان آماده كرده ، و اينان را به نعيمى كه خدا برايشان تهيه كرده\r\n","description":"","footnote":"","page_name":" 375 ","page_number":375},
  {"content":"\r\n* ( « قُلْ إِنِّي أُمِرْتُ أَنْ أَعْبُدَ اللَّه مُخْلِصاً لَه الدِّينَ ) * . . . * ( أَوَّلَ الْمُسْلِمِينَ » ) * اين آيه به نحوى به اول سوره برگشت كرده ، كه مىفرمود : « إِنَّا أَنْزَلْنا إِلَيْكَ الْكِتابَ بِالْحَقِّ فَاعْبُدِ اللَّه مُخْلِصاً لَه الدِّينَ » و منظور از آن اين است كه كفار را به كلى از اينكه آن جناب انعطافى بخرج دهد مايوس كند تا ديگر طمعى به او نكنند و سخنى از ترك دعوت و سازگارى با شرك ورزيدن او به ميان نياورند ، و اين معنا در اول سوره « ص » و نيز در آياتى ديگر خاطرنشان شده است .\r\nپس گويا در آيه مورد بحث مىخواهد بفرمايد : به ايشان بگو آنچه من بر شما تلاوت كردم كه بايد خدا را بپرستم و دين خدا را خالص كنم ، هر چند خطاب در آن متوجه من است ، و ليكن بايد متوجه باشيد كه اين صرف دعوت نيست كه من فقط شنونده اى باشم و مامور باشم كه خطاب خدا را به شما برسانم ، و خودم هيچ وظيفه اى ديگر نداشته باشم ، بلكه من نيز مانند يك يك شما مامورم او را عبادت نموده ، دين را براى او خالص سازم . باز تكليف من به همين جا خاتمه نمىيابد ، بلكه مامورم كه قبل از همه شما در برابر آنچه بر من نازل شده تسليم باشم ، و به همين جهت قبل از همه شما من تسليم شده‌ام ، و اينك بعد از تسليم شدن خودم به شما ابلاغ مىكنم . آرى من از پروردگارم مىترسم و او را به اخلاص مىپرستم ، و به او ايمان آورده‌ام ، چه اينكه شما ايمان بياوريد و يا نياوريد . پس ديگر طمعى به من نداشته باشيد .\r\nپس اينكه فرمود : * ( « قُلْ إِنِّي أُمِرْتُ أَنْ أَعْبُدَ اللَّه مُخْلِصاً لَه الدِّينَ » ) * اشاره است به اينكه آن جناب در اطاعت دستور خدا به اخلاص در دين و داشتن دين خالص مانند ساير مردم است .\r\n\r\n\r\nو جمله * ( « وَأُمِرْتُ لأَنْ أَكُونَ أَوَّلَ الْمُسْلِمِينَ » ) * اشاره است به اينكه در امرى كه متوجه من شده زيادتى است بر امرى كه متوجه همه شده است ، و آن زيادتى عبارت از اين است كه خطاب ، قبل از شما متوجه من شده ، و غرض از توجه آن به من قبل از شما اين است كه من اولين كسى باشم كه تسليم اين امر شده‌ام و به آن ايمان آورده‌ام .\r\nبعضى « 1 » از مفسرين گفته‌اند : لام در جمله « لان اكون » لام تعليل است ، و چنين معنا مىدهد : من به اين علت مامور شده‌ام كه اولين مسلم هستم ، بعضى « 2 » ديگر گفته‌اند : « لام » زايد است ، هم چنان كه مىبينيم در آيه « قُلْ إِنِّي أُمِرْتُ أَنْ أَكُونَ أَوَّلَ مَنْ أَسْلَمَ » « 3 » حرف لام نيامده .\r\n\r\n","description":"","footnote":"\r\n( 1 و 2 ) تفسير منهج الصادقين ، ج 8 ، ص 82 . و روح المعانى ، ج 23 ، ص 250 .\r\n( 3 ) من مامور شده‌ام اولين كسى باشم كه اسلام آورده . سوره انعام ، آيه 14 .\r\n","page_name":" 376 ","page_number":376},
  {"content":"\r\nولى برگشت هر دو وجه به يك معنا است ، براى اينكه اولين مسلمان بودن آن جناب ، عنوانى به اسلام او مىدهد ، و همين عنوان هم مىتواند غايت امر به اسلام آوردن باشد ، و هم مىتواند متعلق امر باشد ، و به آن امر بفرمايد ، مثل اينكه هم صحيح است بگوييم « او را بزن براى اينكه ادب بشود » و هم صحيح است بگوييم « او را با زدن ادب كن » . ( كه در اين مثال تاديب كه عنوان فعل است ، در اولى غايت و علت واقع شده ، و در دومى خود آن متعلق امر واقع شده است ) .\r\nدر كشاف مىگويد در معناى اين آيه شريفه چند وجه است :\r\nيكى اينكه « من اولين كسى باشم كه در عصر خودم و از بين قومم اسلام آورده باشم » چون آن جناب اولين كسى بود كه با دين پدران خود مخالفت كرده ، و نيز اولين كسى بوده كه بتها را رها كرده و نابود نموده است .\r\nدوم اينكه « من اولين كسى از بين دعوت شدگان باشم كه اسلام آورده » .\r\nسوم اينكه « من اولين كسى باشم كه خودش را به همان چيزى كه ديگران را دعوت كرده ، دعوت كرده باشد ، تا هم در قولم و هم در فعلم مقتداى قومم باشم ، و چون پادشاهان نباشم كه مردم را به چيزى دعوت مىكنند كه خود عمل نمىكنند . و اين كه رفتارم ، به گونه اى باشد كه با اوليت در اسلام سازگار باشد تا مردم را به سبب عمل كه همان اوليت است رهنمون شود » « 1 » .\r\nو ليكن خواننده عزيز متوجه است كه از وجوه مزبور آنكه با سياق آيات سازگارتر است همان وجه سوم است ، و آن همان وجهى است كه ما قبلا گفتيم و البته ساير وجوه هم از لوازم آن وجه است .\r\n* ( « قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ » ) * مراد از نافرمانى رسول خدا ( ص ) نسبت به پروردگارش ، به شهادت سياق اين است كه : با امر او به اين كه دين را براى خداى اخلاص نمايد مخالفت ورزد . و مراد از « يوم عظيم » روز قيامت است . و اين آيه در حقيقت به منزله زمينه چينى براى آيه بعدى است .\r\n* ( « قُلِ اللَّه أَعْبُدُ مُخْلِصاً لَه دِينِي فَاعْبُدُوا ما شِئْتُمْ مِنْ دُونِه » ) * اين آيه تصريح دارد به اينكه رسول خدا ( ص ) امر پروردگار خود\r\n\r\n","description":"","footnote":"\r\n( 1 ) تفسير كشاف ، ج 4 ، ص 119 .\r\n","page_name":" 377 ","page_number":377},
  {"content":"\r\nرا اطاعت و امتثال كرده ، بر خلاف آيه قبلى كه همين معنا را به طور كنايه مىرساند . در اين آيه به كلى كفار را مايوس كرده ، و براى هميشه از اينكه آن جناب در برابر خواسته هايشان ( كه همان مخالفت با اوامر الهى است ) روى خوش نشان دهد ، نوميدشان ساخته است .\r\nو اگر كلمه « اللَّه » را كه از نظر تركيببندى كلام ، مفعول كلمه « اعبد » است ، و بايد بعد از آن آمده باشد ، جلوتر آورده ، براى اين است كه انحصار را افاده كند ، و بفهماند كه من تنها خدا را مىپرستم . و جمله * ( « مُخْلِصاً لَه دِينِي » ) * معناى حصر را تاكيد مىكند . و جمله * ( « فَاعْبُدُوا ما شِئْتُمْ مِنْ دُونِه » ) * امرى است تهديدى كه مىفهماند به غير خدا هر چه را بپرستيد سودى به حالتان نخواهد داشت و بالأخره عذاب و و بال اعراضتان از پرستش خدا با اخلاص ، گريبانتان را خواهد گرفت . و اين معنا كه از مفهوم جمله مزبور استفاده مىشود ، صريح در ذيل آيه است كه مىفرمايد : * ( « قُلْ إِنَّ الْخاسِرِينَ . . . » ) * .\r\n\r\n\r\n* ( « قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يَوْمَ الْقِيامَةِ . . . » ) *\r\nكلمه « خسر » و « خسران » هر دو به معناى از دست دادن سرمايه است ، يا همه اش و يا بعضى از آن . البته كلمه « خسران » رساتر از كلمه « خسر » است ، و « خسران نفس » به معناى آن است كه آدمى نفس خود را در معرض هلاكت و بدبختى قرار دهد ، به طورى كه استعداد كمالش از بين برود و سعادت به كلى از او فوت شود . « خسارت اهل » هم به همين معنا است .\r\nدر اين آيه شريفه تعريضى است به مشركين ، كه در جمله * ( « فَاعْبُدُوا ما شِئْتُمْ » ) * مورد خطاب واقع شده‌اند ، گويا فرموده ، شما هر چه را بپرستيد بالأخره سرمايه نفس را از دست داده‌ايد ، به خاطر اينكه آن را با به كفر كشاندن به هلاكت رسانديد ، و همچنين اهل و خويشاوندان خود را هلاك كرديد ، چون شما آنان را وادار به كفر و شرك كرديد ، و اين كفر و شرك همان خسران حقيقى است .\r\n* ( « أَلا ذلِكَ هُوَ الْخُسْرانُ الْمُبِينُ » ) * - آگاه باشيد كه خسران حقيقى هم همين است ، براى اينكه خسرانهاى مربوط به امور دنيا هر چه باشد چه مال و چه جاه ، ناپايدار است ، به خلاف خسران روز قيامت كه پايانى ندارد ، دائم و جاودان است ، چون نه زايل مىشود و نه منقطع .\r\nعلاوه بر اين ، مال و يا جاه وقتى با خسران از دست رفت ، جبرانش ممكن است ، چه بسا مىشود كه مثل آن و يا بهتر از آن جايگزين آن گردد ، به خلاف خسران نفس ، كه ديگر جبران نمىپذيرد .\r\nالبته اين در صورتى است كه مراد از « اهل » خويشاوندان و نزديكان دنيايى انسان\r\n","description":"","footnote":"","page_name":" 378 ","page_number":378},
  {"content":"\r\nباشد . چون بعضى گفته‌اند : « مراد از آن همسران و خدمتكارانى است كه خدا براى انسان مؤمن و متقى در بهشت آماده كرده » و اين معنا بهتر و با مقام آيه مناسبتر است ، چون خويشاوندى و هر رابطه اجتماعى دنيا در روز قيامت از هم گسيخته مىشود ، هم چنان كه خداى تعالى خبر داده كه « فَلا أَنْسابَ بَيْنَهُمْ يَوْمَئِذٍ » و نيز فرموده : « يَوْمَ لا تَمْلِكُ نَفْسٌ لِنَفْسٍ شَيْئاً » « 2 » و آياتى ديگر غير از اينها .\r\nو نيز مؤيد معناى دوم اين آيه است كه مىفرمايد : « فَأَمَّا مَنْ أُوتِيَ كِتابَه بِيَمِينِه فَسَوْفَ يُحاسَبُ حِساباً يَسِيراً وَيَنْقَلِبُ إِلى أَهْلِه مَسْرُوراً » « 3 » .\r\n* ( « لَهُمْ مِنْ فَوْقِهِمْ ظُلَلٌ مِنَ النَّارِ وَمِنْ تَحْتِهِمْ ظُلَلٌ . . . » ) *\r\nكلمه « ظلل » جمع « ظله » است و - به طورى كه گفته‌اند - به معناى ساترى است در بالاى سر . و مراد از اينكه ساترى از آتش در بالاى سر و ساترى ديگر در زير پا دارند ، اين است كه آتش از همه جهات به ايشان احاطه دارد . و بقيه الفاظ آيه روشن است .\r\n* ( « وَالَّذِينَ اجْتَنَبُوا الطَّاغُوتَ أَنْ يَعْبُدُوها وَأَنابُوا إِلَى اللَّه لَهُمُ الْبُشْرى » ) * راغب گفته : كلمه « طاغوت » عبارت است از هر متجاوز و از هر معبودى به غير خداى تعالى . و اين كلمه هم در يك نفر استعمال مىشود ، و هم در جمع « 4 » و ظاهرا مراد از آن در آيه شريفه بتها و هر معبود طاغى ديگرى است كه به جاى خدا پرستيده شود .\r\nدر آيه شريفه به صرف اجتناب از پرستش طاغوت اكتفاء نشده ، بلكه بر آن * ( « وَأَنابُوا إِلَى اللَّه » ) * اضافه كرده است و اين اشاره بدان است كه صرف نفى خدايان ديگر هيچ فايده اى ندارد ، آنچه فايده مىدهد اين است كه انسان بين نفى آن آلهه و اثبات إله واحد ، جمع كند .\r\nهم خدا را بپرستد و هم غير او را نپرستد . اين است عبادت با اخلاص دين .\r\n* ( « لَهُمُ الْبُشْرى » ) * - اين جمله ، جمله اى است انشايى ، كه در عين حال خبر واقع شده براى * ( « الَّذِينَ اجْتَنَبُوا . . . » ) * .\r\n* ( « فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه . . . » ) *\r\nمقتضاى ظاهر عبارت اين بود كه بفرمايد : « لهم البشرى فبشرهم » و حاجت نبود كه\r\n\r\n","description":"","footnote":"\r\n( 1 ) امروز ديگر رابطه و نسبتى بينشان نيست . سوره مؤمنون ، آيه 101 .\r\n( 2 ) روزى كه هيچ كس براى ديگرى مالك چيزى نيست . سوره انفطار ، آيه 19 .\r\n( 3 ) و اما كسى كه نامه عملش به دست راستش داده شود ، به زودى محاسبه مىشود در حالى كه حسابى آسان خواهد داشت . با خرسندى به اهلش ملحق خواهد شد . سوره انشقاق ، آيه 7 - 9 .\r\n( 4 ) مفردات راغب ، ماده « طغى » .\r\n","page_name":" 379 ","page_number":379},
  {"content":"\r\nكلمه « عباد » آورده شود ، و ليكن به منظور از آوردن آن اين بوده كه با اضافه شدن به ضمير متكلم آورده شود ، تا احترامى از آنان به عمل آمده باشد ، و هم دنبالش با جمله * ( « الَّذِينَ يَسْتَمِعُونَ الْقَوْلَ . . . » ) * توصيف شوند .\r\nو مراد از « قول » به شهادت اينكه دنبالش مساله « اتباع » آمده ، آن قولى است كه ارتباط و مساسى با عمل داشته باشد ، پس بهترين قول آن قولى است كه آدمى را بهتر به حق برساند ، و براى انسان خيرخواهانه تر باشد . و انسان فطرتا اين طور است كه حسن و جمال را دوست مىدارد و به سويش مجذوب مىشود ، و معلوم است كه هر چه آن حسن بيشتر باشد اين جذبه شديدتر است . و اگر زشت و زيبا ، هر دو را ببيند ، به سوى زيبا متمايل مىشود ، و اگر زيبا و زيباتر را ببيند به سوى زيباتر مىگرايد . و اما اگر به سوى زيباتر نرود ، و باز به همان زيبا سرگرم شود معلوم مىشود كه سرگرمىاش به زيبا به خاطر زيبايى آن نبوده ، چون اگر براى زيبايى آن بود با بيشتر شدن زيبايى ، بايد بيشتر مجذوب شود ، و زيبا را رها كرده به طرف زيباتر متمايل شود .\r\nپس اينكه آيه شريفه بندگان خدا را توصيف فرموده به اينكه « پيرو بهترين قولند » معنايش اين است كه مطبوع و مفطور بر طلب حقند و به فطرت خود رشد و رسيدن به واقع را طالبند . پس هر جا امرشان دائر شود بين حق و باطل ، بين رشد و گمراهى ، البته حق و رشد را متابعت مىكنند و باطل و گمراهى را رها مىنمايند . و هر جا امرشان داير شود بين « حق » و « احق » - حقتر - و رشد و رشد بيشتر ، البته حقتر و رشد بيشتر را انتخاب مىكنند .\r\nپس حق و رشد ، مطلوب بندگان خداست ، و به همين جهت هر چه بشنوند به آن گوش مىدهند و اين طور نيست كه متابعت هواى نفس كنند و هر سخنى را به صرف شنيدن بدون تفكر و تدبر رد كنند .\r\n\r\n\r\nپس جمله * ( « الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه » ) * مفادش اين است كه : بندگان خدا طالب حق و رشدند ، به هر سخنى كه گوش دهند بدين اميد گوش مىدهند كه در آن حقى بيابند و مىترسند كه در اثر گوش ندادن به آن ، حق از ايشان فوت شود .\r\nبعضى از مفسرين « 1 » گفته‌اند : مراد از « گوش دادن به حرف و پيروى كردن از بهترين آن » گوش دادن به قرآن و غير قرآن ، و پيروى كردن از قرآن است .\r\nبعضى « 2 » ديگر گفته‌اند : مراد استماع اوامر خداى تعالى و پيروى كردن بهترين آنها\r\n\r\n","description":"","footnote":"\r\n( 1 ) مجمع البيان ، ج 8 ، ص 493 .\r\n( 2 ) روح المعانى ، ج 23 ، ص 253 .\r\n","page_name":" 380 ","page_number":380},
  {"content":"\r\nاست ، مثلا در مساله قصاص ، خدا هم اجازه قصاص به ايشان داده ، و هم عفو ، و ايشان عفو را پيروى مىكنند . و نيز هم اجازه داده صدقه را آشكارا دهند و هم پنهانى ، و ايشان پنهانى صدقه مىدهند .\r\nولى اين دو قولى كه از مفسرين نقل كرديم بدون دليل عموم آيه را تخصيص مىزند .\r\n* ( « أُولئِكَ الَّذِينَ هَداهُمُ اللَّه » ) * - اين جمله اشاره است به اينكه صفت پيروى از بهترين قول ، خود هدايتى است الهى ، و اين هدايت - كه گفتيم عبارت است از طلب حق و آمادگى تام براى پيروى از آن هر جا كه يافت شود - هدايتى است اجمالى كه تمامى هدايتهاى تفصيلى و رسيدن به هر يك از معارف الهى بدان منتهى مىشود .\r\n* ( « وَأُولئِكَ هُمْ أُولُوا الأَلْبابِ » ) * - يعنى اينهايند تنها كسانى كه صاحب عقلند . و از اين جمله استفاده مىشود كه عقل عبارت است از نيرويى كه با آن به سوى حق راه يافته مىشود ، و نشان داشتن عقل پيروى از حق است . و در تفسير آيه « وَمَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه » « 1 » كه از آن استفاده مىشود كه سفيه آن كسى است كه دين خدا را پيروى نكند ، در نتيجه عاقل آن كسى است كه دين خدا را پيروى كند .\r\n* ( « أفَمَنْ حَقَّ عَلَيْه كَلِمَةُ الْعَذابِ أفَأَنْتَ تُنْقِذُ مَنْ فِي النَّارِ » ) * كلمه عذاب براى هر كس كه كفر بورزد آن روز ثابت شد كه آدم به سوى زمين هبوط مىكرد ، در آن روز به او گفتند : « وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ » « 2 » و در اين معنا آيات ديگرى نيز هست .\r\nمقتضاى سياق اين است كه در آيه چيزى در تقدير گرفته شده باشد ، چيزى كه جمله * ( « أفَأَنْتَ تُنْقِذُ مَنْ فِي النَّارِ » ) * بر آن دلالت كند ، و تقدير كلام اين است كه : « أفمن حق عليه كلمة العذاب ينجو منه - آيا كسى كه كلمه عذاب بر او ثابت شده ، از عذاب نجات مىيابد ؟ » . و اين تقدير بهتر از آن است كه بگوييم تقديرش « أفمن حق عليه كلمة العذاب خير أم من وجبت عليه الجنة - آيا كسى كه كلمه عذاب بر او ثابت شده بهتر است ، يا كسى كه بهشت بر او واجب گشته » مىباشد .\r\nبعضى « 3 » از مفسرين گفته‌اند : « معنى جمله اين است كه آيا كسى كه وعيد خداى\r\n\r\n","description":"","footnote":"\r\n( 1 ) هيچ كس از آيين ابراهيم روى نگرداند بجز مردم بىخرد . سوره بقره ، آيه 130 .\r\n( 2 ) و كسانى كه كفر بورزند و آيات ما را تكذيب كنند ، اهل آتش و در آن جاويد خواهند بود .\r\nسوره بقره ، آيه 39 .\r\n( 3 ) مجمع البيان ، ج 8 ، ص 494 .\r\n","page_name":" 381 ","page_number":381},
  {"content":"\r\nتعالى به عقاب بر او واجب گشته ، آيا تو مىتوانى او را از آتش خلاص كنى و با آوردن » « * ( مَنْ فِي النَّارِ ) * » اكتفاء كرده ، از اينكه ضمير « تنقذه » را بياورد . و براى اينكه بيشتر شنونده را متوجه معنا كند ، استفهام را تكرار كرده .\r\nبعضى « 1 » ديگر گفته‌اند : « تقدير آيه » أفانت تنقذ من فى النار منهم « است ، يعنى آيا تو مىتوانى از ايشان آن كسانى را كه در آتشند نجات دهى ؟ چيزى كه هست ضمير » منهم « از آن حذف شده » . و اين وجه از همه وجوه نامربوطتر است .\r\n* ( « لكِنِ الَّذِينَ اتَّقَوْا رَبَّهُمْ لَهُمْ غُرَفٌ مِنْ فَوْقِها غُرَفٌ مَبْنِيَّةٌ تَجْرِي مِنْ تَحْتِهَا الأَنْهارُ » ) * كلمه « غرف » جمع « غرفه » به معناى بالاخانه است . بعضى « 2 » گفته‌اند : اين جمله در مقابل جمله * ( « لَهُمْ مِنْ فَوْقِهِمْ ظُلَلٌ مِنَ النَّارِ وَمِنْ تَحْتِهِمْ ظُلَلٌ » ) * كه در باره كفار است قرار دارد .\r\n* ( « وَعْدَ اللَّه » ) * - يعنى خداوند به ايشان وعده داده اين وعده را . در نتيجه كلمه مزبور مفعول مطلق است كه به جاى فعل خود نشسته .\r\n* ( « لا يُخْلِفُ اللَّه الْمِيعادَ » ) * - اين جمله از سنت خداى تعالى در وعده هايش خبر مىدهد و در عين حال دلهاى بندگان خود را خرسند مىسازد .\r\n\r\nبحث روايتى\r\n\r\nدر تفسير قمى در روايت ابى الجارود ، از امام ابى جعفر ( ع ) آمده كه در ذيل جمله * ( « قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ » ) * فرموده : يعنى در نفس خود و اهلشان مغبون شدند « 3 » .\r\nو در مجمع البيان در ذيل آيه * ( « وَالَّذِينَ اجْتَنَبُوا الطَّاغُوتَ أَنْ يَعْبُدُوها وَأَنابُوا إِلَى اللَّه لَهُمُ الْبُشْرى » ) * مىگويد : ابو بصير از امام صادق ( ع ) روايت كرده كه فرمود : شما ( پيروان مكتب اهل بيت ) همانها هستيد . و هر كس جبارى را اطاعت كند گويا او را پرستيده « 4 » .\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 494 .\r\n( 3 ) تفسير قمى ، ج 2 ، ص 248 .\r\n( 4 ) مجمع البيان ، ج 8 ، ص 493 .\r\n","page_name":" 382 ","page_number":382},
  {"content":"\r\nمؤلف : اين روايت از باب تطبيق مصداق بر مفهوم عام است .\r\nو در كافى است كه بعضى از اصحاب ما بدون ذكر سند از هشام بن حكم روايت كرده‌اند كه گفت : امام ابو الحسن موسى بن جعفر ( ع ) به من فرمود : اى هشام خداى تبارك و تعالى اهل عقل و فهم را در كتاب خود بشارت داده و فرموده : * ( « فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه أُولئِكَ الَّذِينَ هَداهُمُ اللَّه وَأُولئِكَ هُمْ أُولُوا الأَلْبابِ » ) * « 1 » .\r\nو در الدر المنثور است كه : ابن جرير و ابن ابى حاتم از زيد بن اسلم روايت كرده‌اند كه در ذيل آيه * ( « وَالَّذِينَ اجْتَنَبُوا الطَّاغُوتَ أَنْ يَعْبُدُوها » ) * گفته است : اين دو آيه در باره سه نفر كه در جاهليت مىگفته‌اند « لا إله الا اللَّه » نازل شده ، و آن سه نفر عبارت بودند از زيد بن عمرو بن نفيل ، و ابو ذر غفارى ، و سلمان فارسى « 2 » .\r\nمؤلف : اين روايت را صاحب مجمع البيان از عبد اللَّه بن زيد نقل كرده « 3 » و در الدر المنثور هم از ابن مردويه از ابن عمر آورده كه گفت : در باره سعيد بن زيد و ابو ذر و سلمان نازل شده . و نيز از جويبر از جابر بن عبد اللَّه روايت كرده كه گفت : در باره مردى از انصار نازل شده كه وقتى آيه « لَها سَبْعَةُ أَبْوابٍ . . . » نازل شد هفت غلام خود را آزاد كرد « 4 » . ولى ظاهرا تمامى اين روايات از باب تطبيق داستان بر آيه مىباشد .\r\n\r\n","description":"","footnote":"\r\n( 1 ) اصول كافى ، ج 1 ، ص 13 ، ح 12 .\r\n( 2 ) الدر المنثور ، ج 5 ، ص 324 .\r\n( 3 ) مجمع البيان ، ج 8 ، ص 493 كه بجاى « عبد اللَّه بن زيد » ، « عبد الرحمن بن زيد » مىباشد .\r\n( 4 ) الدر المنثور ، ج 5 ، ص 325 .\r\n","page_name":" 383 ","page_number":383},
  {"content":"\r\n\r\n\r\nألَمْ تَرَ أَنَّ اللَّه أَنْزَلَ مِنَ السَّماءِ ماءً فَسَلَكَه يَنابِيعَ فِي الأَرْضِ ثُمَّ يُخْرِجُ بِه زَرْعاً مُخْتَلِفاً أَلْوانُه ثُمَّ يَهِيجُ فَتَراه مُصْفَرًّا ثُمَّ يَجْعَلُه حُطاماً إِنَّ فِي ذلِكَ لَذِكْرى لأُولِي الأَلْبابِ ( 21 ) أفَمَنْ شَرَحَ اللَّه صَدْرَه لِلإِسْلامِ فَهُوَ عَلى نُورٍ مِنْ رَبِّه فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّه أُولئِكَ فِي ضَلالٍ مُبِينٍ ( 22 ) اللَّه نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْه جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَقُلُوبُهُمْ إِلى ذِكْرِ اللَّه ذلِكَ هُدَى اللَّه يَهْدِي بِه مَنْ يَشاءُ وَمَنْ يُضْلِلِ اللَّه فَما لَه مِنْ هادٍ ( 23 ) أفَمَنْ يَتَّقِي بِوَجْهِه سُوءَ الْعَذابِ يَوْمَ الْقِيامَةِ وَقِيلَ لِلظَّالِمِينَ ذُوقُوا ما كُنْتُمْ تَكْسِبُونَ ( 24 ) كَذَّبَ الَّذِينَ مِنْ قَبْلِهِمْ فَأَتاهُمُ الْعَذابُ مِنْ حَيْثُ لا يَشْعُرُونَ ( 25 )\r\nفَأَذاقَهُمُ اللَّه الْخِزْيَ فِي الْحَياةِ الدُّنْيا وَلَعَذابُ الآخِرَةِ أَكْبَرُ لَوْ كانُوا يَعْلَمُونَ ( 26 ) وَلَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ ( 27 ) قُرْآناً عَرَبِيًّا غَيْرَ ذِي عِوَجٍ لَعَلَّهُمْ يَتَّقُونَ ( 28 ) ضَرَبَ اللَّه مَثَلًا رَجُلًا فِيه شُرَكاءُ مُتَشاكِسُونَ وَرَجُلًا سَلَماً لِرَجُلٍ هَلْ يَسْتَوِيانِ مَثَلًا الْحَمْدُ لِلَّه بَلْ أَكْثَرُهُمْ لا يَعْلَمُونَ ( 29 ) إِنَّكَ مَيِّتٌ وَإِنَّهُمْ مَيِّتُونَ ( 30 )\r\nثُمَّ إِنَّكُمْ يَوْمَ الْقِيامَةِ عِنْدَ رَبِّكُمْ تَخْتَصِمُونَ ( 31 ) فَمَنْ أَظْلَمُ مِمَّنْ كَذَبَ عَلَى اللَّه وَكَذَّبَ بِالصِّدْقِ إِذْ جاءَه ألَيْسَ فِي جَهَنَّمَ مَثْوىً لِلْكافِرِينَ ( 32 ) وَالَّذِي جاءَ بِالصِّدْقِ وَصَدَّقَ بِه أُولئِكَ هُمُ الْمُتَّقُونَ ( 33 ) لَهُمْ ما يَشاؤُنَ عِنْدَ رَبِّهِمْ ذلِكَ جَزاءُ الْمُحْسِنِينَ ( 34 ) لِيُكَفِّرَ اللَّه عَنْهُمْ أَسْوَأَ الَّذِي عَمِلُوا وَيَجْزِيَهُمْ أَجْرَهُمْ بِأَحْسَنِ الَّذِي كانُوا يَعْمَلُونَ ( 35 )\r\nألَيْسَ اللَّه بِكافٍ عَبْدَه وَيُخَوِّفُونَكَ بِالَّذِينَ مِنْ دُونِه وَمَنْ يُضْلِلِ اللَّه فَما لَه مِنْ هادٍ ( 36 ) وَمَنْ يَهْدِ اللَّه فَما لَه مِنْ مُضِلٍّ ألَيْسَ اللَّه بِعَزِيزٍ ذِي انْتِقامٍ ( 37 )\r\n","description":"","footnote":"","page_name":" 384 ","page_number":384},
  {"content":"\r\nترجمه آيات\r\nمگر نديدى كه خدا از آسمان آبى را فرستاد و همان را در رگ و ريشه ها و منابع زيرزمينى بدوانيد و سپس به وسيله همان آب همواره كشت و زرع بيرون مىآورد ، زرعى با رنگهاى گوناگون و سپس آن زرع را مىخشكاند و تو مىبينى كه پس از سبزى و خرمى زرد مىشود آن گاه آن را حطامى مىسازد كه در اين خود تذكرى است براى خردمندان ( 21 ) .\r\nآيا كسى كه خدا سينه اش را پذيراى اسلام كرد و در نتيجه همواره با نور الهى قدم برمىدارد چون سنگدلان است . پس واى بر سنگدلانى كه ياد خدا دلهايشان را نرم نمىكند آنان در ضلالتى آشكارند ( 22 ) .\r\nخدا بهترين سخن را نازل كرده كتابى كه ابعاضش بهم مربوط و به يكديگر منعطف است آنهايى كه از پروردگارشان خشيت دارند از شنيدنش پوست بدنشان جمع مىشود و در عين حال پوست و دلشان متمايل به ياد خدا مىگردد اين هدايت خداست كه هر كه را بخواهد با آن هدايت مىكند و كسى كه خدا گمراهش كند ديگر راهنمايى نخواهد داشت ( 23 ) .\r\nآيا كسى كه روى خود را از عذاب در روز قيامت حفظ مىكند مثل بىپروايان است در آن روز به ستمكاران گفته مىشود بچشيد آنچه را كه خود كسب كرده‌ايد ( 24 ) .\r\nكسانى هم كه قبل از ايشان بودند آيات خدا را تكذيب كردند در نتيجه عذاب ، آنان را گرفت در حالى كه احتمالش را هم نمىدادند ( 25 ) .\r\nپس خداى تعالى خوارى در زندگى دنيا را به آنان چشانيد و هر آينه عذاب آخرت بزرگتر است اگر بفهمند ( 26 ) .\r\nدر اين قرآن براى مردم از هر نوع مثلى آورديم شايد متذكر شوند ( 27 ) .\r\nقرآنى عربى و بدون انحراف شايد كه بپرهيزند ( 28 ) .\r\nخداى تعالى مردى را مثل زده كه چند شريك ناسازگار بر سر او نزاع كنند و مردى را كه تنها مملوك يك نفر باشد آيا اين دو در مثل با هم يكسانند ؟ حمد همه اش از خدا است و ليكن بيشترشان\r\n","description":"","footnote":"","page_name":" 385 ","page_number":385},
  {"content":"\r\nنمىدانند ( 29 ) .\r\nتو خواهى مرد و ايشان هم خواهند مرد ( 30 ) .\r\nو سپس همه شما در روز قيامت نزد پروردگارتان مخاصمه خواهيد كرد ( 31 ) .\r\nپس كيست ستمكارتر از كسى كه بر خدا دروغ ببندد و سخن راستى را كه آمده تكذيب كند ؟ آيا پنداشته كه در دوزخ جايى براى كفار نيست ( 32 ) .\r\nو كسانى كه سخن راست دارند و سخن راست را تصديق هم مىكنند تنها ايشانند پرهيزكاران ( 33 ) .\r\nكه نزد پروردگارشان هر چه بخواهند دارند و اين است جزاى نيكوكاران ( 34 ) .\r\nتا خدا بدترين گناهانشان را بريزد و اجرشان را بر طبق بهترين عملشان بدهد ( 35 ) .\r\nآيا خدا كافى براى امور بنده خود نيست ؟ و شما را از معبودهاى ديگر مىترساند و كسى كه خدا گمراهش كرده باشد ديگر راهنمايى برايش نخواهد بود ( 36 ) .\r\nو كسى كه خدا هدايتش كرده باشد او هم ديگر گمراه كننده اى برايش نخواهد بود آيا خدا عزيز و منتقم نيست ؟ ( 37 ) .\r\nبيان آيات\r\nدر اين آيات به همان احتجاجى كه در آغاز سوره بر ربوبيت خداى تعالى مىشد ، برگشت شده ، و نيز پيرامون هدايت راه يافتگان ، و ضلالت گمراهان و مقايسه بين اين دو گروه و سرانجام كار هر يك از آن دو ، سخن مىرود ، و نيز بيان مىشود كه هدايت قرآن به چه معنا است .\r\n* ( « ألَمْ تَرَ أَنَّ اللَّه أَنْزَلَ مِنَ السَّماءِ ماءً فَسَلَكَه يَنابِيعَ فِي الأَرْضِ . . . » ) *\r\nدر مجمع البيان مىگويد : كلمه « ينابيع » جمع « ينبوع » است ، و آن جايى است كه آب از آن مىجوشد ، مثلا مىگويند : « نبع الماء من موضع كذا - آب از فلان محل مىجوشد و فوران مىكند » و كلمه « زرع » عبارت است از آنچه از زمين مىرويد و مانند درخت ساقه ندارد . و كلمه « شجر » عبارت است از آنچه كه ساقه و شاخه دارد . و كلمه « نبات » هر دو قسم روييدنى را شامل مىشود . و كلمه « بهيج » از مصدر « هيج » است كه به معناى نهايت مرتبه خشك شدن نبات است ، و كلمه « حطام » به معناى كاه و خس متفرق است « 1 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 494 .\r\n","page_name":" 386 ","page_number":386},
  {"content":"\r\nو معناى جمله * ( « فَسَلَكَه يَنابِيعَ فِي الأَرْضِ » ) * اين است كه : خداوند آب را در چشمه ها و رگه هاى زمينى كه چون رگهاى بدن آدمى است داخل كرده ، و زمين آن را از جانبى به جانبى ديگر انتقال مىدهد . و بقيه الفاظ آيه روشن است .\r\nآيه شريفه - به طورى كه ملاحظه مىكنيد - بر يگانگى خداى تعالى در ربوبيت احتجاج مىكند .\r\n\r\n\r\n* ( « أفَمَنْ شَرَحَ اللَّه صَدْرَه لِلإِسْلامِ فَهُوَ عَلى نُورٍ مِنْ رَبِّه فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّه . . . » ) *\r\nبعد از آنكه در آيه قبلى فرمود كه در مساله انزال آب از آسمان و روياندن روييدنيها تذكرى است براى خردمندان ، كه همان بندگان با تقوى خدايند . و نيز قبلا فرموده بود كه اين طايفه همان كسانى هستند كه خدا هدايتشان كرده ، اينك در اين آيه مىفرمايد : اين طايفه چون ديگران گمراه نيستند و علت اين معنا را توضيح مىدهد ، و آن اين است كه اين طايفه داراى نورى از ناحيه پروردگار خويشند كه با آن نور ، حق را مىبينند . و سبب ديگرش اين است كه اين طايفه دلى نرم دارند كه از پذيرفتن حق ، و هر كلام نيكويى كه بشنوند سرپيچى نمىكنند .\r\nپس جمله * ( « أفَمَنْ شَرَحَ اللَّه صَدْرَه . . . » ) * مبتدايى است كه خبرش حذف شده . و جمله * ( « فَوَيْلٌ لِلْقاسِيَةِ قُلُوبُهُمْ . . . » ) * ، مىفهماند كه آن خبر چيست ، و تقدير كلام چنين است . « أفمن شرح اللَّه صدره للاسلام كالقاسية قلوبهم - آيا كسى كه خدا دلش را براى پذيرفتن اسلام نرم و پذيرا كرده ، چون سنگدلانند ؟ » و اين استفهام انكارى است و معنايش اين است كه : هرگز برابر نيستند .\r\nو « شرح صدر » به معناى گشادگى سينه است ، تا ظرفيت پذيرفتن سخن را داشته باشد و چون شرح صدر به خاطر اسلام است ، و اسلام عبارت است از تسليم در برابر خدا و آنچه او اراده كرده و او هم جز حق را اراده نمىكند ، در نتيجه شرح صدر براى اسلام ، به اين معنا خواهد بود كه انسان وضعى به خود بگيرد كه هر سخن حقى را بپذيرد و آن را رد نكند .\r\nالبته معناى اين حرف اين نيست كه هر سخنى را هر چه باشد كوركورانه بپذيرد ، بلكه با بصيرت نسبت به حق و شناختن راه رشد ، آن را مىپذيرد ، و به همين جهت دنبالش اضافه كرده : * ( « فَهُوَ عَلى نُورٍ مِنْ رَبِّه » ) * و با آوردن كلمه « على » او را به سواره اى تشبيه كرد كه بر نورى سوار شده ، راه مىپيمايد ، و از هر چه بگذرد ( هر چه كه بر دلش بگذرد ) ، آن را به خوبى مىبيند و اگر حق باشد آن را از باطل تميز مىدهد ، به خلاف گمراهى كه در سينه اش\r\n","description":"","footnote":"","page_name":" 387 ","page_number":387},
  {"content":"\r\nشرحى و ظرفيتى نيست تا گنجايش حق را داشته باشد ، و نيز بر مركبى از نور سوار نيست ، تا حق را از باطل تميز دهد .\r\nو جمله * ( « فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّه » ) * تفريع بر جمله قبلى است ، چون دلالت مىكند بر اين كه اشخاص قاسية القلوب - با در نظر داشتن اينكه قساوت قلب و سختى آن لازمه نداشتن شرح صدر و نور قلبى است - با آيات خدا متذكر نمىشوند ، و در نتيجه به سوى حقى كه آيات خدا بر آن دلالت مىكند راه نمىيابند ، و به همين جهت دنبالش فرموده :\r\n* ( « أُولئِكَ فِي ضَلالٍ مُبِينٍ » ) * .\r\nو در اين آيه شريفه هدايت به لازمه اش تعريف شده ، كه همان شرح صدر و نورانيت قلب باشد ، و ضلالت هم به لازمه اش ، يعنى قساوت قلب از ذكر خدا .\r\nدر سابق در تفسير آيه « فَمَنْ يُرِدِ اللَّه أَنْ يَهْدِيَه يَشْرَحْ صَدْرَه لِلإِسْلامِ . . . » « 1 » نيز گفتارى در معناى هدايت ايراد كرديم بدانجا مراجعه فرماييد .\r\n\r\n\r\n* ( « اللَّه نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ . . . » ) *\r\nاين آيه شريفه نسبت به آيه قبلى نظير اجمال بعد از تفصيل است ، چون در آيه قبلى هدايت را بطور مفصل بيان كرده بود ، و در اين آيه بطور اجمال بيان مىكند ، هر چند كه اين آيه بيان هدايت قرآن و تعريف آن نيز هست .\r\nپس منظور از بهترين حديث در جمله * ( « اللَّه نَزَّلَ أَحْسَنَ الْحَدِيثِ » ) * قرآن كريم است و كلمه « حديث » به معناى سخن است ، هم چنان كه در آيه « فَلْيَأْتُوا بِحَدِيثٍ مِثْلِه » « 2 » و نيز در آيه « فَبِأَيِّ حَدِيثٍ بَعْدَه يُؤْمِنُونَ » « 3 » ، نيز به همين معنا است . پس قرآن بهترين سخن است ، به خاطر اينكه مشتمل است بر محض حق ، حقى كه باطل بدان رخنه نمىكند ، نه در عصر نزولش ، نه بعد از آن ، و نيز به خاطر اينكه كلام مجيد خداست .\r\n* ( « كِتاباً مُتَشابِهاً » ) * - يعنى كتابى است كه هر قسمتش شبيه ساير قسمتها است ، و اين تشابه غير از تشابهى است كه در مقابل محكم استعمال شده ، چون تشابه دومى صفت بعضى از آيات قرآن است و در آيه مورد بحث همه آيات را متشابه خوانده ، پس اين تشابه غير آن تشابه است ، آن تشابه به معناى واضح نبودن معناى آيه است ، و اين تشابه به معناى آن است\r\n\r\n","description":"","footnote":"\r\n( 1 ) پس هر كه را خدا بخواهد هدايت كند قلبش را به نور اسلام روشن گرداند . سوره انعام ، آيه 125 .\r\n( 2 ) اگر قبول ندارند كه اين قرآن كلام خدا است پس حديثى مانند آن بياورند . سوره طور ، آيه 34 .\r\n( 3 ) پس بعد از قرآن ديگر به چه حديثى ايمان مىآورند . سوره مرسلات ، آيه 50 .\r\n","page_name":" 388 ","page_number":388},
  {"content":"\r\nكه سراسر قرآن آياتش از اين جهت كه اختلافى با هم ندارند ، و هيچ آيه اى با آيه ديگر ضديت ندارد مشابه يكديگر هستند .\r\n« مثانى » - اين كلمه جمع « مثنيه » است كه به معناى معطوف است ، و قرآن را « مثانى » خوانده ، چون بعضى از آياتش انعطاف به بعضى ديگر دارد ، و هر يك ديگرى را شرح و بيان مىكند ، بدون اينكه اختلافى در آنها يافت شود و يكديگر را نفى و دفع كنند ، هم چنان كه فرموده : « أفَلا يَتَدَبَّرُونَ الْقُرْآنَ وَلَوْ كانَ مِنْ عِنْدِ غَيْرِ اللَّه لَوَجَدُوا فِيه اخْتِلافاً كَثِيراً » « 1 » .\r\n* ( « تَقْشَعِرُّ مِنْه جُلُودُ الَّذِينَ يَخْشَوْنَ رَبَّهُمْ » ) * - اين جمله مانند جملات قبل كتاب را وصف مىكند ، نه اينكه جمله اى ابتدايى و نو باشد . و كلمه « تقشعر » از مصدر « اقشعرار » است كه به معناى جمع شدن پوست بدن است به شدت ، از ترسى كه در اثر شنيدن خبر دهشت آور و يا ديدن صحنه اى دهشت آور دست مىدهد . و اين جمع شدن پوست بدن اشخاص در اثر شنيدن قرآن ، تنها به خاطر اين است كه خود را در برابر عظمت پروردگارشان مشاهده مىكنند ، پس در چنين وضعى وقتى كلام خدا را بشنوند ، متوجه ساحت عظمت و كبريايى او گشته و خشيت بر دلهايشان احاطه مىيابد و پوست بدنهايشان شروع به جمع شدن مىكند .\r\n* ( « ثُمَّ تَلِينُ جُلُودُهُمْ وَقُلُوبُهُمْ إِلى ذِكْرِ اللَّه » ) * - كلمه « تلين » متضمن معناى سكون و آرامش است ، چون اگر چنين نبود احتياج نداشت كه با حرف « الى » متعدى شود ، پس معنايش اين است كه : بعد از جمع شدن پوستها از خشيت خدا ، بار ديگر پوست بدنشان نرم مىشود . و دلهايشان آرامش مىيابد ، چون به ياد خدا مىافتند ، و با همان ياد خدا آرامش مىيابند .\r\nدر جمله قبلى كه جمع شدن پوستها را بيان مىكرد ، سخنى از قلوب به ميان نياورد ، براى اينكه مراد از « قلوب » جانها و نفوس است و جان « اقشعرار » يعنى جمع شدن پوست ندارد ، عكس العمل جانها در برابر قرآن همانا خشيت و ترس است .\r\n* ( « ذلِكَ هُدَى اللَّه يَهْدِي بِه مَنْ يَشاءُ » ) * - يعنى اين حالت جمع شدن پوست از شنيدن قرآن كه به ايشان دست مىدهد و آن حالت سكونت پوستها و قلبها در مقابل ياد خدا ، هدايت خداست ، و اين تعريف ديگرى است براى هدايت از طريق لازمه آن .\r\n\r\n","description":"","footnote":"\r\n( 1 ) چرا در قرآن تدبر نمىكنند ، و نمىانديشند كه اگر اين كتاب از ناحيه غير خدا بود اختلافهاى بسيارى در آن مىيافتند . سوره نساء ، آيه 82 .\r\n","page_name":" 389 ","page_number":389},
  {"content":"\r\n\r\n\r\n« يَهْدِي بِه مَنْ يَشاءُ مِنْ عِبادِه » - يعنى خداوند با هدايت خود هر كه از بندگانش را بخواهد هدايت مىكند ، و آنها كسانى هستند كه استعدادشان براى پذيرش هدايت باطل نگشته ، و سرگرم كارهايى چون فسق و ظلم كه مانع هدايتند ، نيستند و در اين سياق اشعارى هم به اين معنا هست كه هدايت خود از فضل خدا است ، نه اينكه چيزى آن را بر خدا واجب كرده باشد و او مجبور بدان شده باشد .\r\nبعضى « 1 » از مفسرين گفته‌اند : مشار اليه به اشاره « ذلك » در جمله * ( « ذلِكَ هُدَى اللَّه » ) * قرآن است ، يعنى اين قرآن هدايت خداست . و ليكن خواننده خود مىداند كه اين حرف صحيح نيست .\r\nبعضى از مفسرين با اين آيات استدلال كرده‌اند بر اينكه هدايت صنع خداست و احدى در آن دخالت ندارد . ولى حق مطلب اين است كه : اين آيات هيچ گونه دلالتى بر اين مدعا ندارد ، هر چند كه اصل مطلب صحيح و حق است ، به اين معنا كه اصل هدايت از خداى سبحان است و تبعا به كسانى نسبت داده مىشود كه خدا اختيارشان كرده است ، هم چنان كه از امثال آيه « قُلْ إِنَّ هُدَى اللَّه هُوَ الْهُدى » « 2 » و آيه « إِنَّ عَلَيْنا لَلْهُدى » « 3 » و آيه « وَجَعَلْناهُمْ أَئِمَّةً يَهْدُونَ بِأَمْرِنا » « 4 » و آيه « وَإِنَّكَ لَتَهْدِي إِلى صِراطٍ مُسْتَقِيمٍ » « 5 » ، استفاده مىشود .\r\nپس هدايت همه اش از خداست ، يا بدون واسطه و يا به واسطه هدايتى كه قبلا به انبيا و اولياى راه يافته خود داده . و بنا بر اين پس اگر از خلقش كسى را گمراه كرده باشد ، يعنى نه بدون واسطه و نه با وساطت هاديان راه يافته اش هدايت نكرده باشد ، هادى ديگر براى او نخواهد بود . و اين همان حقيقتى است كه جمله * ( « وَمَنْ يُضْلِلِ اللَّه فَما لَه مِنْ هادٍ » ) * بيانگر آن است ، و به زودى بعد از چند آيه به آن مىرسيم ، و اين معنا در كلام خداى تعالى مكرر آمده .\r\n* ( « أفَمَنْ يَتَّقِي بِوَجْهِه سُوءَ الْعَذابِ يَوْمَ الْقِيامَةِ وَقِيلَ لِلظَّالِمِينَ ذُوقُوا ما كُنْتُمْ تَكْسِبُونَ » ) * مقايسه اى است بين اهل عذاب در قيامت و بين ايمنان از آن عذاب ، يعنى بين اهل ضلالت و اهل هدايت ، و به همين جهت آيه مورد بحث را دنبال آيه قبلى آورده .\r\n\r\n","description":"","footnote":"\r\n( 1 ) مجمع البيان ، ج 8 ، ص 495 .\r\n( 2 ) بگو هدايت واقعى تنها هدايت خداست . سوره بقره ، آيه 120 .\r\n( 3 ) هدايت تنها بر ما و كار ماست . سوره ليل ، آيه 12 .\r\n( 4 ) ايشان را پيشوايانى كرديم كه به امر ما هدايت كنند . سوره انبياء ، آيه 73 .\r\n( 5 ) و به درستى كه تو به سوى صراط مستقيم هدايت مىكنى . سوره شورى ، آيه 52 .\r\n","page_name":" 390 ","page_number":390},
  {"content":"\r\n\r\n\r\nو استفهام در اين آيه انكارى و خبر « من » در كلام نيامده و نفرموده : « كسى كه روى خود از عذاب به قيامت نگه مىدارد » چه كرده و يا چه مىكند ، و تقدير آن اين است : « آيا كسى كه روى خود از عذاب بد قيامت نگه مىدارد ، مثل كسى است كه از آن ايمن است ؟ » .\r\nو كلمه « يوم القيامة » متعلق است به كلمه « يتقى » و معنايش اين است : « آيا كسى كه تلاش مىكند روى خود از عذاب بد قيامت نگه بدارد ، چون با دست نمىتواند ، زيرا دستهايش را به گردنش بسته‌اند ، مثل كسى است كه اصلا مكروهى به او نمىرسد ؟ » اين معنايى است كه ديگران « 1 » براى آيه كرده‌اند .\r\nبعضى « 2 » هم گفته‌اند : جمله * ( « يَتَّقِي بِوَجْهِه » ) * به آن معنايى كه كرده‌اند درست نيست ، زيرا « وجه » ( روى ) از چيزهايى نيست كه آدمى با آن مكروهى را از خود دور كند ، بلكه مراد آن است كه كليه اعضا و يا فقط صورت خود را در دنيا از عذاب قيامت حفظ كند ، و قيد « يوم القيامة » قيد عذاب است ، نه قيد حفظ كردن ، در نتيجه منظور عكس وجه سابق است براى اينكه در وجه قبلى جمله * ( « أفَمَنْ يَتَّقِي » ) * وصف دوزخيان بود و در اين وجه وصف اهل نجات است و معنايش اين است كه : آيا كسى كه در دنيا به وسيله تقوى خود را از عذاب روز قيامت حفظ مىكند ، مثل كسى است كه بر كفر خود اصرار مىورزد ؟ ليكن اين تفسير خالى از تكلف نيست .\r\n* ( « وَقِيلَ لِلظَّالِمِينَ ذُوقُوا ما كُنْتُمْ تَكْسِبُونَ » ) * - اين حرف را ملائكه دوزخ به ظالمين مىگويند ، و ظاهر آن اين است كه در اصل - چه كلمه « قد » در تقدير بگيريم و يا نگيريم - « و قيل لهم » بوده . و اگر به جاى ضمير ، كلمه « ظالمين » را آورده ، براى آن است كه به علت حكم اشاره كرده بفهماند اگر به كفار چنين خطاب و شماتتى مىكنند ، به خاطر ظلم ايشان است .\r\n* ( « كَذَّبَ الَّذِينَ مِنْ قَبْلِهِمْ فَأَتاهُمُ الْعَذابُ مِنْ حَيْثُ لا يَشْعُرُونَ » ) * يعنى قبل از اين مردم ، اقوامى ديگر آيات خدا را تكذيب كردند . پس عذاب به سويشان از جهتى كه هيچ احتمالش را نمىدادند آمد . در نتيجه عذابشان ناگهانى و غافلگير بود ، كه خود بدترين عذاب است و در اين آيه و آيه بعدش بيان عذاب خزى است ، كه بعضى از كفار بدان مبتلا مىشوند ، تا مايه عبرت ديگران شوند .\r\n\r\n","description":"","footnote":"\r\n( 1 ) تفسير كشاف ، ج 4 ، ص 125 .\r\n( 2 ) تفسير فخر رازى ، ج 26 ، ص 275 .\r\n","page_name":" 391 ","page_number":391},
  {"content":"\r\n* ( « فَأَذاقَهُمُ اللَّه الْخِزْيَ فِي الْحَياةِ الدُّنْيا وَلَعَذابُ الآخِرَةِ أَكْبَرُ لَوْ كانُوا يَعْلَمُونَ » ) * كلمه « خزى » به معناى ذلت و خوارى است و خدا به كفار اين قسم عذاب را به صورتهاى مختلف چشانيد : گاهى به وسيله غرق و گاهى به فرو رفتن در زمين ، گاهى با صيحه آسمانى ، گاهى با زلزله و مسخ شدن ، و يا كشتار دسته جمعى .\r\n* ( « وَلَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ » ) * يعنى براى مردم در اين قرآن از هر مثلى آورديم ، باشد كه متذكر گردند . و منظور از هر مثل اين است كه از هر نوع مثل چيزى آورديم ، تا شايد متنبه گشته و عبرت گيرند و با تذكر مضامين آن مثلها پند پذيرند .\r\n* ( « قُرْآناً عَرَبِيًّا غَيْرَ ذِي عِوَجٍ لَعَلَّهُمْ يَتَّقُونَ » ) * كلمه « عوج » به معناى انحراف و انعطاف است ، و دو كلمه « قرآنا » و « عربيا » منصوب به مدح است ، يعنى فعل « امدح - مدح مىكنم » و يا « اخص - اختصاص مىدهم » و امثال آن در تقدير است و يا حالى است متكى بر وصف .\r\n\r\n\r\n* ( « ضَرَبَ اللَّه مَثَلًا رَجُلًا فِيه شُرَكاءُ مُتَشاكِسُونَ وَرَجُلًا سَلَماً لِرَجُلٍ هَلْ يَسْتَوِيانِ . . . » ) *\r\nراغب مىگويد : كلمه « شكس » - به فتح حرف اول و كسر حرف دوم - به معناى شخص بد اخلاق است . و در قرآن جمله * ( « شُرَكاءُ مُتَشاكِسُونَ » ) * معنايش شركايى است كه از بد خلقى هميشه با هم مشاجره داشته باشند « 1 » و كلمه « سلم » را به چيزى تفسير كرده‌اند كه از آن يك نفر و ملك خالص او باشد ، نه اينكه جمع كثيرى در آن شريك باشند .\r\nاين آيه متضمن مثلى است كه خداى تعالى براى مشرك و موحد زده ، مشركى كه ارباب و آلهه متعدد و مختلف مىپرستد كه همه در شخص وى شريكند . و بر سر او با هم مشاجره دارند . اين خدا او را دستور مىدهد كارى را انجام دهد و آن خداى ديگر از آن عملش نهى مىكند ، و هر يك از خدايان مىخواهند كه مشرك نامبرده بنده خصوصى او باشد . و تنها او را خدمت كند .\r\nو موحدى كه خالص در اختيار يك مخدوم است و احدى با آن مخدوم در وى شركت ندارد ، در نتيجه موحد تنها او را بر طبق اراده اش خدمت مىكند بدون اينكه كسى با خدا بر سر او منازعه داشته باشد و نزاعش منجر به حيرت گردد .\r\n\r\n","description":"","footnote":"\r\n( 1 ) مفردات راغب ، ماده « شكس » .\r\n","page_name":" 392 ","page_number":392},
  {"content":"\r\nپس مشرك مردى است كه « شركايى متشاكس » دارد و موحد مردى است كه « سلم » براى يكى است ، و اين دو مرد وضعى يكسان ندارند ، بلكه وضع آنكه خالص براى يك نفر است بهتر است از وضع آن بيچاره اى كه در اختيار چند نفر است .\r\nو اين يك مثل ساده و همه كس فهم است ، چيزى كه هست با دقت در آن از يك برهان عقلى سر درمىآورد ، برهانى كه آيه « لَوْ كانَ فِيهِما آلِهَةٌ إِلَّا اللَّه لَفَسَدَتا » « 1 » بر نفى تعدد ارباب و آلهه اقامه كرده است .\r\nو جمله « الْحَمْدُ لِلَّه » ثنايى است براى خدا بدان جهت كه بندگى كردن براى او بهتر است از بندگى براى غير او .\r\nو معناى جمله « بَلْ أَكْثَرُهُمْ لا يَعْلَمُونَ » اين است كه بيشتر آنان مزيت و برترى پرستش خدا بر پرستش غير خدا را نمىدانند ، با اينكه اين مزيت براى كسى كه كمترين بصيرتى داشته باشد كاملا روشن است .\r\n* ( « إِنَّكَ مَيِّتٌ وَإِنَّهُمْ مَيِّتُونَ ثُمَّ إِنَّكُمْ يَوْمَ الْقِيامَةِ عِنْدَ رَبِّكُمْ تَخْتَصِمُونَ » ) * جمله اولى كه مىفرمايد « تو مىميرى و ايشان هم مىميرند » مقدمه است براى جمله دوم كه مىفرمايد : « روز قيامت نزد پروردگارتان مخاصمه خواهيد كرد » . و خطاب در « انكم » به رسول خدا ( ص ) و عموم امت او و يا خصوص مشركين از امت آن جناب است . و كلمه « اختصام » به طورى كه در مجمع البيان « 2 » آمده ، به معناى اين است كه هر يك از دو طرف دعوى ، كلام طرف ديگر را كه بر وجه انكار بيان شده رد كند .\r\nو معناى آيه چنين است : عاقبت تو و عاقبت ايشان هر دو مردن است و سپس شما همگى در روز قيامت بعد از آنكه نزد پروردگارتان حاضر شديد ، مخاصمه خواهيد كرد . و در سوره فرقان گوشه اى از اين اختصام يعنى كلام رسول خدا ( ص ) عليه دشمنانش را حكايت كرده مىفرمايد : « وَقالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً » « 3 » .\r\nو اين دو آيه به حسب لفظ عامند ، و اختصام همه انبيا با امت آنان را شامل مىشود و ليكن چهار آيه بعد از آن ، اين معنا را تاييد مىكند كه مراد از « اختصام » ، مخاصمه است كه\r\n\r\n","description":"","footnote":"\r\n( 1 ) اگر در آسمانها و زمين خدايان ديگرى غير از اللَّه مىبود ، فاسد مىشدند . سوره انبياء ، آيه 22 .\r\n( 2 ) مجمع البيان ، ج 8 ، ص 496 .\r\n( 3 ) رسول مىگويد پروردگارا قوم من اين قرآن را متروك گذاشتند . سوره فرقان ، آيه 30 .\r\n","page_name":" 393 ","page_number":393},
  {"content":"\r\nدر روز قيامت بين رسول اسلام ( ص ) با كفار از امتش اتفاق مىافتد .\r\n\r\n\r\n* ( « فَمَنْ أَظْلَمُ مِمَّنْ كَذَبَ عَلَى اللَّه وَكَذَّبَ بِالصِّدْقِ إِذْ جاءَه ألَيْسَ فِي جَهَنَّمَ مَثْوىً لِلْكافِرِينَ » ) * در اين آيه و آيه بعدش به ذكر سرانجام كار اختصام در قيامت مبادرت شده و نيز اشاره دارد به اينكه نتيجه داورى بين آن جناب و كفار چه خواهد بود .\r\nگويا فرموده : نتيجه حكمى كه بين شما خواهد شد معلوم است و نيز معلوم است كه كدام يك از شما دو گروه نجات مىيابد ؟ و كدام يك هلاك مىشود ناجى از شما دو فريق كيست ؟ ، چون داورى در روز قيامت ، همه بر محور ظلم و احسان است . و معلوم است كه هيچ ستمكارى ظالمتر از كافر و هيچ نيكوكارى نيكوكارتر از محسن متقى نيست و ظلم راه به سوى آتش و احسان راه به سوى بهشت مىبرد . اين معنايى است كه از سياق استفاده مىشود .\r\nپس منظور از دروغ بستن به خدا در جمله * ( « فَمَنْ أَظْلَمُ مِمَّنْ كَذَبَ عَلَى اللَّه » ) * افترا بستن به خدا است ، به اينكه برايش شركايى قائل شوند ، و چون بزرگى و كوچكى ظلم با در نظر گرفتن موقعيت متعلق ظلم فرق مىكند ، به اين معنا كه هر قدر متعلق آن بزرگتر باشد ، به همان نسبت ظلم بزرگتر مىشود ، و چون در مساله شرك ، متعلق ظلم خداى سبحان است كه از هر بزرگى بزرگتر است ، ناگزير ظلم به او بزرگترين ظلم و مرتكب آن بزرگترين ظالم است .\r\nو در جمله « * ( وَكَذَّبَ بِالصِّدْقِ إِذْ جاءَه ) * » مراد از « صدق » خبرهاى صادق است كه در اينجا به قرينه جمله « اذ جاءه » عبارت است از دين الهى كه رسول آن را آورده .\r\nو در جمله * ( « ألَيْسَ فِي جَهَنَّمَ مَثْوىً لِلْكافِرِينَ » ) * « مثوى » اسم مكان و به معناى منزل و محل اقامت است ، و استفهام در آن تقريرى است ، يعنى : در جهنم جا براى اين ستمكاران هست ، به خاطر تكبرى كه در برابر حق كردند ، و همين تكبر باعث شد بر خدا افتراء ببندند و خبرهاى صادق را كه رسول آورده بود تكذيب كنند .\r\nاين آيه شريفه مخصوص به مشركين عهد رسول خدا ( ص ) ، و يا مشركين از امت اوست ، ولى بر حسب سياق عام است و هر كسى را كه بدعتى بگذارد و يا سنتى از سنتهاى دين را ترك كند شامل مىشود .\r\n* ( « وَالَّذِي جاءَ بِالصِّدْقِ وَصَدَّقَ بِه أُولئِكَ هُمُ الْمُتَّقُونَ » ) * مراد از آوردن صدق آوردن دين حق است . و مراد از تصديق به آن ، ايمان آوردن بدان است . و مراد از آن كسى كه آن را آورده ، رسول خدا ( ص ) است .\r\nو اينكه در جمله * ( « أُولئِكَ هُمُ الْمُتَّقُونَ » ) * با لفظ جمع « اولئك » به شخص آورنده دين\r\n","description":"","footnote":"","page_name":" 394 ","page_number":394},
  {"content":"\r\nاشاره شده شايد به لحاظ معنى بوده باشد ، چون به حسب معنا عبارت مىشود از هر پيغمبرى كه دين حق را آورده و به آن مؤمن مىباشد و بلكه هر مؤمنى كه به دين حق ايمان آورده و به سوى آن دعوت كرده باشد ، چون دعوت به سوى حق چه زبانى و چه عملى از شؤون پيروى انبيا است ، هم چنان كه قرآن مىفرمايد : « قُلْ هذِه سَبِيلِي أَدْعُوا إِلَى اللَّه عَلى بَصِيرَةٍ أَنَا وَمَنِ اتَّبَعَنِي » « 1 » .\r\n* ( « لَهُمْ ما يَشاؤُنَ عِنْدَ رَبِّهِمْ ذلِكَ جَزاءُ الْمُحْسِنِينَ » ) * اين آيه پاداشى را كه متقين نزد پروردگارشان دارند ، بيان مىكند ، و آن عبارت است از اينكه ايشان هر چه كه خواستشان بدان تعلق گيرد در اختيار دارند ، پس سرمايه در بهشت تنها خواستن است كه سبب تامى است براى به دست آمدن آنچه مورد خواست واقع شود ، حال هر چه مىخواهد باشد ، به خلاف دنيا كه به دست آوردن چيزى از مقاصد دنيا ، علاوه بر خواستن ، احتياج به عوامل و اسباب بسيار دارد كه يكى از آنها سعى و عمل با استمداد از تعاون اجتماعى است .\r\nپس آيه شريفه اولا دلالت دارد بر اينكه متقين در دار قرب و جوار رب العالمين هستند ، و ثانيا هر چه بخواهند در اختيار دارند ، پس اين دو پاداش متقين است كه عبارتند از :\r\nنيكوكاران . پس علت تامه اين اجرشان همان احسانشان است ، و همين نكته سبب شد كه به جاى ضمير « ذلك جزاؤهم » اسم ظاهر بياورد و بر خلاف مقتضاى ظاهر بفرمايد * ( « ذلِكَ جَزاءُ الْمُحْسِنِينَ » ) * .\r\nو توصيف متقين به احسان و ظهور آن در عمل صالح و اعتقاد حق و يا تنها در عمل صالح همه شاهد بر آن است كه مراد از تصديق مذكور تصديق قولى و فعلى است . علاوه بر اين قرآن كريم كسى را كه پاره اى از احكام خدا را پشت پا زده ، هرگز مصدق قرآن نخوانده پس مصدق آن كسى است كه تمامى احكام آن را تصديق كند ، هم زبانى و هم عملى .\r\n\r\n\r\n* ( « لِيُكَفِّرَ اللَّه عَنْهُمْ أَسْوَأَ الَّذِي عَمِلُوا . . . » ) *\r\nو معلوم است كه وقتى بدترين اعمال آنان تكفير شود ، پايينتر از آن نيز تكفير مىشود . و مراد از بدترين اعمال همان شرك و نيز گناهان كبيره اى است كه در حال شرك مرتكب شده‌اند .\r\n\r\n","description":"","footnote":"\r\n( 1 ) بگو اين راه من است كه به سوى خدا با بصيرت دعوت مىكنم ، هم من و هم هر كس كه مرا پيروى كند . سوره يوسف ، آيه 108 .\r\n","page_name":" 395 ","page_number":395},
  {"content":"\r\nدر مجمع البيان در ذيل اين آيه گفته است : « يعنى خدا عقاب شرك و گناهانى را كه قبل از ايمان آوردن مرتكب شده‌اند ، از آنان ساقط كرد به خاطر اينكه ايمان آوردند و نيكوكارى نمودند و به سوى خداى تعالى برگشتند » « 1 » و اين معناى خوبى است براى آيه ، از جهت اينكه هم شامل همه اعمال زشت مىشود و هم اينكه ساقط كردن را مقيد كرده به گناهان قبل از ايمان و احسان و توبه ، چون آيه شريفه اثر تصديق صدق را بيان مىكند و آن عبارت است از تكفير گناهان به خاطر تصديق و نيز جزاى خير در آخرت .\r\n* ( « وَيَجْزِيَهُمْ أَجْرَهُمْ بِأَحْسَنِ الَّذِي كانُوا يَعْمَلُونَ » ) * بعضى « 2 » از مفسرين گفته‌اند : مراد اين است كه به اعمال ايشان نظر مىشود ، آن وقت به بهترين آن اعمال با بهترين جزايى كه لايق بدان است پاداش مىدهند ، و باقى اعمال نيكشان را بر طبق آن به بهترين جزاء پاداش مىدهند . بنا بر اين حرف « باء » در جمله « باحسن » براى مقابله است مانند بايى كه در جمله « بعت هذا بهذا » به كار مىرود .\r\nو ممكن است گفته شود : « مراد اين است كه در بلندپايه ترين اعمال ايشان نظر مىشود ، و درجات ايشان را بر حسب آن عمل بالا مىبرند ، و در نتيجه هيچ درجه اى از كمال كه عملشان به آن رسيده از ايشان فوت نمىشود » . ليكن اين وجه آن طور كه بايد روشن نمىكند كه چطور نظير اين كلام در مساله * ( « أَسْوَأَ الَّذِي عَمِلُوا » ) * جريان مىيابد ؟\r\nبعضى « 3 » ديگر گفته‌اند : اصلا كلمه « أسوء » و « احسن » در اين آيه به معناى بدتر و بهتر نيست ، بلكه در زيادى مطلق استعمال شده ، چون معصيت خدا همه اش بد ، و اطاعتش همه اش خوب است .\r\n* ( « ألَيْسَ اللَّه بِكافٍ عَبْدَه وَيُخَوِّفُونَكَ بِالَّذِينَ مِنْ دُونِه » ) * مراد از * ( « بِالَّذِينَ مِنْ دُونِه » ) * به طورى كه از سياق استفاده مىشود آلهه مشركين است و مراد از « عبد » همان بندگانى است كه در آيات سابق مدح آنان را مىكرد كه در درجه اول شامل رسول خدا ( ص ) مىشد .\r\nو استفهام در آيه تقريرى است و معنايش اين است كه : خدا كافى امور بندگان خود هست . و در اين جمله به رسول خدا ( ص ) تامين مىدهد ، در مقابل تهديدى كه مشركين به خدايان خود نسبت به وى كردند . و نيز كنايه است از وعده به كفايتى\r\n\r\n","description":"","footnote":"\r\n( 1 ) مجمع البيان ، ج 8 ، ص 498 .\r\n( 2 و 3 ) روح المعانى ، ج 24 ، ص 4 .\r\n","page_name":" 396 ","page_number":396},
  {"content":"\r\nكه جمله « فَسَيَكْفِيكَهُمُ اللَّه وَهُوَ السَّمِيعُ الْعَلِيمُ » « 1 » به آن تصريح دارد .\r\n* ( « وَمَنْ يُضْلِلِ اللَّه فَما لَه مِنْ هادٍ وَمَنْ يَهْدِ اللَّه فَما لَه مِنْ مُضِلٍّ . . . » ) *\r\nاين آيه مشتمل بر دو جمله عكس هم است كه به عنوان دو ضابطه كلى ايراد شده و به همين جهت با اينكه در آيات قبل ضميرى به « اللَّه » برمىگردانيد ، در اين جا خود اين نام مقدس را آورده ، پس اين آيه از قبيل به كار بردن اسم ظاهر در جاى ضمير است .\r\nو در اينكه دنبال جمله * ( « ألَيْسَ اللَّه بِكافٍ . . . » ) * فرمود : * ( « وَمَنْ يُضْلِلِ . . . » ) * خود اشاره است به اينكه اين تهديد كنندگان كه رسول خدا ( ص ) را به خدايان خود تهديد مىكردند ، تا ابد به سوى ايمان راه نمىيابند ، و سعى و تلاششان به نتيجه نمىرسد و هرگز به آرزوى خود در باره رسول خدا ( ص ) و اميدهاى خامشان نمىرسند ، براى اينكه خدا او را كه هدايت كرده هرگز گمراه نمىكند .\r\nو استفهام در جمله * ( « ألَيْسَ اللَّه بِعَزِيزٍ ذِي انْتِقامٍ » ) * ، استفهامى است تقريرى ، يعنى مطلب همين طور است ، خدا عزيز و داراى انتقام است ، و اين خود تعليلى روشن است براى جمله * ( « وَمَنْ يُضْلِلِ اللَّه . . . » ) * ، براى اينكه عزت خدا و انتقام داشتن او ، اقتضا مىكند از كسى كه حق را انكار و بر كفر خود اصرار ورزيده انتقام بگيرد و انتقامش اين است كه او را گمراه كند و ديگر راهنمايى نباشد كه او را هدايت كند ، چون خداى تعالى عزيزى است كه كسى بر اراده او غالب نمىشود ، و عكس قضيه نيز چنين است ، يعنى اگر او كسى را به پاداش تقوا و احسانش هدايت كند ، ديگر احدى نمىتواند آن هدايت شده را گمراه نمايد .\r\nو در تعليل مزبور اين دلالت هست كه اضلال خدايى به عنوان مجازات است و گر نه خدا ابتداء هيچ كس را گمراه نمىكند . و اين نكته مكرر در اين كتاب خاطرنشان شده است .\r\n\r\nبحث روايتى\r\n\r\nاز روضة الواعظين شيخ مفيد ( رحمت اللَّه عليه ) نقل شده ، كه وى از رسول خدا ( ص ) روايت كرده كه بعد از تلاوت آيه * ( « أفَمَنْ شَرَحَ اللَّه صَدْرَه لِلإِسْلامِ فَهُوَ عَلى\r\n\r\n","description":"","footnote":"\r\n( 1 ) خداوند شما را از شر و آسيب آنان نگاه مىدارد ، چون او دعاى اهل ايمان را مىشنود . سوره بقره ، آيه 137 .\r\n","page_name":" 397 ","page_number":397},
  {"content":"\r\nنُورٍ مِنْ رَبِّه » ) * فرمود : نور وقتى در قلب قرار گرفت ، قلب براى پذيرش آن گشاد و پذيرا مىگردد .\r\nاصحاب عرضه داشتند : يا رسول اللَّه آيا براى آن علامتى هست كه با آن شناخته شود ؟ فرمود : علامتش دست برداشتن از ماديات دار غرور و رجوع به سوى دار خلود و مستعد گشتن براى مرگ ، قبل از فرا رسيدن آن است « 1 » .\r\nمؤلف : اين روايت را الدر المنثور هم از ابن مردويه ، از عبد اللَّه بن مسعود و حكيم ترمذى از ابن عمر و نيز ابن جرير و ديگران از قتاده روايت كرده‌اند « 2 » .\r\nو در تفسير قمى در ذيل آيه * ( « أفَمَنْ شَرَحَ اللَّه صَدْرَه . . . » ) * مىگويد : اين آيه در باره امير المؤمنين ( ع ) نازل شده است « 3 » .\r\nمؤلف : نازل شدن سوره به يك دفعه با اين روايت سازگار نيست هم چنان كه نظيرش گذشت .\r\nو در الدر المنثور است كه : ابن جرير ، از ابن عباس روايت كرده كه اصحاب عرضه داشتند : يا رسول اللَّه چه مىشد قدرى براى ما سخن مىگفتى ؟ پس اين آيه نازل شد : * ( « اللَّه نَزَّلَ أَحْسَنَ الْحَدِيثِ » ) * « 4 » .\r\nمؤلف : اين روايت از باب تطبيق است ، نه اينكه آيه مخصوص اين مورد باشد .\r\nو در مجمع البيان در ذيل جمله * ( « تَقْشَعِرُّ مِنْه جُلُودُ . . . » ) * مىگويد از عباس بن عبد المطلب روايت شده كه گفت : رسول خدا ( ص ) فرمود : هر گاه پوست بدن بنده از ترس خدا جمع شد ، گناهانش مىريزد ، همانطور كه برگهاى خشك از درخت مىريزد « 5 » .\r\nو در الدر المنثور در ذيل جمله * ( « قُرْآناً عَرَبِيًّا غَيْرَ ذِي عِوَجٍ » ) * مىگويد : ديلمى در مسند الفردوس از انس از رسول خدا ( ص ) روايت كرده كه در معناى جمله * ( « غَيْرَ ذِي عِوَجٍ » ) * فرمود : يعنى غير مخلوق « 6 » .\r\nمؤلف : آيه شريفه نمىتواند منطبق با اين روايت باشد . در سابق هم در تفسير آيه « تِلْكَ الرُّسُلُ فَضَّلْنا بَعْضَهُمْ عَلى بَعْضٍ » « 7 » در جلد دوم اين كتاب سخنى پيرامون كلام مزبور\r\n\r\n","description":"","footnote":"\r\n( 1 ) روضة الواعظين ، ص 448 .\r\n( 2 ) الدر المنثور ، ج 5 ، ص 325 .\r\n( 3 ) تفسير قمى ، ج 2 ، ص 248 .\r\n( 4 ) الدر المنثور ، ج 5 ، ص 325 .\r\n( 5 ) مجمع البيان ، ج 8 ، ص 495 .\r\n( 6 ) الدر المنثور ، ج 5 ، ص 326 .\r\n( 7 ) سوره بقره ، آيه 253 .\r\n","page_name":" 398 ","page_number":398},
  {"content":"\r\nايراد كرديم .\r\nو در مجمع البيان در ذيل جمله « * ( وَرَجُلًا سَلَماً لِرَجُلٍ ) * » مىگويد : حاكم ابو القاسم حسكانى ، به سند خود از على ( ع ) روايت كرده كه فرمود : منم آن مردى كه خالص از آن رسول خدايم « 1 » .\r\nمؤلف : اين حديث را از عياشى هم نقل كرده ، كه او به سند خود از ابى خالد ، از ابى جعفر ( ع ) حديث كرده است « 2 » و هر دو نقل از باب جرى و تطبيق است ، و گر نه مثل عمومى است .\r\nو نيز در همان كتاب در ذيل جمله * ( « ثُمَّ إِنَّكُمْ يَوْمَ الْقِيامَةِ عِنْدَ رَبِّكُمْ تَخْتَصِمُونَ » ) * از ابن عمر روايت آورده كه گفت : ما معتقد بوديم اين آيه در باره ما و يهود و نصارا نازل شده و ما خيال مىكرديم منظور از اختصام در آن ، مخاصمه ما با اهل كتاب است ، چون باور نمىكرديم كه ما امت اسلام با اينكه پيامبرمان يكى و كتابمان يكى است ، رو در روى هم بايستيم و جنگ و مخاصمه كنيم ، تا آنكه ديدم رو در روى هم ايستاديم . و شمشير به روى هم كشيديم ، فهميدم كه آيه در باره خود ما نازل شده .\r\nو ابو سعيد خدرى هم گفته : همواره مىگفتم پروردگار ما يكى ، پيامبرمان يكى و دينمان يكى است ، پس منظور از خصومت در اين آيه چيست ؟ تا آنكه جنگ صفين پيش آمد ، و مسلمانان به شدت به روى هم شمشير كشيدند ، آن وقت گفتيم بله ، آيه شريفه پيشگويى امروز را مىكرد « 3 » .\r\nمؤلف : در الدر المنثور حديث اولى را به طرقى مختلف از ابن عمر روايت كرده و در الفاظ آنها اختلافى هست ، ولى معناى هر دو نقل يكى است ، و نيز آن را از عده اى از اصحاب كتب جوامع از ابراهيم نخعى نقل كرده ، و قريب به آن مضمون را به دو طريق از زبير بن عوام نقل كرده ، و حديث دوم را از سعيد بن منصور ، از ابى سعيد خدرى نقل كرده است « 4 » .\r\nولى اين احاديث معارض است با روايتى كه مىگويد : صحابه رسول خدا ( ص ) آنها كه مجتهدند نزد خدا ماجورند ، چه اينكه به صواب رأى دهند ، و چه به خطا روند « 5 » .\r\n\r\n","description":"","footnote":"\r\n( 1 و 2 و 3 ) مجمع البيان ، ج 8 ، ص 497 .\r\n( 4 ) الدر المنثور ، ج 5 ، ص 327 .\r\n( 5 ) منظور مؤلف رد گفتار اهل سنت است كه معتقدند صرف صحابى بودن دليل بر درستى و عدالت است . « مترجم » .\r\n","page_name":" 399 ","page_number":399},
  {"content":"\r\nو در مجمع البيان در ذيل جمله * ( « وَالَّذِي جاءَ بِالصِّدْقِ وَصَدَّقَ بِه » ) * مىگويد : بعضى گفته‌اند : منظور از آن كس كه صدق آورده ، رسول خدا ( ص ) است و منظور از آنكه وى را تصديق كرده على بن ابى طالب ( ع ) است . و اين معنا از ائمه هدى از آل محمد ( ع ) نيز روايت شده « 1 » .\r\nمؤلف : اين روايت را الدر المنثور « 2 » هم از ابن مردويه ، از ابو هريره روايت كرده و ظاهرا مضمونش از باب تطبيق باشد ، چون در ذيل آيه تصديق كنندگان را به متقين تعبير نموده .\r\nو از طرق اهل سنت روايت شده « 3 » كه آن كس كه رسول خدا ( ص ) را تصديق كرد ، ابو بكر بود . اين روايت هم از باب تطبيق خود راوى است ، و روايت « 4 » شده كه آن كس كه قرآن را آورده جبرئيل است . و آن كس كه قرآن را تصديق كرده رسول خدا ( ص ) است . اين روايت هم باز از باب تطبيق است ، علاوه بر اين سياق آن را تكذيب مىكند ، چون آيات مورد بحث در مقام بيان اوصاف رسول خدا ( ص ) و مؤمنين است و جبرئيل از اين سياق بيگانه است و سخنى در باره او نيست .\r\n\r\n","description":"","footnote":"\r\n( 1 ) مجمع البيان ، ج 8 ، ص 498 .\r\n( 2 و 3 و 4 ) الدر المنثور ، ج 5 ، ص 328 .\r\n","page_name":" 400 ","page_number":400},
  {"content":"\r\n\r\n\r\nوَ لَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه قُلْ أفَرَأَيْتُمْ ما تَدْعُونَ مِنْ دُونِ اللَّه إِنْ أَرادَنِيَ اللَّه بِضُرٍّ هَلْ هُنَّ كاشِفاتُ ضُرِّه أَوْ أَرادَنِي بِرَحْمَةٍ هَلْ هُنَّ مُمْسِكاتُ رَحْمَتِه قُلْ حَسْبِيَ اللَّه عَلَيْه يَتَوَكَّلُ الْمُتَوَكِّلُونَ ( 38 ) قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ ( 39 ) مَنْ يَأْتِيه عَذابٌ يُخْزِيه وَيَحِلُّ عَلَيْه عَذابٌ مُقِيمٌ ( 40 ) إِنَّا أَنْزَلْنا عَلَيْكَ الْكِتابَ لِلنَّاسِ بِالْحَقِّ فَمَنِ اهْتَدى فَلِنَفْسِه وَمَنْ ضَلَّ فَإِنَّما يَضِلُّ عَلَيْها وَما أَنْتَ عَلَيْهِمْ بِوَكِيلٍ ( 41 ) اللَّه يَتَوَفَّى الأَنْفُسَ حِينَ مَوْتِها وَالَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ وَيُرْسِلُ الأُخْرى إِلى أَجَلٍ مُسَمًّى إِنَّ فِي ذلِكَ لآياتٍ لِقَوْمٍ يَتَفَكَّرُونَ ( 42 )\r\nأَمِ اتَّخَذُوا مِنْ دُونِ اللَّه شُفَعاءَ قُلْ أوَ لَوْ كانُوا لا يَمْلِكُونَ شَيْئاً وَلا يَعْقِلُونَ ( 43 ) قُلْ لِلَّه الشَّفاعَةُ جَمِيعاً لَه مُلْكُ السَّماواتِ وَالأَرْضِ ثُمَّ إِلَيْه تُرْجَعُونَ ( 44 ) وَإِذا ذُكِرَ اللَّه وَحْدَه اشْمَأَزَّتْ قُلُوبُ الَّذِينَ لا يُؤْمِنُونَ بِالآخِرَةِ وَإِذا ذُكِرَ الَّذِينَ مِنْ دُونِه إِذا هُمْ يَسْتَبْشِرُونَ ( 45 ) قُلِ اللَّهُمَّ فاطِرَ السَّماواتِ وَالأَرْضِ عالِمَ الْغَيْبِ وَالشَّهادَةِ أَنْتَ تَحْكُمُ بَيْنَ عِبادِكَ فِي ما كانُوا فِيه يَخْتَلِفُونَ ( 46 ) وَلَوْ أَنَّ لِلَّذِينَ ظَلَمُوا ما فِي الأَرْضِ جَمِيعاً وَمِثْلَه مَعَه لافْتَدَوْا بِه مِنْ سُوءِ الْعَذابِ يَوْمَ الْقِيامَةِ وَبَدا لَهُمْ مِنَ اللَّه ما لَمْ يَكُونُوا يَحْتَسِبُونَ ( 47 )\r\nوَ بَدا لَهُمْ سَيِّئاتُ ما كَسَبُوا وَحاقَ بِهِمْ ما كانُوا بِه يَسْتَهْزِؤُنَ ( 48 ) فَإِذا مَسَّ الإِنْسانَ ضُرٌّ دَعانا ثُمَّ إِذا خَوَّلْناه نِعْمَةً مِنَّا قالَ إِنَّما أُوتِيتُه عَلى عِلْمٍ بَلْ هِيَ فِتْنَةٌ وَلكِنَّ أَكْثَرَهُمْ لا يَعْلَمُونَ ( 49 ) قَدْ قالَهَا الَّذِينَ مِنْ قَبْلِهِمْ فَما أَغْنى عَنْهُمْ ما كانُوا يَكْسِبُونَ ( 50 ) فَأَصابَهُمْ سَيِّئاتُ ما كَسَبُوا وَالَّذِينَ ظَلَمُوا مِنْ هؤُلاءِ سَيُصِيبُهُمْ سَيِّئاتُ ما كَسَبُوا وَما هُمْ بِمُعْجِزِينَ ( 51 ) أوَ لَمْ يَعْلَمُوا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ إِنَّ فِي ذلِكَ لآياتٍ لِقَوْمٍ يُؤْمِنُونَ ( 52 )\r\n","description":"","footnote":"","page_name":" 401 ","page_number":401},
  {"content":"\r\nترجمه آيات\r\nو اگر از ايشان بپرسى چه كسى آسمانها و زمين را خلق كرد حتما مىگويند خدا . بگو پس خبر دهيد مرا از اين خدايان كه مىپرستيد چكاره‌اند ؟ آيا اگر خدا شر مرا بخواهد آنها مىتوانند آن را بر طرف سازند و يا اگر رحمتى برايم بخواهد آنها مىتوانند جلوگيرش شوند ؟ ! بگو خدا مرا بس است ، بر او توكل مىكنند متوكلان ( 38 ) .\r\nبگو اى قوم ! به همين كفر خود ادامه دهيد من نيز به كار خود مىپردازم به زودى خواهيد فهميد ( 39 ) .\r\nكه چه كسى دچار عذاب مىشود ، و عذاب او را خوار مىكند و به عذابى دائم دچار مىشود ( 40 ) .\r\nما اين كتاب را كه بر تو نازل كرديم براى مردم و به حق نازل كرديم ، پس هر كس از هدايت آن بهره مند شود به نفع خود اوست و هر كس گمراه گردد عليه خود اوست و تو وكيل و مسئول آنان نيستى ( 41 ) .\r\nخداست كه جانها را در دم مرگ مىگيرد و آنها هم كه نمرده‌اند در خواب مىگيرد ، پس هر يك از جانها كه مرگش رسيده باشد ، نگه مىدارد و آن ديگرى را به بدنش برمىگرداند تا مدتى معين ، به درستى كه در اين جريان آيتها هست براى مردمى كه تفكر كنند ( 42 ) .\r\nمثل اينكه خدايان دروغين را شفيعانى براى خود گرفته‌اند از ايشان بپرس حتى اگر مالك هيچ چيز نباشند و عقل نداشته باشند باز هم شفيعند ؟ ( 43 ) .\r\nبگو شفاعت همه اش از آن خداست ملك آسمانها و زمين از اوست و سپس به سوى او باز مىگرديد ( 44 ) .\r\nو چون سخن از خداى يگانه مىشود دلهاى كسانى كه به آخرت ايمان ندارند متنفر مىشود و چون سخن از خدايان ديگر مىشود خشنود مىگردند ( 45 ) .\r\n","description":"","footnote":"","page_name":" 402 ","page_number":402},
  {"content":"\r\nبگو بار الها اى آفريدگار آسمانها و زمين و اى داناى غيب و شهود تويى كه بين بندگانت در آنچه اختلاف مىكنند داورى مىكنى ( 46 ) .\r\nو اگر ستمگران دو برابر تمامى آنچه در زمين است مالك باشند همه را براى دفع عذاب روز قيامت مىدهند آرى در آن روز چيزهايى برايشان هويدا مىشود كه هرگز احتمالش را نمىدادند ( 47 ) .\r\nو آثار سوء اعمالى كه كردند برايشان ظهور مىكند و همان عذابها كه مسخره اش مىكردند بر سرشان مىآيد ( 48 ) .\r\nانسان چنين است كه وقتى گرفتار مىشود ما را مىخواند و همين كه نعمتى به او ارزانى مىداريم مىگويد اين از علم خودم به دست آمده ليكن همين نعمت فتنه و آزمايش اوست اما بيشترشان نمىفهمند ( 49 ) .\r\nاقوام قبل از ايشان نيز همين سخن را مىگفتند اما آنچه مىكردند به دردشان نخورد ( 50 ) .\r\nدر نتيجه آثار سوء گناهانشان گريبانشان را بگرفت و كسانى كه از اينان ستمكار باشند به زودى آثار سوء اعمالشان را خواهند ديد و نمىتوانند خدا را عاجز كنند ( 51 ) .\r\nآيا ندانستند كه خدا رزق را براى هر كسى بخواهد فراخ نموده و يا تنگ مىگيرد ، به راستى در همين جريان آيتهايى است براى مردمى كه ايمان آورند ( 52 ) .\r\n\r\nبيان آيات\r\n\r\nدر اين آيات حمله ديگرى به مشركين شده و بر يگانگى خداى تعالى در ربوبيت و عدم صلاحيت شركاء براى ربوبيت احتجاج شده است . و نيز اين معنا خاطرنشان گشته كه شفاعتى كه مشركين براى شركاى خود قائلند ، و كسى به جز خدا مالك آن نيست ، و امور ديگرى مربوط به دعوت به توحيد از قبيل موعظه و انذار و تبشير نيز در آن آمده .\r\n* ( « وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه . . . » ) *\r\nدر اين آيه شروع به اقامه حجت شده و قبل از اقامه ، مقدمه اى آورده كه حجت مذكور مبتنى بر آن است ، مقدمه اى كه خود خصم ، آن را قبول دارد ، و آن اين است كه خالق عالم خداى سبحان است ، چون خصم در اين مساله هيچ نزاعى ندارد ، او هم معتقد است كه آفريننده تنها خداست ، و خدا در آفرينش شريك ندارد ، و شركاى ايشان به زعم ايشان ، شريك در تدبير خلقند ، نه در آفرينش .\r\nو وقتى خلقت مستند به خدا بود ، پس آنچه در آسمانها و زمين هست ، چه عين آنها ، و\r\n","description":"","footnote":"","page_name":" 403 ","page_number":403},
  {"content":"\r\nچه اثرشان ، مستند به خداى تعالى است ، پس هر چيزى كه خير برساند و يا شر ، هستىاش از خداست . و احدى نمىتواند جلو خيرى كه خدا مىخواهد برساند بگيرد و يا شرى را كه خداى تعالى مىخواهد به كسى برساند او جلوگيرى كند ، براى اينكه گفتيم خير و شر هم مخلوقى از خدا هستند ، و كسى در خلقت شريك خدا نيست تا در خلقت مزاحم او شود ، و يا جلو خلق كردن او را بگيرد و يا در خلقت چيزى از او پيش دستى كند .\r\nو تدبير جز همين نيست كه امور را با نظم و ترتيب بيافرينند ، به طورى كه بين آنها ترتيب باشد و يكى مترتب بر ديگرى شود ، و اين خود ، آفريدن و ايجاد است . پس خداى تعالى كه خالق هر چيزى است كافى در تدبير امر عالم است ، براى اينكه گفتيم خالق هر چيز است ، و غير از خلقت چيزى ديگرى سواى آن نيست تا به غير او نسبت دهند ، پس او رب هر چيز و إله هر چيز است ، و ربى به غير او و معبودى سواى او نيست .\r\nپس اينكه فرموده : * ( « قُلْ أفَرَأَيْتُمْ ما تَدْعُونَ مِنْ دُونِ اللَّه » ) * معنايش اين است كه : اى پيامبر من ! عليه اين مشركين احتجاج كن و حجت خود را بر اين مقدمه كه مسلم نزد خود ايشان است مبتنى كن كه خدا خالق هر چيز است ، وقتى اعتراف كردند ، نتيجه بگير و بگو : به من خبر دهيد از اين خدايان كه معتقديد شريك خدا هستند و از آنها به لفظ آلهه تعبير مىكنيد ، آيا چيزى خلق كرده‌اند يا نه ؟ خواهند گفت : نه ! نتيجه بگير : كه پس آنها مدبر هم نيستند ، چون تدبير عبارت است از خلقت چند چيز مترتب .\r\nو اگر در آيه شريفه از خدايان مشركين به كلمه « ما - آنچه » تعبير كرد ، نه به كلمه « من - آنان كه » و يا « الذين - كسانى كه » به اين منظور بود كه عموميت بيشترى به بيان دهد ، و احتجاج در آيه ، هم شامل بتها شود و هم شامل ارباب آنها ، چون خواص از مشركين هر چند عبادت را منحصر بر ارباب كه ملائكه هستند و يا جن و يا كملين از بشر مىكنند و بتها را قبله آن ارباب و آلهه و وسيله توجه به ارباب مىدانند و ليكن عوام از ايشان بسا مىشود كه خود بتها را معبود و ارباب و آلهه مىپندارند ، و براى خود آنها عبادت مىكنند ، در نتيجه احتجاج در آيه متوجه هر دو طايفه مىشود .\r\n* ( « إِنْ أَرادَنِيَ اللَّه بِضُرٍّ هَلْ هُنَّ كاشِفاتُ ضُرِّه أَوْ أَرادَنِي بِرَحْمَةٍ هَلْ هُنَّ مُمْسِكاتُ رَحْمَتِه » ) * - كلمه « ضر » به معناى مرض و شدت و امثال آن است ، و ظاهر مقابله آن با رحمت مىرساند كه مراد از آن عموم گرفتاريها و مصائب است . و اضافه شدن اين كلمه و كلمه « رحمت » به ضمير خداى تعالى در « ضره » و « رحمته » به منظور حفظ نسبت است و به عبارت ساده اينكه مىفهماند اگر كسى نيست كه گرفتارى كسى را بر طرف كند و يا رحمت\r\n","description":"","footnote":"","page_name":" 404 ","page_number":404},
  {"content":"\r\nخدا را از او بگرداند ، براى اين است كه گرفتارى و رحمت از خداست .\r\nو اگر گرفتارى و رحمت خصوص رسول خدا ( ص ) را مورد كلام قرار داده و فرموده : « بگو اگر خدا گرفتارى و يا رحمت مرا بخواهد » با اينكه گرفتارى و رحمت تمامى مردم از خداست ، و حجت هم حجتى است براى آن جناب و همه مردم بدين جهت است كه طرف خصومت مشركين ، در اصل آن جناب است و مشركين آن جناب را به « نفرين » خدايان خود تهديد مىكردند .\r\nو اگر در جمله « هل هن » ضمير جمع مؤنث را به خدايان مشركين ارجاع داده از باب غلبه دادن جانب خدايان بىشعور يعنى بتها است ، و همين خود مؤيد بيان ما است كه در ذيل جمله * ( « أفَرَأَيْتُمْ ما تَدْعُونَ مِنْ دُونِ اللَّه » ) * گفتيم : بدين جهت فرمود : « ما تدعون » و نفرمود « من تدعون » كه حجت را عموميت دهد تا هم شامل ارباب اصنام گردد و هم شامل خود اصنام .\r\n* ( « قُلْ حَسْبِيَ اللَّه » ) * - در اين جمله رسول خدا ( ص ) را امر به توكل بر خداى تعالى مىكند ، هم چنان كه جمله بعدش هم كه مىفرمايد * ( « عَلَيْه يَتَوَكَّلُ الْمُتَوَكِّلُونَ » ) * مؤيد آن است و اين جمله در جاى نتيجه حجت قرار گرفته ، گويا فرموده : به ايشان بگو : من خدا را وكيل خود گرفتم ، براى اينكه امر تدبير من به دست اوست ، هم چنان كه امر تدبير خلقتم به دست وى است . پس جمله مورد بحث در معناى اين است كه گفته باشيم : پس حجت دلالت كرد بر ربوبيت خدا ، و منهم اين معنا را عملا تصديق مىكنم ، يعنى تنها او را در امور خود وكيل مىگيرم .\r\n* ( « عَلَيْه يَتَوَكَّلُ الْمُتَوَكِّلُونَ » ) * - مىتوانست بفرمايد : « و المتوكلون يتوكلون عليه » و اگر ظرف ( عليه ) را بر متعلق آن مقدم داشت ، براى اين بود كه دلالت كند بر انحصار و بفهماند متوكلين تنها بر او توكل مىكنند ، نه بر غير او ، و اگر فعل « توكل » را به وصفى از همان ماده « متوكلين » نسبت داده ، براى اين است كه دلالت كند بر اينكه مراد از متوكلين ، متوكلين به حقيقت معناى كلمه است ، در نتيجه ، در جمله ، مورد بحث ثنايى هم از خداى تعالى شده به اينكه او اهليت آن را دارد كه بر او توكل كنند و اهل بصيرت هم در توكل تنها بر او توكل مىنمايند . پس من اگر گفتم : * ( « حَسْبِيَ اللَّه » ) * نبايد ملامت شوم ، چون بر كسى توكل كرده‌ام كه تنها او اهليت آن را دارد .\r\n* ( « قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ ) * . . . * ( عَذابٌ مُقِيمٌ » ) * كلمه « مكانت » به معناى مقام و منزلت و قدر است ، و اين كلمه در معقولات به كار\r\n","description":"","footnote":"","page_name":" 405 ","page_number":405},
  {"content":"\r\nمىرود ، هم چنان كه كلمه « مكان » در محسوسات استعمال مىشود ، در اين جمله دستور مىدهد كه بر مكانت خود عمل كنند و معنايش اين است كه مشركين مىتوانند به اين حال و روش خود يعنى كفر و عناد و جلوگيرى از راه خدا ادامه دهند .\r\n* ( « فَسَوْفَ تَعْلَمُونَ مَنْ يَأْتِيه عَذابٌ يُخْزِيه » ) * - ظاهرا كلمه « من » استفهامى ، و به معناى « چه كسى » است ، نه موصوله به معناى « كسى كه » ، چون مىفرمايد : به زودى مىفهميد . و فهميدن به جمله اطلاق مىشود ، نه به مفرد ، در نتيجه معنايش اين است كه : « به زودى مىفهميد چه كسى دچار عذاب مىشود ، و عذاب او را خوار مىكند » ، ولى اگر موصوله باشد معنا چنين مىشود : « به زودى مىفهمى كسى را كه دچار عذاب مىشود ، و عذاب او را خوار مىكند » .\r\n* ( « وَيَحِلُّ عَلَيْه عَذابٌ مُقِيمٌ » ) * - « عذاب مقيم » به معناى عذاب دايم است ، و مناسب با حلول هم همين است ، و جدا كردن عذابى كه خواركننده است از عذاب مقيم ، شاهد آن است كه مراد از اولى ، عذاب دنيا و مراد از دومى عذاب آخرت است . و در اين جمله شديدترين تهديد است .\r\nو معنايش اين است كه به مشركين از قوم خود خطاب كن و بگو : اى مردم هم چنان و مستمر عمل كنيد بر همين حال كفر و عناد كه در آن هستيد ، من هم بر طبق آنچه مامور شده‌ام به استمرار عمل مىكنم و به هيچ وجه از آن منصرف نمىشوم . پس به زودى مىفهميد چه كسى در دنيا به عذابى دچار مىشود كه خوارش كند ، - هم چنان كه در جنگ بدر دچار شدند - و در آخرت به عذابى كه هرگز از او جدا شدنى نيست .\r\n* ( « إِنَّا أَنْزَلْنا عَلَيْكَ الْكِتابَ لِلنَّاسِ بِالْحَقِّ . . . » ) *\r\nاين آيه در مقام تعليل دستورى است كه در آيه قبلى داده بود . و لام در كلمه « للناس » لام تعليل است ، يعنى ما اين كتاب را براى مردم بر تو نازل كرديم ، تا تو بر آنان تلاوت كنى و مطالبش را به آنان برسانى ، و حرف « باء » در كلمه « بالحق » براى ملابست است ، يعنى كتاب را در حالى كه حق بوده و با هيچ باطلى آميخته نبود بر تو نازل كرديم .\r\n* ( « فَمَنِ اهْتَدى فَلِنَفْسِه وَمَنْ ضَلَّ فَإِنَّما يَضِلُّ عَلَيْها » ) * اين جمله فرع و نتيجه انزال كتاب است به حق ، براى اينكه هر كس به وسيله آن راه يابد ، نفع اين هدايت كه سعادت زندگى دنيا و ثواب دار آخرت است به خودش عايد مىشود و هر كس به گمراهى خود باقى بماند و با اين كتاب راه را نيابد ، شقاوت و و بال گمراهىاش كه ( بدبختى در دنيا و ) عذاب آخرت است به خودش عايد مىشود ، پس خداى سبحان بزرگتر\r\n","description":"","footnote":"","page_name":" 406 ","page_number":406},
  {"content":"\r\nاز آن است كه از هدايت آنان سود و از گمراهىشان ضرر ببيند .\r\n* ( « وَما أَنْتَ عَلَيْهِمْ بِوَكِيلٍ » ) * - يعنى امر آنان به تو واگذار نشده تا در تدبير شؤون آنان مسئول باشى و در نتيجه تلاش كنى تا هدايت را به هر نحوى شده در دل آنان وارد سازى .\r\nو معناى آن اين است كه ما به تو دستور داده‌ايم ايشان را به آنچه گفته‌ايم تهديد كنى ، چون ما قرآن را به حق و براى اين نازل كرده‌ايم كه آن را بر مردم بخوانى و بس ، حال هر كس با آن هدايت يافت ، نفع هدايتش عايد خودش مىشود و هر كس گمراه شد و هدايت نيافت ، ضرر گمراهى نيز عايد خودش مىشود ، و تو از طرف من وكيل و مدبر شؤون آنان نيستى ، تا هدايت را در دل آنان جاى دهى ، تو از اين بابت هيچ اختيارى و مسئوليتى ندارى .\r\n\r\n\r\n* ( « اللَّه يَتَوَفَّى الأَنْفُسَ حِينَ مَوْتِها . . . » ) *\r\nدر مجمع البيان گفته : كلمه « توفى » به معناى گرفتن چيزى است به طور تمام ، مثلا وقتى مىگويند : « توفيت حقى من فلان » و نيز « استوفيت حقى من فلان » معنايش اين است كه من تمامى حقم را از فلانى گرفتم « 1 » .\r\nو اگر در آيه شريفه مسند اليه « اللَّه » را مقدم بر مسند « يتوفى » آورد ، براى اين است كه حصر را برساند و بفهماند قبض روح تنها كار خدا است ، نه غير . و اگر اين آيه با آيه « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ » « 2 » و آيه « حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا » « 3 » .\r\nضميمه شود ، اين معنا را مىدهد كه : اصالت در گرفتن جانها كار خداست نه غير ، ولى به تبعيت و به اجازه خدا كار ملك الموت و فرستادگان خدا كه ياران ملك الموتند نيز هست ، همانطور كه اين ياران هم به اجازه ملك الموت كار مىكنند .\r\n* ( « اللَّه يَتَوَفَّى الأَنْفُسَ حِينَ مَوْتِها » ) * - مراد از « انفس » ، ارواح است ، ارواحى كه متعلق به بدنها است ، نه مجموع روح و بدن ، چون مجموع روح و بدن كسى در هنگام مرگ گرفته نمىشود ، تنها جانها گرفته مىشود ، يعنى علاقه روح از بدن قطع مىگردد ، و ديگر روح به كار تدبير بدن و دخل و تصرف در آن نمىپردازد . و مراد از كلمه « موتها » مرگ بدنها است ، حال يا اينكه مضافى در عبارت تقدير بگيريم و بگوييم تقدير آيه « اللَّه يتوفى الانفس حين موت ابدانها - خدا جانها را در هنگام مرگ بدنها مىگيرد » بوده ، و يا اينكه نسبت دادن مرگ به\r\n\r\n","description":"","footnote":"\r\n( 1 ) مجمع البيان ، ج 8 ، ص 500 .\r\n( 2 ) بگو جان شما را ملك الموتى كه موكل بر شما است مىگيرد . سوره سجده ، آيه 11 .\r\n( 3 ) تا آنكه مرگ يكى از شما برسد ، آن وقت فرستادگان ما او را مىگيرند . سوره انعام ، آيه 61 .\r\n","page_name":" 407 ","page_number":407},
  {"content":"\r\nروح را مجاز عقلى بگيريم ، و عين همين حرف در كلمه « منامها » مىآيد ، چون روح نمىخوابد ، بلكه اين بدن است كه به خواب مىرود . پس در اينجا نيز يا بايد بگوييم : تقدير « فى منام ابدانها » است و يا مجاز عقلى قائل شويم .\r\n\r\n\r\n« * ( وَالَّتِي لَمْ تَمُتْ فِي مَنامِها ) * » - اين جمله عطف است بر كلمه « أنفس » در جمله قبلى و ظاهرا كلمه « منام » اسم زمان و متعلق به كلمه « يتوفى » باشد . و تقدير آيه « يتوفى الانفس التي لم تمت فى وقت نومها » باشد ، يعنى و آن أنفسى كه در هنگام خواب نمرده‌اند .\r\nخداى تعالى ما بين همين ارواح و انفسى كه در هنگام خواب قبض مىشوند ، تفصيل مىدهد ، و آن را دو قسم مىكند و مىفرمايد : * ( « فَيُمْسِكُ الَّتِي قَضى عَلَيْهَا الْمَوْتَ وَيُرْسِلُ الأُخْرى إِلى أَجَلٍ مُسَمًّى » ) * يعنى آن ارواحى كه قضاى خدا بر مرگشان رانده شده ، نگه مىدارد و ديگر به بدنها برنمىگرداند ، و آن ارواحى كه چنين قضايى بر آنها رانده نشده ، آنها را روانه به سوى بدنها مىكند ، تا آنكه براى مدتى معين كه منتهى اليه زندگى آنهاست زنده بمانند .\r\nو اينكه مدت معين را غايت روانه كردن ارواح قرار داده ، خود دليل بر آن است كه مراد از روانه كردن ارواح ، جنس آن است ، به اين معنا كه بعضى از أنفس را يك بار ارسال مىكند ، و بعضى را دو بار و بعضى را بيشتر و بيشتر تا برسد به آن مدت مقرر .\r\nاز اين جمله دو نكته استفاده مىشود :\r\nاول اينكه : نفس آدمى غير از بدن اوست ، براى اينكه در هنگام خواب از بدن جدا مىشود و مستقل از بدن و جداى از آن زندگى مىكند .\r\nدوم اينكه : مردن و خوابيدن ، هر دو توفى و قبض روح است ، بله اين فرق بين آن دو هست كه مرگ قبض روحى است كه ديگر برگشتى برايش نيست ، و خواب قبض روحى است كه ممكن است روح دوباره برگردد .\r\nخداى سبحان سپس آيه را با جمله * ( « إِنَّ فِي ذلِكَ لآياتٍ لِقَوْمٍ يَتَفَكَّرُونَ » ) * تمام مىكند و مىفهماند كه : مردم متفكر از همين خوابيدن و مردن متوجه مىشوند كه مدبر أمر آنان خداست ، و روزى همه آنان به سوى خدا برمىگردند و خداوند سبحان به حساب اعمالشان مىرسد .\r\n* ( « أَمِ اتَّخَذُوا مِنْ دُونِ اللَّه شُفَعاءَ . . . » ) *\r\nكلمه « أم » منقطعه و به معناى « بلكه » است . و معناى آيه چنين است : « بلكه مشركين به جاى خدا شفيعانى كه همان خدايانشان باشد گرفته ، و آنها را پرستيدند ، تا نزد خدا شفاعتشان كنند » . و اين همان مضمونى است كه آيه اول سوره يعنى « ما نَعْبُدُهُمْ إِلَّا لِيُقَرِّبُونا إِلَى\r\n","description":"","footnote":"","page_name":" 408 ","page_number":408},
  {"content":"\r\nاللَّه زُلْفى » و آيه « وَيَقُولُونَ هؤُلاءِ شُفَعاؤُنا عِنْدَ اللَّه » « 1 » آن را افاده مىكنند .\r\n* ( « قُلْ أوَ لَوْ كانُوا لا يَمْلِكُونَ شَيْئاً وَلا يَعْقِلُونَ » ) * - در اين جمله رسول خدا ( ص ) را دستور مىدهد سخن مشركين را از اين طريق كه اطلاق كلامشان درست نيست رد كند ، چون اين معنا بديهى است كه شفاعت وقتى تصور دارد كه شفيع علمى به حال ما داشته باشد و بفهمد كه از مقام بالاتر خود براى ما چه بخواهد و نيز بداند كه از چه كسى مىخواهد و براى چه كسى مىخواهد ؟ بنا بر اين ، معنا ندارد كه مشتى سنگ بىشعور كه نامش را شفيع نهاده‌اند شفيع بوده باشند .\r\nعلاوه بر اين شفيع بايد مالك شفاعت و داراى چنين اختيارى باشد ، و مقام بالاتر به او چنين حقى داده باشد ، و ما مىدانيم كه غير از خدا كسى مالك چيزى نيست ، مگر آنچه را كه باز خدا به كسى تمليك كرده باشد ، و اجازه تصرف در آن چيز را به او داده باشد ، پس اينكه به طور مطلق مىگويند : اين بتها و اولياى ما شفيع ما هستند ، درست نيست ، چون اطلاق كلامشان شامل مىشود آنچه را حتى مالك نيستند ، و آنچه را كه اصلا علمى بدان ندارند ، با اينكه هيچ دليل و اطلاعى ندارند كه خدا چنين حقى به بتها داده ، پس اين سخن مشركين گزافى بيش نيست و گزاف ، نمىشود پايه عقايد آدمى باشد .\r\nپس استفهام در جمله * ( « أوَ لَوْ كانُوا . . . » ) * استفهام انكارى است ، و معنايش اين است كه به ايشان بگو : آيا آلهه را شفيعان خود مىگيريد ، هر چند كه مانند ملائكه از پيش خود مالك هيچ چيز نباشند ؟ و يا مانند بتها علم و عقلى نداشته باشند ؟ اين عقيده ، بسيار سفيهانه است .\r\n\r\n\r\n* ( « قُلْ لِلَّه الشَّفاعَةُ جَمِيعاً لَه مُلْكُ السَّماواتِ وَالأَرْضِ . . . » ) *\r\nاين جمله توضيح و تاكيد مطلب سابق است كه مىفرمود : « هر چند اگر مالك چيزى نباشند ؟ » . و لام در كلمه « للَّه - براى خدا » لام ملكيت است . و جمله * ( « لَه مُلْكُ السَّماواتِ وَالأَرْضِ » ) * در مقام تعليل جمله قبل است و معنايش اين است كه : هر شفاعتى كه فرض شود مملوك خداست ، براى اينكه مالك تمامى اشيا اوست ، مگر آنكه او به كسى اجازه در چيزى را بدهد ، در آن صورت آن كس مالك آن چيز مىشود ، ( در عين حالى كه باز مالك اصلى و حقيقى همان چيز خداست ) و اما اينكه معتقدند كه بعضى از بندگان خدا مانند ملائكه مالك شفاعت هستند ، هيچ دليلى بر آن ندارند ، بلكه خود خداى تعالى صريحا فرموده :\r\n\r\n","description":"","footnote":"\r\n( 1 ) و مىگويند اين بتها شفيع ما نزد خدا هستند . سوره يونس ، آيه 18 .\r\n","page_name":" 409 ","page_number":409},
  {"content":"\r\n« ما مِنْ شَفِيعٍ إِلَّا مِنْ بَعْدِ إِذْنِه » « 1 » .\r\nالبته براى آيه شريفه مورد بحث معنايى دقيقتر هست ، در صورتى كه آن را با امثال آيه « لَيْسَ لَهُمْ مِنْ دُونِه وَلِيٌّ وَلا شَفِيعٌ » « 2 » ضميمه كنيم ، و آن معنا اين است كه شفيع در حقيقت ، خود خداى سبحان است . و شفيعان ديگرى كه به راستى مىتوانند شفاعت كنند ، شفاعت آنان نيز به اذن خدا است . و ما در جلد اول اين كتاب در بحث شفاعت گفتيم كه : برگشت شفاعت بالأخره به اين مىشود كه يكى از صفات خدا بين خدا و شخص شفاعت خواه واسطه گردد تا حال او را اصلاح كند ، مانند واسطه شدن رحمت و مغفرت او ، بين او و بين بنده گنهكار ، تا او را از و بال گناهش و از عذاب ، نجات بخشد .\r\nو فرق بين اين ملك و ملك در وجه قبلى اين است كه در وجه قبلى مالك شفاعت متصف به مملوكش نمىشود ، يعنى او را شفيع نمىگويند ، و شفاعت داشتن او مثل خانه داشتن زيد و عمرو نيست ، بخلاف ملك در اين وجه ، كه مالك در آن متصف به مملوكش مىشود ، و او را شفيع مىناميم ، همانطور كه زيد شجاع را به خاطر اينكه مالك شجاعت و داراى آن است شجاع مىناميم .\r\n* ( « ثُمَّ إِلَيْه تُرْجَعُونَ » ) * - اين جمله تعليل ديگرى است براى جمله قبلى كه مىفرمود : خدا مالك همه شفاعتها است و شفاعت را در خدا منحصر مىكرد . به اين بيان كه شفاعت را كسى مالك است كه امر مشفوع له و شخص محتاج به شفاعت بالأخره به او منتهى مىشود ، اگر خواست شفاعت را قبول نموده و حال او را اصلاح مىكند و گرنه ، نه . و اما غير او ، وقتى مالك شفاعت مىشود كه باز آن مالك راضى باشد و به وى اجازه شفاعت داده باشد و تنها كسى كه امور بندگان محتاج به شفاعت به او منتهى مىشود خداست نه آلهه اى كه مشركين به جاى خدا مىخوانند ، پس مالك تمامى شفاعتها خداست ، پس اينكه مىگويند : اوليايشان به طور مطلق شفيعان ايشان هستند و به همين جهت به طور مطلق آنها را عبادت مىكنند ، عقايدى است كه هيچ مبناى قابل اعتمادى ندارد .\r\nبعضى « 3 » از مفسرين گفته‌اند : جمله * ( « ثُمَّ إِلَيْه تُرْجَعُونَ » ) * تهديدى است براى كفار ، گويا فرموده : سپس به سوى او برمىگرديد و مىفهميد كه آلهه شما . شما را شفاعت نمىكنند ، آن وقت عبادت يك عمرتان هدر رفته است .\r\n\r\n","description":"","footnote":"\r\n( 1 ) هيچ كس مالك شفاعت نيست ، مگر به اذن او . سوره يونس ، آيه 3 .\r\n( 2 ) ايشان به غير از خدا سرپرست و شفيعى ندارند . سوره انعام ، آيه 51 .\r\n( 3 ) روح المعانى ، ج 24 ، ص 10 .\r\n","page_name":" 410 ","page_number":410},
  {"content":"\r\nبعضى « 1 » ديگر گفته‌اند : احتمال دارد كه اين جمله تصريح باشد بر اينكه خدا مالك آخرت است كه شفاعت بيشتر در آنجا سود مىدهد ، و نيز اشاره باشد به اينكه ملكهاى صورى كه غير خدا خود را مالك آن مىپندارند روزى خواهد رسيد كه از غير خدا منقطع گردد . ولى وجه صحيح همان است كه ما گفتيم .\r\n* ( « وَإِذا ذُكِرَ اللَّه وَحْدَه اشْمَأَزَّتْ قُلُوبُ الَّذِينَ لا يُؤْمِنُونَ بِالآخِرَةِ . . . » ) *\r\nمراد از اينكه فرمود : « وقتى خدا به تنهايى ذكر مىشود » اين است كه وقتى خدا را ياد مىكنند و نامى از خدايان ايشان نمىبرند ، كه مصداق روشن آن كلمه « لا إله الا اللَّه » است . و كلمه « اشمازت » از مصدر « اشمئزاز » است كه به معناى انقباض و نفرت از چيزى است .\r\nو اگر از اوصاف مشركين تنها مساله بىايمانى به آخرت را نام برد ، بدين جهت است كه ريشه و اساس نفرت آنان از شنيدن نام خدا همين بىايمانى به آخرت بوده است ، چون اگر به آخرت ايمان مىداشتند و باور داشتند كه روزى به سوى خدا برمىگردند و جزاى كرده هاى خود را مىبينند ، قطعا خدا را پرستش مىكردند ، نه اولياى خود را و هرگز از شنيدن نام خدا به تنهايى نفرت نمىكردند .\r\n* ( « وَإِذا ذُكِرَ الَّذِينَ مِنْ دُونِه إِذا هُمْ يَسْتَبْشِرُونَ » ) * - منظور از * ( « الَّذِينَ مِنْ دُونِه » ) * همان آلهه ايشان است . و كلمه « استبشار » به معناى مسرت درونى است ، مسرتى كه اثرش در چهره انسان ظاهر شود .\r\n* ( « قُلِ اللَّهُمَّ فاطِرَ السَّماواتِ وَالأَرْضِ عالِمَ الْغَيْبِ وَالشَّهادَةِ أَنْتَ تَحْكُمُ . . . » ) *\r\nوقتى رشته كلام به جايى رسيد كه ديگر براى كسى اميد خيرى در مشركين نماند ، چون امر آخرت را فراموش و بازگشت به سوى خدا را انكار كردند ، به حدى كه از شنيدن نام خدا متنفر مىشدند ، لذا پيامبر خود را دستور مىدهد نام خداى تعالى را به تنهايى ببرد و حكم او در بندگان را در آنچه اختلاف دارند به صورت التجا به خداى تعالى به ايشان تذكر دهد ، التجايى كه در آن اقرار به معاد هست ، در اين التجا خداى تعالى را به وصف * ( « فاطِرَ السَّماواتِ وَالأَرْضِ » ) * ستوده ، يعنى خدايى كه آسمانها و زمين را از كتم عدم به ساحت وجود درآورده ، و نيز به وصف * ( « عالِمَ الْغَيْبِ وَالشَّهادَةِ » ) * ستوده ، يعنى خدايى كه هيچ چيزى بر او پوشيده نيست ، ( نه از عالم ما وراى محسوسات و نه از محسوسات ) ، و لازمه چنين علمى اين است كه به حق\r\n\r\n","description":"","footnote":"\r\n( 1 ) روح المعانى ، ج 24 ، ص 10 .\r\n","page_name":" 411 ","page_number":411},
  {"content":"\r\nحكم كند و حكمش هم نافذ است .\r\n* ( « وَلَوْ أَنَّ لِلَّذِينَ ظَلَمُوا ما فِي الأَرْضِ جَمِيعاً وَمِثْلَه مَعَه لَافْتَدَوْا بِه مِنْ سُوءِ الْعَذابِ يَوْمَ الْقِيامَةِ . . . » ) *\r\nمراد از * ( « لِلَّذِينَ ظَلَمُوا » ) * كسانى است كه در دنيا ظلم كردند ، بنا بر اين فعل « ظلموا » در اينجا مفاد وصف را افاده مىكند و مراد منكرين معادند ، هم چنان كه در جاى ديگر فرموده :\r\n« أَنْ لَعْنَةُ اللَّه عَلَى الظَّالِمِينَ الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ كافِرُونَ » « 1 » .\r\nو معناى آيه اين است كه : اگر ظالمين كه منكر معادند دو برابر آنچه در زمين از اموال و ذخائر و گنجينه ها است ، مىداشتند ، همانا همه آن را مىدهند تا از سوء عذاب برهند .\r\n\r\n\r\n* ( « وَبَدا لَهُمْ مِنَ اللَّه ما لَمْ يَكُونُوا يَحْتَسِبُونَ » ) * - كلمه « بدا » فعل ماضى از مصدر « بداء » و « به دو » است كه به معناى ظهور است . و كلمه « يحتسبون » از مصدر « حساب » و « حسبان » است كه به معناى شمردن است . و « احتساب » به اين معنا است كه انسان بنا بگذارد چيزى را مورد اعتنا قرار داده ، آن را چيزى بشمارد و بپندارد ، و بسيار مىشود كه « حسبان » و « احتساب » به معناى ظن و پندار استعمال مىشود ، هم چنان كه بعضى « 2 » گفته‌اند در جمله * ( « ما لَمْ يَكُونُوا يَحْتَسِبُونَ » ) * به همين معنا استعمال شده است ، يعنى در قيامت چيزهايى برايشان هويدا مىشود كه خيالش را هم نمىكردند .\r\nليكن راغب ميان « حسبان » و « ظن » فرق گذاشته ، چون مىگويد : « حسبان » اين است كه به يكى از دو نقيض مثلا آمدن و نيامدن مسافر حكم كند و در ذهن ترجيح دهد كه او مىآيد بدون اينكه اصلا به احتمال نيامدن توجهى داشته باشد ، ولى نسبت به آمدن او در معرض آن باشد كه دچار شك شود ، « ظن » هم قريب به همين معنا است . و ليكن با اين تفاوت كه صاحب « ظن » ، هم احتمال آمدن وى را مىدهد و هم احتمال نيامدن ، ولى احتمال آمدن در نظرش قوىتر است « 3 » .\r\nو مقتضاى سياق آيه اين است كه : مراد اين باشد كه اعلام بدارد : مشركين به زودى در روز قيامت به امورى برخواهند خورد كه وضع آن امور ما فوق تصورشان و بزرگتر و\r\n\r\n","description":"","footnote":"\r\n( 1 ) به درستى كه لعنت خدا شامل ستمگران است ، همانهايى كه از راه خدا جلوگيرى مىكنند و آن را كج و معوج مىخواهند و به آخرت كفر مىورزند . سوره اعراف ، آيه 44 - 45 .\r\n( 2 ) مجمع البيان ، ج 8 ، ص 502 .\r\n( 3 ) مفردات راغب ، ماده « حسب » .\r\n","page_name":" 412 ","page_number":412},
  {"content":"\r\nهولانگيزتر از آن بوده كه به ذهن آنان خطور كرده ، نه اينكه مراد اين باشد كه ايشان چيزهايى خواهند ديد كه اعتقاد به آن نداشتند .\r\nو كوتاه سخن آنكه مشركين از انبيا و مؤمنين مىشنيدند كه خدا حساب و ميزانى براى اعمال دارد و قضا و آتش و الوانى از عذاب دارد ، آن گاه شنيده هاى خود را - با انكارى كه نسبت به آن داشتند - بر آنچه در ذهنشان بود يعنى آتش دنيا و عذاب دنيا و حساب و ميزان دنيا مقايسه مىكردند و چون در قيامت به آنها برخورند ، خواهند ديد كه بزرگتر از آن است كه در دنيا به خاطر كسى خطور كند . پس اين آيه در توصيف عذاب خدا ، نظير آيه « فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ » « 1 » است در توصيف نعيم اهل بهشت .\r\nو نيز مقتضاى سياق آن است كه ظهور مزبور از قبيل ظهور بعد از خفا ، و انكشاف بعد از استتار باشد ، هم چنان كه آيه « لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ » « 2 » نيز همين معنا را مىرساند و مىفهماند كه عالم آخرت در همين عالم نيز بوده ، و ليكن پنهان و در پرده ، و در قيامت اين پرده ها كنار مىرود .\r\n* ( « وَبَدا لَهُمْ سَيِّئاتُ ما كَسَبُوا . . . » ) *\r\nيعنى در آن روز كارهاى زشتشان بعد از آنكه در دنيا از نظرشان پنهان بود ، برايشان آشكار مىشود . بنا بر اين ، اين جمله همان را مىگويد كه آيه « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَما عَمِلَتْ مِنْ سُوءٍ » « 3 » ، آن را افاده مىكند .\r\n* ( « وَحاقَ بِهِمْ ما كانُوا بِه يَسْتَهْزِؤُنَ ) * » - يعنى همان عذابهاى گوناگون و هولها و شدايدى كه از اولياى دين در باره قيامت مىشنيدند ، و آن را استهزا مىكردند ، بر آنان نازل شد و به ايشان رسيد .\r\n* ( « فَإِذا مَسَّ الإِنْسانَ ضُرٌّ دَعانا ثُمَّ إِذا خَوَّلْناه نِعْمَةً مِنَّا قالَ إِنَّما أُوتِيتُه عَلى عِلْمٍ . . . » ) *\r\nاين آيه شريفه در مقام تعليل آن بيانى است كه در سابق در وصف ظالمان داشت و به همين جهت بر سر آن « فا » تفريع آورد تا سخن را نتيجه و متفرع بر مطالب قبل كند ، تفرعى\r\n\r\n","description":"","footnote":"\r\n( 1 ) هيچ كس نمىداند كه چه خيرات مسرتآور و مايه روشنى چشم برايشان پنهان كرده‌اند .\r\nسوره سجده ، آيه 17 .\r\n( 2 ) تو در دنيا از اين عالم در غفلت بودى ، ما پرده غفلتت را كنار زديم ، در نتيجه ديدگانت امروز تيزبين شده است . سوره ق ، آيه 22 .\r\n( 3 ) روزى كه هر كس آنچه از خير و شر عمل كرده حاضر مىبيند . سوره آل عمران ، آيه 30 .\r\n","page_name":" 413 ","page_number":413},
  {"content":"\r\nكه بيان بر مبين دارد . پس خداى تعالى بعد از آنكه حال ستمگران را بيان كرد كه از هر آيتى كه بر حق دلالت مىكرد روىگردان بودند و به حجتهايى بر عليه شان اقامه مىشد گوش فرا نمىدادند و موعظه را نمىشنيدند و به عبرت ، اعتنايى نداشتند ، و در نتيجه همين سرسختىها ربوبيت خداى تعالى و مساله بعث و حساب را منكر شدند و كارشان به جايى رسيد كه حتى دلهايشان از شنيدن نام خداى يگانه متنفر مىشد .\r\nاينك در اين آيه مىفرمايد كه : اين اعراض ، مخصوص كفار معاصر آن جناب نيست ، بلكه اين مقتضاى طبع هر انسانى است كه به پيروى هواى نفس گرايش دارد و به نعمتهاى مادى و اسباب ظاهرى پيرامونش مغرور است ، پس انسان طبعا هم فراموشكار است ، هر وقت دچار گرفتارى شود ، متوجه پروردگارش گشته و او را به خلوص مىخواند و چون پروردگارش نعمتى به او ارزانى بدارد ، آن نعمت را به خودش نسبت مىدهد ، و مىگويد هنر خودم بود و پروردگارش را فراموش مىكند ، و نمىداند كه همين خود فتنه اى است كه با آن امتحانش مىكنند .\r\nپس جمله * ( « فَإِذا مَسَّ الإِنْسانَ ضُرٌّ » ) * يعنى و چون مرض يا شدتى به انسان برسد ، « دعانا » ما را مىخواند ، و تنها به سوى ما متوجه مىشود ، و از غير ما قطع اميد مىكند .\r\n\r\n\r\nو در جمله * ( « ثُمَّ إِذا خَوَّلْناه نِعْمَةً مِنَّا قالَ إِنَّما أُوتِيتُه عَلى عِلْمٍ » ) * كلمه « خولناه » ماضى از مصدر « تخويل » است و تخويل به معناى عطا كردن به طور بخشش است . و اگر نعمت را مقيد به قيد « منا » كرد ، براى اين است كه بفهماند وصف نعمت براى آن محفوظ است ، و معنايش اين است كه : چون نعمتى از ناحيه خود به او بدهيم كه نعمت بودنش كاملا روشن است ، و همه مىدانند كه از ناحيه ماست ، مع ذلك مىگويد : اين نعمتها از هنرمندى خودم است .\r\nو ضمير در « اوتيته » به نعمت برمىگردد ، البته نه به اعتبار لفظش « چون اگر به اين اعتبار بود بايد مىفرمود » اوتيتها « چون لفظ نعمت مؤنث است و بايد ضمير مؤنث بدان برگردد » ، بلكه به اعتبار معناى نعمت كه يا مال است و يا مطلق شىء و چون كلمه « مال » و كلمه « شىء » مذكر است مىتوان ضمير مذكر به آن برگردانيد . و عنايت در جمله مورد بحث اين است كه اشاره كند كه چنين انسان ناسپاسى ، اعتراف نمىكند كه نعمتش از ماست ، بلكه رابطه اش را از ما قطع مىكند ، و به همين منظور نمىگويد : « اوتيتها » ( چون كلمه نعمت دلالت دارد بر اينكه منعمى آن را داده ) بلكه مىگويد : « اوتيته » ، تا اعتراف نكرده باشد به اينكه خدا آن نعمت را به او داده .\r\n","description":"","footnote":"","page_name":" 414 ","page_number":414},
  {"content":"\r\nو نيز نمىگويد : « آتانى اللَّه » ، خدا آن را به من داده ، بلكه با صيغه مجهول تعبير مىكند و مىگويد « اوتيته » تا به كلى دهنده را مسكوت بگذارد . و اين دو تعبير ، يعنى تعبير « نعمة منا » و تعبير « اوتيته » از تعبيرهاى لطيف قرآنى است . البته مفسرين ديگر براى مذكر آمدن ضمير در « اوتيته » وجوه ديگرى ذكر كرده‌اند كه هيچ يك موجه نيست و اگر خواننده بخواهد به آنها اطلاع يابد ، بايد به تفاسير مفصل مراجعه كند .\r\nو سازگار با سياق آيه آن است كه معناى « على علم » ، « على علم منى » باشد ، يعنى من اين مال را با علم و هنر و خبرگى خودم به دست آورده‌ام و راه جمع كردن ثروت را مىدانستم .\r\nولى بعضى « 1 » از مفسرين گفته‌اند : مراد اين است كه من اين مال را با علمى از خدا به دست آوردم ، چون خدا در من خيرى سراغ داشت . و خلاصه چون مىدانست من آدم خوبى هستم ، و مستحق آنم كه نعمتم بدهد ، لذا آن را به من ارزانى داشت .\r\nبعضى « 2 » ديگر گفته‌اند : « مراد اين است كه من اين مال را كه به دست آوردم ، مىدانستم كه خدا از من راضى است » . ولى خواننده عزيز خود متوجه است به اينكه بيانى كه ما در معناى جمله * ( « ثُمَّ إِذا خَوَّلْناه نِعْمَةً مِنَّا قالَ إِنَّما أُوتِيتُه » ) * آورديم با هيچ يك از اين اقوال نمىسازد .\r\n* ( « بَلْ هِيَ فِتْنَةٌ وَلكِنَّ أَكْثَرَهُمْ لا يَعْلَمُونَ » ) * - يعنى بلكه آن نعمتى كه ما به وى داديم فتنه و آزمايشى بود كه خواستيم او را به وسيله آن نعمت بيازماييم ، اما بيشترشان متوجه اين معنا نيستند .\r\nبعضى « 3 » از مفسرين گفته‌اند : « معناى آن اين است كه بلكه نعمت مزبور عذابى است براى آنان » .\r\nو بعضى « 4 » ديگر گفته‌اند : « بلكه اين سخنى كه مىگويند ، فتنه اى است براى آنان كه به خاطر همان عقاب خواهند شد » . ولى اين دو وجه و مخصوصا وجه دومى بعيد است .\r\n* ( « قَدْ قالَهَا الَّذِينَ مِنْ قَبْلِهِمْ فَما أَغْنى عَنْهُمْ ما كانُوا يَكْسِبُونَ فَأَصابَهُمْ سَيِّئاتُ ما كَسَبُوا » ) * .\r\nضمير در * ( « قَدْ قالَهَا » ) * به سخن قبلى ناسپاسان برمىگردد و به اين اعتبار آن را مؤنث آورده كه مقاله و يا كلمه اى به شمار مىرود .\r\n\r\n","description":"","footnote":"\r\n( 1 و 2 و 3 و 4 ) مجمع البيان ، ج 8 ، ص 502 .\r\n","page_name":" 415 ","page_number":415},
  {"content":"\r\n\r\n\r\nاين آيه رد سخن ايشان و اثبات اين معنا است كه نعمت مزبور فتنه اى است كه با آن امتحان مىشوند ، مىفرمايد : اگر اين نعمتها كه در دست دارند ، با هنر خود كسب كرده باشند و اين نيرو و توانايى خودشان است كه مايه چنين نعمتها شده ، بايد همين نيرو نگذارد عذاب گناهان ، آنها را از دستشان ببرد ، بلكه بايد آن نعمتها را براى خود حفظ كنند و هميشه از آن متنعم باشند نه اينكه آن نعمتها را بگذارند و خود هلاك گردند . با اينكه چنين نيست نه مىتوانند نعمتها را براى خود حفظ كنند و نه با خود ببرند ، اينك اقوام قبل از آنان شاهد صدق اين حقيقتند ، چون آنها هم همين سخنان را از در غرور گفتند ، ولى كسب و تجارت و حول و قوه شان جلو هلاكتشان را نگرفت و همه به كيفر كرده هاى زشت خود رسيدند .\r\nو ظاهرا جمله * ( « قَدْ قالَهَا الَّذِينَ مِنْ قَبْلِهِمْ » ) * اشاره به قارون و امثال وى مىكند ، چون قارون هم نظير همين حرف را زد و به حكايت قرآن گفت : « إِنَّما أُوتِيتُه عَلى عِلْمٍ عِنْدِي » « 1 » كه داستانش در سوره قصص گذشت .\r\n* ( « وَالَّذِينَ ظَلَمُوا مِنْ هؤُلاءِ سَيُصِيبُهُمْ سَيِّئاتُ ما كَسَبُوا وَما هُمْ بِمُعْجِزِينَ » ) * كلمه « هؤلاء - اينان » به قوم رسول خدا ( ص ) اشاره دارد و معنايش اين است كه : اين ستمگران از قوم تو ، راهشان راه اقوام گذشته است ، به زودى عذاب آنچه كرده‌اند به ايشان خواهد رسيد . و نمىتوانند با جلوگيرى از آمدن و بال اعمالشان ، خدا را عاجز كنند .\r\n* ( « أوَ لَمْ يَعْلَمُوا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ . . . » ) *\r\nاين جمله پاسخ ديگرى از گفتار آن كسى است كه از بين آن مردم ناسپاس گفته :\r\n* ( « إِنَّما أُوتِيتُه عَلى عِلْمٍ » ) * چيزى كه هست جواب اول يعنى جمله * ( « قَدْ قالَهَا الَّذِينَ مِنْ قَبْلِهِمْ . . . » ) * جواب نقضى بود ، ولى اين جواب از طريق معارضه است ، به ادله اى اشاره مىكند كه همه دلالت دارند بر اينكه رزق را خداى سبحان براى بعضى فراخ و براى بعضى تنگ مىگيرد .\r\nتوضيح اينكه : سعى و كوشش آدمى و علم و اراده او براى تحصيل رزق سبب تام به دست آمدن آن نيست ، و گر نه مىبايستى همواره و در همه اشخاص اين سعى و اين كاردانى\r\n\r\n","description":"","footnote":"\r\n( 1 ) قارون گفت : من اين مال و ثروت فراوان را به علم و تدبير خود به دست آوردم . سوره قصص ، آيه 78 .\r\n","page_name":" 416 ","page_number":416},
  {"content":"\r\nمؤثر واقع شود ، و صاحبش را به رزق فراوان برساند ، با اينكه به چشم خود مىبينيم كه اين طور نيست ، بسيار جويندگان هستند كه مايوس برمىگردند و بسيار كوشندگان هستند كه نتيجه اى عايدشان نمىشود .\r\nپس معلوم مىشود غير از كوشش و كاردانى خود انسان شرايط و علل زمانى و مكانى ديگرى هم مؤثر است و موانع مختلفى هم هست ، كه به اختلاف ظروف ، مانع از به نتيجه رسيدن كوششها مىشوند . و اين شرايط از حد شمار بيرونند در صورتى كه همه عوامل و شرايط دست به دست هم دهند و هيچ يك از موانع هم پيش نيايد ، آن وقت سعى و كوششها و كاردانىها هم مؤثر مىشوند و اجتماع همه علل و شرايط با آن همه اختلاف و تفرقه و تشتت كه از نظر ماده و زمان و مكان و مقتضيات ديگر در آنها هست كه مرتبط به آن عواملند ، بعضى مقارن آنها و بعضى ديگر جلوتر از آن عواملند ، و اين دسته اخير هم خود علل بى شمار ديگرى دارند ، يك اجتماع و اتفاق تصادفى نيست ، براى اينكه تصادف هيچ وقت دايمى و حتى اكثرى نيست ، يعنى اين طور نيست كه در تمامى آثار و يا بيشتر آنها علل و شرايطش تصادفا دست به دست هم داده باشند ، و قانون ارتزاق ما انسانها و يا ما و ساير موجودات زنده و روزى خوار ، يك نظام جداگانه اى از نظام جارى در اقطار عالم ماده و مشهود ندارد ، بلكه داخل در آن نظام است ، و اين نظام عمومى عالم با همه وسعتش امرى است ثابت و محفوظ كه اگر از هم گسيخته شود ، در همان لحظه اول فورا تمامى اشياء نابود مىشوند .\r\nو اين نظام جارى با اينكه يك نظام است و اجزايش با هم تناسب و سازگارى دارند ، خود دلالت بر وحدانيت ناظم و مدبر و مديرش دارد ، مدبر و مديرى كه خودش جزو اجزاى اين عالم نيست ، چون گفتيم اجزاى عالم به وسيله اين نظام محفوظ مانده‌اند پس نمىشود ناظم ، خودش يكى از اجزاى عالم باشد ، و آن مدبر واحد خداى عز و جل است .\r\nعلاوه بر اين ، نظام ، خود از تدبير است ، و مكرر در باره تدبير هم گفتيم كه از خلقت است ، ( و عبارت است از خلق كردن موجودى بعد از موجود ديگر ) ، پس بنا بر اين خالق عالم مدبر آن است و مدبر آن رازق آن است ، و آن همان خداى تعالى شانه است .\r\nو اين برهان كه شنيدى از جمله * ( « لِمَنْ يَشاءُ » ) * در آيه استفاده مىشود ، چون وقتى فراخى رزق و كمى آن به مشيت خداى تعالى باشد ، قهرا مشيت خود انسان كه بدان مىبالد ، و دم از كاردانى و كوشش خود مىزند ، هيچ دخالتى در آن ندارد ، هم چنان كه مشيت و ايجاب هيچ يك از علل و اسبابى كه علت و سبب پيدايش آنند ، در پيدايش آن دخالت ندارد ، و اين خيلى روشن است ، از سوى ديگر اين را هم نمىتوانيم بگوييم كه اين فراخى و\r\n","description":"","footnote":"","page_name":" 417 ","page_number":417},
  {"content":"\r\nتنگى رزق تصادفى است ، چون مىبينيم كه بر طبق نظام جريان دارد ، نتيجه مىگيريم كه پس به مشيت مجرى اين نظام ، يعنى خداى سبحان جريان مىيابد .\r\nدر سابق هم در ذيل آيه « وَتَرْزُقُ مَنْ تَشاءُ بِغَيْرِ حِسابٍ » « 1 » گفتارى در معناى رزق گذشت و به زودى در تفسير آيه « فَوَ رَبِّ السَّماءِ وَالأَرْضِ إِنَّه لَحَقٌّ مِثْلَ ما أَنَّكُمْ تَنْطِقُونَ » « 2 » نيز خواهد آمد - ان شاء اللَّه .\r\n\r\nبحث روايتى\r\n\r\nدر كتاب توحيد ، از على ( ع ) روايت شده كه در ضمن حديثى كه پاسخ به سؤالات مردى است كه آياتى از قرآن برايش مشتبه شده فرمود : اما آيه « يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ » با آيه * ( « اللَّه يَتَوَفَّى الأَنْفُسَ حِينَ مَوْتِها » ) * . و آيه « تَوَفَّتْه رُسُلُنا وَهُمْ لا يُفَرِّطُونَ » و آيه « الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ » و آيه « الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ » ، ( كه چطور در اولى قبض روح انسانها را به ملك الموت ، و در دومى به خود خدا ، و در سومى به رسولان و در چهارمى و پنجمى به ملائكه نسبت مىدهد ، جوابش اين است كه : ) همانا خداى تبارك و تعالى يگانه مدبر امور است ، به هرطور كه خودش بخواهد و كسانى از مخلوقات خود را كه مىخواهد موكل بر امورى مىكند كه خودش بخواهد ، و اما ملك الموت ، خدا او را به خصوص ، موكل براى قبض روح اشخاص معينى از خلق كه خود بخواهد مىكند و رسولان را از ملائكه انتخاب نموده ، و براى قبض روح بعضى ديگر از خلقش ، كه باز خودش بخواهد موكل مىكند .\r\nو چنان نيست كه هر علمى را كه صاحب علم داراى آن است ، ممكن باشد براى همه مردم شرح دهد ، زيرا مردم همگى در درك علوم يكسان نيستند ، بعضى قويند و بعضى ضعيف .\r\nديگر اينكه اصلا بعضى از علوم هست كه مانند بعض ديگر قابل فرا گرفتن نيست ، چون ما فوق طاقت است ، مگر كسى از اولياى خدا كه خدا آن را برايش آسان كرده و در حمل آن ياريش كرده باشد .\r\nو اين مقدار تو را بس است كه بدانى كه خدا محيى ( زنده كننده ) و مميت ( ميراننده )\r\n\r\n","description":"","footnote":"\r\n( 1 ) و روزى مىدهى هر كه را بخواهى بدون حساب . سوره آل عمران ، آيه 27 .\r\n( 2 ) پس به پروردگار آسمان و زمين سوگند كه آن وعده حق است همانطور كه سخن گفتن شما را نمىتوان حاشا كرد . سوره ذاريات ، آيه 23 .\r\n","page_name":" 418 ","page_number":418},
  {"content":"\r\nاست . و اوست كه جانها را بدست هر كس از خلقش كه بخواهد مىگيرد چه ملائكه ، و چه غير ايشان « 1 » .\r\nو در خصال از على ( ع ) روايت اربعماة ( 400 بندى ) را آورده كه در آن فرمود : مسلمان جنب نمىخوابد ، و جز با طهارت به بستر نمىرود ، حتى اگر آب نيافت با خاك تيمم مىكند ، چون روح مؤمن در خواب به سوى خداى تعالى بالا مىرود و اگر با طهارت باشد ، خدا او را مىپذيرد ، و مباركش مىكند ، حال اگر اجلش رسيده باشد ، او را در گنجينه هاى رحمت خود جاى مىدهد و اگر نرسيده باشد ، او را با امينان از ملائكه اش روانه مىكند تا او را به جسدش باز گردانند « 2 » .\r\nو در مجمع البيان است كه عياشى به سند خود از حسن بن محبوب ، از عمرو بن ثابت ، از ابى المقدام ، از پدرش ، از امام ابى جعفر ( ع ) روايت آورده كه فرمود : هيچ كس به خواب نمىرود مگر آنكه نفسش به آسمان عروج مىكند و جانش در بدنش باقى مىماند و بين نفس و جان او رابطه اى چون شعاع خورشيد برقرار است ، حال اگر خدا اجازه قبض ارواح را داده باشد ، جان هم به سوى نفس مىرود ، و اگر اجازه برگشتن روح را داده باشد ، نفس به سوى روح مىرود ، و اين است معناى آيه * ( « اللَّه يَتَوَفَّى الأَنْفُسَ حِينَ مَوْتِها . . . » ) * .\r\nپس نفس هر آنچه را كه در ملكوت آسمانها مشاهده كرده باشد ، رؤياى صادقه اى است كه تاويل دارد ، و هر آنچه را كه در ما بين آسمان و زمين ديده ، از موهوماتى است كه شيطان در خيال او انداخته ، و تاويلى ندارد « 3 » .\r\nو در الدر المنثور است كه ابن ابى حاتم و ابن مردويه ، از سليم بن عامر ، روايت كرده كه گفت : عمر بن خطاب گفت ، عجب است اين رؤياها كه آدمى مىبيند ، انسان به خواب مىرود و چيزهايى مىبيند كه تا آن ساعت اصلا به ذهنش خطور نكرده و چون بيدار مىشود عين آن را مىبيند . و شخص ديگر رؤيايى مىبيند كه در بيدارى هيچ اثرى از آن پيدا نمىشود .\r\nپس على بن ابى طالب فرمود : اى امير مؤمنان آيا مىخواهى بگويم علتش چيست ؟\r\nخداى تعالى مىفرمايد : * ( « اللَّه يَتَوَفَّى الأَنْفُسَ حِينَ مَوْتِها وَالَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ وَيُرْسِلُ الأُخْرى إِلى أَجَلٍ مُسَمًّى » ) * پس به حكم اين آيه همه نفسها را\r\n\r\n","description":"","footnote":"\r\n( 1 ) توحيد ، ص 268 و 269 .\r\n( 2 ) خصال صدوق ، ص 613 .\r\n( 3 ) مجمع البيان ، ج 8 ، ص 501 .\r\n","page_name":" 419 ","page_number":419},
  {"content":"\r\nخدا مىگيرد ، پس آنچه نفس در آسمان نزد خدا مىبيند ، رؤياى صادقه است ، و آنچه در مراجعت به سوى جسد خود مىبيند ، تلقينات شيطانهاى در هواست ، شيطانها ديده هاى او را تكذيب مىكنند ، و از اباطيلى به او خبر مىدهند ، عمر از كلام على ( ع ) تعجب كرد « 1 » .\r\nمؤلف : گفتار مفصل ما پيرامون رؤيا در سوره يوسف گذشت و مراجعه بدانجا براى فهميدن معناى اين دو روايت مؤثر است . اين را هم بگوييم كه در اين دو روايت كلمه « سماء » بر همان معناى اصطلاحى علمى يعنى بر عالم مثال اعظم اطلاق شده كه بزرگتر از آسمان و زمين است و كلمه « ما بين آسمان و زمين » بر عالم مثال اصغر در اصطلاح علمى اطلاق شده است ، متوجه اين نكته باشيد .\r\n\r\n","description":"","footnote":"\r\n( 1 ) الدر المنثور ، ج 5 ، ص 329 .\r\n","page_name":" 420 ","page_number":420},
  {"content":"\r\n\r\n\r\nقُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه إِنَّ اللَّه يَغْفِرُ الذُّنُوبَ جَمِيعاً إِنَّه هُوَ الْغَفُورُ الرَّحِيمُ ( 53 ) وَأَنِيبُوا إِلى رَبِّكُمْ وَأَسْلِمُوا لَه مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ ( 54 ) وَاتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَأَنْتُمْ لا تَشْعُرُونَ ( 55 ) أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّه وَإِنْ كُنْتُ لَمِنَ السَّاخِرِينَ ( 56 ) أَوْ تَقُولَ لَوْ أَنَّ اللَّه هَدانِي لَكُنْتُ مِنَ الْمُتَّقِينَ ( 57 )\r\nأَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً فَأَكُونَ مِنَ الْمُحْسِنِينَ ( 58 ) بَلى قَدْ جاءَتْكَ آياتِي فَكَذَّبْتَ بِها وَاسْتَكْبَرْتَ وَكُنْتَ مِنَ الْكافِرِينَ ( 59 ) وَيَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ ألَيْسَ فِي جَهَنَّمَ مَثْوىً لِلْمُتَكَبِّرِينَ ( 60 ) وَيُنَجِّي اللَّه الَّذِينَ اتَّقَوْا بِمَفازَتِهِمْ لا يَمَسُّهُمُ السُّوءُ وَلا هُمْ يَحْزَنُونَ ( 61 )\r\nترجمه آيات\r\nبگو اى بندگانم كه بر نفس خود ستم و اسراف كرديد از رحمت خدا نوميد مشويد كه خدا تمامى گناهان را مىآمرزد ، زيرا او آمرزنده رحيم است ( 53 ) .\r\nو به سوى پروردگارتان رجوع نموده قبل از آنكه عذاب بر سرتان آيد و ديگر يارى نشويد ، تسليمش گرديد ( 54 ) .\r\n","description":"","footnote":"","page_name":" 421 ","page_number":421},
  {"content":"\r\nو آنچه را كه از ناحيه پروردگارتان نازل شده كه بهترين حديث است پيروى كنيد قبل از آنكه عذاب ناگهانى و بى خبر شما را بگيرد ( 55 ) .\r\nبترسيد از روزى كه هر كسى به خود مىگويد : وا حسرتا بر من از آن ستمها كه به درگاه خدا روا داشتم ، اعتراف مىكنم كه به راستى از مسخره كنندگان بودم ( 56 ) .\r\nو يا مىگويد : اگر خدا هدايتم كرده بود از پرهيزكاران مىبودم ( 57 ) .\r\nو يا وقتى عذاب را مىبيند مىگويد : اى كاش مىتوانستم برگردم و از نيكوكاران مىشدم ( 58 ) .\r\nدر پاسخش مىگويند آرى آيات من برايت بيامد و تو به آيات من تكذيب كردى و از پذيرفتن آن تكبر نمودى و اصولا از كافران بودى ( 59 ) .\r\nو روز قيامت تكذيب كنندگان بر خدا را مىبينى كه رويشان سياه است آيا در دوزخ جايى براى متكبران نيست ( 60 ) .\r\nخدا كسانى را كه براى رستگاريشان تقوا پيشه كردند نجات مىدهد و به چنين كسانى عذاب نمىرسد و اندوهناك نمىگردند ( 61 ) .\r\nبيان آيات\r\nدر اين آيات رسول خدا ( ص ) را دستور مىدهد كه مشركين را به اسلام و به پيروى از آنچه خدا نازل كرده دعوت كند و از عواقب اسرافشان بر نفس خود ، يعنى از حسرت و ندامت روزى كه حسرت و ندامت سود نمىدهد . بر حذر دارد ، آرى چگونه سود مىدهد با اينكه در دنيا از پذيرفتن حق ، استكبار ورزيدند . و نيز به يادشان بياورد كه در آن روز متقين رستگارى و نجات و كفار خسران و آتش دارند . و در لسان اين آيات لحن رأفت و رحمت به خوبى استفاده مىشود .\r\n\r\n\r\n* ( « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه . . . » ) *\r\nدر اين آيه رسول خدا ( ص ) را دستور مىدهد تا مردم كافر را از طرف خداوند و با لفظ « يا عبادى - اى بندگان من » صدا بزند . و اين تعبير نكته اى را هم به يادشان مىآورد و آن اين است كه چرا خدا كفار را به عبادت خود دعوت مىكند . و نيز ترغيب آنان به پذيرفتن دعوت است ، اما يادآورى دليل دعوت براى اين است كه يادآورى كند كه ايشان عبد اويند و او مولاى ايشان است و حق مولى بر عبدش اين است كه او را عبادت كند و اوامرش را اطاعت كند ، پس مولى حق دارد كه او را به اطاعت و عبادت خود دعوت كند .\r\n","description":"","footnote":"","page_name":" 422 ","page_number":422},
  {"content":"\r\nو اما اينكه گفتيم ترغيب مىكند به اينكه دعوت را بپذيرند ، براى اينكه كلمه « عباد » را بر « يا » ى متكلم اضافه كرده ، مىفرمايد « بندگان من » و اين تعبير ايشان را بر مىانگيزد تا به ذيل رحمت و مغفرت او متمسك شوند .\r\n* ( « الَّذِينَ أَسْرَفُوا عَلى أَنْفُسِهِمْ » ) * - كلمه « أسرفوا » جمع غايب ماضى از مصدر « اسراف » است و - به طورى كه راغب « 1 » گفته - « اسراف » به معناى تجاوز از حد در هر عملى است كه كسى انجام دهد ، هر چند كه در خصوص خرج كردن مال مشهورتر است ، و گويى در آيه مورد بحث متضمن معناى جنايت و يا معنايى قريب به آن نيز هست ، چون با كلمه « على » متعدى شده .\r\nو اسراف بر نفس تعدى بر نفس به جنايت كردن و به ارتكاب گناه است چه شرك باشد و چه گناهان كبيره و چه گناهان صغيره ، چون سياق اين عموميت را افاده مىكند .\r\nجمعى از مفسرين « 2 » گفته‌اند : مراد از « عباد » مؤمنانند ، چون كه در قرآن استعمال « عبادى » كه به « يا » ى متكلم اضافه شده در مؤمنين غلبه دارد . پس معناى آيه چنين مىشود :\r\nبگو اى مؤمنينى كه مرتكب گناه شده‌ايد .\r\nو ليكن اين حرف صحيح نيست ، براى اينكه آيه مورد بحث تا هفت آيه بعد از آن همه در يك سياق و متصل به يكديگرند ، و همه در مقام دعوتند ، و ما مىبينيم كه در ضمن اين آيات مىفرمايد : « * ( بَلى قَدْ جاءَتْكَ آياتِي فَكَذَّبْتَ بِها وَاسْتَكْبَرْتَ ) * - آرى آيات من به سوى تو اى مشرك بيامد ، ولى تو آن را تكذيب كردى و استكبار ورزيدى » و اين خود مثل تصريح است به اينكه كلمه « عبادى » در اول آيات ، شامل مشركين هم مىشود .\r\nو اگر مىبينيم كه لفظ « عبادى » در چيزى بيشتر از ده مورد به معناى مؤمنان آمده ، همه اين موارد قرينه هايى در خود كلام همراه دارد كه نمىشود با بودن آن قرائن لفظ مزبور را اعم از مؤمن و مشرك گرفت ، ولى چنان هم نيست كه هر جايى بدون قرينه و مطلق استعمال شد ، باز منصرف به مؤمنين باشد ، هم چنان كه مىبينيم در كلام خدا هر جا مطلق ذكر شده ، اعم از مؤمن و مشرك اراده شده است .\r\nو كوتاه سخن آنكه شمول لفظ « يا عبادى » در آيه شريفه در مورد مشركين ، جاى هيچ ترديد نيست ، بلكه مىتوان گفت اين نظريه كه كلمه « يا عبادى » در آيه مورد بحث به خاطر\r\n\r\n","description":"","footnote":"\r\n( 1 ) مفردات راغب ، ماده « سرف » .\r\n( 2 ) روح المعانى ، ج 24 ، ص 13 .\r\n","page_name":" 423 ","page_number":423},
  {"content":"\r\nسياقى كه دارد مختص به مشركين است ، قابل قبولتر است از اينكه بگوييم مختص به مؤمنين است ، هم چنان كه از ابن عباس هم نقل شده « 1 » .\r\n* ( « لا تَقْنَطُوا مِنْ رَحْمَةِ اللَّه » ) * - « قنوط » به معناى نوميدى است ، و مراد از « رحمت » در آيه مورد بحث به قرينه اينكه خطاب و دعوت در آن به گناهكاران است ، رحمت مربوط به آخرت است ، نه رحمت اعم از دنيا و آخرت و اين هم معلوم است كه از شؤون رحمت آخرت آن قسمت كه مورد احتياج مستقيم و بلا واسطه گناهكاران است ، همانا مغفرت خداست . پس مىتوان گفت مراد از « رحمت » در اينجا مغفرت است ، و به همين جهت نهى از نوميدى را با\r\n\r\n\r\nجمله * ( « إِنَّ اللَّه يَغْفِرُ الذُّنُوبَ جَمِيعاً » ) * تعليل آورد .\r\nدر اين آيه شريفه التفاتى از تكلم « عبادى » ، به غيبت « يغفر » به كار رفته ، با اينكه جا داشت بفرمايد : « انى اغفر - من مىآمرزم » ، و اين التفات براى آن به كار رفته كه اشاره نمايد به اينكه : آن كسى كه مىگويد « اى بندگان من از رحمت من نوميد نشويد » اللَّه است كه اسمايى حسنى دارد كه از آن جمله است « غفور » و « رحيم » . گويا فرموده : از رحمت من نوميد مشويد ، چون كه من اللَّه هستم ، همه گناهان را مىآمرزم ، چون اللَّه غفور و رحيم است .\r\n« * ( إِنَّ اللَّه يَغْفِرُ الذُّنُوبَ جَمِيعاً ) * » - اين جمله نهى از نوميدى را تعليل نموده و هم اعلام مىدارد كه تمامى گناهان قابل آمرزشند پس مغفرت خدا عام است ، ليكن آمرزش گناهان هر كسى سبب مىخواهد و به طور گزاف نمىباشد و آنچه كه قرآن سبب مغفرت معرفى فرموده دو چيز است : يكى شفاعت كه بحث آن در جلد اول اين كتاب گذشت و يكى هم توبه . حال ببينيم در جمله مورد بحث كه گفتيم خطاب در آن به عموم بندگان خدا اعم از مشرك و مؤمن است ، كدام يك از اين دو سبب آمرزش است ؟ به طور مسلم شفاعت نمىتواند باشد ، چون شفاعت به نص قرآن كريم در آياتى چند شامل شرك نمىگردد و در سابق هم گفتيم كه آيه « إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ » « 2 » ناظر به شفاعت است ، يعنى مىفرمايد ما دون شرك را براى كسانى كه شفيع داشته باشند مىآمرزد .\r\nناگزير از آن دو سبب باقى مىماند توبه و كلام خداى تعالى هم صريح در اين است كه خدا همه گناهان حتى شرك را هم با توبه مىآمرزد .\r\nاز اين هم كه بگذريم گفتيم كه آيات هفتگانه مورد بحث در يك سياق قرار دارد .\r\n\r\n","description":"","footnote":"\r\n( 1 ) الدر المنثور ، ج 5 ، ص 330 .\r\n( 2 ) خدا اين گناه را نمىآمرزد كه به وى شرك ورزند ولى ما دون آن را براى هر كس بخواهد مىآمرزد . سوره نساء ، آيه 48 .\r\n","page_name":" 424 ","page_number":424},
  {"content":"\r\nكلامى است واحد و متصل به هم كه در آن نخست و به عنوان زمينه چينى از نوميد شدن نهى مىكند و سپس امر به توبه و اسلام و عمل صالح مىفرمايد و آيه اولى كلامى مستقل و بريده از آيات بعد نيست تا كسى احتمال دهد عموم مغفرت مقيد به توبه و هيچ سبب ديگرى كه فرض شود ، نشده . و اين آيه شريفه يعنى جمله * ( « إِنَّ اللَّه يَغْفِرُ الذُّنُوبَ جَمِيعاً » ) * در بين مفسرين معركه آراء شده . بعضى « 1 » گفته‌اند : عموم مغفرت در آن مقيد است به غير از شرك و غير از گناهانى كه خدا وعده آتش به مرتكبين آنها داده و اما به توبه مقيد نيست ، در نتيجه عموم آيه تنها شامل گناهان صغيره مىشود .\r\nدسته اى « 2 » ديگر گفته‌اند : اطلاق مغفرت نه مقيد به توبه است ، و نه به هيچ قيدى ديگر از اسباب مغفرت . چيزى كه هست اين عده ، اطلاق مزبور را مقيد به غير شرك كرده‌اند ، چون آيه « إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ » صريح در اين است كه شرك آمرزيده نمىشود ، آن گاه نتيجه گرفته‌اند ، كه مغفرت عموميت دارد هر چند كه سبب مخصصى مانند شفاعت و توبه در كار نباشد تا گناهكار آمرزيده را بر گناهكار ناآمرزيده ترجيح دهد ، و اين همان مغفرت گزافى است ، كه ما ردش كرديم ، و استدلالهايى هم كه بر گفته خود كرده‌اند هيچ يك درست نيست .\r\nاز آن جمله ، آلوسى « 3 » در تفسير روح المعانى براى اثبات اين مدعا كه مغفرت در آيه مقيد به توبه نيست به هفده وجه استدلال كرده كه هيچ فايده اى دست نداده و در اين شبهه ما كه گفتيم : « آمرزيدن بعضى از گناهكاران و نيامرزيدن ديگران سببى مىخواهد ، تا گزافى و منافى با حكمت نشود » مناقشه كرده . و تنها اطلاق آيه را مقيد به قيد « لِمَنْ يَشاءُ » كرده ، كه در بعضى از قراءتهاى غير مشهور آمده . خواننده عزيز اگر بخواهد به وجوه او واقف شود ، مىتواند به تفسير وى مراجعه كند .\r\nاين را هم بگوييم كه خواننده خود توجه دارد كه مورد آيه ، شرك و ساير گناهان است ، و از كلام خداى تعالى اين معنا معلوم است كه شرك جز با توبه آمرزيده نمىشود پس به هر حال چاره اى جز مقيد كردن اطلاق آيه به توبه نداريم .\r\n* ( « وَأَنِيبُوا إِلى رَبِّكُمْ وَأَسْلِمُوا لَه مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ » ) * اين آيه عطف است بر جمله « لا تقنطوا » . و كلمه « أنيبوا » امر از مصدر « انابه » است\r\n\r\n","description":"","footnote":"\r\n( 1 و 2 و 3 ) تفسير روح المعانى ، ج 24 ، ص 14 .\r\n","page_name":" 425 ","page_number":425},
  {"content":"\r\nكه به معناى برگشتن به سوى خداست ، كه آن را توبه هم مىگويند . و جمله « الى ربكم » از باب به كار بردن اسم ظاهر در جاى ضمير است ، چون مقتضاى ظاهر كلام اين بود كه بفرمايد : « و انيبوا اليه » ، و حال آن كه اين طور نفرمود تا به علت اين دستور اشاره كرده باشد ، چون ملاك در برگشتن به سوى خدا همانا صفت ربوبيت اوست .\r\nو مراد از « اسلام » تسليم شدن و منقاد گشتن براى خداست در آنچه اراده مىكند . و اگر فرمود : * ( « أَسْلِمُوا » ) * و نفرمود « آمنوا » ، براى اين است كه قبل از اين آيه و بعد از آن سخن از استكبار كفار در برابر حق رفته و مقابل استكبار اسلام است ، نه ايمان .\r\nو جمله * ( « مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ » ) * متعلق به دو كلمه « أنيبوا » و « أسلموا » است . و مراد از « عذاب » به قرينه آيات بعد ، عذاب آخرت است ، و به احتمالى بعيد ممكن است مراد مطلق عذابهايى باشد كه توبه بردار نيست ، مانند عذاب استيصال و انقراض ، هم چنان كه در باره آن فرموده : « فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا سُنَّتَ اللَّه الَّتِي قَدْ خَلَتْ فِي عِبادِه » « 1 » .\r\nو مراد از جمله « ثُمَّ لا تُنْصَرُونَ » اين است كه آمرزش هرگز به شما نمىرسد ، چون سبب آن محقق نيست ، اما توبه كه مفروض آن است كه توبه نكردند ، و شفاعت هم شامل شرك نمىشود .\r\n\r\n\r\n* ( « وَاتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَأَنْتُمْ لا تَشْعُرُونَ » ) * .\r\nاين خطاب عام است و مانند خطابهاى قبلى هم شامل مؤمن و هم كافر مىگردد ، براى اينكه قرآن عزيز در باره هر دو طايفه نازل شده است .\r\nو در اين آيه دستور مىدهد به اينكه از بين آنچه از ناحيه خدا نازل شده ، بهترش را پيروى كنند ، حال ببينيم معناى بهتر چيست ؟ بعضى « 2 » گفته‌اند : مراد پيروى احكام آن از حلال و حرام است ، نه داستانهاى آن . بعضى « 3 » ديگر گفته‌اند : منظور پيروى عزائم يعنى واجبات و محرمات آن است ، ( نه مستحبات و مكروهات ) ، بعضى « 4 » ديگر گفته‌اند : مراد دستوراتى است كه بدان امر و از آن نهى كرده ، چون بجا آوردن واجبات و مستحبات و اجتناب از محرمات و مكروهات . بعضى « 5 » ديگر گفته‌اند : پيروى ناسخ آن است ، نه منسوخ . و بعضى « 6 »\r\n\r\n","description":"","footnote":"\r\n( 1 ) بعد از آنكه عذاب ما را ديدند ديگر ايمان آوردن سودى برايشان نداشت ، و اين سنتى بوده كه خدا همواره در بندگانش جارى مىساخته . سوره مؤمن ، آيه 85 .\r\n( 2 و 3 و 4 و 5 و 6 ) روح المعانى ، ج 24 ، ص 16 ، مجمع البيان ، ج 8 ، ص 503 .\r\n","page_name":" 426 ","page_number":426},
  {"content":"\r\nديگر گفته‌اند منظور از جمله « ما أنزل » تمامى كتابهاى آسمانى است ، و منظور از « احسن - بهتر » آنها قرآن است . پس پيروى از بهترين دستورى كه نازل شده همان پيروى از قرآن است .\r\nو انصاف اين است كه جمله * ( « وَأَسْلِمُوا لَه » ) * كه در آيه قبلى بود ، شامل مضمون همه اين اقوال مىشود . پس حمل كردن آيه * ( « وَاتَّبِعُوا أَحْسَنَ ما أُنْزِلَ إِلَيْكُمْ » ) * بر يكى از آنها تقريبا تكرارى است بىجهت .\r\nو بعيد نيست مراد از * ( « أَحْسَنَ ما أُنْزِلَ » ) * خطابهايى باشد كه به طريقه به كار بردن حق عبوديت در راه امتثال خطابهاى الهى اشاره مىكند ، چه آنها كه مربوط به عقايد است و چه آنها كه مربوط به اعمال ، مانند خطابهايى كه دعوت به استغراق در ذكر خداى تعالى مىكند .\r\nو نيز دعوت به حب خدا و تقواى از او به حق ، و به اخلاص دين براى او مىكند ، چون پيروى اين خطابها انسان را به حياتى طيب زنده مىكند و روح ايمان را در او مىدمد و اعمالش را صالح مىسازد ، و او را در ولايت خدا يعنى كرامتى كه ما فوقش كرامت نيست ، داخل مىنمايد .\r\n* ( « مِنْ قَبْلِ أَنْ يَأْتِيَكُمُ الْعَذابُ بَغْتَةً وَأَنْتُمْ لا تَشْعُرُونَ » ) * - اين آيه مناسبتر است با آن معنايى كه ما گفتيم ، براى اينكه غالبا در جايى دعوت به عمل را با تهديد به فوت وقت مىآورند و مىگويند تا فرصت از دست نرفته و ناگهان مانعى فرصت را از دستت نگرفته اين كار را انجام بده كه طرف مقابل در انجام آن عمل امروز و فردا مىكند ، و دل خود را به اين خوش دارد كه اگر امروز نشد فردا انجام مىدهم ، در چنين جايى است كه دعوت كننده او را تهديد مىكند ، به پيش آمدن ناگهانى موانع ، و از دست رفتن فرصت ، و اين طرز بيان و اين نحوه دعوت با اصلاح باطن سازگارتر است تا موارد اصلاح ظاهر و آوردن كالبد بىروح عمل . خلاصه بيشتر در مواردى اين تهديد را مىآورند كه مىخواهند طرف را به اصطلاح به باطن خود دعوت كنند ، و گر نه آوردن عملى بىروح اين همه اهميت ندارد كه پاى چنين تهديدى در ميان آيد . پس منظور از * ( « أَحْسَنَ ما أُنْزِلَ » ) * همان خطابهايى است كه با باطن انسانها سر و كار دارد ، و مىخواهد آنجا را اصلاح كند ، مانند خطابهايى كه به يادآورى خدا و محبت ورزيدن به او ، و ترس از او و اخلاص دين براى او دعوت مىكند ، هم چنان كه آيه « يا أَيُّهَا الَّذِينَ آمَنُوا اسْتَجِيبُوا لِلَّه وَلِلرَّسُولِ إِذا دَعاكُمْ لِما يُحْيِيكُمْ وَاعْلَمُوا أَنَّ اللَّه يَحُولُ بَيْنَ الْمَرْءِ وَقَلْبِه » « 1 » . قريب به همين معنا را افاده مىكند .\r\n\r\n","description":"","footnote":"\r\n( 1 ) اى كسانى كه ايمان آورده‌ايد اجابت كنيد خدا و رسول را چون شما را به چيزى دعوت مىكنند كه مايه حيات شماست . و بدانيد كه خدا بين هر كس و دل او حايل است . سوره انفال ، آيه 24 .\r\n","page_name":" 427 ","page_number":427},
  {"content":"\r\n\r\n\r\n* ( « أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّه . . . » ) *\r\nدر مجمع البيان گفته : كلمه « تفريط » به معناى اهمال كارى در عملى است كه بايد فورا به آن اقدام نمود ، تا جايى كه وقتش فوت شود . و نيز در معناى كلمه « يا حسرتا » گفته :\r\n« تحسر » به معناى غم خوردن از چيزى است كه وقتش فوت شده باشد ، به خاطر انحسار ( متضرر شدن ) آدمى به صورتى كه ديگر تداركش ممكن نباشد « 1 » .\r\nو راغب در معناى كلمه « جنب » گفته در اصل به معناى عضو ( پهلو ) بوده ، سپس به طور استعاره در سمت آن عضو استعمال كرده‌اند ، چون عادتشان در ساير اعضاء نيز بر اين بوده كه نام آن را در سمت آن به نحو استعاره استعمال مىكردند . مانند راست و چپ « 2 » و بنا بر اين « جنب اللَّه » كه به معناى جانب و ناحيه خدا است عبارت است از چيزهايى كه بر عبد واجب است با خداى خود معامله نموده از سوى خود به سوى خدا روانه كند و مصداق آن اين است كه تنها او را عبادت كند و از نافرمانى او اجتناب ورزد . و « تفريط » در جنب خدا به معناى كوتاهى در آن است .\r\nو در جمله * ( « وَإِنْ كُنْتُ لَمِنَ السَّاخِرِينَ » ) * كلمه « ان » مخفف « ان » است . و « ساخرين » اسم فاعل از « سخر » به معناى استهزاء كنندگان مىباشد .\r\nو معناى آيه چنين است : اگر من شما را به اين خطاب مخاطب مىسازم ، تنها بدان جهت است كه بيم آن مىرود - و يا تا آنكه نكند - يكى از شما بگويد : وا حسرتا ! از آن كوتاهى كه من در جانب خدا كردم ، و من به درستى از استهزاء كنندگان بودم . و محل گفتن اين سخن قيامت است .\r\n* ( « أَوْ تَقُولَ لَوْ أَنَّ اللَّه هَدانِي لَكُنْتُ مِنَ الْمُتَّقِينَ » ) * ضمير در « تقول » به همان نفس برمىگردد ، و مراد از هدايت در « هدينى » ارشاد و نشان دادن راه است ، و معنايش اين است : « تا آنكه كسى نگويد : اگر خدا راهنماييم مىكرد از پرهيزكاران مىبودم » ، در حقيقت با اين خطاب عذر و بهانه را از دست كفار مىگيرد .\r\n« * ( أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً فَأَكُونَ مِنَ الْمُحْسِنِينَ » ) * كلمه « لو » براى تمنى است ( كه در فارسى مىگوييم : اى كاش ) . و كلمه « كرة »\r\n\r\n","description":"","footnote":"\r\n( 1 ) مجمع البيان ، ج 8 ، ص 504 .\r\n( 2 ) مفردات راغب ، ماده « جنب » .\r\n","page_name":" 428 ","page_number":428},
  {"content":"\r\nبه معناى برگشت است . و معناى آيه چنين است : و يا ، تا آن كه نكند كسى و آرزومندى هنگام ديدن عذاب روز قيامت بگويد : اى كاش برگشتى به دنيا بود ، در نتيجه من از نيكوكاران مىشدم .\r\n« * ( بَلى قَدْ جاءَتْكَ آياتِي فَكَذَّبْتَ بِها وَاسْتَكْبَرْتَ وَكُنْتَ مِنَ الْكافِرِينَ ) * » اين آيه رد و پاسخ خصوص كلام دوم او است كه مىگفت : « اگر خدا مرا هدايت كرده بود از پرهيزكاران مىبودم » و اين جواب را خداى تعالى در قيامت مىدهد ، هم چنان كه سخن او هم در همان موطن است . و سياق جواب ، شاهد بر آن است .\r\nدر اين آيات بين سخن كافر و جوابش آيه * ( « أَوْ تَقُولَ حِينَ تَرَى . . . » ) * ، فاصله شده و جوابى هم به آن نداده ، تنها جواب از سخن دوم او را داده است ، كه گفت : * ( « لَوْ أَنَّ اللَّه هَدانِي لَكُنْتُ مِنَ الْمُتَّقِينَ » ) * .\r\nو دليلش اين است كه : اين سه جمله اى كه از « نفس » نقل كرده ، مترتب بر ترتيب صدورش از مجرمين است ، چون در قيامت مجرمين متوجه مىشوند كه امروز روزى است كه جزاى اعمال را مىدهند و ايشان در عمل كوتاهى كرده‌اند ، و وقت تدارك هم گذشته ، لذا حسرت مىخورند و به حسرت فرياد مىزنند و مىگويند * ( « يا حَسْرَتى عَلى ما فَرَّطْتُ » ) * . در خصوص اين اظهار حسرت در جاى ديگر فرموده : « حَتَّى إِذا جاءَتْهُمُ السَّاعَةُ بَغْتَةً قالُوا يا حَسْرَتَنا عَلى ما فَرَّطْنا فِيها » « 1 » .\r\nآن گاه وقتى به حسابشان رسيدگى شد و به متقين دستور داده شود كه به بهشت در آيند و گفته مىشود : « وَامْتازُوا الْيَوْمَ أَيُّهَا الْمُجْرِمُونَ » « 2 » ، آن وقت تعلل كرده مىگويند : * ( « لَوْ أَنَّ اللَّه هَدانِي لَكُنْتُ مِنَ الْمُتَّقِينَ ) * - اگر خدا مرا هم هدايت كرده بود ، از متقيان مىبودم » .\r\nو چون دستور مىرسد كه به آتش در آيند و بر كنار آتششان مىبرند ، و سپس به آتش واردشان مىكنند آرزو مىكنند اى كاش به دنيا برمىگشتند تا در آنجا كار نيك كنند و سعادتمند شوند : * ( « أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً » ) * . در جاى ديگر راجع به همين آرزو مىفرمايد : « وَلَوْ تَرى إِذْ وُقِفُوا عَلَى النَّارِ فَقالُوا يا لَيْتَنا نُرَدُّ وَلا نُكَذِّبَ بِآياتِ رَبِّنا وَنَكُونَ مِنَ الْمُؤْمِنِينَ » « 3 » ، و نيز از قول ايشان حكايت كرده كه خواهند گفت :\r\n\r\n","description":"","footnote":"\r\n( 1 ) تا آنكه قيامت به طور ناگهانى بسر وقتشان بيايد ، آن وقت مىگويند : وا حسرتا بر آنچه كه در باره اش كوتاهى كرديم . سوره انعام ، آيه 31 .\r\n( 2 ) اى مجرمان ! امروز شما از صف نيكوكاران جدا شويد . سوره يس ، آيه 59 .\r\n( 3 ) و اگر حال آنها راى هنگامى كه بر آتش دوزخ باز دارند مشاهده كنى كه در آن حال با نهايت حسرت مىگويند اى كاش ما راى به دنيا بازمىگردانيدند تا ديگر آيات خداى خود راى تكذيب نكرده و بدان ايمان مىآورديم . سوره انعام ، آيه 27 .\r\n","page_name":" 429 ","page_number":429},
  {"content":"\r\n« رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ » « 1 » .\r\nسپس ، بعد از آنكه اقوال را با ترتيبى كه در آنها است نقل كرده شروع نموده به جواب دادن و اگر جمله اول را كه در آخر همه سخنان جواب داده ، در آخر سخنان و متصل به جواب مىآورد و يا جواب را جلوتر و متصل به آن كلام قرار مىداد ، نظم كلام بهم مىخورد « 2 » .\r\nو به طورى كه ملاحظه مىكنيد از بين اين سه سخن ، تنها سخن دوم را كه گفتند :\r\n* ( « لَوْ أَنَّ اللَّه هَدانِي . . . » ) * پاسخ داده ، و از پاسخ آن دو جمله ديگر يعنى اولى و سومى خوددارى نموده و اين بدان جهت است كه جمله اولى مساله استهزاء به حق و به اهل حق بود . و در جمله سومى آرزو مىكردند كه به دنيا برگردند ، و خداى سبحان در روز قيامت اين طايفه را زجر مىدهد ، و نمىگذارد سخنى بگويند و پاسخى هم به سخن ايشان نمىدهد ، هم چنان كه آيه شريفه زير بدان اشاره مىكند : « قالُوا رَبَّنا غَلَبَتْ عَلَيْنا شِقْوَتُنا وَكُنَّا قَوْماً ضالِّينَ رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ قالَ اخْسَؤُا فِيها وَلا تُكَلِّمُونِ إِنَّه كانَ فَرِيقٌ مِنْ عِبادِي يَقُولُونَ رَبَّنا آمَنَّا فَاغْفِرْ لَنا وَارْحَمْنا وَأَنْتَ خَيْرُ الرَّاحِمِينَ فَاتَّخَذْتُمُوهُمْ سِخْرِيًّا حَتَّى أَنْسَوْكُمْ ذِكْرِي وَكُنْتُمْ مِنْهُمْ تَضْحَكُونَ إِنِّي جَزَيْتُهُمُ الْيَوْمَ بِما صَبَرُوا أَنَّهُمْ هُمُ الْفائِزُونَ » « 3 » .\r\n* ( « وَيَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ ألَيْسَ فِي جَهَنَّمَ مَثْوىً لِلْمُتَكَبِّرِينَ » ) * كذب بر خدا به همين است كه كسى بگويد : خدا شريك دارد و يا بگويد خدا فرزند\r\n\r\n","description":"","footnote":"\r\n( 1 ) اى پروردگار ما ! ما را از اينجا بدر آر كه اگر باز هم به كفر نخستين برگرديم آن وقت ديگر ستمكار هستيم . سوره مؤمنون ، آيه 107 .\r\n( 2 ) اصل اين وجه در تفسير ابى السعود مىباشد و ما آن را با اصلاحى در اينجا ذكر كرديم . تفسير ابى سعود ، ج 7 ، ص 261 .\r\n( 3 ) دوزخيان گفتند : پروردگارا ! شقاوت ما بر ما غلبه كرد و در نتيجه مردمى گمراه شديم .\r\nپروردگارا اينك ما را از دوزخ در آر كه حتما راه تو را خواهيم رفت ، اگر اين بار هم به همان ضلالت بار اول برگرديم آن وقت ستمگر خواهيم بود . خطاب رسيد خفه شويد در دوزخ و ديگر حرف مزنيد ( آيا فراموشتان شده كه ) اندكى از بندگان من مىگفتند : پروردگارا ايمان آورديم ، پس ما را بيامرز و به ما رحم كن ، كه تو بهترين رحيمانى . آن گاه شما آنان را مسخره مىكرديد تا اينكه همين عمل ، ياد مرا از دلهايتان ببرد . و شما از آن عده بخنده مىافتاديد ، اينك امروز ايشان را جزا مىدهم به خاطر آن صبرى كه كردند ، آنها همانا رستگارند . سوره مؤمنون ، آيه 105 - 111 .\r\n","page_name":" 430 ","page_number":430},
  {"content":"\r\nدارد ، و يكى هم عبارت است از بدعت گذاشتن در دين . و « سواد وجه » ( و رو سياهى ) نشانه ذلت است كه سزاى تكبر ايشان است ، و به همين جهت فرمود : * ( « ألَيْسَ فِي جَهَنَّمَ مَثْوىً لِلْمُتَكَبِّرِينَ » ) * .\r\n* ( « وَيُنَجِّي اللَّه الَّذِينَ اتَّقَوْا بِمَفازَتِهِمْ لا يَمَسُّهُمُ السُّوءُ وَلا هُمْ يَحْزَنُونَ » ) * ظاهرا كلمه « مفازه » مصدر ميمى از « فوز » به معناى رستگارى باشد كه عبارت مىشود از ظفر يافتن و رسيدن به هدف . و حرف « باء » كه بر سر اين كلمه در آمده باى ملابست و يا سببيت است ، پس فوزى كه خدا حكم آن را برايشان رانده ، سبب نجات ايشان است .\r\nو جمله « لا يمسهم . . . » ، بيان اين نجات دادن است ، گويا فرموده : خداوند نجاتشان مىدهد ، و ديگر نه از خارج بدى و ناملايمى به ايشان مىرسد و نه از درون اندوهى آزارشان مىدهد .\r\nو اين آيه شريفه نظرى دارد به آيه « إِنِّي جَزَيْتُهُمُ الْيَوْمَ بِما صَبَرُوا أَنَّهُمْ هُمُ الْفائِزُونَ » « 1 » كه در ذيل آيات سوره مؤمنون در چند سطر قبل گذشت دقت بفرماييد و از اين نكته غافل نمانيد .\r\n\r\nبحث روايتى\r\n\r\nدر مجمع البيان از امير المؤمنين ( ع ) روايت كرده كه فرمود : در قرآن كريم هيچ آيه اى به قدر آيه * ( « يا عِبادِيَ الَّذِينَ أَسْرَفُوا عَلى أَنْفُسِهِمْ . . . » ) * گشايشآورتر نيست « 2 » .\r\nمؤلف : اين روايت را الدر المنثور هم از ابن جرير ، از ابن سيرين ، از آن جناب نقل كرده و - ان شاء اللَّه - به زودى در تفسير سوره ليل ، همين روايت را از آن جناب نقل مىكنيم ، كه خود آن حضرت فرموده : در قرآن هيچ آيه اى اميدواركننده تر از آيه « وَلَسَوْفَ يُعْطِيكَ رَبُّكَ فَتَرْضى » نيست « 3 » .\r\nو نيز در الدر المنثور است كه احمد ، ابن جرير ، ابن ابى حاتم ، و ابن مردويه و بيهقى - در كتاب شعب الايمان - از ثوبان روايت آورده‌اند ، كه گفت : من از رسول خدا ( ص )\r\n\r\n","description":"","footnote":"\r\n( 1 ) سوره مؤمنون ، آيه 111 .\r\n( 2 ) مجمع البيان ، ج 8 ، ص 503 .\r\n( 3 ) الدر المنثور ، ج 5 ، ص 331 .\r\n","page_name":" 431 ","page_number":431},
  {"content":"\r\nشنيدم كه فرمود : من دوست نمىدارم كه دنيا و آنچه را كه در آن است با آيه * ( « يا عِبادِيَ الَّذِينَ أَسْرَفُوا عَلى أَنْفُسِهِمْ . . . » ) * معاوضه كنم . پس مردى عرضه داشت : يا رسول اللَّه ! آيا اين آيه شرك را هم شامل مىشود ؟ رسول خدا ( ص ) سكوت كرد ، و سپس فرمود : نه ، شرك را شامل نيست « 1 » .\r\nمؤلف : در اين روايت اشكالى است و آن اشكال در تفسير خود آيه گذشت ، كه گفتيم :\r\nمورد آيه مساله شرك است و آيه مقيد شده به توبه .\r\nو نيز در همان كتاب است كه ابن ابى شيبه ، و مسلم ، از ابى ايوب انصارى روايت كرده‌اند كه گفت : از رسول خدا ( ص ) شنيدم كه فرمود : اگر شما گناه نمىكرديد خداى تعالى خلقى مىآفريد تا گناه كنند ، و او بيامرزد « 2 » .\r\nمؤلف : مغفرتى كه در اين حديث آمده با قيود و اسبابى كه براى مغفرت هست - مانند توبه و شفاعت - منافاتى ندارد .\r\nو در مجمع البيان آمده كه بعضى گفته‌اند : آيه * ( « يا عِبادِيَ الَّذِينَ أَسْرَفُوا . . . » ) * در باره « وحشى » قاتل حمزه نازل شد . و آن ، هنگامى بود كه وى مىخواست مسلمان شود مىترسيد توبه اش قبول نشود . پس همين كه آيه نازل شد ، اسلام آورد . بعضى از صحابه پرسيدند : يا رسول اللَّه ! آيا اين آيه بخصوص در باره قبول توبه وحشى نازل شده ، و يا براى عموم مسلمين است ؟ فرمود : نه ، براى عموم مسلمانان است « 3 » .\r\nو از كتاب سعد السعود تاليف ابن طاووس ، به نقل از تفسير كلبى آمده كه وحشى و جماعتى نزد رسول خدا ( ص ) پيام فرستادند ، كه چرا بايد ما از دين تو محروم باشيم ، هيچ مانعى براى ما نيست جز اينكه از كتاب تو شنيده‌ايم كه مىفرمايد : « هر كس با اللَّه خدايانى ديگر بخواند و قتل نفس و زنا كند اثر گناه خود را مىبيند . و در آتش جاودان است » و ما همه اين كارهاى زشت را كرده‌ايم رسول خدا ( ص ) پيام فرستاد كه : « إِلَّا مَنْ تابَ وَآمَنَ وَعَمِلَ صالِحاً » آن جماعت پيام دادند ممكن است ايمان بياوريم ، و توبه هم بكنيم ، ولى خوف داريم كه عمل صالح به جا نياوريم .\r\nباز رسول خدا ( ص ) پيام فرستاد : « إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ » گفتند : مىترسيم كه داخل در مشيت قرار نگيريم . ايشان در\r\n\r\n","description":"","footnote":"\r\n( 1 ) الدر المنثور ، ج 5 ، ص 331 .\r\n( 2 ) الدر المنثور ، ج 5 ، ص 332 .\r\n( 3 ) مجمع البيان ، ج 8 ، ص 503 .\r\n","page_name":" 432 ","page_number":432},
  {"content":"\r\nپاسخشان اين آيه را فرستاد : * ( « يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه إِنَّ اللَّه يَغْفِرُ الذُّنُوبَ جَمِيعاً » ) * پس آن جمعيت آمدند و مسلمان شدند .\r\nپس رسول خدا ( ص ) به وحشى فرمود : « تا مىتوانى » با من رو برو مشو كه من نمىتوانم قاتل حمزه عمويم را ببينم ، لذا وحشى به شام رفت ، و در اثر ميگسارى بمرد « 1 » .\r\nمؤلف : قريب به اين مضمون را الدر المنثور به چند طريق روايت كرده و در بعضى از آن طريقها آمده كه آيه * ( « يا عِبادِيَ الَّذِينَ أَسْرَفُوا . . . » ) * در باره او نازل شده « 2 » همانطور كه در خبر سابق مجمع البيان آمده بود . ولى يك اشكال ، اين روايت را ضعيف مىكند ، و آن اين است كه سوره مورد بحث در مكه نازل شده ، و وحشى بعد از هجرت ، مسلمان شده . علاوه بر اين ، از ظاهر خبر برمىآيد كه اطلاق مغفرت در آيه مقيد به توبه نشده ، و حال آنكه توجه فرموديد كه سياق با اين سخن سازگار نيست .\r\nو اينكه در روايت آمده كه : « فمات فى الخمر - وى در شام در اثر ميگسارى بمرد » ، احتمال دارد كه اين كلمه « خمر » - به فتحه « خاء » و تشديد « ميم » - باشد كه نام محلى از اطراف مدينه است ، و احتمال هم دارد غلطى از ناسخ باعث شده « حمص » را « خمر » بنويسد . و احتمال هم دارد كه مراد آن باشد كه وى به خاطر ميگسارى مرده است ، چون وحشى هميشه ميگسارى مىكرده ، و چند نوبت به خاطر همين گناه تازيانه خورد ، بعد رهايش كردند .\r\nدر اين بين روايات بسيارى هم از ائمه اهل بيت ( ع ) آمده كه آيات مورد بحث را بر شيعيان خود تطبيق كرده‌اند و « جنب اللَّه » را عبارت از ايشان دانسته‌اند و همه اين روايات و آن روايات از باب تطبيق مصداق بر آيه است ، نه از باب تفسير ، و به همين جهت ما از ايراد آنها خوددارى نموديم .\r\n\r\n","description":"","footnote":"\r\n( 1 ) سعد السعود ، ص 211 .\r\n( 2 ) الدر المنثور ، ج 5 ، ص 331 .\r\n","page_name":" 433 ","page_number":433},
  {"content":"\r\n\r\n\r\nاللَّه خالِقُ كُلِّ شَيْءٍ وَهُوَ عَلى كُلِّ شَيْءٍ وَكِيلٌ ( 62 ) لَه مَقالِيدُ السَّماواتِ وَالأَرْضِ وَالَّذِينَ كَفَرُوا بِآياتِ اللَّه أُولئِكَ هُمُ الْخاسِرُونَ ( 63 ) قُلْ أفَغَيْرَ اللَّه تَأْمُرُونِّي أَعْبُدُ أَيُّهَا الْجاهِلُونَ ( 64 ) وَلَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخاسِرِينَ ( 65 ) بَلِ اللَّه فَاعْبُدْ وَكُنْ مِنَ الشَّاكِرِينَ ( 66 )\r\nوَ ما قَدَرُوا اللَّه حَقَّ قَدْرِه وَالأَرْضُ جَمِيعاً قَبْضَتُه يَوْمَ الْقِيامَةِ وَالسَّماواتُ مَطْوِيَّاتٌ بِيَمِينِه سُبْحانَه وَتَعالى عَمَّا يُشْرِكُونَ ( 67 ) وَنُفِخَ فِي الصُّورِ فَصَعِقَ مَنْ فِي السَّماواتِ وَمَنْ فِي الأَرْضِ إِلَّا مَنْ شاءَ اللَّه ثُمَّ نُفِخَ فِيه أُخْرى فَإِذا هُمْ قِيامٌ يَنْظُرُونَ ( 68 ) وَأَشْرَقَتِ الأَرْضُ بِنُورِ رَبِّها وَوُضِعَ الْكِتابُ وَجِيءَ بِالنَّبِيِّينَ وَالشُّهَداءِ وَقُضِيَ بَيْنَهُمْ بِالْحَقِّ وَهُمْ لا يُظْلَمُونَ ( 69 ) وَوُفِّيَتْ كُلُّ نَفْسٍ ما عَمِلَتْ وَهُوَ أَعْلَمُ بِما يَفْعَلُونَ ( 70 ) وَسِيقَ الَّذِينَ كَفَرُوا إِلى جَهَنَّمَ زُمَراً حَتَّى إِذا جاؤُها فُتِحَتْ أَبْوابُها وَقالَ لَهُمْ خَزَنَتُها ألَمْ يَأْتِكُمْ رُسُلٌ مِنْكُمْ يَتْلُونَ عَلَيْكُمْ آياتِ رَبِّكُمْ وَيُنْذِرُونَكُمْ لِقاءَ يَوْمِكُمْ هذا قالُوا بَلى وَلكِنْ حَقَّتْ كَلِمَةُ الْعَذابِ عَلَى الْكافِرِينَ ( 71 )\r\nقِيلَ ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ ( 72 ) وَسِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً حَتَّى إِذا جاؤُها وَفُتِحَتْ أَبْوابُها وَقالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ ( 73 ) وَقالُوا الْحَمْدُ لِلَّه الَّذِي صَدَقَنا وَعْدَه وَأَوْرَثَنَا الأَرْضَ نَتَبَوَّأُ مِنَ الْجَنَّةِ حَيْثُ نَشاءُ فَنِعْمَ أَجْرُ الْعامِلِينَ ( 74 ) وَتَرَى الْمَلائِكَةَ حَافِّينَ مِنْ حَوْلِ الْعَرْشِ يُسَبِّحُونَ بِحَمْدِ رَبِّهِمْ وَقُضِيَ بَيْنَهُمْ بِالْحَقِّ وَقِيلَ الْحَمْدُ لِلَّه رَبِّ الْعالَمِينَ ( 75 )\r\n","description":"","footnote":"","page_name":" 434 ","page_number":434},
  {"content":"\r\nترجمه آيات\r\nخدا آفريدگار هر چيزى است و او بر هر چيزى وكيل است ( 62 ) .\r\nكليدهاى آسمانها و زمين از اوست و آنان كه به آيات خدا كفر ورزيدند تنها آنان زيانكارند ( 63 ) .\r\nبگو اى مردم نادان آيا با اين حال باز هم به من دستور مىدهيد غير از خدا را بپرستم ؟ ( 64 ) .\r\nو با اينكه به تو و به انبياى قبل از تو وحى شد كه اگر شرك بورزى عملت بدون اجر مىشود و به طور قطع از زيانكاران خواهى بود ( 65 ) .\r\nبلكه تنها خدا را بپرست و از شاكران باش ( 66 ) .\r\nو خدا را آن طور كه حق شناسايى او است نشناخته‌اند چون او را از نظر معاد نشناخته‌اند كه تمامى موجودات زمين در قبضه او و آسمانها به دست قدرت او است ، منزه و متعالى است از شركى كه به وى مىورزند ( 67 ) .\r\nو در صور دميده مىشود كه ناگهان آنچه جنبده اى در آسمانها و هر كس كه در زمين است مىميرند مگر كسى كه خدا خواسته باشد . سپس نفخه اى ديگر در آن دميده مىشود كه ناگهان همه به حالت قيام درآمده خيره نگاه مىكنند ( 68 ) .\r\nو زمين به نور پروردگارش روشن مىشود و كتاب را پيش رو مىگذارند و پيامبران و شهداء را مىآورند و بين مردم به حق داورى مىشود و به كسى ظلم نمىشود ( 69 ) .\r\nو هر كسى عمل خود را به تمام و كمال دريافت مىكند و چيزى از عمل كسى كم نمىگذارند و او داناتر است به آنچه مردم مىكردند ( 70 ) .\r\nو كسانى كه كافر شدند دسته دسته به سوى جهنم رانده مىشوند تا آنجا كه به كنار جهنم برسند درها به رويشان باز مىشود و خازنان دوزخ به ايشان مىگويند آيا رسولانى از جنس خود شما به سوى شما نيامدند كه آيات پروردگارتان را بر شما بخوانند و شما را از لقاى امروزتان بترسانند . مىگويند : بله ، آمدند و ليكن كلمه عذاب عليه كفار محقق شده بود ( 71 ) .\r\nآن گاه گفته مىشود : از هر در به دوزخ داخل شويد در حالى كه در آن ، كه جاى متكبرين است ، جاودان باشيد ( 72 ) .\r\n","description":"","footnote":"","page_name":" 435 ","page_number":435},
  {"content":"\r\nو كسانى كه از پروردگارشان مىترسند دسته دسته به سوى بهشت رانده مىشوند تا وقتى كه نزديك آن شوند درهايش گشوده مىشود و خازنانش به ايشان گويند سلام بر شما كه پاك بوديد پس براى هميشه داخل بهشت شويد ( 73 ) .\r\nو گفتند حمد خدا را كه به وعده خود وفا كرد و زمين را به ارث در اختيار ما قرار داد تا در هر جاى بهشت كه بخواهيم منزل كنيم و چه خوب است اجر اهل عمل ( 74 ) .\r\nو ملائكه را مىبينى كه پيرامون عرش مىچرخند و به حمد خدا تسبيح مىكنند و بين ايشان به حق داورى مىشود و گفته مىشود : الحمد للَّه رب العالمين ( 75 ) .\r\nبيان آيات\r\nفصلى است از آيات سوره زمر كه سوره با آن ختم مىشود ، و در آن خلاصه اى از آنچه از ادله مزبور در سوره استنتاج مىشود بيان كرده و سپس رسول خدا ( ص ) را مامور مىكند كه مشركين را مخاطب قرار دهد و بگويد : پيشنهادى كه عليه او كردند مبنى بر اين كه آن جناب هم خدايان ايشان را بپرستد ، جز جهل به مقام خداى تعالى منشاى نداشته . و تذكرشان دهد كه هم به او و هم به ساير انبياى قبل از او وحى شده كه اگر شرك بورزند ، اعمالشان بىنتيجه مىشود .\r\nسپس خداى سبحان تذكر مىدهد كه مشركين آن طور كه بايد خدا را نشناخته‌اند ، و گر نه در ربوبيت خدا نسبت به ايشان شك و ترديد نمىكردند ، و غير از خدا را نمىپرستيدند ، و سپس خداى تعالى نظام بازگشت به سوى خود را كه همان تدبير معاد خلق است ، ذكر نموده و با بيانى جامع و كافى كه بيش از آن تصور ندارد ، توضيح داده ، و سوره را با حمد خود ختم مىكند .\r\n* ( « اللَّه خالِقُ كُلِّ شَيْءٍ » ) * اين همان حقيقتى است كه قبلا اعتراف مشركين را در باره اش ذكر كرد ، و فرمود :\r\n« وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه » « 1 » ، و اين اعتراف را زير بناى اين استدلال خود كه تدبير همه اشياء مستند به خدا است ، قرار داد .\r\nو اين جمله در مقام زمينه چينى است براى همان مساله تدبير ، كه بعدا خاطر نشان\r\n\r\n","description":"","footnote":"\r\n( 1 ) سوره زمر ، آيه 38 .\r\n","page_name":" 436 ","page_number":436},
  {"content":"\r\nمىكند ، چون - قبلا هم مكرر گفته‌ايم - كه خلقت جداى از تدبير نيست ، به همين جهت در مقام استناد خلقت به خدا ، منتقل مىشود به اينكه ملك هم مختص به خداست ، و مىفرمايد :\r\n* ( « لَه مَقالِيدُ السَّماواتِ وَالأَرْضِ » ) * . و از اختصاص ملك براى خدا ، منتقل مىشود به اينكه پس خدا وكيل بر هر چيز و قائم مقام آن در تدبير امر آن است .\r\nو ما در سابق در ذيل آيه « ذلِكُمُ اللَّه رَبُّكُمْ لا إِله إِلَّا هُوَ خالِقُ كُلِّ شَيْءٍ » « 1 » در جلد هفتم اين كتاب گفتارى پيرامون معناى شمول خلقت نسبت به همه چيز گذرانديم .\r\n\r\n\r\n* ( « وَهُوَ عَلى كُلِّ شَيْءٍ وَكِيلٌ » ) * و اين بدان جهت است كه خلقت و هستى هر چيز منتهى به دو است ، و اين اقتضا دارد كه او مالك هر چيز باشد ، پس هيچ موجودى از موجودات مالك چيزى نيست ، نه خودش را و نه چيز ديگر را كه از وجود خودش ترشح مىشود ، مگر به تمليكى از خداى تعالى ، پس هر چيزى كه تصور شود ، به خاطر فقر مطلقش مالك هيچ تدبيرى نيست . و خدا مالك تدبير آن است .\r\nو اما تمليك خدا نسبت به هستى آن موجود ، و عمل آن ، نيز نوعى از تدبير خدا است و ملك او را تاكيد مىكند ، نه اينكه با مالكيتش منافات داشته باشد ، حتى اگر ملائكه را وكيل خود بر چيزى از امور مىكند اين خود قوت وكالت خودش را مىرساند ، نه اينكه امرى را به آن ملائكه تفويض كرده باشد ، و دست وكالت خود را بسته باشد ، ( بخلاف تمليك ما و توكيل ما ، كه وقتى چيزى را به كسى تمليك مىكنيم ، ديگر خود مالك آن نيستيم ، و يا اگر كسى را وكيل در كارى مىكنيم دامنه دخل و تصرفات خود را كمتر مىكنيم ) - دقت بفرماييد .\r\nو كوتاه سخن آنكه : وقتى هر موجودى از موجودات كه فرض شود مالك خود نباشد ، قهرا خداى سبحان وكيل او و قائم مقام او و مدبر امر او خواهد بود ، حال چه اينكه موجود فرض شده از اسباب عالم باشد و چه از مسببات ، پس هر چه باشد خداى سبحان يگانه ، رب او است .\r\nپس روشن شد كه جمله مورد بحث در اين مقام است كه به يگانگى خدا در ربوبيت اشاره كند ، و مقصود هم بيان همين نكته است . پس اينكه بعضى از مفسرين « 2 » گفته‌اند : ذكر\r\n\r\n","description":"","footnote":"\r\n( 1 ) سوره انعام ، آيه 102 .\r\n( 2 ) روح المعانى ، ج 24 ، ص 21 .\r\n","page_name":" 437 ","page_number":437},
  {"content":"\r\nجمله * ( « وَهُوَ عَلى كُلِّ شَيْءٍ وَكِيلٌ » ) * بعد از جمله * ( « اللَّه خالِقُ كُلِّ شَيْءٍ » ) * براى آن است كه دلالت كند بر اينكه خداى تعالى غنى مطلق است ، و منافع و مضار مربوط به بندگان است و يا گفته‌اند « 1 » كه « مراد اين است كه بفهماند خداى تعالى حافظ هر چيز است ، پس مىخواهد اشاره كند به اينكه اشيا در بقايشان محتاج به اويند ، هم چنان كه در پيدايش خود محتاج او هستند » بياناتى است كه به كلى اجنبى از معناى آيه است .\r\n* ( « لَه مَقالِيدُ السَّماواتِ وَالأَرْضِ . . . » ) *\r\nكلمه « مقاليد » - به طورى كه گفته‌اند « 2 » - به معناى كليدها است ، و اين كلمه جمعى است كه مفرد ندارد .\r\nو منظور از مفاتيح و مقاليد آسمانها و زمين ، مفاتيح خزاين آسمان و زمين است ، هم چنان كه در جاى ديگر فرموده : « وَلِلَّه خَزائِنُ السَّماواتِ وَالأَرْضِ » « 3 » و خزاين آسمانها و زمين ، عبارت است از : غيبت آنها كه اشياء و نيز نظام اشياء از آن غيب درآمده ، ظهور پيدا مىكنند ، و به عالم شهود منتقل مىشوند . هم چنان كه باز در اين باره فرموده : « وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ » « 4 » .\r\nو مالك كليدهاى آسمانها و زمين بودن ، كنايه است از اينكه مالك آن خزينه هايى است كه هستى موجودات و ارزاقشان و عمرها و اجلهايشان و ساير چيزهايى كه از آغاز پيدايش تا وقتى كه به خدا باز مىگردند و در مسير هستى به آنها مواجه مىشوند از آنجاست .\r\nو اين جمله يعنى جمله « له مقاليد . . . » در مقام تعليل جمله * ( « وَهُوَ عَلى كُلِّ شَيْءٍ وَكِيلٌ » ) * است ، و به همين جهت واو عاطفه بين آن دو نياورده است .\r\n* ( « وَالَّذِينَ كَفَرُوا بِآياتِ اللَّه أُولئِكَ هُمُ الْخاسِرُونَ » ) * در سابق گفتيم كه جمله * ( « اللَّه خالِقُ كُلِّ شَيْءٍ » ) * تا جمله « و الأرض » ، از حجتهايى كه در خلال آيات سابق بود خلاصه گيرى مىكند . و بنا بر همين ادعا ، جمله * ( « وَالَّذِينَ كَفَرُوا بِآياتِ اللَّه . . . » ) * عطف بر جمله * ( « اللَّه خالِقُ كُلِّ شَيْءٍ » ) * مىشود ، و معناى مجموع آن چنين مىشود : آنچه حجتها و آيات بر آن دلالت مىكند اين است كه خدا خالق و در\r\n\r\n","description":"","footnote":"\r\n( 1 ) روح المعانى ، ج 24 ، ص 21 .\r\n( 2 ) روح المعانى ، ج 24 ، ص 19 .\r\n( 3 ) خزينه هاى آسمان و زمين از آن خدا است . سوره منافقون ، آيه 7 .\r\n( 4 ) و هيچ چيز در عالم نيست جز آنكه خزينه هاى آن نزد ما خواهد بود و از آن به عالم خلق نمىفرستيم مگر به قدر معين . سوره حجر ، آيه 21 .\r\n","page_name":" 438 ","page_number":438},
  {"content":"\r\nنتيجه مالك و در نتيجه مالك بودن هم وكيل بر هر چيز است ، و خلاصه يگانه در ربوبيت و الوهيت است . و كسانى كه به آيات پروردگارشان كفر ورزيده ، و او را يگانه در ربوبيت ندانسته و عبادتش نكردند ، زيانكارند .\r\nمفسرين در اينكه جمله * ( « وَالَّذِينَ كَفَرُوا . . . » ) * به كجا عطف شده ، اختلاف كرده‌اند ، و وجوه بسيار و مختلفى آورده‌اند كه چون فايده اى در نقلش نديديم ، از نقل آن صرفنظر كرديم ، شما مىتوانيد به تفاسير مفصل مراجعه كنيد .\r\n* ( « قُلْ أفَغَيْرَ اللَّه تَأْمُرُونِّي أَعْبُدُ أَيُّهَا الْجاهِلُونَ » ) * بعد از آنكه خداى سبحان خلاصه حجتهاى مزبور در سوره را ، يعنى يگانگى خدا را در خلقت ، ملك و تدبير را بيان كرد . و لازمه آن ، يگانگى او در ربوبيت و الوهيت بود ، لذا به رسول گرامى خود دستور مىدهد كه مشركين را - كه به وى مىگفتند خدايان ايشان را بپرستد - مخاطب قرار داده ، بفرمايد : بعد از آن همه حجتهاى روشن ديگر محلى براى پرستش غير خدا و پذيرفتن پيشنهاد شما باقى نمىماند ، و آيا اين پيشنهاد به غير از جهل چيز ديگرى مىتواند باشد ؟\r\nپس در جمله * ( « أفَغَيْرَ اللَّه تَأْمُرُونِّي أَعْبُدُ » ) * حرف « فا » براى آن است كه مضمون جمله را بر جمله * ( « اللَّه خالِقُ كُلِّ شَيْءٍ » ) * - تا آخر و آيه - تفريع كند و اين را نتيجه آن قرار دهد . و استفهام در آن استفهام انكارى است و كلمه « غير اللَّه » مفعول جمله « اعبد » است ، و اگر مفعول جلوتر از فعلش قرار گرفته ، براى اين است كه بر ذكر آن عنايت داشته . و جمله « تامرونى » جمله اى است معترضه كه بين فعل و مفعولش فاصله شده ، و اصل جمله « تامرونى » ، « تامروننى » بوده كه يكى از نونها در نون ديگر ادغام شده است .\r\nو جمله * ( « أَيُّهَا الْجاهِلُونَ » ) * خطاب رسول خدا ( ص ) به ايشان است تا اشاره كند به اينكه پيشنهاد آنان - كه آن جناب هم غير خدا را بپرستد - با اينكه ادله گذشته در يگانگى خدا در ربوبيت و الوهيت روشن بود ، چيزى جز نفهمى و نادانى ايشان نمىتواند باشد .\r\n* ( « وَلَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ . . . » ) *\r\nاين جمله مدلول و معناى حجتهاى عقلى را كه به وسيله وحى اقامه شد ، تاييد مىكند ، گويا فرموده : غير از خدا را نپرست ، چون پرستش غير خدا جهل است ، و چگونه جايز باشد براى تو با اينكه وحى صريحا تو را دلالت كرد بر اينكه از اين كار نهى شده اى هم چنان كه عقل هم از آن نهى مىكند .\r\n","description":"","footnote":"","page_name":" 439 ","page_number":439},
  {"content":"\r\nپس در جمله « * ( وَلَقَدْ أُوحِيَ إِلَيْكَ ) * » لام ، لام قسم است ، و جمله * ( « لَئِنْ أَشْرَكْتَ لَيَحْبَطَنَّ عَمَلُكَ » ) * ، بيان مىكند كه آن وحيى كه نازل شده چه بوده ، و تقدير كلام چنين است : سوگند مىخورم كه اين معنا به تو وحى شده كه اگر شرك بورزى چنين و چنان مىشود ، و به انبياى قبل از تو نيز وحى شده بود كه اگر شرك بورزيد عملتان بىنتيجه گشته و از زيانكاران خواهيد شد .\r\n\r\n\r\nو خطاب در آيه به رسول خدا ( ص ) و ساير انبيا ( ع ) به نهى از شرك و انذارشان به حبط شدن عمل و جزو زيانكاران شدن خطابى است حقيقى ، و تهديد و انذارى است واقعى ، چون همانطور كه قبلا هم گفتيم غرض اين سوره اشاره به اين حقيقت است كه رسول خدا ( ص ) هم مامور به ايمان آوردن است او مشركين را به هر چه دعوت مىكند كه بدان ايمان آورند ، خودش نيز بايد بدان ايمان آورد و به هر تكليفى كه دعوت مىكند انجام دهند خودش هم بايد انجام دهد . خلاصه او هم فردى از افراد مسلمين است ، پس ديگر نمىتواند پيشنهاد مشركين را در پرستش بتهاى ايشان بپذيرد .\r\nو صرف اينكه انبياء معصوم به عصمت الهى هستند و با داشتن آن ديگر ممكن نيست معصيت از ايشان سر بزند ، باعث نمىشود كه تكليف از ايشان ساقط باشد و توجه تكليف به ايشان صحيح نباشد ، چون اگر اين طور بود ديگر عصمت در حقشان تصور نمىشد ، هم چنان كه در حق جمادات و گياهان تصور ندارد ، پس معصوم به كسى گفته مىشود كه بتواند گناه كند ، ولى نكند .\r\nعلاوه بر اين ، عصمت - كه عبارت است از قوه اى كه با داشتن آن صدور معصيت ممتنع مىشود - خود از شؤون مقام علم است ، و اين معنا همانطور كه در سابق در تفسير آيه « وَما يُضِلُّونَ إِلَّا أَنْفُسَهُمْ وَما يَضُرُّونَكَ مِنْ شَيْءٍ » « 1 » بداند اشاره كرديم ، منافات با داشتن اختيار ندارد ، چون اختيار از شؤون مقام عمل است ، و معنايش اين است كه : هم صدور فعل از جوارح و اعضا صحيح باشد و هم ترك فعل .\r\nو معلوم است كه علم قطعى به مفسده گناه كه مانع از صدور آن گناه از دارنده آن علم باشد منافاتى با اينكه دارنده آن علم مختار باشد ندارد ، مثلا كسى كه علم قطعى دارد به اينكه در اثر خوردن فلان سم مىميرد . و يا نابينا مىشود ، چنين علمى مانع قطعى او از خوردن سم است ، ولى لازمه اين منع اين نيست كه خوردن سم از او محال باشد ، بلكه باز هم صدور و\r\n\r\n","description":"","footnote":"\r\n( 1 ) سوره نساء ، آيه 113 .\r\n","page_name":" 440 ","page_number":440},
  {"content":"\r\nعدم صدور اين عمل از اعضا و جوارح او صحيح است ، هم مىتواند بخورد و هم مىتواند اجتناب كند ، در نتيجه پس باز هم صحيح است كه به او بگوييم : از خوردن سم اجتناب كن .\r\nو از آنچه گذشت به خوبى روشن شد اينكه از كلام بعضى از مفسرين « 1 » برمىآيد كه خواسته‌اند بگويند : نهى از شرك و امثال آن نسبت به معصوم نهى صورى است ، و منظور نهى امت است ، و مبناى كلام از باب مثل معروف است كه مىگويند : « دخترم به تو مىگويم عروسم تو بشنو » ، حرف درستى نيست .\r\nو وجه نادرستىاش از آنچه گذشت واضح شد . و اما اينكه خود ما هم در سابق گفتيم ، و در بعضى روايات هم آمده كه اين گونه خطابهاى قرآنى كه به معصومين شده از باب مثل معروف « دخترم به تو مىگويم عروسم تو بشنو » است ، معنايش اين نيست كه خطاب به معصوم اصلا غلط است ، بلكه معنايش اين است كه اگر تكليف به كسانى را كه هم ممكن است آن را اطاعت كنند ، و هم ممكن است مخالفت و معصيت كنند ، متوجه كسى كنيم كه حتما آن را اطاعت مىكند ، مؤثرتر مىافتد ، همانطور كه گفته‌اند : كنايه رساتر از تصريح است .\r\n* ( « وَلَتَكُونَنَّ مِنَ الْخاسِرِينَ » ) * - معناى اين جمله از بيانى كه گذشت روشن شد ، و ممكن است الف و لام در « الخاسرين » عهد را افاده كند ، آن وقت معنا چنين مىشود : در اين صورت تو از همان خاسرينى خواهى بود كه به آيات خدا كفر ورزيده ، و از حجتهاى داله بر وحدانيت خدا اعراض كردند .\r\n* ( « بَلِ اللَّه فَاعْبُدْ وَكُنْ مِنَ الشَّاكِرِينَ » ) * كلمه « بل » اعراض از نهى مستفاد از كلام قبلى را مىرساند ، گويا فرموده : پس بنا بر آنچه گفته شد غير خدا را نپرست ، بلكه تنها خدا را بندگى كن . و اگر اسم مقدس « اللَّه » را كه مفعول است جلوتر از فعل « فاعبد » آورد ، براى افاده حصر است .\r\nو حرف « فاء » در جمله « فاعبد » زايده است و - به طورى كه گفته‌اند - « 2 » تنها به منظور تاكيد در كلام آمده . ولى بعضى « 3 » هم گفته‌اند كه فاى جزاء است ، جزايى كه شرط آن حذف شده ، و تقدير كلام : « بل ان كنت عابدا او عاقلا فاعبد اللَّه » بوده .\r\n* ( « وَكُنْ مِنَ الشَّاكِرِينَ » ) * - يعنى با خداپرستيت از شاكرين شو ، از كسانى كه شكر\r\n\r\n","description":"","footnote":"\r\n( 1 ) مجمع البيان ، ج 8 ، ص 507 .\r\n( 2 و 3 ) روح المعانى ، ج 24 ، ص 24 .\r\n","page_name":" 441 ","page_number":441},
  {"content":"\r\nنعمت خدا به جا مىآورند . نعمتهايى كه همه بر يگانگى او در ربوبيت و الوهيت دلالت دارد . در تفسير جمله « وَسَيَجْزِي اللَّه الشَّاكِرِينَ » « 1 » و جمله « وَلا تَجِدُ أَكْثَرَهُمْ شاكِرِينَ » « 2 » ، گفتيم كه مصداق شاكرين - البته شاكرين به حقيقت معناى كلمه - همانا مخلصين - به فتحه لام - هستند بدانجا مراجعه فرماييد .\r\n\r\n\r\n* ( « وَما قَدَرُوا اللَّه حَقَّ قَدْرِه . . . » ) *\r\nقدر هر چيز ، همان مقدار و اندازه آن است ، حال يا اندازه حجمش ، يا عددش ، يا وزنش ، يا امثال آن . ولى همين كلمه را به طور استعاره در امور معنوى هم ، يعنى در مقام و منزلت نيز به كار مىبرند .\r\nپس اينكه فرمود : « و نمىتوانند خدا را آن طور كه حق اندازه گيرى او است ، اندازه بگيرند » ، تمثيلى است براى اينكه مردم آن طور كه بايد خدا را نمىشناسند ، چون از حيث معاد و برگشت اشياء به او ، كه جمله * ( « وَالأَرْضُ جَمِيعاً قَبْضَتُه يَوْمَ الْقِيامَةِ » ) * - تا آخر سوره - آن را افاده مىكند او را نمىشناسند . چون در اين جمله اين معنا را خاطر نشان مىكند كه در روز قيامت تمامى اسباب از سببيت مىافتند و دست خلق از همه آنها بريده مىشود ، تنها يك سبب مىماند و آن هم خداى مسبب الاسباب است . و در آن روز زمين را قبضه مىكند ، آسمانها را درهم مىپيچد ، و براى مردن همه زنده ها ، و زنده شدنشان در صور مىدمد ، و زنى به نور پروردگارش نورانى مىگردد ، و كتاب را مىگذارند و انبياء و شهداء را مىآورند ، و بين خلق داورى مىشود ، و هر كسى آنچه را كه كرده به طور كامل دريافت مىكند ، و مجرمين را به سوى آتش و متقين را به سوى بهشت مىبرند . خوب ، خدايى كه چنين شانى در مالكيت و تصرف دارد اگر كسى او را با اين شؤون بشناسد ، همين شناسايى ايجاب مىكند كه تنها به سوى او روى آورد و به كلى از غير او اعراض كند .\r\nو ليكن مشركين چون ايمانى به معاد ندارند پس در حقيقت قدر خدا را به حقيقت قدردانى ندانسته و نشناخته‌اند ، و بدين سبب بوده كه از پرستش او اعراض نموده به پرستش غير او پرداخته‌اند .\r\n* ( « وَالأَرْضُ جَمِيعاً قَبْضَتُه يَوْمَ الْقِيامَةِ » ) * منظور از كلمه « أرض » كره زمين است با همه اجزأ و اسبابى كه در آن در يكديگر\r\n\r\n","description":"","footnote":"\r\n( 1 ) سوره آل عمران ، آيه 144 .\r\n( 2 ) سوره اعراف ، آيه 17 .\r\n","page_name":" 442 ","page_number":442},
  {"content":"\r\nفعاليت دارند . و كلمه « قبضة » مصدر به معناى « مقبوض » است ، و قبض بر هر چيز و بودن آن در قبضه ، كنايه است از تسلط تام بر آن ، يا انحصار تسلط صاحب قبضه بر آن . و مراد در اينجا معناى دوم است ، چون آيه « وَالأَمْرُ يَوْمَئِذٍ لِلَّه » « 1 » و آياتى ديگر اين معنا را تاييد مىكند .\r\nدر سابق هم مكرر گفتيم كه آيه معناى انحصار ملك و امر و حكم و سلطان و امثال آن در روز قيامت براى خداى تعالى ، اين نيست كه اين عناوين در دنيا منحصر در خدا نباشد ، بلكه معنايش اين است كه در قيامت اين عناوين بهتر ظهور دارد و اهل محشر آنها را به وضوح درك مىكنند ، بر خلاف دنيا كه در آنجا اين معانى براى همه روشن نيست و گرنه در دنيا هم اين عناوين مال خدا است . پس معناى بودن زمين در قيامت در قبضه خدا ، اين است كه در قيامت اين معنا را براى مردم روشن مىشود ، نه اينكه اصل آن تنها در قيامت پيدا مىشود و خدا تنها در آن روز داراى چنين تسلط و مالكيت مىگردد .\r\n* ( « وَالسَّماواتُ مَطْوِيَّاتٌ بِيَمِينِه » ) * - يمين هر چيزى ، دست راست و سمتى كه از سمت ديگر قوىتر است مىباشد ، و اين كلمه را به طور كنايه در قدرت استعمال مىكنند . و از سياق آيه بر مىآيد كه حاصل دو جمله ، يعنى دو جمله * ( « وَالأَرْضُ جَمِيعاً قَبْضَتُه يَوْمَ الْقِيامَةِ » ) * و جمله * ( « وَالسَّماواتُ مَطْوِيَّاتٌ بِيَمِينِه » ) * ، اين است كه در آن روز سببهاى زمينى و آسمانى از سببيت مىافتند ، و ساقط مىشوند و آن روز اين معنا ظاهر مىگردد كه هيچ مؤثرى در عالم هستى بجز خداى سبحان نيست .\r\n* ( « سُبْحانَه وَتَعالى عَمَّا يُشْرِكُونَ » ) * - اين جمله خداى تعالى را از شركهايى كه مشركين ورزيده و غير خدا را شريك در ربوبيت و الوهيت خدا دانستند و در نتيجه تدبير عالم را به خدايان خود نسبت دادند و آنها را پرستيدند ، منزه مىدارد .\r\n\r\n\r\n* ( « وَنُفِخَ فِي الصُّورِ فَصَعِقَ مَنْ فِي السَّماواتِ وَمَنْ فِي الأَرْضِ إِلَّا مَنْ شاءَ اللَّه . . . » ) *\r\nظاهر آنچه در كلام خداى تعالى در معناى نفخ صور آمده اين است كه اين نفخه دو بار صورت مىگيرد ، يك بار براى اينكه همه جانداران با هم بميرند ، و يك بار هم براى اينكه همه مردگان زنده شوند . و اين معنا از روايات وارده از ائمه اهل بيت ( ع ) ، و بعضى از روايات وارده از طرق اهل سنت از رسول خدا ( ص ) برمىآيد ، هر چند كه بعضى ديگر از روايات اهل سنت خالى از ابهام نيست و همين جهت باعث شده كه\r\n\r\n","description":"","footnote":"\r\n( 1 ) امر امروز از خداست . سوره انفطار ، آيه 19 .\r\n","page_name":" 443 ","page_number":443},
  {"content":"\r\nبعضى « 1 » از علماى اهل سنت ، اين نظريه را اختيار كنند كه : نفخه صور در سه نوبت صورت مىگيرد : اول براى ميراندن . دوم براى زنده كردن و بعث . و سوم براى فزع و صعقه . و بعضى « 2 » ديگر بگويند كه : « چهار نفخه است » و ليكن اثبات اين معنا از ظواهر آيات بسيار مشكل است .\r\nو شايد همين انحصار نفخ صور در دو نفخه « اماته » و « احيا » ، باعث شده كه كلمه « صعق » را در نفخه اول به مردن خلايق تفسير كنند ، با اينكه معروف از معناى اين كلمه غش كردن است . صاحب صحاح مىگويد : وقتى گفته مىشود : « صعق الرجل صعقا و تصعقا » معنايش اين است كه غش كرد و « اصعقه غيره » ، يعنى ديگرى او را به غش درآورد آن گاه مىگويد : « صعقه » در آيه « * ( فَصَعِقَ مَنْ فِي السَّماواتِ وَمَنْ فِي الأَرْضِ ) * » به معناى مردن است « 3 » .\r\nو جمله * ( « إِلَّا مَنْ شاءَ اللَّه » ) * استثنايى است از اهل آسمانها و زمين . و اما اينكه اين استثناء شدگان چه كسانى هستند ، بعضى « 4 » گفته‌اند : جبرئيل و ميكائيل و اسرافيل و عزرائيلند ، كه پيشوايان فرشتگانند ، چون اين نامبردگان در هنگام نفخ صور نمىميرند ، بلكه بعد از آن مىميرند .\r\nبعضى « 5 » ديگر گفته‌اند : آن چهار نفر با حاملان عرشند . بعضى « 6 » هم گفته‌اند : آن نامبردگان با رضوان و حور و مالك و زبانيه‌اند . بعضى « 7 » ديگر - كه سخنشان از همه سخنان سخيفتر و بىپايه تر است - گفته‌اند : منظور از جمله « * ( مَنْ شاءَ اللَّه ) * » ، خود خداى سبحان است .\r\nو خواننده عزيز توجه دارد كه هيچ يك از اين اقوال به دليلى از لفظ آيات كه بتوان بدان استناد جست مستند نيستند .\r\nبله اگر براى خدا خلقى تصور شود كه در وراى آسمانها و زمين بوده باشند ، آن وقت ممكن است بگوييم استثناى مزبور به طور منقطع آنان را استثنا كرده .\r\nو يا بگوييم مرگ عبارت است از جدايى روح از جسد ، و اين تنها در جانداران داراى جسد تصور دارد ، و اما ارواح نمىميرند ، و منظور از استثنا ايشانند ، و در اين صورت استثناى مزبور منقطع نيست ، بلكه متصل است ، چون ارواح هم در بين * ( « مَنْ فِي السَّماواتِ وَمَنْ فِي الأَرْضِ » ) * هستند . مؤيد اين وجه بعضى از رواياتى است كه از ائمه اهل بيت ( ع ) رسيده .\r\n\r\n","description":"","footnote":"\r\n( 1 ) تفسير فخر رازى ، ج 27 ، ص 18 .\r\n( 2 ) روح المعانى ، ج 24 ، ص 29 .\r\n( 3 ) صحاح اللغة ، ماده « صعق » .\r\n( 4 و 5 و 6 و 7 ) روح المعانى ، ج 24 ، ص 28 .\r\n","page_name":" 444 ","page_number":444},
  {"content":"\r\nمانند آن روايتى كه در ذيل آيه شريفه « لِمَنِ الْمُلْكُ الْيَوْمَ » « 1 » وارد شده كه فرموده‌اند :\r\nجوابى كه در آيه آمده ، يعنى جمله « لِلَّه الْواحِدِ الْقَهَّارِ » « 2 » ، كلام ارواح انبياء ( ع ) است ، و رواياتى ديگر كه اين معنا را تاييد مىكند .\r\n* ( « ثُمَّ نُفِخَ فِيه أُخْرى فَإِذا هُمْ قِيامٌ يَنْظُرُونَ » ) * - ضمير در « فيه » به كلمه « صور » بر مىگردد . و كلمه « أخرى » صفت براى موصوفى است كه حذف شده و تقديرش « و نفخ فيه نفخة اخرى » است . و كلمه « قيام » جمع « قائم » است . و كلمه « ينظرون » به معناى « ينتظرون - منتظرند » و يا به معناى معروف خود كلمه است كه همان نظر كردن باشد .\r\nو معناى آيه اين است كه : در صور نفخه ديگرى دميده مىشود كه ناگهان همه از قبرها برمىخيزند و منتظر مىايستند تا چه دستورى برسد ، و يا چه رفتارى با ايشان مىشود . و يا معنايش اين است : برمىخيزند و مبهوت و متحير نگاه مىكنند .\r\nو اينكه در اين آيه آمده كه بعد از نفخه دوم برمىخيزند و نظر مىكنند ، منافاتى با مضمون آيه « وَنُفِخَ فِي الصُّورِ فَإِذا هُمْ مِنَ الأَجْداثِ إِلى رَبِّهِمْ يَنْسِلُونَ » « 3 » و آيه « يَوْمَ يُنْفَخُ فِي الصُّورِ فَتَأْتُونَ أَفْواجاً » « 4 » و آيه « وَيَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَمَنْ فِي الأَرْضِ » « 5 » ندارد ، براى اينكه فزعشان و دويدنشان به سوى عرصه محشر ، و آمدن آنان فوج فوج بدانجا ، مانند به پا خاستن و نظر كردنشان حوادثى نزديك بهمند ، و چنان نيست كه با هم منافات داشته باشند .\r\n\r\n\r\n* ( « وَأَشْرَقَتِ الأَرْضُ بِنُورِ رَبِّها . . . » ) *\r\n« اشراق الارض » به معناى نورانى شدن زمين است . و كلمه « نور » معنايش معروف است . البته اين كلمه در كلام خداى تعالى در بسيارى موارد به همان معناى معروفش يعنى نور حسى آمده ، و در بعضى موارد به عنايتى بر ايمان و بر قرآن نيز اطلاق شده است ، و آن عنايت اين است كه ايمان و قرآن حقايقى را براى دارنده اش روشن مىكند ، كه اگر ايمان و قرآن\r\n\r\n","description":"","footnote":"\r\n( 1 ) امروز ملك از آن كيست . سوره مؤمن ، آيه 16 .\r\n( 2 ) ملك امروز همه اش از خداى واحد قهار است . سوره مؤمن ، آيه 16 .\r\n( 3 ) و در صور دميده مىشود كه ناگهان از گورهاى خود به سوى پروردگارشان مىشتابند . سوره يس ، آيه 51 .\r\n( 4 ) روزى كه در صور دميده مىشود فوج فوج مىآييد . سوره نبأ ، آيه 18 .\r\n( 5 ) روزى كه در صور دميده مىشود همه آنان كه در آسمانها و آنان كه در زمينند به فزع در مىآيند . سوره نمل ، آيه 87 .\r\n","page_name":" 445 ","page_number":445},
  {"content":"\r\nنبود به آن حقايق دست نمىيافت ، از جمله موارد اطلاقش بر ايمان آيه « اللَّه وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ » « 1 » است . و يكى از موارد اطلاقش بر قرآن آيه « فَآمِنُوا بِاللَّه وَرَسُولِه وَالنُّورِ الَّذِي أَنْزَلْنا » « 2 » مىباشد .\r\nمفسرين در معناى « اشراق زمين به نور پروردگارش » اختلاف كرده‌اند . بعضى « 3 » گفته‌اند : آن روز زمين به نورى روشن مىشود كه خدا خلقش كرده ، نه به نور اجسام نورانى چون خورشيد و ماه . و اگر نور را به كلمه « پروردگارش » اضافه كرده ، در حقيقت از قبيل « روحى » و « ناقة اللَّه » است .\r\nليكن اين وجه هيچ دليل قابل اعتمادى ندارد .\r\nبعضى « 4 » ديگر گفته‌اند : مراد از آن ، تجلى پروردگار متعال است براى داورى بين خلق ، هم چنان كه در بعضى اخبار از طرق اهل سنت نيز آمده است .\r\nاشكال اين وجه اين است كه به فرضى كه آن روايت صحيح باشد ، هيچ دلالتى بر اين معنا ندارد كه اشراق زمين ناظر به آن نور باشد .\r\nبعضى « 5 » ) ديگر گفته‌اند : مراد از آن ، روشن شدن زمين به عدالت پروردگار است در قيامت ، چون همانطور كه نور علم به عمل است ، نور زمين هم به عدالت است .\r\nاشكال اين هم آن است كه : اگر فرضا استعاره گرفتن نور را در عدالت صحيح بدانيم ، لازمه اش آن نيست كه نور در آيه هم به همان معناى عدالت باشد ، مگر آنكه دليلى بر آن دلالت كند ، آن هم به عهده صاحب اين قول است كه بياورد ، و نياورده .\r\nو در تفسير كشاف آمده كه : خداى عز و جل كلمه « نور » را استعاره گرفته براى حق و برهان ، و اين استعاره در چند جاى قرآن آمده كه آيه مورد بحث هم يكى از آنها است ، و معنايش اين است كه : زمين به خاطر آن حقى كه در آن اقامه مىشود ، و آن عدلى كه در آن گسترده مىگردد ، و آن ميزان حقى كه با آن حسنات و سيئات را مىسنجد ، نورانى مىشود .\r\nو همين كه كلمه نور را به نام خودش اضافه كرد و فرمود « به نور رب » با در نظر گرفتن اينكه رب همان حق و عدل است و نيز اضافه كردن نام خودش بر ضمير زمين « ربها » ، با در نظر گرفتن اينكه نام او زمين را زينت مىدهد ، چون عدل خود را در آن مىگستراند ، و موازين\r\n\r\n","description":"","footnote":"\r\n( 1 ) خدا سرپرست كسانى است كه ايمان دارند ، آنان را از ظلمتها به سوى نور بيرون مىآورد .\r\nسوره بقره ، آيه 257 .\r\n( 2 ) پس ايمان آوريد به خدا و رسول او ، و نورى كه ما نازل كرديم . سوره تغابن ، آيه 8 .\r\n( 3 و 4 و 5 ) روح المعانى ، ج 24 ، ص 30 .\r\n","page_name":" 446 ","page_number":446},
  {"content":"\r\nقسط را در آن نصب مىكند ، و بين اهل زمين به حق حكم مىكند ، خود به بانگ بلند اين معنا را تاييد مىنمايد .\r\nآرى ، آراسته ترين مكانها آنجا است كه در آن عدالت باشد و از آن آبادتر نخواهى يافت . و در اين اضافه ها اين اشاره هست كه رب و خالق زمين است كه در زمين عدالت را بر قرار مىكند و اگر در زمين جور مىشود از ناحيه غير خدا است .\r\nو نيز عطفى كه بر جمله * ( « أَشْرَقَتِ الأَرْضُ بِنُورِ رَبِّها » ) * كرده ، يعنى جمله * ( « وَوُضِعَ الْكِتابُ » ) * و جمله * ( « وَجِيءَ بِالنَّبِيِّينَ » ) * و خلاصه كتاب را نهادن و بر طبق آن حكم كردن ، و آوردن انبيا و شهدا و صديقين ، و داورى به حق ، همه عبارتند از همان نور .\r\nچون در بين خود ما نيز معمول است ، و مىبينى كه مردم به پادشاه عادل مىگويند :\r\n« اشرقت الافاق و اضاءت الدنيا بقسطك - همه آفاق و سراسر جهان با عدالت تو روشن گرديد » و نيز در مقابلش مىگويند : « اظلمت البلاد بجور فلان - تمام شهرها از ظلم فلانى تاريك شد » رسول خدا ( ص ) هم فرموده : « ظلم همان ظلمات روز قيامت است » و نيز مىبينيم كه آيه شريفه با اثبات عدالت آغاز شده و با نفى ظلم خاتمه يافته است « 1 » .\r\nو ما بر آن دو اشكال داريم : اول اينكه در آغاز كلامش گفت : در بسيارى از موارد كلمه « نور » در قرآن كريم ، استعاره در حق و قرآن و برهان شده . قرآنش را قبول داريم ، ولى استعاره شدن آن را براى حق و برهان قبول نداريم ، چون از هيچ آيه اى چنين چيزى برنمىآيد .\r\nدوم اينكه : كلمه « حق » و « عدل » هر چند كه در بعضى موارد يك مصداق پيدا مىكنند ، ولى هر چه باشد دو مفهوم متغايرند ، و صرف اينكه نور در آيه استعاره براى حق شده باشد ، مستلزم آن نيست كه مقصود از آن عدالت بوده باشد . و آقاى زمخشرى وقتى مىخواهد بگويد كه از كلمه نور عدالت اراده شده ، پاى حق و عدالت هر دو را به ميان مىآورد ، آن وقت عدالت به تنهايى را نتيجه مىگيرد ، و ديگر سخنى از حق به ميان نمىآورد .\r\nو اما آنچه به نظر ما مىرسد - و خدا داناتر است - اين است كه : بعيد نيست مراد از « اشراق زمين به نور پروردگارش » آن حالتى باشد كه از خصايص روز قيامت است ، از قبيل كنار رفتن پرده ها ، و ظهور حقيقت اشيا و بروز و ظهور واقعيت اعمال ، از خير يا شر ، اطاعت يا معصيت ، حق يا باطل ، به طورى كه ناظران حقيقت هر عملى را ببينند ، چون اشراق هر چيزى\r\n\r\n","description":"","footnote":"\r\n( 1 ) تفسير كشاف ، ج 4 ، ص 145 .\r\n","page_name":" 447 ","page_number":447},
  {"content":"\r\nعبارت است از ظهور آن به وسيله نور ، و اين هم جاى شك نيست ، كه ظهور دهنده آن روز خداى سبحان است ، چون غير از خدا هر سبب ديگرى در آن روز از سببيت ساقط است . پس اشيا در آن روز با نورى كه از خداى تعالى كسب كرده روشن مىشوند .\r\nو اين اشراق هر چند عمومى است و شامل تمامى موجودات مىشود و اختصاصى به زمين ندارد ، و ليكن از آنجا كه غرض بيان حالت آن روز زمين ، و اهل زمين است ، لذا تنها از اشراق زمين سخن گفته و فرموده : * ( « وَأَشْرَقَتِ الأَرْضُ بِنُورِ رَبِّها » ) * . و اگر به جاى كلمه « اللَّه » كلمه « رب » را آورده براى تعريض بر مشركين است ، كه منكر ربوبيت خداى تعالى براى زمين ، و موجودات زمينى هستند .\r\nو مراد از زمين در عين حال زمين و موجودات در آن و متعلقات آن است ، هم چنان كه در جمله « * ( وَالأَرْضُ جَمِيعاً قَبْضَتُه ) * » ، نيز گفتيم كه منظور ، زمين و آنچه در آن است مىباشد .\r\nاين معنايى كه به نظر ما رسيده از مواضعى از كلام خداى تعالى استفاده مىشود :\r\nمانند آيه « لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ » « 1 » و آيه « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَما عَمِلَتْ مِنْ سُوءٍ » « 2 » و آيه شريفه « يَوْمَئِذٍ تُحَدِّثُ أَخْبارَها بِأَنَّ رَبَّكَ أَوْحى لَها يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ فَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه » « 3 » ، و آيات بسيارى ديگر كه دلالت دارند بر ظهور اعمال و تجسم آنها ، و شهادت اعضاى بدن آدميان و امثال آن .\r\n* ( « وَوُضِعَ الْكِتابُ » ) * - بعضى « 4 » از مفسرين گفته‌اند : « مراد از نهادن كتاب رسيدگى به حساب اعمال است » . ولى اين وجه - به طورى كه ملاحظه مىكنيد - صحيح نيست . و بعضى « 5 » ديگر گفته‌اند : مراد از كتاب ، همان نامه هاى اعمال است ، كه حساب بر طبق آنها صورت مىگيرد و بر طبق آن حكم مىكنند . و بعضى « 6 » ديگر گفته‌اند : مراد از كتاب لوح\r\n\r\n","description":"","footnote":"\r\n( 1 ) تو از چنين وضعى در غفلت بودى ، ما پرده غفلت را كنار زديم اينك ديدگانت امروز تيز بين و خيره شده است . سوره ق ، آيه 22 .\r\n( 2 ) روزى كه هر نفسى آنچه از عمل خير كرده و آنچه از بديها كه مرتكب شده حاضر مىيابد .\r\nسوره آل عمران ، آيه 30 .\r\n( 3 ) امروز زمين اخبارى را كه دارد مىگويد ، چون پروردگار تو به آن وحى كرده . امروز مردم دسته دسته بيرون مىآيند تا اعمال خود را ببينند . پس هر كس به سنگينى يك ذره عمل خيرى كرده باشد ، آن را مىبيند و هر كس به سنگينى يك ذره عمل شرى كرده باشد ، آن را خواهد ديد . سوره زلزال ، آيه 4 - 8 .\r\n( 4 و 5 و 6 ) روح المعانى ، ج 24 ، ص 31 .\r\n","page_name":" 448 ","page_number":448},
  {"content":"\r\nمحفوظ است . مؤيد اين وجه آيه « هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ » « 1 » است .\r\n* ( « وَجِيءَ بِالنَّبِيِّينَ وَالشُّهَداءِ » ) * - اما آوردن انبيا - به طورى كه از سياق برمىآيد - براى اين است كه از ايشان بپرسند آيا رسالت خدا را انجام داديد يا نه ؟ و آيه شريفه « فَلَنَسْئَلَنَّ الَّذِينَ أُرْسِلَ إِلَيْهِمْ وَلَنَسْئَلَنَّ الْمُرْسَلِينَ » « 2 » ، هم مؤيد اين معنا است .\r\nو اما آوردن شهدا كه عبارتند از گواهان اعمال ، آن نيز براى اين است كه آنچه از اعمال قوم خود ديده‌اند و تحمل كرده‌اند ، اداء كنند كه در جاى ديگر در اين باره فرموده :\r\n« فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً » « 3 » .\r\n* ( « وَقُضِيَ بَيْنَهُمْ بِالْحَقِّ وَهُمْ لا يُظْلَمُونَ » ) * - دو ضمير جمع كه در « بينهم » و « لا يظلمون » است ، به عموم مردم كه از سياق استفاده مىشود ، برمىگردد ، هر چند كه كلمه « ناس » قبلا ذكر نشده باشد . و قضاى بين مردم ، عبارت است از داورى بين آنان در آنچه كه در آن اختلاف مىكردند . و اين معنا مكرر در كلام خداى تعالى آمده ، مانند : « إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ « 4 » » .\r\n* ( « وَوُفِّيَتْ كُلُّ نَفْسٍ ما عَمِلَتْ وَهُوَ أَعْلَمُ بِما يَفْعَلُونَ » ) * كلمه « توفيه » به معناى دادن و پرداختن چيزى است به حد كمال و تمام . و در جمله مورد بحث به خود عمل متعلق شده ، يعنى فرموده در قيامت خود اعمال را به صاحبانشان مىدهيم ، نه جزا و پاداش آن را و اين بدان جهت است كه ديگر جاى شكى در عادلانه بودن جزاى آن روز باقى نگذارد ، و در نتيجه آيه مزبور به منزله بيان براى جمله * ( « وَهُمْ لا يُظْلَمُونَ » ) * است .\r\n* ( « وَهُوَ أَعْلَمُ بِما يَفْعَلُونَ » ) * - يعنى حكم خدا بدين منوال كه كتاب را بگذارند و از روى\r\n\r\n","description":"","footnote":"\r\n( 1 ) اين كتاب ما است كه به حق عليه شما نطق مىكند و ما در دنيا همواره آنچه شما مىكرديد از نامه عملتان در اين كتاب استنساخ مىكرديم . سوره جاثيه ، آيه 29 .\r\n( 2 ) سوگند مىخوريم كه به زودى از امتهايى كه برايشان پيامبر ارسال كرديم ، و از خود آن پيامبران بازخواست خواهيم كرد . سوره اعراف ، آيه 6 .\r\n( 3 ) چگونه‌اند آن روزى كه از هر امتى گواهى بياوريم ، و تو را هم گواه اينان بياوريم . سوره نساء ، آيه 41 .\r\n( 4 ) به درستى پروردگارت در روز قيامت در بين مردم در آنچه كه اختلاف مىكردند ، داورى خواهد كرد . سوره يونس ، آيه 93 .\r\n","page_name":" 449 ","page_number":449},
  {"content":"\r\nآن به حساب خلايق برسند ، و همچنين آوردن انبياء و شهداء بدين جهت نيست كه خدا از اعمال بندگان بىاطلاع است و محتاج است تا آگاهان و گواهان بيايند و شهادت دهند ، بلكه بدين منظور است كه حكمش بر اساس عدالت اجرا گردد . و گرنه او به هر چه كه خلايق مىكنند آگاه است .\r\nآيه سابق در باره اصل قضاى خدا و حكم او بود ، و آيه مورد بحث در خصوص اجراى آن است و آيات بعدى همين اجرا را تفصيل مىدهد .\r\n* ( « وَسِيقَ الَّذِينَ كَفَرُوا إِلى جَهَنَّمَ . . . » ) *\r\nكلمه « سيق » ماضى مجهول از مصدر « سوق » به - فتحه سين و سكون واو - است ، و به طورى كه در مجمع البيان « 1 » گفته به معناى به حركت واداشتن است « 2 » . و كلمه « زمر » جمع « زمرة » است كه - به طورى كه در صحاح « 3 » آمده - به معناى جماعتى از مردم است .\r\nو معناى آيه چنين است : در قيامت كفار را دسته دسته از پشت سر به سوى جهنم مىرانند . * ( « حَتَّى إِذا جاؤُها » ) * و چون به جهنم مىرسند * ( « فُتِحَتْ أَبْوابُها » ) * درهاى آن باز مىشود ، تا داخل آن شوند . و از اينكه در اينجا فرمود درهاى آن باز مىشود معلوم مىشود درهاى متعددى دارد . آيه « لَها سَبْعَةُ أَبْوابٍ » « 4 » به اين معنا تصريح مىكند ، * ( « وَقالَ لَهُمْ خَزَنَتُها » ) * ، خازنان دوزخ يعنى ملائكه اى كه موكل بر آنند ، از در ملامت و انكار برايشان مىگويند : * ( « ألَمْ يَأْتِكُمْ رُسُلٌ مِنْكُمْ » ) * ، آيا رسولانى از خود شما يعنى از نوع خود شما انسانها به سويتان نيامدند ؟\r\n« يتلون » تا بخوانند * ( « عَلَيْكُمْ آياتِ رَبِّكُمْ » ) * بر شما آيات پروردگارتان را ؟ و آن حجتها و براهينى كه بر وحدانيت خدا در ربوبيت ، و وجوب پرستش او دلالت مىكند برايتان اقامه كنند ؟ * ( « قالُوا بَلى » ) * گفتند چرا چنين رسولانى براى ما آمدند ، و آن آيات را براى ما خواندند ، « و لكن » زير بار نرفتيم و آنان را تكذيب كرديم ، و در نتيجه * ( « حَقَّتْ كَلِمَةُ الْعَذابِ عَلَى الْكافِرِينَ » ) * فرمان خدا و حكم ازلىاش در باره كفار به كرسى نشست . و منظور از « كلمه عذاب » همان است كه در هنگامى كه به آدم فرمان مىداد به زمين فرود آيد ، فرمود :\r\n\r\n","description":"","footnote":"\r\n( 1 ) مجمع البيان ، ج 8 ، ص 510 .\r\n( 2 ) « سائق » آن راى گويند كه حيوان راى از پشت سر براند ، و رائد آن راى كه از جلو مهارش راى بكشد .\r\nمترجم\r\n( 3 ) صحاح اللغة ، ماده « زمر » .\r\n( 4 ) سوره حجر ، آيه 44 .\r\n","page_name":" 450 ","page_number":450},
  {"content":"\r\n« وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ » « 1 » .\r\n* ( « قِيلَ ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ » ) * گوينده اين فرمان - به طورى كه از سياق برمىآيد - خازنان دوزخند . و از جمله * ( « فَبِئْسَ مَثْوَى الْمُتَكَبِّرِينَ » ) * برمىآيد كه اين فرمان در باره كفارى صادر مىشود كه از در تكبر آيات خدا را تكذيب كرده ، و با حق عناد ورزيده‌اند .\r\n* ( « وَسِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً حَتَّى إِذا جاؤُها وَفُتِحَتْ أَبْوابُها » ) * در اين آيه بر خلاف آيه قبلى جواب « اذا » ذكر نشده ، و اين خود اشاره به آن است كه امر بهشت ما فوق آن است كه با زبان گفته شود و ما وراى هر مقياسى است كه اندازه اش را معين كند . و جمله * ( « وَفُتِحَتْ أَبْوابُها » ) * حاليه است ، يعنى تا آنكه به بهشت مىرسند ، در حالى كه درها برايشان باز شده . و منظور از جمله « خزنتها » ملائكه اى هستند كه موكل بر بهشتند .\r\nو معناى آيه اين است كه : « سيق » به حركت وا مىدارند * ( « الَّذِينَ اتَّقَوْا رَبَّهُمْ إِلَى الْجَنَّةِ زُمَراً » ) * كسانى را كه از انتقام پروردگار خود پرهيز داشتند دسته دسته به سوى بهشت * ( « حَتَّى إِذا جاؤُها » ) * تا آنكه بدانجا برسند ، در حالى كه « فتحت ابوابها » ، درهاى آن برويشان باز شود * ( « وَقالَ لَهُمْ خَزَنَتُها » ) * موكلين بهشت در حالى كه بهشتيان را استقبال مىكنند به ايشان مىگويند : * ( « سَلامٌ عَلَيْكُمْ » ) * شما همگى در سلامت مطلق خواهيد بود ، و جز آنچه مايه خشنودى است نخواهيد ديد . « طبتم » بعيد نيست كه اين جمله بيانگر علت اطلاق سلام باشد . * ( « فَادْخُلُوها خالِدِينَ » ) * اينك داخل شويد كه اثر پاكى شما اين است كه جاودان در آن زندگى كنيد .\r\n\r\n\r\n* ( « وَقالُوا الْحَمْدُ لِلَّه الَّذِي صَدَقَنا وَعْدَه وَأَوْرَثَنَا الأَرْضَ . . . » ) *\r\nگويندگان اين سخن - به گفته جمعى - مردم پرهيزگارند ، و مرادشان از وعده اى كه خدا به آنان داده بود ، آن وعده اى است كه در قرآن و در ساير وحىها كه به انبياى ديگر كرده بود مكرر آمده ، و متقين را وعده بهشت داده ، از آن جمله در قرآن عزيزش فرموده : « لِلَّذِينَ اتَّقَوْا عِنْدَ رَبِّهِمْ جَنَّاتٌ » « 2 » و نيز فرموده : « إِنَّ لِلْمُتَّقِينَ عِنْدَ رَبِّهِمْ جَنَّاتِ النَّعِيمِ » « 3 » بعضى « 4 » هم گفته‌اند :\r\n\r\n","description":"","footnote":"\r\n( 1 ) و كسانى كه كفر بورزند ، و آيات ما را تكذيب كنند ، آنان اهل آتش و در آن جاودانه‌اند .\r\nسوره بقره ، آيه 39 .\r\n( 2 ) براى كسانى كه تقوى پيشه كردند نزد پروردگارشان بهشتها است . سوره آل عمران ، آيه 15 .\r\n( 3 ) مردم پرهيزگار نزد پروردگارشان بهشتهاى نعيم دارند . سوره قلم ، آيه 34 .\r\n( 4 ) روح المعانى ، ج 24 ، ص 35 .\r\n","page_name":" 451 ","page_number":451},
  {"content":"\r\nمراد از اين وعده وعده آمدن قيامت و ثواب در آن است .\r\nو بعيد نيست كه مراد از اين وعده ، وعده به ارث دادن بهشت باشد ، هم چنان كه در قرآن فرموده : « أُولئِكَ هُمُ الْوارِثُونَ الَّذِينَ يَرِثُونَ الْفِرْدَوْسَ هُمْ فِيها خالِدُونَ » « 1 » ، و بنا بر اين احتمال جمله * ( « وَأَوْرَثَنَا الأَرْضَ » ) * عطف تفسير مىشود براى جمله * ( « صَدَقَنا وَعْدَه » ) * ( و معنا چنين مىشود : گفتند حمد آن خدايى را سزد كه به وعده خود وفا كرد ، و بهشت ديگران را هم به ما ارث داد ) .\r\n* ( « وَأَوْرَثَنَا الأَرْضَ » ) * - مراد از كلمه « أرض » - به طورى كه گفته‌اند - « 2 » زمين بهشت است ، يعنى همانجايى كه بهشتيان در آنجا مستقر مىشوند . و در اول سوره مؤمنون هم گذشت كه مراد از ارث دادن بهشت ، اين است كه : بهشت را برايشان باقى گذاشت ، با اينكه در معرض آن بود كه ديگران آن را ببرند و يا حد اقل شريك ايشان شوند ، ولى آن ديگران ( در اثر گناه و شرك ) سهم بهشت خود را از دست دادند و به اينان منتقل گرديد .\r\n* ( « نَتَبَوَّأُ مِنَ الْجَنَّةِ حَيْثُ نَشاءُ » ) * - اين جمله بيانگر ارث دادن زمين به ايشان است ، و اگر با اينكه جا داشت بفرمايد « نتبوء منها » ، فرمود : * ( « نَتَبَوَّأُ مِنَ الْجَنَّةِ » ) * و خلاصه با اينكه جا داشت ضمير كلمه « أرض » را به كار ببرد كلمه « جنت » را آورد براى اين است كه كلمه « ارض » را معنا كند ، و بفهماند كه منظور ما از « أرض » همان بهشت است .\r\nولى بعضى « 3 » از مفسرين گفته‌اند : مراد از « ارض » همين زمين دنيا است . ولى تفسيرى است بسيار بىپايه ، مگر اينكه آن را توجيه كنند ، و بگويند بهشت عبارت است از آخرت همين زمين دنيا ، هم چنان كه خداى تعالى فرموده : « أُولئِكَ لَهُمْ عُقْبَى الدَّارِ » « 4 » .\r\nو معناى آيه اين است كه : پرهيزكاران بعد از داخل شدن در بهشت ، مىگويند حمد خدايى را كه به وعده خود وفا كرد ، آن وعده اى كه مىداد كه به زودى ما را داخل بهشت مىكند . و يا آن وعده اى كه مىداد كه به زودى بهشت را به ما به ارث مىدهد ، و ما در بهشت هر جايش كه دلمان بخواهد مسكن خواهيم كرد - و از اين جمله اخير به دست مىآيد كه بهشتيان هر چه بخواهند در بهشت دارند .\r\n* ( « فَنِعْمَ أَجْرُ الْعامِلِينَ » ) * - يعنى چه خوب است اجر آنهايى كه براى خدا عمل كردند ، و\r\n\r\n","description":"","footnote":"\r\n( 1 ) اينانند آنهايى كه بهشت فردوس را ارث مىبرند و هم در آن جاودانه‌اند . سوره مؤمنون ، آيه 10 و 11 .\r\n( 2 ) مجمع البيان ، ج 8 ، ص 511 .\r\n( 3 ) روح المعانى ، ج 24 ، ص 35 .\r\n( 4 ) ايشانند كه داراى خانه آخرتند . سوره رعد ، آيه 22 .\r\n","page_name":" 452 ","page_number":452},
  {"content":"\r\nاين جمله - به طورى كه از سياق برمىآيد - سخن اهل بهشت است . احتمال هم دارد تتمه كلام خداى تعالى باشد .\r\n* ( « وَتَرَى الْمَلائِكَةَ حَافِّينَ مِنْ حَوْلِ الْعَرْشِ يُسَبِّحُونَ بِحَمْدِ رَبِّهِمْ . . . » ) *\r\nكلمه « حافين » اسم فاعل از ماده « حف » است كه به معناى احاطه كردن و حلقه زدن دور چيزى است . و كلمه « عرض » عبارت است از آن مقامى كه فرامين و اوامر الهى از آن مقام صادر مىشود ، فرامينى كه با آن امر عالم را تدبير مىكند . و « ملائكه » عبارتند از :\r\nمجريان مشيت خدا ، و عاملان به اوامر او . و ديدن ملائكه به اين حال كنايه است از اينكه بعد از درهم پيچيده شدن آسمانها ، ملائكه را به اين صورت و حال مىبينى .\r\nو معناى آيه اين است كه : تو در آن روز ملائكه را مىبينى در حالى كه گرداگرد عرشند و پيرامون آن طواف مىكنند ، تا اوامر صادره را اجرا كنند ، و نيز مىبينى كه سرگرم تسبيح خدا با حمد اويند .\r\n* ( « وَقُضِيَ بَيْنَهُمْ » ) * - احتمال دارد ضمير « هم » به ملائكه برگردد . و احتمال هم دارد به ملائكه و مردم هر دو برگردد . و احتمال هم دارد به جميع خلايق و يا تنها به مردم برگردد ، و معناى « قضاء » داورى در بين اهل بهشت و اهل آتش و يا بين انبيا و امتهاى ايشان باشد .\r\nولى يك نكته احتمال اخير را تضعيف مىكند و آن اين است كه داورى در بين مردم را قبلا در جمله « * ( وَقُضِيَ بَيْنَهُمْ بِالْحَقِّ وَهُمْ لا يُظْلَمُونَ ) * » فرموده بود و دوباره سخن از قضاى بين مردم راندن تكرارى است بىجهت .\r\nليكن ظاهر قضاوت در ما بين يك جماعت ، اين است كه به نفع بعضى ، و به ضرر بعضى داورى شود ، چون در جايى قضا به كار مىآيد كه اختلافى در بين آن گروه بوده باشد و اختلاف در بين ملائكه فرض ندارد و همين خود مؤيد آن است كه ضمير مزبور به ملائكه بر نگردد و به غير ملائكه يعنى مردم برگردد . چيزى كه هست كلمه « قضا » همانطور كه بر حكم حاكم و داورى او اطلاق مىشود ، اطلاقش بر مجموع حكم و مقدمات و آثار و دنباله هاى آن ، از قبيل احضار دو طرف دعوى ، طرح دعوى ، و شهادت خواستن از شهود ، حكم حاكم ، و رساندن حق به صاحب حق ، نيز صحيح است .\r\nپس ممكن است مراد از كلمه « قضا » در آيه قبل ، خود حكم الهى باشد ، و مراد از « قضا » در جمله مورد بحث مجموع جزئيات باشد ، جزئياتى كه از ساعت مبعوث شدن تا آخرين لحظه ، يعنى لحظه داخل شدن دوزخيان در دوزخ و استقرار در آن و در آمدن بهشتيان در بهشت ، و استقرار در آن ، پيش مىآيد . پس با اين بيان اشكال تكرار كلمه « قضا » بر طرف\r\n","description":"","footnote":"","page_name":" 453 ","page_number":453},
  {"content":"\r\nشده و تكرار آن بدون جهت نمىباشد .\r\n* ( « وَقِيلَ الْحَمْدُ لِلَّه رَبِّ الْعالَمِينَ » ) * - اين كلمه خاتمه آغاز و انجام خلقت است ، و هم ثنايى است عمومى براى خداى تعالى ، كه هيچ كارى نكرده و نمىكند ، مگر آنكه آن كار جميل و زيبا است .\r\nبعضى « 1 » از مفسرين گفته‌اند : گوينده اين حمد همان متقين هستند ، چون حمد اولشان براى داخل شدن در بهشت بوده ، و حمد دومشان براى اين بوده كه خدا حكم را به نفع آنان صادر فرمود و به حق بين ايشان و غير ايشان داورى كرد . بعضى « 2 » ديگر گفته‌اند : گوينده آن ملائكه هستند ، و اگر صريحا به ايشان نسبت نداد ، براى اين است كه خواست تعظيمشان كرده باشد . بعضى « 3 » ديگر گفته‌اند : صاحب اين كلام تمامى خلائقاند .\r\nمؤيد وجه اول اين آيه شريفه است كه در صفت اهل بهشت مىفرمايد : « وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ » « 4 » و اين خود حمدى است عام كه قبلا گفتيم حمد آخرين روز خلقت است .\r\n\r\nبحث روايتى\r\n\r\nدر تفسير قمى در ذيل جمله * ( « لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخاسِرِينَ » ) * آمده : اين گفتگو و خطاب با رسول خدا ( ص ) است ، ولى منظور امت اوست ، و اين همان كلام امام صادق ( ع ) است كه مىفرمايد : خداى تعالى پيغمبر خود را به روش « دخترم به تو مىگويم عروسم تو بشنو » مبعوث فرموده « 5 » .\r\nو از كتاب توحيد حكايت شده كه وى به سند خود از فضيل بن يسار روايت كرده كه گفت : از امام صادق ( ع ) شنيدم كه فرمود : خداى عز و جل را نبايد وصف كرد ، چون به وصف نمىگنجد .\r\nآن گاه مىگويد : زراره از امام باقر ( صلوات اللَّه عليه ) روايت كرده كه فرمود : خداى تعالى وصف نمىشود ، و چگونه ممكن است او را وصف كرد با اينكه خودش در كلام\r\n\r\n","description":"","footnote":"\r\n( 1 و 2 و 3 ) روح المعانى ، ج 24 ، ص 37 .\r\n( 4 ) آخرين سخنشان اين است كه مىگويند : * ( « الْحَمْدُ لِلَّه رَبِّ الْعالَمِينَ » ) * . سوره يونس ، آيه 10 .\r\n( 5 ) تفسير قمى ، ج 2 ، ص 251 .\r\n","page_name":" 454 ","page_number":454},
  {"content":"\r\nمجيدش فرموده : « وَما قَدَرُوا اللَّه حَقَّ قَدْرِه » ، پس خدا با هيچ مقياسى توصيف نمىشود الا آنكه او از آن توصيف بزرگتر است « 1 » .\r\nو نيز در همان كتاب به سند خود از سليمان بن مهران روايت كرده كه گفت : از امام صادق ( ع ) از آيه * ( « وَالأَرْضُ جَمِيعاً قَبْضَتُه يَوْمَ الْقِيامَةِ » ) * پرسيدم ، فرمود : يعنى مالك زمين اوست و احدى با او شريك در ملك او نيست .\r\nو كلمه « قبض » از خداى تعالى در جاى ديگر به معناى دريغ ورزيدن از بخشش ، و كلمه « بسط » به معناى اعطا و گشايش دادن آمده ، از آن جمله فرموده : « وَاللَّه يَقْبِضُ وَيَبْصُطُ وَإِلَيْه تُرْجَعُونَ » يعنى خداى تعالى تنگ مىگيرد و عطا مىكند و وسعت مىدهد و قبض از ناحيه اوست . و به وجهى ديگر قبض به معناى گرفتن به عنوان قبول است ، هم چنان كه فرمود :\r\n« وَيَأْخُذُ الصَّدَقاتِ » ، يعنى خدا صدقات را مىپذيرد ، و اهلش را در برابر آن اجر مىدهد .\r\nعرضه داشتم : پس معناى جمله * ( « وَالسَّماواتُ مَطْوِيَّاتٌ بِيَمِينِه » ) * چيست ؟ فرمود : منظور از « يمين » دست است و منظور از دست هم قدرت و قوت است . و معناى اينكه فرموده : * ( « وَالسَّماواتُ مَطْوِيَّاتٌ بِيَمِينِه » ) * اين است كه : آسمانها به قدرت و قوه خداى سبحان در هم پيچيده شده ، و او بزرگتر از آن است كه مشركين در باره اش مىگويند « 2 » .\r\nمؤلف : در الدر المنثور از ابو هريره از رسول خدا ( ص ) روايت آورده كه رسول خدا ( ص ) در ذيل آيه * ( « فَصَعِقَ مَنْ فِي السَّماواتِ وَمَنْ فِي الأَرْضِ إِلَّا مَنْ شاءَ اللَّه » ) * فرموده : « اينهايى كه استثنا شده‌اند ، شهيدانى هستند كه شمشيرها را به كمر بسته پيرامون عرش خدا قرار دارند » « 3 » كه از ظاهر آن برمىآيد منظور از « نفخه » در اين آيه غير از نفخه اول است كه براى مردن جاندارها دميده مىشود ، در حالى كه در سابق گفتيم ظاهر آيه خلاف اين را مىرساند .\r\nو از انس از رسول خدا ( ص ) روايت شده كه فرمود « استثنا شدگان در آيه جبرئيل و ميكائيل و اسرافيل و ملك الموت و حاملان عرشند كه در آن نفخه نمىميرند ، بلكه بعدا مىميرند . . . » « 4 » آيه مورد بحث ظاهر در خلاف اين روايت نيز هست .\r\nو از جابر روايت آورده كه گفت : « اين آيه موسى ( ع ) را استثنا مىكند ،\r\n\r\n","description":"","footnote":"\r\n( 1 ) توحيد صدوق ، ص 127 .\r\n( 2 ) توحيد ( صدوق ) ، ص 161 .\r\n( 3 و 4 ) الدر المنثور ، ج 5 ، ص 336 .\r\n","page_name":" 455 ","page_number":455},
  {"content":"\r\nچون او يك بار در زمان حياتش دچار صعقه شد . . . » « 1 » و اين روايت از اين نظر قابل قبول نيست ، كه كلمه « صعقه » چه به معناى غش كردن باشد ، و چه مردن ، اختصاص به موسى نداشت ، بلكه چندين نفر از بنى اسرائيل هم با او بودند و دچار آن صعقه شدند .\r\n\r\n\r\nو در مجمع البيان ، در ذيل آيه « لَها سَبْعَةُ أَبْوابٍ » گفته است : در معناى اين آيه دو قول است ، يكى روايتى است كه از على ، امير المؤمنين ( ع ) نقل شده كه فرمود : جهنم كه هفت در دارد بدين جهت است كه هفت طبقه دارد ، هر طبقه روى طبقه ديگر قرار گرفته .\r\nآن گاه براى مجسم كردن مطلب ، دستهاى خود را روى هم گذاشت ، و فرمود : همين طور روى همند و خداى تعالى بهشت را همكف زمين قرار داده و آتش دوزخ را روى هم ، كه از همه پايينتر « جهنم » است ، و طبقه دوم آن « لظى » و سومش « حطمة » و چهارمش « سقر » و پنجمش « جحيم » و ششمش « سعير » و هفتمش « هاويه » است و در روايت كلبى طبقه زيرين را « هاويه » و طبقه بالاتر از همه را « جهنم » دانسته « 2 » .\r\nو در خصال از امام صادق ( ع ) از پدرش ، از جدش ، از على ( ع ) روايت آورده كه فرمود : براى بهشت هشت در است ، درى كه از آن ، انبياء و صديقين داخل مىشوند ، و درى كه از آن ، شهداء و صالحين وارد مىشوند ، و از پنج در ديگرش شيعيان و محبين ما وارد مىشوند . و من هم چنان بر صراط مىايستم و دعا مىكنم ، مىگويم پروردگارا شيعيان من ، دوستانم ، ياورانم ، و هر كس كه در دار دنيا به من محبت مىورزيده ، سلامت بدار . از دل عرش ندا مىرسد : دعايت مستجاب شد ، و شفاعتت در باره شيعيانت پذيرفته گشت ، حتى در آن روز هر يك نفر از شيعيان و دوستان و ياوران و آنها كه با دشمنان من جنگيدند ، چه با زبان و چه با عمل ، شفاعتشان در هفتاد هزار نفر از همسايگان و اقربايشان پذيرفته مىشود .\r\nو درى ديگر است كه ساير مسلمانان يعنى كسانى كه شهادت به « لا إله الا اللَّه » مىداده‌اند و در دلشان ذره‌اى بغض ما اهل بيت نبوده از آن در وارد مىشوند « 3 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 337 .\r\n( 2 ) مجمع البيان ، ج 6 ، ص 338 .\r\n( 3 ) خصال ( صدوق ) ، ص 407 ، ح 6 .\r\n","page_name":" 456 ","page_number":456},
  {"content":"\r\n( 40 ) سوره مؤمن در مكه نازل شده و هشتاد و پنج آيه دارد ( 85 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nحم ( 1 ) تَنْزِيلُ الْكِتابِ مِنَ اللَّه الْعَزِيزِ الْعَلِيمِ ( 2 ) غافِرِ الذَّنْبِ وَقابِلِ التَّوْبِ شَدِيدِ الْعِقابِ ذِي الطَّوْلِ لا إِله إِلَّا هُوَ إِلَيْه الْمَصِيرُ ( 3 ) ما يُجادِلُ فِي آياتِ اللَّه إِلَّا الَّذِينَ كَفَرُوا فَلا يَغْرُرْكَ تَقَلُّبُهُمْ فِي الْبِلادِ ( 4 )\r\nكَذَّبَتْ قَبْلَهُمْ قَوْمُ نُوحٍ وَالأَحْزابُ مِنْ بَعْدِهِمْ وَهَمَّتْ كُلُّ أُمَّةٍ بِرَسُولِهِمْ لِيَأْخُذُوه وَجادَلُوا بِالْباطِلِ لِيُدْحِضُوا بِه الْحَقَّ فَأَخَذْتُهُمْ فَكَيْفَ كانَ عِقابِ ( 5 ) وَكَذلِكَ حَقَّتْ كَلِمَةُ رَبِّكَ عَلَى الَّذِينَ كَفَرُوا أَنَّهُمْ أَصْحابُ النَّارِ ( 6 )\r\nترجمه آيات\r\nبه نام خداى رحمان و رحيم ،\r\nحم ( 1 ) .\r\nكتابى است نازل شده از ناحيه خداى عزيز عليم ( 2 ) .\r\nآمرزنده گناه و پذيرنده توبه و شديد العقاب و نيرومند است ، معبودى جز او نيست و بازگشت به سوى اوست ( 3 ) .\r\nدر آيات خدا جدال نمىكنند مگر كسانى كه كافر شدند پس غوطه ور شدنشان در ناز و نعمت تو را مغرور نسازد ( 4 ) .\r\nقبل از ايشان هم قوم نوح و احزابى كه بعد از ايشان بودند آيات خدا را تكذيب كردند و هر امتى قصد جان پيامبر خود كرد تا او را بگيرند و با حربه باطل عليه حق مجادله كردند تا حق را از بين ببرند و من\r\n","description":"","footnote":"","page_name":" 457 ","page_number":457},
  {"content":"\r\nايشان را گرفتم و چه عجيب است عذاب ( 5 ) .\r\nو همچنين كلمه عذاب پروردگارت بر آنان كه كافر شدند حتمى شد كه بايد اهل آتش باشند ( 6 ) .\r\n\r\nبيان آيات\r\n\r\nاين سوره پيرامون بلندپروازيهاى كفار ، و جدالشان به باطل به منظور از بين بردن حقى كه بر آنان نازل شده ، سخن مىگويد ، و لذا مىبينيم كه آيات آن يكى پس از ديگرى متعرض جدال آنان ، و پاسخ دادن به جدالشان مىشود ، يك جا مىفرمايد : * ( « ما يُجادِلُ فِي آياتِ اللَّه إِلَّا الَّذِينَ كَفَرُوا فَلا يَغْرُرْكَ تَقَلُّبُهُمْ فِي الْبِلادِ » ) * ، جاى ديگر مىفرمايد : « الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ كَبُرَ مَقْتاً » ، باز هم مىفرمايد : « ألَمْ تَرَ إِلَى الَّذِينَ يُجادِلُونَ فِي آياتِ اللَّه أَنَّى يُصْرَفُونَ » .\r\nو با اين تكرار ، سورت استكبار و جدال آنان را از راه به رخ كشيدن عذابى كه امم گذشته به جرم تكذيب گرفتار آن شدند مىشكند ، و به همين منظور عذابهاى خوار كننده اى را كه خدا به ايشان وعده داده ، با ذكر نمونه اى از آنچه در آخرت بر سرشان مىآيد خاطر نشان مىكند .\r\nو سخنان باطلشان را با حجتهايى كه گوياى وحدانيت خدا در ربوبيت و الوهيت است ، به كلى مردود مىسازد و رسول گرامى خود ( ص ) را امر به صبر نموده هم آن جناب و هم همه مؤمنين را وعده نصرت مىدهد . و نيز آن جناب را امر مىكند به اينكه به كفار اعلام كند كه تسليم پروردگار خويش است و دست از پرستش او برنخواهد داشت ، تا به كلى از آن جناب مايوس گردند .\r\nو اين سوره تمامى آياتش در مكه نازل شده ، چون آيات آن به هم اتصال دارند و مضامين آن بر اين معنا شهادت مىدهد . ولى بعضىها « 1 » گفته‌اند : پاره اى از آياتش در مدينه نازل شده . و اين حرف قابل اعتنا نيست ، و به زودى - ان شاء اللَّه - به آن آيات اشاره خواهيم كرد .\r\n* ( « حم تَنْزِيلُ الْكِتابِ مِنَ اللَّه الْعَزِيزِ الْعَلِيمِ » ) * كلمه « تنزيل » مصدر به معناى مفعول ( نازل شده ) است . و بنا بر اين ، عبارت\r\n\r\n","description":"","footnote":"\r\n( 1 ) روح المعانى ، ج 24 ، ص 39 .\r\n","page_name":" 458 ","page_number":458},
  {"content":"\r\n* ( « تَنْزِيلُ الْكِتابِ » ) * از قبيل اضافه صفت بر موصوف خودش است و تقدير آن « كتاب منزل من اللَّه - كتابى نازل شده از خدا » مىباشد .\r\nو اگر در بين صفات خداى تعالى دو صفت « عزيز » و « عليم » را اختصاص به ذكر داد ، - به قول بعضى « 1 » از مفسرين - براى اين است كه به اعجاز و انواع علوم قرآن اشاره كند ، علومى كه قدرت فهم بشر از آن عاجز است . و به قول بعضى « 2 » ديگر براى اين است كه تفننى در تعبير كرده باشد . ولى هيچ يك از اين دو وجه به نظر درست نيست .\r\nوجه صحيح آن است كه بگوييم سوره مورد بحث از آنجا كه پيرامون انكار منكرين و جدال آنان در پيرامون آيات خداست . و اينكه جدالشان جاهلانه و جدال به باطل است ، و چون جاهلند خيال مىكنند كه جدالشان عالمانه است ، و به همين جهت به خود مىبالند كه چه خوب احتجاج مىكنند هم چنان كه قرآن كريم اين باليدنشان را در آخر همين سوره چنين حكايت كرده : « فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ » « 3 » و نيز از فرعون حكايت كرده كه در باره حضرت موسى به قوم خود گفت : « إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الأَرْضِ الْفَسادَ » « 4 » و نيز به ايشان گفته : « ما أُرِيكُمْ إِلَّا ما أَرى وَما أَهْدِيكُمْ إِلَّا سَبِيلَ الرَّشادِ » « 5 » .\r\nبدين جهت سوره را با دو نام « عزيز » و « عليم » افتتاح كرد تا اشاره كرده باشد به اينكه اين كتاب كه بر آنان نازل شده ، از ناحيه كسى است كه عزيز على الاطلاق است و هيچ غالبى بر او غلبه نمىكند تا بترسد دشمنان بر آن كتاب غالب شوند و به خاطر اوهام و خرافاتى كه دارند ، از پذيرفتن آن استكبار كنند . و نيز او « عليم » على الاطلاق است ، و علم او آميخته با جهل و ضلالت نيست ، پس جدال به باطل كفار نمىتواند تاب مقاومت در مقابل دين حق را بياورد ، دين حقى كه آن را با حجتها و براهينى روشن بيان كرده است .\r\nمؤيد اين وجه مضمونى است كه در آيه بعد است ، و مىفرمايد : * ( « غافِرِ الذَّنْبِ وَقابِلِ التَّوْبِ . . . » ) * ، كه - ان شاء اللَّه - بيانش خواهد آمد .\r\n\r\n","description":"","footnote":"\r\n( 1 و 2 ) روح المعانى ، ج 24 ، ص 41 .\r\n( 3 ) پس همين كه رسولان خدا به سويشان آمدند به علمى كه خود داشتند بباليدند .\r\n( 4 ) من از اين مىترسم كه وى دين شما را عوض كند و يا فساد در زمين ظاهر گرداند . سوره غافر ، آيه 26 .\r\n( 5 ) من همانهايى را كه او نشان شما داد نشانتان مىدهم و من جز به راه رشاد هدايتتان نمىكنم . سوره غافر ، آيه 29 .\r\n","page_name":" 459 ","page_number":459},
  {"content":"\r\n* ( « غافِرِ الذَّنْبِ وَقابِلِ التَّوْبِ شَدِيدِ الْعِقابِ ذِي الطَّوْلِ لا إِله إِلَّا هُوَ إِلَيْه الْمَصِيرُ » ) * اينكه در جمله * ( « غافِرِ الذَّنْبِ » ) * و جمله * ( « قابِلِ التَّوْبِ » ) * مطلب را در قالب اسم فاعل آورده بعيد نيست كه براى اين بوده كه بر استمرار تجددى دلالت كند ، چون مغفرت و قبول توبه از صفات فعليه خداست ، و خداى تعالى همه روزه و لا يزال گناهانى را مىآمرزد و توبه هايى را قبول مىكند .\r\nو اگر جمله * ( « وَقابِلِ التَّوْبِ » ) * را با واو عاطفه آورد ، ولى در جمله * ( « شَدِيدِ الْعِقابِ » ) * و جمله * ( « ذِي الطَّوْلِ » ) * واو عاطفه به كار نبرد ، بدين جهت است كه مجموع * ( « غافِرِ الذَّنْبِ وَقابِلِ التَّوْبِ » ) * به منزله يك صفت است و يك رفتار خدا با بندگان گنهكار را افاده مىكند و آن اين است كه ايشان را مىآمرزد ، چيزى كه هست گاهى با توبه ، و گاهى بدون توبه و با شفاعت .\r\nكلمه « عقاب » و همچنين « معاقبة » عبارت است از مؤاخذه اى كه در عاقبت گناه متوجه گنهكار مىشود . راغب مىگويد : « عقب » و « عقبى » تنها در مورد ثواب و اجر خير به كار مىرود ، هم چنان كه در قرآن فرموده : « خَيْرٌ ثَواباً وَخَيْرٌ عُقْباً » و نيز فرموده : « أُولئِكَ لَهُمْ عُقْبَى الدَّارِ » و اما كلمه « العاقبة » اگر بدون اضافه در كلام آيد ، باز مختص به ثواب و اجر خير است و در عذاب به كار نمىرود ، مانند « وَالْعاقِبَةُ لِلْمُتَّقِينَ » و اگر به كلمه اى ديگر اضافه شود در اين صورت گاهى در معناى عقوبت و عذاب مىآيد ، مانند آيه « ثُمَّ كانَ عاقِبَةَ الَّذِينَ أَساؤُا » و آيه « فَكانَ عاقِبَتَهُما أَنَّهُما فِي النَّارِ » . و اين در حقيقت از باب استعاره گرفتن كلمه اى است در ضد معناى اصلىاش . و اما كلمه « عقوبت » و « معاقبة » همواره در عذاب استعمال مىشود ، و مختص بدانست « 1 » .\r\nبنا بر اين كلمه « شديد العقاب » مانند كلمه « ذو انتقام » از اسماى حسنايى است كه صفت خداى تعالى را در طرف عذاب حكايت مىكند ، هم چنان كه كلمه « غفور » و « رحيم » صفتش را در جانب رحمت حكايت مىنمايد .\r\nو اما كلمه « طول » - به طورى كه مجمع البيان « 2 » گفته - به معناى انعامى است كه مدتش طولانى باشد . پس معناى « ذو الطول » با معناى « منعم » يكى است . و هر دو از اسماى حسناى الهى است ، و ليكن ذو الطول اخص از منعم است ، چون تنها نعمتهاى طولانى را شامل مىشود ، ولى منعم هم آن را شامل است و هم نعمتهاى كوتاه مدت را .\r\n\r\n","description":"","footnote":"\r\n( 1 ) مفردات راغب ، ماده « عقب » .\r\n( 2 ) مجمع البيان ، ج 8 ، ص 513 .\r\n","page_name":" 460 ","page_number":460},
  {"content":"\r\n\r\n\r\nدر آيه مورد بحث بعد از كلمه « عليم » اسماى چهارگانه * ( « غافِرِ الذَّنْبِ » ) * ، * ( « قابِلِ التَّوْبِ » ) * و * ( « شَدِيدِ الْعِقابِ » ) * ، و * ( « ذِي الطَّوْلِ » ) * را آورد ، تا اشاره كرده باشد به اينكه اساس تنزيل اين كتاب كه مشتمل بر دعوت حق است و دعوت حق هم مبتنى بر علم است ، مبنى بر آن حقايقى است كه مضامين اين اسما اقتضاى آن را دارد .\r\nتوضيح اينكه : عالم انسانى در عين اينكه از نظر برخوردارى از نعمتهاى الهى يك عالم است و همه انسانها در آن مشتركند و همه از نعمتهاى مستمر و متوالى او در طول زندگى دنيا برخوردارند ، ليكن از حيث زندگى آخرت دو سنخ موجود و دو نوع انسانند : يكى سعيد و يكى ديگر شقى و خداى سبحان به جزئيات و خصوصيات خلقش عالم و آگاه است و چگونه ممكن است عالم نباشد ؟ و حال آنكه او خالق آنها و فاعل آنهاست و مخلوقات فعل اويند .\r\nو مقتضاى * ( « غافِرِ الذَّنْبِ » ) * و * ( « قابِلِ التَّوْبِ » ) * بودن خدا ، اين است كه هر فردى را كه لياقت و استعداد آمرزش و قبول شدن توبه را داشته باشد او را بيامرزد و توبه اش را قبول كند ، و مقتضاى اينكه او * ( « شَدِيدِ الْعِقابِ » ) * است ، نيز اين است كه هر كس را كه مستحق عقاب است عقاب كند .\r\nناگزير مقتضاى اين معنا آن است كه مردم را به سوى صراط سعادت هدايت فرمايد ، هم چنان كه خودش فرموده : « إِنَّ عَلَيْنا لَلْهُدى وَإِنَّ لَنا لَلآخِرَةَ وَالأُولى » « 1 » و نيز فرموده : « وَعَلَى اللَّه قَصْدُ السَّبِيلِ » « 2 » ، تا در نتيجه مردم به دو دسته تقسيم شوند ، و سعيد از شقى ، و مهتدى از گمراه جدا گشته ، آن را ترحم و اين را عذاب كند .\r\nپس تنزيل كتاب از ناحيه خداى عزيز و عليم اساسش مبنى بر علم محيط خدا به خلقش مىباشد ، او مىداند كه خلقش محتاج به دعوتى هستند ، تا به وسيله آن دعوت قومى هدايت يافته و قومى ديگر با رد آن دعوت گمراه شوند ، و باز در نتيجه او قومى را بيامرزد و قومى ديگر را عذاب كند .\r\nو نيز او مىداند كه خلقش به دعوتى نيازمندند ، تا به وسيله آن نظام معاششان در دنيا منتظم گشته و از طول و انعام او برخوردار گردند و بعد از دنيا هم در دار قرار از بركات آن دعوت منتفع شوند .\r\nپس شان كتابى كه او نازل كرده چنين شانى است ، كتابى كه او با علم خود نازل\r\n\r\n","description":"","footnote":"\r\n( 1 ) اين بر ما است كه خلق را هدايت كنيم و دنيا و آخرت هم از آن ما است . سوره ليل ، آيه 13 و 12 .\r\n( 2 ) اين بر خداست كه راه ميانه را معرفى كند . سوره نحل ، آيه 9 .\r\n","page_name":" 461 ","page_number":461},
  {"content":"\r\nكرده ، علمى كه آميخته با جهل نيست ، كتابى است بر حق كه با هيچ باطلى آميخته نيست ، چنين كتابى چگونه ممكن است با تكذيب مشتى جاهل و كوته بين باطل گردد ، مشتى افراد ظاهربين كه از زندگى دنيا چيزى جز ظاهر آن نمىدانند و مىخواهند با جدال باطل حق را از بين ببرند .\r\nو گواه بر اين بيانى كه ذكر كرديم ، و گفتيم عنايت در آيه شريفه به مساله علم است آيه اى است كه به زودى مىآيد كه در آن دعاى ملائكه را حكايت مىكند كه براى مؤمنين طلب مغفرت مىكنند و مىگويند : * ( « رَبَّنا وَسِعْتَ كُلَّ شَيْءٍ رَحْمَةً وَعِلْماً فَاغْفِرْ لِلَّذِينَ تابُوا وَاتَّبَعُوا سَبِيلَكَ » ) * - در اين آيه دقت بفرماييد .\r\n* ( « لا إِله إِلَّا هُوَ إِلَيْه الْمَصِيرُ » ) * - در اينجا ذكر كلمه توحيد « لا إله الا اللَّه » براى آن است كه به وجوب پرستش خداى يگانه اشاره كرده باشد تا دعوت دينى كه با تنزيل كتاب آغاز شده ، بى اثر و لغو نباشد و بعد از كلمه مزبور مساله بازگشت تمامى مردم به سوى خدا ، يعنى مساله معاد را ذكر كرد ، تا به اين نكته اشاره كند كه اصلا او علت عمده و داعى اصلى به سوى ايمان به كتاب و پيروى آن است چون اعتقاد به روز حساب باعث مىشود كه مردم در بين خوف و رجا قرار گيرند ، خوف از عذاب ، و اميد به ثواب كه هم آن انسان را به عبادت وامىدارد ، و هم اين .\r\n* ( « ما يُجادِلُ فِي آياتِ اللَّه إِلَّا الَّذِينَ كَفَرُوا فَلا يَغْرُرْكَ تَقَلُّبُهُمْ فِي الْبِلادِ » ) * بعد از آنكه تنزيل كتاب را ذكر فرمود و به حجتى باهره بر حقانيت آن اشاره نمود ، حجتى كه از صفات كريمه مذكور در دو آيه قبل استفاده مىشد و مىفهمانيد كه قرآن كريم به علم خدا نازل شده كه آميخته با جهل نيست و به حق نازل شده ، حقى كه هيچ باطلى نمىتواند آن را از بين ببرد ، اينك در اين آيه متعرض حال كسانى شده كه با جدال به باطل مىخواهند با حجتهاى حق مقابله كنند و بدين منظور به طور اشاره مىفرمايد : اينطور اشخاص اهل عقابند و از قلم خدا نمىافتند و خدا از ايشان غافل نيست ، چون همانطور كه كتاب را نازل كرده تا مظهرى براى دو نام * ( « غافِرِ الذَّنْبِ » ) * و * ( « قابِلِ التَّوْبِ » ) * فراهم گشته ، جمعى را بيامرزد ، و توبه شان را بپذيرد ، همچنين آن را نازل كرد تا مظهرى براى نام * ( « شَدِيدِ الْعِقابِ » ) * محقق گردد ، و اهل عقابى باشد تا عقابش كند ، پس پيامبر نبايد از جدال آنان ناراحت شود و از حال و وضعى كه در آنان مشاهده مىكند مغرور نگردد و فريب نخورد .\r\nپس اگر فرمود * ( « ما يُجادِلُ فِي آياتِ اللَّه » ) * و نفرمود « ما يجادل فى القران » ، براى اين است كه جمله دلالت كند بر اينكه جدالى كه كفار مىكنند جدال در حق است كه آيات\r\n","description":"","footnote":"","page_name":" 462 ","page_number":462},
  {"content":"\r\nبدان جهت كه آياتند بر حق بودن آن دلالت دارند . علاوه بر اين ، طرف مقابلشان در اين جدال شخص رسول خدا ( ص ) است كه او نيز به حكم آيات به سوى حق دعوت مىكند . پس معلوم مىشود كه جدالشان براى از بين بردن حق است ، نه براى دفاع از حق .\r\nاز اين هم كه بگذريم جدال در آيه بعدى مقيد به باطل و براى از بين بردن حق شده ، پس مراد از مجادله در آيات خدا ، در آيه مورد بحث نيز مجادله به منظور از بين بردن حق ، و خلاصه مجادله مذموم است و شامل جدال براى اثبات حق و دفاع از آن نيست و چگونه مىتواند غير اين باشد با اينكه خداى سبحان رسول گرامى خود را مامور مىكند به جدال ، البته جدال به بهترين وجهش و مىفرمايد : « وَجادِلْهُمْ بِالَّتِي هِيَ أَحْسَنُ » « 1 » .\r\n* ( « إِلَّا الَّذِينَ كَفَرُوا » ) * - از ظاهر سياق برمىآيد كه مراد از * ( « الَّذِينَ كَفَرُوا » ) * كسانى هستند كه كفر در دلهايشان رسوخ كرده ، آن چنان كه ديگر اميد زوال آن از دلهايشان قطع شده .\r\nو اينكه فرمود : « ما يجادل » و نفرمود : « لا يجادل » و نيز ظاهر اينكه فرمود : « * ( فَلا يَغْرُرْكَ تَقَلُّبُهُمْ فِي الْبِلادِ ) * - تسلطشان در بلاد تو را فريب ندهد » ، شهادت مىدهد كه منظور از كفار نامبرده ، كفار معاصر رسول خدا ( ص ) است ، نه فقط كفار اهل مكه .\r\nو معناى « تقلب در بلاد » اين است كه : از حالتى از حالتهاى زندگى به حالتى ديگر و از نعمتى به نعمت ديگر منتقل مىشوند و داراى سلامت و صحت و عافيتند . و اينكه نهى ( از مغرور گشتن در اثر تقلب كفار در بلاد ) را متوجه رسول خدا ( ص ) كرده ، در حقيقت كنايه است از اينكه آن جناب از مشاهده وضع كفار مغرور نگردد ، يعنى نپندارد كه كفار خداى سبحان را عاجز كرده‌اند .\r\n\r\n\r\n* ( « كَذَّبَتْ قَبْلَهُمْ قَوْمُ نُوحٍ وَالأَحْزابُ مِنْ بَعْدِهِمْ . . . » ) *\r\nاين آيه در مقام جواب دادن از شبهه اى است كه بعد از آيات قبل ممكن است به ذهن كسى وارد شود ، و آن شبهه اين است كه ما مىبينيم هميشه برد با همين كفار است كه از پذيرفتن حق استكبار مىورزند و در آيات خدا جدال مىكنند و هيچ گرفتارى هم پيدا نمىكنند و باطل خود را پيش هم مىبرند .\r\nو حاصل جواب اين است كه : امتهاى گذشته چون قوم نوح ، و گروه هاى بعد از ايشان مانند عاد و ثمود و قوم لوط و غيره ، از كفار امروز در تكذيب و جدال به باطل قويتر\r\n\r\n","description":"","footnote":"\r\n( 1 ) با ايشان جدال كن به نحوى كه بهتر از آن تصور نشود . سوره نحل ، آيه 125 .\r\n","page_name":" 463 ","page_number":463},
  {"content":"\r\nبودند ، آنها هم تا اين حد پيشروى كردند كه مىخواستند رسول خدا را بگيرند و از بين ببرند ، ولى عذاب خدا مهلتشان نداد و اين قضا در حق همه كفار رانده شده . پس توهم اينكه كفار معاصر از خدا پيشى گرفته‌اند و اراده خود را عليه اراده خدا به كار زدند ، توهمى است باطل .\r\nپس جمله * ( « كَذَّبَتْ قَبْلَهُمْ قَوْمُ نُوحٍ وَالأَحْزابُ مِنْ بَعْدِهِمْ » ) * دفع آن توهم است ، و به همين جهت جواب را بدون واو عاطفه آورد . و در جمله * ( « وَهَمَّتْ كُلُّ أُمَّةٍ بِرَسُولِهِمْ لِيَأْخُذُوه » ) * ، كلمه « همت » كه با حرف « با » متعدى شده ، به معناى اين است كه هر امتى قصد كرد رسول خود را ، چون عبارت « هم به » به معناى « قصد كرد آن را » مىباشد ، چيزى كه هست بيشتر در مورد قصد سوء استعمال مىشود . پس معناى اين عبارت در آيه اين است كه : هر امتى قصد سوء به پيغمبر خود كرد ، و خواستند تا او را بگيرند و به قتل برسانند و يا از شهر خارج كنند ، يا آزارى ديگر برسانند ، هم چنان كه تك تك انبيا و رفتار امت آنان در قرآن كريم آمده .\r\n* ( « وَجادَلُوا بِالْباطِلِ لِيُدْحِضُوا بِه الْحَقَّ » ) * كلمه « ادحاض » به معناى زايل كردن و باطل ساختن است ، و اينكه فرموده :\r\n« فاخذتهم - من ايشان را گرفتم » با اينكه جا داشت بفرمايد : « فاخذهم - خدا آنان را بگرفت » ، براى اشاره به اين نكته است كه كار اين طغيان و استكبارشان آن قدر خطرناك و فاحش بود ، كه امر آن تنها به دست خداى تعالى بود و ديگر بين خدا و بين ايشان هيچ كس دخالتى نداشت ، تا شفاعتى كند و يا ايشان را يارى نمايد ، هم چنان كه در جاى ديگر در باره اين امتها فرموده : « فَصَبَّ عَلَيْهِمْ رَبُّكَ سَوْطَ عَذابٍ إِنَّ رَبَّكَ لَبِالْمِرْصادِ » « 1 » .\r\nو در جمله * ( « فَكَيْفَ كانَ عِقابِ » ) * ذهن شنونده را به چيزى كه خودش مىداند يعنى به كيفيت عقاب آنان متوجه مىكند تا شدت بلاى آنان در ذهنش حاضر شود و خلاصه مىفهماند تو خود مىدانى كه ما چگونه آنان را هلاك كرديم و نسلشان را منقرض ساختيم ، چون خداى تعالى قبلا به داستان يك يك آنها اشاره كرده بود .\r\n* ( « وَكَذلِكَ حَقَّتْ كَلِمَةُ رَبِّكَ عَلَى الَّذِينَ كَفَرُوا أَنَّهُمْ أَصْحابُ النَّارِ » ) * از ظاهر سياق برمىآيد كه مطلب در اين آيه به مطلب در آيه سابق تشبيه شده ، و كلمه « كذلك » اين تشبيه را مىرساند و خلاصه مىفرمايد : در آخرت هم رفتار خداى تعالى در باره\r\n\r\n","description":"","footnote":"\r\n( 1 ) پس خدا تازيانه عذاب را بر سرشان فرود آورد كه پروردگار تو هر آينه در كمين گاه است .\r\nسوره فجر ، آيه 13 و 14 .\r\n","page_name":" 464 ","page_number":464},
  {"content":"\r\nهمه كفار ، شبيه به رفتارى است كه در آيه قبلى بدان اشاره شد كه كفار از امتهاى گذشته را در دنيا به عقاب خود بگرفت .\r\nو مراد از جمله * ( « الَّذِينَ كَفَرُوا » ) * مطلق كفار گذشته است و معناى آيه اين است كه همانطور كه تكذيب كنندگان از امتهاى گذشته را به عذاب دنيا گرفتار كرد ، همچنين كلمه عذاب آخرت نيز بر آن كفار از قوم تو حتمى شده است .\r\nبعضى « 1 » از مفسرين گفته‌اند : مراد از جمله * ( « الَّذِينَ كَفَرُوا » ) * كفار مكه است . ولى سياق آيه با اين تفسير سازگار نيست ، و بنا بر اين تفسير ، نظام تشبيه اختلال مىيابد .\r\nو اگر فرمود « كلمة ربك » و نفرمود : « كلمتى - كلمه من » براى اين است كه رسول خدا ( ص ) را دلخوش سازد و به اين وسيله او را تاييد كند كه آن ركنى كه بدان تكيه دارى ، ركنى است شديد القوى .\r\n\r\n","description":"","footnote":"\r\n( 1 ) روح المعانى ، ج 24 ، ص 44 .\r\n","page_name":" 465 ","page_number":465},
  {"content":"\r\n\r\n\r\nالَّذِينَ يَحْمِلُونَ الْعَرْشَ وَمَنْ حَوْلَه يُسَبِّحُونَ بِحَمْدِ رَبِّهِمْ وَيُؤْمِنُونَ بِه وَيَسْتَغْفِرُونَ لِلَّذِينَ آمَنُوا رَبَّنا وَسِعْتَ كُلَّ شَيْءٍ رَحْمَةً وَعِلْماً فَاغْفِرْ لِلَّذِينَ تابُوا وَاتَّبَعُوا سَبِيلَكَ وَقِهِمْ عَذابَ الْجَحِيمِ ( 7 ) رَبَّنا وَأَدْخِلْهُمْ جَنَّاتِ عَدْنٍ الَّتِي وَعَدْتَهُمْ وَمَنْ صَلَحَ مِنْ آبائِهِمْ وَأَزْواجِهِمْ وَذُرِّيَّاتِهِمْ إِنَّكَ أَنْتَ الْعَزِيزُ الْحَكِيمُ ( 8 ) وَقِهِمُ السَّيِّئاتِ وَمَنْ تَقِ السَّيِّئاتِ يَوْمَئِذٍ فَقَدْ رَحِمْتَه وَذلِكَ هُوَ الْفَوْزُ الْعَظِيمُ ( 9 ) إِنَّ الَّذِينَ كَفَرُوا يُنادَوْنَ لَمَقْتُ اللَّه أَكْبَرُ مِنْ مَقْتِكُمْ أَنْفُسَكُمْ إِذْ تُدْعَوْنَ إِلَى الإِيمانِ فَتَكْفُرُونَ ( 10 ) قالُوا رَبَّنا أَمَتَّنَا اثْنَتَيْنِ وَأَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ ( 11 )\r\nذلِكُمْ بِأَنَّه إِذا دُعِيَ اللَّه وَحْدَه كَفَرْتُمْ وَإِنْ يُشْرَكْ بِه تُؤْمِنُوا فَالْحُكْمُ لِلَّه الْعَلِيِّ الْكَبِيرِ ( 12 )\r\nترجمه آيات\r\nآنان كه عرش را حمل مىكنند و آنان كه پيرامون عرش هستند پروردگار خود را حمد و تسبيح مىگويند و به او ايمان دارند و براى كسانى كه ايمان آورده‌اند استغفار مىكنند كه اى پروردگار ما سعه رحمت و علم تو همه چيز را فرا گرفته پس كسانى را كه توبه كردند و راه تو را پيروى نمودند بيامرز و از عذاب جهنم حفظ فرما ( 7 ) .\r\nپروردگار ! ايشان را در جنات عدن كه وعده شان داده اى داخل فرما هم ايشان را و هم پدران و همسران و ذريات ايشان را كه صلاحيت دارند به درستى و به راستى كه تنها تو عزيز فرزانه اى ( 8 ) .\r\n","description":"","footnote":"","page_name":" 466 ","page_number":466},
  {"content":"\r\nو از كيفر گناهان و بديها حفظشان كن كه هر كس را تو از كيفر بديها حفظش كنى براستى رحمتى بر او كرده اى رحمتى كه رستگارى عظيم ، همان رحمت است ( 9 ) .\r\nبه درستى آنان كه كافر شدند از نقطه اى دور ندا مىشوند : خشم خدا از خشم خود شما بسيار بزرگتر و سختتر است آيا يادتان هست كه هر چه به سوى ايمان دعوت مىشديد كفر مىورزيديد ( 10 ) .\r\nمىگويند پروردگارا تو ما را دو بار ميراندى و دو نوبت زنده كردى اينك به گناهان خود اعتراف مىكنيم حال آيا راهى براى بيرون شدن از آتش هست ؟ ( 11 ) .\r\nاين عذاب شما بدان جهت است كه وقتى خدا به تنهايى خوانده مىشد كفر مىورزيديد و چون به وى شرك ورزيده مىشد به آن ايمان مىآورديد پس حكم تنها از آن خداى بلند مرتبه بزرگ است ( 12 ) .\r\nبيان آيات\r\nبعد از آنكه در آيات قبل تكذيب كفار و جدال به باطلشان در آيات خدا را خاطرنشان ساخت و نيز اشاره كرد به اينكه اينها نمىتوانند خدا را عاجز سازند و خدا از اينان غافل نيست ، بلكه منظور او از اين دعوت همين است كه اينان تكذيب و جدال بكنند ، تا از ديگران متمايز و جدا گشته ، كلمه عذاب بر عليه آنان حتمى شود ، اينك در اين آيات به آغاز كلام برگشت كرده ، به آنجا كه مىفرمود : نازل كردن كتاب و به پا خاستن دعوت به منظور مغفرت و قبول توبه جمعى و عقاب جمعى ديگر است ، در اين آيات خاطر نشان مىسازد كه مردم در مقابل اين دعوت دو جورند . يك طايفه آنهايند كه ملائكه حامل عرش خدا و طواف كنندگان پيرامون آن برايشان استغفار مىكنند و آنان عبارتند از : توبه كنندگان كه به سوى خدا بر مىگردند و راه او را پيروى مىكنند و نيز صلحا از پدران و همسران و ذريه ايشانند .\r\nو دسته دوم عبارتند از ، كسانى كه به جرم كفر ورزيدن به توحيد ، اهل عذابند .\r\n* ( « الَّذِينَ يَحْمِلُونَ الْعَرْشَ وَمَنْ حَوْلَه يُسَبِّحُونَ بِحَمْدِ رَبِّهِمْ وَيُؤْمِنُونَ بِه . . . » ) *\r\nخداى سبحان در اين آيه و در هيچ جا از كلام عزيزش معرفى نفرموده كه اين حاملان عرش چه كسانى هستند ، آيا از ملائكه‌اند ؟ يا كسانى ديگر ؟ ولى عطف كردن جمله « و من حوله » بر حاملان عرش ، اشعار دارد بر اينكه حاملان عرش هم از ملائكه‌اند : چون در آيه « وَتَرَى الْمَلائِكَةَ حَافِّينَ مِنْ حَوْلِ الْعَرْشِ » « 1 » تصريح دارد كه طواف كنندگان پيرامون عرش از\r\n\r\n","description":"","footnote":"\r\n( 1 ) و ملائكه را مىبينى كه پيرامون عرش در طوافند . سوره زمر ، آيه 75 .\r\n","page_name":" 467 ","page_number":467},
  {"content":"\r\nملائكه‌اند . پس نتيجه مىگيريم كه حاملين عرش نيز از اين طايفه‌اند .\r\nو ما در جلد هشتم اين كتاب گفتار مفصلى پيرامون معناى عرش گذرانديم .\r\nو با در نظر داشتن آن بحث معناى جمله * ( « الَّذِينَ يَحْمِلُونَ الْعَرْشَ وَمَنْ حَوْلَه » ) * چنين مىشود : آن ملائكه اى كه حامل عرشند ، عرشى كه تمامى اوامر و همه احكام الهى از آنجا صادر مىشود اوامر و احكامى كه با آنها امور عالم تدبير مىشود ، و نيز آن ملائكه اى كه پيرامون عرشند ، يعنى مقربين از ملائكه ، چنين و چنان مىكنند .\r\n* ( « يُسَبِّحُونَ بِحَمْدِ رَبِّهِمْ » ) * - يعنى خدا را منزه مىدارند ، در حالى كه اين تنزيهشان همراه با ثناى پروردگارشان است . پس ملائكه ، خداى تعالى را از هر چيز كه لايق ساحت قدس او نيست ، و از آن جمله شريك داشتن در ملك ، منزه مىدارند و بر فعل او و تدبيرش ثنا مىگويند .\r\n* ( « وَيُؤْمِنُونَ بِه » ) * - ايمان آوردن ملائكه به خدا - با اينكه حامل عرش ملك و تدبير خدايند و يا پيرامون آن طواف مىكنند تا او امر صادره را بگيرند و نيز او را از هر نقصى تنزيه نموده بر افعالش ثنا مىگويند - به اين معنا است كه ملائكه به وحدانيت خدا در ربوبيت و الوهيت ايمان دارند . پس ذكر عرش و نسبت دادن تنزيه و تحميد و ايمان به ملائكه خود ردى است بر مشركين كه ملائكه مقرب خدا را شركاى خدا در ربوبيت و الوهيت مىپنداشتند و آنها را به جاى خدا ارباب خود گرفته و مىپرستيدند .\r\n\r\n\r\n* ( « وَيَسْتَغْفِرُونَ لِلَّذِينَ آمَنُوا » ) * - يعنى از خداى سبحان مىخواهند تا هر كس را ايمان آورده بيامرزد .\r\n* ( « رَبَّنا وَسِعْتَ كُلَّ شَيْءٍ رَحْمَةً وَعِلْماً . . . » ) * - اين جمله حكايت متن استغفار ملائكه است ، ملائكه قبل از درخواست خود نخست خدا را به سعه رحمت و علم ستوده‌اند ، و اگر در بين صفات خداوندى رحمت را نام برده و آن را با علم جفت كردند ، بدين جهت است كه خدا با رحمت خود بر هر محتاجى انعام مىكند و با علم خود احتياج هر محتاج و مستعد رحمت را تشخيص مىدهد .\r\n* ( « فَاغْفِرْ لِلَّذِينَ تابُوا وَاتَّبَعُوا سَبِيلَكَ وَقِهِمْ عَذابَ الْجَحِيمِ » ) * حرف « فا » كه بر سر اين جمله آمده ، مىفهماند كه جمله فرع و نتيجه ثنايى است كه در جمله قبلى كرده ، و خدا را به سعه علم و رحمت ستودند . و مراد از راهى كه مؤمنين از آن پيروى كردند ، همان دينى است كه خدا براى آنان تشريع كرده ، و آن دين اسلام است . و پيروى دين اسلام عبارت است از اينكه عمل خود را با آن تطبيق دهند . پس مراد از « توبه »\r\n","description":"","footnote":"","page_name":" 468 ","page_number":468},
  {"content":"\r\nاين است كه با ايمان آوردن به طرف خدا برگردند .\r\nو معناى جمله اين است كه : خدايا حال كه رحمت و علم تو واسع است ، پس كسانى را كه با ايمان آوردن به يگانگى تو و با پيروى دين اسلام ، به سوى تو برگشتند ، بيامرز و از عذاب جحيم حفظشان فرما . و اين همان غايت و غرض نهايى از مغفرت است . * ( « رَبَّنا وَأَدْخِلْهُمْ جَنَّاتِ عَدْنٍ الَّتِي وَعَدْتَهُمْ . . . » ) *\r\nدر اين آيه مجددا نداى « ربنا » را تكرار كردند تا عطوفت الهى را بيشتر برانگيزند . و مراد از وعده اى كه خداى تعالى داده ، وعده هايى است كه به زبان انبيايش و در كتب آسمانىاش داده است .\r\n* ( « وَمَنْ صَلَحَ مِنْ آبائِهِمْ وَأَزْواجِهِمْ وَذُرِّيَّاتِهِمْ » ) * - اين جمله عطف است بر محل ضميرى كه در جمله « ادخلهم » است ، و مراد از « صلاحيت » ، صلاحيت براى داخل بهشت شدن است . و معناى جمله چنين است : پروردگارا و هر كس از ايشان و پدران و همسران و فرزندان ايشان كه صلاحيت داخل شدن بهشت را دارند ، داخل بهشتهاى عدن بفرما .\r\nاين نكته از سياق آيات به خوبى معلوم است كه استغفار ملائكه براى عموم مؤمنين است و نيز معلوم است كه مؤمنين را دو قسمت كردند : يكى آن مؤمنينى كه خودشان توبه كرده و راه خدا را پيروى كردند كه خدا هم وعده جنات عدن به ايشان داده . و قسم دوم آن مؤمنينى كه خودشان چنين نبوده‌اند و ليكن صلاحيت داخل شدن در بهشت را دارند و ملائكه قسم اول را متبوع و قسم دوم را تابع آنان خواندند .\r\nاز اين تقسيم برمىآيد طايفه اول اشخاصى هستند كه در ايمان و عمل كاملند ، چون مقتضاى حقيقت معناى * ( « لِلَّذِينَ تابُوا وَاتَّبَعُوا سَبِيلَكَ » ) * همين است ، لذا اول اين طايفه را ذكر كردند و از پروردگار خود خواستند تا ايشان را بيامرزد و وعده بهشت عدنى كه به ايشان داده در حقشان منجز فرمايد .\r\nو طايفه دوم در مقام و منزلت پايينتر از طايفه اولند . كسانى هستند كه ايمان و عمل صالح خود را به حد كمال نرسانده‌اند و ايمانى ناقص و ضعيف دارند و عملى زشت . ولى به طايفه اول منسوبند ، يا پدر و يا فرزند و يا همسر آنهايند لذا سپس اين طايفه را ذكر كرده و از خداى تعالى درخواست كرده‌اند كه اين طايفه را هم به طايفه اول كاملين در ايمان در جنات عدن ملحق نموده ، و از بدىها حفظشان فرمايد .\r\nبنا بر اين بيان ، آيه شريفه مورد بحث در معناى آيه « وَالَّذِينَ آمَنُوا وَاتَّبَعَتْهُمْ ذُرِّيَّتُهُمْ\r\n","description":"","footnote":"","page_name":" 469 ","page_number":469},
  {"content":"\r\nبِإِيمانٍ أَلْحَقْنا بِهِمْ ذُرِّيَّتَهُمْ وَما أَلَتْناهُمْ مِنْ عَمَلِهِمْ مِنْ شَيْءٍ » « 1 » خواهد بود ، با اين تفاوت كه آيه مورد بحث دامنه شمولش وسيعتر است ، چون شامل پدران و همسران نيز مىشود ، به خلاف آيه سوره طور كه تنها شامل « ذريات » مىشود ، و از نظر ديگر نيز وسيعتر است ، چون در آيه سوره طور ايمان ذريه قيد شده و در آيه مورد بحث صلاحيت ذريه و آبا و ازواج ، و صلاحيت اعم از ايمان است .\r\n* ( « إِنَّكَ أَنْتَ الْعَزِيزُ الْحَكِيمُ » ) * - ملائكه اين جمله را آوردند تا درخواستهاى خود را تعليل كنند ، چيزى كه هست ، مقتضاى ظاهر كلام اين بود كه بگويند : « انك انت الغفور الرحيم » چون مغفرت و رحمت خدا را درخواست كرده بودند ، ليكن به جاى آن گفتند : « عزيز الحكيم » ، و اين بدان جهت است كه در آغاز مسألت خود ، خدا را به رحمت و علم ستوده بودند ، و لازمه سعه رحمت يعنى عموم اعطا اين است كه هر چه بخواهد و به هر كه بخواهد عطا كند ، و كسى جلوگيرش نباشد ، و اين همان « عزت » است ، چون عزت هم به همين معنا است كه قدرت بر اعطا و منع داشته باشد .\r\nو لازمه سعه علم او و شمول دامنه علمش به تمامى موجودات اين است كه علم او به تمامى اقطار و نواحى فعل خودش نافذ باشد و در هيچ جهت جهل نداشته باشد و لازمه داشتن چنين علمى اين است كه هر عملى مىكند متقن و از هر جهت درست باشد و اين همان حكمت است .\r\nپس اينكه فرمود : * ( « إِنَّكَ أَنْتَ الْعَزِيزُ الْحَكِيمُ » ) * در معناى شفيع قرار دادن سعه رحمت و سعه علم خداى تعالى است كه در آغاز درخواست خود ، به عنوان زمينه چينى براى بيان حاجت يعنى آمرزش و بهشت ذكر كرده بودند .\r\n* ( « وَقِهِمُ السَّيِّئاتِ وَمَنْ تَقِ السَّيِّئاتِ يَوْمَئِذٍ فَقَدْ رَحِمْتَه . . . » ) *\r\nاز ظاهر سياق چنين برمىآيد كه ضمير در كلمه « قهم » به مجموع * ( « لِلَّذِينَ تابُوا » ) * و « من صلح » برمىگردد .\r\n\r\n\r\nو مراد از « سيئات » - به طورى كه ديگران گفته‌اند « 2 » - آثار گناهان است كه همان كيفر آنهاست . و اگر آثار گناهان را « سيئات » خوانده ، بدين مناسبت است كه كيفر بدى هم\r\n\r\n","description":"","footnote":"\r\n( 1 ) و آنان كه به خدا ايمان آوردند و فرزندانشان هم در ايمان پيرو ايشان شدند ما آن فرزندان را به آنها برسانيم و از عمل فرزندان هيچ نكاهيم . سوره طور ، آيه 21 .\r\n( 2 ) روح المعانى ، ج 24 ، ص 48 .\r\n","page_name":" 470 ","page_number":470},
  {"content":"\r\nبدى است ، هم چنان كه خداى تعالى فرموده : « وَجَزاءُ سَيِّئَةٍ سَيِّئَةٌ مِثْلُها » « 1 » .\r\nبعضى « 2 » هم گفته‌اند : مراد از كلمه « سيئات » خود گناهان و نافرمانيها است و در كلام چيزى كه مضاف به كلمه « سيئات » بوده حذف شده ، و تقدير كلام « و قهم جزاء السيئات » و يا « و قهم عذاب السيئات » بوده ، يعنى : پروردگارا ايشان را از جزاى گناهان و يا عذاب گناهان حفظ بفرما .\r\nو ظاهرا اين آيه هم از آياتى است كه دلالت مىكند بر اينكه پاداش روز قيامت خود اعمال است ، هم چنان كه كيفر اعمال زشت نيز خود آن اعمال است و امثال اين گونه آيات در كلام خداى تعالى بسيار و مكرر آمده ، مانند : « إِنَّما تُجْزَوْنَ ما كُنْتُمْ تَعْمَلُونَ » « 3 » .\r\nو به هر حال مراد از « سيئات » كه ملائكه درخواست حفظ مؤمنين را از آنها كرده‌اند ، هراسها و شدايدى است كه در روز قيامت همه با آن مواجهند ، نه عذاب جهنم ، تا جمله * ( « وَقِهِمْ عَذابَ الْجَحِيمِ » ) * و جمله * ( « وَقِهِمُ السَّيِّئاتِ » ) * دو جمله تكرارى شود .\r\nبعضى « 4 » گفته‌اند : مراد از « سيئات » خود آن گناهانى است كه در دنيا واقع مىشود ، و كلمه « يومئذ » هم اشاره به دنيا است و معناى جمله اين است كه : پروردگارا مؤمنين را به توفيق خود در دنيا از ارتكاب گناهان حفظ فرما .\r\nولى اين تفسير صحيح نيست ، چون سياق مؤيد آن است كه مراد از كلمه « يومئذ - امروز » روز قيامت باشد هم چنان كه جمله * ( « وَقِهِمْ عَذابَ الْجَحِيمِ » ) * در آيه هفتم و جمله * ( « وَأَدْخِلْهُمْ جَنَّاتِ عَدْنٍ » ) * در آيه هشتم نيز شاهد بر اين است كه گفتگو در اين سياق در باره روز قيامت است ، پس حق اين است كه مراد از كلمه « سيئات » هول و هراسها و شدايدى است كه در روز قيامت براى مردم ظهور مىكند .\r\nو از اين آيات كه مشتمل بر دعاى ملائكه و درخواست ايشان براى مؤمنين است دو نكته استفاده مىشود :\r\nاول ، رعايت ادبى است كه ملائكه در دعاى خود كرده‌اند و قبل از درخواست حاجت ، خداى عزيز را حمد و ثنا گفته‌اند و علاوه بر اين ، از اسماى حسناى او اسمايى را كه مناسب با درخواستشان بوده شفيع قرار داده‌اند .\r\n\r\n","description":"","footnote":"\r\n( 1 ) و جزاى بدى ، بديى مثل آن است . سوره شورى ، آيه 40 .\r\n( 2 ) روح المعانى ، ج 24 ، ص 48 .\r\n( 3 ) تنها جزايتان همان اعمالى است كه مىكرديد . سوره تحريم ، آيه 7 .\r\n( 4 ) روح المعانى ، ج 24 ، ص 48 .\r\n","page_name":" 471 ","page_number":471},
  {"content":"\r\nدوم اينكه ، درخواست آمرزش را قبل از درخواست بهشت كرده‌اند و اين معنا يعنى ذكر آمرزش قبل از ذكر بهشت در كلام خداى تعالى هر جا كه با هم آمده‌اند مكرر آمده . و همين هم با عقل موافق است ، براى اينكه به دست آمدن استعداد براى درك هر نعمتى ، با زوال موانع تامين مىشود ، يعنى اول بايد موانع بر طرف گردد ، بعد نعمت به دست آيد .\r\n\r\n\r\nبعضى « 1 » از مفسرين گفته‌اند : جمله * ( « فَاغْفِرْ لِلَّذِينَ تابُوا . . . » ) * دلالت دارد بر اينكه برداشتن و اسقاط عقاب بعد از توبه ، تفضلى است از خداى تعالى ، چون اگر واجب بود ديگر احتياج نداشت ملائكه درخواست آن را بكنند ، بلكه خود خداى تعالى عقاب تائبين را اسقاط مىكرد .\r\nليكن اين استدلال صحيح نيست ، براى اينكه واجب بودن اسقاط عقاب تائبين يا صدور هر كار ديگر از خداى تعالى منافاتى با صحت درخواست آن ندارد ، به شهادت كلام خود ملائكه ، كه بعد از استغفار گفته‌اند : * ( « رَبَّنا وَأَدْخِلْهُمْ جَنَّاتِ عَدْنٍ الَّتِي وَعَدْتَهُمْ » ) * « 2 » ، چون مىبينيم با اعترافشان به اينكه خدا وعده جنات عدن داده و با اينكه ملائكه مىدانند كه خدا خلف وعده نمىكند ، با اين حال درخواست كرده‌اند كه مؤمنين را داخل آن جنات بفرمايد .\r\nو از اين آيه صريحتر آيه : « رَبَّنا وَآتِنا ما وَعَدْتَنا عَلى رُسُلِكَ وَلا تُخْزِنا يَوْمَ الْقِيامَةِ إِنَّكَ لا تُخْلِفُ الْمِيعادَ » « 3 » مىباشد كه حكايت دعاى خود مؤمنين است .\r\nو قبول توبه از چيزهايى است كه خداى تعالى بر خود واجب كرده و آن را حق توبه كنندگان دانسته و فرموده : « إِنَّمَا التَّوْبَةُ عَلَى اللَّه لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ فَأُولئِكَ يَتُوبُ اللَّه عَلَيْهِمْ » « 4 » بنا بر اين طلب هر حقى كه خدا بر خود واجب كرده ، از قبيل درخواست مغفرت گناه توبه كننده ( و درخواست طلب روزى ، و يا استجابت دعا و امثال آن ) در حقيقت مراجعه به خداست براى اينكه وعده خود را انجاز كند ، و نيز اظهار اشتياق براى رسيدن به رستگارى به سبب كرامت اوست .\r\n\r\n","description":"","footnote":"\r\n( 1 ) مجمع البيان ، ج 8 ، ص 515 .\r\n( 2 ) پروردگارا در آن جنات عدنى كه به ايشان وعده داده اى داخلشان كن .\r\n( 3 ) پروردگارا و آنچه كه به وسيله فرستادگانت به ما وعده داده اى ، به ما بده و ما را در قيامت خوار مگردان كه تو خلف وعده نمىكنى . سوره عمران ، آيه 194 .\r\n( 4 ) جز اين نيست كه قبول توبه كسانى كه عمل زشت مىكنند و بلافاصله توبه مىكنند ، بر خدا واجب و حق توبه كنندگان است و ايشان ( مطمئن باشند كه ) خدا از گناهانشان در مىگذرد . سوره نساء ، آيه 17 .\r\n","page_name":" 472 ","page_number":472},
  {"content":"\r\nو همچنين صرف اينكه مىدانيم فلان رفتار خدا با بندگانش تفضل است ، دليل نمىشود بر اينكه اين رفتار بر خدا واجب نيست ، چون هر عطيه از عطاياى خدا كه فرض كنى ، تفضل او است ، چه واجب الصدور باشد و چه غير واجب ، چون اگر صدور فعلى از افعال از خداى تعالى واجب باشد ، چنان نيست كه ديگرى در ايجاب آن دخالت كرده باشد و خدا را مقهور تاثير خود ساخته باشد ، چون مؤثر در هر چيز تنها و تنها خود او است و چيزى در او اثر نمىگذارد . و معناى وجوب صدور آن فعل اين است كه خداى عزيز ، صدور آن را بر خود واجب كرده . و برگشت معناى وجوب ، به اين است كه خداى عزيز قضا رانده كه اين كار انجام شود و اين عطيه افاضه گردد و قضايش هم حتمى است .\r\nپس اگر آن كار را كه فرض كرديم بر خود واجب كرده ، انجام مىدهد به مشيتى از ناحيه خويش انجام مىدهد ، او منزه است از اينكه ديگرى او را به كار مجبور و كارى را بر او الزام كند ، بلكه اگر آن كار عطيه اى باشد ، در عين اينكه بر حسب فرض واجب بوده ، تفضلى است كه كرده . پس فعل او تفضلى است از او هر چند كه واجب الصدور باشد و اما اگر واجب الصدور نباشد ، تفضل بودنش واضحتر است .\r\n* ( « إِنَّ الَّذِينَ كَفَرُوا يُنادَوْنَ لَمَقْتُ اللَّه أَكْبَرُ مِنْ مَقْتِكُمْ أَنْفُسَكُمْ إِذْ تُدْعَوْنَ إِلَى الإِيمانِ فَتَكْفُرُونَ » ) * كلمه « مقت » به معناى شديدترين مرحله خشم است . خداى تعالى بعد از آنكه پاره اى از آثار ايمان مؤمنين را برشمرد ، اينك به سراغ كفار برگشته ، پاره اى از آثار سويى كه از جهت كفر دارند ، برمىشمارد .\r\nو ظاهر اين آيه و آيه بعدش اين است كه : ندايى كه در اين آيه حكايت مىكند ، ندايى است كه كفار در آخرت و بعد از داخل شدن در آتش به آن نداء مىشوند . آن هنگامى كه عذاب كفر خود را مىچشند و مىفهمند كه كفرشان در دنيا در حقيقت خشم گرفتن بر خودشان بوده است ، آن روزى كه از طرف انبيا دعوت مىشدند به سوى ايمان و آن دعوت را مسخره مىكردند ، به دست خود اين آتش را براى خود افروختند و خويشتن را به هلاكت دايمى دچار كردند .\r\nدر آن روز از جانب خداى سبحان اين ندا را مىشنوند : سوگند مىخورم كه شدت خشم خدا براى شما خيلى بزرگتر و بيشتر از شدت خشمى است كه خودتان بر خود گرفتيد ، آن هنگام كه دعوت مىشديد - اگر مضارع آورده به اعتبار حكايت حال گذشته معناى گذشته را مىدهد - به سوى ايمان ، يعنى انبيا شما را بدان دعوت مىكردند ، و شما كفر مىورزيديد .\r\n","description":"","footnote":"","page_name":" 473 ","page_number":473},
  {"content":"\r\n\r\n\r\n* ( « قالُوا رَبَّنا أَمَتَّنَا اثْنَتَيْنِ وَأَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ » ) * سياق آيه و ما قبل آن اشعار دارد كه كفار اين سخن را بعد از شنيدن آن پاسخ مىگويند ، در حالى كه در آتش قرار دارند ، به دليل اينكه در آخرش مىگويند : « * ( فَهَلْ إِلى خُرُوجٍ مِنْ سَبِيلٍ ) * - آيا راهى هست كه ما از آتش بيرون شويم ؟ » .\r\nكفار قبل از اين التماس ، نخست اعتراف به گناه مىكنند و اين خود نوعى سبب خواهى و توسل است ، براى نجات از عذاب ، اما « وَلاتَ حِينَ مَناصٍ » وقتى اين تشبثات را مىكنند كه كار از كار گذشته ، براى اينكه تا چندى كه در دنيا بودند نسبت به مساله معاد در شك بودند و ايمانى به بازگشت به سوى خدا نداشتند و به همين جهت آن را انكار نموده و روز حساب را فراموش كردند . و همين فراموشى روز حساب باعث افسار گسيختگى ايشان در گناهان شد كه بدون هيچ پروايى به سوى گناهان شتافتند . آرى فراموشى روز جزا كليد تمامى گناهان و گمراهىها است ، هم چنان كه خداى تعالى فرموده : « إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ » « 1 » .\r\nآن گاه وقتى خداوند قبض روحشان كرد كه به حساب اماته اى بعد از اماته اى ديگر بود ، و سپس زنده شان كرد ، كه احيايى بعد از احياى ديگر بود ، آن وقت شك و ترديدشان در باره بعث و برگشتن به سوى خدا از بين رفت ، چون بقاى بعد از مرگ و حيات بعد از حيات را عينا ديدند ، با اينكه در دنيا مردن را فنا و نابودى مىپنداشتند ، و مىگفتند : « إِنْ هِيَ إِلَّا حَياتُنَا الدُّنْيا ( نَمُوتُ وَنَحْيا ) وَما نَحْنُ بِمَبْعُوثِينَ » « 2 » .\r\nو كوتاه سخن آنكه : در آن روز با حاصل شدن يقين ، شك و ترديدى برايشان نمىماند ، ولى گناهان و نافرمانيها باقى مانده است و به همين جهت است كه براى خلاصى از عذاب يك بار متوسل به اعتراف به يقين خود مىشوند كه خدايا ديگر شك و ترديد نداريم و يقين پيدا كرديم و قرآن اين اعترافشان را چنين حكايت مىكند : « وَلَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَسَمِعْنا فَارْجِعْنا نَعْمَلْ صالِحاً إِنَّا مُوقِنُونَ » « 3 » و بارى ديگر\r\n\r\n","description":"","footnote":"\r\n( 1 ) آنهايى كه از راه خدا گمراه شدند عذابى سخت دارند ، به خاطر اينكه روز حساب را فراموش كردند . سوره ص ، آيه 26 .\r\n( 2 ) زندگى به جز همين زندگى دنيايى ما نيست ، و ما هرگز مبعوث نخواهيم شد . سوره انعام ، آيه 29 .\r\n( 3 ) و اگر مجرمين را ببينى كه در آن روز نزد پروردگارشان سرها به زير افكنده مىگويند :\r\nپروردگارا به عيان ديديم و شنيديم ، حال ما را برگردان تا عمل صالح كنيم كه ديگر صاحب يقين شديم .\r\nسوره الم سجده ، آيه 12 .\r\n","page_name":" 474 ","page_number":474},
  {"content":"\r\nمتوسل مىشوند به اعتراف به گناهان خود ، هم چنان كه آيه مورد بحث آن را حكايت مىكند ، به اينكه تا در دنيا بودند خود را در اراده و افعال آزاد و مستقل مىدانستند ، به طورى كه مىتوانستند بدون هيچ رادعى هر چيزى را بخواهند و هر كارى را بكنند ، بدون اينكه حساب و كتابى در نظر داشته باشند ، و بدون اينكه صواب و خطايى بفهمند .\r\nاز اين بيان روشن مىشود كه به چه وجهى جمله * ( « فَاعْتَرَفْنا بِذُنُوبِنا » ) * را با حرف « فاء » بر جمله * ( « أَمَتَّنَا اثْنَتَيْنِ وَأَحْيَيْتَنَا اثْنَتَيْنِ » ) * مترتب كرد و آن را فرع اين قرار داد . آرى ، اعتراف در حقيقت فرع و مترتب بر يقين يافتن به معاد است ، چون وقتى اين يقين پيدا شود ، يقين ديگرى به دنبالش پيدا مىشود ، و آن اين است كه انحرافهايشان از راه خدا ضلالت و گناه بود .\r\n\r\n\r\nو مراد از اينكه گفتند : * ( « أَمَتَّنَا اثْنَتَيْنِ وَأَحْيَيْتَنَا اثْنَتَيْنِ ) * - دو بار ما را ميراندى و دو بار زنده كردى » - به طورى كه بعضى « 1 » گفته‌اند - ميراندن در آخرين روز زندگى دنيا و زنده كردن در برزخ است و سپس ميراندن از برزخ ، و زنده كردن در قيامت براى حساب است . پس آيه شريفه كه سخن از دو ميراندن و دو زنده كردن دارد ، اشاره به ميراندن بعد از زندگى دنيا و ميراندن بعد از زندگى در برزخ ، و احياى در برزخ ، و احياى در قيامت مىكند ، چون اگر زندگى در برزخ نبود ، ديگر ميراندن دومى تصور صحيحى نداشت ، چون هم ميراندن بايد بعد از زندگى باشد و هم احيا بايد بعد از مردن و هر يك از اين دو بايد مسبوق به خلافش باشد و گرنه « اماته » و « احياء » نمىشود .\r\nدر نتيجه زندگى داراى سه مرحله مىشود : يكى زندگى در دنيا ، دوم در برزخ ، سوم در قيامت ، و كفار در اين كلام خود متعرض حيات دنيوى نشده‌اند ، و گرنه مىبايستى گفته باشند : « و أحييتنا ثلاثا - و ما را سه زندگى دادى » با اينكه زندگى دنيا هم احيا بود ، براى اينكه اين زندگى هم بعد از مرگ يعنى بعد از دورانى واقع شده ، كه هنوز روح در بدن دميده نشده .\r\nو علتش اين است كه : مرادشان از احيا آن احيايى بوده كه باعث پيدا شدن يقين به معاد گشته ، و آن عبارت است از احياى در برزخ ، و احياى در قيامت . و اما زندگى دنيا هر چند كه آن هم احيا است و ليكن به خودى خود باعث پيدا شدن يقين به معاد نيست ، به\r\n\r\n","description":"","footnote":"\r\n( 1 ) تفسير روح المعانى ، ج 24 ، ص 52 .\r\n","page_name":" 475 ","page_number":475},
  {"content":"\r\nشهادت اينكه كفار تا چندى كه در دنيا بودند نسبت به معاد در شك و ترديد بودند .\r\nبا اين بيان فساد آن اعتراضى كه به اين بحث شده روشن مىگردد كه اگر مراد از دو احيا ، احيا در برزخ و احياى در قيامت باشد بايد مىگفتند : « امتنا اثنتين و احييتنا ثلاثا » چون منظور شمردن مرگها و زندگيهايى است كه بر آنان گذشته ، و آن عبارت است از دو اماته و سه احياء « 1 » .\r\nوجه فسادش همان است كه گفتيم : منظور تنها شمردن مطلق اماته ها و احياءهايى كه بر آنان گذشته ، نبوده ، بلكه آن اماته و احيايى منظور بوده كه در حصول يقين براى آنان دخالت داشته ، و احياى در دنيا چنين دخالتى نداشته .\r\nبعضى « 2 » از مفسرين گفته‌اند : مراد از « اماته اولى » حالت نطفگى انسان است ، آن وقتى كه هنوز روح در آن دميده نشده و مراد از « احياء اولى » حالت آدمى بعد از دميده شدن روح در كالبد است . و مراد از « اماته دوم » اماته در دنيا و قبض روح است ، و مراد از « احياى دوم » احياء براى روز قيامت و حساب است ، و آيه شريفه درست همان را مىگويد كه آيه شريفه « كَيْفَ تَكْفُرُونَ بِاللَّه وَكُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ » « 3 » در مقام بيان آن است .\r\nگويندگان اين توجيه و تفسير وقتى احساس كردند كه كلمه « اماته » بر حالت نطفگى آدمى ، يعنى حالت قبل از دميده شدن روح در آن ، صدق نمىكند ، چون اماته وقتى صادق است كه قبلا حياتى باشد ، لذا در مقام رفع و رجوع اين اشكال برآمده‌اند و به نيرنگهاى عجيب و غريب متوسل شده‌اند ، كه اگر از خوانندگان كسى بخواهد به آنها واقف شود ، بايد به تفسير كشاف و شرحهاى آن مراجعه كند .\r\nعلاوه بر اين خواننده عزيز متوجه شد كه نام بردن اماته ها و احياءهايى كه بر آنان گذشته ، همه و همه براى اشاره به اسباب حصول يقين ايشان به مساله معاد است و زندگى دنيا و مرگ قبل از آن زندگى ، هيچ اثرى در پيدا شدن يقين به معاد ندارد .\r\nبعضى « 4 » ديگر گفته‌اند : حيات اولى ، زندگى دنيا و دومى ، زنده شدن در قبر است . و موت اولى مرگ در دنيا و موت دومى مردن در قبر است . و آيه شريفه اصلا متعرض زندگى در\r\n\r\n","description":"","footnote":"\r\n( 1 ) روح المعانى ، ج 24 ، ص 52 .\r\n( 2 ) چگونه به خدا كفر مىورزيد ، با اينكه امواتى بوديد ، پس خدا زنده تان كرد و سپس شما را ميراند ، و آن گاه زنده تان كرد . سوره بقره ، آيه 28 .\r\n( 3 و 4 ) مجمع البيان ، ج 5 ، ص 516 .\r\n","page_name":" 476 ","page_number":476},
  {"content":"\r\nقيامت نيست .\r\nاشكالى كه بر اين تفسير و توجيه وارد است ، اين است كه گفتيم : زندگى دنيا اصلا مورد نظر نيست ، و وجهى ندارد كه نام آن را ببرند ، به خلاف زندگى در قيامت كه در حصول يقين كمال تاثير را دارد .\r\nبعضى « 1 » ديگر گفته‌اند : مراد از « احياء » ، احياى در بعث و احياى قبل از بعث است ، و احياى بعث هم دو قسم است : يكى احياى در قبر و يكى هم در خود قيامت ، چيزى كه هست آيه شريفه متعرض اين تقسيم نشده ، ولى شامل هر دو قسم آن مىشود ، در نتيجه شامل سه قسم احياء و دو اماته مىگردد .\r\nاشكالى كه بر اين تفسير وارد است همان اشكالى است كه بر دو وجه قبلى وارد بود ، علاوه بر اشكالى كه ديگران « 2 » بر آن كرده‌اند و آن اين است كه نام بردن اماته دومى يعنى اماته در قبر ، دليل بر اين است كه تقسيم مورد نظر آيه بوده و مراد تعدد شخصى است نه نوعى .\r\nبعضى « 3 » ديگر گفته‌اند : مراد احياى نفوس در عالم ذر و سپس اماته در آن عالم و آن گاه احياى آنها در دنيا ، و سپس اماته آنها در دنيا و در آخر احياى آنها در بعث است . اشكال اين توجيه هم همان اشكالهاى سابق است .\r\nبعضى « 4 » ديگر گفته‌اند : منظور از تثنيه آوردن دو كلمه « احياء » و « اماته » به منظور تاكيد است ، هم چنان كه در آيه « ثُمَّ ارْجِعِ الْبَصَرَ كَرَّتَيْنِ » « 5 » منظور تاكيد است ، و گرنه معناى آيه اين است كه : خدايا تو ما را ميراندى ، ميراندنى بعد از ميراندن ، و احياء كردى احيايى بعد از احياء .\r\nمفسرين « 6 » بر اين توجيه اشكال كرده‌اند كه : اين حرف وقتى صحيح است كه خود كلمه « اماته » و « احياء » را تثنيه آورده باشد و گفته باشد : « أمتنا إماتتين و احييتنا إحياءين » و يا « كرتين » ، ولى اينطور نگفته ، بلكه خود عدد را دو تا آورده و گفته : « * ( أَمَتَّنَا اثْنَتَيْنِ ) * - دو بار ميراندى » و با اين حال ديگر جايى براى احتمال تاكيد نيست ، نظير جمله « إِلهَيْنِ اثْنَيْنِ - دو خدا » « 7 »\r\n\r\n","description":"","footnote":"\r\n( 1 ) روح المعانى ، ج 24 ، ص 53 .\r\n( 2 و 3 و 4 ) روح المعانى ، ج 24 ، ص 53 .\r\n( 5 ) باز دوباره به چشم بصيرت دقت كن . سوره ملك ، آيه 4 .\r\n( 6 ) روح المعانى ، ج 24 ، ص 53 .\r\n( 7 ) سوره نحل ، آيه 51 .\r\n","page_name":" 477 ","page_number":477},
  {"content":"\r\n* ( « فَهَلْ إِلى خُرُوجٍ مِنْ سَبِيلٍ » ) * - اين جمله دعا و درخواست است ، به صورت استفهام و پرسش . و اگر دو كلمه « خروج » را بدون الف و لام آورد ، براى اشاره به اين معنا است كه مىخواهيم ما از دوزخ خارج بشويم ، به هر طريق و هر قسم خروج كه باشد راضى هستيم ، و اين خود دلالت دارد بر نهايت درجه فشار و ناراحتى ، اما هيچ راهى به سوى خروج ندارند ، چون روز قيامت روزى است كه تمامى درها به روى كفار بسته مىشود و تمامى سببها از كار مىافتد ، و ديگر سببى نمىماند ، كه اميد آن رود كه اثر كند و ايشان را از عذاب خلاص سازد .\r\n* ( « ذلِكُمْ بِأَنَّه إِذا دُعِيَ اللَّه وَحْدَه كَفَرْتُمْ وَإِنْ يُشْرَكْ بِه تُؤْمِنُوا . . . » ) *\r\nخطاب در « ذلكم » به كفار است و موطن اين خطاب روز قيامت است ، و احتمال هم دارد كه موطنش همين دنيا باشد و منظور اين باشد كه با اين خطاب ايشان را از شرك ورزيدن نهى كند و باز بدارد .\r\nو « ذلكم » اشاره به حالت شدت و سخت كفار است . و جمله * ( « وَإِنْ يُشْرَكْ بِه » ) * دلالت بر دوام و استمرار دارد . و سياق كلام براى بيان دشمنى كفار با حق و با دين توحيد است ، چون كفار چنين بوده و هستند كه به هر چيزى و هر دعوتى كه بويى از توحيد در آن باشد كفر مىورزند ، و هر عقيده اى را كه نشانه اى از شرك در آن باشد مىپذيرند ، در نتيجه وضعشان چنين است كه براى خدا هيچ حقى و حرمتى قايل نبوده ، و جانب حق سبحان را به هيچ وجه رعايت نمىكنند ، خداى سبحان هم رحمت خود را بر آنان حرام كرده ، در احكام خود هيچ رعايتى از جانب آنان نمىكند .\r\nو با اين معنايى كه براى آيه كرديم جمله * ( « فَالْحُكْمُ لِلَّه الْعَلِيِّ الْكَبِيرِ » ) * به خوبى به اول آيه متصل مىشود ، آن وقت نتيجه اين اتصال اين مىشود كه گويا خواسته است بفرمايد :\r\nوقتى شما يكباره از خدا بريديد و به هر چيزى كه او اراده مىكند شما كفر مىورزيد ، و به هر چيزى كه او دوست نمىدارد ايمان مىآوريد ، جز اين نبايد توقع داشته باشيد كه او هم از شما ببرد ، و از هر حكمى در باره شما مىكند هيچگونه رعايتى نسبت به حال شما نكند .\r\nو بنا بر اين آيه شريفه مورد بحث همان مطلبى را افاده مىكند كه آيه شريفه « نَسُوا اللَّه فَنَسِيَهُمْ » « 1 » آن را بيان مىكند . و جمله * ( « فَالْحُكْمُ لِلَّه الْعَلِيِّ الْكَبِيرِ » ) * ، هر چند فى نفسه عموميت دارد ، و ليكن از نظر سياق خاص است ، و مىخواهد كفار را تهديد كند و به همين منظور براى تاكيد اين تهديد ، آيه را با دو نام مقدس « على » و « كبير » ختم مىفرمايد .\r\n\r\n","description":"","footnote":"\r\n( 1 ) خدا را فراموش كردند ، خدا هم فراموششان كرد . سوره توبه ، آيه 67 .\r\n","page_name":" 478 ","page_number":478},
  {"content":"\r\n\r\n\r\nهُوَ الَّذِي يُرِيكُمْ آياتِه وَيُنَزِّلُ لَكُمْ مِنَ السَّماءِ رِزْقاً وَما يَتَذَكَّرُ إِلَّا مَنْ يُنِيبُ ( 13 ) فَادْعُوا اللَّه مُخْلِصِينَ لَه الدِّينَ وَلَوْ كَرِه الْكافِرُونَ ( 14 ) رَفِيعُ الدَّرَجاتِ ذُو الْعَرْشِ يُلْقِي الرُّوحَ مِنْ أَمْرِه عَلى مَنْ يَشاءُ مِنْ عِبادِه لِيُنْذِرَ يَوْمَ التَّلاقِ ( 15 ) يَوْمَ هُمْ بارِزُونَ لا يَخْفى عَلَى اللَّه مِنْهُمْ شَيْءٌ لِمَنِ الْمُلْكُ الْيَوْمَ لِلَّه الْواحِدِ الْقَهَّارِ ( 16 ) الْيَوْمَ تُجْزى كُلُّ نَفْسٍ بِما كَسَبَتْ لا ظُلْمَ الْيَوْمَ إِنَّ اللَّه سَرِيعُ الْحِسابِ ( 17 )\r\nوَ أَنْذِرْهُمْ يَوْمَ الآزِفَةِ إِذِ الْقُلُوبُ لَدَى الْحَناجِرِ كاظِمِينَ ما لِلظَّالِمِينَ مِنْ حَمِيمٍ وَلا شَفِيعٍ يُطاعُ ( 18 ) يَعْلَمُ خائِنَةَ الأَعْيُنِ وَما تُخْفِي الصُّدُورُ ( 19 ) وَاللَّه يَقْضِي بِالْحَقِّ وَالَّذِينَ يَدْعُونَ مِنْ دُونِه لا يَقْضُونَ بِشَيْءٍ إِنَّ اللَّه هُوَ السَّمِيعُ الْبَصِيرُ ( 20 )\r\nترجمه آيات\r\nاو همان خدايى است كه آيات خود را همواره به شما نشان مىدهد و براى شما از بالا رزقى مىفرستد اما جز كسانى كه به خدا رجوع پى در پى دارند كسى متذكر نمىشود ( 13 ) .\r\nپس خدا را بخوانيد در حالى كه دين را خالص براى او بدانيد هر چند كه كفار بدشان آيد ( 14 ) .\r\nخدايى كه داراى درجاتى بلند و صاحب عرش است روح را كه از فرمان خودش است بر هر كس از بندگانش بخواهد نازل و القا مىكند تا مردم را از روز ديدار بترساند ( 15 ) .\r\nروزى كه همه مردم از پرده برون مىافتند و از ايشان هيچ سرى بر خدا پوشيده نمىماند در آن روز\r\n","description":"","footnote":"","page_name":" 479 ","page_number":479},
  {"content":"\r\nگفته مىشود : امروز ملك از آن كيست ؟ از آن خداى واحد قهار ( 16 ) .\r\nامروز هر كسى به آنچه كه كرده است جزا داده مىشود امروز ديگر ظلمى نيست چون كه خدا سريع الحساب است ( 17 ) .\r\nاى پيامبر ايشان را از روز آزفه بترسان ، از آن وقتى كه دلها از شدت ترس به گلوگاه مىرسد و دچار ترس و اندوه شديد مىگردد روزى كه براى ستمكاران هيچ دوست و هيچ شفيعى كه شفاعتش پذيرفته شود نيست ( 18 ) .\r\nاو نگاه زير چشمى چشمها را مىداند و از آنچه در سينه ها نهفته است خبر دارد ( 19 ) .\r\nو خدا به حق داورى مىكند و خدايانى كه به جاى خدا مىخوانند هيچ گونه داورى ندارند ، به درستى خدا شنوا و بينا است ( 20 ) .\r\n\r\nبيان آيات\r\n\r\nدر اين آيات بر مساله توحيد احتجاج شده ، و بعد از آنكه مردم را به دو دسته تقسيم مىكند : يكى آنهايى كه به سوى خدا رجوع مىكنند ، و راه او را پيروى مىنمايند ، و يكى هم آنهايى كه آيات او را تكذيب نموده و در مقابل آن به باطل جدال مىكنند ، آن گاه اين طايفه را انذار مىفرمايد .\r\n* ( « هُوَ الَّذِي يُرِيكُمْ آياتِه . . . » ) *\r\nمراد از « آيات » در اينجا علايم و حجتهايى است كه بر وحدانيت خداى تعالى در ربوبيت و الوهيت دلالت مىكند ، به دليل تفريعى كه - به زودى مىآيد - بر آن مىنمايد و مىفرمايد : « * ( فَادْعُوا اللَّه مُخْلِصِينَ لَه الدِّينَ ) * - حال كه چنين است پس خدا را در حالى بخوانيد كه دين را خالص براى او بدانيد » . و كلمه « آيات » چون مطلق است ، هم شامل آيات تكوينى و ديدنى عالم مىشود ، كه هر انسان صحيح الادراكى آن را مىبيند و هم شامل آيات و معجزاتى كه به دست انبيا جارى مىشود و هم براهينى كه انبيا از طريق وحى اقامه مىكردند .\r\nو اين جمله مشتمل است بر يك برهان ، به اين بيان كه اگر در واقع معبودى بوده باشد كه پرستش او بر انسان واجب باشد و نيز در پرستش او كمال و سعادت آدمى تامين شود ، تماميت و كمال تدبير او اقتضا مىكند كه انسانها را به سوى خود هدايت كند و آن معبودى كه آيات هستى بر ربوبيت و الوهيت او دلالت مىكند و انبياء و رسولان هم با\r\n","description":"","footnote":"","page_name":" 480 ","page_number":480},
  {"content":"\r\nدعوت خود و معجزاتشان آن آيات را تاييد مىكنند ، « خداى » سبحان است و اما آلهه مشركين كه مشركين آنها را به جاى خدا مىپرستند و مىخوانند ، هيچ آيات و دليلى از ناحيه آنها نيست كه بر الوهيت آنها دلالت كند . پس همان « خداى » سبحان معبودى است يگانه و بى شريك - و امير المؤمنين ( ع ) هم در اين كلام خود كه فرموده : « لو كان لربك شريك لأتتك رسله - اگر پروردگار تو شريكى مىداشت ، رسولان آن شريك هم به سويت مىآمدند » ، به اين برهان اشاره فرموده .\r\nجمله * ( « وَيُنَزِّلُ لَكُمْ مِنَ السَّماءِ رِزْقاً » ) * هم ، حجتى ديگر بر يگانگى خداى تعالى است ، و اين حجت از جهت رزق اقامه شده ، مىفرمايد : رزق دادن به بندگان يكى از شؤون ربوبيت و الوهيت است و چون همه مىدانند كه رزق از ناحيه خداست ، نه از ناحيه شركاى ايشان ، پس تنها او رب و إله است .\r\nمفسرين « 1 » « رزق » در آيه را به باران و كلمه « سماء » را به سمت بالا تفسير كرده‌اند . و بعيد نيست مراد از « رزق » خود آن ارزاقى باشد كه مردم با آن ارتزاق مىكنند ، و مراد از نازل شدن آن از آسمان اين باشد كه ارزاق از غيب به شهود مىآيند ، هم چنان كه آيه شريفه « وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ » « 2 » آن را افاده مىكند .\r\n* ( « وَما يَتَذَكَّرُ إِلَّا مَنْ يُنِيبُ » ) * - اين جمله جمله اى است معترضه كه در بين احتجاجات اين معنا را مىرساند كه : متذكر شدن به اين حجتها تنها شان يكى از دو طايفه اى است كه قبلا نام برده شدند ، يعنى انابه كنندگان رجوع كننده به سوى خدا . و اما مجادلين كفر پيشه از اين دو طايفه متذكر نمىشوند ، براى اينكه كفر و لجبازى استعداد تذكر به حجيت و پيروى حق را به كلى باطل مىكند .\r\n* ( « فَادْعُوا اللَّه مُخْلِصِينَ لَه الدِّينَ وَلَوْ كَرِه الْكافِرُونَ » ) * مناسبتر با سياق اين است كه خطاب عمومى و شامل مؤمنين و غير مؤمنين ، و متفرع بر حجت قبلى باشد ، ولى شامل كفارى كه در آخر آيه نامبرده شده‌اند ، يعنى تكذيب كنندگان و مجادلين به باطل نمىشود .\r\nگويا فرموده : وقتى آيات بر وحدانيت خداى تعالى دلالت كرد و معلوم شد كه تنها رازق او است ، ناگزير بر همه مردم - البته غير آن كفارى كه آيات را تكذيب كرده ، و مجادله\r\n\r\n","description":"","footnote":"\r\n( 1 ) مجمع البيان ، ج 8 ، ص 517 .\r\n( 2 ) هيچ چيز نيست مگر آنكه خزينه هايش نزد ماست و ما آن را نازل نمىكنيم مگر به اندازه اى معين . سوره حجر ، آيه 21 .\r\n","page_name":" 481 ","page_number":481},
  {"content":"\r\nنمودند - لازم است كه او را بخوانند ، در حالى كه دين را خالص براى او بدانند و اما كفارى كه از دين توحيد بدشان مىآيد ، آنها مورد گفتار نيستند ، چون اميدى به آنها نيست و هيچ آيت و حجتى مفيد به حالشان واقع نگشته و قانعشان نمىكند . پس شما خدا را با اخلاص بپرستيد ، و كفار را به حال خودشان واگذاريد ، چون از اين دين كراهت دارند .\r\n\r\n\r\n* ( « رَفِيعُ الدَّرَجاتِ ذُو الْعَرْشِ يُلْقِي الرُّوحَ مِنْ أَمْرِه عَلى مَنْ يَشاءُ مِنْ عِبادِه . . . » ) *\r\nدر اين آيه شريفه سه صفت از صفات خداى تعالى را به عنوان سه خبر براى يك مبتدا ذكر فرموده ، و آن مبتدا ضمير در جمله * ( « هُوَ الَّذِي يُرِيكُمْ آياتِه » ) * مىباشد ، و سياق اين آيه و آيه بعدش براى انذار است .\r\nمفسرين براى جمله * ( « رَفِيعُ الدَّرَجاتِ » ) * معانى مختلفى ذكر كرده‌اند : بعضى « 1 » گفته‌اند : معنايش « رافع الدرجات » است ، يعنى او درجات انبياء و اولياء را در بهشت بالا مىبرد . و بعضى « 2 » ديگر گفته‌اند : رافع آسمانهاى هفتگانه اى است كه ملائكه از آن آسمانها به سوى عرش خدا بالا مىروند .\r\nو بعضى « 3 » گفته‌اند : معنايش اين است كه نردبانهاى صعود به سوى عرشش رفيع و بلند است . بعضى « 4 » ديگر گفته‌اند : اصلا معناى تحت اللفظى آن منظور نيست ، بلكه اين جمله كنايه است از رفعت شان و سلطنت خداى تعالى .\r\nولى آنچه با دقت از آيه شريفه استفاده مىشود اين است كه : اين آيه و آيه بعدش ملك خدا بر خلقش را توصيف مىكند به اين بيان كه خداى تعالى داراى عرشى است كه زمام تمامى امور مخلوقات در آنجا جمع مىشود و اوامر راجعه به خلق از آنجا نازل مىشود ، البته آن مقام هم ، بر حسب مراتبى كه در خلق خدا هست ، داراى مراتبى و درجاتى است متعالى ، و شايد آن مراتب عبارت باشد از آسمانها كه در كلام مجيدش به عنوان مسكن ملائكه معرفى شده كه امر خدا از عرش به سوى ايشان نازل مىشود و همين آسمانهايند كه بين مردم و عرش خدا حائل شده‌اند .\r\nآن گاه مىفرمايد : روزى - كه همان روز تلاقى و ديدار باشد - فرا خواهد رسيد كه در آن روز ديگر حجابى بين خدا و مردم نمىماند ، روزى است كه از جلو چشم و بصيرت مردم كشف غطا مىشود و پرده ها كنار زده مىشود و در همان روز است كه به دست خدا آسمانها\r\n\r\n","description":"","footnote":"\r\n( 1 ) مجمع البيان ، ج 8 ، ص 517 .\r\n( 2 و 3 و 4 ) روح المعانى ، ج 24 ، ص 55 .\r\n","page_name":" 482 ","page_number":482},
  {"content":"\r\n\r\nدر هم پيچيده مىگردد و عرش خدا براى مردم هويدا مىشود ، آن روز براى همه روشن مىشود كه تنها حاكم بر هر چيز او بوده و ملكى جز ملك او نيست ، در چنين روزى او در بين مردم حكم مىكند .\r\nپس مراد از « درجات » بنا بر اين بيان ، درجاتى است كه از آنجا به سوى عرش خدا بالا مىروند و آن وقت جمله * ( « رَفِيعُ الدَّرَجاتِ ذُو الْعَرْشِ » ) * كنايه استعارى است از بلندى عرش ملك خدا ، از افق خلق و غايب بودن آن از خلق قبل از قيامت ، آن هم غايب بودن به درجاتى بس رفيع و مسافتى بس دور .\r\n* ( « يُلْقِي الرُّوحَ مِنْ أَمْرِه عَلى مَنْ يَشاءُ مِنْ عِبادِه » ) * اين جمله اشاره دارد به امر رسالت كه يكى از شؤون آن انذار است . و اگر روح را به قيد « من امره » مقيد كرد ، براى اين است كه دلالت كند بر اينكه مراد از « روح » همان روحى است كه در آيه « قُلِ الرُّوحُ مِنْ أَمْرِ رَبِّي » « 1 » آمده ، و همان روحى است كه در آيه « يُنَزِّلُ الْمَلائِكَةَ بِالرُّوحِ مِنْ أَمْرِه عَلى مَنْ يَشاءُ مِنْ عِبادِه أَنْ أَنْذِرُوا » « 2 » ، بدان اشاره فرموده .\r\nدر نتيجه مراد از « القاى روح بر هر كس كه خدا بخواهد » نازل كردن آن با ملائكه وحى است بر آن كس . و مراد از جمله * ( « مَنْ يَشاءُ مِنْ عِبادِه » ) * رسولانى هستند كه خدا ايشان را براى رسالت خود برگزيده . و در معناى روح القاء شده بر نبى اقوال ديگرى هست ، كه قابل اعتنا نيستند .\r\n* ( « لِيُنْذِرَ يَوْمَ التَّلاقِ » ) * - منظور از « يوم التلاق » روز قيامت است . و بدين جهت آن را به اين نام ناميده كه در آن روز خلايق يكديگر را ملاقات مىكنند ، و يا خالق و مخلوق بهم بر مىخورند ، و يا اهل آسمان و زمين با هم تلاقى مىكنند ، و يا ظالم و مظلوم به يكديگر مىرسند ، و يا در آن روز هر كسى به عمل خود مىرسد - البته براى هر يك از اين وجوه قائلى هست - .\r\nو ممكن است قول دوم را يعنى تلاقى خالق و مخلوق را به مضمونى كه مكرر در قرآن آمده تاييد كرد و آن مضمون عبارت از همين است كه روز قيامت مردم پروردگار خود را مىبينند . يكى از آيات كه اين مضمون را خاطر نشان مىسازد آيه « بِلِقاءِ رَبِّهِمْ لَكافِرُونَ » « 3 » .\r\n\r\n","description":"","footnote":"\r\n( 1 ) سوره اسرى ، آيه 85 .\r\n( 2 ) ملائكه را به معيت روح كه از امر اوست بر هر كس كه او بخواهد نازل مىكند ، و به او اين ماموريت را ابلاغ مىكنند كه بايد انذار كنيد . سوره نحل ، آيه 2 .\r\n( 3 ) سوره روم ، آيه 8 .\r\n","page_name":" 483 ","page_number":483},
  {"content":"\r\nاست . يكى ديگر آيه « أَنَّهُمْ مُلاقُوا رَبِّهِمْ » « 1 » است و يكى ديگر آيه « يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه » « 2 » است . و معناى « لقاء » اين است كه : در آن روز تمامى سببهايى كه در دنيا مردم را به خود مشغول مىكرد از كار مىافتند و در آن روز اين حقيقت فاش و روشن مىشود كه تنها حق مبين خداست ، و در آن روز حقيقت هر كسى نيز براى خدا بروز مىكند * ( « يَوْمَ هُمْ بارِزُونَ لا يَخْفى عَلَى اللَّه مِنْهُمْ شَيْءٌ . . . » ) *\r\nاين آيه شريفه كلمه « يوم التلاق » را تفسير مىكند ، مىفرمايد : يوم التلاق روزى است كه باطن مردم ظاهر مىشود . و معناى « بروز مردم براى خدا » اين نيست كه خدا در دنيا از باطن مردم خبر نداشت ، و در آن روز خبردار مىشود ، بلكه معنايش اين است كه : مردمى كه در دنيا به خاطر اشتغال به سببهاى موهوم از معرفت پروردگارشان محجوب بودند و متوجه نبودند كه ملك خدا بر آنها احاطه دارد و تنها حاكم بر آنان خداست ، و يگانه در ربوبيت و الوهيت است ، روز قيامت به خاطر از كار افتادن آن سببهاى موهوم اين معانى برايشان بروز مىكند .\r\n\r\n\r\nپس جمله * ( « يَوْمَ هُمْ بارِزُونَ » ) * اشاره است به از بين رفتن هر سببى كه در دنيا حاجب و مانع از درك حقايق بود . و جمله * ( « لا يَخْفى عَلَى اللَّه مِنْهُمْ شَيْءٌ » ) * تفسير همان بروز براى خداست و معناى آن را توضيح مىدهد ، و مىفهماند كه دلها و اعمالشان همه زير نظر خدا بوده ، ظاهر و باطنشان براى خدا ظاهر بوده و آنچه به ياد دارند و آنچه فراموش كرده‌اند ، همه براى خدا مكشوف و هويداست .\r\n* ( « لِمَنِ الْمُلْكُ الْيَوْمَ لِلَّه الْواحِدِ الْقَهَّارِ » ) * - اين جمله سؤال و جوابى است از ناحيه خداى سبحان كه با اين سؤال و جواب حقيقت روز قيامت را بيان مىكند كه روز ظهور ملك و سلطنت خدا بر خلق است ، ملك و سلطنت على الاطلاق .\r\nو اگر در اين جمله خدا را به صفت « واحد قهار » توصيف كرد ، براى اين است كه انحصار ملك در خدا را تعليل كند كه چرا گفتيم ملك تنها و تنها براى خداست مىفرمايد :\r\nبدين جهت كه ملك خدا به سبب سلب استقلال از هر چيز قاهر و مسلط بر آن چيز است ، و چون خدا واحد است ، پس ملك هم تنها براى اوست .\r\n\r\n","description":"","footnote":"\r\n( 1 ) آنها خدا را ملاقات مىكنند . سوره هود ، آيه 29 .\r\n( 2 ) اى انسان البته با هر رنج و مشقت در راه طاعت و عبادت حق بكوشى عاقبت به حضور پروردگار خود مىروى . سوره انشقاق ، آيه 6 .\r\n","page_name":" 484 ","page_number":484},
  {"content":"\r\n* ( « الْيَوْمَ تُجْزى كُلُّ نَفْسٍ بِما كَسَبَتْ لا ظُلْمَ الْيَوْمَ إِنَّ اللَّه سَرِيعُ الْحِسابِ » ) * حرف « باء » در جمله « بما كسبت » به اصطلاح باى صله است ، و مراد بيان يكى از خصايص روز قيامت است و آن اين است كه : در آن روز به هر نفسى عين آنچه را كه كرده به عنوان جزاى كرده هايش مىدهند . پس جزاى هر كس همان عمل اوست ، هم چنان كه در جاى ديگر مىفرمايد : « يا أَيُّهَا الَّذِينَ كَفَرُوا لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ » « 1 » .\r\n\r\n\r\nو جمله * ( « إِنَّ اللَّه سَرِيعُ الْحِسابِ » ) * تعليل نفى ظلم است كه جمله * ( « لا ظُلْمَ الْيَوْمَ » ) * از آن خبر مىداد ، مىفرمايد : اينكه گفتيم در امروز هيچ ظلمى نيست ، بدين علت است كه خداى تعالى در محاسبه سريع است ، چنان نيست كه رسيدگى به حساب يك نفر او را از حساب افراد ديگر باز بدارد ، تا در نتيجه به اشتباه بيفتد و جزاى اين را به آن و پاداش آن را به اين بدهد ، و در نتيجه ظلمى پيش بيايد .\r\nو اين تعليل ناظر به اين است كه ظلم ناشى از اشتباه را نفى مىكند ، و اما ظلم عمدى احتياج به نفى ندارد ، براى اينكه وقتى بنا شد عين عمل انسان را به عنوان جزا به انسان بدهند ، ديگر چنين ظلمى تصور ندارد .\r\n* ( « وَأَنْذِرْهُمْ يَوْمَ الآزِفَةِ إِذِ الْقُلُوبُ لَدَى الْحَناجِرِ كاظِمِينَ . . . » ) *\r\nكلمه « آزفه » از اوصاف روز قيامت ، و به معناى نزديك است . پس معناى اين جمله آن است كه مردم را از روز نزديك انذار كن ، و اين معنا يعنى نزديك بودن قيامت در آيه « إِنَّهُمْ يَرَوْنَه بَعِيداً وَنَراه قَرِيباً » « 2 » نيز آمده .\r\n* ( « إِذِ الْقُلُوبُ لَدَى الْحَناجِرِ » ) * - « حناجر » جمع « حنجره » به معناى سر حلق است . اين جمله كنايه است از نهايت درجه ترس ، گويا كار مردم از شدت وحشت به جايى مىرسد كه گويى دلهايشان از جاى خود كنده مىشود و تا حنجره بالا مىآيد . و كلمه « كاظمين » اسم فاعل از « كظم » است و « كظم » به معناى شدت اندوه است .\r\n« * ( ما لِلظَّالِمِينَ مِنْ حَمِيمٍ وَلا شَفِيعٍ يُطاعُ ) * » - كلمه « حميم » به معناى نزديك و خويشاوند است ، و معناى جمله اين است كه كفار خويشاوند و نزديكى ندارند كه به يارى آنان به پا خيزد و حميت قرابتش به هيجان آيد . و اين معنا در جمله « فَلا أَنْسابَ بَيْنَهُمْ يَوْمَئِذٍ » « 3 » .\r\n\r\n","description":"","footnote":"\r\n( 1 ) اى كسانى كه كفر ورزيديد ! امروز عذر و بهانه نياوريد ، چون به غير آنچه كه كرده‌ايد جزايتان نمىدهند . سوره تحريم ، آيه 7 .\r\n( 2 ) ايشان قيامت را دور مىبينند ولى ما آن را نزديك مىبينيم . سوره معارج ، آيه 6 - 7 .\r\n( 3 ) امروز ديگر پيوند خويشى در بينشان نيست . سوره مؤمنون ، آيه 101 .\r\n","page_name":" 485 ","page_number":485},
  {"content":"\r\nنيز آمده . و معناى جمله * ( « وَلا شَفِيعٍ يُطاعُ » ) * اين است كه : كفار شفاعت پذيرفته ندارند .\r\n* ( « يَعْلَمُ خائِنَةَ الأَعْيُنِ وَما تُخْفِي الصُّدُورُ » ) * بعضى « 1 » گفته‌اند : كلمه « خائنة » مصدر است ، مانند « خيانت » نظير كلمه « كاذبة » و « لاغية » كه اولى به معناى « كذب » و دومى به معناى « لغو » است ، و مراد از « خائنة الاعين » تمامى گناهان نيست ، بلكه تنها آن گناهانى منظور است كه براى ديگران هويدا نباشد ، و از آنان پوشيده باشد ، مانند « سارقة النظر » كه به معناى نگاه هاى زير چشمى و پنهانى است ، به دليل اينكه جمله « خائنة الاعين » با جمله « و ما تخفى الصدور » آمده .\r\nبعضى « 2 » ديگر گفته‌اند جمله مزبور از باب اضافه صفت به موصوف است و لازمه آن اين است كه علم خدا به « خائنة الاعين » به معناى معرفت باشد و معناى آيه چنين باشد كه :\r\nخدا چشمهاى خائن را مىشناسد . ولى معناى صحيح همان معناى اول است .\r\nو جمله * ( « وَما تُخْفِي الصُّدُورُ » ) * به معناى وجوه كفر و نفاق و گناهان است كه صاحبش آن را در نفس خود پنهان مىداشت .\r\n\r\n\r\n* ( « وَاللَّه يَقْضِي بِالْحَقِّ وَالَّذِينَ يَدْعُونَ مِنْ دُونِه لا يَقْضُونَ بِشَيْءٍ . . . » ) *\r\nاين جمله حجت ديگرى است بر يگانگى خداى تعالى در الوهيت ، كه آن را بعد از داستان انحصار ملك در خدا در روز قيامت ، نيز بعد از ذكر اينكه خدا * ( « خائِنَةَ الأَعْيُنِ » ) * را مىداند ، آورده ، تا آن دو جمله مقدمه براى جمله مورد بحث بوده باشند .\r\nو حاصل اين حجت آن است كه : يكى از لوازم ضرورى و بديهى الوهيت اين است كه إله بايد در بندگان خود و در بين آنان به حق داورى كند و خداى سبحان در قيامت در بين خلقش به حق داورى مىكند ، اما خدايانى كه شما مشركين اتخاذ كرده‌ايد ، هيچ حكمى نمىكنند ، نه به حق و نه به باطل ، براى اينكه اين آلهه خود مملوك خدايند ، و هيچ چيز را مالك نيستند .\r\nو يكى از موارد قضاى خداى تعالى تدبير جزئيات امور بندگان است كه از راه خلقت چيزى بعد از خلقت چيز ديگر انجام مىدهد ، آرى اين تدبير خود مصداقى از حكم و قضا است ، به شهادت اينكه يك جا مىفرمايد : « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ » « 3 » ، و جايى ديگر همين خلقت و تدبير را تعبير به قضا كرده فرموده\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 519 .\r\n( 3 ) فرمان نافذ خدا ( در عالم ) چون اراده خلقت چيزى راى كند به محض اينكه گويد باش بلافاصله موجود خواهد شد . سوره يس ، آيه 83 .\r\n","page_name":" 486 ","page_number":486},
  {"content":"\r\n« إِذا قَضى أَمْراً فَإِنَّما يَقُولُ لَه كُنْ فَيَكُونُ » « 1 » و غير خداى تعالى هيچ كس و هيچ چيز سهم و نصيبى از اين قضا ندارد .\r\nو يكى ديگر از موارد قضاى او تشريع دين است ، دينى كه آن را براى رساندن خلق به سوى خود راهى پسنديده دانسته و فرموده : « وَقَضى رَبُّكَ أَلَّا تَعْبُدُوا إِلَّا إِيَّاه » « 2 » .\r\n* ( « إِنَّ اللَّه هُوَ السَّمِيعُ الْبَصِيرُ » ) * - يعنى خدا داراى حقيقت علم به مسموعات و به مبصرات است و اين علمش ذاتى اوست و غير از او هيچ كس چنين نيست . و هر كس هر قدر از اين علم را دارا باشد ، خدا به او تمليك كرده و اجازه اش را به وى داده ، نه اينكه خودش ذاتا چنين باشد .\r\n\r\nبحث روايتى\r\n\r\nدر تفسير قمى ، در ذيل جمله * ( « يُلْقِي الرُّوحَ مِنْ أَمْرِه عَلى مَنْ يَشاءُ مِنْ عِبادِه » ) * مىگويد : منظور « روح القدس » است كه مخصوص رسول خدا ( ص ) و ائمه اهل بيت ( صلوات اللَّه عليهم اجمعين ) است « 3 » .\r\nو در معانى الاخبار به سند خود از حفص ابن غياث از امام صادق ( ع ) روايت كرده كه فرمود : « يوم التلاق » روزى است كه اهل آسمان با اهل زمين تلاقى مىكنند « 4 » .\r\nمؤلف : اين روايت را قمى « 5 » هم در تفسير خود آورده ، با اين تفاوت كه نه سند آن را ذكر كرده و نه نام امام ( ع ) را برده .\r\nو در توحيد به سند خود از ابن فضال از حضرت رضا ( ع ) از پدران بزرگوارش از على ( ع ) روايت كرده كه در ضمن حديثى فرمود : خداى تعالى مىفرمايد :\r\n* ( « لِمَنِ الْمُلْكُ الْيَوْمَ » ) * در پاسخش ارواح انبيا و رسولانش و حجتهايش مىگويند : « للَّه الواحد القهار » آن گاه خداى جل جلاله مىفرمايد : * ( « الْيَوْمَ تُجْزى كُلُّ نَفْسٍ بِما كَسَبَتْ » ) * « 6 » .\r\n\r\n","description":"","footnote":"\r\n( 1 ) چون مشيت او به خلقت چيزى قرار گيرد به محض اينكه گويد موجود باش همان دم موجود شود . سوره آل عمران ، آيه 48 .\r\n( 2 ) پروردگارت حكم چنين رانده كه غير او را نپرستيد . سوره اسرى ، آيه 23 .\r\n( 3 ) تفسير قمى ، ج 2 ، ص 256 .\r\n( 4 ) معانى الاخبار ، ص 156 .\r\n( 5 ) تفسير قمى ، ج 2 ، ص 256 .\r\n( 6 ) توحيد صدوق ، ص 234 ، ح 1 .\r\n","page_name":" 487 ","page_number":487},
  {"content":"\r\nو در نهج البلاغه مىفرمايد : خداى سبحان بعد از فناى دنيا مانند روز ازل تنها مىماند ، ديگر هيچ چيز با او نخواهد بود ، همانطور كه قبل از آغاز خلقت تنها بود ، بعد از فناى آن نيز تنها مىشود ، در حالى كه ديگر نه وقتى مىماند و نه زمانى و نه حينى و نه مكانى . در آن هنگام است كه اجلها و مدتها و سالها و ساعتها همه معدوم مىشوند ، چيزى وجود ندارد به غير از خداى واحد قهار كه بازگشت همه امور به سوى اوست . بدون قدرت خود آنها خلقتشان آغاز گشت ، و بدون امتناعشان از هستى نابود مىشوند و اگر قدرت بر امتناع از نيستى مىداشتند بقايشان دوام مىيافت « 1 » .\r\nو در تفسير قمى به سند خود از ثوير بن ابى فاخته از على بن الحسين ( ع ) روايت كرده كه شخصى از آن جناب از فاصله بين دو نفخه پرسيد كه چقدر است ؟ فرمود : هر قدر كه خدا بخواهد .\r\nآن گاه امام ( ع ) كيفيت نفخ و مردن اهل زمين و آسمان را بيان كرده ، تا آنجا كه مىفرمايد : پس خلق هم چنان در اين حال مىمانند تا خدا بخواهد ، آن گاه به آسمان امر مىكند تا مضطرب گردد و به كوه ها دستور مىدهد تا به راه افتند ، هم چنان كه خودش فرموده : « يَوْمَ تَمُورُ السَّماءُ مَوْراً وَتَسِيرُ الْجِبالُ سَيْراً » يعنى كوه ها پهناور شوند و زمين غير اين زمين شود ، يعنى زمينى گردد كه ديگر بر پشت آن گناهى نشود ، زمين فاش گردد كه ديگر نه كوهى بماند و نه گياهى ، عينا مانند آن روزى كه زمين را براى اولين بار مىگسترد ، و نيز عرش خدا هم مانند روز نخست بر آب قرار گيرد ، به سبب عظمت و قدرت خدايى .\r\nآن گاه امام فرمود : در اين هنگام است كه جبار - جل جلاله - با صوتى بسيار بلند كه از ناحيه او برمىخيزد ، ندا مىكند ، ندايى كه همه اقطار آسمانها و زمين آن را مىشنوند : « لمن الملك اليوم - امروز ملك از آن كيست ؟ » و كسى جوابش نمىگويد . در اين هنگام جبار - عز و جل پاسخ خود را چنين مىگويد : * ( « لِلَّه الْواحِدِ الْقَهَّارِ ) * - ملك از آن خداى يكتاى قهار است » « 2 » .\r\nمؤلف : دقت در سه روايت اخير انسان را به اين نكته راهنمايى مىكند كه آنچه از خلق فانى مىشود ، عبارت است از استقلال وجودشان و روابط و نسبتهايى كه در بين آنها است ، هم چنان كه آيات قرآنى نيز اين معنا را افاده مىكند و نيز به اين نكته رهنمون مىشود\r\n\r\n","description":"","footnote":"\r\n( 1 ) نهج البلاغه ( صبحى الصالح ) ، ص 276 ، خطبه 186 .\r\n( 2 ) تفسير قمى ، ج 2 ، ص 252 .\r\n","page_name":" 488 ","page_number":488},
  {"content":"\r\nكه ارواح نمىميرند ، و بين دو نفخه هم وقت و زمانى وجود ندارد ، ( چون وقتى آسمان متلاشى شد ، ديگر خورشيدى و حركتى نمىماند ، تا از حركت آن شب و روز و صبح و شامى درست شود ) - پس از اين نكات غفلت مورز .\r\nو در روايات اين باب اشارات لطيفى به كار رفته كه تنها اهل تدبر متوجه آنها مىشوند ، و در ضمن نكاتى هست كه ظاهرش با روايات قبل مخالفت دارد .\r\nو در روضه كافى به سند خود از ابن ابى عمير ، از امام موسى بن جعفر ( ع ) روايتى نقل كرده كه در ضمن آن فرموده : اى ابو احمد ! هيچ مؤمنى در دنيا گناهى مرتكب نمىشود و مگر آنكه از ارتكاب آن ناراحت مىشود و پشيمان مىگردد ، و رسول خدا ( ص ) هم فرموده : « كفى بالندم توبة - براى توبه همين كافى است كه گنهكار پشيمان گردد » و نيز فرموده : « من سرته حسنته و ساءته سيئته فهو مؤمن - كسى كه كار نيكش خرسندش كند و كار بدش ناراحتش سازد ، او مؤمن است » بنا بر اين اگر كسى از گناهى كه مرتكب شده پشيمان نشود ، مؤمن نيست و شفاعتى برايش واجب نمىشود و او از ستمكاران است كه خداى تعالى در باره شان فرموده : « * ( ما لِلظَّالِمِينَ مِنْ حَمِيمٍ وَلا شَفِيعٍ يُطاعُ ) * - براى ستمكاران نه دوست دلسوزى هست و نه شفيعى كه شفاعتش پذيرفته شود » « 1 » .\r\nو در معانى الاخبار به سندى كه به عبد الرحمن بن سلمه جريرى دارد روايت كرده كه گفت : من از امام صادق ( ع ) پرسيدم : معناى اين كلام خداى تعالى چيست كه مىفرمايد : * ( « يَعْلَمُ خائِنَةَ الأَعْيُنِ » ) * فرمود : مگر نمىبينى كه گاهى انسان به چيزى نظر مىكند و چنين وانمود مىكند كه آن را نمىبيند ، اين همان « خائنة الاعين » است « 2 » .\r\nو در الدر المنثور است كه ابو داوود ، نسايى و ابن مردويه از سعد روايت كرده‌اند كه گفت : چون روز فتح مكه شد ، رسول خدا ( ص ) همه مردم را امان داد ، مگر چهار مرد ، و دو زن را كه در باره آنان دستور داد هر جا ديديد به قتلشان برسانيد ، حتى اگر به پرده كعبه آويخته بودند . و يكى از آن چهار نفر عبد اللَّه بن سعد بن ابى سرح بود كه او خود را نزد عثمان بن عفان پنهان كرد .\r\nو چون رسول خدا ( ص ) مردم را دعوت به بيعت فرمود ، عثمان عبد اللَّه را آورد ، و عرضه داشت : يا رسول اللَّه ( ص ) با عبد اللَّه بيعت كن .\r\n\r\n","description":"","footnote":"\r\n( 1 ) نور الثقلين ، ج 4 ، ص 517 ، روضه كافى .\r\n( 2 ) معانى الاخبار ، ص 147 .\r\n","page_name":" 489 ","page_number":489},
  {"content":"\r\nرسول خدا ( ص ) فقط نگاهى به او كرد ، و از بيعت امتناع ورزيد . بار دوم و سوم عثمان سخن خود را تكرار كرد ، و بعد از بار سوم بيعت كرد . آن گاه رو به اصحاب خود نموده فرمود : چطور يك مرد رشيد در بين شما پيدا نشد كه وقتى ديد من از بيعت اين مرد خوددارى كردم برخيزد و او را به قتل برساند . عرضه داشتند : يا رسول اللَّه ( ص ) ما چه خبر از نيت درونى شما داشتيم . چرا با چشم به ما اشاره ننمودى ؟ فرمود : براى اينكه براى يك پيغمبر شايسته نيست كه « خائنة الاعين » داشته باشد « 1 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 349 .\r\n","page_name":" 490 ","page_number":490},
  {"content":"\r\n\r\n\r\nأوَ لَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ كانُوا مِنْ قَبْلِهِمْ كانُوا هُمْ أَشَدَّ مِنْهُمْ قُوَّةً وَآثاراً فِي الأَرْضِ فَأَخَذَهُمُ اللَّه بِذُنُوبِهِمْ وَما كانَ لَهُمْ مِنَ اللَّه مِنْ واقٍ ( 21 ) ذلِكَ بِأَنَّهُمْ كانَتْ تَأْتِيهِمْ رُسُلُهُمْ بِالْبَيِّناتِ فَكَفَرُوا فَأَخَذَهُمُ اللَّه إِنَّه قَوِيٌّ شَدِيدُ الْعِقابِ ( 22 ) وَلَقَدْ أَرْسَلْنا مُوسى بِآياتِنا وَسُلْطانٍ مُبِينٍ ( 23 ) إِلى فِرْعَوْنَ وَهامانَ وَقارُونَ فَقالُوا ساحِرٌ كَذَّابٌ ( 24 ) فَلَمَّا جاءَهُمْ بِالْحَقِّ مِنْ عِنْدِنا قالُوا اقْتُلُوا أَبْناءَ الَّذِينَ آمَنُوا مَعَه وَاسْتَحْيُوا نِساءَهُمْ وَما كَيْدُ الْكافِرِينَ إِلَّا فِي ضَلالٍ ( 25 )\r\nوَ قالَ فِرْعَوْنُ ذَرُونِي أَقْتُلْ مُوسى وَلْيَدْعُ رَبَّه إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الأَرْضِ الْفَسادَ ( 26 ) وَقالَ مُوسى إِنِّي عُذْتُ بِرَبِّي وَرَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ ( 27 ) وَقالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَه أتَقْتُلُونَ رَجُلًا أَنْ يَقُولَ رَبِّيَ اللَّه وَقَدْ جاءَكُمْ بِالْبَيِّناتِ مِنْ رَبِّكُمْ وَإِنْ يَكُ كاذِباً فَعَلَيْه كَذِبُه وَإِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ إِنَّ اللَّه لا يَهْدِي مَنْ هُوَ مُسْرِفٌ كَذَّابٌ ( 28 ) يا قَوْمِ لَكُمُ الْمُلْكُ الْيَوْمَ ظاهِرِينَ فِي الأَرْضِ فَمَنْ يَنْصُرُنا مِنْ بَأْسِ اللَّه إِنْ جاءَنا قالَ فِرْعَوْنُ ما أُرِيكُمْ إِلَّا ما أَرى وَما أَهْدِيكُمْ إِلَّا سَبِيلَ الرَّشادِ ( 29 ) وَقالَ الَّذِي آمَنَ يا قَوْمِ إِنِّي أَخافُ عَلَيْكُمْ مِثْلَ يَوْمِ الأَحْزابِ ( 30 )\r\nمِثْلَ دَأْبِ قَوْمِ نُوحٍ وَعادٍ وَثَمُودَ وَالَّذِينَ مِنْ بَعْدِهِمْ وَمَا اللَّه يُرِيدُ ظُلْماً لِلْعِبادِ ( 31 ) وَيا قَوْمِ إِنِّي أَخافُ عَلَيْكُمْ يَوْمَ التَّنادِ ( 32 ) يَوْمَ تُوَلُّونَ مُدْبِرِينَ ما لَكُمْ مِنَ اللَّه مِنْ عاصِمٍ وَمَنْ يُضْلِلِ اللَّه\r\n","description":"","footnote":"","page_name":" 491 ","page_number":491},
  {"content":"\r\nفَما لَه مِنْ هادٍ ( 33 ) وَلَقَدْ جاءَكُمْ يُوسُفُ مِنْ قَبْلُ بِالْبَيِّناتِ فَما زِلْتُمْ فِي شَكٍّ مِمَّا جاءَكُمْ بِه حَتَّى إِذا هَلَكَ قُلْتُمْ لَنْ يَبْعَثَ اللَّه مِنْ بَعْدِه رَسُولًا كَذلِكَ يُضِلُّ اللَّه مَنْ هُوَ مُسْرِفٌ مُرْتابٌ ( 34 ) الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ كَبُرَ مَقْتاً عِنْدَ اللَّه وَعِنْدَ الَّذِينَ آمَنُوا كَذلِكَ يَطْبَعُ اللَّه عَلى كُلِّ قَلْبِ مُتَكَبِّرٍ جَبَّارٍ ( 35 )\r\nوَ قالَ فِرْعَوْنُ يا هامانُ ابْنِ لِي صَرْحاً لَعَلِّي أَبْلُغُ الأَسْبابَ ( 36 ) أَسْبابَ السَّماواتِ فَأَطَّلِعَ إِلى إِله مُوسى وَإِنِّي لأَظُنُّه كاذِباً وَكَذلِكَ زُيِّنَ لِفِرْعَوْنَ سُوءُ عَمَلِه وَصُدَّ عَنِ السَّبِيلِ وَما كَيْدُ فِرْعَوْنَ إِلَّا فِي تَبابٍ ( 37 ) وَقالَ الَّذِي آمَنَ يا قَوْمِ اتَّبِعُونِ أَهْدِكُمْ سَبِيلَ الرَّشادِ ( 38 ) يا قَوْمِ إِنَّما هذِه الْحَياةُ الدُّنْيا مَتاعٌ وَإِنَّ الآخِرَةَ هِيَ دارُ الْقَرارِ ( 39 ) مَنْ عَمِلَ سَيِّئَةً فَلا يُجْزى إِلَّا مِثْلَها وَمَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ ( 40 )\r\nوَ يا قَوْمِ ما لِي أَدْعُوكُمْ إِلَى النَّجاةِ وَتَدْعُونَنِي إِلَى النَّارِ ( 41 ) تَدْعُونَنِي لأَكْفُرَ بِاللَّه وَأُشْرِكَ بِه ما لَيْسَ لِي بِه عِلْمٌ وَأَنَا أَدْعُوكُمْ إِلَى الْعَزِيزِ الْغَفَّارِ ( 42 ) لا جَرَمَ أَنَّما تَدْعُونَنِي إِلَيْه لَيْسَ لَه دَعْوَةٌ فِي الدُّنْيا وَلا فِي الآخِرَةِ وَأَنَّ مَرَدَّنا إِلَى اللَّه وَأَنَّ الْمُسْرِفِينَ هُمْ أَصْحابُ النَّارِ ( 43 ) فَسَتَذْكُرُونَ ما أَقُولُ لَكُمْ وَأُفَوِّضُ أَمْرِي إِلَى اللَّه إِنَّ اللَّه بَصِيرٌ بِالْعِبادِ ( 44 ) فَوَقاه اللَّه سَيِّئاتِ ما مَكَرُوا وَحاقَ بِآلِ فِرْعَوْنَ سُوءُ الْعَذابِ ( 45 )\r\nالنَّارُ يُعْرَضُونَ عَلَيْها غُدُوًّا وَعَشِيًّا وَيَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ ( 46 ) وَإِذْ يَتَحاجُّونَ فِي النَّارِ فَيَقُولُ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا نَصِيباً مِنَ النَّارِ ( 47 ) قالَ الَّذِينَ اسْتَكْبَرُوا إِنَّا كُلٌّ فِيها إِنَّ اللَّه قَدْ حَكَمَ بَيْنَ الْعِبادِ ( 48 ) وَقالَ الَّذِينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ ( 49 ) قالُوا أوَ لَمْ تَكُ تَأْتِيكُمْ رُسُلُكُمْ بِالْبَيِّناتِ قالُوا بَلى قالُوا فَادْعُوا وَما دُعاءُ الْكافِرِينَ إِلَّا فِي ضَلالٍ ( 50 )\r\nإِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ ( 51 ) يَوْمَ لا يَنْفَعُ الظَّالِمِينَ مَعْذِرَتُهُمْ وَلَهُمُ اللَّعْنَةُ وَلَهُمْ سُوءُ الدَّارِ ( 52 ) وَلَقَدْ آتَيْنا مُوسَى الْهُدى وَأَوْرَثْنا بَنِي إِسْرائِيلَ الْكِتابَ ( 53 ) هُدىً وَذِكْرى لأُولِي الأَلْبابِ ( 54 )\r\n","description":"","footnote":"","page_name":" 492 ","page_number":492},
  {"content":"\r\nترجمه آيات\r\nآيا در زمين سير نمىكنند تا ببينند سرانجام كسانى كه قبل از ايشان بودند چه شد ؟ آنان از اينان نيرومندتر بودند و آثار بيشترى در زمين داشتند با اين حال ، خدا به كيفر گناهانشان بگرفت و از ناحيه خدا هيچ حافظى نداشتند ( 21 ) .\r\nاين بدان جهت بود كه رسولانشان به سويشان مىآمدند و آياتى روشن مىآوردند ولى كفر مىورزيدند خدا هم ايشان را بگرفت كه خدا قوى و شديد العقاب است ( 22 ) .\r\nهمين ما بوديم كه فرستاديم موسى را با آيات خود و سلطانى مبين ( 23 ) .\r\nبه سوى فرعون و هامان و قارون پس گفتند : وى ساحرى است دروغپرداز ( 24 ) .\r\nو چون حق را از ناحيه ما آورد گفتند فرزندان هر كس كه طرفدار اوست به قتل برسانيد و زنانشان را زنده نگه داريد ولى كيد و نقشه هاى فرعون كيدى كور و نقشه اى بر آب بود ( 25 ) .\r\nو فرعون گفت كه مرا واگذاريد تا موسى را بكشم و او بايد پروردگار خود را بخواند كه من مىترسم دين شما را دگرگون ساخته و يا در زمين فساد انگيزد ( 26 ) .\r\nموسى گفت : من به پروردگار خودم و پروردگار شما پناه مىبرم از هر متكبرى كه به روز حساب ايمان ندارد ( 27 ) .\r\nو مردى از آل فرعون كه ايمان خود را پنهان مىداشت گفت : آيا مردى را مىكشيد كه مىگويد پروردگار من اللَّه است با اينكه از ناحيه پروردگارتان آياتى روشن آورده ؟ و اگر دروغگو باشد وزر دروغش به عهده خود اوست . ولى اگر راست بگويد : بعضى از آن وعده هايى كه به شما داده به شما مىرسد . به درستى كه خدا كسى را كه اسرافگر و دروغگو باشد نمىآمرزد ( 28 ) .\r\nاى قوم من ، امروز سلطنت و قدرت به دست شماست و در زمين نيرومند هستيد ولى اگر فردا عذابى از ناحيه خدا بيايد چه كسى ما را يارى مىكند ؟ فرعون گفت : هيچ رأى جز آنچه ارائه دادم ندارم و شما را جز به راه رشد هدايت نمىكنم ( 29 ) .\r\nدوباره همان كسى كه ايمان آورده بود گفت : اى قوم من ، به راستى بر شما مىترسم از عذابى مثل عذاب روز احزاب ( 30 ) .\r\nمثل سنتى از عذاب كه در قوم نوح و عاد و ثمود و اقوام بعد از ايشان جريان يافت و خدا هرگز اراده ظلم نسبت به بندگان ندارد ( 31 ) .\r\n","description":"","footnote":"","page_name":" 493 ","page_number":493},
  {"content":"\r\nو نيز من بر شما اى قوم مىترسم از روز قيامت ، روزى كه بانگ و فرياد مردم از هر سو بلند مىشود ( 32 ) .\r\nروزى كه از عذاب پا به فرار مىگذاريد ولى از ناحيه خدا هيچ حافظى نداريد و كسى كه خدا گمراهش كند ديگر هيچ راهنما نخواهد داشت ( 33 ) .\r\nهمين شما بوديد كه در گذشته يوسف به سويتان بيامد و لا يزال نسبت به دينى كه برايتان آورده بود در شك بوديد تا آنكه از دنيا رفت گفتيد ديگر خدا هرگز بعد از وى رسولى مبعوث نمىكند اينطور خدا هر اسرافگر شكاك را گمراه مىكند ( 34 ) .\r\nهمان كسانى كه بدون دليلى آسمانى در آيات خدا جدال مىكنند و اين جدال عداوت بزرگى است نسبت به خدا و به كسانى كه ايمان آورده‌اند خداوند اين چنين مهر مىزند بر هر قلبى كه متكبر و جبار باشد ( 35 ) .\r\n( از آن جمله ) فرعون است كه به وزيرش هامان گفت براى من قصرى بلند با آجر بساز شايد به راهها دست يابم ( 36 ) .\r\nراه هاى آسمان ، و در نتيجه معبود موسى را ببينم و راست مىگويم كه من او را دروغگو مىپندارم .\r\nو اين چنين اعمال زشت فرعون در نظرش زيبا جلوه كرده بود و از راه باز داشته شده بود و نقشه فرعون جز به هلاكت وى نيانجاميد ( 37 ) .\r\nو آنكه ايمان آورده بود گفت : اى قوم مرا پيروى كنيد تا شما را به راه رشد هدايت كنم ( 38 ) .\r\nاى قوم اين زندگى دنيا متاعى است و خانه آخرت خانه قرار و دائمى است ( 39 ) .\r\nكسى كه عمل زشتى كند تنها كيفرى مثل آن خواهد داشت ولى كسى كه عملى صالح انجام دهد چه مرد و چه زن به شرطى كه ايمان داشته باشد چنين كسانى داخل بهشت مىشوند و در آن بىحساب روزى داده خواهند شد ( 40 ) .\r\nو اى قوم من ! چه مىشود مرا كه شما را به سوى نجات مىخوانم در عوض شما مرا به سوى آتش دعوت مىكنيد ( 41 ) .\r\nمرا مىخوانيد كه به خدا كفر ورزم و برايش شريك قايل شوم كه هيچ دليلى بر شرك او ندارم و من شما را به سوى خداى عزيز آمرزنده دعوت مىكنم ( 42 ) .\r\nاين حقيقتى است كه آنچه شما مرا به سويش مىخوانيد نه در دنيا دعوتى دارد و نه در آخرت و محقق است كه بازگشت ما به سوى خداست و محققا تنها اسرافگران اهل آتشند ( 43 ) .\r\nپس به زودى متوجه آنچه به شما مىگويم خواهيد شد و من امر خود را به خدا واگذار مىكنم كه خدا داناى به بندگان است ( 44 ) .\r\n","description":"","footnote":"","page_name":" 494 ","page_number":494},
  {"content":"\r\nخداى تعالى هم او را از نقشه هاى سويى كه برايش كشيده بودند حفظ فرموده و بدترين عذاب متوجه آل فرعون شد ( 45 ) .\r\nآتشى كه هر صبح و شام بر آن عرضه مىشوند تا قيامت به پا شود و چون به پا شد گفته مىشود اى آل فرعون داخل شديدترين عذاب شويد ( 46 ) .\r\nهمان روزى كه در آتش با يكديگر بگو مگو مىكنند ضعفاء به گردنكشان مىگويند ما در دنيا پيرو شما بوديم حال آيا امروز مىتوانيد مقدارى از اين عذاب آتش را از ما برگردانيد ؟ ( 47 ) .\r\nگردنكشان در پاسخ مىگويند ما و شما هر دو دسته در آتش هستيم امروز هم خدا در بين بندگانش حكم كرده ( و خلاصه حاكم خدا بوده نه اين و آن ) ( 48 ) .\r\nو همه آنها كه در آتشند به خازنان دوزخ مىگويند پروردگارتان را بخوانيد يك روز هم كه شده عذاب را بر ما تخفيف دهد ( 49 ) .\r\nدر پاسخ مىگويند آيا همواره رسولانتان با معجزات و آيات روشن به سويتان نيامدند ؟ مىگويند :\r\nبله آمدند . در پاسخ مىگويند : پس بخوانيد كه دعاى كافران جز در ضلالت نخواهد بود ( 50 ) .\r\nبه درستى كه ما رسولان خود را و آنان را كه ايمان آوردند هم در دنيا و هم در روزى كه گواهان به پا خاسته مىشوند يارى كرده و مىكنيم ( 51 ) .\r\nدر آن روز ستمكاران را پشيمانى و عذرخواهى سود ندهد و براى آنها خشم و لعن و منزلگاه بد ( جهنم ) مهياست ( 52 ) .\r\nو همين ما بوديم كه به موسى هدايت داديم و كتاب را به ارث به بنى اسرائيل داديم ( 53 ) .\r\nكتابى كه هدايت و تذكر براى خردمندان بود ( 54 ) .\r\nبيان آيات\r\nدر اين آيات كفار را موعظه مىفرمايد كه به آثار امتهاى گذشته و داستانهاى ايشان مراجعه كنند و در آنها نظر نموده و عبرت بگيرند و بدانند كه قوت اقوياء و استكبار مستكبران روزگار و مكر مكاران ، خدا را عاجز نمىكند ، و به همين منظور از باب نمونه پاره اى از قصص موسى و فرعون را ذكر مىكند و در آن قصه مؤمن آل فرعون را مىآورد .\r\n* ( « أوَ لَمْ يَسِيرُوا فِي الأَرْضِ فَيَنْظُرُوا . . . » ) *\r\nاستفهام در اين آيه انكارى است . و كلمه « واقى » اسم فاعل از مصدر « وقاية » است به معناى حفظ كردن چيزى از هر چه آن را اذيت كند و به آن ضرر بزند .\r\n","description":"","footnote":"","page_name":" 495 ","page_number":495},
  {"content":"\r\nو معناى آيه اين است كه : * ( « أوَ لَمْ يَسِيرُوا » ) * چرا اين مردمى كه ما پيامبر به سويشان گسيل داشته‌ايم به سير * ( « فِي الأَرْضِ فَيَنْظُرُوا » ) * در زمين نمىپردازند ، تا به نظر تفكر و عبرتگيرى بنگرند كه * ( « كَيْفَ كانَ عاقِبَةُ الَّذِينَ كانُوا مِنْ قَبْلِهِمْ » ) * عاقبت مردمى كه قبل از ايشان مىزيسته‌اند چگونه بوده و آن امتها در اثر تكذيب پيامبران خود چه سرانجامى داشتند .\r\n* ( « كانُوا هُمْ أَشَدَّ مِنْهُمْ قُوَّةً » ) * با اينكه آن امتها از اينان نيرومندتر و داراى تمكنى و تسلطى بيشتر « و آثارا » و آثارى چون شهرهاى محصور به قلعه هاى محكم و كاخهاى عالى و پى ريزى شده داشتند ، * ( « فِي الأَرْضِ فَأَخَذَهُمُ اللَّه بِذُنُوبِهِمْ » ) * در همين زمين كه اينان زندگى مىكنند زندگى مىكردند ، ولى خدا ايشان را به كيفر گناهانشان بگرفت و به جرم اعمالشان هلاكشان كرد * ( « وَما كانَ لَهُمْ مِنَ اللَّه مِنْ واقٍ » ) * و از ناحيه خدا هيچ حافظى كه حفظشان كند نداشتند .\r\n* ( « ذلِكَ بِأَنَّهُمْ كانَتْ تَأْتِيهِمْ رُسُلُهُمْ بِالْبَيِّناتِ . . . » ) *\r\nكلمه « ذلك » اشاره به همان اخذ الهى است . و مراد از « بينات » آيات روشن است .\r\nو بقيه الفاظ آيه ظاهر است .\r\n\r\n\r\n* ( « وَلَقَدْ أَرْسَلْنا مُوسى بِآياتِنا وَسُلْطانٍ مُبِينٍ » ) * بعيد نيست مراد از « آيات » معجزات و خارق العاده هايى باشد كه موسى با آنها به سوى فرعون فرستاده شد ، از قبيل عصا ، يد بيضاء و غير آن دو . و مراد از * ( « سُلْطانٍ مُبِينٍ » ) * سلطه الهى باشد كه خدا به وسيله آن موسى ( ع ) را تاييد كرد ، و به وسيله آن جلو فرعون را از كشتن موسى و خاموش كردن نور او بگرفت .\r\nبعضى « 1 » گفته‌اند : مراد از « آيات » براهين و دلالات است ، و مراد از « سلطان » معجزات موسى ، چون عصا ، يد بيضاء ، و غير آن دو . بعضى ديگر هم حرفهايى ديگر زده‌اند .\r\n* ( « إِلى فِرْعَوْنَ وَهامانَ وَقارُونَ فَقالُوا ساحِرٌ كَذَّابٌ » ) * كلمه « فرعون » نام جبار و ديكتاتور نژاد قبط و پادشاه ايشان است . و « هامان » نام وزير اوست و « قارون » نام يكى از طاغيان بنى اسرائيل است كه داراى خزاينى مملو از پول بوده . و اگر از ميان همه دو امت قبطى و سبطى تنها نام اين سه نفر را ذكر كرده ، براى اين بوده كه تمامى فتنه ها و فسادها به اين سه نفر منتهى مىشده .\r\n* ( « فَلَمَّا جاءَهُمْ بِالْحَقِّ مِنْ عِنْدِنا قالُوا اقْتُلُوا أَبْناءَ الَّذِينَ آمَنُوا مَعَه . . . » ) *\r\nدر اين آيه ما بين آنچه موسى برايشان آورد و بدان دعوتشان كرد ، با مقابله اى كه آنان\r\n\r\n","description":"","footnote":"\r\n( 1 ) مجمع البيان ، ج 8 ، ص 519 .\r\n","page_name":" 496 ","page_number":496},
  {"content":"\r\nكردند و نقشه هاى شيطانى كه ريختند ، مقابله و مقايسه شده است ، مىفرمايد : موسى براى آنان حق را آورده بود و جا داشت حق را بپذيرند ، به خاطر همين كه حق است و نيز به خاطر اينكه آنچه آورده بود از ناحيه خداى تعالى بود ، بدين جهت لازم بود آن را قبول كنند و رد نكنند ، ولى در عوض كيد كردند و آنچه كه گفتند بدين منظور گفتند كه كسى به موسى ايمان نياورد . اما خداى عزيز كيد ايشان را بىنتيجه و خنثى ساخت و نگذاشت آن كيد به گروندگان به موسى اصابت كند .\r\nسياق آيه اين اشعار را دارد كه يكى از گويندگان اين حرف قارون بوده كه خود از بنى اسرائيل بوده است و اشكالى هم ندارد ، چون فرمان به كشتن پسران بنى اسرائيل و زنده نگهداشتن دختران از ناحيه فرعونيان و قبل از دعوت موسى ( ع ) بوده ، و فرمان در اين آيه كه گفتيم قارون هم در آن شريك بوده ، بعد از دعوت موسى و در خصوص فرزندان مؤمنين به وى بوده است و هيچ مانعى ندارد كه قارون هم در اين فرمان با فرعونيان موافقت كرده باشد ، چون او با موسى و مؤمنين عداوت مىورزيده .\r\nو در اينكه فرمود : * ( « الَّذِينَ آمَنُوا مَعَه » ) * و نفرمود : « آمنوا به » اشاره است به اينكه گروندگان به موسى از آن جناب پشتيبانى هم مىكردند و در دعوتش كمكش مىنمودند .\r\n* ( « وَقالَ فِرْعَوْنُ ذَرُونِي أَقْتُلْ مُوسى وَلْيَدْعُ رَبَّه . . . » ) *\r\nجمله « ذرونى » به معناى « اتركونى » است ، يعنى مانع من نشويد و بگذاريد موسى را بكشم ، و اين خطابى است كه فرعون به درباريان خود كرده . و در آن اين دلالت است كه در برابرش مردمى بوده‌اند كه با كشتن موسى مخالفت مىكرده‌اند و به وى مىگفته‌اند : او را مكش و دست از او بردار ، هم چنان كه آيه « قالُوا أَرْجِه وَأَخاه » « 1 » نيز اين اشاره را دارد .\r\nو جمله : * ( « وَلْيَدْعُ رَبَّه » ) * سخنى است كه فرعون از روى تكبر و طغيان گفته . مىگويد :\r\nبگذاريد من موسى را بكشم ، آن وقت او پروردگار خود را بخواند ، تا اگر توانست از دست من نجاتش دهد و از كشتن خلاصش كند .\r\nو در جمله * ( « إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الأَرْضِ الْفَسادَ » ) * تصميم خود را توجيه و تعليل مىكند ، مىگويد : من از موسى بر شما مىترسم كه مبادا دين و دنياى شما را تباه كند . اما از جهت دين - يعنى پرستش بتها - براى اينكه مىترسم او دين ديگرى به جاى آن رواج دهد و آن پرستش خداى يگانه است . و اما از جهت دنيا چون مىترسم كار او بالا\r\n\r\n","description":"","footnote":"\r\n( 1 ) گفتند از او و برادرش مهلت بخواه . سوره شعراء ، آيه 36 .\r\n","page_name":" 497 ","page_number":497},
  {"content":"\r\nبگيرد و نيرومند شود و پيروانش زياد گشته ، به آسانى سر از اطاعت ما برتابد و كار منجر به مشاجره و جنگ و از بين رفتن امنيت گردد .\r\n\r\n\r\n* ( « وَقالَ مُوسى إِنِّي عُذْتُ بِرَبِّي وَرَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ » ) * اين آيه شريفه حكايت كلام موسى ( ع ) است ، كلامى كه با آن تهديد فرعون را با تهديد خود مقابله مىكند ، او تهديد به كشتن وى كرده بود و آن جناب تهديدش كرده به اينكه به پروردگارش پناه مىبرد .\r\nو جمله * ( « عُذْتُ بِرَبِّي وَرَبِّكُمْ » ) * در مقابل گفتار فرعون است كه گفت : * ( « وَلْيَدْعُ رَبَّه » ) * ، چون فرعون در اين جمله رب را اختصاص به موسى داد و گفت : « موسى پروردگار خود را بخواند » . و موسى ( ع ) در پاسخش پروردگار خود را پروردگار ايشان نيز خواند ، و گفت : « من پناه مىبرم به پروردگار خودم و پروردگار شما » و فهماند كه خداى تعالى همانطور كه پروردگار من است ، پروردگار شما هم هست ، همانطور كه حكمش در من نافذ است ، در شما نيز نافذ است . پس چون چنين است مىتواند پناهنده خود را از شر شما حفظ كند ، هم چنان كه تا كنون حفظ فرموده .\r\nاز اينجا روشن مىشود كه خطاب در جمله « ربكم » به فرعون و درباريان او بوده ، نه به قوم اسرائيلى خودش .\r\nو در جمله * ( « مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ » ) * ، اشاره مىكند به فرعون و هر كس ديگرى كه در دو صفت تكبر و بىايمانى به روز حساب با او شركت دارد و معلوم است كسى كه اين دو صفت را داشته باشد ، از هيچ شرى پروا ندارد .\r\n* ( « وَقالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَه . . . » ) *\r\nاز ظاهر سياق برمىآيد كه جمله * ( « مِنْ آلِ فِرْعَوْنَ » ) * صفت آن مرد باشد و جمله * ( « يَكْتُمُ إِيمانَه » ) * صفت ديگرى از او باشد ، در نتيجه معلوم مىشود مؤمن آل فرعون از دودمان خود فرعون ، يعنى از نژاد قبطيان بوده و نيز از خواص درباريان وى بوده و كسى از ايمان درونى او خبردار نشده ، چون ايمان خود را از آنان مخفى مىكرده و تقيه مىنموده .\r\nولى بعضى « 1 » از مفسرين گفته‌اند : اصل كلام « و قال رجل مؤمن يكتم ايمانه من ال فرعون » بوده ، در نتيجه مؤمن نامبرده از بنى اسرائيل بوده و ايمان خود را از آل فرعون كتمان مىكرده . و بنا به گفته اين مفسر جمله « من آل فرعون » مفعول دوم « يكتم » است كه جلوتر از\r\n\r\n","description":"","footnote":"\r\n( 1 ) روح المعانى ، ج 24 ، ص 63 .\r\n","page_name":" 498 ","page_number":498},
  {"content":"\r\nآن ذكر شده . مفسر نامبرده در پاسخ از اينكه اگر جمله مزبور مفعول دوم « يكتم » است ، پس چرا كلمه « من » در كار آمده ، با اينكه مىتوانست بفرمايد « يكتم ايمانه آل فرعون » ، گفته است : هر چند غالبا بدون حرف « من » مفعول دوم را مىگيرد ، مانند آيه « وَلا يَكْتُمُونَ اللَّه حَدِيثاً » « 1 » و ليكن گاهى هم مىشود كه با حرف « من » متعدى مىشود ، هم چنان كه در مصباح به اين مطلب تصريح شده است .\r\nو ليكن سياق آيه اين تفسير را نمىپذيرد ، براى اينكه اولا مقدم آوردن مفعول دوم حتما بايد براى افاده نكته اى از قبيل حصر و امثال آن باشد و در جمله مورد بحث چنين نكته اى در كار نيست ، و ثانيا مؤمن نامبرده در كلام خود فرعون و فرعونيان را به عنوان « يا قوم - اى قوم من » صدا مىزند و اگر از دودمان فرعون نبود ، نبايد چنين مىگفت .\r\n* ( « أتَقْتُلُونَ رَجُلًا أَنْ يَقُولَ رَبِّيَ اللَّه وَقَدْ جاءَكُمْ بِالْبَيِّناتِ مِنْ رَبِّكُمْ » ) * در اين قسمت فرعونيان را نهى و توبيخ مىكند ، از اينكه تصميم بر قتل او گرفته‌اند .\r\nو از اينكه جمله « من ربكم » را به كار برد ، فهميده مىشود آن معجزات و بيناتى كه موسى ( ع ) آورده معجزات و بيناتى بوده كه دلالت داشته بر اينكه اللَّه تعالى رب ايشان نيز هست ، همانطور كه او اللَّه را رب خود گرفته . پس كشتن او كشتن مردى است كه از ناحيه پروردگار فرعونيان حق را برايشان آورده .\r\n* ( « وَإِنْ يَكُ كاذِباً فَعَلَيْه كَذِبُه » ) * - بعضى از مفسرين گفته‌اند : فرضى كه در اين جمله كرده ، تلطفى از ناحيه او بوده ، نه اينكه راستى احتمال مىداده كه موسى دروغگو باشد و در راستگويى وى شك داشته ، خواسته است از در مهربانى سخن گفته باشد .\r\n* ( « وَإِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ » ) * - در اين جمله مخاصمه را تا آسانترين فرض تنزل داده ، گويا مىگويد : و اگر صادق باشد آن وقت آن انواع عذابهايى كه وعده اش را داده به شما مىرسد و اگر همه آن عذابها نرسد ، لا اقل بعضى از آنها به شما خواهد رسيد .\r\nپس منظور تنزل دادن مخاصمه بوده ، و گرنه لازمه صدقش اين است كه تمامى آن عذابهايى كه وعده اش را داده به ايشان مىرسيد .\r\n* ( « إِنَّ اللَّه لا يَهْدِي مَنْ هُوَ مُسْرِفٌ كَذَّابٌ » ) * - اين جمله تنها فرض دومى را تعليل مىكند و معنايش اين است كه : اگر موسى در ادعاى خود دروغگو باشد ، همان دروغ خودش برايش بس است . و اگر راستگو باشد ، آن وقت به فرضى كه همه عذابهايى كه وعده اش را داده به\r\n\r\n","description":"","footnote":"\r\n( 1 ) سوره نساء ، آيه 42 .\r\n","page_name":" 499 ","page_number":499},
  {"content":"\r\nشما نرسد ، لا اقل مقدارى از آن به شما خواهد رسيد ، چون در اين فرض شما مسرف و متجاوز هستيد كه پا از گليم خود فراتر نهاده‌ايد . و نيز كذاب هستيد ، چون ربوبيت پروردگار خود را انكار كرده ، اربابى ديگر به جاى خدا اتخاذ نموده‌ايد و خدا كسى را كه مسرف و كذاب باشد هدايت نمىكند . و اما بر فرضى كه او دروغ بگويد ، در آن صورت پروردگارى كه معرفى مىكند ربوبيت ندارد تا آنكه در باره هدايت كردنش و نكردنش گفتگو شود .\r\nاز اين بيان روشن مىگردد ، اينكه بعضى گفته‌اند : « جمله مزبور تعليل هر دو فرض است و به هر دو جمله ارتباط دارد » حرف صحيحى نيست . * ( « يا قَوْمِ لَكُمُ الْمُلْكُ الْيَوْمَ ظاهِرِينَ فِي الأَرْضِ فَمَنْ يَنْصُرُنا مِنْ بَأْسِ اللَّه إِنْ جاءَنا » ) * معناى كلمه « ظاهرين » غلبه و علو در ارض است . و منظور از « ارض » سر زمين مصر و منظور از « باس اللَّه » اخذ خدا و عذاب اوست . و استفهام در آيه انكارى است .\r\nمعنايش اين است كه : مؤمن آل فرعون به فرعونيان مىگويد : اى قوم و قبيله من ، امروز ملك و سلطنت در دست شماست ، و شما بر ساير مردم يعنى بنى اسرائيل غلبه داريد و در زمين علو و بلندپروازى مىكنيد ، فردا اگر عذاب خدا به سوى ما آيد ، هم چنان كه موسى وعده اش را داده ، چه كسى ما را يارى مىكند ؟ در اين بيان خودش را هم داخل در آنان و جزو آنان قرار داده تا در ترساندنشان از عذاب خدا مؤثرتر و در خيرخواهى آنان رساتر سخن گفته باشد و سخن بهتر در دلهايشان جاى بگيرد ، و خلاصه بفهماند كه عاقبتى را كه براى خودش مىخواهد ، براى آنان نيز مىخواهد .\r\n* ( « قالَ فِرْعَوْنُ ما أُرِيكُمْ إِلَّا ما أَرى وَما أَهْدِيكُمْ إِلَّا سَبِيلَ الرَّشادِ » ) * فرعون در پاسخ گفت : من شما را جز به طريق صواب و مطابق واقع راهنمايى نمىكنم ، و منظورش اين بوده كه بگويد : خودم بدانچه مردم را به سويش راهنمايى مىكنم يقين دارم ، و آن طريقه علاوه بر اينكه برايم معلوم است ، با واقع هم مطابق است ، و اين سخن از فرعون يك فريبكارى و زرنگى عجيبى است .\r\n\r\n\r\n* ( « وَقالَ الَّذِي آمَنَ يا قَوْمِ إِنِّي أَخافُ عَلَيْكُمْ مِثْلَ يَوْمِ الأَحْزابِ ) * . . . * ( لِلْعِبادِ » ) * مراد از جمله * ( « الَّذِي آمَنَ » ) * همان مؤمن آل فرعون است و نبايد به گفته بعضى « 1 » كه آن را عبارت از موسى ( ع ) دانسته‌اند ، به اين دليل كه كلام كلامى است محكم ، اعتناء\r\n\r\n","description":"","footnote":"\r\n( 1 ) روح المعانى ، ج 24 ، ص 66 .\r\n","page_name":" 500 ","page_number":500},
  {"content":"\r\nكرد . و مراد از « احزاب » امتهاى مذكور در آيه بعدى است ، يعنى قوم نوح ، عاد ، ثمود ، و آنهايى كه بعد از ايشان بوده‌اند . و جمله * ( « مِثْلَ دَأْبِ قَوْمِ نُوحٍ » ) * ، بيانى است براى مثل قبلى و كلمه « دأب » به معناى عادت است .\r\nو معناى آيه چنين است : مؤمن آل فرعون مجددا رو به مردم كرده گفت : اى قوم و قبيله من به راستى من بر شما از همان عذاب مىترسم كه بر سر اقوام گذشته آمد ، من از روزى مىترسم كه مانند يك عادت هميشگى بر اقوام گذشته يكى پس از ديگرى گذشت ، به خاطر اينكه كفر ورزيدند و پيامبران خود را تكذيب كردند ، ممكن هم هست كلمه « جزا » در تقدير بگيريم ، و آيه را چنين معنا كنيم : من بر شما مىترسم از روزى كه برسد بر شما مثل جزاى عادت دائمى گذشتگان ، عادت دائميشان بر كفر و تكذيب ، و خداوند هرگز نمىخواهد بر بندگان ستم كند .\r\n\r\n\r\n* ( « وَيا قَوْمِ إِنِّي أَخافُ عَلَيْكُمْ يَوْمَ التَّنادِ ) * . . . * ( مِنْ هادٍ » ) * منظور از « يوم التناد » روز قيامت است . و تسميه قيامت به اين اسم ، به خاطر اين است كه در آن روز ستمگران يكديگر را با صداى بلند صدا مىزنند ، و داد و فريادشان به واويلا بلند مىشود ، همانطور كه در دنيا به داد و فرياد عادت كرده بودند .\r\nبعضى « 1 » از مفسرين گفته‌اند : مراد از « تنادى » نداهايى است كه بين بهشتيان و دوزخيان پيش مىآيد و قرآن آن را در سوره اعراف حكايت كرده . البته وجوه ديگرى نيز براى اين نامگذارى ذكر كرده‌اند ، كه فايده اى در بر ندارد .\r\n« * ( يَوْمَ تُوَلُّونَ مُدْبِرِينَ ما لَكُمْ مِنَ اللَّه مِنْ عاصِمٍ ) * » - منظور از اين « يوم » باز همان روز قيامت است و شايد مراد اين باشد كه كفار در آن روز در دوزخ از شدت عذاب از اين سو به آن سو فرار مىكنند شايد كه راه نجاتى پيدا كنند ، ولى از هر طرف كه مىدوند برگردانده مىشوند ، هم چنان كه در جاى ديگر قرآن كريم آمده : « كُلَّما أَرادُوا أَنْ يَخْرُجُوا مِنْها مِنْ غَمٍّ أُعِيدُوا فِيها وَذُوقُوا عَذابَ الْحَرِيقِ » « 2 » .\r\n* ( « وَمَنْ يُضْلِلِ اللَّه فَما لَه مِنْ هادٍ » ) * - اين جمله به منزله تعليلى است براى جمله * ( « ما لَكُمْ مِنَ اللَّه مِنْ عاصِمٍ » ) * ، و معنايش اين است كه شما پشت كرده و فرار مىكنيد و ليكن هيچ پناهى نداريد ، چون اگر پناهى باشد از ناحيه خداست ، و از آن ناحيه هم پناهى نيست ، براى\r\n\r\n","description":"","footnote":"\r\n( 1 ) روح المعانى ، ج 24 ، ص 67 .\r\n( 2 ) هر چه مىخواهند از اندوهى بيرون شوند ، به سوى آن بازگردانده مىشوند ، و خطاب مىشوند :\r\nبچشيد عذاب سوزان را . سوره حج ، آيه 22 .\r\n","page_name":" 501 ","page_number":501},
  {"content":"\r\nاينكه خدا شما را گمراه كرده و كسى كه خدا گمراهش كرده باشد ، ديگر راهنمايى نخواهد داشت .\r\n* ( « وَلَقَدْ جاءَكُمْ يُوسُفُ مِنْ قَبْلُ بِالْبَيِّناتِ . . . » ) *\r\nبعد از آنكه گفت خدا ايشان را گمراه كرده و ديگر راهنمايى ندارند ، به عنوان شاهد ، داستان يوسف ( ع ) كه در مصر مبعوث شد و رفتارى كه مصريان با او داشتند را ذكر مىكند كه ما دام در بين آنان بود ، در نبوتش شك مىكردند ، و بعد از آن كه از دنيا رفت گفتند : ديگر پيامبرى بعد از او نيست .\r\nبنا بر اين معناى آيه چنين مىشود : سوگند مىخورم كه قبل از اين هم يوسف به سوى شما مصريان آمد ، و آياتى بينات آورد ، آياتى كه ديگر هيچ شكى در رسالتش براى كسى باقى نمىگذاشت ، ولى تا او زنده بود شما همواره در باره دعوت او در شك بوديد و همين كه از دنيا رفت گفتيد : ديگر بعد از يوسف ، خداى سبحان ، رسولى مبعوث نمىكند ، و با اين سخن گفتار خود را نقض كرديد و هيچ پروايى هم نكرديد .\r\nآن گاه بيان خود را تاكيد و در عين حال تعليل كرده و فرموده : « * ( كَذلِكَ يُضِلُّ اللَّه مَنْ هُوَ مُسْرِفٌ مُرْتابٌ ) * - آرى اين چنين خداوند هر اسرافگر شكاكى را گمراه مىكند » .\r\n* ( « الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ . . . » ) *\r\nاين آيه توصيف همان « مسرف مرتاب » آيه قبلى است ، چون كسى كه پا از گليم خود بيرون كند و از زى خود خارج شود ، يعنى از حق اعراض نمايد و از هواى نفس پيروى كند و در نتيجه شك و ترديد در دلش جايگزين گردد ، و بر هيچ سخنى هر چه هم علمى باشد اعتماد نمىكند و به هيچ حجتى كه او را به سوى حق راهنمايى مىكند دل نمىبندد ، چنين كسى آيات خدا را هم در صورتى كه با مقتضاى هواى نفسش مخالف باشد ، بدون هيچ برهانى رد مىكند و براى رد آن ، به باطل جدال مىنمايد .\r\n* ( « كَذلِكَ يَطْبَعُ اللَّه عَلى كُلِّ قَلْبِ مُتَكَبِّرٍ جَبَّارٍ » ) * - اين جمله مىفهماند كه دلهاى آنان مهر خورده و ديگر هيچ حرف حسابى و برهانى قاطعى را نمىفهمند و به هيچ دليل قانع كننده اعتماد نمىكنند .\r\n\r\n\r\n* ( « وَقالَ فِرْعَوْنُ يا هامانُ ابْنِ لِي صَرْحاً ) * . . . * ( فِي تَبابٍ » ) * در اين آيه فرعون به وزير خود هامان دستور مىدهد : برايش بناى بلندى بسازد ، تا به وسيله آن از إله موسى اطلاعى به دست آورد ، و گويا اين دستور را در اثناى بگومگويش با مؤمن آل فرعون ، و بعد از منصرف شدن از كشتن موسى داده ، و به همين جهت در بين موعظه هاى\r\n","description":"","footnote":"","page_name":" 502 ","page_number":502},
  {"content":"\r\nمؤمن نامبرده و احتجاجات او واقع شده .\r\nكلمه « صرح » - به طورى كه صاحب مجمع البيان « 1 » گفته - به معناى بنايى است كه از چشم بيننده ، هر قدر هم دور باشد پوشيده نماند . و كلمه « اسباب » جمع « سبب » است كه به معناى هر چيزى است كه به وسيله آن به مقصد و هدف دور خود برسى .\r\nو جمله * ( « لَعَلِّي أَبْلُغُ الأَسْبابَ » ) * به منزله تعليلى است براى دستور مزبور ، و معنايش اين است كه : اگر به تو دستور مىدهم براى من برج بلندى بسازى ، علتش اين است كه اميدوارم به وسيله آن و با صعود بر بالاى آن به اسباب دست يابم . آن گاه خودش اسباب را تفسير كرده ، به « اسباب السماوات » ، و بر آن متفرع كرده كه : * ( « فَأَطَّلِعَ إِلى إِله مُوسى » ) * تا بر خداى موسى مشرف شوم . گويا خواسته بگويد : آن إله كه اين مرد به سوى آن دعوت مىكند ، و موسى هم به سوى آن مىخواند ، در زمين نيست ، چون در زمين ، غير از من إله ديگر وجود ندارد ، پس اگر باشد لا بد در آسمان است ، پس برايم برجى بساز ، شايد كه من با صعود بر بالاى آن ، به اسباب آسمانى كه نهانىهاى آسمان را كشف مىكند ، دست يابم ، و از راه آن اسباب كشف كنم كه إله موسى كجا است ، چون من موسى را دروغگو مىپندارم .\r\nبعضى « 2 » از مفسرين گفته‌اند : مراد فرعون اين بوده كه برايش رصد خانه اى بسازند و در آن رصد خانه اوضاع آسمانى را زير نظر بگيرند ، باشد كه به اين وسيله به چيزى دست يابد كه با آن بر وجود إله موسى استدلال كند ، چون از وسايل زمينى مايوس شده ، و از اين راه نتوانسته دليلى پيدا كند . و اين توجيه توجيه خوبى است .\r\nبه هر حال معناى سخن فرعون هر چه باشد ، با هيچ يك از مذاهب وثنيت سازگار نيست و بعيد نيست كه خواسته به اين وسيله مردم را نوميد كند ، و يا آنكه اصلا از مذاهب وثنيت آگاهى نداشته - و از ستمگران هر چه بگويى برمىآيد .\r\n* ( « وَكَذلِكَ زُيِّنَ لِفِرْعَوْنَ سُوءُ عَمَلِه وَصُدَّ عَنِ السَّبِيلِ » ) * - مفاد سياق اين است كه جمله مورد بحث به منزله يك قاعده و ضابطه كلى باشد و بفهماند چرا فرعون در مقابل حقى كه موسى وى را به سوى آن مىخواند اين طور دست و پا مىزد ؟ براى اينكه شيطان عمل زشت او را در نظرش زيبا جلوه داده بود و او را از راه رشاد باز داشته بود ، ناگزير احساس كرد كه در بن بستى قرار گرفته است ، لذا با اباطيل خود در برابر آن مجادله كرد و دست به اين گونه كارهاى\r\n\r\n","description":"","footnote":"\r\n( 1 ) مجمع البيان ، ج 8 ، ص 524 .\r\n( 2 ) روح المعانى ، ج 24 ، ص 69 .\r\n","page_name":" 503 ","page_number":503},
  {"content":"\r\nناشايست و نقشه هاى سفيهانه زد تا شايد حق را از بين ببرد .\r\nو به همين مناسبت آيه شريفه با جمله « * ( وَما كَيْدُ فِرْعَوْنَ إِلَّا فِي تَبابٍ ) * » ختم شد ، يعنى كيد فرعون جز به سوى هلاكت و بىنتيجگى ره نمىبرد .\r\n\r\n\r\n* ( « وَقالَ الَّذِي آمَنَ يا قَوْمِ اتَّبِعُونِ أَهْدِكُمْ سَبِيلَ الرَّشادِ » ) * مؤمن آل فرعون بار ديگر قوم خود را مخاطب قرار داده و ايشان را به پيروى خود دعوت مىكند كه اگر پيرويش كنند هدايتشان خواهد كرد ، چون پيروى او پيروى موسى است . و « سبيل رشاد » عبارت است از راهى كه سلوك آن آدمى را به حق مىرساند ، و به سعادت دست مىيابد . و كلمه « هدايت » در اينجا به معناى نشان دادن راه است . و جمله * ( « أَهْدِكُمْ سَبِيلَ الرَّشادِ » ) * ، طعن بر فرعون است كه طريقه خود را « ارشاد » مىخواند و مىگفت : « * ( وَما أَهْدِيكُمْ إِلَّا سَبِيلَ الرَّشادِ ) * » . و بقيه الفاظ آيه روشن است .\r\n* ( « يا قَوْمِ إِنَّما هذِه الْحَياةُ الدُّنْيا مَتاعٌ وَإِنَّ الآخِرَةَ هِيَ دارُ الْقَرارِ » ) * اين مهمترين سندى است كه مؤمن آل فرعون سلوك سبيل رشاد و تدين به دين حق را به آن مستند نموده ، كه در هيچ حالى آدمى از آن بىنياز نيست و آن عبارت است از اين عقيده كه آدمى بعد از زندگى ناپايدار دنيا زندگى ابدى و جاودانى دارد كه عبارت است از زندگى آخرت ، و اين زندگى دنيا در آخرت متاعى است ، و در حقيقت مقدمه اى است براى آن ، و به همين جهت در بيان معناى سبيل رشاد اول اين معنا را خاطرنشان ساخت و بعدا به ذكر عمل زشت و صالح پرداخت .\r\n* ( « مَنْ عَمِلَ سَيِّئَةً فَلا يُجْزى إِلَّا مِثْلَها . . . » ) *\r\nيعنى آنچه در آخرت به آدمى مىرسد و با آن زندگى مىكند ، نظير همان اعمالى است كه در زندگى دنيا مىكند ، دنيايى كه در آخرت متاعى است ، آرى دنيا جاى عمل است و آخرت محل جزا .\r\nكسى كه در دنيا عمل زشت انجام دهد ، عملى كه داراى صفتى زشت باشد ، در آخرت جزا داده نمىشود ، مگر مثل آن عمل ، يعنى جزايى كه او را بد حال و گرفتار كند . و كسى كه عمل صالحى انجام دهد ، چه مرد باشد و چه زن ، بدون هيچ فرقى بين آن دو ، البته به شرطى كه ايمان هم داشته باشد ، چنين كسانى در آخرت داخل بهشت گشته و در آن رزقى بىحساب خواهند داشت .\r\nدر اين آيه اشاره اى هم به يكسان بودن زن و مرد در قبولى عمل كرده . و اگر عمل صالح را در تاثيرش مقيد به ايمان كرد ، براى اين است كه عمل هر چه هم صالح باشد ، بدون\r\n","description":"","footnote":"","page_name":" 504 ","page_number":504},
  {"content":"\r\nايمان حبط و بىاجر مىشود ، هم چنان كه قرآن كريم در جاى ديگر فرموده : « وَمَنْ يَكْفُرْ بِالإِيمانِ فَقَدْ حَبِطَ عَمَلُه » « 1 » و آياتى ديگر نظير آن .\r\nمؤمن آل فرعون در كوتاهترين عبارت ، تمامى اركان دين حق و سبيل رشاد را جمع كرده و آن اين است كه آدمى حياتى دارد پايدار و داراى قرار - بر خلاف حيات ناپايدار دنيا كه در آن حيات به آنچه در دنيا كرده جزا داده مىشود ، چه عمل زشتش و چه صالحش . و چون چنين است ، آدمى بايد عمل صالح كند و عمل زشت مرتكب نگردد . و براى مزيد بيان اين را هم اضافه كرد كه اگر كسى عمل صالح كند بدون حساب روزى داده مىشود .\r\n* ( « وَيا قَوْمِ ما لِي أَدْعُوكُمْ إِلَى النَّجاةِ وَتَدْعُونَنِي إِلَى النَّارِ ) * . . . * ( الْعَزِيزِ الْغَفَّارِ » ) * از اين كلام برمىآيد كه گويا مؤمن آل فرعون بعد از سخنان و نصايح قبلىاش ، با دعوت مردم به پرستش آلهه ايشان روبرو شده و به جاى اينكه دعوت او را بپذيرند ، او را به پرستش خدايان خود دعوت كرده‌اند ، لذا در پاسخ گفته : من شما را به سوى نجات مىخوانم و شما مرا به سوى آتش ؟\r\nممكن است از وضع مردم كه به باطل جدال مىكرده . و بر شرك اصرار مىورزيدند ، چنين استنباط كرده كه مىخواهند اين طور بگويند و خلاصه زبان حالشان اين بوده ، لذا اين زبان حال را به ايشان نسبت داده و آن گاه اظهار تعجب كرده از اين كه با دعوت به حق او ، با دعوت به باطل خود مقابله كردند .\r\nو بدين جهت گفت : اى قوم من ! چرا بايد چنين باشد كه من شما را به سوى نجات يعنى نجات از آتش دعوت كنم ، و شما مرا به سوى آتش بخوانيد ؟ در اينجا سؤال پيش مىآيد كه مؤمن مذكور مردم را به سوى سبب نجات دعوت مىكرد و مردم او را به سوى سبب آتش دعوت مىنمودند ، نه خود آتش ، پس به چه جهت او گفت من شما را به سوى نجات مىخوانم و شما مرا به سوى آتش ؟ جوابش اين است كه آوردن مسبب و اراده سبب متداول است . و يا براى اين است كه جزاى عمل به وجهى خود عمل است .\r\nآن گاه به تفسير دعوت ايشان و دعوت خود پرداخته ، مىگويد : « * ( تَدْعُونَنِي لأَكْفُرَ ) * - شما مرا دعوت مىكنيد كه كفر بورزم » يعنى به خدا كفر بورزم و برايش شريكى قائل شوم كه علمى بدان ندارم ، يعنى دليلى ندارم كه دلالت كند بر اينكه آن چيز ، شريك خدا است و در نتيجه دعوتم مىكنيد كه بدون علم بر خدا افترا ببندم و اما من شما را دعوت مىكنم به\r\n\r\n","description":"","footnote":"\r\n( 1 ) و كسى كه ايمان را قبول نداشته باشد ، اجر عملش حبط مىشود . سوره مائده ، آيه 5 .\r\n","page_name":" 505 ","page_number":505},
  {"content":"\r\nپرستش خدايى كه « عزيز » است ، يعنى غالبى است كه هرگز مغلوب نمىشود و « غفار » است ، يعنى آن كس را كه توبه كند و به سويش باز گردد و به وى ايمان آورد ، مىآمرزد . و خلاصه من شما را دعوت مىكنم به ايمان به خدا و تسليم شدن در برابر او .\r\n\r\n\r\n* ( « لا جَرَمَ أَنَّما تَدْعُونَنِي إِلَيْه لَيْسَ لَه دَعْوَةٌ فِي الدُّنْيا وَلا فِي الآخِرَةِ . . . » ) *\r\nكلمه « لا جرم » به معناى « حقا » و يا به معناى « لا بد » است . و مفاد آيه اين است كه : مىخواهد حجت اقامه كند بر اينكه آنچه شما مرا به سويش مىخوانيد إله نيست و اين حجت را از اين راه اقامه مىكند كه خدايان شما دعوتى ندارند . و اين خود تاييد كلام سابقش نيز هست ، كه گفت : مرا دعوت مىكنيد براى خدا شريكى بگيرم كه علمى به شركت او ندارم ، چون اگر خدايان مشركين دعوت مىداشتند ، مؤمن آل فرعون هم به خدايى آنها علم پيدا مىكرد .\r\nو معناى آيه اين است كه : بروشنى ثابت شد كه آنچه شما مرا به سويش مىخوانيد و نامش را شريك خداى سبحان مىگذاريد ، هيچ دعوتى در دنيا ندارد ، چون سابقه ندارد كه پيغمبرى به سوى مردم فرستاده باشد تا مردم را به پرستش او دعوت كند و نيز در آخرت هم دعوتى ندارد ، چون احدى از خلق به سوى او برنمىگردد .\r\nبخلاف آن خدايى كه من شما را به سويش مىخوانم كه هم در دنيا دعوت دارد و هم در آخرت و آن خداى سبحان است كه در دنيا انبيا و رسولان متصدى ابلاغ دعوت اويند و از طرف او مبعوثند و از ناحيه او مؤيد به حجتها و معجزاتند و در آخرت هم مردم به سويش باز مىگردند ، تا در بينشان فصل قضا كند ، هم چنان كه در باره دعوت آخرت خودش فرموده :\r\n« يَوْمَ يَدْعُوكُمْ فَتَسْتَجِيبُونَ بِحَمْدِه » « 1 » .\r\nو همانطور كه در ذيل آيه « هُوَ الَّذِي يُرِيكُمْ آياتِه » « 2 » گفتيم ، اين معنا مسلم و معلوم است كه ربوبيت بدون دعوت در دنيا و نظير آن دعوت در آخرت تمام نمىشود ، و چون خدايى كه مؤمن آل فرعون مردم را به سوى او مىخواند ، هم دعوت در دنيا دارد و هم در آخرت ، ناگزير إله تنها همو است ، نه آن بتهايى كه مشركين وى را به پرستش او مىخواندند ، براى اينكه بتها نه در دنيا دعوت دارند و نه در آخرت ، پس إله نيستند .\r\n* ( « وَأَنَّ مَرَدَّنا إِلَى اللَّه وَأَنَّ الْمُسْرِفِينَ هُمْ أَصْحابُ النَّارِ » ) * - اين جمله عطف است بر\r\n\r\n","description":"","footnote":"\r\n( 1 ) روزى كه شما را دعوت مىكند و شما با حمد او را اجابت مىكنيد . سوره اسرى ، آيه 52 .\r\n( 2 ) سوره مؤمن ، آيه 13 .\r\n","page_name":" 506 ","page_number":506},
  {"content":"\r\nجمله * ( « أَنَّما تَدْعُونَنِي » ) * ، در نتيجه معنايش اين مىشود : ناگزير برگشتگاه ما به سوى خدا خواهد بود ، پس بايد در برابر او تسليم شويم و طريقه او را پيروى كنيم و حدود عبوديتش را رعايت نماييم و ناگزير اسرافكاران كه از زى عبوديت تجاوز مىكنند - همين شما مردم هستيد - اصحاب دوزخند . پس آن خدايى كه من شما را به سويش مىخوانم ، مايه نجات شماست ، نه آنچه كه شما مرا بدان مىخوانيد .\r\n\r\n\r\n* ( « فَسَتَذْكُرُونَ ما أَقُولُ لَكُمْ وَأُفَوِّضُ أَمْرِي إِلَى اللَّه إِنَّ اللَّه بَصِيرٌ بِالْعِبادِ » ) * صدر آيه شريفه ايشان را موعظه و تهديد مىكند و به عنوان نتيجه گيرى از جمله * ( « وَأَنَّ مَرَدَّنا إِلَى اللَّه . . . » ) * مىگويد : حال كه به ناچار بايد به سوى خدا برگشت كنيم و حال كه عذاب خدا بر اسرافگران خواهد رسيد كه شما هم از آنهاييد ، و هر چه امروز به شما مىگويم گوش نمىدهيد ، پس هم چنان باشيد تا به زودى وقتى كه عذاب را به چشم خود ببينيد متوجه گفته هاى من بشويد ، آن وقت مىفهميد كه من خيرخواه شما بودم .\r\n* ( « وَأُفَوِّضُ أَمْرِي إِلَى اللَّه » ) * - راغب كلمه « تفويض » را به معناى رد دانسته . و بنا به گفته وى تفويض امر به خدا ، برگرداندن و واگذارى امر است به او ، در نتيجه تفويض با توكل و تسليم قريب المعنى مىشود ، چيزى كه هست اعتبارها مختلف است .\r\nو اگر آن را تفويض مىگويند به اين اعتبار است كه بنده خدا آنچه را كه به ظاهر منسوب به خودش است ، به خدا برمىگرداند و حال عبد در چنين وضعى حال كسى است كه بر كنار باشد و هيچ امرى راجع به او نباشد و اگر توكلش مىخوانند به اين اعتبار است كه بنده خدا پروردگار خود را وكيل خود مىگيرد ، تا هر تصرفى را كه خواست در امور او بكند و اگر تسليمش مىنامند ، به اين اعتبار است كه بنده خدا رام و منقاد محض است در برابر هر اراده اى كه خداى سبحان در باره اش بكند ، و هر كارى كه از او بخواهد بدون اينكه هيچ امرى را به خود نسبت دهد ، اطاعت مىكند . پس تفويض و توكل و تسليم مقامات سه گانه اى هستند از مراحل عبوديت ، از همه پايينتر و سطحىتر توكل است و از آن دقيقتر و بالاتر تفويض و از آن هم دقيقتر و مهمتر تسليم است .\r\n* ( « إِنَّ اللَّه بَصِيرٌ بِالْعِبادِ » ) * - اين جمله ، واگذارى امر به خدا را تعليل مىكند كه چرا من امور خود را به خدا واگذار كردم ؟ و در اينكه فرمود : « ان اللَّه » و نام خدا را برد ، با اينكه مقتضاى ظاهر عبارت و سياق اين بود كه بفرمايد : « انه بصير بالعباد » ، براى اين است كه علت بصير بودن خدا را هم بيان كرده باشد ، گويا گفته : خدا بيناى به حال بندگان است براى اينكه اللَّه - عز اسمه - است .\r\n","description":"","footnote":"","page_name":" 507 ","page_number":507},
  {"content":"\r\n* ( « فَوَقاه اللَّه سَيِّئاتِ ما مَكَرُوا » ) * اين جمله تفريع و نتيجه تفويض امور است به خداى تعالى ، مىفرمايد : نتيجه واگذارى امورش به خدا اين شد كه خداى سبحان شر كفار و نقشه هاى شوم آنان را از وى بگردانيد . و در اين جمله اشاره اى هم به اين معنا هست كه كفار نسبت به او قصد سوء داشتند .\r\nو ليكن خداى تعالى شر آنها را دفع كرد .\r\n* ( « وَحاقَ بِآلِ فِرْعَوْنَ سُوءُ الْعَذابِ ) * . . . * ( أَشَدَّ الْعَذابِ » ) * يعنى به دنبال اين جريان عذابى سخت بر آل فرعون نازل شد . و بنا بر اين عبارت « سوء العذاب » از باب اضافه صفت به موصوف است . و اگر موصوف مزبور را با مصدر « سوء » توصيف كرد ، و نفرمود « عذاب سيئ » براى اين است كه در تعبير مبالغه كرده باشد . و منظور از آل فرعون پيروان اوست ، و چه بسا گفته مىشود آل فلانى و شامل خود آن شخص نيز مىشود .\r\n* ( « النَّارُ يُعْرَضُونَ عَلَيْها غُدُوًّا وَعَشِيًّا وَيَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ » ) * از ظاهر سياق برمىآيد كه مىخواهد كلمه « سوء العذاب » را معنا كند ، نه اينكه جمله اى نو و ابتدايى باشد .\r\n\r\n\r\nو اين آيه شريفه در افاده چند نكته صريح است : اول اينكه : با آل فرعون اين طور معامله مىشود كه اول آنان را بر آتش عرضه مىكنند ، و سپس آنان را در آن داخل مىكنند و اين هم پيداست كه داخل آتش شدن سختتر است ، از اينكه انسان را بر آتش عرضه كنند .\r\nنكته دوم اينكه : عرضه آنان بر آتش قبل از روز قيامت است كه در آن روز دوزخيان را داخل دوزخ مىكنند . پس معلوم مىشود عرضه كردن آل فرعون بر آتش ، در عالمى قبل از عالم قيامت صورت مىگيرد ، و آن عالم برزخ است كه فاصله بين دنيا و آخرت است .\r\nنكته سوم اينكه شكنجه در برزخ با شكنجه در قيامت به وسيله يك چيز صورت مىگيرد ، آن هم آتش است ، چيزى كه هست اهل برزخ از دور از آتش رنج مىبرند ، و اهل قيامت در داخل آن قرار مىگيرند .\r\nو در اينكه فرمود : * ( « غُدُوًّا وَعَشِيًّا » ) * اشاره است به اينكه عرضه كفار بر آتش پشت سر هم واقع مىشود ، و لا ينقطع ادامه مىيابد . و اى بسا اين استفاده هم بشود ، كه اهل برزخ از آنجا كه به كلى از نداى منقطع نشده‌اند ، مانند اهل دنيا صبح و شام دارند .\r\nو در عبارت * ( « وَيَوْمَ تَقُومُ السَّاعَةُ أَدْخِلُوا » ) * به منظور كوتاه گويى چيزى حذف شده و\r\n","description":"","footnote":"","page_name":" 508 ","page_number":508},
  {"content":"\r\nتقدير آن « و يوم تقوم الساعة قيل ادخلوا آل فرعون اشد العذاب » است .\r\n\r\n\r\n* ( « وَإِذْ يَتَحاجُّونَ فِي النَّارِ فَيَقُولُ الضُّعَفاءُ لِلَّذِينَ اسْتَكْبَرُوا ) * . . . * ( بَيْنَ الْعِبادِ » ) * سياق آيه اين نكته را افاده مىكند كه ضمير در جمله « يتحاجون » به آل فرعون بر مىگردد ، دليل ديگرش هم تغيير سياق در جمله * ( « وَقالَ الَّذِينَ فِي النَّارِ » ) * است . و معنايش اين است كه : عذاب سوء بر آل فرعون وقتى نازل شد كه در آتش محاجه مىكردند و يا اين است كه : به ياد آر از بدى عذاب آل فرعون ، وقتى كه در آتش محاجه مىكنند . ضعفاى ايشان به اقوياى متكبر مىگويند : ما در دنيا تابع شما بوديم ، و لازمه اش اين است كه شما در مواقع حاجت به كمك ما بشتابيد و در شدايد ياريمان كنيد و هيچ حاجت و شدتى شديدتر از وضعى كه امروز داريم نيست ، حال آيا مىتوانيد كارى براى ما بكنيد و مقدارى از اين آتش و عذاب را از ما برداريد ؟ توقع نداريم كه همه اين عذاب را برداريد ، بلكه مقدارى را هم برداريد ما قانعيم .\r\nاين سخن از ايشان در حقيقت ظهور ( ملكه ) تملقى است كه در دنيا نسبت به اقويا و بزرگان خود داشتند كه در هر شدتى به آنها پناهنده مىشدند ، نه به خداى تعالى و گرنه اگر ظهور قهرى آن ملكه نباشد ، چگونه چنين درخواستى مىكنند ، با اينكه مىدانند كه خود اقويا گرفتارترند و در وضعى و روزگارى قرار دارند كه هيچ كس به درد هيچ كس نمىخورد ، روزى كه امر همه به دست خداست ، و از اين گونه ظهورها نظائرى در قرآن كريم از مردم دوزخ حكايت شده ، مثل اينكه در آنجا همان دروغگويى دنيا را از سر مىگيرند و سوگند دروغ مىخورند ، و كارهايى كه كرده‌اند حاشا مىكنند و يكديگر را تكذيب مىنمايند و از اين قبيل اظهارات كه همه از باب ظهور ملكات دنيوى است .\r\n* ( « قالَ الَّذِينَ اسْتَكْبَرُوا إِنَّا كُلٌّ فِيها إِنَّ اللَّه قَدْ حَكَمَ بَيْنَ الْعِبادِ » ) * اين آيه پاسخى است كه اقويا به ضعفا مىدهند ، حاصلش اين است كه : امروز روز جزا است ، نه روز عمل ، امروز همه اسباب از تاثير افتاده‌اند ، آن خيالهايى كه ما در دنيا در باره خود مىكرديم و خود را قوى و نيرومند مىپنداشتيم همه بيهوده شد ، امروز حال ما و حال شما يكى است ، چون مىبينيد كه هر دو طايفه در آتشيم .\r\nپس اينكه گفتند : * ( « إِنَّا كُلٌّ فِيها إِنَّ اللَّه قَدْ حَكَمَ بَيْنَ الْعِبادِ » ) * مفادش اين است كه :\r\nظهور حكم الهى احكام ساير اسباب و تاثيرهاى آنها را باطل كرد و ما و شما در سرنوشتى برابر قرار گرفتيم ، ديگر مانند دنيا ما امتيازاتى از شما نداريم و آن قوت شوكتى كه در دنيا ما را از شما ممتاز مىساخت نمانده ، تا در اينجا چيزى از عذاب را از شما بر طرف كنيم .\r\n","description":"","footnote":"","page_name":" 509 ","page_number":509},
  {"content":"\r\nيكى از حرفهايى كه مفسرين « 1 » در اين آيه زده‌اند ، اين است كه : ضمير در جمله « يتحاجون » به مطلق كفار دوزخى برمىگردد . و اين همانطور كه توجه فرموديد احتمالى است بعيد . بعضى « 2 » ديگر گفته‌اند : به قريش برمىگردد ، اين احتمال از آن هم بعيدتر است .\r\n\r\n\r\n* ( « وَقالَ الَّذِينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ » ) * اين آيه شريفه حكايت گفتگوى دوزخيان - كه آل فرعون هم جزو ايشانند - با خازنان جهنم است ، كه خداى سبحان آن را دنبال داستان آل فرعون آورده . و اگر دوزخيان از خازنان جهنم التماس دعا مىكنند ، چون از استجابت دعاى خود مايوسند .\r\nو مراد از * ( « يَوْماً مِنَ الْعَذابِ » ) * يك روز از روزهاى دنيا نيست ، بلكه يك روز از روزهاى عالم خودشان است كه در نتيجه معنايش اين مىشود : از خدا بخواهيد پاره اى از عذاب جهنم را بر ما تخفيف دهد .\r\n* ( « قالُوا أوَ لَمْ تَكُ تَأْتِيكُمْ رُسُلُكُمْ بِالْبَيِّناتِ قالُوا بَلى قالُوا فَادْعُوا وَما دُعاءُ الْكافِرِينَ إِلَّا فِي ضَلالٍ » ) * خازنان دوزخ در پاسخشان مىگويند : مگر پيامبران خدا با بينات و براهين و معجزات به سوى شما نيامدند ؟ در جواب مىگويند : چرا ، آمدند . و همين خود اعترافى است از ايشان به اينكه به انبيا كفر ورزيدند ، در عين اينكه به حقانيت آنان علم داشتند و اين خود كفر به مساله نبوت است و به همين جهت خازنان دوزخ ديگر در باره درخواست آنان چيزى نگفتند كه ما دعا مىكنيم يا نمىكنيم ، بلكه گفتند : خودتان دعا كنيد و در ضمن متوجهشان كردند كه دعايشان مستجاب نيست .\r\nو معناى اينكه گفتند : * ( « وَما دُعاءُ الْكافِرِينَ إِلَّا فِي ضَلالٍ » ) * ، اين است كه دعاى كفار در جو و شرايطى است كه ضلالت و بىفايدگى از هر سو حكمفرما است ، در نتيجه چنين دعايى به هدف اجابت نمىرسد . و اين جمله تتمه كلام خازنان دوزخ است ، البته اين چيزى است كه از سياق استفاده مىشود و گرنه احتمال بعيدى هست كه جزو كلام خداى تعالى باشد .\r\nو اين جمله چه از خازنان دوزخ باشد و چه از خداى متعال ، معناى تعليل را مىدهد و حاصل معنايش اين است كه : خود شما دعا كنيد ، ولى دعاى شما مستجاب نمىشود ، چون كافريد و دعاى كافر مستجاب شدنى نيست .\r\n\r\n","description":"","footnote":"\r\n( 1 و 2 ) روح المعانى ، ج 24 ، ص 74 .\r\n","page_name":" 510 ","page_number":510},
  {"content":"\r\nو ارتباط دادن عدم استجابت را به وصف كفر ، خود اشعار به عليت كفر دارد . حال خواهى گفت : چرا دعاى كافر مستجاب نمىشود ؟ مىگوييم : براى اينكه هر چند خداى سبحان وعده قطعى داده كه دعاى هر كس از بندگانش را كه او را بخواند مستجاب كند ، و فرموده : « أُجِيبُ دَعْوَةَ الدَّاعِ إِذا دَعانِ » « 1 » و دعا در صورتى كه حقيقتا دعا باشد ، به هيچ وجه رد نمىشود .\r\nو ليكن آنچه كه در متن اين وعده به عنوان قيد آمده اين است كه اولا دعا ، دعا و طلب حقيقى باشد ، نه بازى و شوخى ، و ثانيا ارتباط آن حقيقتا به خدا باشد ، يعنى دعا كننده تنها از خدا حاجت بخواهد و در اين خواستنش از تمامى اسبابهايى كه به نظرش سبب هستند منقطع گردد .\r\nو كسى كه به عذاب آخرت كفر مىورزد و آن را انكار مىكند ، و حقيقت آن را مىپوشاند ، نمىتواند رفع آن را به طور جدى از خدا بخواهد ، چون اين خواستنش يا در دنيا است كه جدى نبودن آن خيلى روشن است و يا در آخرت است ، در آنجا هم هر چند عذاب را به چشم مىبيند ، ( و با همه ظاهر و باطنش لمس مىكند ) ، و از شدت آن به ناچار از هر سبب ديگر منقطع شده ، تنها متوسل به خداى سبحان مىشود و ليكن آن ملكه انكارى كه از دنيا به همراه خود آورده ، و بال و طوق لعنتى شده كه هرگز از او جدا نمىشود ، و آتشى كه در آن است جزاى همان انكار است ، در نتيجه نمىگذارد رفع چيزى را كه منكرش بوده به طور جدى از خدا بخواهد .\r\nعلاوه بر اين ، سخن در باره انقطاعش از سببها و توسلش به خداى تعالى ، همان سخنى است كه در طلب جدىاش گفتيم ، همانطور كه او نمىتواند بطور جدى دعا كند همچنين نمىتواند بطور جدى از سببهاى ديگر بريده و متوسل به خداى عزيز گردد و چگونه مىتواند چنين توسلى جدى داشته باشد ؟ با اينكه در دنيا آن را كسب نكرده بود - دقت بفرماييد .\r\nاز اينجا پايه ضعف استدلال بعضى « 2 » از مفسرين روشن مىشود كه به اين آيه استدلال كرده‌اند بر اينكه دعاى كافر مطلقا مستجاب نيست ، چون توجه فرموديد كه آيه شريفه نمىخواهد بفرمايد دعاى كافر بطور كلى مستجاب نيست بلكه مىخواهد بفرمايد : دعاى او در\r\n\r\n","description":"","footnote":"\r\n( 1 ) من اجابت مىكنم دعاى دعا كننده را در صورتى كه مرا بخواند . سوره بقره ، آيه 186 .\r\n( 2 ) روح المعانى ، ج 24 ، ص 76 .\r\n","page_name":" 511 ","page_number":511},
  {"content":"\r\nخصوص آنچه كه در دنيا منكر آن بوده مستجاب نيست ، و گرنه در ساير حوائج چرا مستجاب نباشد ؟ با اينكه آيات بسيارى از قرآن كريم اين معنا را خاطرنشان مىسازد كه خداى سبحان در موارد اضطرار دعاى كفار را هم مستجاب كرده است .\r\n* ( « إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ » ) * كلمه « اشهاد » جمع « شهيد » است ، البته شهيد به معناى شاهد . و آيه شريفه وعده اى نوعى مىدهد ، نه وعده شخصى و براى يك يك اشخاص انبيا و تك تك وقايعى كه براى آنان پيش مىآيد . و در سابق در تفسير آيه « إِنَّهُمْ لَهُمُ الْمَنْصُورُونَ » « 1 » در باره معناى نصرت الهى بيانى گذرانديم .\r\n* ( « يَوْمَ لا يَنْفَعُ الظَّالِمِينَ مَعْذِرَتُهُمْ وَلَهُمُ اللَّعْنَةُ وَلَهُمْ سُوءُ الدَّارِ » ) * اين آيه تفسيرى است براى * ( « يَوْمَ يَقُومُ الأَشْهادُ » ) * . و ظاهر اينكه مصدر را بر فاعل آن اضافه كرده و فرموده « معذرتهم - معذرتشان » و نفرموده : « ان يعتذروا - اينكه عذر بخواهند » ، اين است كه در آن روز به نوعى معذرت خواهند خواست ، و اما اينكه در سوره مرسلات فرموده « هذا يَوْمُ لا يَنْطِقُونَ وَلا يُؤْذَنُ لَهُمْ فَيَعْتَذِرُونَ » « 2 » ، مربوط به بعضى از مراحل روز قيامت است ، و بايد آن را اينطور معنا كنيم ، براى اينكه آيات ديگرى هست كه دلالت مىكند بر اينكه روز قيامت مردم تا اندازه اى حرف مىزنند .\r\n* ( « وَلَهُمُ اللَّعْنَةُ » ) * - يعنى ايشان دورى از رحمت خدا را دارند . * ( « وَلَهُمْ سُوءُ الدَّارِ » ) * يعنى و ايشان خانه بدى دارند كه عبارت است از جهنم .\r\n* ( « وَلَقَدْ آتَيْنا مُوسَى الْهُدى وَأَوْرَثْنا بَنِي إِسْرائِيلَ الْكِتابَ ) * . . . * ( لأُولِي الأَلْبابِ » ) * اين آيه خاتمه سرگذشتى است كه قبلا از موسى ( ع ) و فرستادن او با معجزات و براهين روشن و مجادله آل فرعون به باطل و احتجاج مؤمن آل فرعون ، بيان كرده بود ، در اين خاتمه كه با لام قسم آغاز شده ، به حقانيت ماموريت موسى و ظلم فرعونيان در مقابل او اشاره مىفرمايد :\r\nو مراد از كلمه « الهدى » دينى است كه موسى آورد . و مراد از ارث دادن كتاب به بنى اسرائيل اين است كه تورات را در بين آنان باقى گذاشت ، تا بدان عمل كنند و به وسيله\r\n\r\n","description":"","footnote":"\r\n( 1 ) البته آنها بر كافران فتح و پيروزى يابند . سوره صافات ، آيه 172 .\r\n( 2 ) امروز روزى است كه زبان نمىگشايند و اجازه شان نمىدهند كه معذرت خواهى كنند .\r\nسوره مرسلات ، آيه 35 - 36 .\r\n","page_name":" 512 ","page_number":512},
  {"content":"\r\nآن هدايت شوند .\r\nو معناى جمله * ( « هُدىً وَذِكْرى لأُولِي الأَلْبابِ » ) * اين است كه : ما اين كتاب را در بنى اسرائيل باقى گذاشتيم ، در حالى كه هدايتى بود كه عوام آنها مىتوانستند با آن هدايت شوند و تذكرى بود كه خواص و خردمندان آنها مىتوانستند با آن متذكر گردند .\r\n\r\nبحث روايتى\r\n\r\nدر كتاب علل به سند خود از اسماعيل بن منصور ابى زياد ، از مردى از امام صادق ( ع ) روايت كرده كه گفت از امام صادق ( ع ) از كلام فرعون كه به حكايت قرآن كريم گفته بود * ( « ذَرُونِي أَقْتُلْ مُوسى » ) * ، پرسيدم : كه چطور شود موسى ( ع ) را نكشت ؟ فرمود : براى اينكه زنازاده نبود و انبيا و اولاد انبيا را نمىكشند مگر فرزندان زنا « 1 » .\r\nو در مجمع البيان مىگويد : امام صادق ( ع ) فرمود : تقيه دين من و دين پدران من است . كسى كه تقيه ندارد ، دين ندارد . و تقيه سپر خدا است در زمين ، چون مؤمن آل فرعون ، اگر اظهار اسلام مىكرد كشته مىشد « 2 » ( و ديگر نمىتوانست در چنين مجلسى حساس از موسى و دعوتش دفاع كند ) .\r\nمؤلف : روايات از طرق شيعه در باب تقيه بسيار است ، آيات قرآن هم مؤيد آنها است ، مانند آيه « إِلَّا أَنْ تَتَّقُوا مِنْهُمْ تُقاةً » « 3 » ، و آيه « إِلَّا مَنْ أُكْرِه وَقَلْبُه مُطْمَئِنٌّ بِالإِيمانِ » « 4 » .\r\nو در محاسن به سند خود از ايوب بن حر ، از امام صادق ( ع ) روايت كرده كه در ذيل آيه * ( « فَوَقاه اللَّه سَيِّئاتِ ما مَكَرُوا » ) * فرموده : اين آيه نمىخواهد بفرمايد : خدا نگذاشت آل فرعون آن مرد مؤمن را به قتل برسانند ، بلكه بر او حمله كردند و او را كشتند . آيا مىدانيد چه چيز را حفظ كرد ! منظور آيه اين است كه خدا او را از اينكه در دينش شكست دهند حفظ فرمود « 5 » .\r\n\r\n","description":"","footnote":"\r\n( 1 ) علل الشرائع ، ج 1 ، ص 57 ، ح 1 .\r\n( 2 ) مجمع البيان ، ج 8 ، ص 521 .\r\n( 3 ) مگر آنكه بخواهيد به نوعى از ايشان تقيه كنيد . سوره آل عمران ، آيه 28 .\r\n( 4 ) مگر كسى كه مجبور شود و او را وادار به اظهار كفر كنند و او اظهار بكند ، در حالى كه دلش مطمئن به ايمان باشد . سوره نحل ، آيه 106 .\r\n( 5 ) محاسن برقى ، ج 1 ، ص 219 ، ح 141 .\r\n","page_name":" 513 ","page_number":513},
  {"content":"\r\nمؤلف : در معناى اين روايت روايات ديگرى هست ، و در بعضى از رواياتى كه از طرق اهل سنت نقل شده ، آمده كه : خدا او را از كشتن نجات داد .\r\nو در خصال از امام صادق ( ع ) روايت كرده كه فرمود : من تعجب مىكنم از كسى كه از چهار چيز جزع و فزع مىكند و به چهار چيز پناه نمىبرد - تا آنجا كه فرمود - و تعجب مىكنم از كسى كه فزع مىكند از اينكه مبادا دشمن به او مكر كند و نيرنگ بزند ، ولى پناه نمىبرد به آيه * ( « وَأُفَوِّضُ أَمْرِي إِلَى اللَّه إِنَّ اللَّه بَصِيرٌ بِالْعِبادِ » ) * براى اينكه مىشنوم كه خداى عز و جل دنبالش مىفرمايد : * ( « فَوَقاه اللَّه سَيِّئاتِ ما مَكَرُوا » ) * « 1 » .\r\nمؤلف : اين حديث در غير خصال نيز نقل شده .\r\nو در تفسير قمى مىگويد : مردى به امام صادق ( ع ) عرضه داشت : شما در باره آيه * ( « النَّارُ يُعْرَضُونَ عَلَيْها غُدُوًّا وَعَشِيًّا » ) * چه مىفرمايد ؟ فرمود : بگو ببينم مردم چه مىگويند ؟ عرضه داشت : مىگويند اين عذاب در آتش دوزخ است كه آتش خلد است ، و ايشان در عين حال معذب به آن نمىشوند . حضرت فرمود : پس ايشان از سعدا هستند . شخص ديگرى عرضه داشت : فدايت شوم پس خودتان بفرماييد ، كه چگونه است ؟ فرمود : اين در دنيا است و اما در آخرت كه دار خلد است داخل در عذاب مىشود ، هم چنان كه دنبالش فرموده :\r\n* ( « يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ » ) * « 2 » .\r\nمؤلف : منظور امام ( ع ) از دنيا زندگى برزخ است كه تعبير از آن به دنيا در بسيارى از روايات اهل بيت آمده است .\r\nو در مجمع البيان از نافع از ابن عمر روايت كرده كه گفت : رسول خدا ( ع ) فرمود : هر يك از شما كه بميرد ، در هر صبح و شام جايگاهش را به او نشان مىدهند ، اگر اهل بهشت باشد ، جايگاهش از بهشت را و اگر اهل آتش باشد از آتش را نشانش مىدهند و مىگويند : اينجا جايگاه تو است تا وقتى كه خدا مبعوثت كند و بدينجا بيايى « 3 » .\r\nبخارى و مسلم اين حديث را در صحيح خود آورده‌اند .\r\nمؤلف : سيوطى هم در الدر المنثور از بخارى و مسلم ، از ابن ابى شيبه و ابن مردويه اين حديث را آورده « 4 » . و اين مضمون در روايات ائمه اهل بيت ( ع ) بسيار وارد شده و بسيارى از آن روايات در بحث برزخ ، در جلد اول اين كتاب و مواردى ديگر نقل شد .\r\n\r\n","description":"","footnote":"\r\n( 1 ) خصال ، ص 218 ، ح 43 .\r\n( 2 ) تفسير قمى ، ج 2 ، ص 258 .\r\n( 3 ) مجمع البيان ، ج 8 ، ص 526 .\r\n( 4 ) الدر المنثور ، ج 5 ، ص 352 .\r\n","page_name":" 514 ","page_number":514},
  {"content":"\r\n\r\n\r\nفَاصْبِرْ إِنَّ وَعْدَ اللَّه حَقٌّ وَاسْتَغْفِرْ لِذَنْبِكَ وَسَبِّحْ بِحَمْدِ رَبِّكَ بِالْعَشِيِّ وَالإِبْكارِ ( 55 ) إِنَّ الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ ما هُمْ بِبالِغِيه فَاسْتَعِذْ بِاللَّه إِنَّه هُوَ السَّمِيعُ الْبَصِيرُ ( 56 ) لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ وَلكِنَّ أَكْثَرَ النَّاسِ لا يَعْلَمُونَ ( 57 ) وَما يَسْتَوِي الأَعْمى وَالْبَصِيرُ وَالَّذِينَ آمَنُوا وَعَمِلُوا الصَّالِحاتِ وَلا الْمُسِيءُ قَلِيلًا ما تَتَذَكَّرُونَ ( 58 ) إِنَّ السَّاعَةَ لآتِيَةٌ لا رَيْبَ فِيها وَلكِنَّ أَكْثَرَ النَّاسِ لا يُؤْمِنُونَ ( 59 )\r\nوَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ( 60 )\r\nترجمه آيات\r\nپس صبر كن كه وعده خدا حق است ، و از گناهت استغفار كن و هر صبحگاه و شبانگاه پروردگار خود را حمد و تسبيحگوى ( 55 ) .\r\nبدرستى كسانى كه بدون هيچ دليلى كه از ناحيه خدا در دست داشته باشند در آيات خدا جدال مىكنند هيچ انگيزه اى به جز نخوت درونى ندارند و جدالشان به جايى نخواهد رسيد و با جدال به هدف خود نمىرسند ، پس توبه خدا پناه بر كه شنواى بينا است ( 56 ) .\r\nبايد بدانند خلقت آسمانها و زمين بزرگتر از خلقت مردم است و ليكن بيشتر مردم نمىدانند ( 57 ) .\r\nنه نابينا و بينا يكسان است و نه آنهايى كه ايمان آورده و عمل صالح كردند با بدكاران برابرند اما\r\n","description":"","footnote":"","page_name":" 515 ","page_number":515},
  {"content":"\r\nچه كم متذكر مىشويد ( 58 ) .\r\nقيامت بطور قطع آمدنى است و هيچ شكى در آن نيست و ليكن بيشتر مردم ايمان نمىآورند ( 59 ) .\r\nپروردگارتان اين دعوت را كرد كه مرا بخوانيد تا استجابت كنم بدرستى كسانى كه از عبادت من استكبار مىورزند به زودى با كمال ذلت داخل جهنم خواهند شد ( 60 ) .\r\n\r\nبيان آيات\r\n\r\nبعد از آنكه داستان موسى ( ع ) و ارسال به حق او را به سوى فرعون و قومش بيان كرد ، و نيز مجادله به باطل آل فرعون در آيات خدا را ، و نيرنگ بازيهايشان را خاطرنشان ساخت ، و نيز بيان كرد كه چگونه خداى تعالى پيامبر خود را يارى كرد و كيد آنان را باطل ساخت ، و در آخر به مال كار آنان ، يعنى بىثمر شدن تلاشهايشان و عاقبت شرشان اشاره نمود ، اينك در اين آيات به عنوان فروع و نتيجه آن بيانات ، پيامبر گرامى خود را دستور مىدهد كه صبر پيشه خود كند ، و هشدار مىدهد كه وعده خدا به نصرت او حق ، و نيرنگها و جدال به باطل مردم و استكبارشان از قبول دعوت او به زودى باطل گشته ، تمامى تلاشهايشان جز عليه خودشان ، نتيجه نمىدهد . بنا بر اين ، كفار نمىتوانند خدا را عاجز سازند . و به زودى قيامت موعود به پا گشته ، با ذلت و خوارى بدرون جهنم در مىآيند .\r\n* ( « فَاصْبِرْ إِنَّ وَعْدَ اللَّه حَقٌّ . . . » ) *\r\nحرف « فا » كه بر سر اين جمله در آمده ، جمله را فرع و نتيجه بيان قبلى مىسازد ، كه دستور مىداد مردم از راه سير در زمين عبرت بگيرند ، و مىفرمود : « أوَ لَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ كانُوا مِنْ قَبْلِهِمْ » و نيز براى تاييد آن دستور ، داستان موسى و مال امر مستكبرينى كه با باطل به جنگ حق مىآمدند ، و خدا حق و اهل حق را يارى كرد ، بيان مىفرمود .\r\nو معناى آيه اين است كه : وقتى مطلب از اين قرار است ، پس تو بايد در مقابل آزار مشركين و مجادله آنان به باطل صبر كنى كه وعده خدا حق است ، و به زودى به آن وفا مىكند . و مراد از « وعده » همان وعده چند آيه قبل است كه مىفرمود : « إِنَّا لَنَنْصُرُ رُسُلَنا وَالَّذِينَ آمَنُوا » و در آن وعده نصرت مىداد .\r\nو در جمله * ( « وَاسْتَغْفِرْ لِذَنْبِكَ » ) * به آن جناب دستور استغفار مىدهد ، البته استغفار از عملى كه نسبت به ساحت قدس آن جناب گناه باشد ، هر چند كه گناه به معناى معروف\r\n","description":"","footnote":"","page_name":" 516 ","page_number":516},
  {"content":"\r\nيعنى مخالفت امر مولوى نباشد ، چون آن جناب داراى عصمت است ، و در سابق هم گفتارى در معناى گناه و مغفرت در اواخر جلد ششم اين كتاب گذرانديم .\r\nالبته گناهى كه به آن جناب منسوب شود ، معناى ديگرى هم دارد كه - ان شاء اللَّه - در اول سوره فتح بدان اشاره خواهيم كرد . بعضى از مفسرين « 1 » گفته‌اند : مراد از گناه آن جناب گناه امت اوست ، آن گناهانى كه ممكن باشد با شفاعت آن جناب آمرزيده شود .\r\n* ( « وَسَبِّحْ بِحَمْدِ رَبِّكَ بِالْعَشِيِّ وَالإِبْكارِ » ) * - يعنى خداى سبحان را تسبيح بگو ، تسبيحى كه همراه حمد او باشد ، حمدش بر نعمتهاى جميلش ، حمدى كه با توالى ايام استمرار داشته باشد . و يا : حمدى كه در هر صبح و شام انجام شود . و بنا بر معنى اول ، دو كلمه « عشى » و « ابكار » از قبيل كنايه خواهد بود .\r\nبعضى از مفسرين « 2 » گفته‌اند : مراد از تسبيح به حمد در صبح و شام ، همان نماز صبح و عصر است ، و به همين جهت بايد گفت : اين آيه از بين همه آيات سوره در مدينه نازل شده .\r\nليكن اين تفسير صحيح نيست ، بدين جهت كه از نظر روايات و مخصوصا روايات معراج مسلم است كه نمازهاى پنجگانه همه در مكه و قبل از هجرت واجب شده ، و بنا بر اين اگر مراد از تسبيح به حمد نماز صبح و عصر باشد ، بايد آيه شريفه در مكه و قبل از واجب شدن ساير نمازها نازل شده باشد .\r\n\r\n\r\n* ( « إِنَّ الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ ما هُمْ بِبالِغِيه . . . » ) *\r\nاين آيه بيان آيه قبلى را كه به رسول خدا ( ص ) امر به صبر مىفرمود ، و با وعده نصرت دلگرمش مىساخت تاكيد مىكند ، و حاصلش اين است كه : اين مجادلين به آرزوى خود نمىرسند ، و هرگز نخواهند رسيد ، پس تو از جدال ايشان غمناك مباش ، و از اين ناحيه دلخوش دار .\r\nپس جمله * ( « إِنْ فِي صُدُورِهِمْ إِلَّا كِبْرٌ » ) * علت مجادله ايشان را منحصر مىكند در كبر ايشان ، و مىفرمايد : عاملى كه ايشان را وادار به اين جدال مىكند ، نه حس جستجوى از حق است و نه شك در حقانيت آيات ما است تا بخواهند با مجادله حق را روشن كنند ، و حجت و برهانى هم ندارند ، تا بخواهند با مجادله ، آن حجت را اظهار بدارند بلكه تنها عامل جدالشان آن كبريست كه در سينه دارند . آرى ، آن كبر است كه ايشان را وادار كرده در برابر حق جدال\r\n\r\n","description":"","footnote":"\r\n( 1 و 2 ) روح المعانى ، ج 24 ، ص 77 .\r\n","page_name":" 517 ","page_number":517},
  {"content":"\r\nكنند ، و به وسيله آن حق صريح روشن را باطل جلوه دهند .\r\n* ( « ما هُمْ بِبالِغِيه » ) * - ضمير در كلمه « ببالغيه » به كبر برمىگردد ، به اعتبار سببى كه موجب آنست ، چون كبر سبب جدال است كه مىخواستند با آن ، حق را و آورنده دعوت حقه را سركوب كنند . و معناى جمله اين است كه : ايشان به مراد دل خود و آرزوهايى كه از جدال خود دارند نمىرسند ، جدالى كه بخاطر كبرشان مرتكب مىشوند .\r\n* ( « فَاسْتَعِذْ بِاللَّه » ) * - يعنى پس از ايشان و كبرى كه دارند به خدا پناه ببر ، هم چنان كه موسى ( ع ) از هر متكبر جدالگرى به خدا پناه برد ، و خدا آن را چنين حكايت مىكند : « وَقالَ مُوسى إِنِّي عُذْتُ بِرَبِّي وَرَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ » « 1 » .\r\n* ( « إِنَّه هُوَ السَّمِيعُ الْبَصِيرُ » ) * - يعنى : او شنواى دعاى بندگان و بيناى به حوائج ايشان است ، و شدت و رخاى ايشان را مىبيند .\r\n* ( « لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ وَلكِنَّ أَكْثَرَ النَّاسِ لا يَعْلَمُونَ » ) * لام ابتداى آيه لام سوگند است ، و مراد از « سماوات و الارض » مجموع عالم است ، و معناى آيه بر حسب آنچه مقام افاده مىكند اين است كه : مشركين به آرزوى خود نمىرسند ، و خدا را نمىتوانند عاجز كنند ، چون خدايى كه قادر بر خلقت تمامى عالم است ، و همه عالم با آن همه عظمت كه در آن است وى را عاجز نكرد ، هرگز ممكن نيست يك جزو كوچك از آن - يعنى انسانها - بتوانند او را عاجز سازند . و ليكن بيشتر مردم جاهلند ، و به خاطر جهل خود خيال مىكنند مىتوانند با جدالى كه به راه مىاندازند ، و يا با هر نيرنگ ديگر ، او را عاجز و خسته كنند .\r\n* ( « وَما يَسْتَوِي الأَعْمى وَالْبَصِيرُ . . . » ) *\r\nبعد از آنكه تذكر داد كه بيشتر مردم نمىدانند ، در اين جمله همين معنا را تاكيد كرد كه مردم همه يكسان نيستند ، بعضى كور و بعضى بينايند ، و اين دو برابر نيستند . آن گاه بعد از كلمه « بصير » جمله * ( « الَّذِينَ آمَنُوا . . . ) * » را بر آن عطف كرد ، و سپس كلمه « مسىء » را آورد ، در نتيجه طايفه اول صاحبان بصيرتند كه آن تذكر را مىپذيرند ، و طايفه دوم كوردلان هستند كه متذكر نمىشوند .\r\n* ( « قَلِيلًا ما تَتَذَكَّرُونَ » ) * - اين جمله خطاب به مردم است به انگيزه توبيخ آنها و همين\r\n\r\n","description":"","footnote":"\r\n( 1 ) موسى ( ع ) گفت : من از شر هر كافر متكبرى كه به روز حساب ايمان نمىآورد به پروردگارم و پروردگار شما پناه مىبرم . سوره مؤمن ، آيه 27 .\r\n","page_name":" 518 ","page_number":518},
  {"content":"\r\nمنظور باعث شده كه سياق از غيبت به حضور التفات يابد ، چون اگر اين نكته نبود ، جا داشت بفرمايد « قليلا ما يتذكرون » .\r\n* ( « إِنَّ السَّاعَةَ لآتِيَةٌ لا رَيْبَ فِيها وَلكِنَّ أَكْثَرَ النَّاسِ لا يُؤْمِنُونَ » ) * خداى تعالى در اين آيه مردم را به آمدن قيامت تذكر مىدهد ، و در آيه بعدى با دعوت پروردگارشان به دعا و عبادت او متذكر مىكند ، هم چنان كه مؤمن آل فرعون در داستان سابق آنان را به آمدن قيامت ، و به اينكه دعوت از ناحيه خداست نه از ناحيه آلهه ايشان ، تذكر مىداد و مىگفت آلهه شما مردم نه در دنيا دعوتى دارند ، نه در آخرت .\r\n* ( « وَقالَ رَبُّكُمُ ادْعُونِي أَسْتَجِبْ لَكُمْ » ) * اين آيه دعوتى است از خداى تعالى به همه بندگانش ، دعوتى است به دعا و خواندن او ، و وعده اى است به استجابت آنان . و به طورى كه ملاحظه مىكنيد هم دعا را مطلق آورده ، و هم مستجاب كردن آن را . و ما در بحثى كه پيرامون معناى دعا و اجابت در ذيل آيه « أُجِيبُ دَعْوَةَ الدَّاعِ إِذا دَعانِ » « 1 » در جلد دوم اين كتاب ايراد كرديم پيرامون آن مفصلا بحث نموديم .\r\n* ( « إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ » ) * - كلمه « داخرين » جمع اسم فاعل از مصدر « دخور » است كه به معناى ذلت است . در اين آيه دعاى در آيه قبلى را به عبادت مبدل كرده تا بفهماند كه دعا خود نوعى عبادت است .\r\n\r\nبحث روايتى\r\n\r\nدر صحيفه سجاديه است كه : پروردگارا تو خودت فرمودى « * ( ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ) * » و در اين كلام شريفت دعا و خواندن خود را عبادت ، و ترك آن را استكبار خواندى ، و تاركين را به دخول در جهنم با خوارى تهديد فرمودى « 2 » .\r\nو در كافى به سند خود از حماد بن عيسى ، از امام صادق ( ع ) روايت آورده كه گفت : از آن جناب شنيدم كه فرمود : دعا كن و مگو مقدرات تقدير شده و دعا تغييرش\r\n\r\n","description":"","footnote":"\r\n( 1 ) سوره بقره ، آيه 186 .\r\n( 2 ) صحيفه سجاديه ، دعاى 45 .\r\n","page_name":" 519 ","page_number":519},
  {"content":"\r\nنمىدهد ، براى اينكه دعا خود عبادت است ، و خداى عز و جل مىفرمايد : * ( « إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ » ) * و نيز فرموده : * ( « ادْعُونِي أَسْتَجِبْ لَكُمْ » ) * « 1 » .\r\nمؤلف : اينكه امام فرمود « دعا خود عبادت است » و به آيه شريفه استشهاد كرد ، در حقيقت احتجاجى است كه بر فرمايش قبلش كرده كه فرمود « دعا كن » و اما استشهادش به آيه * ( « ادْعُونِي أَسْتَجِبْ لَكُمْ » ) * احتجاج به آن گفتار دومش است كه فرمود « مگو چنين و چنان » و به همين جهت در بيان خود ، ذيل آيه را بر صدرش مقدم آورد .\r\nو در كتاب خصال از معاوية بن عمار ، از امام صادق ( ع ) روايت آورده كه فرمود : اى معاويه به كسى كه سه چيز داده شده باشد از سه چيز محروم نمىشود : كسى كه توفيق و حال دعايش داده باشند ، از اجابت محرومش نمىكنند ، و كسى كه توفيق شكر نعمتش داده باشند ، از زياد كردن نعمتش دريغ نمىكنند ، و كسى كه توكلش داده باشند ، از كفايت امور او مضايقه نمىكنند . چون خداى عز و جل در كتاب عزيزش مىفرمايد : « وَمَنْ يَتَوَكَّلْ عَلَى اللَّه فَهُوَ حَسْبُه - كسى كه بر خدا توكل كند او كفايت كننده امور وى است » و نيز مىفرمايد : « لَئِنْ شَكَرْتُمْ لأَزِيدَنَّكُمْ - اگر شكر بگذاريد نعمتتان را زيادت كنم » ، و نيز فرموده : « * ( ادْعُونِي أَسْتَجِبْ لَكُمْ ) * - مرا بخوانيد تا اجابتتان كنم » « 2 » .\r\nو در كتاب توحيد به سندى كه به امام موسى بن جعفر ( ع ) دارد از آن جناب روايت كرده كه فرمود : جمعى به امام صادق ( ع ) گفتند : چرا ما خدا را مىخوانيم ولى دعايمان مستجاب نمىشود ؟ فرمود : براى اينكه كسى را مىخوانيد كه نمىشناسيدش « 3 » .\r\nمؤلف : ما در ذيل آيه « أُجِيبُ دَعْوَةَ الدَّاعِ إِذا دَعانِ » « 4 » ، در جلد دوم اين كتاب تعدادى از روايات دعا را ايراد كرديم .\r\n\r\n","description":"","footnote":"\r\n( 1 ) كافى ، ج 2 ، ص 466 ، ح 3 .\r\n( 2 ) خصال ( صدوق ) ، ص 101 ، ح 56 .\r\n( 3 ) توحيد ( صدوق ) ، ص\r\n( 4 ) سوره بقره ، آيه 186 .\r\n","page_name":" 520 ","page_number":520},
  {"content":"\r\n\r\n\r\nاللَّه الَّذِي جَعَلَ لَكُمُ اللَّيْلَ لِتَسْكُنُوا فِيه وَالنَّهارَ مُبْصِراً إِنَّ اللَّه لَذُو فَضْلٍ عَلَى النَّاسِ وَلكِنَّ أَكْثَرَ النَّاسِ لا يَشْكُرُونَ ( 61 ) ذلِكُمُ اللَّه رَبُّكُمْ خالِقُ كُلِّ شَيْءٍ لا إِله إِلَّا هُوَ فَأَنَّى تُؤْفَكُونَ ( 62 ) كَذلِكَ يُؤْفَكُ الَّذِينَ كانُوا بِآياتِ اللَّه يَجْحَدُونَ ( 63 ) اللَّه الَّذِي جَعَلَ لَكُمُ الأَرْضَ قَراراً وَالسَّماءَ بِناءً وَصَوَّرَكُمْ فَأَحْسَنَ صُوَرَكُمْ وَرَزَقَكُمْ مِنَ الطَّيِّباتِ ذلِكُمُ اللَّه رَبُّكُمْ فَتَبارَكَ اللَّه رَبُّ الْعالَمِينَ ( 64 ) هُوَ الْحَيُّ لا إِله إِلَّا هُوَ فَادْعُوه مُخْلِصِينَ لَه الدِّينَ الْحَمْدُ لِلَّه رَبِّ الْعالَمِينَ ( 65 )\r\nقُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّه لَمَّا جاءَنِي الْبَيِّناتُ مِنْ رَبِّي وَأُمِرْتُ أَنْ أُسْلِمَ لِرَبِّ الْعالَمِينَ ( 66 ) هُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ يُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ ثُمَّ لِتَكُونُوا شُيُوخاً وَمِنْكُمْ مَنْ يُتَوَفَّى مِنْ قَبْلُ وَلِتَبْلُغُوا أَجَلًا مُسَمًّى وَلَعَلَّكُمْ تَعْقِلُونَ ( 67 ) هُوَ الَّذِي يُحْيِي وَيُمِيتُ فَإِذا قَضى أَمْراً فَإِنَّما يَقُولُ لَه كُنْ فَيَكُونُ ( 68 )\r\nترجمه آيات\r\nخدا همان كسى است كه برايتان شب را درست كرد تا در آن به استراحت پردازيد و روز را تا همه جا برايتان قابل ديدن باشد ، چون خدا داراى فضل مخصوصى است نسبت به مردم ولى بيشتر مردم شكر نمىگزارند ( 61 ) .\r\nهمين خدا پروردگار شما است كه خالق هر موجود است ، معبودى بجز او نيست ، پس چگونه به\r\n","description":"","footnote":"","page_name":" 521 ","page_number":521},
  {"content":"\r\nخود اجازه مىدهيد كه از عبادت او به عبادت غير او منحرف شويد ( 62 ) .\r\nآرى ، همه آنهايى كه آيات خدا را تكذيب مىكنند اين چنين دچار انحراف مىشوند ( 63 ) .\r\nخدا همو است كه زمين را براى شما مستقر و آسمان را بنا قرار داد و شما را به بهترين شكلى صورتگرى نمود و از چيزهاى پاكيزه روزيتان نمود . همين اللَّه است كه پروردگار شما است كه چه پر بركت است اللَّه رب العالمين ( 64 ) .\r\nاو زنده زندگى بخش است معبودى بجز او نيست پس تنها همو را بخوانيد و دين را خالص براى او سازيد الحمد للَّه رب العالمين ( 65 ) .\r\nبگو مرا از پرستش خدايانى كه شما مىپرستيد نهى كرده‌اند چون بعد از آمدن بينات از ناحيه پروردگارم ديگر جا براى اين شرك نيست و نيز مامور شده‌ام كه تنها براى رب العالمين تسليم باشم ( 66 ) .\r\nخدا همو است كه شما را از خاك و سپس از نطفه و آن گاه از علقه بيافريد و آن گاه به صورت طفل شما را بيرون مىكند تا به حد بلوغ برسيد و بعد از آن پير و سالخورده گرديد ، ولى بعضى از شما قبل از رسيدن به پيرى مىميريد و نيز بيرون مىكند تا به اجل معين خود برسيد و شايد تعقل كنيد ( 67 ) .\r\nاو همان خدايى است كه زنده مىكند و مىميراند پس همين كه قضاى چيزى را راند تنها مىگويد « باش » و آن چيز موجود مىشود ( 68 ) .\r\n\r\nبيان آيات\r\n\r\nدر اين آيات براى بار دوم به آيات توحيد كه در اول سوره بود و با آيه « هُوَ الَّذِي يُرِيكُمْ آياتِه » آغاز مىشد ، و يگانگى خداى تعالى در ربوبيت و الوهيت را اثبات مىكرد ، برگشت شده .\r\n* ( « اللَّه الَّذِي جَعَلَ لَكُمُ اللَّيْلَ لِتَسْكُنُوا فِيه وَالنَّهارَ مُبْصِراً . . . » ) *\r\nيعنى آن خداى يگانه كسى است كه به خاطر شما شب را تاريك كرد تا در آن از خستگى روز كه در اثر كار و كوشش و تلاش روزى عارضتان شده ، آرامش يابيد و روز را هم به خاطر شما روشن قرار داد تا از فضل خدا و از پروردگارتان طلب كنيد ، و روزيتان را به دست آوريد . و اين دو از اركان تدبير زندگى انسانهاست .\r\nو با معنايى كه ما براى آيه كرديم ، روشن گرديد كه اگر روز را « مبصر - بينا » ناميده ، از باب مجاز عقلى است ، و آن طور كه بعضى از مفسرين ادعا كرده‌اند ، هيچ دلالتى بر مبالغه ندارد .\r\n* ( « إِنَّ اللَّه لَذُو فَضْلٍ عَلَى النَّاسِ وَلكِنَّ أَكْثَرَ النَّاسِ لا يَشْكُرُونَ » ) * - در اين جمله به فضل خدا بر مشركين منت مىنهد و توبيخ مىكند به اينكه فضل خدا را شكر نمىگزارند ، چون اگر\r\n","description":"","footnote":"","page_name":" 522 ","page_number":522},
  {"content":"\r\nاين فضل عظيم را شكرگزارى مىكردند او را مىپرستيدند . در اين جمله جا داشت به جاى كلمه « ناس » دوم ، ضمير بياورد ، و بفرمايد « إِنَّ اللَّه لَذُو فَضْلٍ عَلَى النَّاسِ وَلكِنَّ أَكْثَرَهُمْ لا يَشْكُرُونَ » ولى چنين نكرد ، بلكه دوباره اين كلمه را تكرار كرد تا بفهماند كفران نعمت طبع مردم است ، بدين جهت كه مردمند ، هم چنان كه در جاى ديگر فرمود : « إِنَّ الإِنْسانَ لَظَلُومٌ كَفَّارٌ » « 1 » .\r\n* ( « ذلِكُمُ اللَّه رَبُّكُمْ خالِقُ كُلِّ شَيْءٍ لا إِله إِلَّا هُوَ فَأَنَّى تُؤْفَكُونَ » ) * يعنى اين است آن خدايى كه امر حيات و رزق شما را تدبير مىكند ، شب را مايه سكونت شما ، و روز را وسيله سعى و كوشش شما قرار مىدهد ، و او اللَّه تعالى است . و او رب شما است ، چون تدبير امر شما به دست او است .\r\n* ( « خالِقُ كُلِّ شَيْءٍ » ) * - يعنى براى اينكه رب همه چيز است ، چون خالق همه چيز است ، و خلقت از تدبير جدايى پذير نيست . و لازمه اين آن است كه غير خداى تعالى هيچ ربى در عالم هستى نباشد ، نه براى شما و نه براى غير شما ، و به همين جهت دنبال جمله مورد بحث فرمود : * ( « لا إِله إِلَّا هُوَ » ) * يعنى حال كه چنين است ، پس هيچ معبود به حقى غير خداى تعالى نيست ، چون اگر معبود ديگرى در اين ميان باشد ، قهرا ربى ديگر خواهد بود ، چون الوهيت از شؤون ربوبيت است .\r\n* ( « فَأَنَّى تُؤْفَكُونَ » ) * يعنى پس چگونه از پرستش او به سوى پرستش ديگرى منحرف و منصرف مىشويد .\r\n* ( « كَذلِكَ يُؤْفَكُ الَّذِينَ كانُوا بِآياتِ اللَّه يَجْحَدُونَ » ) * يعنى نظير اين افك بود كه منكرين آيات خدا در امتهاى ديگر نيز مرتكب شدند ، چون آيات خدا روشن بود ، و هيچ خفايى در آن نبود ، پس انصراف از مدلول آنها سببى نداشت مگر همين انكار و لجبازى .\r\n* ( « اللَّه الَّذِي جَعَلَ لَكُمُ الأَرْضَ قَراراً وَالسَّماءَ بِناءً . . . » ) *\r\nكلمه « قرار » به معناى مستقر و جايگاهى است كه آدمى بر آن قرار مىگيرد . و كلمه « بناء » به طورى كه ديگران گفته‌اند به معانى قبه و بارگاه است ، و از آن جمله بناهايى است كه عرب بر آن قبه مىزنند . خداى تعالى در اين آيه اين نعمت را به رخ انسانها مىكشد كه آنان را در زمين و زير آسمان جاى داد ، و اين خانه مسقف را منزلگاه ايشان كرد .\r\n\r\n","description":"","footnote":"\r\n( 1 ) انسان ظلوم و كفرانگر است . سوره ابراهيم ، آيه 34 .\r\n","page_name":" 523 ","page_number":523},
  {"content":"\r\n* ( « وَصَوَّرَكُمْ فَأَحْسَنَ صُوَرَكُمْ » ) * - حرف « فا » كه بر سر جمله « فاحسن » در آمده ، فاى تفسيرى است ، و به آيه چنين معنا مىدهد : خداوند خلقت صورتهاى شما را نيكو كرد ، و اين بدان جهت است كه خداى تعالى صورت انسان را مجهز به جهازى بسيار دقيق كرد كه با آن جهاز و وسايل مىتواند انواع كارهاى عجيب را انجام دهد ، كارهايى كه ساير موجودات جاندار از انجام آن عاجز است . و نيز از مزايايى از زندگى بهره مند است كه آن مزايا براى غير انسان ابدا فراهم نيست .\r\n* ( « وَرَزَقَكُمْ مِنَ الطَّيِّباتِ » ) * - منظور از طيبات انواع رزقهاى گوناگونى است كه طبيعتش با طبيعت آدمى سازگار است ، و با طبيعت ساير حيوانات سازگار نمىباشد ، مانند انواع دانه ها ، و گوشتها و غير آن .\r\n* ( « ذلِكُمُ اللَّه رَبُّكُمْ » ) * - يعنى اين اللَّه است كه رب شما است و امور شما را تدبير مىكند . * ( « فَتَبارَكَ اللَّه رَبُّ الْعالَمِينَ » ) * - اين جمله ثنايى است بر خداى عز و جل به اينكه ربوبيت و تدبيرش تمامى عالمها را فرا گرفته ، و با آوردن حرف « فا » بر سر اين جمله ، آن را متفرع كرد بر جمله قبلى ، در نتيجه ربوبيتش براى همه عالمها را فرع ربوبيتش براى انسان قرار داد ، و اين به منظور آن بود كه بفهماند ربوبيت خداى تعالى يكى است ، و تدبيرش نسبت به امور انسان عين تدبيرش نسبت به امور همه عالم است ، چون نظام جارى در سراسر جهان يكى است ، و انطباق آن بر سراسر جهان عين انطباقش بر يك يك نواحى آن است ، پس خداى سبحان منشا خير كثير است كه در لغت آن را « بركت » گويند : * ( « فَتَبارَكَ اللَّه رَبُّ الْعالَمِينَ » ) * « 1 » .\r\n* ( « هُوَ الْحَيُّ لا إِله إِلَّا هُوَ فَادْعُوه مُخْلِصِينَ لَه الدِّينَ . . . » ) *\r\nدر جمله « هو الحى » اطلاقى است كه به هيچ وجه مقيد نمىشود ، نه عقلا و نه نقلا .\r\nعلاوه بر اين ، انحصار را هم افاده مىكند ، در نتيجه معنايش اين مىشود كه : تنها خداى تعالى حياتى دارد كه دستخوش مرگ و زوال نمىشود ، پس خداى تعالى حى بالذات است و هر زنده ديگرى با احياى او داراى حيات شده .\r\nو چون معلوم شد كه در اين ميان يك حى بالذات است و يك حى به وسيله غير ، در نتيجه تنها كسى بالذات مستحق عبادت است كه حياتش نيز بالذات باشد و او خداى تعالى\r\n\r\n","description":"","footnote":"\r\n( 1 ) و از اين تفريع مىتوان استفاده كرد كه نظام آفرينش فرع بر نظام انسانها ، و خلقتش به خاطر خلقت انسانها بوده است . اين احتمال را مؤلف بزرگوار نيز پسنديد . مترجم .\r\n","page_name":" 524 ","page_number":524},
  {"content":"\r\nاست و به همين جهت دنبال جمله مورد بحث فرمود : * ( « لا إِله إِلَّا هُوَ » ) * .\r\nو اين دو جمله مقدمه است براى جمله بعدى كه در آن امر به دعا مىكند ، البته نه خواندن خدا به طور مطلق ، بلكه خواندنش به توحيد و در حالى كه دين را براى او خالص كنند ، چون تنها او حى بالذات است و نه ديگرى ، و چون تنها اوست كه استحقاقش براى پرستش ذاتى است ، و هيچ كس ديگرى چون او نيست ، لذا است كه بعد از دو جمله « هو الحى » و * ( « لا إِله إِلَّا هُوَ » ) * متفرع بر آن دو فرمود : * ( « فَادْعُوه مُخْلِصِينَ لَه الدِّينَ » ) * .\r\nو جمله * ( « الْحَمْدُ لِلَّه رَبِّ الْعالَمِينَ » ) * ثنايى است بر ربوبيت خداى تعالى . * ( « قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّه لَمَّا جاءَنِي الْبَيِّناتُ مِنْ رَبِّي وَأُمِرْتُ أَنْ أُسْلِمَ لِرَبِّ الْعالَمِينَ » ) * معناى آيه روشن است . و در آن مشركين را براى هميشه از اينكه رسول خدا موافق با آنها شود ، و آلهه آنان را بپرستد ، نوميد مىكند . و اين معنا در سوره زمر مكرر آمده بود ، و به همين قرينه مىتوان احتمال راجح داد كه اين سوره بعد از سوره زمر نازل شده باشد .\r\n* ( « هُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ . . . » ) *\r\nمراد از خلقت آنان از خاك ، اين است كه پدر ايشان آدم را از خاك آفريد ، چون خلقت غير آدم ( ع ) بالأخره منتهى به خلقت آدم مىشود كه از خاك بوده ، در نتيجه خلقت ايشان نيز در اصل از خاك بوده است . ممكن هم هست مراد از خلقت ايشان از خاك ، اين باشد كه تكوين نطفه پدرها از مواد بسيط زمين بوده .\r\n« * ( ثُمَّ مِنْ نُطْفَةٍ . . . ) * » - يعنى سپس شما را از نطفه اى آفريديم ، و نكره آوردن « نطفه » براى اشاره به حقارت آن است ، و همچنين نكره آوردن « علقه » در جمله * ( « ثُمَّ مِنْ عَلَقَةٍ » ) * . * ( « ثُمَّ يُخْرِجُكُمْ » ) * يعنى سپس شما را از شكم مادران بيرون مىآوريم ، « طفلا » در حالى كه طفل هستيد . و كلمه « طفل » به طورى كه مىگويند ، هم بر مفرد اطلاق مىشود ، و هم بر جمع ، هم چنان كه در آيه « أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ » « 1 » بر جمع اطلاق شده است .\r\n* ( « ثُمَّ لِتَبْلُغُوا أَشُدَّكُمْ » ) * - لام در اين جمله لام غايت است ، و گويا متعلق آن حذف شده و تقديرش « ثم ينشئكم لتبلغوا اشدكم » باشد ، يعنى سپس شما را نشو و نمو مىدهد تا به حد بلوغ برسيد . و حد بلوغ اشد از عمر آدمى آن زمانى است كه نيروى بدنى انسان به حد كمال مىرسد . * ( « ثُمَّ لِتَكُونُوا شُيُوخاً » ) * اين جمله عطف بر جمله « لتبلغوا » است ، * ( « وَمِنْكُمْ مَنْ يُتَوَفَّى مِنْ قَبْلُ » ) *\r\n\r\n","description":"","footnote":"\r\n( 1 ) يا طفلى كه هنوز عورتهاى زنان راى تشخيص نمىدهند . سوره نور ، آيه 31 .\r\n","page_name":" 525 ","page_number":525},
  {"content":"\r\nيعنى بعضى از شما قبلا مىميرد و به اين مراحل از عمر كه گفتيم يعنى مرحله بلوغ اشد ، و مرحله پيرى و ساير مراحل نمىرسد .\r\n* ( « وَلِتَبْلُغُوا أَجَلًا مُسَمًّى » ) * - و تا برسيد به اجلى كه معين شده ، و اين آخرين مهلتى است كه به آدمى مىدهند و آن اجل حتمى است كه به هيچ وجه قابل تغيير نيست ، و اين اجل معين غايتى است كه شامل تمام مردم مىشود ، حال هر كسى هر چه عمر كرده باشد . و در جاى ديگر از چنين اجلى خبر داده ، مىفرمايد : « وَأَجَلٌ مُسَمًّى عِنْدَه » « 1 » ، و به همين جهت ديگر اين جمله را با كلمه « ثم » عطف نكرد ، تا از آن دو غايت مذكور در سابق متمايز شود .\r\n* ( « وَلَعَلَّكُمْ تَعْقِلُونَ » ) * - يعنى تا شايد شما حق را با نيروى تعقل - كه غريزه شما است - درك كنيد . و اين غايت خلقت انسان از نظر حيات معنوى او است ، هم چنان كه رسيدن به اجل مسمى ، غايت و نهايت زندگى دنيايى و صورى او است .\r\n* ( « هُوَ الَّذِي يُحْيِي وَيُمِيتُ . . . » ) *\r\nيعنى خداى تعالى كسى است كه عمل زنده كردن و ميراندن از آن اوست ، و با اين عمل ، زندگان را از عالمى به عالمى ديگر منتقل مىكند . و هر يك از اين ميراندن و زنده كردن مبدءى است براى تصرفاتش به نعمتهايى كه با آن نعمتها بر آن كس كه تدبير امرش را مىكند تفضل نمايد ، چون هر يك از ميراندن و زنده كردن عالمى را به سوى آدمى مىگشايد كه در آن عالم از انواع نعمتهاى خدايى استفاده مىكند .\r\n* ( « فَإِذا قَضى أَمْراً فَإِنَّما يَقُولُ لَه كُنْ فَيَكُونُ » ) * - تفسير اين جمله مكرر بيان شد .\r\n\r\nبحث روايتى « 2 »\r\n\r\nنقل شده 
  ]\r\nدر الدر المنثور است كه : عبد بن حميد و ابن ابى حاتم به سند صحيح از ابى العاليه روايت كرده‌اند كه گفت : يهوديان نزد رسول خدا ( ص ) آمده ، عرضه داشتند : دجال كه در آخر الزمان ظهور مىكند از ماست و از خصائصش اين و اين است . و خيلى در باره او غلو كردند و امر او را بزرگ جلوه دادند و گفتند كه چنين و چنان مىكند .\r\nخداى تعالى در پاسخ آنان اين آيه را فرستاد : « إِنَّ الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ ما هُمْ بِبالِغِيه » آن گاه در معنايش گفت : اينها به آنچه مىگويند\r\n\r\n","description":"","footnote":"\r\n( 1 ) و اجلى كه نزد خدا معين شده است . سوره انعام ، آيه 2 .\r\n( 2 ) به نظر مىرسد كه اين بحث روايتى مربوط به آيات 55 - 60 باشد كه در الميزان عربى اشتباها در اينجا قرار گرفته و ما به خاطر رعايت امانت از جابجايى آن صرفنظر كرديم . ناشر .\r\n","page_name":" 526 ","page_number":526},
  {"content":"\r\nنمىرسند . « فَاسْتَعِذْ بِاللَّه » رسول گرامى خود را دستور مىدهد از فتنه دجال به خدا پناه ببرد .\r\n« لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ » يعنى از خلقت دجال « 1 » .\r\nو نيز در همان كتاب آمده كه : ابن ابى حاتم از كعب الاحبار روايت كرده كه در ذيل آيه « إِنَّ الَّذِينَ يُجادِلُونَ فِي آياتِ اللَّه بِغَيْرِ سُلْطانٍ » گفت : اين آيه در باره يهوديان نازل شد ، البته در باره اين عقيده آنها كه منتظر امر دجال هستند « 2 » .\r\nو باز در همان كتاب است كه ابن منذر از ابن جريح نقل كرده كه در تفسير آيه « لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ » گفته است : مىگويند يهوديان معتقد بودند كه در آخر الزمان پادشاهى خواهند داشت كه دريا تا زانويش ، و ابرها تا فرق سرش مىرسند ، آن قدر بلند بالا است كه مرغان را از بين آسمان و زمين با دست مىگيرد ، و با او كوهى از نان و نهرى از آب است . در پاسخ ايشان اين آيه نازل شد « لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ » « 3 » .\r\nمؤلف : در سابق توجه فرموديد كه گفتيم : غرض سوره - به طورى كه از سياق آياتش استفاده مىشود - گفتگو در پيرامون استكبار و مجادله كفار در آيات خدا است ، آن هم مجادله به غير حق . پس در اين سوره گفتار از اين جا آغاز شد ، و در چند نوبت باز به همين نكته عود كرد ، مثل اينكه يك جا فرمود : « ما يُجادِلُ فِي آياتِ اللَّه إِلَّا الَّذِينَ كَفَرُوا » جاى ديگر فرمود :\r\n« وَجادَلُوا بِالْباطِلِ لِيُدْحِضُوا بِه الْحَقَّ » بار سوم فرمود : « الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ كَبُرَ مَقْتاً » ، بار چهارم فرمود : « إِنَّ الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ » بار پنجم فرمود : * ( « ألَمْ تَرَ إِلَى الَّذِينَ يُجادِلُونَ فِي آياتِ اللَّه أَنَّى يُصْرَفُونَ » ) * . پس بنا بر اين ، سياق آيات اين سوره اين معنا را نمىپذيرد كه بعضى از آنها در باره حادثه اى نازل شده باشد كه ساير آيات آن ربطى به آن حادثه نداشته باشد ، در حالى كه چند روايت بالا مىخواهد اين را بگويد .\r\nعلاوه بر اين ، مضمون اين روايات ، يعنى قصه خبر دادن يهود از دجال ، با دو آيه مزبور هيچ تطبيق نمىكند ، و خواننده عزيز اگر در مضمون اين دو آيه يعنى آيه « إِنَّ الَّذِينَ يُجادِلُونَ - تا جمله - وَلكِنَّ أَكْثَرَ النَّاسِ لا يَعْلَمُونَ » دقت بفرمايد ، خواهد ديد كه از مضمون روايت اجنبى است . از اينجا روشن مىشود اين قول كه اين دو آيه به دليل اين روايات در مدينه نازل شده صحيح نيست .\r\n\r\n","description":"","footnote":"\r\n( 1 و 2 و 3 ) الدر المنثور ، ج 5 ، ص 353 .\r\n","page_name":" 527 ","page_number":527},
  {"content":"\r\n\r\n\r\nألَمْ تَرَ إِلَى الَّذِينَ يُجادِلُونَ فِي آياتِ اللَّه أَنَّى يُصْرَفُونَ ( 69 ) الَّذِينَ كَذَّبُوا بِالْكِتابِ وَبِما أَرْسَلْنا بِه رُسُلَنا فَسَوْفَ يَعْلَمُونَ ( 70 ) إِذِ الأَغْلالُ فِي أَعْناقِهِمْ وَالسَّلاسِلُ يُسْحَبُونَ ( 71 ) فِي الْحَمِيمِ ثُمَّ فِي النَّارِ يُسْجَرُونَ ( 72 ) ثُمَّ قِيلَ لَهُمْ أَيْنَ ما كُنْتُمْ تُشْرِكُونَ ( 73 )\r\nمِنْ دُونِ اللَّه قالُوا ضَلُّوا عَنَّا بَلْ لَمْ نَكُنْ نَدْعُوا مِنْ قَبْلُ شَيْئاً كَذلِكَ يُضِلُّ اللَّه الْكافِرِينَ ( 74 ) ذلِكُمْ بِما كُنْتُمْ تَفْرَحُونَ فِي الأَرْضِ بِغَيْرِ الْحَقِّ وَبِما كُنْتُمْ تَمْرَحُونَ ( 75 ) ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ ( 76 ) فَاصْبِرْ إِنَّ وَعْدَ اللَّه حَقٌّ فَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا يُرْجَعُونَ ( 77 ) وَلَقَدْ أَرْسَلْنا رُسُلًا مِنْ قَبْلِكَ مِنْهُمْ مَنْ قَصَصْنا عَلَيْكَ وَمِنْهُمْ مَنْ لَمْ نَقْصُصْ عَلَيْكَ وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه فَإِذا جاءَ أَمْرُ اللَّه قُضِيَ بِالْحَقِّ وَخَسِرَ هُنالِكَ الْمُبْطِلُونَ ( 78 )\r\nترجمه آيات\r\nآيا هيچ نديدى كه آنان كه در آيات خدا جدال مىكنند چگونه از راه حق منحرف مىشوند ( 69 ) .\r\nكسانى كه كتاب و آنچه را كه بوسيله رسولان خود فرستاديم تكذيب مىكنند پس به زودى خواهند فهميد ( 70 ) .\r\nآن هنگامى كه غل و زنجيرها به گردنهايشان افتاده باشد و كشيده شوند ( 71 ) .\r\n","description":"","footnote":"","page_name":" 528 ","page_number":528},
  {"content":"\r\nدر آب داغ و سپس در آتش افروخته گردند ( 72 ) .\r\nو آن گاه به ايشان گفته شود كجا است آن چيزهايى كه شريك خدايش مىپنداشتيد ( 73 ) .\r\nو به جاى خدايش مىپرستيديد مىگويند هر چه نظر مىكنيم آنها را نمىبينيم بلكه اصلا ما در دنيا چيزى نمىپرستيديم ، آرى خداوند اين طور كفار را گمراه مىكند ( 74 ) .\r\nاين قهر و عذاب بدان سبب است كه در دنيا از پى تفريح ( و هوسرانى ) باطل بوديد و دائم به نشاط و شهوتپرستى سرگرم شديد ( 75 ) .\r\nحال به درون دوزخ شويد در حالى كه بيرون شدن برايتان نيست پس چه بد است منزلگاه متكبران ( 76 ) .\r\nپس تو اى پيامبر ! صبر كن كه وعده خدا حق است پس چه اينكه در حيات تو پاره اى از عذابهايمان را كه وعده داده‌ايم به ايشان بچشانيم و چه اينكه قبل از نشان دادن تو را قبض روح كنيم در هر حال همه آنان به سوى ما برخواهند گشت ( 77 ) .\r\nمگر نه اين بود كه قبل از تو رسولانى از جنس خود اين مردم به سويشان گسيل داشتيم رسولانى كه داستانهاى بعضى از آنان را برايت حكايت كرديم و بعضى ديگر را حكايت نكرديم ؟ هيچ رسولى چنين حقى نداشته كه از پيش خود آيتى بياورد هر آيتى مىآوردند به اذن خدا بوده و چون حكم حق و حتمى خدا فرا رسد كافران مبطل زيانكار شوند ( 78 ) .\r\nبيان آيات\r\nدر اين آيات براى بار پنجم به مساله آنهايى كه در آيات خدا مجادله مىكنند برگشت شده و متعرض سرانجام كار آنان مىشود . البته ما كار آنان را با بيان مال كار مجادله كنندگانى كه در امتهاى گذشته بودند بيان مىكنند و مىفرمايد : خداى تعالى سرانجام ، دين خود را حفظ و يارى نمود . و اين معنا را در اول سوره بطور اجمال ، و سپس با آوردن مساله دعوت موسى ( ع ) و داستانهايى از آن جناب و نصرتى كه خدا از خصوص او كرد ، بيان فرمود . و آن گاه همين معنا را در ضمن امر به پيامبر اسلام به صبر و وعده اش به نصرت بيان كرد .\r\nو در اين آيات براى آخرين بار بر آنان جمله مىكند ، و مال امرشان را و اينكه كارشان به كجا مىانجامد ، خاطرنشان مىسازد و مىفرمايد كه مال امرشان عذاب جاودان است . آن گاه به رسول خدا ( ص ) امر مىفرمايد كه صبر كند ، و وعده اش\r\n","description":"","footnote":"","page_name":" 529 ","page_number":529},
  {"content":"\r\nمىدهد كه يارىاش خواهد كرد . و دلگرمش مىكند به اينكه وعده خدا حق است .\r\n\r\n\r\n* ( « ألَمْ تَرَ إِلَى الَّذِينَ يُجادِلُونَ فِي آياتِ اللَّه أَنَّى يُصْرَفُونَ » ) * جمله * ( « ألَمْ تَرَ ) * - آيا نمىبينى » تعجب را مىرساند . و كلمه « انى » به معناى « كيف - چگونه » است . و معناى آيه اين است كه : آيا تعجب نمىكنى - و يا - آيا تعجب نكردى از امر اين اشخاصى كه در آيات خدا مجادله مىكنند ، چگونه از حق به سوى باطل و از هدايت به سوى ضلالت منحرف مىشوند ؟\r\nو منظور از اينكه در اين آيه باز متعرض حال مجادلين شده ، اين است كه اشاره كند كه اين طايفه از حق و هدايت منحرف شده‌اند و اينكه سرانجام چه سرنوشتى خواهند داشت .\r\nولى در آيه « إِنَّ الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ ما هُمْ بِبالِغِيه » متعرض حال آنان شده ، از اين جهت كه چه عاملى باعث مىشود در مقابل حق جدال كنند ، و آن را عبارت مىداند از كبر ، و آن گاه مىفرمايد : به آن كبريايى كه در سر مىپرورانند نمىرسند . پس آيه مورد بحث تكرار آيه مزبور نيست ، بلكه هر يك از آن دو يك جهت را متعرضند .\r\nاز اين بيان اشكالى كه در كلام بعضى از مفسرين « 1 » هست روشن مىشود ، مفسر نامبرده گفته است : تكرار كردن مساله مجادله ، بايد محمل صحيحى داشته باشد ، و آن اين است كه :\r\nبگوييم مجادلين متعدد بوده‌اند ، آن مجادلينى كه آيه قبلى متعرض حالشان بود ، غير از آن مجادلين هستند كه در آيه مورد بحث نامبرده شده‌اند . و يا بگوييم مورد مجادله متعدد بوده ، مثل اينكه مجادله در آيه سابق در مساله معاد بوده ، و مجادله در آيه مورد بحث در مساله توحيد بوده است .\r\nو خواننده از بيان سابق ، متوجه اشكالى كه بر اين مفسر وارد است مىباشد . علاوه بر اين ، از گفتار او پيداست كه اصلا متوجه غرض اين سوره نبوده است .\r\n* ( « الَّذِينَ كَذَّبُوا بِالْكِتابِ وَبِما أَرْسَلْنا بِه رُسُلَنا فَسَوْفَ يَعْلَمُونَ » ) * آنچه از سياق آيات بعدى برمىآيد اين است كه مراد از اين مجادلين تنها مجادلين با پيامبر است بنا بر اين مناسبتر اين مىباشد كه بگوييم : مراد از « كتاب » هم قرآن كريم است ، و مراد از جمله * ( « بِما أَرْسَلْنا بِه رُسُلَنا » ) * كتابها و اديانى است كه ساير انبياء ( ع ) آورده‌اند ، در نتيجه وثنيت كه قرآن و ساير كتابهاى آسمانى را منكرند در\r\n\r\n","description":"","footnote":"\r\n( 1 ) روح المعانى ، ج 24 ، ص 85 .\r\n","page_name":" 530 ","page_number":530},
  {"content":"\r\nحقيقت مساله نبوت را منكرند .\r\n* ( « فَسَوْفَ يَعْلَمُونَ » ) * - اين جمله تفريع است بر مجادله و تكذيب كفار و هم تهديد ايشان است به اينكه به زودى به حقيقت اين مجادله در آيات خدا ، و تكذيب كتاب و رسولان الهى پى خواهند برد .\r\n* ( « إِذِ الأَغْلالُ فِي أَعْناقِهِمْ وَالسَّلاسِلُ يُسْحَبُونَ فِي الْحَمِيمِ ثُمَّ فِي النَّارِ يُسْجَرُونَ » ) * در مجمع البيان مىگويد : كلمه « اغلال » جمع « غل » است ، و آن عبارت است از طوقى كه به گردن اشخاص مىاندازند ، تا خوارى و ذلت او را بنمايانند . و كلمه « غل » در اصل به معناى داخل شدن است . و نيز گفته : كلمه « سلاسل » جمع « سلسله » و آن عبارت است از حلقه هايى كه از جهت طول پشت سر هم قرار مىگيرد . ( كه در فارسى بدان زنجير مىگويند ) .\r\nو نيز گفته است : كلمه « سحب » به معناى كشاندن چيزى است بر روى زمين ، اين معناى اصلى كلمه است . و نيز گفته است : كلمه « سجر » در اصل به معناى افكندن هيزم است در آتشى كه زياد باشد ، مانند آتش تنور كه با هيزم افروخته شود « 1 » .\r\nكلمه « اذ » ظرف است براى جمله * ( « فَسَوْفَ يَعْلَمُونَ » ) * و بعضى « 2 » گفته‌اند آوردن اين كلمه با اينكه مخصوص گذشته است براى اين بوده كه تحقق وقوع را برساند هر چند كه جريان در آينده واقع شود و بنا بر اين جمع بين « اذ » و « سوف » منافات ندارد .\r\n* ( « إِذِ الأَغْلالُ فِي أَعْناقِهِمْ » ) * جمله اى است مركب از مبتدا و خبر ، و كلمه « سلاسل » عطف است بر « اغلال » و جمله « * ( يُسْحَبُونَ فِي الْحَمِيمِ ) * » نيز خبرى است بعد از آن خبر ديگر . و جمله * ( « ثُمَّ فِي النَّارِ يُسْجَرُونَ » ) * عطف است بر جمله « يسحبون » . و معناى آيه اين است كه : به زودى حقيقت عمل خود را خواهند فهميد ، آن وقتى كه غلها و زنجيرها در گردنشان باشد و در آبى سوزان كشيده شوند و سپس در آتش افكنده گردند . و بعضى گفته‌اند : معناى جمله * ( « ثُمَّ فِي النَّارِ يُسْجَرُونَ » ) * اين است كه به زودى در آتش افروخته خواهند شد و آتشگيره آن خواهند گشت ، مؤيد اين معنا آيه ديگرى است كه در وصف جهنم مىفرمايد :\r\n\r\n","description":"","footnote":"\r\n( 1 ) مجمع البيان ، ج 8 ، ص 532 .\r\n( 2 ) روح المعانى ، ج 24 ، ص 85 .\r\n( 3 ) مجمع البيان ، ج 8 ، ص 532 .\r\n","page_name":" 531 ","page_number":531},
  {"content":"\r\n« وَقُودُهَا النَّاسُ وَالْحِجارَةُ » « 1 » و نيز مىفرمايد : « إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ » « 2 » .\r\n* ( « ثُمَّ قِيلَ لَهُمْ أَيْنَ ما كُنْتُمْ تُشْرِكُونَ مِنْ دُونِ اللَّه قالُوا ضَلُّوا عَنَّا . . . » ) *\r\nيعنى به ايشان گفته مىشود - و در حالى كه بين كشيده شدن روى زمين و سوختن در آتش قرار دارند - پس كجايند آن خدايانى كه مىپرستيدند و شريك خدا مىپنداشتيد تا شما را يارى كنند و از اين عذاب نجات دهند . و يا همانطور كه معتقد بوديد در مقابل عبادتهايى كه براى آنها مىكرديد شفاعتتان كنند .\r\n* ( « قالُوا ضَلُّوا عَنَّا » ) * - يعنى مىگويند : آن آلهه از نظر ما غايبند ، چون كلمه « ضل » به معناى « غاب » است ، مىگويند : « ضلت الدابة » يعنى حيوان ناپديد شده و مكانش معلوم نيست . اين جمله پاسخى است از آن ندايى كه به ايشان مىشود : * ( « أَيْنَ ما كُنْتُمْ تُشْرِكُونَ مِنْ دُونِ اللَّه » ) * .\r\n* ( « بَلْ لَمْ نَكُنْ نَدْعُوا مِنْ قَبْلُ شَيْئاً » ) * - اين جمله تتمه جواب آنان و اعراض از جواب اولشان است ، چون متوجه مىشوند كه آن آلهه اى كه در دنيا شركاى خدا مىپنداشتند بجز اسمايى بدون مسمى نبودند . مفاهيمى بودند كه در سراسر عالم با هيچ چيز تطبيق نداشتند ، و عبادتهايى كه براى آنها كردند همه بيهوده بود ، و لذا منكر عبادت خود مىشوند و مىگويند :\r\nاصلا ما بت نمىپرستيديم . در مواردى ديگر به اين معنا اشاره نموده ، مىفرمايد : « فَزَيَّلْنا بَيْنَهُمْ » « 3 » و نيز مىفرمايد : « لَقَدْ تَقَطَّعَ بَيْنَكُمْ وَضَلَّ عَنْكُمْ ما كُنْتُمْ تَزْعُمُونَ » « 4 » .\r\nبعضى « 5 » هم گفته‌اند : جمله مورد بحث يكى از دروغهاى روز قيامت مشركين را حكايت مىكند ، هم چنان كه آيه « وَاللَّه رَبِّنا ما كُنَّا مُشْرِكِينَ » « 6 » دروغ ديگرى از آنهاست .\r\n* ( « كَذلِكَ يُضِلُّ اللَّه الْكافِرِينَ » ) * - يعنى در ساير مواردى كه خدا كافران را گمراه مىكند ، به خاطر اينكه كافرند ، يعنى حق را مىپوشانند ، شبيه به اين مورد است كه باطل را حق مىبينند و به طلبش مىروند و بعدا مىفهمند كه هر چه كرده‌اند بيهوده بوده ، و سعيشان باطلى بوده در صورت حق ، و سرابى بوده در سيماى حقيقت .\r\n\r\n","description":"","footnote":"\r\n( 1 ) آتشگيره آن انسانها و سنگ است . سوره بقره ، آيه 24 .\r\n( 2 ) شما و آنچه به عوض خدا مىپرستيد هيزم جهنميد . سوره انبياء ، آيه 98 .\r\n( 3 ) رابطه اى كه با بتها داشتند زايل كرديم . سوره يونس ، آيه 28 .\r\n( 4 ) رابطه بين شما قطع شد و آنچه را كه خدا مىپنداشتيد ناپديد گشت . سوره انعام ، آيه 94 .\r\n( 5 ) روح المعانى ، ج 24 ، ص 86 .\r\n( 6 ) به خدا كه پروردگار ماست ما هرگز شرك نورزيديم . سوره انعام ، آيه 23 .\r\n","page_name":" 532 ","page_number":532},
  {"content":"\r\nو معناى آيه بنا بر وجه دوم كه جمله * ( « بَلْ لَمْ نَكُنْ نَدْعُوا مِنْ قَبْلُ شَيْئاً » ) * دروغى باشد از مشركين ، اين مىشود : خداوند مثل اين ضلالت ، كافران را گمراه مىكند ، آن وقت برگشت كارشان به اين مىشود كه ناگزير شوند به دروغ گفتن در موقعى كه يقين دارند كه اين دروغ گفتن سودى به حالشان ندارد .\r\nالبته جمله مورد بحث به معانى ديگرى نيز تفسير شده كه نزديك به يكديگرند و با تفسيرى هم كه ما كرديم نزديكترند .\r\n\r\n\r\n* ( « ذلِكُمْ بِما كُنْتُمْ تَفْرَحُونَ فِي الأَرْضِ بِغَيْرِ الْحَقِّ وَبِما كُنْتُمْ تَمْرَحُونَ » ) * كلمه « تفرحون » مضارع از « فرح » است و « فرح » به معناى مطلق خوشحالى است ، ولى « مرح » به معناى افراط در خوشحالى است كه از اعمال مذموم بشمار مىرود . راغب گفته : « فرح » به معناى گشادگى دل است ، به وسيله لذتى زودگذر كه بيشتر در لذتهاى بدنى است « 1 » ، ولى « مرح » به معناى شدت فرح و بى بند و بارى در آن است « 2 » .\r\nو جمله * ( « ذلِكُمْ بِما كُنْتُمْ » ) * اشاره است به عذابى كه كفار در آن قرار دارند ، و حرف « با » در كلمه « بما » باى سببيت و يا باى مقابله است .\r\nو معنايش اين است كه : اين عذابى كه شما در آن قرار گرفته‌ايد به سبب ( و يا در مقابل ) فرحى است كه در زمين بدون حق مىكرديد ، از لذات عاجل دنيا كام مىگرفتيد . و نيز به سبب ( و يا در مقابل ) افراطى است كه در فرح خود مىكرديد ، چون دلهايتان شيفته لذات دنيا و زينت آن بود و با هر حقى كه مخالف باطل شما بود دشمنى مىكرديد ، در نتيجه به خاطر احياى باطل خود و از بين بردن حق و كوبيدن آن فرح و مرح مىكرديد .\r\nدر مجمع البيان گفته : اگر فرح را مقيد به قيد « به غير الحق » كرد ، ولى « مرح » را مطلق آورد ، براى اين است كه گاهى فرح به خاطر حق دست مىدهد ، و چنين فرحى ممدوح است ، گاهى هم مىشود كه به باطل دست مىدهد كه آن مذموم است ، ولى مرح جز مذموم و باطل نمىتواند باشد « 3 » .\r\n* ( « ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ » ) * يعنى داخل درهاى جهنم شويد كه برايتان تقسيم كرده‌اند ، در حالى كه در آن\r\n\r\n","description":"","footnote":"\r\n( 1 ) مفردات راغب ، ماده « فرح » .\r\n( 2 ) مفردات راغب ، ماده « مرح » .\r\n( 3 ) مجمع البيان ، ج 8 ، ص 533 .\r\n","page_name":" 533 ","page_number":533},
  {"content":"\r\nجاودانه باشيد ، و چه بسيار بد مقامى است كه متكبرين از حق دارند . در سابق هم گذشت كه گفتيم مراد از « ابواب جهنم » دركات آنست .\r\n* ( « فَاصْبِرْ إِنَّ وَعْدَ اللَّه حَقٌّ . . . » ) *\r\nبعد از آنكه مال امر جدال كنندگان در آيات خدا را بيان كرد كه آتش دوزخ است ، و نيز فرمود خدا ايشان را به كيفر كفرشان گمراه نمود ، اينك در اين جمله متفرع بر آن بيان ، رسول خدا ( ص ) را امر به صبر مىكند و علتش را هم اين مىداند كه وعده خدا حق است .\r\n* ( « فَإِمَّا نُرِيَنَّكَ بَعْضَ الَّذِي نَعِدُهُمْ » ) * - منظور از اين بعض ، عذاب دنيا است .\r\n* ( « أَوْ نَتَوَفَّيَنَّكَ » ) * - و يا تو را با مرگت بگيريم و آن را نشانت ندهيم . * ( « فَإِلَيْنا يُرْجَعُونَ » ) * - خلاصه مىفرمايد : چه اينكه مختصرى از عذابى كه به آنان وعده داديم ، در اين دنيا با بودن تو در حيات به ايشان بچشانيم ، و تو آن را ببينى و چه اينكه قبل از اين نشان دادن وعده خود تو را با مرگت بگيريم ، به هر حال اين كفار نزد ما خواهند برگشت و از چنگ ما بيرون شدنى نيستند ، آن وقت وعده خود را در حقشان عملى مىكنيم .\r\n* ( « وَلَقَدْ أَرْسَلْنا رُسُلًا مِنْ قَبْلِكَ مِنْهُمْ مَنْ قَصَصْنا عَلَيْكَ وَمِنْهُمْ مَنْ لَمْ نَقْصُصْ عَلَيْكَ . . . » ) *\r\nاين آيه كيفيت نصرت مزبور در آيه قبل را چنين بيان مىكند كه : خداى تعالى زمام امر آن نصرت را - كه آيه « وَلِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَهُمْ لا يُظْلَمُونَ » « 1 » آن را سنت خدا معرفى مىكند كه به منظور داورى بين هر رسول و امتش و به منظور پيروز كردن حق بر باطل نازل مىكند - به دست هيچ رسولى از رسولان قبل از تو نسپرد ، بلكه هر پيغمبرى كه خود خدا مىخواست از آن نصرت بهره مند مىكرد و حال تو نيز مانند حال ساير انبيا است ، ممكن است ما به تو اذن بدهيم كه آن نصرت را بياورى و در نتيجه گوشه اى از آن عذابها كه به كفار وعده داديم بر كفار نازل كنى و خودت هم آن را ببينى و ممكن هم هست قبل از نزول چنين عذابى بر كفار ، ما جان تو را بگيريم ، ولى به هر حال اين مسلم است كه امر خدا وقتى بيايد ، در بين آنان به حق داورى مىكند و در آن صورت پيروان باطل زيانكار خواهند بود . اين آن معنايى است كه سياق به آيه مىدهد .\r\nپس آيه مورد بحث مىخواهد اشاره كند به سنت جاريه اى از خداى تعالى كه در آخر\r\n\r\n","description":"","footnote":"\r\n( 1 ) سوره يونس ، آيه 47 .\r\n","page_name":" 534 ","page_number":534},
  {"content":"\r\nسوره متعرض آن مىشود .\r\n* ( « وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه . . . » ) * - كلمه « آيت » هر چند اعم از معجزه اى است كه يك پيامبر براى تاييد رسالت خود مىآورد بلاهايى كه خدا به منظور نصرت دادن به حق و داورى عملى بين هر پيامبر و امتش مىفرستد و ليكن در آيه مورد بحث - به طورى كه از سياق استفاده كرده‌ايم - منظور قسم دوم است .\r\n* ( « فَإِذا جاءَ أَمْرُ اللَّه قُضِيَ بِالْحَقِّ وَخَسِرَ هُنالِكَ الْمُبْطِلُونَ » ) * - يعنى و چون امر خدا به عذاب صادر شود ، به حق داورى مىشود ، يعنى حق را غالب و باطل را رسوا مىكند و در اين هنگام است كه افرادى كه به باطل تمسك مىكرده‌اند زيانكار مىشوند ، هم در دنيا و هم در آخرت ، اما در دنيا دچار هلاكت مىگردند ، و اما در آخرت به عذاب دائم مبتلا مىشوند .\r\nبعضى « 1 » از مفسرين به اين آيه شريفه استدلال كرده‌اند بر اينكه : بعضى از پيغمبران بوده‌اند كه داستانشان در قرآن نيامده . و ليكن اين استدلال درست نيست ، زيرا آيه شريفه در مكه نازل شده و بيش از اين دلالت ندارد كه تا اين تاريخ ، سرگذشت بعضى از انبيا را برايت شرح نداده‌ايم ، ولى در سوره نساء كه بعد از سوره مورد بحث و در مدينه نازل شده ، مىفرمايد :\r\n« وَرُسُلًا قَدْ قَصَصْناهُمْ عَلَيْكَ مِنْ قَبْلُ وَرُسُلًا لَمْ نَقْصُصْهُمْ عَلَيْكَ » « 2 » يعنى سرگذشت پيغمبرانى را قبلا برايت گفتيم و بعضى ديگر را نگفتيم ، و به همين جهت مىبينيم در سوره هايى كه بعد از سوره نساء نازل شده ، نام هيچ يك از انبيايى كه نامشان در قرآن آمده برده نشده ( و خلاصه اينكه آيه مورد بحث دلالتى بر اين مدعا ندارد ، ولى آيه سوره نساء اين دلالت را دارد ) .\r\nو در مجمع البيان است كه از على ( ع ) روايت شده كه فرمود : خداى تعالى پيغمبرى سياه چهره مبعوث كرد و داستان او را در قرآن براى ما بيان نفرمود « 3 » .\r\nو نيز الدر المنثور ، نظير اين معنا را از تفسير أوسط طبرانى ، و از ابن مردويه ، از آن جناب روايت كرده « 4 » .\r\n\r\n","description":"","footnote":"\r\n( 1 ) روح المعانى ، ج 24 ، ص 88 .\r\n( 2 ) سوره نساء ، آيه 164 .\r\n( 3 ) مجمع البيان ، ج 8 ، ص 533 .\r\n( 4 ) الدر المنثور ، ج 5 ، ص 357 .\r\n","page_name":" 535 ","page_number":535},
  {"content":"\r\n\r\n\r\nاللَّه الَّذِي جَعَلَ لَكُمُ الأَنْعامَ لِتَرْكَبُوا مِنْها وَمِنْها تَأْكُلُونَ ( 79 ) وَلَكُمْ فِيها مَنافِعُ وَلِتَبْلُغُوا عَلَيْها حاجَةً فِي صُدُورِكُمْ وَعَلَيْها وَعَلَى الْفُلْكِ تُحْمَلُونَ ( 80 ) وَيُرِيكُمْ آياتِه فَأَيَّ آياتِ اللَّه تُنْكِرُونَ ( 81 ) أفَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَكْثَرَ مِنْهُمْ وَأَشَدَّ قُوَّةً وَآثاراً فِي الأَرْضِ فَما أَغْنى عَنْهُمْ ما كانُوا يَكْسِبُونَ ( 82 ) فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ وَحاقَ بِهِمْ ما كانُوا بِه يَسْتَهْزِؤُنَ ( 83 )\r\nفَلَمَّا رَأَوْا بَأْسَنا قالُوا آمَنَّا بِاللَّه وَحْدَه وَكَفَرْنا بِما كُنَّا بِه مُشْرِكِينَ ( 84 ) فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا سُنَّتَ اللَّه الَّتِي قَدْ خَلَتْ فِي عِبادِه وَخَسِرَ هُنالِكَ الْكافِرُونَ ( 85 )\r\nترجمه آيات\r\nخدا همان كسى است كه چارپايان را برايتان خلق كرد تا بر بعضى از آنها سوار شده و از بعضى ديگر آنها بخوريد ( 79 ) .\r\nو در آنها منافع بسيار هست . و اينكه با سوار شدن و بار كردن بنه خود بر آنها به مقاصدى كه داريد برسيد و بر آنها و بر كشتىها حمل شويد ( 80 ) .\r\nو او همواره آيات خود را به شما نشان مىدهد ، كدام يك از آيات او را مىتوانيد انكار كنيد ( 81 ) .\r\n","description":"","footnote":"","page_name":" 536 ","page_number":536},
  {"content":"\r\nآيا اين مردم در زمين هيچ سير نكردند تا ببينند عاقبت آنها كه قبل از ايشان بودند چه شد ؟ با اينكه عددشان بيش از اينها و نيرويشان قوىتر از اينها بود و آثار بيشترى در زمين داشتند و عملكردشان هيچ سودى به حالشان نكرد ( 82 ) .\r\nآنها نيز هر وقت رسولانشان معجزات روشن مىآوردند گوششان بدهكار نبود خشنود و سرگرم دانش خود بودند و در نتيجه اثر استهزايشان گريبانشان را گرفت ( 83 ) .\r\nپس همين كه عذاب ما را بديدند گفتند ما تنها به خدا ايمان آورده و به آنچه شريك خدا مىپنداشتيم كفر مىورزيم ( 84 ) .\r\nولى ايمانشان بعد از ديدن عذاب ما هرگز سودى به حالشان نداشت اين خود سنتى است از خدا كه همواره در بندگانش جريان دارد در اينجاست كه كافران زيانكار مىشوند ( 85 ) .\r\nبيان آيات\r\nدر اين آيات براى چندمين بار به ذكر پاره اى از آيات و ادله توحيد برگشت نموده مردم را به عبرتگيرى از حال امتهاى گذشته ، كه هلاك شده‌اند و از سنتى كه در بين آنها جارى ساخته ، ارجاع مىدهد . و آن سنت اين است كه نخست در بين هر امتى رسولى مبعوث مىكند و سپس بين آن رسول و امتش قضاء مىراند و آن قضاء بالآخره به خسران كفار از آنان منجر مىشود و در اينجا سوره خاتمه مىيابد .\r\n* ( « اللَّه الَّذِي جَعَلَ لَكُمُ الأَنْعامَ لِتَرْكَبُوا مِنْها وَمِنْها تَأْكُلُونَ » ) * خداى سبحان از بين همه چيزهايى كه آدميان در زندگى از آن منتفع مىشوند ، و تدبير امر انسانها بدانها بستگى دارد ، چارپايان را نام مىبرد كه مراد از آن شتر و گاو و گوسفند است ، هر چند كه بعضى « 1 » گفته‌اند : مراد از آن در اينجا تنها شتر است .\r\n* ( « جَعَلَ لَكُمُ الأَنْعامَ لِتَرْكَبُوا مِنْها وَمِنْها تَأْكُلُونَ » ) * - « جعل » در اينجا به معناى آفريدن و يا مسخر كردن است . و لام در جمله « لتركبوا » لام غرض است . و حرف « من » براى تبعيض است . و معناى آيه اين است كه : خداى سبحان براى خاطر شما چارپايان را بيافريد ، ( و چارپايان را براى شما مسخر كرد ) . غرض از اين خلقت و يا تسخير اين است كه شما بر بعضى از آنها مانند يك قسم از شتران سوار شويد و از شير بعضى ديگر مانند قسمى از شتر و گاو و گوسفند بخوريد .\r\n\r\n","description":"","footnote":"\r\n( 1 ) روح المعانى ، ج 24 ، ص 89 .\r\n","page_name":" 537 ","page_number":537},
  {"content":"\r\n* ( « وَلَكُمْ فِيها مَنافِعُ . . . » ) *\r\nيعنى براى شما در آنها منافعى است ، مانند : شير ، پشم ، كرك ، مو ، پوست ، و ساير منافعشان .\r\n* ( « وَلِتَبْلُغُوا عَلَيْها حاجَةً فِي صُدُورِكُمْ » ) * - يعنى و غرض ديگر از خلقت آنها اين است كه بر پشت آنها سوار شويد و به مقاصد و حاجتهايى كه در سينه داريد برسيد .\r\n* ( « وَعَلَيْها وَعَلَى الْفُلْكِ تُحْمَلُونَ » ) * - اين جمله كنايه است از وسيله پيمودن بيابانها و درياها كه بيابانها را با شتران مىپيمايند و درياها را با كشتى .\r\nيُرِيكُمْ آياتِه فَأَيَّ آياتِ اللَّه تُنْكِرُونَ « معناى نشان دادن خدا آيات خود را ، در تفسير اوائل اين سوره گذشت . و گويا جمله يُرِيكُمْ آياتِه » منظور اصلى نيست تا مستلزم تكرار باشد ، بلكه منظور زمينه چينى بوده براى توبيخ كفار ، كه مىفرمايد : أَيَّ آياتِ اللَّه تُنْكِرُونَ « - كدام يك از آيات خدا را انكار مىكنيد » يعنى كدام يك از اين آيات را كه خدا به شما نشان داده و به چشم خود مىبينيد و بيان ما را در باره آن مىشنويد ، انكار مىكنيد ؟ انكارى كه بهانه باشد براى اعراض از توحيد خدا .\r\n* ( « أفَلَمْ يَسِيرُوا فِي الأَرْضِ فَيَنْظُرُوا . . . » ) *\r\nاين آيه شريفه مشركين را ملامت مىكند و آنان را به سرگذشت امتهاى سابق و سنت قضاى الهى كه در آن امتها جريان داشت توجه مىدهد . و نظير اين آيه در اوائل سوره نيز گذشت و گويا غرض از آن در آنجا اين بوده كه براى آنها روشن سازد كه خدا هر يك از آن امتها را به گناهانشان بگرفت ، چون هر وقت پيغمبرشان با معجزات به سويشان آمدند ، كفر ورزيدند و به همين جهت در آنجا دنبال آيه فرمود : « فَأَخَذَهُمُ اللَّه بِذُنُوبِهِمْ - خدا ايشان را به گناهانشان بگرفت » ولى در اينجا غرض اين بوده كه براى مشركين روشن كند كه آنچه در زندگى به دست مىآورند ، بىنيازشان نمىكند و از عذاب خدا جلوگيرى نمىنمايد ، نه آن خوشحالىها كه از دانش خود دارند و نه توبه شان و ندامتشان از آنچه كه كرده‌اند .\r\nو اگر در ابتداى آيه مورد بحث « فاء » تفريع آورد ، براى اين است كه آيه را بر جمله آخر آيه قبلى كه مىفرمود : « فأَيَّ آياتِ اللَّه تُنْكِرُونَ » تفريع كرده باشد ، يعنى اين را فرع و نتيجه آن قرار داده باشد . و اگر از خطاب در جمله قبلى ( تنكرون ) به غيبت ( أفلم يسيروا ) التفات كرد ، براى اين است كه بفهماند مردمى كه از آيات او رو بگردانند و آن را انكار كنند ، قابل آن نيستند كه مورد خطاب ما واقع شوند ، لذا گويا از آنان رويگردانيد و متوجه\r\n","description":"","footnote":"","page_name":" 538 ","page_number":538},
  {"content":"\r\nرسول خدا ( ص ) گرديد . و گويا فرموده : وقتى آيات خداى تعالى ظاهر و روشن است ، ديگر قابل انكار نيست ، و از جمله آنها يكى آن آياتى است كه در آثار گذشتگان هست و به زبان بىزبانى از هلاكت صاحبانش خبر مىدهد ، و اين مردم آن آثار را ديده‌اند ، ولى در آن به نظر عبرت نمىنگرند تا بفهمند گذشتگان با اينكه قويتر از ايشان بودند ، هم از نظر مقدار و هم از جهت كيفيت ، مع ذلك قدرتشان و فرحى كه از علم و قدرت خود داشتند ، سودى به حالشان نداد .\r\n* ( « فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ . . . » ) *\r\nضميرهاى هفتگانه جمع كه در اين آيه است ، همه به اقوام قبل از مشركين معاصر رسول خدا برمىگردد . مراد از جمله « * ( بِما عِنْدَهُمْ مِنَ الْعِلْمِ ) * » اطلاعاتى است كه از زينت زندگى دنيا و فنون تدبيرى است كه براى به دست آوردن آن داشتند ، و خداى سبحان اين فنون تدبير را « علم » ناميده ، تا بفهماند غير از آن علمى نداشتند ، هم چنان كه در جاى ديگر فرموده :\r\n« يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الآخِرَةِ هُمْ غافِلُونَ » « 1 » و نيز فرموده : « فَأَعْرِضْ عَنْ مَنْ تَوَلَّى عَنْ ذِكْرِنا وَلَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ » « 2 » .\r\nو مراد از فرحشان از علمى كه دارند ، غرور و خودپسندى ناشى از زرنگى و علم ظاهرى است كه در اداره زندگى خود دارند . و خودباختگى در مقابل اين اطلاعات و زرنگىها ، باعث شد كه از معارف حقيقى كه به وسيله رسولان خدا عرضه مىشود ، اعراض كنند و آن را چيزى به حساب نياورند و مسخره كنند و به همين جهت دنبال جمله * ( « فَرِحُوا بِما عِنْدَهُمْ مِنَ الْعِلْمِ » ) * فرمود : * ( « وَحاقَ بِهِمْ ما كانُوا بِه يَسْتَهْزِؤُنَ » ) * .\r\n\r\n\r\nو در معناى جمله * ( « فَرِحُوا بِما عِنْدَهُمْ مِنَ الْعِلْمِ » ) * اقوال ديگرى نيز هست :\r\nيكى « 3 » اينكه : مراد از * ( « بِما عِنْدَهُمْ مِنَ الْعِلْمِ » ) * عقايد فاسد و آراى باطلى است كه داشتند و آن را از نادانى علم ناميدند ، و به همان عقايد و آراى باطل خوشحالى مىكردند و بدين جهت علم انبيا را تحقير مىنمودند . ولى خواننده عزيز خودش متوجه است ، كه اين مفسر تصويرى براى آيه كرده كه هيچ دليلى بر آن دلالت نمىكند .\r\nيكى « 4 » ديگر اينكه : مراد از علم ، علوم فلسفه يونان و دهرى مسلكان است كه دارندگان\r\n\r\n","description":"","footnote":"\r\n( 1 ) تنها ظاهرى از زندگى دنيا را مىدانند و اما از آخرت غافلند . سوره روم ، آيه 7 .\r\n( 2 ) پس ديگر به اينان مپرداز كه از ذكر ما رويگردانده‌اند و به جز زندگى دنيا نمىخواهند ، چون علمشان همين مقدار است . سوره نجم ، آيه 29 و 30 .\r\n( 3 و 4 ) روح المعانى ، ج 24 ، ص 91 .\r\n","page_name":" 539 ","page_number":539},
  {"content":"\r\nاين علوم وقتى وحى آسمانى و معارف نبوى را مىشنيدند ، اظهار بىاعتنايى مىكردند و به علم خود مىباليدند . اين تفسير هم مانند تفسير قبلى است ، به اضافه اينكه با احدى از امتهاى گذشته كه قرآن كريم در اين آيات سرگذشتشان را بيان مىكند تطبيق نمىكند ، چون نه امت نوح از فلاسفه يونان و دهرى مسلك بودند و نه قوم عاد ، نه قوم ثمود و نه قوم ابراهيم ، و لوط و شعيب و سايرين .\r\nيكى « 1 » ديگر اينكه : اصل معناى آيه اين است كه : وقتى رسول هر امتى با بينات مىآمد ، از آمدن علم انبيا خوشحال نمىشدند ، چيزى كه هست به جاى اين عبارت فرموده :\r\n« از جهلى كه خود داشتند خوشحالى مىكردند » ، و سپس از باب طعنه و تعريض به جاى كلمه « جهل » ، « علم » را آورد و فرمود : * ( « فَرِحُوا بِما عِنْدَهُمْ مِنَ الْعِلْمِ » ) * . و اين تفسير علاوه بر اينكه روبراه نيست و از فهم دور است ، اشكال وجه اول هم بر آن وارد است .\r\nيكى « 2 » ديگر اينكه : ضمير در « فرحوا » به كفار و ضمير در « عندهم » به رسولان بر مىگردد و معناى آن اين است كه : كفار به علمى كه نزد انبيا بود ، خوشحالى مىكردند ، يعنى خنده و مسخره مىنمودند . اشكال اين وجه اين است كه لازمه آن مختل شدن ضميرهايى است كه همه در يك سياق قرار دارند ، مثل اينكه عبارت « عوام به علمى كه داشتند خوشحالى مىكردند » را معنا كنيم به اينكه « عوام به علمى كه علما داشتند به عنوان مسخرگى خوشحالى مىكردند » . علاوه بر اين خنده و مسخرگى كردن خودش واژه مخصوص دارد ، و معنا ندارد واژه « فرح - خوشحالى » را در آن به كار بگيرد ، و به فرضى هم به خاطر جهاتى استعمال كنند ، بايد قرينه اى در كلام بياورند و در آيه چنين قرينه اى نيست .\r\nيكى « 3 » ديگر اين است كه : دو ضمير در « فرحوا » و در « عندهم » به رسل برمىگردد و معناى آيه اين است كه : رسولان وقتى به سر وقت قوم خود آمدند و ديدند كه چقدر جاهلند و تا چه حدى بر كفر وجود خود پافشارى دارند و نيز از همين جا فهميدند كه چه عاقبت بدى در پى دارند ، شكر خدا را كردند كه مثل ايشان نيستند و به علمى كه خود داشتند آن هم علم به حق خوشحال گشتند .\r\nاشكال اين وجه آن است كه سياق آيات بهترين شاهد است بر اينكه اين آيه در مقام بيان حال كفار است ، نه حال انبيا و مىخواهد بفرمايد : كفار بعد از آنكه انبيا به سراغشان مىرفتند ، چه عكس العملى از خود نشان مىدادند و چگونه در اثر نپذيرفتن دعوت انبيا\r\n\r\n","description":"","footnote":"\r\n( 1 و 2 و 3 ) روح المعانى ، ج 24 ، ص 91 .\r\n","page_name":" 540 ","page_number":540},
  {"content":"\r\nكارشان به نزول عذاب كشيده شد و بعد از آمدن عذاب ديگر ايمان سودى برايشان نداشت .\r\nاين سياق چه ربطى دارد به اينكه انبيا در مقايسه وضع خود با وضع مردم خوشحال مىشدند از اينكه علوم حقه اى دارند . علاوه بر اين لازمه اين وجه نيز اين است كه مرجع ضميرهاى يك سياق ، مختلف شود .\r\n« * ( فَلَمَّا رَأَوْا بَأْسَنا قالُوا آمَنَّا بِاللَّه وَحْدَه وَكَفَرْنا بِما كُنَّا بِه مُشْرِكِينَ ) * » كلمه « باس » به معناى شدت عذاب است . و بقيه الفاظ آيه تفسير نمىخواهد .\r\n* ( « فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا . . . » ) *\r\nو سود نبخشيدن ايمان بعد از ديدن عذاب ، براى اين است كه چنين ايمانى اختيارى نيست و ارزشى ندارد .\r\n* ( « سُنَّتَ اللَّه الَّتِي قَدْ خَلَتْ فِي عِبادِه » ) * - يعنى آن سنتى كه خداى تعالى در گذشته در بين بندگانش باب كرده ، اين است كه توبه بعد از ديدن عذاب را قبول نكند . * ( « وَخَسِرَ هُنالِكَ الْكافِرُونَ » ) * ، اينجاست كه كفار زيانكار مىشوند .\r\n","description":"","footnote":"","page_name":" 541 ","page_number":541},
  {"content":"\r\n( 41 ) سوره فصلت ، مكى است و پنجاه و چهار آيه دارد ( 54 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nحم ( 1 ) تَنْزِيلٌ مِنَ الرَّحْمنِ الرَّحِيمِ ( 2 ) كِتابٌ فُصِّلَتْ آياتُه قُرْآناً عَرَبِيًّا لِقَوْمٍ يَعْلَمُونَ ( 3 ) بَشِيراً وَنَذِيراً فَأَعْرَضَ أَكْثَرُهُمْ فَهُمْ لا يَسْمَعُونَ ( 4 )\r\nوَ قالُوا قُلُوبُنا فِي أَكِنَّةٍ مِمَّا تَدْعُونا إِلَيْه وَفِي آذانِنا وَقْرٌ وَمِنْ بَيْنِنا وَبَيْنِكَ حِجابٌ فَاعْمَلْ إِنَّنا عامِلُونَ ( 5 ) قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِله واحِدٌ فَاسْتَقِيمُوا إِلَيْه وَاسْتَغْفِرُوه وَوَيْلٌ لِلْمُشْرِكِينَ ( 6 ) الَّذِينَ لا يُؤْتُونَ الزَّكاةَ وَهُمْ بِالآخِرَةِ هُمْ كافِرُونَ ( 7 ) إِنَّ الَّذِينَ آمَنُوا وَعَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ ( 8 ) قُلْ أإِنَّكُمْ لَتَكْفُرُونَ بِالَّذِي خَلَقَ الأَرْضَ فِي يَوْمَيْنِ وَتَجْعَلُونَ لَه أَنْداداً ذلِكَ رَبُّ الْعالَمِينَ ( 9 )\r\nوَ جَعَلَ فِيها رَواسِيَ مِنْ فَوْقِها وَبارَكَ فِيها وَقَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ ( 10 ) ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ ( 11 ) فَقَضاهُنَّ سَبْعَ سَماواتٍ فِي يَوْمَيْنِ وَأَوْحى فِي كُلِّ سَماءٍ أَمْرَها وَزَيَّنَّا السَّماءَ الدُّنْيا بِمَصابِيحَ وَحِفْظاً ذلِكَ تَقْدِيرُ الْعَزِيزِ الْعَلِيمِ ( 12 )\r\nترجمه آيات\r\nبه نام خداى رحمان رحيم\r\nحم ( 1 ) .\r\nاين كتاب نازل شده از ناحيه رحمان رحيم است ( 2 ) .\r\n","description":"","footnote":"","page_name":" 542 ","page_number":542},
  {"content":"\r\nكتابى است كه آياتش از يكديگر جداست كتابى است خواندنى عربى براى مردمى كه علم داشته باشند ( 3 ) .\r\nدر حالى كه بشارتده و بيمرسان است و در عين حال بيشترشان از آن رويگردانيده در نتيجه آن را نمىشنوند ( 4 ) .\r\nمىگويند دلهاى ما از پذيرفتن آنچه ما را به سويش مىخوانيد در غلافهايى روى هم است و در گوشهايمان سنگينى است و بين ما و تو حجابى است تو كار خود كن كه ما نيز كار خود خواهيم كرد ( 5 ) .\r\nبگو من تنها بشرى هستم مثل شما با اين فرق كه به من وحى مىشود كه معبود شما معبودى است يكتا پس همه يك صدا به سويش رو كنيد و از شركى كه به وى ورزيده‌ايد استغفار كنيد و واى به حال آنان كه شرك مىورزند ( 6 ) .\r\nهمانهايى كه زكات نمىدهند و نسبت به آخرت كافرند ( 7 ) .\r\nدر مقابل كسانى كه ايمان آورده و اعمال صالح مىكنند اجرى دارند كه هرگز قطع نمىشود ( 8 ) .\r\nبگو راستى شما به خدايى كفر مىورزيد كه زمين را در دو روز خلق كرد و براى او شريكها قايل مىشويد با اينكه اين خدا رب تمامى عوالم است ؟ ( 9 ) .\r\nو در زمين كوه هاى ريشه دار قرار داد كه قسمت بيرونىاش سر به آسمان كشيده و نيز در زمين آنچه قوت و رزق هست در چهار فصل پديد آورده قوت و رزقى كه كفاف همه روزىخواران را بدهد ( 10 ) .\r\nسپس بر آسمان كه در آن هنگام دودى بود بپرداخت و آن گاه به هر دو فرمود : چه بخواهيد و چه نخواهيد بايد تحت فرمان درآييد گفتند به طوع و رغبت تحت فرمانيم ( 11 ) .\r\nپس آسمانها را هفت عدد قرار داد آن هم در دو روز و امر هر آسمانى را در آن وحى كرد و ما آسمان دنيا را به فانوسهايى زينت داديم ستارگانى كه هم زينت آسمانند و هم حافظ آن ، اين است تقدير خدايى كه عزيز و داناست ( 12 ) .\r\n\r\nبيان آيات\r\n\r\nاين سوره پيرامون اعراض كفار از كتابى كه بر آنان نازل شده ، يعنى از قرآن كريم ، سخن مىگويد . غرض اصلى سوره اين است و به همين جهت ملاحظه مىكنيد كه يك قسمت از اين سوره در باره همين مساله است ، از همان ابتداى سوره اين معنا را خاطرنشان مىسازد ، و بعد از هر چند آيه يك بار همان را متعرض مىشود . براى اينكه اولين آيه آن آيه * ( « تَنْزِيلٌ مِنَ الرَّحْمنِ الرَّحِيمِ . . . » ) * است ، كه تا شش آيه مساله انكار كتاب را دنبال مىكند ،\r\n","description":"","footnote":"","page_name":" 543 ","page_number":543},
  {"content":"\r\nسپس در آيه « 26 » مجددا همين مطلب را متذكر شده مىفرمايد : « وَقالَ الَّذِينَ كَفَرُوا لا تَسْمَعُوا لِهذَا الْقُرْآنِ . . . » و براى نوبت سوم در آيه « 40 » همين مطلب را از سر گرفته ، مىفرمايد : « إِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا . . . » و دنبالش مىفرمايد : « إِنَّ الَّذِينَ كَفَرُوا بِالذِّكْرِ لَمَّا جاءَهُمْ . . . » و در اواخر سوره باز سخن از خدايى بودن قرآن نموده ، مىفرمايد : « قُلْ أرَأَيْتُمْ إِنْ كانَ مِنْ عِنْدِ اللَّه ثُمَّ كَفَرْتُمْ بِه . . . » .\r\nو لازمه اعراض مشركين از كتاب خدا انكار اصول سه گانه دين است كه اساس دعوت حقه اسلام را تشكيل مىدهد ، و آن عبارت است از وحدانيت خدا ، نبوت خاتم الانبياء ( ص ) ، و معاد ، و چون چنين لازمه اى در كار بود ، لذا در باره اين سه اصل مفصل سخن مىگويد ، و در ضمن بشارت و انذار مىدهد .\r\nو به طورى كه از روايات استفاده مىشود اين سوره در اوايل بعثت نازل شده و مضامين آياتش نيز بر اين معنا دلالت دارد ، پس در نتيجه اين سوره مكى خواهد بود .\r\n\r\n\r\n* ( « حم تَنْزِيلٌ مِنَ الرَّحْمنِ الرَّحِيمِ » ) * كلمه « تنزيل » خبر است براى مبتدايى كه حذف شده و اين كلمه هر چند مصدر است ، ولى به معناى اسم مفعول است ، در نتيجه تقدير آيه اين مىشود : « هذا منزل من الرحمن الرحيم - اين كتاب نازل شده از ناحيه رحمان رحيم است » . و اگر از بين همه اسماء و صفات خدا نام دو صفت « رحمان » و « رحيم » را برد ، كه اولى رحمت عامه خدا را حكايت مىكند كه شامل مؤمن و كافر هر دو مىشود و دومى از رحمت خاصه خدا خبر مىدهد كه تنها شامل مؤمنين است ، به اين منظور است كه اشاره كند به اينكه اين تنزيل مايه اصلاح دنياى مردم است ، هم چنان كه مايه اصلاح آخرتشان است .\r\n* ( « كِتابٌ فُصِّلَتْ آياتُه قُرْآناً عَرَبِيًّا لِقَوْمٍ يَعْلَمُونَ » ) * اين آيه خبرى است بعد از خبر قبلى ، يعنى بعد از كلمه « تنزيل » . و كلمه « فصلت » از مصدر « تفصيل » است كه در مقابل كلمه « احكام » و كلمه « اجمال » است . و مراد از تفصيل آيات قرآن اين است كه ابعاض و اجزاى آن را از يكديگر جدا و متمايز كند ، به اينكه آن را آن قدر نازل و در خور فهم شنونده كند كه شنونده عارف به اسلوبهاى كلام بتواند معانى آن را بفهمد و مقاصدش را تعقل كند ، هم چنان كه آيه « كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ » « 1 » و نيز آيه\r\n\r\n","description":"","footnote":"\r\n( 1 ) كتابى است كه آياتش نخست محكم بوده و سپس از ناحيه خداى حكيم خبير تفصيل داده شد . سوره هود ، آيه 1 .\r\n","page_name":" 544 ","page_number":544},
  {"content":"\r\n« وَالْكِتابِ الْمُبِينِ إِنَّا جَعَلْناه قُرْآناً عَرَبِيًّا لَعَلَّكُمْ تَعْقِلُونَ وَإِنَّه فِي أُمِّ الْكِتابِ لَدَيْنا لَعَلِيٌّ حَكِيمٌ » « 1 » به آن اشاره دارند .\r\n\r\n\r\nو جمله * ( « قُرْآناً عَرَبِيًّا » ) * حال از كتاب و يا از كلمه « آياته » مىباشد . و لام در جمله * ( « لِقَوْمٍ يَعْلَمُونَ » ) * لام تعليل و يا اختصاص است . و مفعول « يعلمون » يا حذف شده و تقديرش « لقوم يعلمون معانيه » است ، يعنى كتابى است كه آياتش مفصل شده براى مردمى كه معانى آن را مىدانند ، چون زبانشان همان زبانى است كه قرآن با آن نازل شده ، يعنى زبانشان عربى است . ممكن هم هست اصلا مفعول آن متروك شده و معنايش « براى مردمى داراى علم » باشد .\r\nلازمه معناى اول اين است كه عربى نازل شدن قرآن براى آن باشد كه نژاد عرب مورد اعتنا بوده‌اند ، هم چنان كه آيه « وَلَوْ جَعَلْناه قُرْآناً أَعْجَمِيًّا لَقالُوا لَوْ لا فُصِّلَتْ آياتُه ء أَعْجَمِيٌّ وَعَرَبِيٌّ » « 2 » و نيز قريب به آن آيه « وَلَوْ نَزَّلْناه عَلى بَعْضِ الأَعْجَمِينَ فَقَرَأَه عَلَيْهِمْ ما كانُوا بِه مُؤْمِنِينَ » « 3 » بدين معنا اشعار دارد .\r\nدر اينجا ممكن است كسى بپرسد : اگر معناى آيه اين باشد ، آيا با عموم دعوت خاتم الانبياء ( ص ) منافات پيدا نمىكند ؟ مىگوييم : نه ، زيرا دعوت آن جناب هر چند جهانى بوده و ليكن مرحله به مرحله صورت مىگرفته ، اولين دعوتى كه كرد دعوت مردم در مراسم حج بود كه با انكار شديد مشركين مواجه شد . آن گاه از آن به بعد مدتى به طور سرى و پنهانى دعوت كرد ، و در مرحله سوم مامور شد عشيره و نزديكان خود را دعوت كند ، هم چنان كه آيه شريفه « وَأَنْذِرْ عَشِيرَتَكَ الأَقْرَبِينَ » « 4 » بدان اشاره دارد . و در مرحله چهارم مامور شد همه قومش را دعوت كند ، هم چنان كه آيه « فَاصْدَعْ بِما تُؤْمَرُ وَأَعْرِضْ عَنِ الْمُشْرِكِينَ » « 5 » به آن اشاره دارد .\r\nو در مرحله پنجم ، مامور شد به دعوت عموم مردم كه آيه « قُلْ يا أَيُّهَا النَّاسُ إِنِّي رَسُولُ اللَّه إِلَيْكُمْ جَمِيعاً » « 6 » و نيز آيه « وَأُوحِيَ إِلَيَّ هذَا الْقُرْآنُ لأُنْذِرَكُمْ بِه وَمَنْ بَلَغَ » « 7 » ، به آن اشاره\r\n\r\n","description":"","footnote":"\r\n( 1 ) سوره زخرف ، آيه 2 و 3 و 4 .\r\n( 2 ) اگر آن را قرآنى غير عربى قرار مىداديم عربها مىگفتند : چرا آياتش روشن و شكفته نيست ، اين عجمى است يا عربى . سوره حم سجده ، آيه 44 .\r\n( 3 ) اگر قرآن را بر بعضى نژادهاى غير عرب نازل مىكرديم و آن غير عرب ، آن را بر عربها مىخواند ، هرگز به آن ايمان نمىآوردند . سوره شعراء ، آيه 198 و 199 .\r\n( 4 ) سوره شعراء ، آيه 214 .\r\n( 5 ) حال به آنچه مامور شده اى قيام كن و از مشركين روى برتاب . سوره حجر ، آيه 94 .\r\n( 6 ) بگو هان اى مردم به درستى من فرستاده خدا به سوى همگى شمايم . سوره اعراف ، آيه 158 .\r\n( 7 ) اين قرآن بر من نازل شده تا شما را و هر كس را كه پيام من به او برسد انذار كنم . سوره انعام ، آيه 19 .\r\n","page_name":" 545 ","page_number":545},
  {"content":"\r\nدارند .\r\nعلاوه بر اين ، اين معنا از مسلمات تاريخ است كه يكى از گروندگان به آن جناب سلمان فارسى است كه ايرانى بوده ، يكى ديگر بلال بوده كه اهل حبشه بوده است و يكى صهيب بوده كه اهل روم آن روز بوده . و نيز اين هم مسلم است كه آن جناب يهوديان را هم دعوت مىكرده و وقايعى كه بين آن جناب و يهوديان اتفاق افتاده معروف است . و نيز اين مسلم است كه آن جناب به پادشاهان ايران ، مصر ، حبشه ، و روم نامه نوشته و همه را به اسلام دعوت كرده ، همه اين شواهد دلالت دارد بر اينكه دعوت آن جناب جهانى و عمومى بوده است .\r\n* ( « بَشِيراً وَنَذِيراً فَأَعْرَضَ أَكْثَرُهُمْ فَهُمْ لا يَسْمَعُونَ » ) * .\r\nدو كلمه « بشيرا » و « نذيرا » دو حال از كتاب در آيه قبلى است . و مراد از نشنيدن بيشتر مردم ، به قرينه اينكه فرمود : « فاعرض » ، نشنيدن به سمع قبول است ، نه اينكه گوششان نمىشنيده .\r\n* ( « وَقالُوا قُلُوبُنا فِي أَكِنَّةٍ مِمَّا تَدْعُونا إِلَيْه . . . » ) *\r\nراغب مىگويد : كلمه « أكنة » از كلمه « كن » گرفته شده و اين كلمه به معناى ظرفى است كه چيزى در آن حفظ و نگهدارى شود . و نيز مىگويد : « كنان » به معناى روپوشى است كه چيزى در زير آن نهفته شود ، و جمع آن « اكنه » مىآيد : هم چنان كه جمع كلمه « غطاء » ، « اغطيه » مىآيد ، و در قرآن آمده ، آنجا كه فرموده : « وَجَعَلْنا عَلى قُلُوبِهِمْ أَكِنَّةً أَنْ يَفْقَهُوه » « 1 » .\r\nو بنا بر اين جمله * ( « قُلُوبُنا فِي أَكِنَّةٍ مِمَّا تَدْعُونا إِلَيْه » ) * ، كنايه اى خواهد بود از اينكه دلهاى ما وضعى به خود گرفته كه به هيچ وجه دعوتت به دين توحيد را نمىفهمد ، مثل اينكه با روپوشهايى پوشيده شده كه هيچ منفذى براى راه يافتن و رخنه كردن چيزى از خارج در آن نمانده است .\r\n* ( « وَفِي آذانِنا وَقْرٌ » ) * - يعنى در گوشهاى ما سنگينى و كرى پيدا شده ، ديگر گوش ما از دعوت تو چيزى نمىشنود . * ( « وَمِنْ بَيْنِنا وَبَيْنِكَ حِجابٌ » ) * ، يعنى بين ما و تو پرده اى است كه نمىگذارد ما به سويت آييم . پس ما در هيچ يك از خواسته هاى تو با تو جمع نمىشويم .\r\nكفار با اين اعلام خود آن جناب را از قبول دعوتش به كلى مايوس كردند ، چون بار\r\n\r\n","description":"","footnote":"\r\n( 1 ) مفردات راغب ، ماده « كن » .\r\n","page_name":" 546 ","page_number":546},
  {"content":"\r\nاول گفتند : دلهاى ما در ظرفى پنهان شده كه ديگر هيچ دعوتى در آن رخنه نمىكند تا ما آن را بفهميم . و بار دوم گفتند : راه هاى ورود دعوت تو به دلهاى ما كه دو گوش ما باشد بسته شده ، و هيچ انذار و بشارتى در آن نفوذ نمىنمايد . و نوبت سوم گفتند : بين ما و تو حجاب و حائلى است كه نمىگذارد ما و تو يك جا و بر سر يك مساله جمع شويم . و اين خود مايوس كردن به تمام معنا است .\r\n* ( « فَاعْمَلْ إِنَّنا عامِلُونَ » ) * - اين جمله تفريع و نتيجه گيرى از جمله هاى قبل است ، و بويى هم از تهديد مىدهد ، و بنا بر اين معنايش اين مىشود : وقتى هيچ راهى براى تفاهم بين ما و تو نمانده ، ناگزير تو هر چه مىتوانى بكن و اعتقادات ما را باطل بساز ما هم هر تلاشى كه داريم براى ابطال دعوت تو مىكنيم .\r\nبعضى « 1 » از مفسرين در معناى اين جمله گفته‌اند : تو بر دين خودت عمل كن ، ما هم بر طبق دين خود عمل خواهيم كرد . بعضى « 2 » ديگر هم گفته‌اند : معنايش اين است كه تو در هلاك ما بكوش ، ما هم در نابودى تو مىكوشيم . ولى اين دو قول خالى از بعد و دورى از ذهن نمىباشد .\r\n* ( « قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِله واحِدٌ فَاسْتَقِيمُوا إِلَيْه وَاسْتَغْفِرُوه » ) * اين آيه شريفه - به طورى كه از سياق برمىآيد - در مقام پاسخ گويى از اين سخن ايشان است كه گفتند : * ( « قُلُوبُنا فِي أَكِنَّةٍ مِمَّا تَدْعُونا إِلَيْه » ) * و حاصل جواب اين است كه : اى پيامبر به ايشان بگو من بشرى هستم مانند شما كه در بين شما معاشرت مىكنم ، آن طور كه خود شما با يكديگر معاشرت مىكنيد و با شما سخن مىگويم ، آن طور كه خود شما با يكديگر گفتگو مىكنيد ، پس من جنس ديگرى مخالف جنس شما از قبيل فرشته نيستم ، تا بين من و شما حايل و حجابى باشد و يا سخنم به گوش شما نرسد و يا كلامم به دلهاى شما وارد نشود . تنها تفاوت من با شما اين است كه به من وحى مىشود و آنچه من به شما مىگويم و شما را به سوى آن دعوت مىنمايم ، وحيى است كه به من مىشود و آن اين است كه معبود شما آن معبودى كه سزاوار پرستش باشد يكى است ، نه آلهه متفرق و گوناگون .\r\n* ( « فَاسْتَقِيمُوا إِلَيْه وَاسْتَغْفِرُوه » ) * - يعنى حال كه به جز يك إله بىشريك وجود ندارد ، پس به توحيد او قيام كنيد ، و شركا را از او نفى نماييد و از او نسبت به شرك و گناهانى كه تا\r\n\r\n","description":"","footnote":"\r\n( 1 و 2 ) مجمع البيان ، ج 9 ، ص 4 .\r\n","page_name":" 547 ","page_number":547},
  {"content":"\r\nكنون مرتكب شده‌ايد طلب مغفرت نماييد .\r\n\r\n\r\n* ( « وَوَيْلٌ لِلْمُشْرِكِينَ الَّذِينَ لا يُؤْتُونَ الزَّكاةَ وَهُمْ بِالآخِرَةِ هُمْ كافِرُونَ » ) * اين آيه شريفه مشركين را كه براى خدا شركايى اثبات مىكردند و قائل به يگانگى او نبودند ، تهديد مىكند و آنان را به دو صفت از اخص صفاتشان توصيف مىكند : يكى اينكه زكات نمىدهند و يكى هم اينكه به آخرت كفر مىورزند .\r\nو مراد از « دادن زكات » مطلق انفاق مال در راه خدا به فقراء و مساكين است ، براى اينكه زكات به معناى صدقه واجبى كه از احكام اسلام است آن روز يعنى در روزهايى كه اين سوره نازل مىشد واجب نشده بود ، چون سوره مورد بحث از قديمىترين سوره هاى مكى است .\r\nبعضى « 1 » از مفسرين گفته‌اند : مراد از « دادن زكات » تزكيه نفس ، و تطهير آن از پليدىهاى گناهان است و اينكه نفس را با رشدى پاك كه تنها از راه عبادت خداى سبحان دست مىدهد ، تربيت و نمو دهند . و اين تفسير تفسير خوبى است ، اما در صورتى كه اطلاق جمله « زكات دادن » بر تزكيه نفس اطلاقى صحيح باشد .\r\nو جمله * ( « وَهُمْ بِالآخِرَةِ هُمْ كافِرُونَ » ) * وصف ديگرى است از مشركين . وصفى است كه از لوازم مذهب آنان در انكار معاد به شمار مىرود و به همين جهت جمله را با ضمير فصل « هم » آغاز كرد تا بفهماند كفر به آخرت از مشخصات مشرك است . « 2 »\r\n* ( « إِنَّ الَّذِينَ آمَنُوا وَعَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ » ) * .\r\nيعنى مؤمنين اجرى غير مقطوع و دائمى دارند ، هم چنان كه بعضى از مفسرين « ممنون » را اين طور معنا كرده‌اند . و بعضى ديگر آن را به غير معدود معنا كرده‌اند ، همان معنايى كه آيه « يُرْزَقُونَ فِيها بِغَيْرِ حِسابٍ » « 4 » نيز بدان اشاره مىكند .\r\nبعضى « 5 » ديگر احتمال داده‌اند كه منظور از اين جمله اين باشد كه : در رزق مردم با ايمان و صالح منت و اذيت نيست و دهنده رزق عمل خود را با منت نهادن مكدر نمىكند .\r\nممكن است ما نيز اين معنا را توجيه نموده ، بگوييم : اينكه اين رزق را اجر ناميده ، اشعار بر\r\n\r\n","description":"","footnote":"\r\n( 1 ) مجمع البيان ، ج 9 ، ص 4 .\r\n( 2 ) مجمع البيان ، ج 9 ، ص 5 .\r\n( 3 ) روح المعانى ، ج 24 ، ص 99 .\r\n( 4 ) در بهشت روزى بىحسابى داده مىشوند . سوره مؤمن ، آيه 40 .\r\n( 5 ) مجمع البيان ، ج 9 ، ص 5 .\r\n","page_name":" 548 ","page_number":548},
  {"content":"\r\nاين معنا دارد كه رزق مزبور حق مردم با ايمان و صالح است ، هر چند كه اين استحقاق را هم خدا به آنها داده ، نه اينكه از پيش خود به دست آورده باشند ، هم چنان كه فرمود : « إِنَّ هذا كانَ لَكُمْ جَزاءً وَكانَ سَعْيُكُمْ مَشْكُوراً » « 1 » و معلوم است رزقى كه به عنوان مزد به كسى مىدهند ، ديگر منت برنمىدارد .\r\n* ( « قُلْ أإِنَّكُمْ لَتَكْفُرُونَ بِالَّذِي خَلَقَ الأَرْضَ فِي يَوْمَيْنِ وَتَجْعَلُونَ لَه أَنْداداً . . . » ) *\r\nدر اين آيه شريفه براى بار دوم به رسول خود دستور مىدهد كه از مشركين نسبت به كفر و شركشان به خدا پرسش نمايد كه با اينكه آيات و دلايل وحدانيت خدا در خلقت آسمانها و زمين و تدبير امر آن دو روشن است ، چرا شرك مىورزند ؟ و اين دستور را بعد از پاسخى فرموده كه از گفتار مشركين كه گفتند : * ( « قُلُوبُنا فِي أَكِنَّةٍ » ) * داده بود .\r\nو استفهام در اين آيه استفهام تعجبى است ، و به همين مناسبت مطلب مورد استفهام را با حرف « ان » و حرف « لام » تاكيد كرد ، گويا شخص استفهام كننده به هيچ وجه باور نمىكند كه مردمى به خدا كفر بورزند و قائل به شركايى براى خدا شوند ، با اينكه برهان و حجت بر وحدانيت او اين قدر روشن است .\r\n* ( « وَتَجْعَلُونَ لَه أَنْداداً » ) * - اين جمله تفسير جمله * ( « لَتَكْفُرُونَ بِالَّذِي خَلَقَ الأَرْضَ . . . » ) *\r\nاست . و كلمه « انداد » جمع « ند » است كه معناى مثل را مىدهد ، و مراد از « جعل انداد » شريك گرفتن براى خداست ، شركايى كه در ربوبيت و الوهيت مثل او باشند .\r\nو اگر در جمله « * ( ذلِكَ رَبُّ الْعالَمِينَ ) * » با كلمه « ذلك » كه مخصوص براى اشاره به دور است ، به خداى تعالى اشاره كرد ، براى دور بودن ساحت مقدس او و نزاهتش از داشتن مثل و از نظاير اين اوهام است . پس او رب العالمين است ، كه تدبير امر تمامى مخلوقات به دست اوست و با اين حال ديگر هيچ مجوزى براى اين توهم نيست كه غير او ربى ديگر و معبودى ديگر باشد .\r\n\r\n\r\nو مراد از كلمه « يوم » در جمله * ( « خَلَقَ الأَرْضَ فِي يَوْمَيْنِ » ) * پاره اى از زمان است ، نه دو روز از روزهاى معمولى و معهود ذهن ما ، چون روز از نظر ما ساكنان زمين عبارت است از مقدار حركت كره زمين به دور خودش ، كه يك دور آن را يك روز ( و يا به عبارتى : يك شبانه روز ) مىناميم ، و احتمال اينكه مراد از دو روز در آيه چنين روزى باشد احتمالى است\r\n\r\n","description":"","footnote":"\r\n( 1 ) اين پاداش كه مىبينيد از پيش جزاى شما بود و كوشش شما قابل تقدير بود . سوره دهر ، آيه 22 .\r\n","page_name":" 549 ","page_number":549},
  {"content":"\r\nفاسد و فسادش بر همه روشن . پس - همانطور كه گفتيم - مراد از روز پاره اى از زمان است و اطلاق روز بر پاره اى از زمان بسيار شايع است ، از آن جمله كلام خداى تعالى است كه مىفرمايد : « وَتِلْكَ الأَيَّامُ نُداوِلُها بَيْنَ النَّاسِ » « 1 » و نيز مىفرمايد : « فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ » « 2 » ، و امثال اين موارد كه ايام در پاره اى از زمان اطلاق شده است .\r\nپس مراد از دو روزى كه خدا در آن زمين را آفريده دو قطعه از زمان است كه در آن تكون زمين و زمين شدن آن تمام شده . و اگر آن را دو قطعه از زمان خواند ، نه يك قطعه ، براى اين است كه دلالت كند بر اينكه زمين در تكون نخستينش ، دو مرحله متغاير را طى كرده :\r\nيكى مرحله خامى و كالى و دوم مرحله پختگى و رسيده شدن . و يا به عبارتى ديگر : يكى مرحله ذوب بودن ، و ديگرى مرحله منجمد شدن ، و امثال اين تعبيرها .\r\n* ( « وَجَعَلَ فِيها رَواسِيَ مِنْ فَوْقِها . . . » ) *\r\nاين آيه شريفه عطف است بر جمله * ( « خَلَقَ الأَرْضَ فِي يَوْمَيْنِ » ) * و فاصله شدن دو جمله :\r\n* ( « وَتَجْعَلُونَ لَه أَنْداداً » ) * و * ( « ذلِكَ رَبُّ الْعالَمِينَ » ) * ، بين معطوف و معطوف عليه ، ضررى ندارد ، براى اينكه جمله اول مىخواهد جمله « لتكفرون » را تفسير كند و جمله دوم مىخواهد استفهام شگفتانگيز را توجيه نمايد .\r\nو كلمه « رواسى » صفتى است براى موصوفى تقديرى ، يعنى براى « جبال » كه در كلام نيامده و تقدير كلام « جبالا رواسى » است ، يعنى : و قرار داد در زمين كوه هايى ريشه دار و ثابت .\r\n« و بارك فيها » - يعنى و در زمين خير بسيارى قرار داد كه موجودات زنده روى زمين از نبات و حيوان و انسان در زندگى خود انواع بهره ها را از آن خيرات مىبرند .\r\n\r\n\r\n* ( « وَقَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ » ) * - بعضى « 3 » گفته‌اند : در ظرف « اربعة ايام - چهار روز » چيزى حذف شده كه مربوط به كلمه « قدر » است و تقدير كلام « و قدر الاقوات فى تتمة اربعة ايام من حين بدء الخلق » مىباشد ، يعنى خداوند ارزاق روزيخواران را در تتمه چهار روز از حين آغاز خلقت مقدر فرمود . در نتيجه دو روز به خلقت زمين پرداخت و\r\n\r\n","description":"","footnote":"\r\n( 1 ) ما اين ايام را در بين مردم جابجا مىكنيم . سوره آل عمران ، آيه 140 .\r\n( 2 ) پس آيا در انتظار آنند كه همان ايامى كه امتهاى گذشته داشتند داشته باشند . سوره يونس ، آيه 102 .\r\n( 3 ) مجمع البيان ، ج 9 ، ص 5 .\r\n","page_name":" 550 ","page_number":550},
  {"content":"\r\nدو روز هم - كه تتمه چهار روز است - به تقدير ارزاق .\r\nولى بعضى « 1 » گفته‌اند : ظرف « اربعة ايام » متعلق به حصول ارزاق است ، البته تقدير مضاف هم يعنى كلمه « تتمه » نيز به حال خود باقى است ، در نتيجه تقدير كلام چنين مىشود : « و قدر حصول أقواتها فى تتمة اربعة ايام » ، يعنى خداوند پديد آوردن ارزاق را در تتمه چهار روز مقدر فرمود ، كه ظرف چهار روز ظرف براى خلقت زمين و پديد آوردن ارزاق هر دو است . بعضى ديگر گفته‌اند : ظرف مزبور متعلق است به حصول همه امورى كه در آيه شريفه ذكر شده ، هم قرار دادن كوه ها ، و هم بركتدار كردن آنها و تقدير كلام اين است كه حصول همه اينها در تتمه چهار روز بوده . ولى اين توجيه مستلزم حذف كردن و تقدير گرفتن بيشترى است .\r\nو زمخشرى در كشاف ظرف را متعلق به مبتدا و خبرى گرفته كه هر دو حذف شده‌اند و ديگر مانند چند وجه قبلى مضافى در تقدير نگرفته و به گفته وى تقدير كلام چنين مىشود « كل ذلك كائن فى اربعة ايام - همه اينها در چهار روز بوده » ، و در نتيجه جمله « * ( فِي أَرْبَعَةِ أَيَّامٍ ) * » از قبيل خلاصه گيرى از كلام مىشود ، گويا فرموده : خدا زمين را در دو روز ، و ارزاق روزيخواران و ساير حيوانات را هم در دو روز آفريد ، در نتيجه همه اينها در چهار روز بوده « 2 » .\r\nمفسرين در پاسخ اين سؤال كه چرا آيه را حمل نكنيم بر اين كه قرار دادن كوه ها و يا تقدير ارزاق در چهار روز بوده ؟ گفته‌اند : براى اين كه لازمه اش اين مىشود كه مجموع خلقت زمين و آنچه در آن است در شش روز انجام شده باشد ، و چون بعد از اين آيه مىفرمايد كه :\r\n« آسمانها در دو روز خلق شده » ، در نتيجه مجموع هشت روز مىشود ، در حالى كه قرآن كريم مكرر فرموده كه مجموع خلقت آسمانها و زمين در شش روز بوده ، ناگزير بايد اين وجه را حمل بر يكى از وجوه سابق كرد ، آن وقت اشكال حذف و تقديرى كه بر آنها وارد بود بر اين نيز وارد مىشود .\r\nو انصاف قضيه اين است كه آيه شريفه يعنى جمله * ( « وَقَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ » ) * ظهورش در غير آن چيزى است كه مفسرين گفته‌اند : قرائنى كه در پيرامون آن هست تاييد مىكند كه مراد از تقدير اقوات زمين در چهار روز ، تقدير آن در چهار فصل است كه\r\n\r\n","description":"","footnote":"\r\n( 1 ) تفسير ابى السعود ، ج 8 ، ص 5 .\r\n( 2 ) تفسير كشاف ، ج 4 ، ص 188 .\r\n","page_name":" 551 ","page_number":551},
  {"content":"\r\nبر حسب ظاهر حس به دنبال ميل شمالى و جنوبى خورشيد پديد مىآيد . پس ايام چهارگانه همان فصول چهارگانه است .\r\nو اما ايامى كه در اين آيات براى خلقت آسمانها و زمين آمده ، چهار روز است دو روز براى خلقت زمين ، و دو روز براى به پا داشتن آسمانهاى هفتگانه ، بعد از آنكه دود بود ، و اما ايامى كه در آن اقوات درست شده ايام تقدير اقوات است ، نه خلقت آنها ، و آنچه كه در كلام خداى تعالى مكرر آمده اين است كه خداى تعالى آسمانها و زمين را در شش روز آفريده ، نه مجموع خلق و تقدير را . پس حق اين است كه ظرف مزبور تنها قيد براى جمله اخير است و ديگر نه حذفى لازم مىآيد ، و نه تقديرى ، و مراد بيان تقدير ارزاق زمين در چهار فصل سال است .\r\n\r\n\r\n* ( « سَواءً لِلسَّائِلِينَ » ) * - كلمه « سواء » مفعول مطلق است براى فعلى تقديرى ، و معنايش اين است كه : اقوات تقدير شده فراهم شد ، فراهم شدنى مخصوص ، براى محتاجان . ممكن هم هست حال باشد از اقوات و معنايش اين باشد كه : خدا اقوات را تقدير كرد ، در حالى كه براى محتاجان يكسان و برابر بود ، به طورى كه همه از آن استفاده كنند ، نه زياد بيايد و نه كم .\r\nو منظور از « سائلين » انواع نباتات و حيوانات و انسان است كه همه در بقاى خود محتاج به ارزاقند و به اعتبار اين احتياج ذاتى آنان را « سائل - درخواست كننده » خواند ، چون با زبان حال از پروردگار خود رزق مىخواهند .\r\nآرى هر چند ظاهر اين دو آيه شريفه اين است كه تنها در باره صاحبان عقل سخن مىگويد و ليكن از آن دو و مخصوصا از آيه دومى برمىآيد كه مراد از سؤال - همانطور كه گفتيم - احتياج و استعداد است . و بنا بر اين كه چنين باشد ، آيه عموميت خواهد داشت و شامل نبات هم مىشود و اگر ضمير صاحبان عقل را آورده ، از باب غلبه دادن جانب آنان است .\r\nهم چنان كه آيه : « يَسْئَلُه مَنْ فِي السَّماواتِ وَالأَرْضِ » « 1 » و آيه « وَآتاكُمْ مِنْ كُلِّ ما سَأَلْتُمُوه » « 2 » نيز دلالت دارد بر اينكه منظور از اين درخواست ، درخواست زبانى نيست ، بلكه درخواست طبيعت و ذات آنهاست « 3 » .\r\n\r\n","description":"","footnote":"\r\n( 1 ) همه آنان كه در آسمانها و زمين هستند از او درخواست دارند . سوره رحمان ، آيه 29 .\r\n( 2 ) هر چه را كه درخواست كنيد به شما داده . سوره ابراهيم ، آيه 34 .\r\n( 3 ) چون مىبينيم كه كفار مانند سايرين مصداق جمله * ( « مَنْ فِي السَّماواتِ وَالأَرْضِ » ) * هستند ، با اينكه به زبان از خدا سؤال و درخواست نمىكنند . پس معلوم مىشود منظور از اين سؤال ، درخواست ذاتى محتاجان است . ( مترجم ) .\r\n","page_name":" 552 ","page_number":552},
  {"content":"\r\n\r\n\r\n* ( « ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ » ) * كلمه « استوى » - به طورى كه راغب « 1 » گفته - وقتى با كلمه « على » متعدى شود معناى استيلاء و تسلط را مىدهد ، مانند آيه « الرَّحْمنُ عَلَى الْعَرْشِ اسْتَوى - رحمان بر عرش مسلط است » و چون با كلمه « الى » متعدى گردد ، معناى رسيدن به چيزى را مىدهد .\r\nو نيز در مفردات گفته : « 2 » كلمه « كره » - به فتحه كاف - به معناى مشقتى است كه از خارج و به اكراه و اجبار ديگران بر آدمى تحميل شود ، ولى كلمه « كره » - به ضمه كاف - به معناى مشقتى است كه از ناحيه خود انسان برسد .\r\nپس معناى اينكه فرمود : * ( « ثُمَّ اسْتَوى إِلَى السَّماءِ » ) * اين است كه خدا سپس متوجه آسمان شد ، و به امر آن بپرداخت . و منظور از توجه به آسمان خلق كردن آن است ، نه اينكه بدانجا رود ، چون قصد مكانى جز با انتقال قاصد از مكانى به مكانى ديگر و از جهتى به جهت ديگر تصور ندارد ، و خداى تعالى از چنين چيزى منزه است .\r\nو ظاهر اينكه جمله را با كلمه « ثم » عطف كرد ، اين است كه خلقت آسمانها بعد از خلقت زمين بوده . و ليكن بعضى گفته‌اند كلمه « ثم » كه بعديت را مىرساند ، صرفا بعديت در خبر را مىرساند ، نه بعديت به حسب وجود و تحقق را . مؤيد اين قول آيه « أَمِ السَّماءُ بَناها . . . وَالأَرْضَ بَعْدَ ذلِكَ دَحاها أَخْرَجَ مِنْها ماءَها وَمَرْعاها وَالْجِبالَ أَرْساها » « 3 » است كه خلقت زمين را بعد از آسمان مىداند .\r\nبعضى « 4 » گفته‌اند : اين آيات سوره نازعات دلالت ندارد بر اينكه خلقت زمين بعد از آسمان بوده ، چون آيات مزبور گستردن زمين را بعد از آسمان مىداند ، نه خلقت آن را . ولى اين اعتراض وارد نيست ، براى اينكه زمين كروى شكل است و گستردن آن به جز خلقتش به اين شكل نمىتواند باشد .\r\nعلاوه بر اين ، آيات مزبور بعد از گستردن زمين ، به اخراج آب و چراگاه زمين و ريشه دار كردن كوه هايش اشاره كرده و اين عينا همان مطلبى است كه جمله\r\n\r\n","description":"","footnote":"\r\n( 1 ) مفردات راغب ، ماده « سوا » .\r\n( 2 ) مفردات راغب ، ماده « كره » .\r\n( 3 ) آيا خلقت شما سختتر است يا آسمان كه خدا بنايش كرد . . . و بعد از آن زمين راى بگسترد ، آب و چراگاه آن راى بيرون نمود و كوه هاى ريشه دار در آن پديد آورد . سوره نازعات ، آيه 27 - 30 .\r\n( 4 ) تفسير منهج الصادقين ، ج 8 ، ص 176 .\r\n","page_name":" 553 ","page_number":553},
  {"content":"\r\n* ( « وَجَعَلَ فِيها رَواسِيَ مِنْ فَوْقِها وَبارَكَ فِيها وَقَدَّرَ فِيها أَقْواتَها » ) * ، در آيات مورد بحث بيان مىكند ، چون در اين آيات قرار دادن كوه ها در زمين و بركت دادن به زمين و تقدير ارزاق را با خلقت زمين يك جا بيان كرده و سپس خلقت آسمان را با كلمه « ثم » به آن عطف كرده . پس ديگر نمىتوانيم اين كلمه را به معناى بعديت زمانى بگيريم . به عبارت ساده تر : در آيات مورد بحث كلمه « ثم » ظهور در اين دارد كه خلقت آسمانها بعد از زمين بوده و در آيات سوره « نازعات » كلمه « بعد ذلك » نيز ظهور دارد در اينكه خلقت زمين ( كه گفتيم با دحو و گستردن آن يكى است ) ، بعد از خلقت آسمانها بوده ، ولى ظهور جمله « بعد ذلك » روشنتر ، و قويتر از ظهور كلمه « ثم » در بعديت است - و خدا داناتر است .\r\n* ( « وَهِيَ دُخانٌ » ) * - اين جمله حال است از كلمه « سماء » و جمله چنين معنا مىدهد :\r\nخداى تعالى متوجه آسمان شد ، تا آن را بيافريند ، در حالى كه چيزى بود كه خدا نامش را دود گذاشت و آن ماده اى بود كه خدا به صورت آسمانش در آورد و آن را هفت آسمان كرد ، بعد از آن كه از هم متمايز نبودند و همه يكى بودند . و به همين مناسبت در آيه مورد بحث آن را مفرد آورد و فرمود : * ( « ثُمَّ اسْتَوى إِلَى السَّماءِ » ) * و نفرمود : « الى السماوات » .\r\n\r\n\r\n* ( « فَقالَ لَها وَلِلأَرْضِ ائْتِيا طَوْعاً أَوْ كَرْهاً » ) * - حرف « فاء » كه بر سر اين جمله آمده ، آن را فرع ما قبل كرده - كه همان توجه خدا به سوى آسمان باشد - و چون بدون شك مورد و مقام آيه مورد تكوين است ، در نتيجه اينكه به آسمان و زمين فرمان مىدهد كه * ( « ائْتِيا طَوْعاً أَوْ كَرْهاً ) * - چه بخواهيد و چه نخواهيد بايد بياييد » ، كلمه و فرمان تكوينى است ، نه اينكه خداوند چنين سخنى گفته باشد ، بلكه همان امر تكوينى است كه در هنگام ايجاد موجودى صادر مىكند و آيه « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ » « 1 » از آن خبر مىدهد .\r\nو مجموع دو جمله « ائتيا » و جمله « أتينا » كه اولى فرمان خدا و دومى پاسخ زمين و آسمان است ، صفت ايجاد و تكوين را ممثل مىكند ، تا فهم مردم ساده آن را درك كند . و به طورى كه از كلام خداى تعالى استفاده مىشود ، علم را براى تمامى موجودات قائل است ، چيزى كه هست سخن گفتن خدا با هر چيزى به حسب حال آن چيز و مناسب با آن است ، و بنا بر اين جمله مورد بحث كه يكى از مواردى را كه خدا با موجودات سخن گفته حكايت مىكند حقيقتى تحليلى خواهد بود .\r\nو ما در مباحث قبلى مقدارى در باره اين مطلب بحث كرده‌ايم ، و - ان شاء اللَّه تعالى -\r\n\r\n","description":"","footnote":"\r\n( 1 ) سوره يس ، آيه 82 .\r\n","page_name":" 554 ","page_number":554},
  {"content":"\r\nمقدارى ديگر در تفسير آيه « قالُوا أَنْطَقَنَا اللَّه الَّذِي أَنْطَقَ كُلَّ شَيْءٍ » آيه 21 از همين سوره بحث خواهيم كرد .\r\nو اينكه بعضى از مفسرين گفته‌اند : « مراد از فرمان » ائتيا « اين است كه آثار و منافع خود را ظاهر سازند ، نه امر به موجود شدن و تكوين يافتن باشد » ، صحيح نيست ، براى اينكه تكون آسمان را هنوز بيان نكرده و بعدا بيان مىكند و معنا ندارد قبل از اينكه آن را بيان كند ، امر كند كه آثار و منافع خود را ظاهر سازد .\r\nدر جمله * ( « ائْتِيا طَوْعاً أَوْ كَرْهاً » ) * آمدن را بر آن دو واجب كرده و مخيرشان كرده به اينكه به طوع بيايند و يا به كراهت ، و اين را مىتوان به وجهى توجيه كرد ، به اينكه منظور از « طوع » و « كره » - كه خود نوعى قبول كردن و نكردن و ملايمت و سازگارى و عدم آن است ، اين باشد كه آسمان و زمين موجود شوند ، چه اينكه قبلا استعداد آن را داشته باشند ، و چه نداشته باشند . در نتيجه جمله * ( « ائْتِيا طَوْعاً أَوْ كَرْهاً » ) * كنايه مىشود از اينكه چاره اى جز هستى پذيرفتن ندارند و هست شدن آن دو امرى است كه به هيچ وجه تخلف پذير نيست ، چه بخواهند و چه نخواهند چه درخواست داشته باشند و چه نداشته باشند ، بايد موجود شوند . آسمان و زمين هم اين فرمان را پذيرفتند و پاسخ گفتند كه ما امر تو را پذيرفتيم ، اما نه به كراهت ، يعنى نه بدون داشتن استعداد قبلى و قبول ذاتى ، بلكه با داشتن آن و بدين جهت گفتند « أتينا طائعين » يعنى ما ، استعداد پذيرفتن هستى را داريم .\r\nو اينكه بعضى « 1 » از مفسرين گفته‌اند : « جمله » * ( طَوْعاً أَوْ كَرْهاً ) * « در مقام تمثيل اين حقيقت است كه تاثير قدرت خداى تعالى در آسمان و زمين حتمى است و محال است آن دو از پذيرفتن آن تاثير امتناع ورزند ، نه اينكه بخواهد براى آسمان و زمين طوع و كراهتى اثبات كند » تفسير صحيحى نيست ، براى اينكه در جمله بعدى كه مىگويند * ( « أَتَيْنا طائِعِينَ » ) * ، با آن منافات دارد ، چون اگر جمله اولى در مقام اثبات كراهت و طوع براى آسمان و زمين نباشد ، معنا ندارد كه آسمان و زمين در پاسخ براى خود اثبات طوع كنند .\r\n* ( « قالَتا أَتَيْنا طائِعِينَ » ) * - اين جمله پاسخى است از آسمان و زمين ، به خطابى كه خداى تعالى به ايشان فرمود و در آن اظهار مىدارند : ما به اختيار و طوع پذيرفتيم . و اگر كلمه « طائعين » را كه مخصوص صاحبان عقل است به كار برد ، با اينكه آسمان و زمين داراى عقل نيستند ، بدين جهت است كه مقام ، مقام مخاطبه و جواب است و اين دو مقام مخصوص دارندگان عقل است .\r\n\r\n","description":"","footnote":"\r\n( 1 ) تفسير كشاف ، ج 4 ، ص 189 .\r\n","page_name":" 555 ","page_number":555},
  {"content":"\r\nو اگر اين كلمه را به صيغه جمع آورد ، با اينكه جا داشت بگويند « اتينا طائعين - ما دو تن به طوع و رغبت آمديم » بعيد نيست براى اين بوده كه خواسته‌اند اظهار تواضع كنند و خود را از ساير مخلوقات خدا كه آنها نيز مطيع امر اويند متمايز و جدا حساب نكنند و بدين جهت به لسان جمع پاسخ داده‌اند ، نظير اينكه نمازگزار با اينكه يك نفر است ، مىگويد :\r\n« إِيَّاكَ نَعْبُدُ وَإِيَّاكَ نَسْتَعِينُ » « 1 » .\r\nدر آيات مورد بحث بعد از آنكه خلقت و تدبير امر آسمان را بيان كرده ، مع ذلك در آيه مورد بحث آسمان را دوباره با زمين شركت داده ، با اينكه جا داشت تنها سخن از زمين به ميان آورد ، و اين خالى از اين اشعار نيست كه بين آن دو نوعى ارتباط در وجود و اتصال در نظام هست ، و همين طور هم هست چون فعل و انفعال و تاثير و تاثر در بين تمامى اجزاى عالم مشهود است .\r\nو در اينكه فرمود * ( « فَقالَ لَها وَلِلأَرْضِ ائْتِيا » ) * كه احتمالات در آن گذشت به هر حال اين اشاره را دارد كه كلمه « ثم » در جمله * ( « ثُمَّ اسْتَوى » ) * تاخر رتبى كلام را مىرساند ، نه بعديت زمانى را .\r\n\r\n\r\n* ( « فَقَضاهُنَّ سَبْعَ سَماواتٍ فِي يَوْمَيْنِ وَأَوْحى فِي كُلِّ سَماءٍ أَمْرَها » ) * معناى اصلى « قضاء » ، جدا كردن چند چيز از يكديگر است . و ضمير « هن » به آسمانها برمىگردد . و جمله « سبع سماوات » حال از ضمير است . و ظرف « فى يومين » متعلق است به جمله « فقضاهن » ، در نتيجه جمله مزبور مىفهماند كه آسمانى كه خدا متوجه آن شد ، به صورت دود بود و امر آن از نظر فعليت يافتن وجود مبهم و غير مشخص بود و خداى تعالى امر آن را متمايز كرد و آن را در دو روز هفت آسمان قرار داد .\r\nبعضى « 2 » از مفسرين گفته‌اند : كلمه « قضاء » در اين آيه معنى گردانيدن را متضمن است و در نتيجه « سبع سماوات » مفعول دوم آن است . وجوه ديگرى هم در اين آيه ذكر كرده‌اند كه نقل آنها اهميتى ندارد .\r\nو اين آيه شريفه با آيه قبليش ناظر به تفصيل اجمالى است كه در آيه « أوَ لَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً فَفَتَقْناهُما » « 3 » متعرض آن بود .\r\n\r\n","description":"","footnote":"\r\n( 1 ) ما تو را مىپرستيم و از تو يارى مىخواهيم . سوره حمد ، آيه 5 .\r\n( 2 ) روح المعانى ، ج 24 ، ص 103 .\r\n( 3 ) آيا كسانى كه كافر شدند نديدند كه آسمانها و زمين يكپارچه بود ، ما آنها را از هم جدا كرديم . سوره انبياء ، آيه 30 .\r\n","page_name":" 556 ","page_number":556},
  {"content":"\r\n\r\n\r\n* ( « وَأَوْحى فِي كُلِّ سَماءٍ أَمْرَها » ) * - بعضى « 1 » از مفسرين گفته‌اند : منظور از امر آسمان كه مىفرمايد : خدا به هر آسمانى امر آن را وحى كرد ، آثارى است كه استعداد داشتن آن را داشته و يا حكمت اقتضاء مىكرده آن آثار را داشته باشد ، مثل اينكه فرشتگانى در آنجا باشند ، يا ستاره اى در آن خلق شود ، و يا امثال اين . و كلمه « وحى » به معناى خلقت و ايجاد است و جمله مورد بحث عطف است بر جمله « قضاهن » و مىخواهد اين را هم مقيد به زمان آن كند و بفرمايد : وحى در هر آسمان نيز در همان دو روز صورت گرفت . و معناى جمله مورد بحث اين است كه : خداوند در همان دو روز موجودات در هر آسمانى را ، كه يا ملائكه بودند ، يا ستاره ، و يا غير آن ، بيافريد .\r\nولى خواننده عزيز خود متوجه است كه معنا كردن « وحى » به خلقت و معنا كردن « امر » به موجودات داخل آسمانها از قبيل فرشته و يا ستاره ، عنايت بسيارى لازم دارد كه بدون دليل روشن نمىتوان از آن كلمات اين معانى را اراده كرد و همچنين مقيد كردن جمله عطف شده به دو روز كه در جمله معطوف عليه مذكور بود ، نيز دليل مىخواهد .\r\nبعضى « 2 » ديگر گفته‌اند : مراد از امر آسمانها ، تكليف الهى متوجه به اهل هر آسمان است كه همان ملائكه ساكن در آن باشد و معناى « وحى » همان معناى معروفش است . و معناى جمله اين است كه : خداى تعالى به اهل هر آسمانى و ملائكه اى كه در آنند اوامرى در باره عبادت وحى فرمود .\r\nاشكال اين وجه هم اين است كه اگر عبارت آيه شريفه « اوحى الى كل سماء » بود ، باز ممكن بود بگوييم مراد از « وحى » همان وحى معمول است ، ولى فرموده : * ( « أَوْحى فِي كُلِّ سَماءٍ » ) * و اين عبارت با آن معنا آن طور كه بايد نمىسازد .\r\nبعضى « 3 » ديگر گفته‌اند : مراد از امر آسمان ، آن چيزى است كه خدا از آسمان خواسته .\r\nو اين وجه در حقيقت به يكى از دو وجه قبلى رجوع مىكند ، چون اگر منظور از « وحى » خلق و ايجاد باشد ، اين وجه به وجه اول برمىگردد و اگر معناى معروفش باشد به وجه دومى برگشت مىكند .\r\nپس بايد فكر ديگرى كرد ، و از آيات ديگر كمك گرفت ، از آياتى كه در آن به امر آسمانها اشاره اى رفته ، معنايى دقيقتر فهميده مىشود . اينك آن آيات :\r\n\r\n","description":"","footnote":"\r\n( 1 و 2 ) روح المعانى ، ج 24 ، ص 103 .\r\n( 3 ) تفسير تبيان ، ج 9 ، ص 110 .\r\n","page_name":" 557 ","page_number":557},
  {"content":"\r\n« يُدَبِّرُ الأَمْرَ مِنَ السَّماءِ إِلَى الأَرْضِ ثُمَّ يَعْرُجُ إِلَيْه » « 1 » ، « اللَّه الَّذِي خَلَقَ سَبْعَ سَماواتٍ وَمِنَ الأَرْضِ مِثْلَهُنَّ يَتَنَزَّلُ الأَمْرُ بَيْنَهُنَّ » « 2 » ، « وَلَقَدْ خَلَقْنا فَوْقَكُمْ سَبْعَ طَرائِقَ وَما كُنَّا عَنِ الْخَلْقِ غافِلِينَ » « 3 » .\r\nاز آيه اولى استفاده مىشود كه آسمان مبدأ امرى است كه به وجهى از ناحيه خداى تعالى به زمين نازل مىشود و آيه دوم دلالت دارد بر اينكه امر از آسمانى به آسمانى ديگر نازل مىشود تا به زمين برسد و آيه سوم مىفهماند كه آسمانها راههايى هستند براى سلوك امر از ناحيه خداى صاحب عرش و يا آمد و شد ملائكه اى كه حامل امر اويند ، هم چنان كه آيه « تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ مِنْ كُلِّ أَمْرٍ » « 4 » و آيه « فِيها يُفْرَقُ كُلُّ أَمْرٍ حَكِيمٍ » « 5 » ، نيز تصريح دارند به اينكه امر خدا را ملائكه از آسمان به زمين مىآورند .\r\nو اگر مراد از « امر » ، امر تكوينى خداى تعالى باشد كه عبارت است از كلمه ايجاد ، همانطور كه از آيه « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ » « 6 » نيز استفاده مىشود ، در اين صورت اگر آيات را به يكديگر ضميمه كنيم ، و اين معنا را افاده مىكند كه : منظور از امر الهى كه در زمين اجرا مىشود ، عبارت است از خلقت و پديد آوردن حوادث كه آن حوادث را ملائكه از ناحيه خداى صاحب عرش حمل نموده و در نازل كردنش طرق آسمان را طى مىكنند ، تا از يك يك آسمانها عبور داده و به زمين برسانند .\r\nو به طورى كه از آيه شريفه « حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ وَهُوَ الْعَلِيُّ الْكَبِيرُ » « 7 » استفاده مىشود : امر خداى تعالى را ملائكه هر آسمان حمل مىكند و به ملائكه آسمان پايينتر تحويل مىدهد ، كه در تفسير سوره « سبا » پيرامون اين معنا بحث شد . و نيز به طورى كه از آيه شريفه « وَكَمْ مِنْ مَلَكٍ فِي السَّماواتِ » « 8 » ، و آيه شريفه\r\n\r\n","description":"","footnote":"\r\n( 1 ) خداى تعالى امر را از آسمان تا زمين تدبير مىكند ، و سپس به سوى آن صعود مىنمايد . سوره الم سجده ، آيه 5 .\r\n( 2 ) اللَّه آن كسى است كه هفت آسمان و از زمين نيز مثل آن بيافريد كه امر از بين آنها نازل مىشود . سوره طلاق ، آيه 12 .\r\n( 3 ) با اينكه ما بر بالاى سر شما هفت طريقه خلق كرديم ، آن وقت چگونه ما از خلق غافل مىشويم . سوره مؤمنون ، آيه 17 .\r\n( 4 ) ملائكه و روح در آسمانها به اذن پروردگارشان هر امرى را نازل مىكنند . سوره قدر ، آيه 4 .\r\n( 5 ) در آن هر امر مقتضى تفصيل داده مىشود . سوره دخان ، آيه 4 .\r\n( 6 ) سوره يس ، آيه 83 .\r\n( 7 ) سوره سبا ، آيه 23 .\r\n( 8 ) چه بسيار فرشتگان كه در آسمانهايند . سوره نجم ، آيه 26 .\r\n","page_name":" 558 ","page_number":558},
  {"content":"\r\n« لا يَسَّمَّعُونَ إِلَى الْمَلإِ الأَعْلى وَيُقْذَفُونَ مِنْ كُلِّ جانِبٍ » « 1 » ، استفاده مىشود آسمانها مسكن ملائكه است .\r\nدر نتيجه امر خدا يك نسبت به تك تك آسمانها دارد ، به اعتبار ملائكه اى كه در آن ساكنند و نسبتى هم به هر فرقه از فرقه هاى ملائكه دارد ، به اعتبار اينكه حامل آن امرند . و خداوند امر را به آنان تحميل كرده ، يعنى به ايشان وحى فرموده ، چون در آيه « إِنَّما قَوْلُنا لِشَيْءٍ إِذا أَرَدْناه أَنْ نَقُولَ لَه كُنْ » امر خداى را قول خدا خوانده .\r\nدر نتيجه از آنچه گفته شد معلوم گرديد كه معناى آيه * ( « وَأَوْحى فِي كُلِّ سَماءٍ أَمْرَها » ) * اين شد كه خداى سبحان در هر آسمانى امر الهى را كه منسوب و متعلق به آن آسمان است به اهلش ، يعنى ملائكه ساكن در آن ، وحى مىكند . و اما اينكه كلمه « يومين » در آيه ظرف باشد ، هم براى خلقت آسمانهاى هفتگانه ، و هم براى اين وحى ، هيچ دليلى از الفاظ آيه بر آن دلالت نمىكند .\r\n\r\n\r\n* ( « وَزَيَّنَّا السَّماءَ الدُّنْيا بِمَصابِيحَ وَحِفْظاً ذلِكَ تَقْدِيرُ الْعَزِيزِ الْعَلِيمِ » ) * در اين آيه شريفه كلمه « سماء » را مقيد به دنيا كرد و فرمود : آسمان دنيا را با چراغهايى زينت داديم تا دلالت كند بر اينكه آن آسمانى كه قرارگاه ستارگان است ، نزديكترين آسمان به كره زمين است ، چون به حكم آيه « خَلَقَ سَبْعَ سَماواتٍ طِباقاً » « 3 » آسمانها طبقه طبقه و بعضى فوق بعض ديگر قرار دارند .\r\nو از ظاهر اينكه فرموده : آن را با چراغهايى زينت داديم ، و اينكه در آيه « إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ » « 4 » صريحا فرموده كه آن چراغها عبارتند از ستارگان ، برمىآيد كه ستارگان ، همه در آسمان دنيا و پايينتر از آن قرار دارند ، و براى زمين مانند قنديلهايى هستند كه آويزان شده باشند .\r\nبعضى « 5 » از مفسرين گفته‌اند : كواكب در همه آسمانها هست ، ولى از آنجايى كه براى مردم روى زمين چنين به نظر مىرسد كه در آسمان دنيا مىدرخشند ، از اين جهت آنها را زينت آسمان دنيا خواند . و اين حرف صحيح نيست ، براى اينكه اگر ستارگان در همه آسمانها\r\n\r\n","description":"","footnote":"\r\n( 1 ) سخن ملائكه آسمانها به گوش آنان نمىرسد و اگر بخواهند گوش دهند از هر طرف به قهر رانده شوند . سوره صافات ، آيه 8 .\r\n( 2 ) قول ما در باره هر چيزى كه اراده اش كنيم اين است كه بگوييم باش . سوره نحل ، آيه 40 .\r\n( 3 ) هفت آسمان را طبقه به طبقه آفريد . سوره ملك ، آيه 3 .\r\n( 4 ) سوره صافات ، آيه 6 .\r\n( 5 ) روح البيان ، ج 8 ، ص 238 .\r\n","page_name":" 559 ","page_number":559},
  {"content":"\r\nپراكنده بودند ، با در نظر گرفتن اينكه آسمانها صاف و شفافند ، بايد ستارگان براى تمامى آسمانها زينت باشند ، نه تنها آسمان دنيا .\r\nو اما اينكه آيه « ألَمْ تَرَوْا كَيْفَ خَلَقَ اللَّه سَبْعَ سَماواتٍ طِباقاً وَجَعَلَ الْقَمَرَ فِيهِنَّ نُوراً وَجَعَلَ الشَّمْسَ سِراجاً » « 1 » ماه و خورشيد را نور و چراغ هفت آسمان خوانده ، دليل نمىشود بر اينكه ماه و خورشيد در هفت آسمان نور و چراغند ، بلكه از آنجا كه روى سخن با ما بوده كه شب و روز از نور اين دو كره استفاده مىكنيم ، آن دو را نور و چراغ ناميده . و در جاى ديگر نيز فرموده : « وَجَعَلْنا سِراجاً وَهَّاجاً » « 2 » .\r\n« و حفظا » - يعنى و ما آسمانها را از شيطانها حفظ كرديم ، هم چنان كه در جاى ديگر فرموده : « وَحَفِظْناها مِنْ كُلِّ شَيْطانٍ رَجِيمٍ إِلَّا مَنِ اسْتَرَقَ السَّمْعَ فَأَتْبَعَه شِهابٌ مُبِينٌ » « 3 » .\r\n« ذلك تقدير العزيز العليم » - اين جمله اشاره به نظم و ترتيبى است كه در سابق ( آيات اواسط سوره كه در باره آسمان و زمين و ستارگان بود ) بحث شد .\r\n\r\nگفتارى در تكميل مطالب گذشته\r\n\r\nاز آنچه گذشت چند نكته به دست آمد :\r\nاول اينكه : آنچه از ظاهر آيات - البته فراموش نشود كه مىگوييم ظاهر نه صريح - استفاده مىشود اين است كه آسمان دنيا از بين آسمانهاى هفتگانه عبارت است از آن فضايى كه اين ستارگان بالاى سر ما در آن قرار دارند .\r\nدوم اينكه : اين آسمانهاى هفتگانه نامبرده ، همه جزو خلقت جسمانىاند و خلاصه همه در داخل طبيعت و ماده هستند ، نه ما وراى طبيعت چيزى كه هست اين عالم طبيعت هفت طبقه است كه هر يك روى ديگرى قرار گرفته و از همه آنها نزديكتر به ما ، آسمانى است كه ستارگان و كواكب در آنجا قرار دارند و اما آن شش آسمان ديگر ، قرآن كريم هيچ حرفى در باره شان نزده ، جز اينكه فرموده روى هم قرار دارند .\r\n\r\n","description":"","footnote":"\r\n( 1 ) آيا نمىبينند چگونه خدا هفت آسمان را روى هم آفريد و ماه را در آنها نور و خورشيد را چراغ كرد . سوره نوح ، آيه 15 و 16 .\r\n( 2 ) ما چراغى روشن درست كرديم . سوره نبأ ، آيه 13 .\r\n( 3 ) ما آنها را از هر شيطانى رانده شده حفظ كرديم ، مگر شيطانى كه استراق سمع كند كه بلافاصله شهابى روشن دنبالش مىكند . سوره حجر ، آيه 17 و 18 .\r\n","page_name":" 560 ","page_number":560},
  {"content":"\r\nسوم اينكه : منظور از آسمانهاى هفتگانه ، سيارات آسمان و يا خصوص بعضى از آنها از قبيل خورشيد و ماه و غير آن دو نيست .\r\nچهارم اينكه : اگر در آيات و روايات آمده كه آسمانها منزلگاه ملائكه است ، و يا ملائكه از آسمان نازل مىشوند ، و امر خداى تعالى را با خود به زمين مىآورند ، و يا ملائكه با نامه اعمال بندگان به آسمان بالا مىروند ، و يا اينكه آسمان درهايى دارد ، كه براى كفار باز نمىشود و يا اينكه ارزاق از آسمان نازل مىشود ، و يا مطالبى ديگر غير اينها ، كه آيات و روايات متفرق بدانها اشاره دارد ، بيش از اين دلالت ندارد كه امور مزبور نوعى تعلق و ارتباط با آسمانها دارند . اما اينكه اين تعلق و ارتباط نظير ارتباطى كه ما بين هر جسمى با مكان آن جسم مىبينيم ، بوده باشد ، آيات و روايات هيچ دلالتى بر آن ندارد ، و نمىتواند هم داشته باشد ، چون جسمانيت مستلزم آن است كه محكوم به نظام مادى جارى در آنها باشد ، همانطور كه عالم جسمانى محكوم به دگرگونى ، تبدل و فنا و سستى است ، آن امور هم محكوم به اين احكام بشود .\r\nآرى امروز اين مساله واضح و ضرورى شده كه كرات و اجرام آسمانى هر چه و هر جا كه باشند ، موجودى مادى و عنصرى جسمانى هستند كه آنچه از احكام و آثار كه در عالم زمينى ما جريان دارد ، نظيرش در آنها جريان دارد . و آن نظامى كه در آيات شريفه قرآن براى آسمان و اهل آسمان ثابت شده و آن امورى كه در آنها جريان مىيابد ، و در تفسير آيات مورد بحث بدانها اشاره شد ، هيچ شباهتى به اين نظام عنصرى و محسوس در عالم زمينى ما ندارد ، بلكه به كلى منافى با آن است .\r\nعلاوه بر اين ، اصلا در روايات آمده : ملائكه از نور خلق شده‌اند و غذايشان تسبيح خدا است .\r\nو اينكه خلقتشان چگونه است ، و اينكه خلقت آسمانها و آسمانيان چطور است هيچ شباهت و ربطى با نظام جارى در زمين ندارد .\r\nپس ملائكه براى خود عالمى ديگر دارند ، عالمى است ملكوتى كه ( نظير عالم مادى ما ) هفت مرتبه دارد ، كه هر مرتبه اش را آسمانى خوانده‌اند و آثار و خواص آن مراتب را آثار و خواص آن آسمانها خوانده‌اند ، چون از نظر علو مرتبه و احاطه اى كه به زمين دارند ، شبيه به آسمانند كه آن نيز نسبت به زمين بلند است و از هر سو زمين را احاطه كرده و اين تشبيه را بدان جهت كرده‌اند كه دركش تا حدى براى ساده دلان آسان شود .\r\n","description":"","footnote":"","page_name":" 561 ","page_number":561},
  {"content":"\r\n\r\nبحث روايتى\r\n\r\nدر الدر المنثور است كه ابن ابى شيبه ، عبد بن حميد ، ابو يعلى و حاكم - وى حديث را صحيح دانسته - ، ابن مردويه ، ابو نعيم ، و بيهقى - هر دو در كتاب خود به نام دلايل - ، و ابن عساكر از جابر بن عبد اللَّه روايت آورده‌اند كه گفت : روزى قريش دور هم جمع شده و گفتند : تحقيق كنيد ببينيد از همه شما داناتر به سحر و كهانت و شعر كيست ، برود نزد اين مرد كه بين جمع ما تفرقه افكنده و نظام ما را درهم و برهم كرده و به دين ما بدگويى مىكند ، تا با او حرف بزند ببيند چه جواب مىشنود . همگى گفتند : ما به جز عتبة بن ربيعه كسى را داناتر از خود سراغ نداريم ، رو به عتبه كردند و گفتند : اى ابو وليد ، برخيز و نزد اين مرد برو .\r\nعتبه نزد رسول خدا ( ص ) آمده ، گفت : اى محمد ! تو بهترى يا پدرت عبد اللَّه ؟ تو بهترى يا جدت عبد المطلب ؟ رسول خدا ( ص ) هيچ نگفت . دوباره عتبه گفت : اگر مىپندارى كه نامبردگان از تو بهتر بودند ، بايد قبول كنى كه بتپرستى آنان نيز درست بوده و تو به ناحق بتها را عيب مىگويى . و اگر مىپندارى تو بهتر از آنانى ، پس حرف بزن تا بشنويم .\r\nبه خدا سوگند ما براى قومت هيچ فرزندى شوم سراغ نداريم كه شومتر از تو باشد . تو جمع ما را پراكندى ، امور منظم ما را از هم گسيختى ، دين ما را مورد حمله و عيبجويى قرار دادى . تو ما را در بين عرب رسوا ساختى ، تا آنجا كه در بين همه عرب شايع شد كه در قريش ساحر و كاهنى پيدا شده و به خدا سوگند ما ديگر هيچ راه چاره اى برايمان نمانده ، مگر اينكه بىخبر و ناگهان دست به اسلحه برده ، به جان يكديگر بيفتيم . هان اى مرد ! بگو تا اگر احتياجاتت فزونى گرفته برايت پول جمع آورى كنيم ، آن قدر كه از تمامى افراد قريش توانگرتر شوى و مرد يگانه قريش گردى ، و اگر شهوتت گل كرده ، بگو تا هر زنى از قريش مىخواهى هر چند ده زن باشد برايت بگيريم .\r\nرسول خدا ( ص ) فرمود : تمام شد ؟ گفت : بله ، ديگر حرفى ندارم . فرمود : « بسم اللَّه الرحمن الرحيم * ( حم تَنْزِيلٌ مِنَ الرَّحْمنِ الرَّحِيمِ كِتابٌ فُصِّلَتْ آياتُه قُرْآناً عَرَبِيًّا لِقَوْمٍ يَعْلَمُونَ » ) * و هم چنان آيات اين سوره را خواند تا رسيد به اين آيه * ( « فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ » ) * .\r\nعتبه گفت : ديگر بس است . آيا غير از اينها سخنى ندارى ؟ فرمود : نه . عتبه نزد\r\n","description":"","footnote":"","page_name":" 562 ","page_number":562},
  {"content":"\r\nقريش شد پرسيدند : چه خبر آوردى ؟ گفت : من آنچه را كه احتمال مىدادم شما بخواهيد به او بگوييد همه را گفتم ، ديگر چيزى فروگذار نكردم . پرسيدند جوابت را داد ؟ گفت به آن بتى كه بچه هاى قبيله ما آن را نصب كردند ، من از گفتار او چيزى نفهميدم ، جز اين جمله را كه گفت * ( « أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ » ) * ، گفتند : واى بر تو مگر او به غير عربى حرف مىزد كه نفهميدى ؟ گفت : نه به خدا سوگند عربى حرف مىزد ، اما من به جز قضيه صاعقه چيزى از او نفهميدم « 1 » .\r\nمؤلف : اين روايت در الدر المنثور از چند كتاب ديگر نيز قريب به همين مضمون نقل شده و در بعضى از طرق آمده كه قريش پرسيدند : ابا وليد ! چه خبر آوردى ؟ در پاسخ گفت : به خدا سوگند كلامى از او شنيدم كه تا كنون مثل آن را نشنيده بودم . به خدا سوگند نه شعر بود ، نه سحر بود ، و نه كهانت ، و باز به خدا سوگند مىخورم اين كلامى كه من از او شنيدم ، به زودى موجى در دنبال خواهد داشت . و در بعضى ديگر از آن طرق مطالبى ديگر آمده .\r\nو در اينكه رسول خدا ( ص ) در پاسخ وليد بن مغيره نيز آيات اول - اين سوره را خواند ، رواياتى هست كه - ان شاء اللَّه - در تفسير سوره « مدثر » ، در ذيل آيه « ذَرْنِي وَمَنْ خَلَقْتُ وَحِيداً . . . » از نظر شما خواهد گذشت .\r\n\r\n\r\nو در همان كتاب آمده كه : ابن جرير ، از ابو بكر روايت كرده كه گفت : يهود نزد رسول خدا ( ص ) شدند و گفتند : اى محمد ! به ما خبر ده ببينيم خداوند در اين ايام ششگانه چه خلق كرده ؟ فرمود : در روز يك شنبه و دو شنبه زمين را و در سه شنبه كوه ها را و در چهار شنبه شهرها و ارزاق و نهرها و آباديها و خرابيها را . و در پنجشنبه تا سه ساعت از روز جمعه در ساعت اول اجلها و در ساعت دوم آفتها و در ساعت سوم آدم را آفريد . گفتند : اگر تكميلش كنى درست گفتى . رسول خدا ( ص ) فهميد منظورشان چيست ، خشمگين شد و در نتيجه آيه « وَما مَسَّنا مِنْ لُغُوبٍ فَاصْبِرْ عَلى ما يَقُولُونَ » نازل گشت « 2 » .\r\nمؤلف : قريب به اين مضمون از ابن عباس ، عبد اللَّه بن سلام ، مكرمة و ديگران روايت شده « 3 » . و در بعضى از اخبار شيعه نيز آمده . و اينكه در اين روايت يهوديان گفتند : درست گفتى اگر تكميلش كنى ، منظور يهود اين بوده كه آن جناب بر طبق عقايد يهوديان بفرمايد : و روز\r\n\r\n","description":"","footnote":"\r\n( 1 ) الدر المنثور ، ج 5 ، ص 358 .\r\n( 2 و 3 ) الدر المنثور ، ج 5 ، ص 360 .\r\n","page_name":" 563 ","page_number":563},
  {"content":"\r\nشنبه كه خداى تعالى از كار خلقت فارغ شد استراحت كرد و به اين جهت رسول خدا ( ص ) ناراحت شد .\r\nو از نظر ما اين روايات بوى جعل مىدهد ، به چند دليل :\r\nاول اينكه : در اين روايات آمده كه يهود پاسخ رسول خدا ( ص ) را پسنديد و آن را موافق عقايد خود يافت ، در حالى كه موافق نيست زيرا در تورات در سفر تكوين آمده كه : خداى تعالى نور و ظلمت و شب و روز را در يكشنبه آفريد و آسمان را در دوشنبه ، و زمين و درياها و گياهان را در سه شنبه ، و خورشيد و ماه و ستارگان را در چهار شنبه و جنبندگان دريا و مرغان را در پنجشنبه و حيوانات صحرا و انسان را در جمعه ، و در نتيجه در روز شنبه به فراغت و استراحت پرداخت .\r\nدر اينجا ممكن است كسى بگويد : از كجا كه تورات امروز و تورات زمان رسول خدا ( ص ) يكى بوده ، ممكن است با آن فرق داشته باشد ، ليكن اين اشكال وارد نيست .\r\nدوم اينكه : پديد آمدن روزهاى هفته كه عبارت است از يك روز با شب همان روز ، مولود حركت وضعى زمين به دور محور خودش است كه از هر يك بار كه به دور خود دور مىزند ، يك شب و يك روز پديد مىآيد ، چون هميشه يك طرفش رو به خورشيد است و يك طرفش پشت به خورشيد . بنا بر اين ديگر چه معنا دارد كه قبل از آنكه خداى تعالى آسمانها و آسمانيان و زمين را خلق كرده و آن را كره اى دوار و متحرك ساخته باشد ، شنبه و يكشنبه اى وجود داشته باشد ؟ نظير اين اشكال در خلقت آسمانها نيز مىآيد ، كه قبل از خلقت آن و خلقت آسمانها كه يكى از آنها خورشيد است ، دوشنبه اى وجود داشته باشد .\r\nسوم اينكه : در اين روايات يك روز را براى خلقت كوه ها قرار داده و حال آنكه خلقت كوه ها تدريجى بوده . و همچنين نظير اين اشكال در خلقت شهرها و نهرها و رزقها وارد است ، چون آنها نيز به تدريج درست شده ، نه در يك روز .\r\n\r\n\r\nو در روضه كافى به سند خود از محمد بن عطيه از امام ابى جعفر ( ع ) روايت كرده كه فرمود : خداى تعالى نخست آن ماده اى را كه تمامى اشياء را از آن درست كرده ، بيافريد و آن عبارت بود از آب كه تمامى اشياء را مولود آن دانسته ، ولى ديگر براى آب نسبتى و ماده اى كه خلقتش را به آن نسبت دهد قرار نداده . و از جمله چيزهايى كه از آب خلق كرده باد است .\r\nخداى تعالى باد را كه از آب پديد آورد ، بر آب مسلط كرد ، تا شكم آب را پاره كند و\r\n","description":"","footnote":"","page_name":" 564 ","page_number":564},
  {"content":"\r\nآب را بر هم زند تا كف كند ، آن قدر كه خود خدا مىخواست كف كند ، سپس از آن كف زمينى سفيد و پاكيزه كه در آن هيچ بلندى و پستى و هيچ سوراخ و برآمدگى و هيچ درخت نبود ، درست كرد و آن گاه آن را در هم پيچيده روى آب قرار داد .\r\nو سپس از آب آتش را بيافريد ، آتش نيز شكم آب را باز كرده و آن را بر هم زد ، تا بخار و دودى از آن برخاست ، آن قدر كه خود خدا مىخواست برخيزد و سپس از آن دود آسمانى صاف و شفاف بيافريد ، كه در آن هيچ برآمدگى و سوراخى نبود ، اين است كه مىفرمايد : « وَالسَّماءِ وَما بَناها » « 1 » .\r\nمؤلف : در اين معنا رواياتى ديگر نيز هست . و ممكن است مضمون آنها را و نيز مضامين آيات را به فرضيات مسلمه علوم امروزى تطبيق كرد ، فرضياتى كه در باره آغاز خلقت عالم و هيات آن دارند ، چيزى كه هست از آنجايى كه حقايق قرآنى را نمىتوان با حدس و فرضيات علمى محدود كرد ، لذا متعرض اين تطبيق نشديم ، بله اگر روزى اين فرضيات آن قدر قطعى و مسلم شد كه به صورت برهان علمى درآمد ، آن وقت ممكن است در مقام تطبيق آن با آيات قرآنى برآمد .\r\nو در نهج البلاغه است كه : يكى از شواهد خلقت او ، آفرينش آسمانها است كه بدون پايه و ستونى استوار و پا بر جا است . خداى سبحان آنها را دعوت كرد ، بدون درنگ و به فوريت اجابت كردند ، در حالى كه مطيع و معترف به ربوبيتش بودند و اگر اقرار آنها به ربوبيت خداى تعالى نبود و به اطاعتش گردن ننهاده بودند ، خداى تعالى آنها را محل عرش خود نمىكرد ، و مسكن فرشتگان خويش و محل صعود كلمه طيب و عمل صالح بندگانش نمىساخت « 2 » .\r\nو در كتاب كمال الدين به سندى كه به فضيل رسان دارد ، از او روايت كرده كه گفت : محمد بن ابراهيم نامه اى به امام صادق ( ع ) نوشت و در آن عرضه داشت : ما را از فضل و برترى كه شما اهل بيت داريد خبر بده . امام صادق ( ع ) در پاسخش نوشت : ستارگان امان اهل آسمان هستند ، به طورى كه اگر از بين بروند ، وعده اى كه به اهل آسمان داده شده فرا مىرسد و همه نابود مىگردند و رسول خدا ( ص ) فرمود : اهل بيت من هم امان اهل زمينند ، اگر اهل بيت من از زمين رخت بربندد ، آن وعده اى\r\n\r\n","description":"","footnote":"\r\n( 1 ) روضه كافى ، ج 8 ، ص 94 ، ح 67 .\r\n( 2 ) نهج البلاغه ( صبحى الصالح ) ، خطبه 182 .\r\n","page_name":" 565 ","page_number":565},
  {"content":"\r\nكه خدا داده ، به امت من خواهد رسيد « 1 » .\r\nمؤلف : اين معنا در روايات بسيارى وارد شده .\r\nو در بحار از كتاب الغارات و او به سند خود از ابن نباته ، روايت كرده كه گفت : از امير المؤمنين ( ص ) پرسيدند : فاصله بين زمين و آسمان چقدر است ؟ فرمود به قدرى كه چشم كار كند و به مقدارى كه نفرين مظلوم بالا رود « 2 » .\r\nمؤلف : و اين پاسخ امام ( ع ) از لطائف كلمات آن جناب است كه هم به ظاهر آسمان اشاره كرده و هم به باطن آن كه بيانش گذشت .\r\n\r\n","description":"","footnote":"\r\n( 1 ) كمال الدين ، ج 1 ، ص 205 ، ح 17 .\r\n( 2 ) بحار الأنوار ، ج 55 ، ص 93 ، ح 14 .\r\n","page_name":" 566 ","page_number":566},
  {"content":"\r\n\r\n\r\nفَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ ( 13 ) إِذْ جاءَتْهُمُ الرُّسُلُ مِنْ بَيْنِ أَيْدِيهِمْ وَمِنْ خَلْفِهِمْ أَلَّا تَعْبُدُوا إِلَّا اللَّه قالُوا لَوْ شاءَ رَبُّنا لأَنْزَلَ مَلائِكَةً فَإِنَّا بِما أُرْسِلْتُمْ بِه كافِرُونَ ( 14 ) فَأَمَّا عادٌ فَاسْتَكْبَرُوا فِي الأَرْضِ بِغَيْرِ الْحَقِّ وَقالُوا مَنْ أَشَدُّ مِنَّا قُوَّةً أوَ لَمْ يَرَوْا أَنَّ اللَّه الَّذِي خَلَقَهُمْ هُوَ أَشَدُّ مِنْهُمْ قُوَّةً وَكانُوا بِآياتِنا يَجْحَدُونَ ( 15 ) فَأَرْسَلْنا عَلَيْهِمْ رِيحاً صَرْصَراً فِي أَيَّامٍ نَحِساتٍ لِنُذِيقَهُمْ عَذابَ الْخِزْيِ فِي الْحَياةِ الدُّنْيا وَلَعَذابُ الآخِرَةِ أَخْزى وَهُمْ لا يُنْصَرُونَ ( 16 ) وَأَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى فَأَخَذَتْهُمْ صاعِقَةُ الْعَذابِ الْهُونِ بِما كانُوا يَكْسِبُونَ ( 17 )\r\nوَ نَجَّيْنَا الَّذِينَ آمَنُوا وَكانُوا يَتَّقُونَ ( 18 ) وَيَوْمَ يُحْشَرُ أَعْداءُ اللَّه إِلَى النَّارِ فَهُمْ يُوزَعُونَ ( 19 ) حَتَّى إِذا ما جاؤُها شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ بِما كانُوا يَعْمَلُونَ ( 20 ) وَقالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّه الَّذِي أَنْطَقَ كُلَّ شَيْءٍ وَهُوَ خَلَقَكُمْ أَوَّلَ مَرَّةٍ وَإِلَيْه تُرْجَعُونَ ( 21 ) وَما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَلا أَبْصارُكُمْ وَلا جُلُودُكُمْ وَلكِنْ ظَنَنْتُمْ أَنَّ اللَّه لا يَعْلَمُ كَثِيراً مِمَّا تَعْمَلُونَ ( 22 )\r\nوَ ذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ ( 23 ) فَإِنْ يَصْبِرُوا فَالنَّارُ مَثْوىً لَهُمْ وَإِنْ يَسْتَعْتِبُوا فَما هُمْ مِنَ الْمُعْتَبِينَ ( 24 ) وَقَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَما خَلْفَهُمْ وَحَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ إِنَّهُمْ كانُوا خاسِرِينَ ( 25 )\r\n","description":"","footnote":"","page_name":" 567 ","page_number":567},
  {"content":"\r\nترجمه آيات\r\nبا اين حال اگر باز هم رو گردانيدند پس بگو من شما را از صاعقه اى چون صاعقه عاد و ثمود انذار مىكنم ( 13 ) .\r\nآن زمان كه رسولان به سويشان آمدند هم در عصر خودشان و هم بعد از ايشان و همه همين را گفتند كه بجز اللَّه نپرستيد گفتند اگر پروردگار ما مىخواست فرشته اى به عنوان رسول مىفرستاد به همين دليل ما به آنچه شما بدان فرستاده شده‌ايد كافريم ( 14 ) .\r\nاما عاد كه در زمين بدون حق استكبار ورزيدند و گفتند كيست كه نيرومندتر از ما باشد ؟ ( شگفتا ) مگر نديدند كه آن خدا كه ايشان را خلق كرد نيرومندتر از ايشان است ؟ كه ( اينچنين ) آيات ما را انكار مىكنند ( 15 ) .\r\nنتيجه اين انكارشان آن شد كه ما بادى سموم و تند بر آنان فرستاديم آن هم در ايامى نحس تا بچشاند به ايشان عذاب خوارى را در زندگى دنيا در حالى كه عذاب آخرت خواركننده تر است و ديگر يارى نخواهند شد ( 16 ) .\r\nو اما ثمود ؟ ما آنها را نيز هدايت كرديم اما به اختيار خود كورى را بر هدايت ترجيح دادند نتيجه اش هم اين شد كه عذاب خوارى ، ايشان را بگرفت به خاطر آن اعمالى كه مىكردند ( 17 ) .\r\nالبته در بين آنان كسانى را كه ايمان آوردند و پرهيز داشتند نجات داديم ( 18 ) .\r\nو روزى كه اعداى خدا به طرف آتش محشور مىشوند در يك جا جمع مىگردند تا بعدىها به قبلىها ملحق شوند ( 19 ) .\r\nتا آنكه نزديك آتش آيند آنجا گوش و چشم و پوست بدنشان به آنچه كرده‌اند شهادت مىدهند ( 20 ) .\r\nبه پوست بدن خود مىگويند چرا عليه ما شهادت داديد مىگويند خدايى كه هر چيز را به زبان مىآورد ما را به زبان آورد و همو است كه شما را در اولين بار در دنيا خلق كرد و به سوى همو بازگشت مىكنيد ( 21 ) .\r\nو شما كه گناه خود را پنهان مىكرديد از اين جهت نبود كه از شهادت گوش و چشم و پوست خود پروا داشتيد بلكه خيال مىكرديد كه خدا از بسيارى از كارهايتان بىخبر است ( 22 ) .\r\nو همين پندار كه نسبت به پروردگار خود داشتيد شما را هلاك كرد و از زيانكاران ساخت ( 23 ) .\r\n","description":"","footnote":"","page_name":" 568 ","page_number":568},
  {"content":"\r\nحال اگر مرد آن هستند كه تحمل عذاب كنند جايشان آتش است تحمل آن بكنند و اگر به التماس و استرضا بيفتند خدا هرگز از ايشان راضى نخواهد شد ( 24 ) .\r\nما قرينان خوبى را كه مىتوانستند داشته باشند به قرينان بدى تبديل كرديم تا آنچه را دارند و آنچه را كه آرزويش را دارند در نظرشان جلوه دهند و فرمان عذاب خدا بر آنان حتمى شد آن چنان كه در امتهاى گذشته از جن و انس حتمى شد چون كه اين گونه امتها زيانكار بودند ( 25 ) .\r\n\r\nبيان آيات\r\n\r\nاين آيات هم متضمن انذار به عذاب دنيوى است كه قوم عاد و ثمود به كيفر كفرشان به پيغمبران و انكارشان به آيات خدا به آن مبتلا شدند و هم عذاب اخروى كه به زودى دشمنان خدا از اهل جحود كه كلمه عذاب در حقشان محقق شده به آن مبتلا مىشوند . و در آن اشاره اى هم به اين معنا هست كه چگونه خداوند در دنيا گمراهشان كرد و چگونه در آخرت اعضاى بدنشان را به زبان مىآورد .\r\n* ( « فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ » ) * در مجمع البيان مىگويد : كلمه « صاعقه » به معناى هلاك كننده از هر چيز است « 1 » .\r\nو راغب از بعضى از اهل لغت نقل كرده كه گفته‌اند : « صاعقه » سه جور معنا مىدهد : يكى مرگ كه در جمله « فَصَعِقَ مَنْ فِي السَّماواتِ » ، و جمله « فَأَخَذَتْهُمُ الصَّاعِقَةُ » به اين معنا است .\r\nدوم عذاب كه در آيه * ( « أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ » ) * به اين معنا آمده . سوم آتش كه در آيه « وَيُرْسِلُ الصَّواعِقَ فَيُصِيبُ بِها مَنْ يَشاءُ » به اين معنا آمده است « 2 » .\r\nليكن آنچه را كه راغب معناى كلمه « صاعقة » دانسته ، معناى آن نيست ، بلكه آثارى است از معناى آن ، چون معناى « صاعقه » صداى بسيار شديدى است كه در فضا بپيچد و به دنبالش يا آتش باشد ، يا مرگ ، و يا عذاب . پس صاعقه يك چيز است ، و آن سه معنا از آثار آن است .\r\nو بنا بر آنچه گذشت صاعقه بر دو عذابى كه بر عاد و ثمود نازل شد منطبق مىشود ، چون يكى از آن دو باد سخت بود و ديگرى صداى بلند . و اگر فرمود : « أنذرتكم » - شما را انذار\r\n\r\n","description":"","footnote":"\r\n( 1 ) مجمع البيان ، ج 9 ، ص 9 .\r\n( 2 ) مفردات راغب ، ماده « صعق » .\r\n","page_name":" 569 ","page_number":569},
  {"content":"\r\nكردم با اينكه بايد مىفرمود : شما را انذار مىكنم ، براى اين است كه حتمى بودن آن عذاب را برساند .\r\n\r\n\r\n* ( « إِذْ جاءَتْهُمُ الرُّسُلُ مِنْ بَيْنِ أَيْدِيهِمْ وَمِنْ خَلْفِهِمْ أَلَّا تَعْبُدُوا إِلَّا اللَّه . . . » ) *\r\nكلمه « اذ - زمانى كه » ظرف است براى صاعقه دوم ، چون انذار به صاعقه در حقيقت انذار به وقوع و فرا رسيدن آن است ، در نتيجه معناى آيه اين است : من شما را هشدار مىدهم از صاعقه اى ، مانند صاعقه اى كه در قوم عاد و ثمود بيامد . . .\r\nو اگر آمدن را به « رسل » نسبت داده كه صيغه جمع است ، با اينكه رسول عاد و رسول ثمود دو تن بودند ، يكى هود و يكى هم صالح « عليهما السلام » ، به اين اعتبار است كه رسولان خدا همه به يك دين دعوت مىكنند ، در نتيجه هر كدام را كه در نظر بگيريم ، هر چند در يك قوم خاصى مبعوث شده ، ولى در حقيقت در همه بشر مبعوث شده است .\r\nو بر همين حساب كسى كه يك پيغمبر را تكذيب كند ، در حقيقت همه را تكذيب كرده ، و لذا مىبينيم خداى عز و جل در آيه « كَذَّبَتْ عادٌ الْمُرْسَلِينَ » « 1 » و آيه « كَذَّبَتْ ثَمُودُ الْمُرْسَلِينَ » « 2 » و آيه « كَذَّبَتْ قَوْمُ لُوطٍ الْمُرْسَلِينَ » « 3 » و نيز آياتى ديگر تكذيب يك پيغمبر را تكذيب همه انبيا دانسته است .\r\nو اينكه بعضى « 4 » از مفسرين گفته‌اند : اطلاق كلمه « رسل » كه جمع است بر هود و صالح ( ع ) از باب اطلاق صيغه جمع بر كمتر از سه نفر است ، و اين رقم اطلاق شايع است ، و از همين باب است كه در جمله * ( « إِذْ جاءَتْهُمُ » ) * ضمير جمع را به دو قوم برگردانده حرف درستى نيست ، براى اينكه اطلاق كلمه جمع بر دو نفر صحيح نيست ، و برگرداندن ضمير جمع در جمله * ( « إِذْ جاءَتْهُمُ » ) * به دو قوم عاد و ثمود ، هم از اين باب نيست ، بلكه از اين جهت است كه دو قوم عاد و ثمود هر چند دو قوم بودند ، ولى جمعيتى را تشكيل مىدادند ، و به اين جهت بايد ضمير جمع به آنها برگردد .\r\n* ( « مِنْ بَيْنِ أَيْدِيهِمْ وَمِنْ خَلْفِهِمْ » ) * - منظور از آمدن پيامبران از پيش رو ، و از پشت سر اين است كه : پيامبران از هر سو به سوى ايشان آمدند . و استعمال اين دو جهت در همه جهات شايع است . و بعضى جايز دانسته‌اند كه مراد از « بين ايديهم » آينده و مراد از « و من خلفهم »\r\n\r\n","description":"","footnote":"\r\n( 1 ) قوم عاد همه مرسلين را تكذيب كردند . سوره شعراء ، آيه 123 .\r\n( 2 ) قوم ثمود همه مرسلين را تكذيب كردند . سوره شعراء ، آيه 141 .\r\n( 3 ) قوم لوط مرسلين را تكذيب كردند . سوره شعراء ، آيه 160 .\r\n( 4 ) روح المعانى ، ج 24 ، ص 110 .\r\n","page_name":" 570 ","page_number":570},
  {"content":"\r\nگذشته باشد و جمله * ( « جاءَتْهُمُ الرُّسُلُ مِنْ بَيْنِ أَيْدِيهِمْ وَمِنْ خَلْفِهِمْ » ) * ، كنايه باشد از اينكه انبيا اين دو قوم را از هر راهى كه ممكن بود دعوت كردند ، گاهى در خلوت و گاهى در جلوت ، گاهى تك تك و گاهى در مجلس عمومى ، گاهى به دادن بشارت و گاهى به دادن اندرز و هشدار اما همه آنان به يك چيز دعوت مىكردند و به همين جهت آمدن اينطورى آنان در جمله بعد تفسير شده به * ( « أَلَّا تَعْبُدُوا إِلَّا اللَّه » ) * يعنى به دين توحيد .\r\n* ( « قالُوا لَوْ شاءَ رَبُّنا لأَنْزَلَ مَلائِكَةً » ) * - اين جمله پاسخى است كه مردم به رسالت انبيا داده‌اند كه اگر خدا مىخواست رسولى نزد ما بفرستد ، فرشته اى را مىفرستاد . در سابق هم نظير اين پاسخ از كفار به انبياء ( ع ) مكرر گذشت و اين پاسخ اساسى به جز انكار پيامبر شدن بشر ندارد .\r\n* ( « فَإِنَّا بِما أُرْسِلْتُمْ بِه كافِرُونَ » ) * - اين جمله به خاطر حرف « فا » كه بر سر آن آمده ، فرع و نتيجه نفيى است كه از جمله قبلى استفاده مىشد و معنايش اين است كه : حال كه خدا نخواست و فرشته اى به عنوان رسول براى ما نفرستاد ، ناگزير ما به آنچه شما بدان ارسال شده‌ايد ، يعنى به دين توحيد ، كافريم .\r\n* ( « فَأَمَّا عادٌ فَاسْتَكْبَرُوا فِي الأَرْضِ بِغَيْرِ الْحَقِّ . . . » ) *\r\nدر اين آيه شريفه حال هر يك از دو طايفه را جداگانه شرح مىدهد كه در اثر كفر چه وزر و وبالى گريبانشان را گرفت . و كلمه « به غير الحق » قيدى توضيحى است ، چون استكبار در زمين دو جور نيست ، يكى به حق و يكى به غير حق ، پس آوردن آن جز براى توضيح نمىتواند باشد . و بقيه الفاظ آيه روشن است .\r\n* ( « فَأَرْسَلْنا عَلَيْهِمْ رِيحاً صَرْصَراً فِي أَيَّامٍ نَحِساتٍ . . . » ) * .\r\nكلمه « صرصر » هم به باد سخت و سمى تفسير شده و هم به باد بسيار سرد ، و هم به باد پر سر و صدا ، كه قهرا مستلزم سخت وزيدن نيز هست . و كلمه « نحسات » - به كسره حاء - صفت مشبهه از ماده « نحس » است ، كه ضد « سعد » است . و « ايام نحسات » يعنى ايام شوم .\r\nبعضى « 1 » هم گفته‌اند : « ايام نحسات » به معناى روزهاى غبارى و خاكآلود است ، به طورى كه مردم يكديگر را نبينند . آيه شريفه « فَلَمَّا رَأَوْه عارِضاً مُسْتَقْبِلَ أَوْدِيَتِهِمْ قالُوا هذا عارِضٌ مُمْطِرُنا بَلْ هُوَ مَا اسْتَعْجَلْتُمْ بِه رِيحٌ فِيها عَذابٌ أَلِيمٌ » « 2 » .\r\n\r\n","description":"","footnote":"\r\n( 1 ) روح المعانى ، ج 24 ، ص 113 .\r\n( 2 ) همين كه آن را ديدند كه از كرانه بيابانهايشان به طرفشان مىآيد ، گفتند : اين باد مىآيد تا بر ما باران ببارد ، ولى چنين نيست ، اين همان عذابى است كه تا كنون مىگفتيد پس چه شد آن عذاب ؟ اين بادى است كه در آن عذابى دردناك است . سوره احقاف ، آيه 24 .\r\n","page_name":" 571 ","page_number":571},
  {"content":"\r\n* ( « وَهُمْ لا يُنْصَرُونَ » ) * - يعنى هيچ نجات دهنده اى نيست كه نجاتشان دهد ، و هيچ شفيعى نيست تا شفاعتشان كند . و بقيه الفاظ جمله روشن است .\r\n* ( « وَأَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى . . . » ) *\r\nمراد از هدايت ثمود ، نشاندادن راه سعادت و دلالتشان بر حق است ، به اينكه اعتقاد حق و عمل به آن اعتقاد را برايشان بيان كرد . و مراد از اينكه فرمود : « كورى را بر هدايت استحباب كردند » اين است كه آن را بر اين مقدم داشتند و از بين اين دو ، كورى را اختيار كردند . و بعيد نيست كه كلمه « استحباب » متضمن اين معانى باشد و به همين جهت به وسيله كلمه « على » مفعول دوم را گرفته و گرنه اگر متضمن نبود ، كلمه « استحباب » معناى اختيار و ايثار را افاده نمىكرد .\r\nو مراد از « عمى » ، گمراهى است ، كه به استعاره آن را كورى ناميده . و در اينكه در مقابل كورى هدايت را قرار داده ، اشاره اى است كه هدايت خود براى انسان بينايى است ، هم چنان كه ضلالت كورى است . و كلمه « هون » مصدر و به معناى ذلت است ، و اگر عذاب را با اين كلمه وصف كرد ، با اينكه بايد مىفرمود : « عذاب المهين - عذاب خوار كننده » ، براى اين است كه مبالغه در خوارى را افاده كند . ممكن هم هست كلمه « ذى » در تقدير گرفته ، بگوييم تقدير آيه « فاخذتهم صاعقة العذاب ذى الهون - پس صاعقه عذاب داراى مذلت ايشان را بگرفت » مىباشد .\r\nو معناى آيه اين است كه : اما قوم ثمود ، پس ما ايشان را بر طريق حق دلالت كرديم و هدايت را با جدا كردنش از ضلالت به ايشان شناسانديم ، پس ايشان ضلالت را كه در حقيقت كورى است بر هدايت كه خود بينايى براى انسانهاست ، ترجيح دادند ، پس صيحه عذاب داراى مذلت ايشان را گرفت ، و يا عذاب ايشان را گرفت - البته در صورتى كه « صاعقه » به معناى عذاب و اضافه آن بر كلمه « عذاب » بيانيه باشد - و اين عذاب به خاطر اعمال و كفرى است كه مرتكب شدند .\r\n* ( « وَنَجَّيْنَا الَّذِينَ آمَنُوا وَكانُوا يَتَّقُونَ » ) * ضميمه نمودن تقوى به ايمان و تعبير از تقوى به عبارت * ( « وَكانُوا يَتَّقُونَ » ) * كه به خاطر كلمه « كانوا » استمرار را مىرساند ، براى آن است كه بفهماند اين دسته بين عمل صالح و ايمان جمع مىكردند ، هم آن را داشتند و هم اين را ، و اين جمع كردن سبب نجاتشان از\r\n","description":"","footnote":"","page_name":" 572 ","page_number":572},
  {"content":"\r\nعذاب انقراض شد ، طبق آن وعده اى كه خداى تعالى داد و فرموده بود « وَكانَ حَقًّا عَلَيْنا نَصْرُ الْمُؤْمِنِينَ » « 1 » و از ظاهر امر چنين برمىآيد كه آيه شريفه مربوط به هر دو داستان و متمم هر دو باشد ، هر چند كه از ظاهر كلام مفسرين برمىآيد كه تنها مربوط به داستان دوم دانسته‌اند .\r\n\r\n\r\n* ( « وَيَوْمَ يُحْشَرُ أَعْداءُ اللَّه إِلَى النَّارِ فَهُمْ يُوزَعُونَ » ) * كلمه « يحشر » مضارع مجهول از « حشر » است و - به طورى كه راغب گفته « 2 » - به معناى آن است كه جمعيتى را از خانه و يا قرارگاهشان به زور بيرون كنند براى رفتن به جنگ و يا امثال آن . و كلمه « يوزعون » نيز مضارع مجهول است ، از ماده « وزع » و اين كلمه به معناى آن است كه جلو جمعيت را بگيرى تا آخرش به آن ملحق شود ، و همه يك جا جمع شوند .\r\nبعضى « 3 » از مفسرين گفته‌اند : مراد از حشر دشمنان خدا به سوى آتش اين است كه ايشان را از قبرها به سوى محشر بيرون كنند تا در آنجا بازخواست شوند و به حسابشان رسيدگى شود . و اگر آتش را هدف اين حشر قرار داده ، براى اين است كه عاقبت بازخواست و حسابشان آتش است ، ( و خلاصه از اعمالى كه كرده‌اند معلوم است كه چه سرانجامى دارند ) و دليل بر معناى مزبور اين است كه دنبالش مساله شهادت دادن اعضاى بدن ايشان را آورده ، و گواهى خواستن از اعضاى بدن كفار قبل از دستور به داخل شدن در آتش است .\r\nبعضى « 4 » ديگر گفته‌اند : مراد از حشر آنها به سوى آتش ، خود آتش است و ممكن است مساله شاهد گرفتن اعضا دو جا صورت بگيرد . يكى در موقف حساب و يكى هم در پرتگاه جهنم . ولى اين تفسير همانطور كه مىبينيد بى اشكال نيست .\r\nو مراد از « * ( أَعْداءُ اللَّه ) * - دشمنان خدا » - به طورى كه گفته « 5 » شده - مشركين هستند كه رسول خدا ( ص ) را تكذيب كردند ، نه مطلق كفار ، به دليل اينكه دنبالش مىفرمايد : * ( « وَحَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ » ) * « 6 » و ما مىدانيم كه تمامى كفار معاصر رسول خدا ( ص ) هلاك نشدند ، بلكه تنها از مشركين و آن هم تكذيب كنندگان بودند كه هلاك شدند .\r\n\r\n","description":"","footnote":"\r\n( 1 ) سوره روم ، آيه 47 .\r\n( 2 ) مفردات راغب ، ماده « حشر » .\r\n( 3 ) روح البيان ، ج 8 ، ص 247 .\r\n( 4 ) روح المعانى ، ج 24 ، ص 114 .\r\n( 5 ) جامع احكام القرآن ، ج 15 ، ص 350 .\r\n( 6 ) آن فرمانى كه در امتهاى گذشته صادر شد در حق ايشان محقق گشت . سوره حم سجده ، آيه 25 .\r\n","page_name":" 573 ","page_number":573},
  {"content":"\r\n\r\n\r\n« * ( حَتَّى إِذا ما جاؤُها شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ بِما كانُوا يَعْمَلُونَ ) * » كلمه « ما » در جمله * ( « إِذا ما جاؤُها » ) * زايده است ، كه تنها خاصيت تاكيد را دارد ، و ضمير « ها » در آن جمله به آتش برمىگردد .\r\nو شهادت دادن اعضاى بدن ، و يا قواى بدن آدمى در روز قيامت به اين است كه آنچه از اعمال زشت كه از صاحبش ديده ، بشمارد و از آن خبر دهد ، چون اگر تحمل شهادت ، يعنى ديدن اعمال صاحبش در حين عمل و تشخيص اينكه اين عمل گناه است ، نباشد ، شهادت در قيامت معنا ندارد . پس معلوم مىشود در دنيا اعضاى بدن آدمى ، نوعى درك و علم و بينايى دارند و اگر تحمل شهادت در هنگام عمل نداشته باشند و تنها خدا در روز قيامت چنين شعورى و نطقى به اعضا بدهد و در آن روز عالم شود به اينكه صاحبش چه كارهاى زشتى كرده و يا در آن روز خداى تعالى زبانى و صوتى براى اعضا قرار دهد ، تا بتواند شهادت دهد هر چند شعور نداشته باشد ، چنين چيزى ( هر چند در جاى خود ممكن است ) ، اما اطلاق شهادت بر آن صحيح نيست ، و در قيامت با اين چنين شهادتى حجت بر بنده خدا تمام نمىشود پس همانطور كه گفتيم ، از كلمه شهادت فهميده مىشود اعضاى بدن آدمى نوعى درك و شعور و زبان دارند .\r\nو اينكه بعضى « 1 » از مفسرين گفته‌اند : « خداى تعالى در روز قيامت براى اعضاى بدن انسانها علم و قدرت بر حرف زدن خلق مىكند ، و در نتيجه خبر مىدهند كه صاحبشان چه گناهانى كرده و شهادت در آيه به اين معنا است » و نيز اينكه بعضى « 2 » ديگر گفته‌اند : « خداى تعالى در كنار اعضاى بدن صدايى خلق مىكند كه معناى آن آواز شهادت به رفتار صاحب عضو است » . و نيز اينكه بعضى « 3 » ديگر گفته‌اند : « اصلا كلمه شهادت در اين آيه به معناى دلالت حال است ، يعنى حال و روز هر كس شهادت مىدهد كه او فلان گناه را كرده » درست نيست ، ( زيرا اين معانى را شهادت نمىگويند ) .\r\nو از ظاهر آيه برمىآيد كه شهادت گوش و چشم عبارت است از گواهى دادن به آن مشهوداتى كه در دنيا تحمل كرده بودند ، هر چند كه معصيت خود آن اعضا نباشد . و خلاصه نمىخواهد بفرمايد هر عضوى به گناهانى شهادت مىدهد كه صاحبش به وسيله خود آن عضو مرتكب شده ، بلكه هر عضوى به گناهان ساير اعضا نيز شهادت مىدهد ، مثلا گوش شهادت مىدهد كه من آيات خدا را كه تلاوت مىشد شنيدم ، ولى صاحب من از آن اعراض كرد و يا\r\n\r\n","description":"","footnote":"\r\n( 1 و 2 و 3 ) تفسير فخر رازى ، ج 27 ، ص 115 .\r\n","page_name":" 574 ","page_number":574},
  {"content":"\r\nمن از زبان صاحبم شنيدم كه كفر مىگفت . و نيز چشم شهادت مىدهد كه من آيات داله بر وحدانيت خداى تعالى را ديدم ، اما صاحبم آنها را نديده گرفت . و يا من از صاحبم ديدم كه به غيبت گوش مىداد و يا به ساير چيزهايى كه شنيدنش حرام است گوش مىداد . بنا بر اين آيه مورد بحث همان را مىفرمايد كه آيه شريفه « إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا » « 1 » در مقام بيانش است .\r\nو بر اين اساس ، شهادت گوشها و چشمها با شهادت پوستها مختلف مىشود ، چون گوش و چشم مىتوانند عليه ساير اعضا نيز شهادت دهند ، هر چند كه خود آنها مباشرتى در آن گناه نداشته باشند ، ولى پوست به خاطر نداشتن شنوايى و بينايى تنها مىتواند به گناهى شهادت دهد كه خودش آلت و ابزار انجام آن بوده باشد و به همين جهت است كه در آيه بعدى ، اشخاص تنها به پوستها اعتراض مىكنند كه تو چرا عليه من شهادت دادى ؟ يعنى تو كه چشم و گوش نيستى كه گناهان ساير اعضا را هم ببينى و بشنوى .\r\nو مراد از « جلود - پوستها » از آنجايى كه در آيه شريفه قيدى برايش ذكر نشده ، مطلق پوست بدن است كه مىتواند به خيلى از گناهان شهادت دهد ، گناهانى كه جز با داشتن پوست بدن انجام نمىشود ، مانند زنا و امثال آن . البته ممكن هم هست در اين صورت شهادت جلود را عموميت داده ، بگوييم : همين يك شهادت شامل شهادت دستها و پاها كه در آيه « الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ » « 2 » نيز مىشود هر چند كه اين احتمال بعيد است .\r\nبعضى « 3 » از مفسرين گفته‌اند : هر چند كه قيدى براى جلود نياورده و نفرموده پوست كداميك از اعضا ولى مطلق پوست هم مراد نيست ، بلكه تنها پوست آلت تناسلى منظور بوده ، كه به خاطر رعايت ادب نام آن را نبرده .\r\n* ( « وَقالُوا لِجُلُودِهِمْ لِمَ شَهِدْتُمْ عَلَيْنا » ) * اين جمله عتاب و اعتراضى است از گنهكاران به پوست بدنشان كه چرا عليه ما شهادت داديد . بعضى از مفسرين « 4 » گفته‌اند : اعتراض نيست ، بلكه استفهام تعجبى است ، و\r\n\r\n","description":"","footnote":"\r\n( 1 ) به درستى كه گوش و چشم و دل ، همه اينها روزى مورد بازخواست قرار خواهند گرفت . سوره اسرى ، آيه 36 .\r\n( 2 ) سوره يس ، آيه 65 .\r\n( 3 ) تفسير منهج الصادقين ، ج 8 ، ص 181 .\r\n( 4 ) مجموعه من التفاسير ، ج 5 ، ص 380 .\r\n","page_name":" 575 ","page_number":575},
  {"content":"\r\nمىخواهند براى رفع تعجب خود از اينكه پوست بدن هم زبان دارد ، سبب آن را بپرسند . و اگر اين سؤال را تنها از پوست بدن خود مىكنند ، نه از گوش و چشم خود ، با اينكه آن دو نيز عليه ايشان شهادت داده‌اند ، براى اين است كه شهادت دادن چشم و گوش خيلى تعجب آور نيست ، چون عينا نظير شهادت دادن گواهان عليه ديگران است . چشم و گوش هم عليه ساير اعضاء شهادت مىدهند . اين عجب است كه پوست بدن عليه خودش شهادت دهد ، و آن گناهى را كه به وسيله خودش ارتكاب شده برملا بسازد .\r\nبعضى از مفسرين گفته‌اند : بدين جهت تنها نام جلود را آورده كه گنهكاران را بيشتر رسوا كند ، مخصوصا اگر مراد از جلود پوست آلت تناسلى باشد . مفسرين ديگر وجوه ديگرى را نيز ذكر كرده‌اند .\r\n\r\n\r\n* ( « قالُوا أَنْطَقَنَا اللَّه الَّذِي أَنْطَقَ كُلَّ شَيْءٍ . . . » ) *\r\nبرگرداندن ضمير عقلاء به اعضاء و جوارح ، براى اين است كه مقام ، مقامى است كه اعضاء و جوارح جزء عقلاء حساب شده‌اند ، چون نسبت شهادت و نطق به آنها داده و اين دو از شؤون عقلاء است ، و بدين جهت فرموده : « قالوا - گفتند » ، و گرنه بايد مىفرمود « قالت » .\r\nحال ببينيم معناى « نطق » چيست ؟ آنچه از معناى اين كلمه قدر متيقن است ، اين است كه هر جا بطور حقيقت استعمال شود ، نه بطور مجاز ، معنايش اظهار ما فى الضمير است از راه زبان و سخن گفتن . و چنين معنايى محتاج به اين است كه ناطق علمى داشته باشد و بخواهند آن را براى غير خود فاش سازد . راغب مىگويد كلمه « نطق » هيچ وقت در غير انسان استعمال نمىشود ، مگر به طور تبعى و به نوعى از تشبيه « 2 » . و از ظاهر سياق آيات و الفاظ « قول » ، « تكلم » ، « شهادت » ، « نطق » كه در آنها آمده ، اين است كه مراد از اين الفاظ نطق به معناى حقيقى كلمه است ، نه به معناى مجازى .\r\nپس شهادت اعضاى يك مجرم ، در حقيقت نطق و تكلم واقعى است كه از علمى ناشى شده كه قبلا آن را تحمل كرده است ، به دليل اينكه خود اعضاء مىگويند : * ( « أَنْطَقَنَا اللَّه ) * - خدا ما را به زبان آورد » . و از سوى ديگر جمله * ( « أَنْطَقَنَا اللَّه » ) * جوابى است كه اعضاء به مجرمين مىدهند ، كه پرسيده بودند : « * ( لِمَ شَهِدْتُمْ عَلَيْنا ) * - چرا عليه ما شهادت داديد » ؟ و در اين جواب مىخواهند آن سببى را كه باعث شد به زبان بيايند نشان دهند ، و بگويند : ما در\r\n\r\n","description":"","footnote":"\r\n( 1 ) تفسير منهج الصادقين ، ج 8 ، ص 181 .\r\n( 2 ) مفردات راغب ، ماده « نطق » .\r\n","page_name":" 576 ","page_number":576},
  {"content":"\r\nدنيا داراى علم بوديم ، علمى پنهان و ذخيره شده در باطن ما ، اين باعث شده كه خدا ما را به زبان آورد ، اگر ما علمى نمىداشتيم جهت و فايده اى نداشت كه به زبان بياييم ، وقتى بدين جهت به زبان درآورد ، ما چاره اى نداشتيم جز اينكه آنچه مىدانيم بگوييم .\r\nخواهيد گفت : چنين شهادتى حجت را تمام نمىكند ، و به همين جهت نافذ هم نيست ، براى اينكه شهادتى است اجبارى . در پاسخ مىگوييم : شهادت اجبارى وقتى نافذ نيست و حجت نمىشود كه بر خلاف باشد ، يعنى طرف را مجبور كنند دروغ بگويد ، و يا جرمى را پرده پوشى و انكار كند ، و اما اگر مجبور كنند كه آنچه در ضمير دارد بگويد ، هيچ ضررى به نفوذ و حجيتش نمىزند .\r\n* ( « الَّذِي أَنْطَقَ كُلَّ شَيْءٍ » ) * - در اين جمله اعضاى مجرمين خدا را مىستايند به اينكه او است كه تمامى موجودات را به زبان مىآورد . و نيز اشاره مىكند به اينكه مساله نطق اختصاص به اعضاى بدن ندارد ، تا تنها از آنها بپرسند كه چرا شهادت داديد ، بلكه عمومى است ، و شامل تمام موجودات مىشود ، و علت آن هم خداى سبحان است .\r\n* ( « وَهُوَ خَلَقَكُمْ أَوَّلَ مَرَّةٍ وَإِلَيْه تُرْجَعُونَ » ) * - اين جمله تتمه كلام سابق و از كلام خداى تعالى است ، نه از اعضاى بدن . در اين جمله احتجاج مىكند بر اينكه خداى تعالى عالم به اعمال مردم است ، و چگونه نباشد و حال آنكه او اعضاى بدن شما را به زبان مىآورد تا آنچه مىدانند بگويند .\r\nمىفرمايد : وجود شما از خداى تعالى آغاز مىشود و به سوى او انجام مىپذيرد . آن روزى كه از كتم عدم سر درمىآورديد - و خدا براى اولين بار خلقتان كرد - هستى را او به شما داد ، و صفات و اعمالتان را او به شما تمليك كرد ، ولى شما آنها را به خودتان نسبت مىداديد ، ولى وقتى به سوى او برگرديد همه آنهايى كه به شما داده بود و بر حسب ظاهر ملك شما كرده بود ، باز به خود او برمىگردد ، در نتيجه ديگر ملكى باقى نمىماند ، مگر آنكه از خداى سبحان است .\r\nپس خداى سبحان مالك همه چيزهايى است كه نزد شما است ، هم در اول و هم در آخر . آنچه در اول هستىتان نزد شما بود او به شما داده ، و تمليك كرده بود ، و او داناتر از هر كس ديگرى است كه چه چيزهايى به شما داده ، و در شما به وديعت سپرده ، آنچه را هم كه در هنگام بازگشت به سوى او نزدتان هست ، آن را هم او از شما مىگيرد ، و مالكش مىشود ، با اين حال ديگر چگونه ممكن است از آن بىخبر باشد ؟ پس همين انكشاف اعمال شما براى او ، در هنگامى كه به سويش برمىگرديد ، خود به زبان آوردن شما ، و شهادت دادن\r\n","description":"","footnote":"","page_name":" 577 ","page_number":577},
  {"content":"\r\nشما عليه خودتان است .\r\nبا اين بيان روشن مىشود كه چرا جمله « هُوَ الَّذِي خَلَقَكُمْ » را مقيد كرد به جمله « اول مرة » و معلوم مىشود كه مراد از اين قيد ، اولين لحظه اى است كه انسانها هستى مىپذيرند .\r\nمفسرين در تفسير جمله * ( « أَنْطَقَنَا اللَّه » ) * و اينكه معناى به زبان آوردن پوست بدن چيست ؟ همان اقوالى را كه در تفسير * ( « شَهِدَ عَلَيْهِمْ » ) * داشتند دارند . بعضى « 1 » گفته‌اند : خداوند در آن روز علم و قدرت بر نطق براى آنها خلق مىكند ، در نتيجه به زبان درمىآيند .\r\nبعضى « 2 » ديگر گفته‌اند : در كنار هر عضوى صدايى خلق مىكند ، شبيه به صداى نطق گويندگان . و مراد از نطق اعضاء آن صداست . بعضى « 3 » ديگر گفته‌اند : مراد از نطق ، دلالت ظاهر حال است بر اينكه مثلا فلان گناه را كرده .\r\nو همچنين در تفسير اينكه فرمود : * ( « أَنْطَقَ كُلَّ شَيْءٍ » ) * وجوهى ذكر كرده‌اند . بعضى « 4 » گفته‌اند : اين عموميت تخصيص خورده به موجودات زنده ، و داراى نطق ، چون تمامى موجودات و حتى تمامى موجودات زنده ، نطق به معناى حقيقى كلمه ندارند ، و نظير اين تخصيص در كلام خداى تعالى شايع است ، مثل اينكه در باره بادى كه به قوم عاد فرستاد ، فرموده « تُدَمِّرُ كُلَّ شَيْءٍ » - و همه چيز را نابود كرد « 5 » با اينكه منظور همه انسانها است ، نه همه چيزها .\r\nبعضى « 6 » ديگر گفته‌اند : مراد از « نطق » در جمله * ( « أَنْطَقَنَا اللَّه » ) * همان معناى حقيقى كلمه است ، ولى در جمله * ( « أَنْطَقَ كُلَّ شَيْءٍ » ) * به معناى دلالت است ، و در نتيجه اطلاق جمله باقى مىماند و تخصيصى در كار نمىآيد .\r\nاشكالى كه متوجه اين دو تفسير است ، اين است كه : تخصيص زدن به آيه ، و يا حمل آن بر معناى مجازى ( دلالت ) ، وقتى درست است كه ما اين معنا را مسلم بدانيم كه غير انسان و حيوان و فرشته و جن كه حيات و نطق دارند ، بقيه موجودات فاقد علم و نطقاند .\r\nليكن صرف اينكه ما موجودات را اين طور مىبينيم دليل نمىشود بر اينكه غير از آن چهار طبقه ديگر هيچ موجودى اراده و شعور ندارد ، نه در ظاهر ، و نه در پس پرده ، و نه در باطن ذاتشان ، چون ما دسترسى به باطن ذات موجودات نداريم ، تا ببينيم آنجا چه خبر است ؟ علم و\r\n\r\n","description":"","footnote":"\r\n( 1 و 2 و 3 ) مجمع البيان ، ج 9 ، ص 9 .\r\n( 4 ) روح المعانى ، ج 24 ، ص 116 .\r\n( 5 ) سوره احقاف ، آيه 25 .\r\n( 6 ) روح المعانى ، ج 24 ، ص 116 .\r\n","page_name":" 578 ","page_number":578},
  {"content":"\r\nشعورى هست يا نه ؟ ماييم و آيات قرآنى كه آن هم و مخصوصا آياتى از آن كه متعرض شؤون روز قيامت است ، ظهور در اين دارد كه علم عموميت دارد ، و تمامى موجودات از آن سهمى را دارا هستند .\r\n\r\nبحث اجمالى قرآنى\r\n\r\nدر بحثهاى گذشته مكرر گفتيم كه از كلام خداى تعالى چنين ظاهر مىشود كه تمامى موجودات داراى علم هستند ، از آن جمله در تفسير آيه « وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ » « 1 » بود ، كه گفتيم جمله « و لكن لا تفقهون - تسبيح آنها را نمىفهميد » بهترين دليل است بر اينكه منظور از تسبيح موجودات ، تسبيح ناشى از علم و به زبان قال است ، چون اگر مراد زبان حال موجودات و دلالت آنها بر وجود صانع بود ، ديگر معنا نداشت بفرمايد : شما تسبيح آنها را نمىفهميد .\r\nو از اين قبيل است آيه شريفه « فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ » كه بيان ما در تفسيرش گذشت .\r\nباز از اين قبيل است اين آيه : « وَمَنْ أَضَلُّ مِمَّنْ يَدْعُوا مِنْ دُونِ اللَّه مَنْ لا يَسْتَجِيبُ لَه إِلى يَوْمِ الْقِيامَةِ وَهُمْ عَنْ دُعائِهِمْ غافِلُونَ وَإِذا حُشِرَ النَّاسُ كانُوا لَهُمْ أَعْداءً وَكانُوا بِعِبادَتِهِمْ كافِرِينَ » « 2 » و به طور قطع سنگ و چوب جزو اين معبودها هستند ، حال يا به تنهايى منظورند ، و يا با ساير معبودها « 3 » .\r\nو نيز مىفرمايد : « يَوْمَئِذٍ تُحَدِّثُ أَخْبارَها بِأَنَّ رَبَّكَ أَوْحى لَها » « 4 » .\r\n\r\n","description":"","footnote":"\r\n( 1 ) سوره اسرى ، آيه 44 .\r\n( 2 ) كيست گمراه تر از آن كسى كه معبودى غير از خدا مىخواند ، معبودى كه تا روز قيامت نمىتواند دعايش را مستجاب كند ، معبودهايى كه اصلا از دعاى آنان خبر ندارند ، و چون مردم محشور شوند ، همان معبودها دشمن ايشان خواهند بود ، چون در دنيا هم به عبادت آنان كافر بودند . سوره احقاف ، آيه 5 و 6 .\r\n( 3 ) پس معلوم مىشود سنگ و چوبى كه بعنوان خدا پرستش مىشوند ، در همين دنيا به اين عمل كافرند ، و اين مستلزم آن است كه علم و اطلاعى و كفر و ايمانى در آنها تصور مىشود . ( مترجم ) .\r\n( 4 ) در اين روز كره زمين اخبار خود را در ميان مىگذارد ، چون پروردگار تو به او وحى كرده است . سوره زلزال ، آيه 4 و 5 .\r\n","page_name":" 579 ","page_number":579},
  {"content":"\r\nو نيز از اين قبيل است آياتى كه دلالت مىكند بر شهادت دادن اعضاى بدن انسانها و به زبان آمدن و سخن گفتنشان با خدا ، و پاسخ دادن به سؤالات او ، مخصوصا ذيل آيات مورد بحث كه در همين نزديكى گذشت كه اعضا مىگويند : * ( « أَنْطَقَنَا اللَّه الَّذِي أَنْطَقَ كُلَّ شَيْءٍ . . . » ) *\r\nدر اينجا ممكن است كسى بگويد : اگر غير از انسان و حيوان ، ساير موجودات از نباتات و جمادات هم شعور و اراده داشته باشند ، بايد آثار اين شعور از آنها نيز بروز كند و همان آثارى كه انسانها و حيوانات از خود نشان مىدهند ، آنها نيز نشان دهند ، اينها داراى علمند ، و فعل و انفعالهاى شعورى دارند ، آنها نيز بايد داشته باشند ، و حال آنكه مىدانيم ندارند ؟\r\nدر پاسخ مىگوييم : هيچ دليلى نداريم بر اينكه علم داراى يك سنخ است تا وقتى مىگوييم : نباتات و جمادات هم شعور دارند ، آثار شعور واقع در انسان و حيوان نيز از آنها بروز كند . ممكن است شعور هم براى خود مراتبى داشته باشد و به خاطر اختلاف مراتب ، آثارش نيز مختلف گردد .\r\nعلاوه بر اينكه آثار و اعمال عجيب و متقنى كه از نباتات و ساير انواع موجودات طبيعى در عالم مشهود است ، هيچ دست كمى از اتقان و نظم و ترتيبى كه در آثار موجودات زنده مانند انسان و حيوان مىباشد ، ندارد .\r\n\r\nبحث اجمالى فلسفى\r\n\r\nدر فلسفه در مباحث علم اين معنا محقق شده كه اولا علم عبارت است از حضور چيزى براى چيز ديگر ، و ثانيا علم با وجود مجرد مساوى است ، چون مجرد چيزى است كه آنچه از كمال كه براى او فعليت يافته ، نزدش حاضر باشد ، و ديگر چيزى براى او بالقوه و فعليت نيافته نباشد ، و عين اين تعريف در مورد علم نيز صادق است ، پس هر وجود مجردى كه ممكن باشد وجود پيدا كند ، براى ساير مجردات حاضر است ، و نيز ساير مجردات هم براى او حاضرند ، و خلاصه آنچه كه براى يك مجرد ممكن به امكان عام باشد ، براى مجرد مفروض ما بالضروره هست .\r\nپس هر عالمى مجرد است ، و همچنين هر معلوم نيز مجرد است ، و اين دو قضيه به عكس نقيض منعكس مىشود ، به اينكه ماده و آنچه كه از ماده تركيب يافته ، نه مىتواند عالم\r\n","description":"","footnote":"","page_name":" 580 ","page_number":580},
  {"content":"\r\nباشد ، نه معلوم .\r\nپس علم مساوى و مساوق است با وجود مجرد ، در نتيجه وجودهاى مادى نه علمى بدانها متعلق مىشود ، و نه آنها به چيزى علم پيدا مىكنند ، ليكن بر همين حال ، يعنى بر اينكه مادىاند و متغير و متحركند و بر هيچ حالى استقرار ندارند ، ثبوت دارند ، و دائما بر اين حال هستند ، و اين حال در آنها دستخوش دگرگونى و تحول نگشته ، هرگز از آن انقلاب پيدا نمىكنند .\r\nو بنا بر اين ، پس موجودات مادى از همين جهت كه ثابت در وضع خود هستند ، تجرد و علم دارند ، و علم در آنها نيز مساوى است ، هم چنان كه در مجردات محض و عقليات مثالى جارى است - دقت بفرماييد .\r\n\r\n\r\n* ( « وَما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَلا أَبْصارُكُمْ وَلا جُلُودُكُمْ . . . » ) *\r\nهيچ شكى نيست در اينكه خداى سبحان خالق هر چيزى است ، و به جز او هيچ چيزى پديد آورنده نيست . و معلوم است كه بين او و پديده هايى كه پديد آورده چيزى حائل نمىشود ، و او را از خلقش بىخبر و غافل نمىسازد ، پس در نتيجه او با يك يك موجودات در هر حال و در هر جا هست ، هم چنان كه خودش فرموده : « إِنَّ اللَّه عَلى كُلِّ شَيْءٍ شَهِيدٌ » « 1 » و نيز فرموده : « وَكانَ اللَّه عَلى كُلِّ شَيْءٍ رَقِيباً » « 2 » .\r\nپس انسان هم كه يكى از موجودات است هر جا و به هر حال كه باشد خدا با اوست ، و هر عملى كه انجام دهد خدا با عملش هم هست و هر عضوى از اعضاى خود را كه به كار بزند ، و هر سبب و ابزارى هم كه به كار ببندد ، و هر طريقه اى را هم كه اتخاذ بكند ، خداى عز و جل با آن عضو و آن سبب و آن طريقه نيز هست ، و بدين جهت است كه مىفرمايد : « وَهُوَ مَعَكُمْ أَيْنَ ما كُنْتُمْ » « 3 » و نيز فرموده : « أفَمَنْ هُوَ قائِمٌ عَلى كُلِّ نَفْسٍ بِما كَسَبَتْ » « 4 » و نيز فرموده :\r\n« إِنَّ رَبَّكَ لَبِالْمِرْصادِ » « 5 » .\r\nاز اينجا نتيجه مىگيريم كه انسان - كه همواره اعمالى انجام مىدهد - در بين كمينگاه هاى بسيارى قرار دارد ، و پروردگارش از هر سو او را مىبيند و مراقب و ناظر او\r\n\r\n","description":"","footnote":"\r\n( 1 ) خدا بر هر چيزى ناظر است . سوره حج ، آيه 17 .\r\n( 2 ) و خدا همواره مراقب تمامى موجودات است . سوره احزاب ، آيه 52 .\r\n( 3 ) و او با شما هست هر جا كه باشيد . سوره حديد ، آيه 4 .\r\n( 4 ) سوره رعد ، آيه 33 .\r\n( 5 ) به درستى پروردگار تو در كمينگاه است . سوره فجر ، آيه 14 .\r\n","page_name":" 581 ","page_number":581},
  {"content":"\r\nاست ، پس كسى كه مرتكب گناه مىشود ، در همان حالى كه سرگرم كار زشت خويش است ، و از خداى خود غافل ، و نسبت به مقام پروردگارش در جهلى عظيم فرو رفته و دارد به ساحت قدس او بى اعتنايى مىكند در همان حال پروردگارش او را مىبيند ، گناهش را ، و غفلتش را ، و بىاعتنايىاش به مقام ربوبيتش را ناظر و مراقب است .\r\nو اين حقيقت همان مطلبى است كه جمله * ( « وَما كُنْتُمْ تَسْتَتِرُونَ . . . » ) * البته به كمك سياق ، آن را افاده مىكند .\r\nپس جمله * ( « وَما كُنْتُمْ تَسْتَتِرُونَ » ) * استتار و پوشيدگى بندگان را كه در دنيا در حال معصيتند ، نفى مىكند و مىفرمايد : در آن حال به هيچ وجه نمىتوانيد خود را از نظر خدا بپوشانيد . و جمله * ( « أَنْ يَشْهَدَ . . . » ) * منصوب به حذف حرف جر است ، و تقديرش « من أن يشهد . . . » است .\r\n* ( « وَلكِنْ ظَنَنْتُمْ أَنَّ اللَّه لا يَعْلَمُ » ) * - اين جمله استدراك در معناى اعراض است ، و از چيزى كه حذف شده و در صدر آيه بر آن دلالت مىكرده اعراض مىكند . و تقدير كلام « و لم تظنوا انها لا تعلم اعمالكم و لكن ظننتم ان اللَّه لا يعلم - شما گمان نكرده بوديد كه اعضاى بدنتان از اعمال شما خبر ندارند ، بلكه گمان مىكرديد حتى خدا هم از اعمالتان خبر ندارد » .\r\nو اين بيان توبيخ مشركين و يا عموم گنهكاران مجرم است كه در روز قيامت از ناحيه خدا به آنان گفته مىشود .\r\nو حاصل معنا اين است كه : شما در دنيا در هنگام معاصى پروا نداشتيد از اينكه اعضاى بدنتان كه آنها را در معصيت به كار مىزديد عليه شما شهادت دهند ، و اين پروا نداشتن شما براى اين نبود كه شما مىپنداشتيد اعضاى بدنتان درك و شعور ندارند ، و اعمال شما را نمىبينند ، بلكه براى اين بود كه مىپنداشتيد خدا از بسيارى از كارهاى شما بىخبر است . و خلاصه در هنگام معصيت به اعضاى بدن خود بى اعتنايى نمىكرديد بلكه به شهادت ما بى اعتنايى مىنموديد .\r\nپس مىتوان گفت كه آمدن كلمه « لكن » به معناى كلمه « بل » در اين آيه شريفه ، نظير استعمال آن در آيه « وَما رَمَيْتَ إِذْ رَمَيْتَ وَلكِنَّ اللَّه رَمى » « 1 » و نيز در آيه « وَما ظَلَمُونا وَلكِنْ كانُوا أَنْفُسَهُمْ يَظْلِمُونَ » « 2 » است « 3 » .\r\n\r\n","description":"","footnote":"\r\n( 1 ) سوره انفال ، آيه 17 .\r\n( 2 ) سوره بقره ، آيه 57 .\r\n( 3 ) توضيح اينكه كلمه « لكن » كارش اين است كه قسمتى از مطلب قبل را استثناء كند مثل اينكه بگوييم همه آمدند ليكن رضا نيامد . و كلمه « بل » همه را انكار مىكند مثل اينكه مىگوييم مردم اين قريه عرب نيستند بلكه عجماند و در آيه مورد بحث و آيه 17 سوره انفال و 57 بقره كلمه « لكن » به معناى كلمه « بل » آمده است . ( مترجم ) .\r\n","page_name":" 582 ","page_number":582},
  {"content":"\r\n* ( « كَثِيراً مِمَّا تَعْمَلُونَ » ) * - يعنى گمان كرديد كه خداى تعالى بيشتر كارهاى شما را نمىداند . در اينجا اين سؤال پيش مىآيد كه چرا نفرمود « گمان كرديد خدا كارهاى شما را نمىداند » و چرا كلمه « كثيرا » را آورد ؟ شايد جهتش اين بوده كه مشركين اعتقاد به خدا و صفات علياى او كه يكى از آنها علم است داشتند ، و معتقد بودند كه تا اندازه اى علم دارد ، ولى حالشان در ارتكاب گناهان حال كسى بود كه معتقد است خدا به بيشتر كارهايش اطلاع ندارد .\r\nاز آيه شريفه مورد بحث استفاده مىشود كه شهادت شهود به وجهى شهادت خداى تعالى نيز هست ، و اين معنا صريح آيه شريفه « وَلا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيه » « 1 » مىباشد .\r\nمفسرين در توجيه معناى آيه اقوال ديگرى دارند كه سياق آيات مساعد با آن نيست .\r\nعلاوه بر اين ، توجيهاتى است كه با تكلف و زحمت تمام مىشود ، و بدين جهت متعرض نقل آن نشديم .\r\n* ( « وَذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ » ) * كلمه « أرداكم » از مصدر « ارداء » است كه باب افعال از « ردى » به معناى هلاكت است . جمله * ( « ذلِكُمْ ظَنُّكُمُ » ) * مبتدا و خبر است ، و جمله « ارديكم » خبر دوم آن مبتدا است .\r\nممكن هم هست جمله « ظنكم » بدل باشد از كلمه « ذلكم » .\r\nو معناى آيه شريفه بنا بر احتمال اول اين است كه : اين ظنى كه گفتيم شما داشته‌ايد ، ظنى بود كه شما آن را پنداشتيد ، ظنى بود كه شما را به هيچ مقدارى از حق بى نياز نمىكرد ، و جلو علم و شهادت خدا را نگرفت ، و همين ظن شما را هلاك كرد ، يك وقت به خود آمديد و فهميديد كه زيانكار شده‌ايد .\r\nو بنا بر احتمال دوم ، اين است كه : اين ظنى كه شما در باره پروردگارتان پنداشتيد كه او از بيشتر اعمالتان اطلاعى ندارد ، شما را هلاك كرد ، براى اينكه باعث شد گناه در نظرتان آسان گردد ، و گناه بسيار هم كارتان را به كفر كشانيد ، در نتيجه زيانكار شديد .\r\n\r\n","description":"","footnote":"\r\n( 1 ) هيچ عملى انجام نمىدهيد مگر آنكه او در همان آنى كه وارد آن عمل مىشويد شاهد بر شما است . سوره يونس ، آيه 61 .\r\n","page_name":" 583 ","page_number":583},
  {"content":"\r\n* ( « فَإِنْ يَصْبِرُوا فَالنَّارُ مَثْوىً لَهُمْ وَإِنْ يَسْتَعْتِبُوا فَما هُمْ مِنَ الْمُعْتَبِينَ » ) * در مفردات مىگويد : كلمه « ثواء » كه كلمه « مثوى » اسم مكان از آن است ، به معناى اقامت بطور استقرار است ، در نتيجه كلمه « مثوى » ، به معناى محل چنين اقامتى خواهد بود « 1 » اين بود گفتار راغب ، و در مجمع در معناى جمله « يستعتبوا » گفته مصدر استعتاب به معناى طلب عتبى يعنى رضايت است ، در نتيجه استعتاب به معناى استرضا ، و اعتاب كه كلمه « معتبين » جمع اسم فاعل از آن است به معناى ارضا است ، و اصل اعتاب در نزد عرب به اين معنا بوده كه پوستى را كه درست دباغى نشده ، دوباره دباغى كنند ، تا اصلاح شود ، سپس اين كلمه را بطور استعاره در هر عملى كه باعث عطف نظر و توجه و علاقه و الفت كسى انجام شود استعمال كردند ، اين بود گفتار صاحب مجمع « 2 » .\r\nو معناى آيه شريفه اين است كه اگر به همين حال صبر كنند ، كه آتش منزلگاه و قرارگاهشان است ، و اگر هم از خدا بخواهند تا از ايشان راضى شود ، و اعتذار جويند ، تا از عذاب رهايى يابند ، از آنهايى كه خدا از ايشان راضى شود نخواهند بود ، و اعتاب و اعتذارشان پذيرفته نخواهد شد ، در نتيجه آيه شريفه در معناى آيه « اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ » « 3 » خواهد بود .\r\n* ( « وَقَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَما خَلْفَهُمْ . . . » ) *\r\nكلمه « قيضنا » از مصدر تقييض است ، و تقييض به طورى كه در مجمع البيان آمده ، در اصل به معناى تبديل بوده ، و كلمه « قرناء » جمع قرين است ، كه معنايش معروف است .\r\nپس جمله : « * ( قَيَّضْنا لَهُمْ قُرَناءَ ) * » اشاره به اين است كه كفار استعداد اين را داشتند كه ايمان بياورند ، و تقوا پيشه كنند ، و در نتيجه خداى تعالى قرينهايى برايشان معين كند ، كه ايشان را بيش از پيش تسديد و هدايت كنند ، هم چنان كه آيه : « أُولئِكَ كَتَبَ فِي قُلُوبِهِمُ الإِيمانَ وَأَيَّدَهُمْ بِرُوحٍ مِنْه » « 4 » ، از اين تاييد خبر مىدهد .\r\nولى با داشتن چنين استعدادى كفر ورزيدند ، و مرتكب فسق شدند ، و خداى تعالى به\r\n\r\n","description":"","footnote":"\r\n( 1 ) مفردات راغب ، ماده « ثوى » .\r\n( 2 ) مجمع البيان ، ج 9 ، ص 9 .\r\n( 3 ) درون آتش شويد كه چه صبر كنيد و چه نكنيد به حالتان يكسان است . سوره طور ، آيه 16 .\r\n( 4 ) خدا ايمان را در دلهاى ايشان نوشته بود ، و بر وحى هم از ناحيه خود تاييدشان فرمود . سوره مجادله ، آيه 22 .\r\n","page_name":" 584 ","page_number":584},
  {"content":"\r\nجاى آن قرينها ، قرينهاى ديگر از شيطانها برايشان قرار داد ، تا ملازم آنان باشند ، و اين را به عنوان مجازات در مقابل كفر و فسوقشان كرد .\r\nبعضى « 1 » از مفسرين گفته‌اند : معناى آيه اين است كه ما به جاى آن قرينهاى صدق ، كه مامور بودند با آنها همنشين باشند ، و نشدند ، قرينهاى بدى از جن و انس برايشان معين كرديم ولى شايد معنايى كه ما كرديم بهتر باشد .\r\n\r\n\r\n* ( « فَزَيَّنُوا لَهُمْ ما بَيْنَ أَيْدِيهِمْ وَما خَلْفَهُمْ » ) * يعنى آن قرينان سوء در نظر ايشان جلوه داد پيش رو و پشت سرشان را ، و شايد مراد اين باشد كه هم لذتهاى مادى را كه داشتند در نظرشان جلوه داد ، و هم آنها را كه آرزومند بودند داشته باشند ، و در آينده بدست آورند .\r\nبعضى « 2 » از مفسرين گفته‌اند : منظور از * ( « ما بَيْنَ أَيْدِيهِمْ » ) * گناهانى است كه در اثر زينت دادن آن قرينها مرتكب شدند ، و منظور از * ( « وَما خَلْفَهُمْ » ) * ، سنتهاى زشتى است كه در مردم و براى بعد از خود باب كردند ، و ممكن است اين وجه را در وجه قبلى درج نمود .\r\nبعضى « 3 » ديگر گفته‌اند : مراد از * ( « ما بَيْنَ أَيْدِيهِمْ » ) * زندگى دنياى ايشان است كه بدان اقبال نموده و آن را مقدم بر آخرت داشتند ، و همه براى آن سعى و تلاش كردند . و مراد از * ( « وَما خَلْفَهُمْ » ) * امر آخرت است كه قرينان سوء ايشان را به انكار آن دعوت نموده گفتند : قيامتى و نشورى و حسابى و بهشتى و دوزخى در كار نيست . ولى اين وجه ، وجه بعيدى است ، براى اينكه انكار قيامت و حساب ، زينت دادن زندگى آخرت نيست .\r\n* ( « وَحَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ » ) * - يعنى كلمه عذاب عليه ايشان ثابت و واجب شد ، در حالى كه در امتهايى شبيه به خود بودند ، امتهايى از جن و انس كه قبل از ايشان مىزيستند . و منظور از كلمه عذاب ، آيه « وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ » « 4 » است ، و نيز آيه « لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ » « 5 » مىباشد و در آيه مورد بحث جمله * ( « إِنَّهُمْ كانُوا خاسِرِينَ » ) * تعليل واجب شدن كلمه عذاب ، و يا تعليل همه مطالب قبل است .\r\n\r\n","description":"","footnote":"\r\n( 1 ) مجمع البيان ، ج 9 ، ص 10 .\r\n( 2 ) مجمع البيان ، ج 9 ، ص 11 .\r\n( 3 ) روح المعانى ، ج 24 ، ص 118 .\r\n( 4 ) و كسانى كه كافر شدند و آيات ما را تكذيب كردند ، اهل آتش و در آن جاوداناند . سوره بقره ، آيه 39 .\r\n( 5 ) بطور يقين جهنم را از تو و از هر كس كه پيرويت كند پر مىكنم . سوره ص ، آيه 85 .\r\n","page_name":" 585 ","page_number":585},
  {"content":"\r\nو از آن آيه شريفه برمىآيد كه جنيان مانند آدميان حكم مرگ در ميان آنها جارى است .\r\n\r\nبحث روايتى\r\n\r\nدر كتاب فقيه از امير المؤمنين ( ع ) روايت آورده كه در وصيتش به فرزندش ابن حنفيه اين آيه را آورد كه خداى تعالى مىفرمايد : * ( « وَما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَلا أَبْصارُكُمْ وَلا جُلُودُكُمْ » ) * و سپس فرمود : منظور از جلود آلت تناسلى است « 1 » .\r\nو در تفسير قمى به سند خود از ابى عمر و زبيرى از امام صادق ( ع ) روايت كرده كه در تفسير همين آيه فرمود : منظور از جلود آلت تناسلى و ران آدمى است « 2 » .\r\nو در مجمع البيان مىگويد : امام صادق ( ع ) فرمود : براى مؤمن سزاوار آن است كه از خدا آن طور بترسد كه گويا خود را مشرف به آتش دوزخ مىبيند ، و آن طور اميد رحمت از او داشته باشد كه گويا از اهل بهشت است ، چه خداى تعالى در مذلت كفار كه ترس از او نداشتند ، مىفرمايد : * ( « وَذلِكُمْ ظَنُّكُمُ الَّذِي ظَنَنْتُمْ بِرَبِّكُمْ » ) * و در باره حسن ظن و اميدوارى به رحمتش در حديث قدسى مىفرمايد : من بر طبق ظن بنده مؤمن خود رفتار مىكنم ، اگر حسن ظن داشته باشد ، همان ظنش را محقق مىسازم ، و اگر هم سوء ظن داشته باشد ، مطابق ظنش با او رفتار مىكنم « 3 » .\r\nو در تفسير قمى به سند خود از عبد الرحمن بن حجاج ، از امام صادق ( ع ) روايت آورده كه در ضمن حديثى فرمود : رسول خدا ( ص ) فرموده : هيچ بنده اى نيست كه به خداى عز و جل حسن ظن داشته باشد ، مگر آنكه خدا را مطابق ظن خود خواهد يافت ، و اين همان قول خداى عز و جل است كه مىفرمايد : * ( « ذلِكُمْ ظَنُّكُمُ الَّذِي ظَنَنْتُمْ بِرَبِّكُمْ » ) * « 4 » .\r\nو در الدر المنثور است كه احمد ، طبرانى ، عبد بن حميد ، مسلم ، ابو داوود ، ابن ماجه ، ابن حبان ، و ابن مردويه همگى از جابر روايت كرده‌اند كه گفت : رسول خدا ( ص ) فرمود : زنهار هيچ يك از شما از دنيا نرود مگر اينكه نسبت به خداى تعالى حسن ظن داشته باشد ، چون مردمى بودند كه خداى تعالى به خاطر سوء ظنشان به خدا ، هلاكشان كرد ، و در باره شان فرمود : * ( « وَذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ » ) * .\r\nمؤلف : در شان نزول بعضى از آيات مورد بحث ، رواياتى وارد شده كه آن طور كه بايد و شايد با سياق آيات سازگارى ندارد ، و به همين جهت از نقل آنها صرفنظر كرديم .\r\n\r\n","description":"","footnote":"\r\n( 1 ) نور الثقلين ، ج 4 ، ص 544 .\r\n( 2 ) تفسير قمى ، ج 2 ، ص 264 .\r\n( 3 ) مجمع البيان ، ج 9 ، ص 10 .\r\n( 4 ) تفسير قمى ، ج 2 ، ص 264 .\r\n( 5 ) الدر المنثور ، ج 5 ، ص 362 .\r\n","page_name":" 586 ","page_number":586},
  {"content":"\r\n\r\n\r\nوَ قالَ الَّذِينَ كَفَرُوا لا تَسْمَعُوا لِهذَا الْقُرْآنِ وَالْغَوْا فِيه لَعَلَّكُمْ تَغْلِبُونَ ( 26 ) فَلَنُذِيقَنَّ الَّذِينَ كَفَرُوا عَذاباً شَدِيداً وَلَنَجْزِيَنَّهُمْ أَسْوَأَ الَّذِي كانُوا يَعْمَلُونَ ( 27 ) ذلِكَ جَزاءُ أَعْداءِ اللَّه النَّارُ لَهُمْ فِيها دارُ الْخُلْدِ جَزاءً بِما كانُوا بِآياتِنا يَجْحَدُونَ ( 28 ) وَقالَ الَّذِينَ كَفَرُوا رَبَّنا أَرِنَا الَّذَيْنِ أَضَلَّانا مِنَ الْجِنِّ وَالإِنْسِ نَجْعَلْهُما تَحْتَ أَقْدامِنا لِيَكُونا مِنَ الأَسْفَلِينَ ( 29 ) إِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَلا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ تُوعَدُونَ ( 30 )\r\nنَحْنُ أَوْلِياؤُكُمْ فِي الْحَياةِ الدُّنْيا وَفِي الآخِرَةِ وَلَكُمْ فِيها ما تَشْتَهِي أَنْفُسُكُمْ وَلَكُمْ فِيها ما تَدَّعُونَ ( 31 ) نُزُلًا مِنْ غَفُورٍ رَحِيمٍ ( 32 ) وَمَنْ أَحْسَنُ قَوْلًا مِمَّنْ دَعا إِلَى اللَّه وَعَمِلَ صالِحاً وَقالَ إِنَّنِي مِنَ الْمُسْلِمِينَ ( 33 ) وَلا تَسْتَوِي الْحَسَنَةُ وَلا السَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ ( 34 ) وَما يُلَقَّاها إِلَّا الَّذِينَ صَبَرُوا وَما يُلَقَّاها إِلَّا ذُو حَظٍّ عَظِيمٍ ( 35 )\r\nوَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّه إِنَّه هُوَ السَّمِيعُ الْعَلِيمُ ( 36 ) وَمِنْ آياتِه اللَّيْلُ وَالنَّهارُ وَالشَّمْسُ وَالْقَمَرُ لا تَسْجُدُوا لِلشَّمْسِ وَلا لِلْقَمَرِ وَاسْجُدُوا لِلَّه الَّذِي خَلَقَهُنَّ إِنْ كُنْتُمْ إِيَّاه تَعْبُدُونَ ( 37 ) فَإِنِ اسْتَكْبَرُوا فَالَّذِينَ عِنْدَ رَبِّكَ يُسَبِّحُونَ لَه بِاللَّيْلِ وَالنَّهارِ وَهُمْ لا يَسْأَمُونَ ( 38 ) وَمِنْ آياتِه أَنَّكَ تَرَى الأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَرَبَتْ إِنَّ الَّذِي أَحْياها لَمُحْيِ الْمَوْتى إِنَّه عَلى كُلِّ شَيْءٍ قَدِيرٌ ( 39 )\r\n","description":"","footnote":"","page_name":" 587 ","page_number":587},
  {"content":"\r\nترجمه آيات\r\nو آنان كه كفر ورزيدند به يكديگر سفارش مىكردند كه هنگام شنيدن صداى قرآن به آن گوش ندهيد و جار و جنجال كنيد به طورى كه صداى شما بر صداى قرآن غلبه كند و در نتيجه كسى آن را نشنود ( 26 ) .\r\nما هم به طور يقين به كسانى كه كفر ورزيدند عذاب سختى مىچشانيم و به بدتر از آنچه مىكردند كيفر مىدهيم ( 27 ) .\r\nاين چنين است كه كيفر دشمنان خدا آتش است در شكم آتش خانه اى جاودانه دارند به كيفر اينكه همواره آيات ما را انكار مىكردند ( 28 ) .\r\n( همين كفار كه در دنيا آن سفارش را به يكديگر مىكردند ) در آخرت مىگويند : پروردگارا گمراه كنندگان جنى و انسى را به ما نشان بده تا آنان را زير پا گذاريم تا خوارتر از خود ما شوند ( 29 ) .\r\nاما آنهايى كه گفتند پروردگار ما اللَّه است و بر گفته خود پافشارى و استوارى هم كردند ملائكه بر آنان نازل گشته و مىگويند نترسيد و غم مخوريد و به بهشت بشارت و خوشوقتى داشته باشيد بهشتى كه در دنيا همواره وعده اش را به شما مىدادند ( 30 ) .\r\nآرى ، ماييم اولياى شما هم در دنيا و هم در آخرت و شما در بهشت هر چه دلتان بخواهد و بلكه هر چه طلب كنيد در اختيار خواهيد داشت ( 31 ) .\r\nاينها همه مراسمى است كه قبلا براى پذيرايى شما از ناحيه خداى آمرزنده رحيم فراهم شده ( 32 ) .\r\nراستى خوش گفتارتر از كسى كه بشر را به سوى خدا دعوت مىكند و عمل صالح انجام مىدهد و مىگويد : من به يقين از تسليم شدگانم كيست ؟ ( 33 ) .\r\nو چون معلوم است كه خوبى و بدى يكسان نيست لا جرم تو بدىهاى مردم را بهترين عكس العمل دفع كن تا آن كسى كه بين تو و او دشمنى هست چنان از دشمنى دست بردارد كه گويى دوستى مهربان است ( 34 ) .\r\nاما اين نصيحت را نمىپذيرند مگر كسانى كه خويشتن دارند و نيز نمىپذيرد مگر آنكه بهره عظيمى از سعادت داشته باشد ( 35 ) .\r\nو اگر از ناحيه شيطان به نحوى تحريك شدى پناه به خدا بر كه او شنواى دانا است ( 36 ) .\r\nو يكى از آيات او شب و روز و خورشيد و ماه است ، پس ديگر معنا ندارد كه براى خورشيد و ماه سجده كنيد بلكه بايد براى خدايى سجده كنيد كه آنها را آفريده اگر به راستى مىخواهيد عبادتى كنيد ( 37 ) .\r\n","description":"","footnote":"","page_name":" 588 ","page_number":588},
  {"content":"\r\nو اگر ديدى كه باز كفار استكبار مىكنند غمگين مباش كه آنان كه نزد پروردگار تواند شب و روز او را تسبيح مىگويند و خسته نمىشوند ( 38 ) .\r\nو يكى از آياتش اين است كه زمين را مىبينى مرده و بىجنب و جوش است ولى وقتى ما باران بر آن نازل مىكنيم به جنب و جوش مىافتد و بالا مىآيد ، آرى ، آن كس كه مردگان را زنده مىكند همان كسى است كه زمين را زنده مىكند كه او بر هر چيزى قادر است ( 39 ) .\r\nبيان آيات\r\nدر اين آيات به ايمان نياوردن كفار به قرآن كريم كه در صدر سوره آمده بود ، برگشت شده ، و متعرض نقشه هايى شده كه آنان به منظور ابطال حجت قرآن مىكشيدند . و در اين آيات بين كفار و مؤمنين با استقامت مقابله شده ، كفار و پاره اى از عواقب ضلالت آنان را ، از يك سو ، و مؤمنين با استقامت و پاره اى از پاداشهاى آخرتى ايشان را ، از سوى ديگر آورده . و نيز متعرض مطالب متفرقه ديگرى مىشود .\r\n* ( « وَقالَ الَّذِينَ كَفَرُوا لا تَسْمَعُوا لِهذَا الْقُرْآنِ وَالْغَوْا فِيه لَعَلَّكُمْ تَغْلِبُونَ » ) * كلمه « الغوا » امر از مصدر « لغو » است ، و لغو به معناى هر چيزى است كه اصل و ريشه اى نداشته باشد ، و در كلام به معناى آن گفتارى است كه معنا نداشته باشد . وقتى گفته مىشود « لغى » ، و « يلغو » ، « لغوا » معنايش اين است كه كار لغو كرد ، و مىكند . و كلمه « هذا » كه اشاره به قرآن است ، و دوباره نام قرآن را آوردن ، « اين قرآن » ، دليل بر اين است كه كمال عنايت را به قرآن و از بين بردن آن داشته‌اند .\r\nو اين آيه دلالت مىكند بر نهايت عجز كفار در مبارزه عليه قرآن ، به طورى كه بعد از آنكه نتوانستند كلامى مثل آن را بياورند ، و يا اقامه برهانى عليه آن بكنند ، كارشان در بيچارگى به اينجا كشيد كه به يكديگر سفارش كنند كه گوش به قرآن ندهند ، و هر جا قرآن خوانده شود سر و صداهاى بى معنا در آورند ، تا صداى آن شخص به گوش كسى نرسد ، و در نتيجه اثرش لغو گردد . و منظور از جمله « باشد كه شما غالب شويد » اين غلبه است .\r\n\r\n* ( « فَلَنُذِيقَنَّ الَّذِينَ كَفَرُوا عَذاباً شَدِيداً . . . » ) *\r\nلام در جمله « لنذيقن » لام سوگند است . و مراد از « الذين كفروا » به حسب مورد آيه ، همان كسانى است كه گفته بودند : به قرآن گوش ندهيد . هر چند كه صرفنظر از مورد ، آيه شريفه بر حسب لفظ مطلق است .\r\n","description":"","footnote":"","page_name":" 589 ","page_number":589},
  {"content":"\r\n* ( « وَلَنَجْزِيَنَّهُمْ أَسْوَأَ الَّذِي كانُوا يَعْمَلُونَ » ) * - بعضى « 1 » گفته‌اند : مراد از * ( « أَسْوَأَ الَّذِي كانُوا يَعْمَلُونَ » ) * همه اعمال زشت آنان است ، و كلمه « أسوء - بدتر » در اينجا از معناى أفعل تفضيلى خود افتاده ، در نتيجه به معناى « بد » شده ، نه « بدتر » بعضى « 2 » از مفسرين گفته‌اند :\r\nمراد اين است كه به عنوان مبالغه در نهى و زجر ، جزاى بدترين اعمالشان را ذكر كند ، و از بقيه اعمال بدشان سكوت نمايد .\r\n* ( « ذلِكَ جَزاءُ أَعْداءِ اللَّه النَّارُ . . . » ) *\r\nجمله « ذلك جزاء » مبتدا و خبر است ، و كلمه « النار » بدل از كلمه « ذلك » ، و يا عطف بيان براى آن است . ممكن هم هست خبرى باشد براى مبتدايى كه حذف شده ، و تقدير آن « ذلك جزاء اعداء اللَّه هى النار » باشد ، يعنى اين است جزاى دشمنان خدا كه عبارت است از آتش . و يا مبتدا باشد براى اين خبر كه مىفرمايد : * ( « لَهُمْ فِيها دارُ الْخُلْدِ » ) * يعنى آتش براى آنان خانه اى است جاودانه .\r\n* ( « لَهُمْ فِيها دارُ الْخُلْدِ » ) * - يعنى آتش به همه آنان احاطه دارد ، هر يك از ايشان در درون آتش خانه اى مخصوص به خود دارد ، كه در آن جاودانند .\r\n* ( « جَزاءً بِما كانُوا بِآياتِنا يَجْحَدُونَ » ) * - كلمه « جزاء » مفعول مطلق است براى فعلى تقديرى ، و تقدير كلام چنين است « يجزون جزاء » يعنى جزاء داده مىشوند جزايى مخصوص .\r\nو ممكن است مفعول مطلق باشد براى مصدرى كه قبلا در كلام بود ، يعنى « ذلك جزاء » نظير اين آيه كه مىفرمايد : « فَإِنَّ جَهَنَّمَ جَزاؤُكُمْ جَزاءً مَوْفُوراً » .\r\n* ( « وَقالَ الَّذِينَ كَفَرُوا رَبَّنا أَرِنَا الَّذَيْنِ أَضَلَّانا مِنَ الْجِنِّ وَالإِنْسِ » ) * اين آيه حكايت كلامى است كه كفار در داخل آتش مىگويند ، و از خداى تعالى درخواست مىكنند كه متبوعين و پيشوايان ضلالت جنى و انسىشان را نشان ايشان بدهد تا آنان را زير پاى خود لگدمال و ذليل كنند ، و به همين مقدار عذابشان را بيشتر سازند ، به شهادت اينكه دنبالش مىگويند « * ( نَجْعَلْهُما تَحْتَ أَقْدامِنا لِيَكُونا مِنَ الأَسْفَلِينَ ) * - زير پاى خود قرارشان دهيم تا از پستترين مردم شوند » « 3 » .\r\n* ( « إِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ . . . » ) *\r\nراغب مىگويد : كلمه استقامت در اصل در خصوص طريقى به كار مىرفته كه به\r\n\r\n","description":"","footnote":"\r\n( 1 و 2 ) مجمع البيان ، ج 9 ، ص 11 .\r\n( 3 ) چون براستى جهنم جزاى شما است ، جزايى فراوان . سوره اسرى ، آيه 63 .\r\n","page_name":" 590 ","page_number":590},
  {"content":"\r\nخط مستقيم كشيده شده باشد ، و در آيه شريفه « اهْدِنَا الصِّراطَ الْمُسْتَقِيمَ » حق را به چنين راهى تشبيه كرده . سپس مىگويد : و استقامت انسان به اين معنى است كه همواره ملازم طريقه مستقيم باشد كه خداى تعالى در باره چنين انسانهايى فرموده : * ( « إِنَّ الَّذِينَ قالُوا رَبُّنَا اللَّه ثُمَّ اسْتَقامُوا » ) * « 1 » ولى در صحاح اللغة استقامت را به معناى اعتدال گرفته ، و گفته : وقتى مىگويند « استقام له الامر » معنايش اين است كه اين امر براى او در حد اعتدال بود « 2 » .\r\nپس مراد از جمله * ( « ثُمَّ اسْتَقامُوا » ) * اين است كه ملازم وسط راه باشند ، و دچار انحراف نگردند ، و بر سخنى كه گفته استوار باقى بمانند . مثلا در آيه « فَمَا اسْتَقامُوا لَكُمْ فَاسْتَقِيمُوا لَهُمْ » « 3 » معنايش اين است كه ما دام كفار با شما معتدل بودند ، شما هم براى آنان اعتدال داشته باشيد و از وسط راه منحرف نگرديد . و در آيه « وَاسْتَقِمْ كَما أُمِرْتَ وَلا تَتَّبِعْ أَهْواءَهُمْ » « 4 » معنايش اين است كه : آن طور كه مامور شده اى عمل كن ، يعنى راه ميانه را پيش بگير ، و هواهاى ايشان را پيروى مكن . همه تفسيرهاى مختلفى كه براى اين آيه كرده‌اند به همين معنا كه ما گفتيم برمىگردد .\r\n\r\n\r\nو اين آيه و آيه بعدش حسن حال مؤمنين را بيان مىكند ، هم چنان كه آيات قبلش بدى حال كفار را بيان مىكرد .\r\n* ( « تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَلا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ تُوعَدُونَ » ) * - اين آيه شريفه از آينده اى كه در انتظار مؤمنين است ، و ملائكه با آن به استقبال ايشان مىآيند ، خبر مىدهد . و آن تقويت دلها و دلگرمى آنان و بشارت به كرامت است .\r\nپس ملائكه ايشان را از ترس و اندوه ايمنى مىدهند . و ترس هميشه از مكروهى است كه احتمال پيش آمدن دارد ، و در مورد مؤمنين يا عذابى است كه از آن مىترسند ، و يا محروميت از بهشت است كه باز از آن بيم دارند . و حزن و اندوه هم ، همواره از مكروهى است كه واقع شده ، و شرى كه پديد آمده ، مانند گناهانى كه از مؤمنين سر زده و از آثارش غمنده مىشوند و يا خيراتى كه باز به خاطر سهلانگارى از آنها فوت شده ، و از فوت آن اندوهگين مىگردند ، و ملائكه ايشان را دلدارى مىدهند به اينكه ايشان از چنان خوف و چنين اندوهى در امانند ، چون گناهانشان آمرزيده شده ، و عذاب از ايشان برداشته شده است .\r\n\r\n","description":"","footnote":"\r\n( 1 ) مفردات راغب ، ماده « قوم » .\r\n( 2 ) صحاح اللغة ، ج 5 ، ص 2017 .\r\n( 3 ) سوره توبه ، آيه 7 .\r\n( 4 ) سوره شورى ، آيه 15 .\r\n","page_name":" 591 ","page_number":591},
  {"content":"\r\n\r\nآن گاه بشارتشان مىدهند به بهشتى كه وعده داده شده‌اند ، مىگويند : * ( « أَبْشِرُوا بِالْجَنَّةِ الَّتِي كُنْتُمْ تُوعَدُونَ » ) * . و اينكه گفتند * ( « كُنْتُمْ تُوعَدُونَ » ) * دلالت دارد بر اينكه نازل شدن ملائكه بر مؤمنين به اين بشارت ، بعد از زندگى دنيا است ، چون معناى عبارتشان اين است كه : مژده باد شما را به آن بهشتى كه همواره وعده اش را به شما مىدادند . « نَحْنُ أَوْلِياؤُكُمْ فِي الْحَياةِ الدُّنْيا وَفِي الآخِرَةِ . . . »\r\nاين آيه شريفه تتمه بشارت ملائكه است . و بنا بر اين ، اينكه در آخرت به مؤمنين مىگويند : ما در زندگى دنيا اولياى شما بوديم - با اينكه همانطور كه گفتيم اين گفتگو بعد از انقضاى زندگى دنيا است - در حقيقت مقدمه و زمينه چينى است ، براى آوردن جمله « و فى الآخرة » تا اشاره كنند به اينكه ولايت در آخرت فرع و نتيجه ولايت در دنيا است ، پس كانه گفته‌اند : ما اولياى شما در آخرتيم همانطور كه در دنيا بوديم ، و يا بدان جهت كه در دنيا بوديم ، و به زودى متولى امور شما خواهيم شد ، همانطور كه در دنيا بوديم .\r\nو اوليا بودن ملائكه براى مؤمنين منافات با اين ندارد كه خدا هم ولى ايشان باشد ، چون ملائكه واسطه رحمت و كرامت اويند ، نه اينكه از پيش خود اختيارى داشته باشند . و اى بسا اينكه در آيه شريفه ولايت ملائكه را ذكر كرده نه ولايت خدا را ، براى اين بوده باشد كه بين اولياى خدا و دشمنان او مقابله و مقايسه كند ، چون در حق دشمنانش فرموده بود : « و قضينا لهم قرناء - ما براى كفار قرينهاى بدى قرار داديم » و در آيه مورد بحث در مقابل آن قرينها ، از قول ملائكه اش مىفرمايد : « ما اولياى شما هستيم » .\r\nو نتيجه اين مقابله آن است كه معلوم شود كه مراد از ولايت ملائكه براى مؤمنين ، تسديد و تاييد مؤمنين است ، چون ملائكه مؤيد آنهايند كه مختص به اهل ولايت خدايند ، و اما ملائكه اى كه حارس و نگهبان خلقند ، و يا آنهايى كه موكل بر ارزاق و اجلهاى مردم و ساير شؤون آنهايند ، اختصاصى به مؤمنين ندارند ، بلكه مؤمن و كافر برايشان يكسان است .\r\nبعضى از مفسرين « 1 » گفته‌اند : اصلا اين آيه شريفه كلام خدا است نه كلام ملائكه .\r\n« وَلَكُمْ فِيها ما تَشْتَهِي أَنْفُسُكُمْ وَلَكُمْ فِيها ما تَدَّعُونَ » - ضمير در « فيها » ى اول و دوم هر دو به كلمه « اخرة » برمىگردد . و كلمه « تشتهي » مضارع از مصدر « اشتهاء » است . و اصل آن نيز كلمه « شهوت » است كه به معناى از جا كنده شدن يكى از قواى آدمى به طرف خواسته اش مىباشد ، خواسته اى كه از آن لذت مىبرد ، مانند شهوت طعام و نوشيدنى ، و\r\n\r\n","description":"","footnote":"\r\n( 1 ) روح المعانى ، ج 24 ، ص 121 .\r\n","page_name":" 592 ","page_number":592},
  {"content":"\r\nشهوت جنسى .\r\nكلمه « تدعون » در اصل « تدتعيون » بر وزن « تفتعلون » بود كه بر حسب قواعد علم صرف ، به اين صورت درآمده . و اين كلمه از باب افتعال از دعا است ، و معنايش « تطلبون الدعوة » مىباشد ، يعنى طلب دعا مىكنيد . در نتيجه جمله دوم يعنى جمله « وَلَكُمْ فِيها ما تَدَّعُونَ » دامنه شمولش وسيعتر از جمله اول ، يعنى جمله « لَكُمْ فِيها ما تَشْتَهِي أَنْفُسُكُمْ » است ، چون شهوت طلب مخصوص است ، و طلب اعم از آن است .\r\nو بنا بر اين ، آيه شريفه به ايشان بشارت مىدهد به اينكه در آخرت هر خير و لذتى را كه تصور بشود ، و براى شهوتشان ممكن باشد كه اشتهاى آن كند ، دارا هستند ، چه از خوردنيها و چه نوشيدنيها ، و چه لذتهاى جنسى ، و چه غير آن . بلكه از اين هم وسيعتر و بالاتر دارند ، و آن اين است كه هر چه را بخواهند بيش از آن را دارند ، هم چنان كه فرمود : « لَهُمْ ما يَشاؤُنَ فِيها وَلَدَيْنا مَزِيدٌ » « 1 » .\r\n\r\n\r\n* ( « وَمَنْ أَحْسَنُ قَوْلًا مِمَّنْ دَعا إِلَى اللَّه وَعَمِلَ صالِحاً وَقالَ إِنَّنِي مِنَ الْمُسْلِمِينَ » ) * اين آيه شريفه متصل است به آيه سابق كه مىفرمود : * ( « وَقالَ الَّذِينَ كَفَرُوا لا تَسْمَعُوا لِهذَا الْقُرْآنِ وَالْغَوْا فِيه » ) * براى اينكه كفار همانطور كه در مقام دشمنى با قرآن بودند ، با رسول خدا ( ص ) نيز دشمنى مىكردند ، هم چنان كه بخاطر داريد كه در اوايل اين سوره به آن جناب مىگفتند : « قُلُوبُنا فِي أَكِنَّةٍ مِمَّا تَدْعُونا إِلَيْه . . . » بنا بر اين ، خداى تعالى در آيه شريفه مورد بحث آن جناب را تاييد مىكند ، به اينكه سخن تو ، يعنى دعوتت ، بهترين سخن است .\r\nپس در آيه مورد بحث مراد از * ( « وَمَنْ أَحْسَنُ قَوْلًا مِمَّنْ دَعا إِلَى اللَّه » ) * رسول خدا ( ص ) است ، هر چند كه لفظ آيه عموميت دارد و شامل همه كسانى مىشود كه به سوى خدا دعوت مىكنند ، چيزى كه هست چون در بين اين داعيان به سوى خدا ممكن است كسى يافت شود كه بخاطر رسيدن به غرض فاسد به سوى خدا دعوت كند ، و معلوم است كه چنين دعوتى احسن القول نمىتواند باشد ، لذا دنبال جمله نامبرده اين شرط را اضافه كرد كه * ( « وَعَمِلَ صالِحاً » ) * به شرطى كه خودش هم عمل صالح كند ، چون عمل صالح كشف مىكند از اينكه صاحبش نيتى صالح دارد .\r\nو نيز از آنجايى كه عمل صالح دلالت بر اعتقاد حق ، و التزام به آن ندارد ، و اين نيز\r\n\r\n","description":"","footnote":"\r\n( 1 ) هر چه بخواهند دارند و نزد ما بيش از آن هم هست . سوره ق ، آيه 35 .\r\n","page_name":" 593 ","page_number":593},
  {"content":"\r\nمعلوم است كه سخن آن كسى كه دعوت به سوى خدا مىكند ، و عمل صالح هم دارد ، ولى ايمانى به حق نداشته ، و التزامى به آن ندارد ، احسن القول نيست ، به همين جهت دو جمله گذشته را مقيد به شرطى ديگر كرد ، و آن اين است كه * ( « وَقالَ إِنَّنِي مِنَ الْمُسْلِمِينَ » ) * ، يعنى اعتقاد به اسلام داشته باشد . چون كلمه « قال » به طورى كه از سياق برمىآيد در اينجا به معناى رأى و اعتقاد است .\r\nپس اگر كسى اعتقاد به اسلام و عمل صالح داشت ، آن گاه به سوى خدا دعوت كرد ، سخنش احسن القول خواهد بود ، براى اينكه احسن القول عبارت است از سخنى كه به حقيقت نزديكتر ، و نيز سودمندتر باشد ، و هيچ كلمه اى به حق نزديكتر و نيز سودمندتر از كلمه توحيد نيست ، براى اينكه اين كلمه آدمى را به سوى حاق سعادتش رهنمون مىشود .\r\n* ( « وَلا تَسْتَوِي الْحَسَنَةُ وَلَا السَّيِّئَةُ . . . » ) * .\r\nبعد از آنكه احسن القول را خاطرنشان كرد ، فرمود كه احسن القول عبارت است از دعوت به سوى خدا ، و چون قائم به چنين دعوت در درجه اول رسول خدا ( ص ) بود ، لذا در آيه شريفه التفاتى به كار برده ، روى سخن را متوجه آن جناب كرد تا بهترين طريق در دعوت به سوى خدا و نزديكترين راه رسيدن به هدف را برايش بيان كند ، و نزديكترين راه دعوت به سوى خدا ، و مؤثرترين آن عبارت از طرز دعوتى است كه بيشتر در دلها اثر بگذارد ، و به اين منظور روى سخن به آن جناب نموده ، فرمود : « لا تستوى . . . » .\r\nپس جمله * ( « لا تَسْتَوِي الْحَسَنَةُ وَلَا السَّيِّئَةُ » ) * معنايش اين است كه : دعوت به سوى خدا با داشتن خصلت نيك ، و با نداشتن آن ، و داشتن خصلت بد يكسان و تاثيرش در نفوذ برابر با هم نيست . و كلمه « لا » در جمله * ( « وَلَا السَّيِّئَةُ » ) * زايده است كه تنها خاصيت تاكيد را دارد ، و نفى را تاكيد مىكند .\r\n\r\n\r\n* ( « ادْفَعْ بِالَّتِي هِيَ أَحْسَنُ » ) * اين جمله استينافى و سخنى نو است كه توهمى را كه ممكن است كسى بكند دفع مىنمايد . گويا وقتى شنونده جمله * ( « لا تَسْتَوِي . . . » ) * را مىشنود ، مىپرسد : چه بايد كرد ؟ در جواب مىفرمايد « بدى را به بهترين راهش دفع كن » . و معناى آن اين است كه : بدى را با خصلتى كه مقابل آن است دفع نما ، مثلا باطل آنان را با حقى كه نزد تو است دفع كن ، نه به باطلى ديگر ، و جهل آنان را با حلم و بديهايشان را با عفو ، و همچنين هر بدى ديگرشان را با خوبى مناسب آن دفع كند .\r\n* ( « فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ » ) * - اين قسمت از آيه مورد بحث ، اثر دفع به احسن و نتيجه آن را بيان مىكند . و مراد اين است كه : وقتى تو همه بديها و باطلها را\r\n","description":"","footnote":"","page_name":" 594 ","page_number":594},
  {"content":"\r\nبه بهترين وجه دفع كردى ، ناگهان خواهى ديد همان دشمنت آن چنان دوست مىشود كه گويى علاوه بر دوستى شفقت هم دارد . بعضى « 1 » گفته‌اند : تعبير به * ( « الَّذِي بَيْنَكَ وَبَيْنَه عَداوَةٌ » ) * بليغتر از آن است كه بفرمايد « عدوك - دشمنت » و به همين جهت با اينكه دومى مختصرتر بود ، تعبير اولى را آورد .\r\nآن گاه خداى سبحان دفع به أحسن را تعظيم و مدح كرده ، به بهترين نقطه و بليغترين مدح ، و فرموده : * ( « وَما يُلَقَّاها إِلَّا الَّذِينَ صَبَرُوا وَما يُلَقَّاها إِلَّا ذُو حَظٍّ عَظِيمٍ » ) * ، يعنى كسى اين سفارش را نمىپذيرد ، مگر تنها آنهايى كه داراى صفت صبرند ، و آنهايى كه بهره اى عظيم از كمال انسانيت و خصال نيك دارند .\r\nو در آيه شريفه علاوه بر مطالب بالا ، اين دلالت را هم به روشنى دارد كه حظ عظيم تنها نصيب صاحبان صبر مىشود .\r\n\r\n\r\n* ( « وَإِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّه إِنَّه هُوَ السَّمِيعُ الْعَلِيمُ » ) * .\r\nكلمه « نزغ » به معناى « نخس » است ، يعنى سيخ و يا تازيانه زدن به پهلوى حيوان و يا به عقب آن تا تحريك شود و تندتر برود و كلمه « ما » در جمله * ( « إِمَّا يَنْزَغَنَّكَ » ) * زايده است ، و اصل آن « و ان ينزغنك » مىباشد .\r\nحال بايد ديد نازغ ( تحريك كننده ) كيست ؟ ممكن است خود شيطان باشد . و ممكن هم هست تسويلها و وسوسه هاى او باشد ، ولى چون خطاب در آيه به رسول خدا ( ص ) است ، مناسبتر به مقام شامخ آن جناب احتمال اول است ، چون تسويلات و وساوس شيطانى در آن جناب راه ندارد .\r\nبله ، اين امكان دارد كه آن خبيث با وسوسه مردم ، يعنى كفار و معاندينى كه آن جناب دعوتشان مىكرده ، امور را عليه وى دگرگون سازد ، مثلا زحمات آن جناب را خنثى نموده ، كفر و جحود را در كفار و منكرين بيشتر سازد ، و در دشمنى و آزار پيامبر آتششان را تيزتر كند ، و نتيجه اش اين شود كه دفع به احسن آن جناب كمتر مؤثر بيفتد . و بنا بر اين ، برگشت اين نزغ از شيطان به افكندن دشمنى در بين آن جناب و مردم مىشود . و خلاصه همان نزغى خواهد بود كه آيه شريفه « مِنْ بَعْدِ أَنْ نَزَغَ الشَّيْطانُ بَيْنِي وَبَيْنَ إِخْوَتِي » « 2 » نام مىبرد ، و همان چيزى خواهد بود كه آيه شريفه\r\n\r\n","description":"","footnote":"\r\n( 1 ) روح المعانى ، ج 24 ، ص 123 .\r\n( 2 ) بعد از آنكه شيطان بين من و برادرانم دشمنى افكند . سوره يوسف ، آيه 100 .\r\n","page_name":" 595 ","page_number":595},
  {"content":"\r\n« وَما أَرْسَلْنا مِنْ قَبْلِكَ مِنْ رَسُولٍ وَلا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِه » « 1 » آن را « القاء در امنية » خوانده .\r\nو اما اگر احتمال دوم را بگيريم ، چاره اى جز اين نيست كه آيه را حمل كنيم بر مطلق دستور ، تا متمم امر باشد ، و آن وقت آيه شريفه به وجهى شبيه به مثل معروف « دخترم به تو مىگويم عروسم تو بشنو » مىشود .\r\n* ( « فَاسْتَعِذْ بِاللَّه إِنَّه هُوَ السَّمِيعُ الْعَلِيمُ » ) * - كلمه « عوذ » و نيز « عياذ » - به كسره عين - و نيز « معاذ » ، و همچنين « استعاذه » ، همه يك معنا را مىدهند ، و آن عبارت است از پناه بردن . و معناى جمله مورد بحث اين است كه : هر وقت ديدى شيطان در كارت وسوسه مىكند ، پناه ببر به خدا از شيطنت او ، كه خدا شنواى مسألت تو ، و داناى به حال تو است . و يا : شنواى سخنان تو ، و داناى به اعمال تو است .\r\n* ( « وَمِنْ آياتِه اللَّيْلُ وَالنَّهارُ وَالشَّمْسُ وَالْقَمَرُ . . . » ) *\r\nخداى سبحان بعد از آنكه روشن كرد كه دعوت رسول اسلام ( ص ) احسن القول است ، و آن گاه به او سفارش كرد به اينكه بديها را به احسن الخصال دفع كند در اين آيه دوباره به اصل دعوت برگشته ، بر وحدانيت خدا و بر مساله معاد احتجاج مىكند .\r\nاحتجاج بر مساله توحيد را در اين آيه و آيه بعديش ، و بر مساله معاد را در آخرين آيات مورد بحث مىآورد .\r\nپس جمله * ( « وَمِنْ آياتِه اللَّيْلُ وَالنَّهارُ » ) * احتجاجى است از راه وحدت تدبير سراسر عالم و پيوستگى آن بر وحدت رب مدبر . و باز احتجاجى است از راه وحدت رب ، بر پرستش او به تنهايى . و به همين جهت دنبال جمله مورد بحث فرمود : « و براى خورشيد و قمر سجده مكنيد . . . » .\r\nپس كلام در اين آيه در واقع دفع دخلى است از توهمى كه ممكن است بشود ، گويا بعد از آنكه فرمود : « و يكى از آيات او شب و روز است . . . » و با اين جمله يگانگى خداى تعالى در ربوبيت را اثبات كرد ، كسى پرسيده پس حال چه بايد كرد ؟ در پاسخ فرموده : براى خورشيد و ماه سجده مكنيد ، كه آن دو مخلوق خدا و مدبر به تدبير اويند ، بلكه تنها خداى را سجده كنيد ، و تنها او را عبادت كنيد . و عموم وثنى مذهبان خورشيد و ماه را تعظيم مىكردند ، ولى آنها را نمىپرستيدند ، تنها صابئين بودند - كه به طورى كه مىگويند - اين دو\r\n\r\n","description":"","footnote":"\r\n( 1 ) هيچ رسولى و پيامبرى قبل از تو نفرستاديم مگر آنكه هر وقت آرزويى مىكرد شيطان آرزويش را بر هم مىزد . سوره حج ، آيه 52 .\r\n","page_name":" 596 ","page_number":596},
  {"content":"\r\nرا عبادت مىكردند . و ضمير در « خلقهن » به ليل و نهار و شمس و قمر برمىگردد .\r\n* ( « إِنْ كُنْتُمْ إِيَّاه تَعْبُدُونَ » ) * - يعنى عبادت خدا با عبادت غير خدا نمىسازد . اگر مىخواهيد خدا را عبادت كنيد ، بايد اين موجودات نامبرده را عبادت نكنيد .\r\n* ( « فَإِنِ اسْتَكْبَرُوا فَالَّذِينَ عِنْدَ رَبِّكَ يُسَبِّحُونَ لَه بِاللَّيْلِ وَالنَّهارِ وَهُمْ لا يَسْأَمُونَ » ) * كلمه « يسئمون » از مصدر « سامة » است كه به معناى ملال و آزردگى است . و مراد از جمله « * ( فَالَّذِينَ عِنْدَ رَبِّكَ ) * - آنها كه نزد پروردگار تواند » ، ملائكه و مخلصين از بندگان خدا است كه در تفسير آيه « إِنَّ الَّذِينَ عِنْدَ رَبِّكَ لا يَسْتَكْبِرُونَ عَنْ عِبادَتِه وَيُسَبِّحُونَه وَلَه يَسْجُدُونَ » « 1 » بحثى در باره اين جمله گذشت .\r\nدر اين آيه شريفه فرموده : * ( « يُسَبِّحُونَ لَه » ) * با اينكه ممكن بود بفرمايد « يسبحونه » و اين بدان جهت است كه خواست حصر و اختصاص را برساند ، و بفهماند فرشتگان تنها و تنها خدا را تسبيح مىگويند . و منظور از * ( « بِاللَّيْلِ وَالنَّهارِ » ) * اين است كه دائما در حال تسبيح اويند .\r\nو معناى آيه اين است كه : اگر اين كفار عارشان آمد از اينكه براى خداى يگانه سجده كنند ، بايد بدانند كه با تكبر آنان چنان نيست كه در عالم وجود كسى يافت نشود كه براى او سجده كند ، بلكه كسانى هستند كه دائما و لا ينقطع و بدون خستگى و ملال او را تسبيح مىگويند ، و آنها كسانى هستند كه نزد پروردگار تواند .\r\n* ( « وَمِنْ آياتِه أَنَّكَ تَرَى الأَرْضَ خاشِعَةً . . . » ) *\r\nكلمه « خاشعة » از خشوع است كه به معناى اظهار ذلت است . و كلمه « اهتزت » از مصدر « اهتزاز » است كه به معناى حركت شديد است . و كلمه « ربت » از مصدر « ربوه » است كه به معناى نشو و نما و علو است . و منظور از اهتزاز زمين و ربوه آن ، به حركت در آمدنش به وسيله گياهانى است كه از آن سر درمىآورند ، و بلند مىشوند .\r\nدر اين آيه شريفه استعاره اى تمثيلى به كار رفته ، يعنى خشكى و بى گياهى زمين در زمستان ، و سپس سرسبز شدن و بالا آمدن گياهانش ، به كسى تشبيه شده كه قبل افتاده حال و داراى لباسهاى پاره و كهنه بوده ، و خوارى و ذلت از سر و رويش مىباريده ، و سپس به مالى رسيده كه همه نارساييهاى زندگيش را اصلاح كرده ، و جامه هاى گرانبها بر تن نموده ، و داراى نشاطى و تبخترى شده است كه خرمى و ناز و نعمت از سر و رويش هويداست .\r\nو اين آيه شريفه همانطور كه گفتيم در مقام اثبات معاد ، و احتجاج بر آن است كه\r\n\r\n","description":"","footnote":"\r\n( 1 ) سوره اعراف ، آيه 206 .\r\n","page_name":" 597 ","page_number":597},
  {"content":"\r\nچون بحث در پيرامون مضمون آن مكرر شده ، ديگر به تفسير بيشتر آن نمىپردازيم .\r\n\r\nبحث روايتى\r\n\r\nدر مجمع البيان در ذيل آيه شريفه * ( « أَرِنَا الَّذَيْنِ أَضَلَّانا » ) * مىگويد : منظور اهل جهنم از كسانى كه گمراهشان كرده‌اند ابليس الابالسة ( پدر همه شيطانها ) و قابيل پسر آدم است كه براى اولين بار گناه را به بشر ياد داد و اين معنا از على ( ع ) روايت شده « 1 » .\r\nمؤلف : شايد اين روايت نوعى جرى ، يعنى تطبيق آيه بر يكى از مصاديقش باشد ، چون آيه شريفه عموميت دارد .\r\nو نيز در همان كتاب در ذيل آيه * ( « إِنَّ الَّذِينَ قالُوا رَبُّنَا اللَّه ثُمَّ اسْتَقامُوا » ) * مىگويد : از انس روايت شده كه گفته است : رسول خدا ( ص ) آيه مزبور را بر ما قرائت كرد ، و سپس فرمود : بسيارى از مردم گفتند * ( « رَبُّنَا اللَّه » ) * ولى بيشترشان به گفته خود كفر ورزيدند ، پس تنها آن كس بر اين گفتار استقامت ورزيده كه تا دم مرگش آن را بگويد « 2 » .\r\nباز در همان كتاب در ذيل آيه * ( « تَتَنَزَّلُ عَلَيْهِمُ الْمَلائِكَةُ » ) * گفته است ، يعنى در دم مرگشان ملائكه بر آنان نازل مىشود ، - نقل از مجاهد و سدى - و اين معنا از امام صادق ( ع ) نيز روايت شده « 3 » .\r\nو در تفسير قمى در ذيل آيه شريفه « نَحْنُ أَوْلِياؤُكُمْ فِي الْحَياةِ الدُّنْيا » فرمود : ما شما را از شر شيطانها حفظ مىكنيم . و در ذيل جمله « وَفِي الآخِرَةِ » فرمود : يعنى در دم مرگ « 4 » .\r\nو در مجمع البيان در ذيل اين آيه مىگويد : بعضى گفته‌اند معناى « نَحْنُ أَوْلِياؤُكُمْ فِي الْحَياةِ الدُّنْيا » اين است كه ما فرشتگان ، شما را در دنيا و در هنگام مرگ در آخرت حفظ مىكنيم « 5 » .\r\nو در تفسير قمى در ذيل آيه شريفه * ( « ادْفَعْ بِالَّتِي هِيَ أَحْسَنُ » ) * فرموده : بدىهاى هر كسى را كه به تو بدى مىكند با حسنه خود دفع كن تا در نتيجه آن كس كه بين تو و او دشمنى است كانه دوستى مهربان است « 6 » .\r\n\r\n","description":"","footnote":"\r\n( 1 و 2 و 3 ) مجمع البيان ، ج 9 ، ص 12 .\r\n( 4 ) تفسير قمى ، ج 2 ، ص 265 .\r\n( 5 ) تفسير مجمع البيان ، ج 9 ، ص 13 .\r\n( 6 ) تفسير قمى ، ج 2 ، ص 266 .\r\n","page_name":" 598 ","page_number":598},
  {"content":"\r\n\r\n\r\nإِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا أفَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ اعْمَلُوا ما شِئْتُمْ إِنَّه بِما تَعْمَلُونَ بَصِيرٌ ( 40 ) إِنَّ الَّذِينَ كَفَرُوا بِالذِّكْرِ لَمَّا جاءَهُمْ وَإِنَّه لَكِتابٌ عَزِيزٌ ( 41 ) لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه تَنْزِيلٌ مِنْ حَكِيمٍ حَمِيدٍ ( 42 ) ما يُقالُ لَكَ إِلَّا ما قَدْ قِيلَ لِلرُّسُلِ مِنْ قَبْلِكَ إِنَّ رَبَّكَ لَذُو مَغْفِرَةٍ وَذُو عِقابٍ أَلِيمٍ ( 43 ) وَلَوْ جَعَلْناه قُرْآناً أَعْجَمِيًّا لَقالُوا لَوْ لا فُصِّلَتْ آياتُه ء أَعْجَمِيٌّ وَعَرَبِيٌّ قُلْ هُوَ لِلَّذِينَ آمَنُوا هُدىً وَشِفاءٌ وَالَّذِينَ لا يُؤْمِنُونَ فِي آذانِهِمْ وَقْرٌ وَهُوَ عَلَيْهِمْ عَمًى أُولئِكَ يُنادَوْنَ مِنْ مَكانٍ بَعِيدٍ ( 44 )\r\nوَ لَقَدْ آتَيْنا مُوسَى الْكِتابَ فَاخْتُلِفَ فِيه وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ وَإِنَّهُمْ لَفِي شَكٍّ مِنْه مُرِيبٍ ( 45 ) مَنْ عَمِلَ صالِحاً فَلِنَفْسِه وَمَنْ أَساءَ فَعَلَيْها وَما رَبُّكَ بِظَلَّامٍ لِلْعَبِيدِ ( 46 ) إِلَيْه يُرَدُّ عِلْمُ السَّاعَةِ وَما تَخْرُجُ مِنْ ثَمَراتٍ مِنْ أَكْمامِها وَما تَحْمِلُ مِنْ أُنْثى وَلا تَضَعُ إِلَّا بِعِلْمِه وَيَوْمَ يُنادِيهِمْ أَيْنَ شُرَكائِي قالُوا آذَنَّاكَ ما مِنَّا مِنْ شَهِيدٍ ( 47 ) وَضَلَّ عَنْهُمْ ما كانُوا يَدْعُونَ مِنْ قَبْلُ وَظَنُّوا ما لَهُمْ مِنْ مَحِيصٍ ( 48 ) لا يَسْأَمُ الإِنْسانُ مِنْ دُعاءِ الْخَيْرِ وَإِنْ مَسَّه الشَّرُّ فَيَؤُسٌ قَنُوطٌ ( 49 )\r\nوَ لَئِنْ أَذَقْناه رَحْمَةً مِنَّا مِنْ بَعْدِ ضَرَّاءَ مَسَّتْه لَيَقُولَنَّ هذا لِي وَما أَظُنُّ السَّاعَةَ قائِمَةً وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى فَلَنُنَبِّئَنَّ الَّذِينَ كَفَرُوا بِما عَمِلُوا وَلَنُذِيقَنَّهُمْ مِنْ عَذابٍ غَلِيظٍ ( 50 ) وَإِذا أَنْعَمْنا عَلَى الإِنْسانِ أَعْرَضَ وَنَأى بِجانِبِه وَإِذا مَسَّه الشَّرُّ فَذُو دُعاءٍ عَرِيضٍ ( 51 ) قُلْ أرَأَيْتُمْ إِنْ كانَ مِنْ عِنْدِ اللَّه ثُمَّ كَفَرْتُمْ بِه مَنْ أَضَلُّ مِمَّنْ هُوَ فِي شِقاقٍ بَعِيدٍ ( 52 ) سَنُرِيهِمْ آياتِنا فِي الآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ أوَ لَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ ( 53 ) أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّه بِكُلِّ شَيْءٍ مُحِيطٌ ( 54 )\r\n","description":"","footnote":"","page_name":" 599 ","page_number":599},
  {"content":"\r\nترجمه آيات\r\nبه يقين كسانى كه در آيات ما الحاد و كفر مىورزند امرشان بر ما پوشيده نيست آيا كسى كه به آتشش مىافكنند بهتر است و يا كسى كه روز قيامت با ايمنى مىآيد با اين حال باز اختيار با خود شما است هر چه دلتان مىخواهد بكنيد كه او به آنچه مىكنيد بينا است ( 40 ) .\r\nكسانى كه به قرآن كفر ورزيدند يعنى مشركين عرب كه قرآن به زبان آنان نازل شده در آتشند براى اينكه به كتابى ناياب كفر ورزيدند ( 41 ) .\r\nكتابى كه نه در عصر نزولش باطلى در آن رخنه مىكند و نه تا قيامت كتابى كه از ناحيه خداى حكيم حميد نازل شده ( 42 ) .\r\nاين سخنان وهن آورى كه به تو مىگويند همان سخنانى است كه به رسولان قبل از تو نيز مىگفتند كه پروردگار تو داراى آمرزش و هم داراى عقابى است دردناك ( 43 ) .\r\nو اگر ما قرآن را غير عربى نازل مىكرديم آن وقت عربها مىگفتند چرا آياتش جداى از هم نيست و چرا با عرب به زبان غير عربى و يا غير فصيح صحبت مىكند . بگو اين قرآن براى كسانى است كه ايمان بياورند كه اگر عرب باشند و يا غير عرب قرآن براى آنان هدايت و شفاء است و كسانى كه ايمان نمىآورند در حقيقت گوششان دچار سنگينى شده و همين قرآن مايه كورى آنان است و به همين جهت در قيامت از فاصله اى دور ندا مىشوند ( 44 ) .\r\nهم چنان كه ما به موسى كتاب داديم و قومش در آن اختلاف كردند و اگر از سابق قلم قضاى پروردگارت ننوشته بود همه شان هلاك شده بودند . آرى ، ايشان نيز در باره تورات در شكى حيرتآور قرار داشتند ( 45 ) .\r\nهر كس عمل صالحى كند به نفع خود كرده و هر كس بدى كند به ضرر خود كرده و پروردگار تو - ستمگر بر بندگانش نيست ( 46 ) .\r\nتنها خدا است كه مىداند قيامت كى است و چه ميوه اى از غلافش بيرون مىآيد و جانداران ماده چه فرزندى مىزايند و هيچ مادرى تنها فرزند خود را به زمين نمىگذارد مگر با علم خدا و روزى كه از راه دور از\r\n","description":"","footnote":"","page_name":" 600 ","page_number":600},
  {"content":"\r\nايشان مىپرسد كجايند شريكان من ، در پاسخ مىگويند ما اعلام مىداريم كه هيچ يك از ما به داشتن شريك براى تو گواهى نمىدهد ( 47 ) .\r\nدر آن روز خدايانى را كه در دنيا مىپرستيدند نمىيابند و يقين مىكنند كه ديگر راه فرارى ندارند ( 48 ) .\r\nآرى ، انسان از طلب خير خسته نمىشود و همين كه دچار شر مىشود خيلى زود نوميد و مايوس مىگردد ( 49 ) .\r\nاگر رحمتى از خود به او بچشانيم مخصوصا بعد از بلايى كه به او رسيده باشد حتما مىگويند اين از كاردانى خودم بود و من اصلا گمان نمىكنم قيامتى به پا شود و به فرض هم كه به پا شود در آن روز نيز محترم و داراى امتياز خواهيم بود ( اينك اعلام مىداريم كه ) به زودى كفار را به نتيجه آنچه مىكردند خبر خواهيم داد و به آنها از عذابى غليظ خواهيم چشانيد ( 50 ) .\r\nو چون به انسان نعمتى ارزانى داريم روى مىگرداند و دورى مىكند و چون به شرى مبتلا مىشود دعاهايى طولانى دارد ( 51 ) .\r\nبگو مرا خبر دهيد اگر فرضا اين قرآن از ناحيه خدا باشد و شما به آن كفر ورزيده باشيد در اين صورت گمراهتر از خود سراغ داريد كه در خلافى ريشه دار قرار گرفته‌ايد ؟ ( 52 ) .\r\nبه زودى آيات خود را هم در آفاق و خارج از وجود آنان و هم در داخل وجودشان نشان خواهيم داد تا روشن گردد كه خدا حق است آيا اين شهادت براى پروردگار تو بس نيست كه او ناظر و گواه بر هر چيزى است ( 53 ) .\r\nولى تو بدان كه منشا همه اين بهانه جوييها اين است كه در مساله معاد در شكند و بدان كه خدا به هر چيزى احاطه دارد ( 54 ) .\r\nبيان آيات\r\nدر اين آيات بار ديگر به مساله قرآن و كفر مشركين بدان - با اينكه آياتش روشن و مقامش بلند است - برگشت شده و بىانصافىها و كوتاهىهايى كه در باره آن كردند و تهمتهايى كه به آورنده اش زدند ، و لجبازيهايى كه در برابر حق نموده ، و كفرى كه نسبت به آيات آن ورزيدند ، و آثار و توابعى كه اين رفتارهايشان داشت ، برشمرده و سوره را پايان مىدهد .\r\nو آيه اولى يعنى آيه * ( « إِنَّ الَّذِينَ يُلْحِدُونَ فِي آياتِنا . . . » ) * به منزله برزخ و رابطى است\r\n","description":"","footnote":"","page_name":" 601 ","page_number":601},
  {"content":"\r\nكه اين فصل از آيات سوره را با فصل قبلى ارتباط و اتصال مىدهد ، چون اين آيه در وسط آيه بعدش كه مىفرمايد * ( « إِنَّ الَّذِينَ كَفَرُوا بِالذِّكْرِ لَمَّا جاءَهُمْ . . . » ) * ، و آيه اول از فصل قبل كه مىفرمود « وَقالَ الَّذِينَ كَفَرُوا لا تَسْمَعُوا لِهذَا الْقُرْآنِ . . . » و آيه اواخر آن كه مىفرمود « وَمِنْ آياتِه اللَّيْلُ وَالنَّهارُ . . . » ، قرار گرفته است ، پس همانطور كه گفتيم مىتواند برزخ و رابطى بين دو دسته آيات باشد .\r\n* ( « إِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا . . . » ) *\r\nسياق اين آيه شريفه سياق تهديد ملحدين اين امت است ، هم چنان كه آيه بعدى نيز اين معنا را تاييد مىكند . و الحاد به معناى انحراف است .\r\nو چون كلمه « يلحدون » و نيز كلمه « آياتنا » مطلق آمده ، شامل همه الحادها مىشود ، چه الحاد در آيات تكوينى خدا ، از قبيل خورشيد و ماه و غير آن دو ، كه مشركين آنها را آيات خدا مىشمارند و در عين حال آنها را مىپرستند و مرتكب انحراف و الحاد مىشوند ، و چه الحاد در آيات وحى و نبوت كه باز مشركين ، قرآن كريم را افتراء بر خدا و گفتار پيامبر اسلام دانسته ، و يا براى نشنيدنش سر و صداهاى بىمعنا به راه مىاندازند . و يا غير مشركين از فرق ضاله آن را از پيش خود تفسير نموده و يا به منظور فتنه انگيزى در بين مسلمين تاويلش مىكنند ، كه تمامى اينها الحاد در آيات خدا است كه بيان جامعش اين است كه آيات الهى را در غير آن موضعى كه دارد وضع مىكنند و از جايى كه دارد به جاى ديگر مىبرند .\r\n* ( « أفَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ » ) * - اين آيه شريفه جزاى روز قيامت را اعلام مىكند كه عبارت است از اينكه اهل جهنم را به زور و بدون اينكه دستشان به مامنى برسد و انتظار مامنى از قبيل شفيع يا ناصر و يا عذر مقبول داشته باشند ، در آتش مىاندازند . در نتيجه به غير از افتادن در آتش هيچ سرنوشت ديگرى ندارند . و ظاهرا جمله * ( « أَمْ مَنْ يَأْتِي آمِناً يَوْمَ الْقِيامَةِ » ) * در اين مقام باشد كه بفرمايد مردم در قيامت دو طايفه‌اند ، و طايفه سومى ندارند . اول ، طايفه اى كه در ايمان به خدا و به آيات او استوارند . و دوم ، طايفه اى كه در آيا خدا الحاد و انحراف مىورزند . و با اين تقسيم روشن مىشود كه اهل استقامت در روز قيامت در ايمنى قرار دارند .\r\n* ( « اعْمَلُوا ما شِئْتُمْ إِنَّه بِما تَعْمَلُونَ بَصِيرٌ » ) * - يعنى هر چه مىخواهيد بكنيد كه خدا به آنچه مىكنيد بينا است . و اين جمله تهديد قبلى را تشديد مىكند .\r\n* ( « إِنَّ الَّذِينَ كَفَرُوا بِالذِّكْرِ لَمَّا جاءَهُمْ ) * . . . * ( مِنْ حَكِيمٍ حَمِيدٍ » ) * مراد از « ذكر » قرآن كريم است ، چون قرآن مشتمل بر ذكر خداست . و اينكه جمله را\r\n","description":"","footnote":"","page_name":" 602 ","page_number":602},
  {"content":"\r\nمقيد به قيد * ( « لَمَّا جاءَهُمْ » ) * كرده ، دلالت دارد بر اينكه مراد از * ( « الَّذِينَ كَفَرُوا » ) * مشركين عربند كه معاصر با نزول قرآن بودند ، چه قريش و چه غير آنان .\r\n\r\n\r\nمفسرين در اينكه خبر كلمه « ان » چيست اختلاف كرده‌اند ، و از نظر ما ممكن است بگوييم : از سياق برمىآيد كه خبر آن حذف شده باشد ، چون كلمه « آيات اللَّه » بر آن دلالت مىكرده ، و لذا خود خبر در آيه نيامده ، و احتياجى نبوده كه بيايد . و بنا بر اين ، تقدير آيه چنين مىشود : « ان الذين كفروا بالذكر لما جاءهم يلقون فى النار يوم القيامة - بدرستى كه آنها كه به ذكر خدا بعد از آمدنش كافر شدند در روز قيامت در آتش خواهند افتاد » و اگر اين خبر را نياورد ، براى اين بود كه ذهن شنونده همه جا برود و هر احتمالى را كه ممكن است بدهد ، و در نتيجه بيشتر دلواپس شود . غرض از كلام هم كه گفتيم ، تهديد و ايجاد دلواپسى است . پس نياوردن خبر اين غرض را بهتر تامين مىكرده ، لذا آن را نياورده . معنايى هم كه زمخشرى در كشاف آورده كه جمله * ( « إِنَّ الَّذِينَ كَفَرُوا . . . » ) * بدل است از جمله * ( « إِنَّ الَّذِينَ يُلْحِدُونَ فِي آياتِنا » ) * به همان معناى ما برگشت مىكند « 1 » .\r\nبعضى « 2 » از مفسرين گفته‌اند . خبر كلمه « ان » جمله : * ( « أُولئِكَ يُنادَوْنَ مِنْ مَكانٍ بَعِيدٍ » ) * است ، كه در ضمن چند آيه بعد قرار دارد .\r\nبعضى « 3 » ديگر گفته‌اند : خبر كلمه مذكور جمله * ( « لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه » ) * است . و اگر بگويى : در اين صورت بايد مىفرمود « لا ياتيه منهم باطل » تا معنا چنين شود « آنهايى كه به ذكر كافر شدند بعد از آنكه به سويشان نازل شد بايد بدانند كه از ناحيه آنان هيچ چيزى نمىتواند آن را باطل كند و آنان قادر به اين كار نيستند » در پاسخ مىگوييم :\r\nبله ، بايد مىفرمود « باطلهم » ولى اين ضمير از كلام حذف شده است . و ممكن هم هست بگوييم الف و لامى كه بر سر كلمه « باطل » آمده عوض همان ضمير است ، و معناى « الباطل » ، « باطلهم » مىباشد .\r\nبعضى « 4 » ديگر گفته‌اند : جمله * ( « وَإِنَّه لَكِتابٌ عَزِيزٌ . . . » ) * قائم مقام خبر است ، و تقدير كلام چنين است « ان الذين كفروا بالذكر كفروا به و انه لكتاب عزيز - كسانى كه به ذكر كافر شدند در حالى كه آن ذكر كتابى است عزيز » .\r\nبعضى « 5 » ديگر گفته‌اند : خبر « ان » جمله * ( « ما يُقالُ لَكَ . . . » ) * است ، چيزى كه هست\r\n\r\n","description":"","footnote":"\r\n( 1 ) تفسير كشاف ، ج 4 ، ص 201 .\r\n( 2 و 3 و 4 و 5 ) روح المعانى ، ج 24 ، ص 128 .\r\n","page_name":" 603 ","page_number":603},
  {"content":"\r\nضميرى در آن حذف شده ، و تقدير كلام « فيهم ما يقال لك » است . و معناى آيه چنين است :\r\nدر بين كسانى كه به ذكر كافر شدند ، در باره تو گفته نمىشود مگر همان حرفهايى كه در باره رسولان قبل از تو گفته مىشد ، بدرستى كه آنان در دنيا عذابى منقرض كننده دارند ، و در آخرت عذاب آتش .\r\nو خواننده عزيز جهات تكلف در اين وجوه را متوجه است اگر كسى بينا باشد و دقت كند برايش پوشيده نيست .\r\n\r\n\r\n* ( « وَإِنَّه لَكِتابٌ عَزِيزٌ » ) * - ضمير « انه » به ذكر برمىگردد كه همان قرآن باشد . و « عزيز » به معناى بى نظير و يا منيع است ، يعنى از اينكه مغلوب چيزى شود امتناع دارد . و البته معناى دوم با جمله بعدى كه مىفرمايد * ( « لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه » ) * مناسبتر است .\r\n* ( « لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه » ) * - آمدن باطل به سوى قرآن ، به اين معنا است كه باطل در آن راه پيدا كند ، يا بعضى از اجزاى آن از بين برود و باطل شود ، و يا همه اش ، به طورى كه بعضى از حقايق و معارف حقه آن غير حقه شود ، و يا بعضى از احكام و شرايع آن ، و توابع آن احكام از معارف اخلاقى ، و يا همه اين موارد ذكر شده لغو گردد ، به طورى كه ديگر قابل عمل نشود ، ( و چنين چيزى محال است بشود . و آيات و سوره هاى قرآن و معارف اعتقادى و اخلاقى و عمليش تا قيامت به اعتبار خود باقى مىماند ) .\r\nو بنا بر اين مراد از جمله * ( « مِنْ بَيْنِ يَدَيْه وَلا مِنْ خَلْفِه » ) * زمان نزول قرآن و عصرهاى بعد از آن است تا روز قيامت .\r\nبعضى « 1 » از مفسرين گفته‌اند : مراد از * ( « مِنْ بَيْنِ يَدَيْه وَلا مِنْ خَلْفِه » ) * تمامى جهات است ، هم چنان كه دو كلمه « صبح و شام » كنايه از همه زمانها است . و بنا بر اين مىخواهد بفرمايد : قرآن كريم از هر جهت مصون از اين است كه دستخوش بطلان گردد ، و اين عموميت بنا بر وجه اول كه نظريه ما بود از اطلاق نفى در جمله « لا ياتيه » استفاده مىشود .\r\nبه هر حال ، چه بنا به گفته ما ، و چه بنا بر گفته آن مفسر ، مضمون آيه اين است كه :\r\nدر بيانات قرآن تناقضى ، و در خبرهايى كه داده دروغى ، و در معارفش و حكمتها و شرايع و احكامش هيچ بطلانى نيست ، نه مورد معارضه چيزى واقع مىشود ، و نه دستخوش دگرگونگى مىگردد . و ممكن نيست چيزى كه از قرآن نيست در قرآن راه يابد ، مثلا آياتش را تحريف\r\n\r\n","description":"","footnote":"\r\n( 1 ) روح المعانى ، ج 24 ، ص 127 .\r\n","page_name":" 604 ","page_number":604},
  {"content":"\r\nكنند ، و جاى آنها را تغيير دهند و يا كم و زياد كنند .\r\nبنا بر اين ، آيه شريفه همان را مىگويد كه آيه شريفه « إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ » « 1 » در صدد بيانش مىباشد .\r\n* ( « تَنْزِيلٌ مِنْ حَكِيمٍ حَمِيدٍ » ) * - اين جمله به منزله تعليل است براى عزيز بودن قرآن ، و بيان مىكند كه چگونه باطل از هيچ جهتى به قرآن راه ندارد ، مىفرمايد : و چگونه چنين نباشد با اينكه از ناحيه حكيمى محكمكار نازل شده حكيمى كه سستى در عمل او راه ندارد ، حكيمى كه ستوده على الاطلاق است .\r\n* ( « ما يُقالُ لَكَ إِلَّا ما قَدْ قِيلَ لِلرُّسُلِ مِنْ قَبْلِكَ . . . » ) *\r\nكلمه « ما » در جمله * ( « ما يُقالُ لَكَ » ) * نافيه است . مراد از اين گويندگان كفارى هستند كه آن جناب را ساحر يا مجنون يا شاعر لغوگوى خواندند . و يا گفتند همه حرفهايش بهانه است كه بر ما آقايى و سرورى كند ، و گويندگانى كه اين حرفها را به انبياى گذشته گفتند ، امتهاى آن انبياء بودند .\r\nو معناى آيه اين است كه : كفارى كه تو به سوى آنها فرستاده شدى و ايشان را دعوت مىكنى ، به تو نمىگويند مگر همان حرفهايى را كه به انبياى قبل از تو مىگفتند .\r\n* ( « إِنَّ رَبَّكَ لَذُو مَغْفِرَةٍ وَذُو عِقابٍ أَلِيمٍ » ) * - اين جمله در مقام تهديد و وعيد است ، مىفرمايد پروردگار شما همانطور كه داراى مغفرت است ، داراى عقابى دردناك نيز هست ، يعنى منتظر باش ، و يا اينان منتظر باشند ، تا ببينند از ناحيه پروردگارشان چه بر سرشان مىآيد ، آيا با اينكه همان حرفهايى كه امتهاى گذشته مىزدند و اينان نيز مىزنند خدا با مغفرتش با ايشان معامله مىكند ، و يا با عقابش ؟ و بنا بر اين ، آيه شريفه در معناى آيه * ( « اعْمَلُوا ما شِئْتُمْ إِنَّه بِما تَعْمَلُونَ بَصِيرٌ » ) * مىباشد ، يعنى آنچه از نيكى و بدى انجام دهيد جزايش عينا به شما مىرسد .\r\nبعضى از مفسرين « 2 » گفته‌اند : معناى آيه اين است كه : به تو در باره اينهايى كه به ذكر كافر شدند وحى نمىشود مگر همان كه به رسولان قبل از تو وحى مىشد ، و آن اين بود كه پروردگار تو داراى مغفرت و عقابى دردناك است . پس مراد از « قول » وحى است . و جمله * ( « إِنَّ رَبَّكَ . . . » ) * بيان « ما قد قيل » است .\r\n\r\n","description":"","footnote":"\r\n( 1 ) سوره حجر ، آيه 9 .\r\n( 2 ) روح المعانى ، ج 24 ، ص 129 .\r\n","page_name":" 605 ","page_number":605},
  {"content":"\r\n\r\n\r\n* ( « وَلَوْ جَعَلْناه قُرْآناً أَعْجَمِيًّا لَقالُوا لَوْ لا فُصِّلَتْ آياتُه ء أَعْجَمِيٌّ وَعَرَبِيٌّ » ) * راغب مىگويد كلمه « عجمه » در مقابل « ابانه - روشنگويى » است ( كه به فارسى آن را كلام گنگ مىگويند ) . و نيز مىگويد : « عجم » به معناى غير عرب است ، و غير عرب را عجمى مىگويند ، و اعجم به كسى مىگويند كه در زبانش لكنت باشد ، حال چه اينكه عرب باشد يا غير عرب ، چون عرب همانطور كه زبان غير عربى را نمىفهمد ، زبان چنين كسى را هم دير مىفهمد ، و لو اينكه عربى حرف بزند « 1 » . پس كلمه « اعجمى » به معناى غير عربى و غير بليغ است ، چه اينكه اصلا عرب نباشد ، يا آنكه عرب باشد ولى لكنتى در زبانش باشد . پس كلمه « أعجمى » صفت چنين شخصى است ، نه صفت كلام ، و اگر در آيه شريفه بر كلام اطلاق شده ، مانند اطلاق عربى بر كلام ، مجازى است .\r\nپس معناى آيه اين است كه : اگر ما قرآن را أعجمى مىكرديم ، يعنى كلامى بود كه مقاصدش را نمىرساند ، و نظمش بليغ نبود كفار از قوم تو مىگفتند چرا آياتش را روشن و مبين نكردى ، و چرا مطالبش را از هم جدا نساختى ، آيا كتابى أعجمى و گنگ بر مردمى عربى نازل مىشود ؟ و اين دو با هم منافات دارد .\r\nو اگر فرمود « عربى » و نفرمود « عربيون » و يا « عربية » با اينكه كتاب به جمعيتى كه همان عرب باشد نازل شده ، براى اين بود كه منظور صرف عربيت بود ، و كارى به يك نفر و چند نفر نداشت ، بلكه تنها منظور بيان اين نكته است كه نبايد بين كلام و مخاطب به آن تنافى باشد ، حال چه مخاطب يكى باشد و چه بسيار .\r\nدر كشاف گفته : اگر بپرسى چطور ممكن است منظور از كلمه « عربى » مردمى باشد كه قرآن براى آنان نازل شده و اين صحيح نيست كه كلمه « عربى » بر امت عرب اطلاق شود ، در جواب مىگوييم : اين اطلاق در اين مقام بايد همين طور باشد ، چون در مقامى كه منكر مىخواهد نامه اى گنگ و غير مفهوم را انكار و مذمت كند ، هر چند كه نامه به قومى از عرب نوشته شده باشد ، مىگويد : آيا براى خواننده عربى نامه اى أعجمى مىنويسد ؟ براى اينكه مقام ، مقام نامناسب بودن حال نامه با حال خواننده آن است ، نه بيان اينكه خواننده يك نفر است يا يك جمعيت ، و به همين جهت بايد عبارت از هر خصوصيت ديگرى كه ممكن است ذهن شنونده را متوجه آن كند ، و از غرض باز بدارد مجرد سازد .\r\nو لذا مىبينى كه اشخاص وقتى لباس بلند بر تن زنى كوتاه قامت مىبينند ، مىگويند\r\n\r\n","description":"","footnote":"\r\n( 1 ) مفردات راغب ، ماده « عجم » .\r\n","page_name":" 606 ","page_number":606},
  {"content":"\r\n« لباس بلند و لابس قصير است » . و اگر بگويند « لباس بلند و لابسه قصيره » است ، در حقيقت لكنتى در كلام آورده‌اند ، و به اصطلاح زيادى حرف زده‌اند ، براى اينكه گفتگو در باره مذكر بودن لابس يا مؤنث بودن او نبود ، بلكه گفتگو در باره غرضى بود ما وراى آن « 1 » .\r\n* ( « قُلْ هُوَ لِلَّذِينَ آمَنُوا هُدىً وَشِفاءٌ » ) * - اين جمله اين نكته را بيان مىكند كه اثر و خاصيت قرآن دائر مدار واژه عربيش نيست ، بلكه اين مردمند كه در مقابل آن دو جورند ، طايفه اى با ايمان و طايفه اى ديگر بىايمانند ، و گرنه قرآن هدايت و شفاء است براى هر كس كه داراى ايمان باشد ، و او را به سوى حق هدايت مىكند . و بيماريهاى درونى را ، از قبيل شك و ريب ، شفا مىدهد . و در عين حال براى كسانى كه ايمان نمىآورند ضلالت و كورى است ، و باعث آن است كه حق و راه رشاد را تشخيص ندهند .\r\nو در اينكه مردم بىايمان را چنين توصيف كرده كه در گوشهايشان « وقر » و سنگينى دارند ، اشاره است به اعترافى كه خود آنان كرده بودند ، و در اول همين سوره از ايشان حكايت كرد كه گفتند « وَفِي آذانِنا وَقْرٌ » .\r\n* ( « أُولئِكَ يُنادَوْنَ مِنْ مَكانٍ بَعِيدٍ » ) * - منظور از ندا شدنشان از محلى دور اين است كه نه صدايى را مىشنوند ، و نه صاحب صدا را مىبينند ، و اين خود تمثيلى است از حال كفار كه نه موعظتى را مىپذيرند ، و نه حجتى را تعقل مىكنند .\r\n\r\n\r\n* ( « وَلَقَدْ آتَيْنا مُوسَى الْكِتابَ فَاخْتُلِفَ فِيه . . . » ) *\r\nاين آيه شريفه رسول خدا ( ص ) را از اينكه قومش لجبازى مىكنند و به كتابش كفر مىورزند ، تسليت مىدهد .\r\n* ( « وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ » ) * - منظور از اين كلمه كه « اگر از ناحيه پروردگار متعال قبلا نگذشته بود به زندگى كفار خاتمه داده مىشد » همان جمله « وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ » « 2 » است كه در آغاز خلقت خطاب به بنى نوع آدم فرموده بود .\r\n* ( « وَإِنَّهُمْ لَفِي شَكٍّ مِنْه مُرِيبٍ » ) * - يعنى قوم حضرت موسى ( ع ) نسبت به كتاب موسى در شكى ريبآور بودند ، اين را بدان جهت مىفرمايد تا خاطر خطير رسول خدا ( ص ) را نسبت به آنچه از قوم خود مىبيند تسليت دهد .\r\n* ( « مَنْ عَمِلَ صالِحاً فَلِنَفْسِه وَمَنْ أَساءَ فَعَلَيْها . . . » ) *\r\nيعنى عمل ، قائم به صاحب عمل است ، و بيانگر حال او است . اگر عمل صالح و\r\n\r\n","description":"","footnote":"\r\n( 1 ) تفسير كشاف ، ج ، ص\r\n( 2 ) سوره اعراف ، آيه 24 .\r\n","page_name":" 607 ","page_number":607},
  {"content":"\r\nمفيد باشد خود او هم از آن سود مىبرد ، و اگر مضر و بد باشد ، خودش از آن متضرر مىگردد .\r\nپس اين رفتار خداى تعالى كه نفع عمل صالح را به صاحبش مىرساند و او را ثواب مىدهد ، و ضرر عمل بد را نيز به صاحبش مىرساند و عقابش مىكند ، اصلا ظلمى نيست ، و چنان نيست كه وضع شىء در غير موضعش باشد .\r\nو اگر اين روش از خداى تعالى ظلم باشد ، بايد در ثواب دادن ميليونها بنده و عقاب كردن ميليونها ديگر ، در برابر ميلياردها عمل نيك و بد ، ظلام بندگان باشد ، ولى از آنجايى كه گفتيم اين روش ظلم نيست ، پس خداى تعالى ظلام بندگان نمىباشد ، و با اين بيان روشن مىشود كه چرا فرمود « پروردگار تو ظلام بندگان نيست » و نفرمود : « پروردگار تو ظالم به بندگان نيست » « 1 » .\r\n* ( « إِلَيْه يُرَدُّ عِلْمُ السَّاعَةِ ) * . . . * ( إِلَّا بِعِلْمِه » ) * برگشتن علم به قيامت به سوى خدا ، به معناى آن است كه اين علم مختص به او است ، و احدى به جز او اطلاعى از آن ندارد . و اين معنا در كلام مجيدش مكرر آمده .\r\n* ( « وَما تَخْرُجُ مِنْ ثَمَراتٍ مِنْ أَكْمامِها » ) * - كلمه « ثمرات » در اين جمله فاعل « تخرج » است . و حرف « من » كه بر سر آن آمده زايده است و تنها خاصيت تاكيد را دارد ، مانند حرف « باء » در جمله « وَكَفى بِاللَّه شَهِيداً » « 2 » و كلمه « أكمام » جمع « كم » است كه به معناى غلاف و پوسته روى ميوه است ، و معناى جمله اين است كه : هيچ ميوه اى از ظرف و غلافش بيرون نمىآيد و هيچ ماده اى حامله نمىشود و وضع حمل نمىكند ، مگر با علم خدا ، يعنى خداى تعالى به تمام جزئيات احوال هر چيزى دانا است .\r\n\r\n","description":"","footnote":"\r\n( 1 ) مؤلف در هنگام مقابله ، اين احتمال را هم دادند كه آوردن صيغه مبالغه به منظور اين بوده كه بفهماند انواع عذابها در قيامت بسيار است .\r\nممكن هم هست علت آوردن صيغه مبالغه « ظلام » را اين بگيريم كه خواسته است به كيفيت ظلم اشاره كرده باشد ، نه به كميت آن كه در وجه قبلى گذشت . به اين بيان كه : اشاره كند به اينكه عذاب دوزخ آن قدر شديد و طاقتفرسا است كه از هر كسى نسبت به هر كس ديگرى سرمىزند ، مردم او را « ظلام - بسيار ستمگر » مىدانستند ، چون هيچ ستمگرى حاضر نيست دشمن خود را به چنين عذابى گرفتار كند ، و اصلا چنين عذابى در اختيار احدى نيست ، چون آتشى است كه دست خدا افروخته ، نه آتش معمولى ، ولى چون عذاب مذكور اثر و خاصيت اعمال خود مردم است ، و به عبارتى : عين اعمال ايشان است كه در آخرت به اين صورت در مىآيد ، لذا نمىتوان گفت خدا ظلام به بندگان است . مترجم .\r\n( 2 ) سوره نساء ، آيه 79 .\r\n","page_name":" 608 ","page_number":608},
  {"content":"\r\nپس خداى سبحان بدان جهت كه آفريدگار اشياء است ، و گرداننده احوال آنها است ، عالم به آنها و به جزئيات حالات آنها ، و مراقب وضع آنها نيز هست ، و اين بهترين تدبير است و به همين جهت تنها او رب و معبود است .\r\nبنا بر اين ، آيه شريفه در مقام اشاره به يگانگى خداى تعالى در ربوبيت و الوهيت است ، و به همين جهت است كه در ذيل اين صدر فرموده : * ( « وَيَوْمَ يُنادِيهِمْ أَيْنَ شُرَكائِي . . . » ) * .\r\n* ( « وَيَوْمَ يُنادِيهِمْ أَيْنَ شُرَكائِي قالُوا آذَنَّاكَ ما مِنَّا مِنْ شَهِيدٍ ) * . . . * ( مِنْ مَحِيصٍ » ) * ظرف « يوم » متعلق است به جمله « قالوا » . بعضى « 1 » گفته‌اند : ظرف است براى مطلبى تقديرى كه فعلا نمىشود بيان نمود و بدين جهت عمدا نام آن را نبرد تا اعلام كند كه آن قدر مهم است كه بيان ، قاصر از معرفى آن است ، هم چنان كه در جمله « يَوْمَ يَجْمَعُ اللَّه الرُّسُلَ » نيز ظرف « يوم » متعلق به چنين مظروفى است « 2 » .\r\nبعضى « 3 » ديگر گفته‌اند : متعلق است به چيزى كه حذف شده ، از قبيل « به ياد آر » و امثال آن .\r\nو بعيد نيست كه وجه اول با صدر آيه مناسبتر باشد ، البته به شرطى كه صدر آيه را به همان معنايى بگيريم كه ما احتمالش را داديم كه در اين صورت آيه شريفه در مقام نفى شركاء خواهد بود ، از اين راه كه تدبير عالم قائم به خداى تعالى است ، و خود مشركين هم در قيامت به آن اعتراف مىكنند .\r\nكلمه « آذناك » از مصدر « ايذان » است كه به معناى اعلام مىباشد . و مراد از اينكه مىگويند : ما به تو اعلام مىكنيم كه هيچ يك شهيد نيستيم ، اين است كه هيچ يك از ما شهادت زبانى نمىدهد . و يا شهيد به معناى رؤيت حضورى است كه بنا بر معناى دوم جمله * ( « وَضَلَّ عَنْهُمْ ما كانُوا يَدْعُونَ مِنْ قَبْلُ » ) * عطف تفسيرى مىشود كه علت انتفاى شهادت را بيان مىكند .\r\n* ( « وَظَنُّوا ما لَهُمْ مِنْ مَحِيصٍ » ) * - كلمه « ظن » به طورى كه مىگويند در اينجا به معناى يقين است . و كلمه « محيص » به معناى مفر و گريزگاه است . و معناى آيه اين است كه :\r\n\r\n","description":"","footnote":"\r\n( 1 ) روح المعانى ، ج 25 ، ص 3 .\r\n( 2 ) توضيح اينكه در اين دو آيه نمىفرمايد روزى كه ندا مىشوند و يا روزى كه خدا رسولان را جمع مىكند چه مىشود براى اينكه اشاره كند به عظمت مطلب و اينكه بيان قاصر از ايفاى آن است .\r\nمترجم .\r\n( 3 ) روح المعانى ، ج 25 ، ص 3 .\r\n","page_name":" 609 ","page_number":609},
  {"content":"\r\nروزى كه خداى تعالى مشركين را از دور صدا مىزند : كجا هستند شريكان من ؟ - يعنى آن سنگ و چوبهايى كه شما شريك من مىپنداشتيد ؟ مىگويند : اينكه به تو اعلام مىكنيم كه احدى از ما نيست كه عليه تو به وجود شركايى شهادت و گواهى دهد . و يا اين است كه :\r\nاحدى از ما نيست كه شركايى براى تو ببيند . آرى در آن روز آن خدايانى كه در دنيا به جاى خدا مىخواندند از نظر ايشان غايب مىشوند ، و يقين مىكنند كه ديگر هيچ گريزگاهى از عذاب ندارند .\r\n* ( « لا يَسْأَمُ الإِنْسانُ مِنْ دُعاءِ الْخَيْرِ وَإِنْ مَسَّه الشَّرُّ فَيَؤُسٌ قَنُوطٌ » ) * كلمه « يسئم » از مصدر « سامه » است كه به معناى ملال و آزردگى است ، و كلمه « يؤس » و « قنوط » هر دو به معناى قطع شدن اميد است ، و كلمه « دعا » به معناى طلب است .\r\nاز اين آيه شريفه شروع به پايان دادن سوره شده و علت جحود و لجبازى كفار در مقابل حق صريح را بيان مىكند ، و مىفرمايد : انسان به خودش مغرور است ، وقتى شرى به او مىرسد كه از دفعش عاجز مىماند ، از هر خيرى مايوس گشته ، متوسل به دعاء و درخواست و توجه به پروردگارش مىشود . و اگر خيرى به او برسد به آن خير مشغول و سرگرم مىشود ، و دچار خودبينى و خودپسندى شده ، و همان خير ، هر حق و حقيقتى را از ياد او مىبرد .\r\nو معناى آيه اين است كه : انسان از طلب خير خسته نمىشود ، هر چه را كه براى زندگيش نافع ببيند در طلبش برمىخيزد ، و اگر شرى به او برسد بيش از اندازه دچار نوميدى و ياس مىگردد ، چون مىبيند اسبابى را كه به آنها تكيه داشت همه از كار افتاده . و اين نوميدىاش به بيانى كه خواهد آمد منافات ندارد با اينكه در همين حال به خدا اميد ببندد .\r\n\r\n\r\n* ( « وَلَئِنْ أَذَقْناه رَحْمَةً مِنَّا مِنْ بَعْدِ ضَرَّاءَ مَسَّتْه لَيَقُولَنَّ هذا لِي . . . » ) *\r\nبا در نظر گرفتن آيه قبلى ، جا داشت بفرمايد « و ان ذاق خيرا قال هذا لى » و ليكن اينطور نفرمود ، و به جاى « ذاق » فرمود « أذقناه » و به جاى « خيرا » فرمود « رحمة منا » ، بدان جهت كه بفهماند خيرى كه چشيده رحمتى از ناحيه خدا بود ، و خدا آن خير را به كامش ريخته ، و گرنه او خودش نمىتوانست آن خير را به سوى خود جلب كند ، چون مالك آن نيست . اگر مالكش بود هيچ وقت از او جدا نمىشد ، و گرفتار « ضراء » نمىگشت . و به همين منظور جمله « * ( وَلَئِنْ أَذَقْناه ) * » را مقيد كرد به جمله « * ( مِنْ بَعْدِ ضَرَّاءَ مَسَّتْه ) * » .\r\n* ( « لَيَقُولَنَّ هذا لِي » ) * - يعنى مىگويد : خود ، مالك اين خير هستم ، و به همين جهت اختيار آن را دارم كه هر كارى بخواهم با آن بكنم ، و هر جور كه بخواهم در آن تصرف نمايم و\r\n","description":"","footnote":"","page_name":" 610 ","page_number":610},
  {"content":"\r\nاحدى حق ندارد مرا از هيچ جهت از آن منع كند ، و يا بر سر كارى از كارهايم از من حساب بكشد . و چون زبانحال انسان در چنين حالى اين است لذا دنبالش اضافه كرد : * ( « وَما أَظُنُّ السَّاعَةَ قائِمَةً » ) * ، و من اصلا ايمانى به قيام قيامت كه روز حسابرسى است ندارم .\r\n* ( « وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى » ) * - يعنى و به فرض هم كه بازگشتى به سوى خدا داشته باشم ، تازه نزد او مثوبتى حسنى و سرانجامى نيك خواهم داشت . و اين زبان حال هم ناشى از عقيده اى است كه انسان خودپسند در باره خود دارد ، يعنى خود را داراى كرامت مىداند ، و مستحق خير مىپندارد ، گويا مىگويد : آنچه از خير كه بدستم آمده ( اگر از ناحيه خودم بوده كه كسى حق حسابكشى از مرا ندارد ) ، و اگر از ناحيه خدا بوده ، پس معلوم مىشود من نزد خدا كرامت و احترامى دارم ، و همين خود دليل است بر اينكه اگر قيامتى هم باشد ، و به سوى پروردگارم برگردم ، نزد او نيز سرانجامى نيك خواهم داشت .\r\nبنا بر اين ، معناى آيه چنين مىشود : سوگند مىخورم بر اينكه اگر به انسان از ناحيه خود رحمتى بچشانيم ، رحمتى كه از ناحيه ما است ، و او نه مالك آن است و نه استحقاقش را دارد ( براى اينكه من اين رحمت را بعد از ضرائى كه به او رسيده بود چشاندم ، و او بايد بفهمد كه مالك و مستحق آن خير و رحمت نيست ، زيرا اگر بود از اول مىبود ، و ديگر لحظه اى پيش دچار ضراء نمىشد ) مىگويد : « * ( هذا لِي ) * - اين خير از آن من است » بدين جهت كه حال و روز سابقش را فراموش كرده .\r\nو در جمله * ( « هذا لِي » ) * اشاره به خود نعمت مىكند ، نمىگويد اين رحمت از آن من است ، چون اگر بگويد اين رحمت ، در حقيقت اعتراف كرده به اينكه از ناحيه خداست ، بلكه از روى تكبر و غرور مىگويد « اين از آن من است » و احدى حق ندارد مرا از هر كارى كه با آن مىكنم منع نمايد ، و از من حساب بكشد ، و من گمان نمىكنم قيامتى به پا شود ، - و در آن به حساب اشخاص برسند - و سوگند مىخورم كه به فرض هم كه به سوى پروردگارم برگردم ، و قيامت قيام كند ، تازه نزد پروردگارم عاقبت خوبى دارم ، چون من در درگاه او حرمتى دارم ، به شهادت آن نعمتها كه به من ارزانى داشت .\r\nاين آيه شريفه نظير آيه « ما أَظُنُّ أَنْ تَبِيدَ هذِه أَبَداً وَما أَظُنُّ السَّاعَةَ قائِمَةً وَلَئِنْ رُدِدْتُ إِلى رَبِّي لأَجِدَنَّ خَيْراً مِنْها مُنْقَلَباً » « 1 » است ، كه راجع به داستان آن مردى است كه باغى بزرگ\r\n\r\n","description":"","footnote":"\r\n( 1 ) سوره كهف ، آيه 35 و 36 .\r\n","page_name":" 611 ","page_number":611},
  {"content":"\r\nداشت ، و شرحش تا اندازه اى در تفسير سوره كهف گذشت .\r\n* ( « فَلَنُنَبِّئَنَّ الَّذِينَ كَفَرُوا بِما عَمِلُوا وَلَنُذِيقَنَّهُمْ مِنْ عَذابٍ غَلِيظٍ » ) * - اين آيه شريفه تهديد و وعيدى است به كفار .\r\n* ( « وَإِذا أَنْعَمْنا عَلَى الإِنْسانِ أَعْرَضَ وَنَأى بِجانِبِه وَإِذا مَسَّه الشَّرُّ فَذُو دُعاءٍ عَرِيضٍ » ) * كلمه « نا » از ماده « ناى » است كه به معناى دور شدن است . و مراد از كلمه « جانب » پهلو است ، و ممكن است مراد از آن جهت و مكان باشد ، پس اينكه فرمود : * ( « وَنَأى بِجانِبِه » ) * كنايه است از دور شدن و خود را كنار كشيدن ، و اين هم كنايه است از تكبر و نخوت ، و مراد از « دعاى عريض » دعاى وسيع و طولانى است ، و اين خود كنايه است از استمرار و اصرار دعا كننده در دعاى خود . و آيه شريفه در مقام مذمت انسان و توبيخ وى است به اينكه وقتى خداى تعالى به او نعمتى مىدهد او از خدا روى مىگرداند ، و تكبر مىكند . و چون نعمتى را از او سلب مىكند ، باز به ياد خدا مىافتد و به سويش روى مىآورد ، و بطور دايم دست به دعا برمىدارد ، و در دعايش اصرار مىورزد .\r\n* ( « قُلْ أرَأَيْتُمْ إِنْ كانَ مِنْ عِنْدِ اللَّه ثُمَّ كَفَرْتُمْ بِه مَنْ أَضَلُّ مِمَّنْ هُوَ فِي شِقاقٍ بَعِيدٍ » ) * كلمه « أرأيتم » ( بر خلاف معنايى كه از ماده و هيئتش به نظر مىرسد ) به معناى « خبر دهيد مرا » مىباشد . و كلمه « شقاق » و نيز كلمه « مشاقه » به معناى خلاف و مخالفت است . و كلمه « شقاق بعيد » به معناى اختلاف شديد است كه قابل اتفاق نيست و جمله * ( « مِمَّنْ هُوَ فِي شِقاقٍ بَعِيدٍ » ) * كنايه است از مشركين . و اگر نفرمود « منكم - از شما » با اينكه خطاب به مشركين بود ، بلكه به جاى آن موصولى ( من ) وصله اى * ( « هُوَ فِي شِقاقٍ بَعِيدٍ » ) * را آورد ، براى اين است كه صله و موصول معناى صفت را مىدهد ، و خواست تا به اين وسيله بر علت حكم - يعنى اينكه از شما گمراهتر كسى نيست - دلالت كرده باشد ، و بفهماند بدين جهت كسى گمراهتر از شما نيست كه شما در شقاقى بعيد هستيد ، بعيد از حق ، آن حقى كه ديگر ما فوق ندارد .\r\n\r\n\r\nدر نتيجه مفاد آيه اين است كه : قرآن شما را به سوى خدا مىخواند ، و به بانك بلند اعلام مىدارد كه از ناحيه خداست ، پس حد اقل ، احتمال اين را بدهيد كه در ادعاى خود راست مىگويد ، چون همين كه اين احتمال عقلايى را بدهيد ، كافى است كه به حكم عقل نظر كردن در امر آن برايتان واجب شود ، زيرا عقل دفع ضرر احتمالى را هم واجب مىداند ، و چه ضررى خطرناكتر از هلاكتى ابدى كه اين قرآن شما را از آن هشدار مىدهد ؟ پس به حكم عقل ديگر معنا ندارد كه به كلى از آن اعراض كنيد .\r\n","description":"","footnote":"","page_name":" 612 ","page_number":612},
  {"content":"\r\n* ( « سَنُرِيهِمْ آياتِنا فِي الآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ . . . » ) *\r\nكلمه « آفاق » جمع افق است كه به معناى ناحيه است . و كلمه « شهيد » به معناى شاهد ، و يا به معناى مشهود است ، و البته معناى دوم با سياق آيه مناسبتر است . و ضمير « انه » به طورى كه از سياق برمىآيد به قرآن برمىگردد . آيه قبلى هم كه كفر مشركين در قرآن را ذكر مىكرد مؤيد آن است . و بنا بر اين ، پس آيه مورد بحث اين وعده را مىدهد كه خداى سبحان به زودى آياتى در آفاق و در نفس خود بشر نشان مىدهد ، تا براى همه روشن گردد كه قرآن حق است .\r\n\r\n\r\nو آياتى كه بتواند حقانيت قرآن را اثبات كند ، آياتى از خود قرآن خواهد بود كه از حوادث و وعده هايى خبر مىدهد كه به زودى واقع خواهد شد ، مانند آياتى كه خبر مىدهد كه به زودى خداى سبحان پيامبرش و مؤمنين را يارى مىكند ، و زمين را در اختيار آنان قرار داده ، دين آنان را بر تمامى اديان غلبه مىدهد و از مشركين قريش انتقام مىگيرد .\r\nهم چنان كه ديديم اينطور شد ، نخست پيامبر خود را دستور داد تا از مكه به مدينه هجرت كند ، چون ديگر كارد به استخوان رسيده بود ، و آن جناب و مؤمنين به وى در نهايت شدت قرار گرفته بودند ، نه كسى ما فوق خود داشتند تا در زير سايه قدرت او ايمن باشند ، و نه در خانه خود مىتوانستند درنگ كنند ، و بعد از هجرت ، صناديد و بزرگان قريش را در بدر شكست داد ، و مدام امر آن جناب بالا مىگرفت تا آنكه مكه بدست حضرتش فتح شد ، و همه شبه جزيره عرب بفرمانش در آمد ، و بعد از آن كه خود آن جناب از دنيا رفت ، بيشتر آبادى كره زمين به دست مسلمانان فتح گرديد ، و خداى سبحان آيات خود را در آفاق و نواحى زمين به مشركين نشان داد ، و هم آيات خود را در نفس مشركين نشان داد ، و همه آنان را در بدر به هلاكت رسانيد .\r\nالبته اين حوادث تاريخى از اين جهت كه حوادثى تاريخى بودند آيت خدا بر حقانيت قرآن نبودند ، بلكه از اين جهت آيت بودند كه قبل از اينكه واقع شوند قرآن كريم از وقوع آنها خبر داده بود ، و درست همانطور كه قرآن خبر داده بود واقع شد .\r\nاحتمال هم دارد مراد از « آيات » و روشن شدن حق به وسيله آن آيات ، آن مطلبى باشد كه از آيات ديگر استفاده مىشود ، و آن اينكه خداى تعالى به زودى دين خود را به تمام معناى كلمه ظاهر ، و بر همه اديان غالب مىسازد ، به طورى كه ديگر در روى زمين غير از خداى يگانه هيچ چيزى پرستش نشود ، و هماى سعادت بر سر تمامى افراد نوع بشر بال بگستراند كه رسيدن چنين روزى غايت و هدف از خلقت بشر بود . و ما اگر به خاطر داشته\r\n","description":"","footnote":"","page_name":" 613 ","page_number":613},
  {"content":"\r\nباشيد اين معنا را از آيه شريفه « وَعَدَ اللَّه الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ فِي الأَرْضِ » « 1 » ، و آياتى ديگر استفاده كرديم ، و با دليل عقلى هم تاييدش نموديم .\r\nو فرقى كه بين اين وجه با وجه قبلى است ، اين است كه بنا بر وجه اول روى سخن در آيه مورد بحث تنها به مشركين مكه و پيروان ايشان است . و بنا بر وجه دوم به عموم مشركين امت است ، ولى به هر حال خطاب در آن عمومى و اجتماعى است ، و ممكن هم هست بين هر دو وجه جمع كرد .\r\nاحتمال هم دارد مراد آن حالتى باشد كه انسان در لحظات آخر عمر پيدا مىكند ، كه همه پندارهايش نقش بر آب شده ، و ادعاءهايى كه داشت از بين رفته ، و ديگر دستش از همه جا بريده ، به غير از خداى عز و جل چيزى برايش نمانده است ، مؤيد اين معنا ذيل آيه و آيه بعد از آن است . و بنا بر اين ، احتمال ضمير در * ( « أَنَّه الْحَقُّ » ) * به خداى سبحان برمىگردد .\r\nالبته مفسرين در معناى آيه اقوالى ديگر دارند كه از نقل آنها صرفنظر كرديم .\r\n* ( « أوَ لَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ » ) * فاعل « لم يكف » جمله « بربك » است ، چون حرف « با » در آن زايد ، است ، و جمله * ( « أَنَّه عَلى كُلِّ شَيْءٍ شَهِيدٌ » ) * بدل از فاعل است ، و استفهام در جمله استفهام انكارى است ، و معناى جمله اين است كه : آيا براى روشن شدن حق كافى نيست كه پروردگار تو مشهود بر هر چيز است ؟ آرى كافى است براى اينكه هيچ موجودى نيست مگر آنكه از جميع جهاتش محتاج به خدا و وابسته به او است ، و او قائم بر آن و قاهر و ما فوق آن است ، پس خداى تعالى براى هر چيزى مشهود و معلوم است ، هر چند كه بعضى او را نشناسند .\r\nو اتصال جمله مورد بحث به جمله * ( « سَنُرِيهِمْ . . . » ) * بنا بر وجه سوم از وجوه گذشته روشن است ، ولى بنا بر دو وجه اول وجه اتصالش خيلى روشن نيست ، و شايد اين باشد كه مشركين اگر به قرآن كفر ورزيدند ، براى اين بود كه به توحيد دعوت مىكرده ، و به همين جهت در صدر آيه شريفه كه استدلال مىكرد بر حقانيت قرآن ، ناگهان به حقانيت دعوتش منتقل شده ، و بدون اينكه واسطه اى قرار دهد در ذيل آيه مستقيما به استدلال بر آن پرداخته .\r\nگويا فرموده : به زودى آيات خود را به ايشان مىنمايانيم تا برايشان روشن گردد كه قرآن حق است ، و در نتيجه از اين راه برايشان محقق شود كه پروردگار تو يكى است و شريك\r\n\r\n","description":"","footnote":"\r\n( 1 ) خدا به كسانى كه ايمان آورده و عمل صالح كردند وعده داده كه ايشان را جانشين در زمين كند . سوره نور ، آيه 55 .\r\n","page_name":" 614 ","page_number":614},
  {"content":"\r\nندارد ، آن گاه فرموده : نه ، اين راه ، راه دورى است ، و در اين ميان راهى نزديكتر هست ، و آن اين است كه بگوييم : « آيا براى ايشان كافى نيست كه پروردگار تو معلوم براى هر چيز است » ؟\r\n* ( « أَلا إِنَّهُمْ فِي مِرْيَةٍ مِنْ لِقاءِ رَبِّهِمْ . . . » ) *\r\nآنچه از سياق استفاده مىشود اين است كه در آيه شريفه هشدار مىدهد به اينكه مشركين از اجتماع بر وحدانيت خداى تعالى از اين طريق كه او شهيد بر هر چيز است استفاده نمىكنند ، با اينكه اين طريق روشنترين برهان بر مساله توحيد است ، اگر كسى تعقل كند .\r\nو اين بدان جهت است كه دلهايشان در باره مساله معاد و لقاى خدا دچار بيمارى شك و ريب است ، و بدين جهت است كه نمىتوانند بفهمند خداى تعالى شهيد بر هر چيز است ، و او و صفات و افعالش محجوب از هيچ يك از مخلوقات خود نيست .\r\nآن گاه هشدار مىدهد به اينكه * ( « أَلا إِنَّه بِكُلِّ شَيْءٍ مُحِيطٌ » ) * تا به وسيله آن اين شك و ريب از دلهايشان بر طرف و ريشه كن شود ، و آن هشدار عبارت است از اينكه : خداى تعالى به هر چيزى احاطه دارد ، البته نه احاطه اى كه ما به چيزى داريم ، بلكه احاطه اى كه لايق به ساحت قدس و كبريايى او باشد ، پس هيچ مكان و مكينى از خدا خالى نيست ، و هيچ چيز از نظر او پنهان نيست ، و داخل در هيچ چيزى هم نيست .\r\nمفسرين در معناى اين آيه اقوالى دارند ، كه اگر به آنها مراجعه كنى قطعا تعجب خواهى كرد .\r\n\r\nبحث روايتى\r\n\r\nدر الدر المنثور است كه ابن عساكر از عكرمة روايت كرده كه در تفسير آيه * ( « أفَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ » ) * گفته است : اين آيه شريفه در باره عمار بن ياسر ( رضوان اللَّه عليه ) و ابى جهل نازل شده « 1 » .\r\nمؤلف : و نيز الدر المنثور اين روايت را از تعدادى از كتب از بشر بن تميم روايت كرده . ابن مردويه هم از ابن عباس نقل كرده كه : گفت منظور از * ( « أفَمَنْ يُلْقى فِي النَّارِ » ) * ابى جهل بن هشام ، و منظور از * ( « أَمْ مَنْ يَأْتِي آمِناً يَوْمَ الْقِيامَةِ » ) * ابو بكر صديق است . ولى همه اين\r\n\r\n","description":"","footnote":"\r\n( 1 ) الدر المنثور ، ج 5 ، ص 366 .\r\n","page_name":" 615 ","page_number":615},
  {"content":"\r\nروايات از باب تطبيق است .\r\nو در تفسير قمى در روايت ابى الجارود از حضرت ابى جعفر ( ع ) روايت كرده ، كه در معناى آيه * ( « إِنَّ الَّذِينَ كَفَرُوا بِالذِّكْرِ لَمَّا جاءَهُمْ » ) * فرموده : يعنى قرآن . و در ذيل جمله * ( « لا يَأْتِيه الْباطِلُ مِنْ بَيْنِ يَدَيْه » ) * فرموده : يعنى نه از راه تورات باطلى به قرآن راه مىيابد ، و نه از طريق انجيل و زبور ، * ( « وَلا مِنْ خَلْفِه » ) * يعنى و نه بعد از آن كتابى پيدا مىشود كه آن را باطل كند « 1 » . و در مجمع البيان در ذيل همين آيه گفته است : در معناى آن اقوالى است . تا آنجا كه مىگويد : قول سوم اين است كه آيه شريفه مىخواهد بفرمايد : در خبرهايى كه قرآن از گذشته داده باطلى نيست ، و در خبرهايى هم كه از آينده داده باطلى نيست ، بلكه اخبار قرآن همه اش مطابق با واقع است ، و اين معنا از حضرت ابى جعفر باقر و امام صادق ( ع ) نيز روايت شده « 2 » . و در تفسير قمى در ذيل آيه * ( « ء أَعْجَمِيٌّ وَعَرَبِيٌّ » ) * فرموده : اگر اين قرآن اعجمى بود مىگفتند : چطور ما آن را بياموزيم ، در حالى كه زبان ما عربى است ، و چرا آن را عربى نياوردى ، لذا خداى تعالى خواست آن را به زبان ايشان نازل كند ، هم چنان كه فرموده : « وَما أَرْسَلْنا مِنْ رَسُولٍ إِلَّا بِلِسانِ قَوْمِه - هيچ رسولى نفرستاديم مگر به زبان قوم خودش » « 3 » .\r\nو در روضه كافى به سند خود از طيار از امام صادق ( ع ) روايت كرده كه در ذيل آيه * ( « سَنُرِيهِمْ آياتِنا فِي الآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ » ) * فرموده : منظور فرو رفتن در زمين ، و مسخ شدن ، و هدف سنگهاى آسمانى قرار گرفتن است . راوى مىگويد :\r\nپرسيدم * ( « حَتَّى يَتَبَيَّنَ لَهُمْ » ) * يعنى چه ؟ فرمود : اين را فعلا رها كن ، اين مربوط به قيام قائم است « 4 » .\r\nو در ارشاد مفيد از على بن ابى حمزه ، از ابى الحسن موسى بن جعفر ( ع ) روايت آورده كه در ذيل آيه شريفه بالا فرمود : منظور فتنه هايى است كه در آفاق زمين رخ مىدهد و مسخى كه دشمنان حق را نابود مىكند « 5 » .\r\nو در روضه كافى به سند خود از ابى بصير از امام صادق ( ع ) روايت آورده كه فرمود : آيت در انفس ، مسخ ، و آيت در آفاق ناسازگارى روزگار است تا قدرت خداى عز و جل را هم در نفس خود ببينند و هم در آفاق . عرضه داشتم : « * ( حَتَّى يَتَبَيَّنَ لَهُمْ أَنَّه الْحَقُّ ) * » چه معنا دارد ؟ فرمود : منظور خروج قائم است ، چون آن حقى كه نزد خدا است و روزى براى خلق هويدا مىشود و خلق او را مىبينند ، همان قائم ( ص ) است . « 6 »\r\nو الحمد للَّه رب العالمين\r\n\r\n\r\n","description":"","footnote":"\r\n( 1 ) تفسير قمى ، ج 2 ، ص 266 .\r\n( 2 ) مجمع البيان ، ج 9 ، ص 15 .\r\n( 3 ) تفسير قمى ، ج 2 ، ص 266 .\r\n( 4 ) كافى ، ج 8 ، ص 166 ، ح 118 .\r\n( 5 ) ارشاد مفيد ، ص 359 .\r\n( 6 ) روضه كافى ، ج 8 ، ص 381 ، ح 575 .\r\n","page_name":" 616 ","page_number":616}
  ]