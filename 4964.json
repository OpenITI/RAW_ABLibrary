[
  {"content":"\r\nترجمه\r\nتفسير الميزان\r\nاز علامه فقيد\r\nسيد محمد حسين طباطبائى\r\n( قدس سره )\r\nمترجم : سيد محمد باقر موسوى همدانى\r\nجلد دهم\r\n","description":"","footnote":"","page_name":" 1 ","page_number":1},
  {"content":"\r\nترجمهء\r\nتفسير الميزان\r\n( ج 10 )\r\nمؤلف : استاد علامهء طباطبائي\r\nمترجم : سيد محمد باقر موسوى همدانى\r\nموضوع : تفسير\r\nنوبت چاپ :\r\nمحل چاپ : چاپخانه دفتر انتشارات اسلامى\r\nتعداد مجلدات : 20 مجلد\r\nتعداد صفحات : 592\r\nتاريخ انتشار :\r\nتيراژ :\r\nدفتر انتشارات اسلامى\r\nوابسته به جامعهء مدرسين حوزهء علميهء قم\r\n","description":"","footnote":"","page_name":" 2 ","page_number":2},
  {"content":"\r\n\r\n( 10 ) ( سوره يونس داراى 109 آيه مىباشد )\r\n\r\n\r\nبِسْمِ اللَّه الرَّحْمنِ الرَّحِيمِ\r\nالر تِلْكَ آياتُ الْكِتابِ الْحَكِيمِ ( 1 ) أكانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ أَنْ أَنْذِرِ النَّاسَ وَبَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ قالَ الْكافِرُونَ إِنَّ هذا لَساحِرٌ مُبِينٌ ( 2 ) إِنَّ رَبَّكُمُ اللَّه الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الأَمْرَ ما مِنْ شَفِيعٍ إِلَّا مِنْ بَعْدِ إِذْنِه ذلِكُمُ اللَّه رَبُّكُمْ فَاعْبُدُوه أفَلا تَذَكَّرُونَ ( 3 ) إِلَيْه مَرْجِعُكُمْ جَمِيعاً وَعْدَ اللَّه حَقًّا إِنَّه يَبْدَؤُا الْخَلْقَ ثُمَّ يُعِيدُه لِيَجْزِيَ الَّذِينَ آمَنُوا وَعَمِلُوا الصَّالِحاتِ بِالْقِسْطِ وَالَّذِينَ كَفَرُوا لَهُمْ شَرابٌ مِنْ حَمِيمٍ وَعَذابٌ أَلِيمٌ بِما كانُوا يَكْفُرُونَ ( 4 )\r\nهُوَ الَّذِي جَعَلَ الشَّمْسَ ضِياءً وَالْقَمَرَ نُوراً وَقَدَّرَه مَنازِلَ لِتَعْلَمُوا عَدَدَ السِّنِينَ وَالْحِسابَ ما خَلَقَ اللَّه ذلِكَ إِلَّا بِالْحَقِّ يُفَصِّلُ الآياتِ لِقَوْمٍ يَعْلَمُونَ ( 5 ) إِنَّ فِي اخْتِلافِ اللَّيْلِ وَالنَّهارِ وَما خَلَقَ اللَّه فِي السَّماواتِ وَالأَرْضِ لآياتٍ لِقَوْمٍ يَتَّقُونَ ( 6 ) إِنَّ الَّذِينَ لا يَرْجُونَ لِقاءَنا وَرَضُوا بِالْحَياةِ الدُّنْيا وَاطْمَأَنُّوا بِها وَالَّذِينَ هُمْ عَنْ آياتِنا غافِلُونَ ( 7 ) أُولئِكَ مَأْواهُمُ النَّارُ بِما كانُوا يَكْسِبُونَ ( 8 ) إِنَّ الَّذِينَ آمَنُوا وَعَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ تَجْرِي مِنْ تَحْتِهِمُ الأَنْهارُ فِي جَنَّاتِ النَّعِيمِ ( 9 )\r\nدَعْواهُمْ فِيها سُبْحانَكَ اللَّهُمَّ وَتَحِيَّتُهُمْ فِيها سَلامٌ وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ ( 10 )\r\n","description":"","footnote":"","page_name":" 3 ","page_number":3},
  {"content":"\r\nترجمه آيات\r\nبه نام خداوند بخشنده مهربان ،\r\nالر ، آن آيات كه مقامى بس بلند دارند آيات كتابى است سراسر حكمت ( 1 ) .\r\nچه جاى تعجب براى مردم است كه ما به مردى از آنان وحى كنيم ، كه مردم بى ايمان را ، بيم ، و آنهايى را كه ايمان صادق آورده‌اند بشارت ده ، كه نزد پروردگارشان مقامى صادق دارند ؟ ! ولى كافران گفتند : اين مرد ، ساحرى است آشكار ( 2 ) .\r\n( به آنان بگو ) پروردگار شما آن كسى است كه آسمانها و زمين را در شش روز بيافريد و سپس بر كرسى قدرت و مقام تدبير قرار گرفت و به تدبير امور عالم پرداخت ، هيچ شفاعت كننده اى وجود ندارد مگر به اذن خود او ، ( آيا هنوز هم فكرتان به اين معنا منتقل نشده كه ) پروردگار شما همين خدا است كه مدبر و پرورش دهنده همه عالم است ( 3 ) .\r\nبازگشت همه شما به سوى او است ، اين وعده خدا حق است ، كه همو خلقت را آغاز كرد و همو خلق را به سوى خود برمىگرداند ، تا كسانى را كه ايمان آورده اعمال صالح كردند به عدالت پاداش دهد ، و كسانى كه كفر ورزيدند براى آنان شرابى از آب جوشان جهنم است و به خاطر كفرشان عذابى دردناك دارند ( 4 ) .\r\nاو كسى است كه خورشيد را داراى روشنايى نمود و ماه را نورانى كرد ، و براى ماه در مسيرش منزلهايى قرار داد ( تا در هر شب در يك نقطه آسمان باشد ، از آفتاب دور و سپس به آن نزديك شود ) تا شما عدد سالها را بدانيد ( و حساب روز و ماه را در دست داشته باشيد ) خدا اين نظام را جز به حق نيافريده ، و اين آيات را براى مردمى كه مىخواهند بدانند شرح مىدهد ( 5 ) .\r\nمحققا در اختلاف شب و روز ( از نظر كوتاهى و بلندى آنها ) و موجوداتى كه خدا در آسمانها و زمين آفريده آيتهايى است براى مردمى كه تقواپيشه‌اند ( 6 ) .\r\nمحققا كسانى كه اميد و انتظارى به قيامت روز ديدار ما ندارند و به زندگى دنيا راضى و دلهايشان به همان ماديات پست آرامش يافته ، و نيز كسانى كه از آيات ما غافلند ( 7 ) .\r\nآنان جايگاهشان آتش خواهد بود به خاطر اعمالى كه مىكردند ( 8 ) .\r\n( در مقابل ، ) كسانى كه ايمان آورده و اعمال صالح انجام مىدهند ، پروردگارشان بوسيله ايمانشان هدايتشان مىكند ، و در بهشتهاى پر نعمت جويها در زير جايگاهشان روان است ( 9 ) .\r\nدر آنجا ( جذبه الهى آن چنان دلهايشان را پر كرده كه سخنى جز تسبيح ندارند ) مىگويند بارالها ! تو از هر عيب و نقصى منزهى ، و تحيت آنها به يكديگر سلام است ، و آخرين سخنشان « الحمد للَّه رب العالمين » است ( 10 )\r\n.\r\n","description":"","footnote":"","page_name":" 4 ","page_number":4},
  {"content":"\r\n\r\nبيان آيات\r\n\r\nاين سوره مباركه - همانطور كه از آياتش پيداست - در مكه نازل شده و از سوره هايى است كه نزول آن در اوائل بعثت بوده ، و اين سوره بطورى كه از پيوستگى و اتصال آيات كريمه اش پيداست يكباره نازل شده است . ولى بعضى « 1 » از مفسرين سه آيه از اين سوره را كه از جمله « فَإِنْ كُنْتَ فِي شَكٍّ مِمَّا أَنْزَلْنا إِلَيْكَ . . . » « 2 » شروع مىشود استثناء كرده و گفته‌اند كه اين سه آيه در مدينه نازل شده است . و بعضى « 3 » ديگر آيه « وَمِنْهُمْ مَنْ يُؤْمِنُ بِه وَمِنْهُمْ مَنْ لا يُؤْمِنُ بِه وَرَبُّكَ أَعْلَمُ بِالْمُفْسِدِينَ » « 4 » را استثناء كرده و گفته‌اند در مدينه و در باره يهوديان نازل شده ، و ليكن از الفاظ اين آيات هيچ دليلى بر اين دو قول ديده نمىشود .\r\nو غرض اين سوره ، يعنى آن هدفى كه سوره براى بيان آن نازل شده ، عبارت است از تاكيد مردم به التزام به توحيد ، و اين تاكيد را از راه بشارت و انذار انجام داده ، گويا اين سوره بعد از آنكه مشركين ، مساله وحى را انكار كردند و قرآن را سحر خواندند نازل شده ، و ادعاى آنان را به اين بيان رد كرده كه : قرآن كتابى است آسمانى و نازل شده به علم خداى تعالى ، و آنچه از معارف توحيد كه در آن است از قبيل وحدانيت خداى تعالى و علم و قدرت او ، و اينكه خلقت منتهى به او است ، و سنتهاى عجيبى كه در خلقت عالم دارد ، و اينكه خلق همگى با اعمالشان به سوى او بر مىگردند ، و در برابر آنچه كرده‌اند جزاء داده مىشوند - خير باشد جزاى خير داده مىشوند و شر باشد جزاى شر - همه و همه امورى است كه آيات آسمان و زمين بر آن دلالت دارد ، و عقل سالم نيز به سوى آن راهنمايى مىكند . پس ، همه اينها معانى و معارفى است حق ، و معلوم است كه كلامى كه بر چنين معارفى دلالت مىكند كلام حكيم است ، و سحر باطلى كه با عباراتى شيرين و فريبنده زينت شده نمىتواند حاكى از چنين معارفى باشد .\r\nدليل بر آنچه گفتيم اين است كه خداى تعالى سوره مورد بحث را با گفتار در باره تكذيب دشمنان نسبت به قرآن كريم آغاز نموده و فرموده : * ( « أكانَ لِلنَّاسِ عَجَباً أَنْ أَوْحَيْنا ) * . . . * ( قالَ الْكافِرُونَ إِنَّ هذا لَساحِرٌ مُبِينٌ » ) * و با لحنى چون : « وَاتَّبِعْ ما يُوحى إِلَيْكَ » ختم فرموده است ، و\r\n\r\n","description":"","footnote":"\r\n( 1 ) مجموعة من التفاسير ، ج 3 ، ص 224 .\r\n( 2 ) آيات 94 - 95 - 96 .\r\n( 3 ) مجموعة من التفاسير ، ج 3 ، ص 224 .\r\n( 4 ) سوره يونس آيه 40 .\r\n","page_name":" 5 ","page_number":5},
  {"content":"\r\nآن آغاز و اين انجام را در خلال آيات آن نيز چند بار تذكر داده ، يك جا فرموده : « وَإِذا تُتْلى عَلَيْهِمْ آياتُنا » و جاى ديگر فرموده : « وَما كانَ هذَا الْقُرْآنُ أَنْ يُفْتَرى مِنْ دُونِ اللَّه . . . » ، و جاى ديگر فرموده : « يا أَيُّهَا النَّاسُ قَدْ جاءَتْكُمْ مَوْعِظَةٌ . . . » ، و نيز فرموده : « فَإِنْ كُنْتَ فِي شَكٍّ مِمَّا أَنْزَلْنا إِلَيْكَ . . . » .\r\nپس همين كه مىبينيم اين مطلب ، يعنى سخن از حقانيت قرآن در چند جاى سوره تكرار شد و در اول و آخر آن آمده ، بايد بفهميم كه زمينه و اساس آيات اين سوره همان پاسخگويى و رد انكار كفارى است كه وحى بودن قرآن را انكار مىكردند ، و به همين جهت است كه باز مىبينيم تهديدهايى كه در اين سوره آمده - كه قسمت عمده سوره است - در باره مكذبين آيات خدا از اين امت است ، اينها هستند كه تهديدشان كرده است به قضاء بين آنان ، و بين پيامبرشان ( صلوات اللَّه عليه ) و فرموده : اين قضاء ، سنتى است كه خداى تعالى در بين هر امتى با پيغمبرش جارى كرده . و نيز مىبينيم كه سوره مورد بحث را با تعقيب همين جريان ختم نموده ، بطورى كه گويى بيان حقيقت نامبرده از مختصات اين سوره است .\r\nبنا بر اين جا دارد كه ما سوره يونس را به سوره انذار و قضاء عدل بين رسول خدا ( صلى اللَّه عليه و آله ) و بين امتش معرفى كنيم ، و اتفاقا سوره با همين قضاء ختم شده ، آنجا كه خطاب به رسول گرامى خود فرموده : « وَاصْبِرْ حَتَّى يَحْكُمَ اللَّه وَهُوَ خَيْرُ الْحاكِمِينَ » .\r\n* ( « الر ، تِلْكَ آياتُ الْكِتابِ الْحَكِيمِ » ) * اشاره با لفظ « تلك » كه مخصوص به مواردى است كه مشار اليه دور باشد به اين منظور است كه بفهماند قرآن كريم در افقى دور و سطحى عالى و مقامى بلند قرار دارد ، چون كلام خداى تعالى است ، كلامى است كه از چنين مقام بلندى ، مقام على اعلى و خداى رفيع الدرجات و خداى ذو العرش نازل شده .\r\n\r\n\r\nو كلمه « آيات » جمع كلمه « آية » است كه به معناى علامت مىباشد ، هر چند كه جايز است كه اين كلمه ، هم بر معانى اطلاق شود و هم بر اعيان خارجى و هم بر قول ، نظير آيه شريفه « أَوَ لَمْ يَكُنْ لَهُمْ آيَةً أَنْ يَعْلَمَه عُلَماءُ بَنِي إِسْرائِيلَ » « 1 » كه در آن كلمه آيت بر علم علماء بنى اسرائيل اطلاق شده ، و آيه : « وَجَعَلْناها وَابْنَها آيَةً لِلْعالَمِينَ » « 2 » ، كه در آن مريم و عيسى\r\n\r\n","description":"","footnote":"\r\n( 1 ) آيا براى يهوديان اين نمىتواند آيت باشد كه علماى بنى اسرائيل محمد ( صلى اللَّه عليه و آله ) را مىشناسند ؟ سوره شعراء ، آيه 197 .\r\n( 2 ) ما او و مادرش را براى مردم عالم آيت قرار داديم . « سوره انبياء ، آيه 91 »\r\n","page_name":" 6 ","page_number":6},
  {"content":"\r\n( ع ) آيت شمرده شده‌اند ، و آيه شريفه « وَإِذا بَدَّلْنا آيَةً مَكانَ آيَةٍ » « 1 » كه در آن آيت بر قول اطلاق شده است ، ليكن منظور از كلمه « آيات » در آيه مورد بحث بطور قطع اجزاء كلام الهى است ، براى اينكه گفتار در اين آيه پيرامون وحى است ، وحيى كه بر پيامبر اسلام نازل مىشد ، و معلوم است كه وحى به هر معنا از معانى كه ما آن را تصور كنيم و نزول وحى را به هر معنايى كه بدانيم ، از سنخ كلام است ، و چيزى است كه تلاوت مىشود و آن را مىخوانند .\r\n\r\n\r\nپس منظور از كلمه آيات در آيه مورد بحث اجزاء كتاب الهى است ، اجزايى كه تعين آنها تا حدى با مقاطعى است كه آيات را از يكديگر جدا مىسازد ، البته مقدارى هم از اين تعين را ذوق تفاهم تشخيص مىدهد ، و در تشخيص آن كمك مىكند ، و لذا چه بسا شده است كه بين علماى احصاء « 2 » از قبيل كوفىها و بصريها و ديگران در عدد آيات بعضى از سوره ها اختلاف افتاده ، اين به خاطر همان ذوق تفاهم است كه گفتيم در تشخيص اينكه اين جمله متصل به آيه قبل است و يا خود آيه اى جداگانه است دخالت دارد .\r\nو منظور از آن « كتاب حكيم » كتابى است كه حكمت در آن تبلور يافته و جاى گرفته است ، و چه بسا مفسرينى « 3 » كه گفته‌اند كلمه « حكيم » صفت مشبهه اى است به معناى مفعول ، ( چون صفت مشبهه كه غالبا به معناى اسم فاعل است گاهى هم به معناى اسم مفعول مىآيد ، مانند قتيل كه به معناى مقتول است ) ، و منظور از « حكيم » محكم است ، و محكم به معناى چيزى است كه طورى درست شده كه فساد و شكاف در آن پيدا نمىشود ، و كتابى كه چنين وضعى دارد - با در نظر گرفتن اينكه خداى تعالى آن را در آيه بعدى به عنوان وحى توصيف كرده - همان قرآنى است كه بر رسول خدا ( ص ) نازل شده است .\r\nولى بعضى گفته‌اند : منظور از آن ، قرآن نيست ، بلكه لوح محفوظ است ، و اگر آيات را از آن كتاب دانسته بدين جهت است كه از لوح محفوظ نازل شده است ، و در لوح محفوظ حفظ شده است . و اين تفسير هر چند كه با در نظر گرفتن آيه شريفه : « بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ » « 4 » و آيه : « إِنَّه لَقُرْآنٌ كَرِيمٌ فِي كِتابٍ مَكْنُونٍ » « 5 » ، تفسيرى بى وجه نيست ، و ليكن از آيه مورد بحث و ساير آياتى كه چنين سياقى دارند ، يعنى در اوائل سوره هايى قرار دارند كه با\r\n\r\n","description":"","footnote":"\r\n( 1 ) و چون سخنى را به سخنى ديگر تبديل كنيم . « سوره نحل ، آيه 101 »\r\n( 2 ) كسانى كه متخصص در تعيين عدد آياتند .\r\n( 3 ) مجموعة من التفاسير ج 3 ص 225\r\n( 4 ) بلكه آن قرآنى است مجيد در لوح محفوظ . « سوره بروج ، آيات 21 و 22 »\r\n( 5 ) آن كتابى است گرامى كه خود در كتابى خواندنى و مسطور قرار دارد . « سوره واقعه ، آيات 77 و 78 »\r\n","page_name":" 7 ","page_number":7},
  {"content":"\r\nحروف « الف - لام - راء » و ساير آيات مشابه آن و يا آياتى كه به وضع قرآن نظر دارند آغاز شده اين معنا ظهور دارد كه منظور از كتاب و آيات كتاب ، همين قرآنى است كه تلاوت مىشود ، و به عنوان اينكه لوحى است كه از بطلان و تغيير محفوظ است قرائت مىشود ، هم چنان كه كلمه « كتاب » هر جا كه ماخوذ از لوح محفوظ اعتبار شده به همين معنا است ، مانند آيه :\r\n« تِلْكَ آياتُ الْكِتابِ وَقُرْآنٍ مُبِينٍ » « 1 » و آيه « كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ » « 2 » و آياتى ديگر .\r\n\r\n\r\n* ( « أكانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ . . . » ) *\r\nاستفهام در اين آيه شريفه انكارى است و مىخواهد تعجب كفار را از وحى كردن خداى تعالى به يك نفر از افراد آنان را تخطئه كند ، و بفرمايد : هيچ جاى تعجب نيست كه خداى تعالى معارفى را كه دعوت قرآنى مشتمل بر آن است به فردى از افراد شما وحى كند .\r\n* ( « أَنْ أَنْذِرِ النَّاسَ . . . » ) * - اين جمله آن چيزى را كه به آن جناب وحى كرده بود تفسير مىكند ، و مىفهماند اينكه گفتيم * ( « أَوْحَيْنا إِلى رَجُلٍ مِنْهُمْ » ) * ، منظورمان از آن چيزى كه وحى كرديم انذار و تبشير است . پس آن وحى نسبت به عموم مردم انذار ، و نسبت به خصوص كسانى كه از ميان عموم ايمان آورده‌اند بشارت است . پس ، به هر حال اين كتاب در بعضى از احتمالات و تقادير به ضرر مردم است و آن احتمال عبارت است از اينكه مردم نسبت به آن كفر بورزند و از دستوراتش عصيان كنند ، و در بعضى از تقادير به نفع مردم است ، و آن عبارت است از اينكه مردم به آن ايمان آورده دستوراتش را اطاعت كنند .\r\nحال ببينيم آن بشارت چيست ؟ در آيه شريفه ، جمله * ( « بَشِّرِ الَّذِينَ آمَنُوا » ) * با جمله * ( « أَنَّ لَهُمْ قَدَمَ صِدْقٍ عِنْدَ رَبِّهِمْ - ) * اينكه مؤمنين نزد پروردگارشان قدم صدقى دارند » تفسير شده ، و منظور از * ( « قَدَمَ صِدْقٍ » ) * مقام و منزلت صادق و واقعى است ، هم چنان كه آيه شريفه « فِي مَقْعَدِ صِدْقٍ عِنْدَ مَلِيكٍ مُقْتَدِرٍ » « 3 » به آن اشاره نموده و مىفهماند كه مؤمنين مجلسى صدق نزد مالك مقتدر آسمانها و زمين دارند ، چون ايمان آنجا كه باعث قرب و منزلت نزد خداى تعالى مىشود ، قهرا صدق در ايمان باعث صدق در آن مقام و منزلت نيز هست ، پس مؤمنين همانطور كه ايمانشان صادق است ، منزلتشان نيز صادق است .\r\n\r\n","description":"","footnote":"\r\n( 1 ) اينها آيات آن كتاب ، و قرآنى است روشنگر . « سوره حجر ، آيه 1 »\r\n( 2 ) كتابى است كه آياتش نخست محكم شده و سپس آياتش از ناحيه حكيمى خبير جدا جدا گشته است . « سوره هود ، آيه 1 »\r\n( 3 ) در مجلسى پسنديده نزد مالكى مقتدر . « سوره قمر ، آيه 55 »\r\n","page_name":" 8 ","page_number":8},
  {"content":"\r\nبنا بر اين ، اگر در آيه شريفه منزلت صدق و يا به عبارت ديگر ، مقام صدق را قدم صدق خوانده ، از باب كنايه است ، و چون اشغال مكان معمولا و عادتا بوسيله قدم صورت مىگيرد بدين مناسبت كلمه « قدم » در مكان - اگر مورد از موارد مادى باشد - و در مقام و منزلت - اگر مورد از امور معنوى باشد - استعمال مىشود ، و در آيه نيز به همين مناسبت استعمال شده ، و سپس كلمه « قدم » را به كلمه « صدق » اضافه كرد ، به اين عنايت كه قدم ، قدم صاحب صدق ، و صدق ، صدق صاحب قدم است ، كسى است كه در كارش صادق است ، يعنى قدمش قدم كسى است كه صادق است ، و يا خود قدمش صادق است ، چون خودش صادق است .\r\nالبته ، در اين ميان معنايى ديگر براى اين جمله هست ، و آن اين است كه منظور از صدق ، طبيعت صدق باشد ، گويا صدق خودش قدمى دارد ، هم چنان كه كذب هم براى خود قدمى دارد ، و قدمى كه داراى صدق است آن قدمى است كه در راه هدف استوار مىماند و نمىلغزد ، ولى قدم كذب آن قدمى است كه از راه منحرف مىشود .\r\n* ( « قالَ الْكافِرُونَ إِنَّ هذا لَساحِرٌ مُبِينٌ » ) * بعضى از اهل قرائت « 1 » جمله مورد بحث را « ان هذا لسحر مبين » قرائت كرده‌اند ، كه در اين صورت معنايش چنين مىشود : « اين قرآن سحرى است آشكار » ، ليكن برگشت هر دو قرائت به يك معنا است ، چون اگر كفار ، رسول خدا ( ص ) را ساحر مىخواندند ، به خاطر اين بود كه قرآن كريم را سحر مىناميدند .\r\nاين جمله بمنزله تعليلى است براى جمله : * ( « أكانَ لِلنَّاسِ عَجَباً » ) * ، و با اين جمله تعجب كفار را مجسم مىسازد ، و آن اينكه ، وقتى آياتى را كه رسول خدا ( ص ) بر آنان تلاوت مىكرد مىشنيدند آن را كلامى غير از نوع كلام خودشان مىيافتند ، كلامى خارق العاده ، كلامى كه دلها را مجذوب مىكرد و جانها را شيفته خود مىساخت ، لذا آن كلام را « سحر » و صاحب آن كلام را « ساحرى آشكار » مىخواندند .\r\n\r\n\r\n* ( « إِنَّ رَبَّكُمُ اللَّه الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ » ) * بعد از آنكه در آيه قبل تعجب كفار را از نزول وحى ( قرآن ) بر رسول خدا ( ص ) و نيز تكذيب نزول وحى توسط آنان را ذكر كرد و يادآور شد كه كفار قرآن كريم را سحر خواندند ، شروع كرده در بيان مورد تكذيب آنان ، و آن را از دو جهت مورد سخن قرار داد ، اول اينكه آنچه كفار وحى بودنش را تكذيب كردند يعنى قرآن كريم ، بدان جهت كه مشتمل است\r\n\r\n","description":"","footnote":"\r\n( 1 ) مجمع البيان ، ج 3 ، جزء 11 ، ص 6 .\r\n","page_name":" 9 ","page_number":9},
  {"content":"\r\nبر معارفى صحيح و حق و غير قابل ترديد نمىتواند سحر باشد ، و دوم اينكه قرآنى كه كفار آن را سحر خواندند كتابى است الهى و حق ، و به هيچ وجه سحر نيست .\r\nپس ، جمله * ( « إِنَّ رَبَّكُمُ اللَّه . . . » ) * شروع در بيان جهت اول است ، مىفرمايد : آنچه رسول اسلام ( ص ) شما را بدان مىخواند و قرآن شما را تعليم مىدهد حق است و شكى در آن نيست ، و بر شما واجب است كه آن را پيروى كنيد .\r\nو معناى آيه اينست كه : اى مردم ! پروردگار شما همان اللَّه است ، كه همه اين عالم محسوس - از زمين و آسمانش - را در شش روز بيافريد ، و سپس ( به عالم غير محسوس پرداخت ) بر كرسى قدرتش و مقام تدبيرش كه همه تدبيرها به آن مقام منتهى مىشود ، قرار گرفت ، و شروع به تدبير امر عالم نمود ، وقتى پروردگار شما چنين كسى است و وقتى همه تدبيرها به او منتهى مىشود ، بدون اينكه كسى را به يارى و پشتيبانى خود بخواند و بدون اينكه كسى باشد كه در تدبير امور عالم دخالت و وساطت ( شفاعت ) داشته باشد ، و اگر شفيعى باشد ، به اذن خود او شفاعت مىكند ، پس ، خداى سبحان سبب اصلى است ، و كسى است كه غير او هيچ سببى اصالت و استقلال ندارد ، و اسبابى كه هستند همه را او سببيت داده و او آن اسباب را واسطه و شفيع قرار داده است .\r\nو چون چنين است پس پروردگار شما همين اللَّه است كه امور شما را تدبير مىكند ، نه غير او ، و نه اين ربهاى موهومى كه شما براى خودتان درست كرده‌ايد ، و به خيال خودتان آنها را شفيع و واسطه بين خود و خداى تعالى گرفته‌ايد .\r\nو منظور از جمله : * ( « ذلِكُمُ اللَّه رَبُّكُمْ فَاعْبُدُوه أفَلا تَذَكَّرُونَ » ) * همين معنا است ، مىفرمايد : چرا فكر شما منتقل به اين واقعيت نمىشود تا بفهميد كه اللَّه به تنهايى رب شما است و ربى به جز او نيست ، و چرا اندكى به فكر خود فشار نمىآوريد تا معنا و حقيقت معناى الوهيت و خلقت و تدبير را بفهميد .\r\nدر سابق آنجا كه آيه شريفه : « إِنَّ رَبَّكُمُ اللَّه » « 1 » را تفسير مىكرديم معناى كلماتى از قبيل « عرش » ، « شفاعت » ، « اذن » و غير آن را بيان نموديم ، خواننده عزيز مىتواند به جلد هشتم اين كتاب مراجعه نمايد .\r\n* ( « إِلَيْه مَرْجِعُكُمْ جَمِيعاً وَعْدَ اللَّه حَقًّا » ) * در اين جمله معاد را خاطر نشان مىسازد ، هم چنان كه جمله قبلى مبدأ را تذكر مىداد ، و\r\n\r\n","description":"","footnote":"\r\n( 1 ) « سوره اعراف ، آيه 54 » .\r\n","page_name":" 10 ","page_number":10},
  {"content":"\r\nجمله * ( « وَعْدَ اللَّه حَقًّا » ) * از باب قائم شدن مفعول مطلق مقام فعلش مىباشد ، و معناى جمله :\r\n« وعده اللَّه وعدا حقا » است ، يعنى خداى تعالى وعده داده وعده اى حق .\r\nكلمه « حق » عبارت است از چيزى كه اصل و واقعيت داشته باشد و خبر ، مطابق آن واقعيت باشد . بنا بر اين ، خبر و يا به عبارتى وعده اى كه خداى تعالى مىدهد به اينكه معادى در پيش است حق بودنش به اين معنا است كه خلقت الهى به نحوى صورت گرفته كه جز با برگشتن موجودات به سوى او تام و كامل نمىشود ، و از جمله موجودات يكى هم نوع بشر است كه بايد به سوى خداى تعالى برگردد . و اين مانند سنگى است كه از آسمان به طرف زمين حركت مىكند كه با حركت خود وعده سقوط بر زمين را مىدهد ، چون حركتش سنخه اى است كه جز با نزديك شدن تدريجى به زمين و جز ساقط شدن و آرام گرفتن در روى زمين تمام نمىشود ، اشياء عالم نيز چنيناند ، حركتشان نهايتى دارد و آن برگشت به خداى تعالى است ، به همان مبدئى كه از آنجا حركت را آغاز كردند ، آيه زير همين معنا را خاطر نشان ساخته مىفرمايد : « يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه » « 1 » دقت فرمائيد .\r\n* ( « إِنَّه يَبْدَؤُا الْخَلْقَ ثُمَّ يُعِيدُه لِيَجْزِيَ الَّذِينَ آمَنُوا وَعَمِلُوا الصَّالِحاتِ بِالْقِسْطِ . . . » ) *\r\nاين جمله ، جمله * ( « إِلَيْه مَرْجِعُكُمْ جَمِيعاً » ) * را تاكيد ، و معناى اجمالى رجوع و معاد را كه اين جمله متضمن آن است تفصيل و شرح مىدهد .\r\nممكن هم هست تعليل آن جمله متقدم باشد ، و بخواهد به دو حجت و برهانى كه قرآن همواره به آن دو حجت بر اثبات معاد استدلال مىكند اشاره نمايد .\r\n\r\n\r\nحجت اول را جمله : * ( « إِنَّه يَبْدَؤُا الْخَلْقَ ثُمَّ يُعِيدُه » ) * متضمن است ، به اين بيان كه يكى از سنتهاى جارى خداى سبحان اين است كه هستى را به هر چيزى كه مىآفريند افاضه مىكند ، و اين افاضه خود را به رحمتش آن قدر ادامه مىدهد تا آن موجود خلقتش به حد كمال و تماميت برسد ، در اين مدت آن موجود به رحمتى از خداى تعالى موجود شده و زندگى مىكند و از آن رحمت برخوردار مىگردد ، و اين برخوردارى هم چنان ادامه دارد تا مدت معين .\r\nبعد از آنكه آن مدت بسر آمد و موجود نامبرده به نقطه انتهاى اجل معين خود رسيد اين رسيدن به نقطه نهايى فناء و هيچ شدن آن موجود نيست ، زيرا معناى فانى شدنش باطل شدن رحمت الهىايست كه باعث وجود و بقاء و آثار وجود يعنى حيات ، قدرت ، علم و ساير آثار\r\n\r\n","description":"","footnote":"\r\n( 1 ) هان اى انسان ! تو دائما در حال تلاش و حركت به سوى پروردگارت هستى ، تلاشى كه تو را به ديدار او مىكشاند . « سوره انشقاق ، آيه 6 »\r\n","page_name":" 11 ","page_number":11},
  {"content":"\r\nوجودى او بود ، و معلوم است كه رحمت الهى بطلان نمىپذيرد . پس ، رسيدن به نقطه نهايى اجل به معناى گرفتن و قبض كردن رحمتى است كه بسط كرده بود . آرى ، آنچه خداى تعالى افاضه مىكند وجه خدا و جلوه او است ، و وجه خدا فنا پذير نيست .\r\nپس ، اينكه مىبينيم فلان موجود از بين مىرود و اجلش بسر مىآيد ، اين سرآمدن اجل آن طور كه ما مىپنداريم فنا و بطلان آن موجود نيست ، بلكه برگشتن آن به سوى خداى تعالى است ، به همان جايى كه از آنجا نازل شده بود ، و چون آنچه نزد خدا است باقى است ، پس اين موجود نيز باقى است ، و آنچه كه به نظر ما ، هست و نيست شدن مىباشد در واقع بسط رحمت خداى تعالى و قبض آن است ، و اين همان معاد موعود است .\r\n\r\n\r\nو حجت دوم را جمله * ( « لِيَجْزِيَ الَّذِينَ آمَنُوا وَعَمِلُوا الصَّالِحاتِ بِالْقِسْطِ . . . » ) * متضمن است ، به اين بيان كه عدل و قسط الهى - كه يكى از صفات فعل او است - اجازه نمىدهد كه در درگاه او دوغ و دوشاب يكسان باشد ، با آن كسى كه با ايمان آوردن در برابرش خضوع نموده ، و اعمال صالح كرده و با آن كسى كه بر حضرتش استكبار و به خود و به آياتش كفر ورزيده يك جور معامله كند . اين دو طايفه در دنيا كه بطور يكسان در تحت سيطره اسباب و علل طبيعى قرار داشتند ، اسبابى كه به اذن خدا يا سود مىرسانيد ، و يا ضرر اگر قرار باشد در آخرت هم بطور يكسان با آنان معامله شود ظلم خواهد بود . پس ، جز اين باقى نمىماند كه خداى تعالى بين اين دو طايفه در زمانى كه به سوى او بر مىگردند فرق بگذارد ، به اين معنا كه مؤمنين نيكوكار را جزاى خير ، و كفار بد كار را سزاى بد دهد ، تا ببينى آنان از چه چيز لذت مىبرند ، و اينان از چه چيز متالم و ناراحت مىشوند .\r\nبنا بر اين ، تكيه اين حجت بر دو چيز است ، يكى بر تفاوت اين دو طائفه به خاطر ايمان و عمل صالح ، و كفر و عمل ناصالح ، و ديگرى بر كلمه « بالقسط » ، اين نكته را از نظر دور مدار . و جمله « ليجزى » بنا بر آنچه از ظاهر بيان استفاده مىشود متعلق است به جمله * ( « إِلَيْه مَرْجِعُكُمْ جَمِيعاً » . ) *\r\nالبته اين احتمال هم هست كه جمله : « ليجزى . . . » متعلق باشد به جمله * ( « ثُمَّ يُعِيدُه » ) * ، كه در اين صورت ، كلام آن جنبه را كه گفتيم يعنى جنبه فرقگذارى بين دو طائفه و بيان عدل الهى را ندارد ، بلكه جنبه تعليل دارد ، و به يك حجت كه همان حجت دومى است اشاره خواهد داشت . و از جهت لفظ آيه ، احتمال دوم به ذهن نزديكتر است .\r\n\r\n\r\n* ( « هُوَ الَّذِي جَعَلَ الشَّمْسَ ضِياءً وَالْقَمَرَ نُوراً . . . » ) *\r\nكلمه « ضياء » بطورى كه گفته شده - مصدر است براى « ضاء ، يضوء ، ضوء و ضياء »\r\n","description":"","footnote":"","page_name":" 12 ","page_number":12},
  {"content":"\r\nهمانطور كه كلمه « عياذ » مصدر است براى « عاذ ، يعوذ ، عوذا و عواذا » . و اى بسا كه جمع باشد براى كلمه « ضوء » ، همانطور كه كلمه « سياط » جمع است براى « سوط » و اين عبارت چيزى در تقدير دارد كه مضاف كلمه « ضياء » است ، و تقدير آن « جعل الشمس ذات ضياء و القمر ذا نور » است ، يعنى خداى تعالى خورشيد را داراى ضياء و ماه را داراى نور كرد .\r\nو همچنين كلمه « منازل » در جمله * ( « وَقَدَّرَه مَنازِلَ » ) * مضافى در تقدير دارد ، و تقدير كلام : « و قدره ذا منازل » است ، يعنى خداى تعالى قمر را داراى منزلها كرد تا در مسير حركتش در هر شب به منزلى از آن منازل برسد ، غير آن منزلى كه شب قبلش در آنجا قرار داشت . نتيجه اين تقدير الهى اين شد كه قرص قمر دائما در حال دور شدن از خورشيد حركت كند ، تا از طرف ديگر باز به خورشيد برسد ، و يك دور تمام اين حركت قمر ، يك ماه قمرى را و دوازده ماه يك سال را تشكيل دهد ، و خلق خدا در شمردن عدد سالها و رسيدگى به حسابها از اين تقدير الهى بهره مند شوند . نكته ديگرى كه آيه مورد بحث آن را افاده مىكند اين است كه خداى تعالى آنچه را كه در به كار اندازى اين تقدير و اين نظام آفريده ، و نتايج و اهدافى كه بر خلقت آنها مترتب ساخته ، همه به حق بوده ، زيرا نتايج مزبور اهدافى حقيقىاند ، كه بطور منظم بر مخلوقات او مترتب مىشوند . پس ، در سراسر جهان خلقت نه لغوى در كار است ، و نه غرض باطل و بيهوده اى ، و نه تصادف و اتفاقى .\r\nپس ، خداى تعالى اگر اين موجودات را خلق كرده و بر اين ترتيب مرتب ساخته براى اين بوده كه شؤون حيات شما را تدبير ، و امور معاش و معاد شما را اصلاح كند . پس او به همين دليل رب شما و مالك امر و مدبر شان شما است و جز او ربى نيست .\r\n* ( « يُفَصِّلُ الآياتِ لِقَوْمٍ يَعْلَمُونَ » ) * - احتمال دارد كه منظور از « تفصيل آيات » تفصيل به حسب تكوين خارجى باشد ، و احتمال هم دارد منظور تفصيل به حسب بيان لفظى باشد ، و بعيد نيست كه بگوئيم اولى به سياق آيه نزديكتر است .\r\n* ( « إِنَّ فِي اخْتِلافِ اللَّيْلِ وَالنَّهارِ وَما خَلَقَ اللَّه فِي السَّماواتِ وَالأَرْضِ لآياتٍ لِقَوْمٍ يَتَّقُونَ » ) * در مجمع البيان فرموده : اختلاف بين دو چيز به اين معنا است كه هر يك به طرفى مخالف طرف ديگرى برود ، مثلا يكى در جهت نور حركت كند و ديگرى در جهت ظلمت « 1 » و ظاهرا اين كلمه از ماده « الخلف » گرفته شده كه به معناى پشت سر است ، و اختلاف بين دو\r\n\r\n","description":"","footnote":"\r\n( 1 ) مجمع البيان ، ط . اسلاميه ، ج 5 ، ص 91 .\r\n","page_name":" 13 ","page_number":13},
  {"content":"\r\nچيز در اصل به اين معنا بوده كه يكى از آن دو ، پشت آن ديگرى قرار گيرد . و آن گاه استعمالش را توسعه داده‌اند به حدى كه در مغايرتى كه بين دو چيز باشد استعمال كرده‌اند ،\r\n\r\n\r\nدر نتيجه هم بر حسب اصل لغت مىگويند « اختلفه » يعنى فلان چيز را پشت سر خود قرار داد ، و هم بر حسب توسعه مذكور مىگويند : « اختلف الناس فى كذا - مردم در اين باره اختلاف كردند » كه اين عبارت ، ضد عبارت : « اتفق الناس فى كذا - مردم در اين امر اتفاق كردند » مىباشد . و اما تعبير « اختلف الناس اليه » معنايش اين است كه مردم پيرامون فلانى آمد و شد و تردد كردند ، جمعى وارد بر او شدند و جمعى از نزد او خارج گشتند ، كه در اين تعبير هم معناى اصلى كلمه محفوظ است ، زيرا آن عده كه وارد مىشوند آن عده اى را كه خارجاند پشت سر قرار مىدهند .\r\nو منظور از « اختلاف ليل و نهار » يا اين است كه شب و روز يكى پس از ديگرى وارد بر زمين مىشوند ، و هفته ها ، ماهها و سالها را ترسيم مىكنند . و يا اختلاف ساعت شب و روز در اغلب بقاع مسكون زمين است ، چون شب و روز تنها در اعتدال بهارى برابرند . از روز اول بهار به بعد در نقاط شمالى روزها رو به زيادت مىگذارد ، يعنى روز طولانىتر از شب مىشود ، در نتيجه هر روز از روز قبلش طولانىتر مىگردد ، تا در اول تابستان به منتها درجه طول مىرسد ، از آن روز به بعد روزها شروع به كوتاه شدن مىكند ، تا در نقطه اعتدال پاييزى يعنى در روز اول پاييز دوباره برابر شب مىشود .\r\nاز شب اول پاييز به بعد شب رو به زيادت نهاده ، تا به اول زمستان كه نقطه نهايى طول شبها است برسد ، دوباره از آن شب تا شب اول بهار رو به كوتاه شدن و در نهايت برابر روز شدن مىرود ، و اين جريان در مناطق جنوبى به عكس است ، در نتيجه هر زمانى كه در مناطق شمالى روزها رو به بلندى باشد ، در مناطق جنوبى رو به كوتاهى است ، و در عوض شبهاى آنجا به همان نسبت رو به زيادت مىگذارد .\r\nاختلاف اول يعنى پشت سر هم در آمدن شب و روز همان عاملى است كه امر ساكنين زمين را از نظر حرارت تدبير مىكند ، در روز حرارت اشعه را بر روى زمين مىگستراند ، و در شب سرماى ظلمت را ، و اين اختلاف حرارت و برودت بادها را به دنبال مىآورد ، و نيز در روز مردم را براى حركت و تلاش در امر معاش برمىانگيزد ، و در شب همه را براى استراحت و آرامش جمع مىكند ، هم چنان كه قرآن كريم در اين باره مىفرمايد : « وَجَعَلْنا نَوْمَكُمْ سُباتاً وَجَعَلْنَا اللَّيْلَ لِباساً وَجَعَلْنَا النَّهارَ مَعاشاً » « 1 » .\r\n\r\n","description":"","footnote":"\r\n( 1 ) ما خواب شما را مايه راحتى شما و شب را پوشش و روز را براى معاش شما قرار داديم . « سوره نبا ، آيات 9 - 11 » .\r\n","page_name":" 14 ","page_number":14},
  {"content":"\r\nو اختلاف دوم عاملى است كه فصول چهارگانه سال را ترسيم و امر آذوقه و ارزاق را تدبير مىكند هم چنان كه قرآن كريم مىفرمايد : « وَقَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ » « 1 » .\r\nدو كلمه « نهار » و « يوم » مترادفند ، اما - بطورى كه گفته شده - بين آن دو فرقى هست و آن اين است كه كلمه « نهار » علاوه بر معناى روز دلالت بر گسترش نور نيز دارد ، و شايد به همين جهت بوده كه تنها اين كلمه در مقابل كلمه « ليل » استعمال مىشود بلكه كلمه يوم را در جايى استعمال مىكنند كه عنايتى به افاده گسترش نور نداشته باشند ، مثل مواردى كه سخن از شمردن ايام باشد ، كه در چنين مقامى مىگويند : « عشرة ايام - ده روز » و « عشرين يوما - بيست روز » و . . . ، ولى گفته نمىشود « عشرة نهارات » و « عشرين نهارا » و . . .\r\nآيه شريفه مشتمل است بر حجت تمام عيارى بر يگانه بودن خداى تعالى در ربوبيت ، براى اينكه ليل و نهار و آنچه در آسمانها و زمين آفريده حامل نظامى واحد و عمومى و متفقند ، نظامى كه امر موجودات زمينى و آسمانى و مخصوصا عالم انسانى را تدبير مىكند ، تدبير واحد كه اجزاء آن به يكديگر متصلند ، اتصالى كه بهتر از آن تصور ندارد .\r\nاين احتمال نيز در بين هست كه آيه شريفه ، در مقام احتجاج بر مساله توحيد نباشد ، بلكه در صدد تعليل جمله * ( « يُفَصِّلُ الآياتِ لِقَوْمٍ يَعْلَمُونَ » ) * در آيه قبلى باشد ، چون كلمه « ان » كه خاصيت تعليل را دارد بر سر آن آمده . و بنا بر اين احتمال ، مناسبتر آن است كه منظور از اختلاف ليل و نهار احتمال اول باشد ، نه معناى دوم ، براى اينكه همين معناى اختلاف از جمله * ( « جَعَلَ الشَّمْسَ ضِياءً وَالْقَمَرَ نُوراً وَقَدَّرَه مَنازِلَ » ) * به ذهن مىرسد ، ( در نتيجه معناى آيه چنين مىشود : او همان خدايى است كه خورشيد را روشن و قمر را نورانى كرد ، و براى قمر منزلهايى مقدر فرمود ، تا عدد سالها و حساب را بدانيد . . . براى اينكه در اين اختلاف شب و روز كه باعث پديد آمدن فصول است ، و در موجودات زمين و آسمان كه حامل اين نظام عالمى هستند آياتى است براى مردمى كه تقوا داشته باشند ) و مناسبتر بودن اين معناى « اختلاف » با مطلب آيه قبل نسبت به معناى ديگر آن روشن است .\r\n* ( « إِنَّ الَّذِينَ لا يَرْجُونَ لِقاءَنا وَرَضُوا بِالْحَياةِ الدُّنْيا وَاطْمَأَنُّوا بِها ) * . . . * ( بِما كانُوا يَكْسِبُونَ » ) * از اينجا شروع شده در بيان امورى كه متفرع است بر دعوت مذكور در جمله :\r\n\r\n","description":"","footnote":"\r\n( 1 ) و در زمين ارزاق آن راى در چهار فصل تقدير نمود ، تقديرى مساوى براى همه محتاجان . « سوره فصلت ، آيه 10 » .\r\n","page_name":" 15 ","page_number":15},
  {"content":"\r\n* ( « ذلِكُمُ اللَّه رَبُّكُمْ فَاعْبُدُوه » ) * . امورى كه سرانجام مترتب بر آن دعوت مىشود ، از قبيل اينكه چه كسانى آن دعوت را مىپذيرند و چه كسانى آن را رد خواهند كرد ، چه كسانى خدا را اطاعت مىكنند و چه كسانى نافرمانيش خواهند كرد .\r\nنخست متعرض عكس العملى شده كه كفار در برابر اين دعوت از خود نشان خواهند داد ، و فرموده : « محققا كسانى كه اميد ديدار ما را ندارند ، و به زندگى دنيا راضى گشته و دل خود را با آن آرامش بخشيده‌اند و كسانى كه اصلا از آيات ما غافلند ، اينان دعوت ما را نمىپذيرند ، و به خاطر همين عملكردشان در آتش ، ماوى دارند » . و در اين بيان نخست ايشان را توصيف كرد به اينكه اميدى به « لقاء خدا ندارند » و منظور از لقاء اللَّه همان معاد و بازگشت به سوى خداى تعالى و زنده شدن در روز قيامت است ، و ما در چند جا از اين كتاب گفته‌ايم كه چرا قرآن كريم قيامت را « روز لقاء خدا » ناميده ، كه يكى از آن موارد در سوره اعراف تفسير آيه رؤيت است . پس ، اين كفار ، منكر روز جزاء هستند و معلوم است كه با انكار آن روز ديگر حساب و جزائى و وعد و وعيدى و امر و نهيى بر ايشان مطرح نخواهد بود ، وقتى اين مسائل براى كسى مطرح نباشد ، براى او وحى و نبوت و فروعات آن كه همان احكام يك دين آسمانى است نيز معنا ندارد .\r\nو نيز معلوم است كه وقتى جهان بينى يك انسان چنين باشد همه هم و غم او معطوف به زندگى مادى دنيا مىشود ، چون انسان و هر موجود زنده ديگر به حكم فطرتش مىخواهد باقى بماند ، و به دعوت فطرتش همه همش را صرف در اين مىكند كه اولا بماند و فانى نشود ، و در ثانى سعادت اين زندگيش را تامين نمايد . خوب ، اگر اين انسان ، ايمانى به حيات دائمى داشته باشد حياتى كه به پهناى دنيا و آخرت است كه هيچ ، و اما اگر به چنين حياتى ايمان نداشته باشد قهرا هم فطريش در تلاش براى بقاء صرف همين زندگى دنيا مىشود ، و به داشتن آن راضى گشته ، دلش به آرامشى كاذب ، آرامش مىيابد ، و ديگر به طلب آخرت بر نمىخيزد ، اين است منظور جمله : * ( « وَرَضُوا بِالْحَياةِ الدُّنْيا وَاطْمَأَنُّوا بِها » ) * .\r\nاز همين جا روشن مىشود كه وصف دوم ، يعنى اينكه چنين كسانى به زندگى دنيا راضى و مطمئن هستند ، از لوازم وصف اول يعنى جمله * ( « لا يَرْجُونَ لِقاءَنا » ) * مىباشد ، و جنبه اى تفسير كننده براى آن دارد . و حرف « باء » در « بالحياة » و در « اطمأنوا بها » باء سببيت است ، و چنين معنا مىدهد كه منكرين لقاء خدا به سبب زندگى دنيا از لقاء خدا كه همان زندگى آخرت است بى نياز شدند و آرامش خاطر يافتند .\r\n* ( « وَالَّذِينَ هُمْ عَنْ آياتِنا غافِلُونَ » ) * - اين جمله جنبه تفسير براى وصف قبلى دارد ، چون بين\r\n","description":"","footnote":"","page_name":" 16 ","page_number":16},
  {"content":"\r\nآن دو تلازم هست . كسى كه از آخرت غافل است و آن را فراموش كرده و همواره به ياد دنيا است قهرا از آيات خدا نيز غافل خواهد بود . و اين آيه قريب المضمون با آيه زير است كه مىفرمايد : « فَأَعْرِضْ عَنْ مَنْ تَوَلَّى عَنْ ذِكْرِنا وَلَمْ يُرِدْ إِلَّا الْحَياةَ الدُّنْيا ، ذلِكَ مَبْلَغُهُمْ مِنَ الْعِلْمِ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه » « 1 » چون اين آيه نيز دلالت دارد بر اينكه اعراض از ذكر خدا غفلت از آيات او است ، و باعث آن مىشود كه ديد آدمى كوتاه گشته ، علم او تنها در چهار ديوارى تنگ زندگى دنيا و شؤون آن دور بزند . آرى ، كسى كه از ياد خدا غافل است خواستش نيز از چهار ديوارى زندگى مادى دنيا فراتر نمىرود ، و اين خود ضلالت از راه خدا است ، كه در آيه زير اين ضلالت به فراموشى روز حساب تعريف شده ، مىفرمايد : « إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ » « 2 »\r\n\r\n\r\nپس ، روشن شد كه انكار لقاء اللَّه و فراموشى روز حساب موجب اين است كه انسان به زندگى دنيا راضى شود و به جاى آخرت بدان اطمينان و دلگرمى يافته ، علم و معرفتش و خواست و اراده اش منحصر در همين چهار چوب تنگ دنيا شود ، و چون مدار و معيار بر حقيقت ذكر ، است و اينكه آدمى جدا و واقعا در طلب آخرت و رضاى خدا باشد ، لا جرم هيچ فرقى نيست بين آن كسى كه به كلى منكر معاد و لقاء خداست و بين آن كسى كه هم قولا و هم فعلا به زندگى دنيا راضى است و يا اينكه فعلا به زندگى دنيا راضى است اما لفظا قائل به معاد است . و نيز روشن گرديد كه اعتقاد به معاد يكى از اصول و پايه هايى است كه استوارى دين بر آن بنا نهاده شده است ، چون با سقوط اين پايه امر و نهى و وعده و وعيد و بلكه اصل نبوت و وحى ساقط مىشود ، و معلوم است كه با سقوط اينها دين الهى به كلى باطل مىشود .\r\n* ( « أُولئِكَ مَأْواهُمُ النَّارُ بِما كانُوا يَكْسِبُونَ » ) * - اين جمله ، جزاى آنان را بيان مىكند و مىفرمايد كه جزاى اعمالى كه كردند آتش جاودانه است .\r\n\r\n\r\n* ( « إِنَّ الَّذِينَ آمَنُوا وَعَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ . . . » ) *\r\nاين آيه شريفه بيانگر عاقبت أمر مؤمنين و پاداشى است كه خداى تعالى در برابر\r\n\r\n","description":"","footnote":"\r\n( 1 ) پس روى از كسى كه از ذكر ما اعراض مىكند و جز زندگى دنيا نمىخواهد بگردان ، چون بيش از اين معرفت ندارد ، محققا پروردگار تو داناتر است به كسى كه از راه او گمراه شده . « سوره نجم ، آيات 29 و 30 » .\r\n( 2 ) محققا كسانى كه از راه خدا گمراه شدند عذابى شديد دارند ، بدان جهت كه روز حساب را فراموش كردند . « سوره ص ، آيه 26 »\r\n","page_name":" 17 ","page_number":17},
  {"content":"\r\nپذيرفتن دعوت او و اطاعتش مىدهد . مىفرمايد : آن پاداش اينست كه خداى سبحان چنين كسانى را به ايمانشان هدايت مىفرمايد . و معلوم است كه منظور از اين هدايت ، هدايت به سوى پروردگارشان است ، چون كلام ، در باره عاقبت امر كسى است كه اميدوار لقاء اللَّه است ، هم چنان كه خداى تعالى خودش فرموده : « وَيَهْدِي إِلَيْه مَنْ أَنابَ » « 1 » و مسلما ايمان اگر آدمى را هدايت مىكند ، به اذن خدا به سوى خدا هدايت مىكند ، و نيز اگر مؤمنين به سوى حق و يا به سوى صراط مستقيم و يا هر چيز ديگرى كه قرآن كريم مشتمل بر آن است هدايت مىكنند در حقيقت به وسائل و مدارجى هدايت مىكنند كه اين مدارج سرانجام منتهى به خداى تعالى مىشود ، هم چنان كه باز خداى تعالى فرموده : « وَأَنَّ إِلى رَبِّكَ الْمُنْتَهى » « 2 » در اين آيه سؤالى به ذهن مىرسد و آن اين است كه چرا مؤمنين را به ايمان و اعمال صالحه توصيف كرده ، ولى هدايت به سوى خودش را تنها به ايمان نسبت داده ؟ جوابش اين است كه تنها عاملى كه بنده خدا را به مقام قرب بالا مىبرد ايمان است ، و اعمال صالح در آن نقشى ندارد ، تنها نقش اعمال صالح يارى ايمان و به نتيجه رساندن ايمان در بعد عمل است ، هم چنان كه خداى تعالى فرموده : « يَرْفَعِ اللَّه الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ » « 3 » و در اين گفتارش ايمان و علم را عامل بلند شدن و بالا رفتن دانسته و از تاثير عمل صالح سكوت كرده . از اين آيه روشنتر آيه زير است كه مىفرمايد : « إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه » « 4 » البته همه اينها در باره هدايت است كه كار ايمان است ، و اما نعمتهاى بهشتى امرى است كه اعمال صالح در آن دخالت دارد ، هم چنان كه اعمال زشت دخالت در انواع عذاب دارد ، خداى تعالى در باره مؤمنينى كه اعمال صالح دارند مىفرمايد : * ( « تَجْرِي مِنْ تَحْتِهِمُ الأَنْهارُ فِي جَنَّاتِ النَّعِيمِ » ) * « 5 » و در باره كفار مىفرمايد : * ( « أُولئِكَ مَأْواهُمُ النَّارُ بِما كانُوا يَكْسِبُونَ » ) * « 6 »\r\n\r\n","description":"","footnote":"\r\n( 1 ) خداى تعالى هر كسى را كه به سوى او رجوع كند به سوى خود هدايت مىكند . « سوره رعد ، آيه 27 »\r\n( 2 ) و محققا منتهى اليه همه حركتها به سوى پروردگار تو است . « سوره نجم ، آيه 42 »\r\n( 3 ) خداى تعالى از ميان شما كسانى را كه ايمان دارند بالا مىبرد و نيز كسانى كه موفق به داشتن علم شدند به درجاتى بلند مىرساند . « سوره مجادله ، آيه 11 »\r\n( 4 ) كلمه هاى پاك ( كه همان عقائد حقه است ) به سوى خدا بالا مىرود ، و عمل صالح آن را در بالا رفتن مدد مىكند . « سوره فاطر ، آيه 10 »\r\n( 5 ) در بهشتهاى نعيم ، از زير آنان نهرها روان است . « سوره يونس ، آيه 9 »\r\n( 6 ) اينان جايشان آتش است به سزاى آن اعمالى كه مىكردند . « سوره يونس ، آيه 8 »\r\n","page_name":" 18 ","page_number":18},
  {"content":"\r\n\r\n\r\nخواننده محترم و پژوهشگر متدبر بايد توجه داشته باشد كه خداى تعالى در ميان همه منازل قرب ، پاداش كسانى را كه به وسيله ايمان خود هدايت يافتند جنات نعيم ذكر كرده ، و در ميان همه نعمتهاى بهشتى انهارى را نام برده كه در بهشت از زير آنان جارى است ، حال بايد ديد علت اين انتخاب چيست ؟ ما در تفسير آيه شريفه : « صِراطَ الَّذِينَ أَنْعَمْتَ عَلَيْهِمْ » « 1 » و در تفسير آيه شريفه : « فَأُولئِكَ مَعَ الَّذِينَ أَنْعَمَ اللَّه عَلَيْهِمْ » « 2 » گفتيم كه در قرآن كريم نعمت به معناى حقيقيش همانا ولايت الهى است ، و يكى از چيزهايى كه خداى تعالى اولياى مقربين خود را به آن اختصاص داده نوعى از شراب بهشت است كه با نوشاندن آن شراب به ايشان احترامشان كرده ، به شان آنان اعتناء مىنمايد ، مثلا فرموده : « إِنَّ الأَبْرارَ يَشْرَبُونَ مِنْ كَأْسٍ كانَ مِزاجُها كافُوراً عَيْناً يَشْرَبُ بِها عِبادُ اللَّه يُفَجِّرُونَها تَفْجِيراً » « 3 » ، و نيز فرموده : « إِنَّ الأَبْرارَ لَفِي نَعِيمٍ . . . يُسْقَوْنَ مِنْ رَحِيقٍ مَخْتُومٍ . . . عَيْناً يَشْرَبُ بِهَا الْمُقَرَّبُونَ » « 4 » ، و اين بر خواننده گرامى است كه در اين گونه آيات دقت نموده ، بعضى را با بعضى ديگر مقايسه و تطبيق كند تا شايد بتواند به بعضى از اسرار لطيف كه خداى عز و جل در كلام خود به وديعت نهاده دست يابد .\r\n* ( « دَعْواهُمْ فِيها سُبْحانَكَ اللَّهُمَّ وَتَحِيَّتُهُمْ فِيها سَلامٌ وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ » ) * اولين كرامتى كه خداى سبحان به اوليايش - يعنى همانهايى كه در دلهايشان غير خدا نيست و غير خدا كسى امورشان را تدبير نمىكند - كرده اين است كه دلهايشان را از محبت غير خودش پاك مىكند ، تا به آنجا كه غير خدا را دوست نمىدارند و جز به خدا به هيچ چيز ديگر نمىانديشند و جز در راه او قدمى بر نمىدارند . پس ، اولياء خدا منزه از هر شريكى براى خدا هستند ، يعنى هيچ چيز ديگر دلهاى آنان را به سوى خود نمىكشد ، و از ياد خدا غافل نمىسازد ، و هيچ شاغلى آنان را از پروردگارشان به خود مشغول نمىكند .\r\nو اين منزه بودن دلهايشان همان تنزيهى است كه آنان نسبت به خداى تعالى دارند .\r\nآرى ، اولياء خدا ، پروردگار خود را از هر چيزى كه لايق به ساحت قدس او نيست منزه\r\n\r\n","description":"","footnote":"\r\n( 1 ) « سوره حمد ، آيه 7 » .\r\n( 2 ) « سوره نساء ، آيه 69 » .\r\n( 3 ) محققا ابرار از جامى خواهند نوشيد كه مزاج كافور دارد ، از چشمه اى كه بندگان خدا از آن مىنوشند ، چشمه اى كه خود آنان آن را به نوعى ناگفتنى بجوشش در مىآورند . « سوره انسان ، آيات 5 و 6 » .\r\n( 4 ) محققا ابرار در نعيم خواهند بود . . . و از شرابى سر به مهر خواهند نوشيد . . . ، چشمه اى كه تنها مقربين از آن - و يا به آن مىنوشند - « سوره مطففين ، آيات 22 - 28 »\r\n","page_name":" 19 ","page_number":19},
  {"content":"\r\nمىدارند ، چه شريك در اسم و چه شريك در معنا ، و چه نقص ، و چه عدم . و نيز تسبيح آنان در باره پروردگارشان تنها تسبيح به زبان و صرف گفتن « سبحان اللَّه » نيست ، بلكه تسبيحشان هم به زبان ، هم به عمل و هم به قلب مىباشد ، چون تسبيح اگر كمتر از اين و در مرحله اى پايينتر از اين باشد تسبيحى آميخته با شرك است ، هم چنان كه خداى تعالى فرموده : « وَما يُؤْمِنُ أَكْثَرُهُمْ بِاللَّه إِلَّا وَهُمْ مُشْرِكُونَ » « 1 » و اين اولياء خدا كه خداى تعالى دلهايشان را از پليدى محبت غير خود - كه دل را مشغول از ذكر خدا مىسازد - پاك ساخته و از محبت خويشتن پر نموده است ، اراده نمىكنند مگر خود خدا را ، چون خداى تعالى خيرى است كه شرى با آن نيست ، آرى « وَاللَّه خَيْرٌ » « 2 » و نيز اولياى خدا با دلهاى مالامال از خير و سلام خود با احدى روبرو نمىشوند مگر بخير و سلام . بله ، مگر آنكه طرف مقابل كسى باشد كه خير و سلام را مبدل به شر و ضرر سازد ، كه در اين صورت اولياى خدا نيز با شر ، با آنان برخورد مىكنند . همانطورى كه قرآن كريم ، شفاء قلوب است براى كسانى كه خواهان شفاء از آن باشند و ليكن براى ظالمين ثمره اى جز بيشتر شدن گمراهى ندارد .\r\nو نيز اولياى خدا و دارندگان چنين قلبى طاهر به هيچ چيز و هيچ حادثه اى بر نمىخورند مگر آنكه آن را نعمتى از نعمتهاى خدا يافته ، با ديد نعمت به آن مىنگرند ، نعمتى كه از صفات جمال خدا و معانى كمال او حكايت دارد و عظمت و جلال او را بيان مىكند ، در نتيجه اگر چيزى را توصيف مىكنند - بدان جهت است كه آن را يكى از نعمتهاى خدا مىبينند ، و جمال خدا - در اسماء و صفاتش - را در آن چيز مشاهده مىكنند ، و در هيچ چيز از پروردگار خود غافل و دستخوش فراموشى نمىشوند - قهرا اين توصيفشان از آن چيز توصيف پروردگارشان است ، به افعال و صفات جميل و در نتيجه ثنائى است از آنان بر خدا و حمدى است از ايشان براى خدا ، چون حمد چيزى جز ثناء به فعل اختيارى جميل نمىباشد .\r\nاين است وضع اولياى خداى تعالى ما دام كه در دنيايند ، يعنى در دار عمل قرار دارند ، و در امروزشان براى فردايشان جد و جهد دارند ، و اما بعد از آنكه از اين خانه خارج شده ، به لقاء پروردگارشان رسيدند و خداى تعالى وعده هايى كه به آنان داده بود بطور كامل به آنان داده ، و در رحمت و در دار كرامت خود جايشان داد ، و در آن هنگام نورشان را تمام مىكند همان نورى\r\n\r\n","description":"","footnote":"\r\n( 1 ) بيشتر مردم به خدا ايمان نمىآورند ، مگر آنكه در عين حال مشركند . « سوره يوسف ، آية 106 »\r\n( 2 ) « سوره طه ، آيه 73 » .\r\n","page_name":" 20 ","page_number":20},
  {"content":"\r\nرا كه در دنيا فقط به آنان داده بود ، و قرآن كريم وضع آن روز آنان را چنين حكايت مىكند :\r\n\r\n\r\n« نُورُهُمْ يَسْعى بَيْنَ أَيْدِيهِمْ وَبِأَيْمانِهِمْ يَقُولُونَ رَبَّنا أَتْمِمْ لَنا نُورَنا » « 1 » .\r\nدر اين جا است كه خداى تعالى شرابى طهور به آنان مىچشاند و با آن ، سريره و باطنشان را از هر شرك آشكار و پنهانى پاك مىكند ، و در نور علم و يقين غرقشان مىسازد ، و از اقيانوس دلشان چشمه هاى حكمت بر زبانهايشان جارى مىكند ، در نتيجه نخست خداى تعالى را تسبيح و تنزيه نموده ، سپس به رفقايشان كه همان انبياء و صديقين و شهداء و صالحيناند سلام مىكنند ، آن گاه خدا را با رساترين وجه و به بهترين بيان حمد و تسبيح و ثنا مىگويند .\r\nاين آن مطالبى است كه دو آيه شريفه مورد بحث قابل انطباق بر آنها هست - و خدا داناتر است - اينك اين دو آيه را جمله جمله معنا مىكنيم : كسانى كه ايمان آورده و اعمال صالح مىكنند * ( « تَجْرِي مِنْ تَحْتِهِمُ الأَنْهارُ فِي جَنَّاتِ النَّعِيمِ » ) * ، در جنات نعيم نهرها از زير كاخشان روان است . گفتيم كه در اين جمله سخن از بهشت ولايت و تطهير دلها است ، * ( « دَعْواهُمْ فِيها سُبْحانَكَ اللَّهُمَّ » ) * ، دعوايشان در آن بهشتها همه اين است كه بارالها تو را تسبيح مىگوئيم . و گفتيم كه در اين جمله خدا را از هر نقص و حاجت و شريكى منزه مىدارند ، و اين گفتارشان بر وجه حضور است ، يعنى خدا را حاضر مىبينند و تسبيحش مىگويند ، چون اولياى خدا از پروردگار خود محجوب نيستند ، * ( « وَتَحِيَّتُهُمْ فِيها سَلامٌ » ) * و در آنجا درودشان به يكديگر سلام است ، كه اين ملاقات را به نشانه امنيت مطلق نامگذارى كردن است ، گو اينكه در دنيا نيز يكديگر را به كلمه سلام تحيت مىگويند ، و ليكن سلام در دنيا علامت امنيت نسبى و امنيتى اندك است ، اما در بهشت علامت امنيت مطلق است ، * ( « وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ » ) * آخرين مرحله كمال علم اهل بهشت بدينجا منتهى مىشود كه خدا را بعد از تسبيح و تنزيه ثنا گويند .\r\nدر سابق در تفسير آيه شريفه : « الْحَمْدُ لِلَّه رَبِّ الْعالَمِينَ » « 2 » نيز گفتيم كه هر چند هر كسى مىتواند به زبان بگويد « الْحَمْدُ لِلَّه » و ليكن از آنجا كه حمد ، توصيف و ستودن خداى تعالى است ، هر كسى نمىتواند خداى را توصيف كند ، اين كار تنها از بندگان مخلص خداى تعالى بر مىآيد ، افراد انگشتشمارى كه خداى تعالى آنان را براى خود خالص نموده ، و به\r\n\r\n","description":"","footnote":"\r\n( 1 ) نورشان در پيشاپيش آنان و در سمت راستشان در حركت است ، مىگويند : پروردگارا نور ما را براى ما به حد كمال و تمام برسان . « سوره تحريم ، آيه 8 »\r\n( 2 ) « سوره حمد ، آيه 2 » .\r\n","page_name":" 21 ","page_number":21},
  {"content":"\r\nكرامت قرب خود اختصاص داده و هيچ واسطه اى بين آنان و بين خداى تعالى نيست . به آيه زير توجه بفرمائيد كه چگونه خداى تعالى را از توصيف خلق منزه دانسته و تنها توصيف بندگان مخلص را امضاء مىكند : « سُبْحانَ اللَّه عَمَّا يَصِفُونَ إِلَّا عِبادَ اللَّه الْمُخْلَصِينَ » « 1 » .\r\nو به همين جهت است كه مىبينيم خداى عز و جل حمد كسى را در كلام مجيدش نقل نكرده الا حمد افراد انگشتشمارى از انبياى گرامش را ، مانند نوح ، ابراهيم ، محمد ، داوود و سليمان ( عليهم صلوات اللَّه ) . در گفتگويش با جناب نوح ( ع ) فرموده : « فَقُلِ الْحَمْدُ لِلَّه الَّذِي نَجَّانا مِنَ الْقَوْمِ الظَّالِمِينَ » « 2 » و از جناب ابراهيم ( ع ) حكايت كرده كه گفت : « الْحَمْدُ لِلَّه الَّذِي وَهَبَ لِي عَلَى الْكِبَرِ إِسْماعِيلَ وَإِسْحاقَ » « 3 » ، و در چند جا كه دستوراتى به رسول اسلام ( ص ) مىدهد مىفرمايد :\r\n« قُلِ الْحَمْدُ لِلَّه » « 4 » ، و از داوود و سليمان ( ع ) حكايت كرده كه : « وَقالا الْحَمْدُ لِلَّه » « 5 » .\r\nهم چنان كه در چند جاى كلام مجيدش حمد اهل بهشت را حكايت كرده است ، مانند :\r\n« وَقالُوا الْحَمْدُ لِلَّه الَّذِي هَدانا لِهذا » « 6 » « وَقالُوا الْحَمْدُ لِلَّه الَّذِي أَذْهَبَ عَنَّا الْحَزَنَ » « 7 » ، « وَقالُوا الْحَمْدُ لِلَّه الَّذِي صَدَقَنا وَعْدَه » « 8 » * ( « وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ » . ) *\r\nاز آيه مورد بحث استفاده مىشود كه خداى سبحان ، مؤمنين از اهل بهشت را سرانجام به بندگان مخلص خود ملحق مىسازد ، پس اين آيه دلالت دارد بر وعده اى جميل و بشارتى عظيم به مؤمنين .\r\n\r\n","description":"","footnote":"\r\n( 1 ) منزه است خداى تعالى از آنچه خلق در توصيفش مىگويند ، مگر توصيف بندگان مخلص او .\r\n« سوره صافات ، آيات 159 و 160 » .\r\n( 2 ) بگو سپاس خداى را كه ما را از شر قوم ستمكار نجات بخشيد . « سوره مؤمنون ، آيه 28 » .\r\n( 3 ) حمد خداى را كه در پيرى اسماعيل و اسحاق را به من بخشيد . « سوره ابراهيم ، آيه 39 » .\r\n( 4 ) بگو حمد از آن خدا است . « سوره نمل ، آيه 93 »\r\n( 5 ) گفتند : الحمد للَّه « سوره نمل ، آيه 15 » .\r\n( 6 ) و گفتند حمد خدايى را سزا است كه ما را براى رسيدن به چنين سرانجامى هدايت فرمود .\r\n« سوره اعراف ، آيه 43 »\r\n( 7 ) و گفتند حمد آن خدايى را كه اندوه و دلواپسى را از ما ببرد . « سوره فاطر ، آيه 34 »\r\n( 8 ) و گفتند حمد آن خدايى را سزا است كه به وعده اى كه به ما داده بود وفا كرد . « سوره زمر ، آيه 74 » .\r\n","page_name":" 22 ","page_number":22},
  {"content":"\r\n\r\nبحث روايتى\r\n\r\nدر تفسير عياشى از يونس بن عبد الرحمن از شخصى از امام صادق ( ع ) روايت شده كه در معناى آيه شريفه * ( « وَبَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ » ) * فرمود : منظور از قدم صدق ولايت است . « 1 »\r\nو در كافى به سند خود از ابراهيم بن عمر يمانى از كسى كه وى نام نبرده از امام صادق ( ع ) روايت كرده كه در معناى آيه شريفه : * ( « وَبَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ » ) * فرمود : منظور رسول خدا است « 2 » .\r\nمؤلف : اين روايت را قمى « 3 » در تفسيرش با ذكر سند ، و عياشى « 4 » در تفسيرش بدون سند از ابراهيم بن عمر از شخصى كه نامش را نبرده از امام صادق ( ع ) نقل كرده‌اند ، و ظاهرا منظور امام ( ع ) كه قدم صدق را به رسول خدا ( ص ) تفسير كرده اين باشد كه مؤمنين مورد شفاعت رسول خدا ( ص ) خواهند بود . دليل بر اين معنا روايتى است كه مرحوم طبرسى در مجمع البيان آورده ، آنجا كه گفته است : بعضى گفته‌اند منظور از قدم صدق شفاعت محمد ( ص ) است . آن گاه اضافه كرده است كه اين معنا از امام صادق ( ع ) روايت شده « 5 » .\r\nو نيز دليل ديگرش روايتى است كه در تفسير الدر المنثور از ابن مردويه از على بن ابى طالب ( ع ) نقل كرده كه در تفسير جمله * ( « قَدَمَ صِدْقٍ عِنْدَ رَبِّهِمْ » ) * فرموده : رسول خدا ( ص ) شفيع آنان در قيامت است . « 6 »\r\nو در تفسير عياشى از زيد شحام از امام صادق ( ع ) روايت شده كه زيد گفت :\r\nمن از امام صادق ( ع ) از « تسبيح » سؤال كردم ، حضرت فرمود : تسبيح اسمى است از\r\n\r\n","description":"","footnote":"\r\n( 1 ) تفسير عياشى ، ط . اسلاميه ، ج 2 ، ص 119 .\r\n( 2 ) كافى ، تفسير البرهان ، ط . ايران ، ج 2 ، ص 177 .\r\n( 3 ) تفسير قمى ، ط . نجف ، ج 1 ، ص 308 .\r\n( 4 ) تفسير عياشى ، ج 2 ، ص 120 .\r\n( 5 ) مجمع البيان ، ج 5 ، ص 89 .\r\n( 6 ) الدر المنثور ، ط . بيروت ، ج 3 ، ص 300 .\r\n","page_name":" 23 ","page_number":23},
  {"content":"\r\nاسماء خدا و هم دعوى اهل بهشت است « 1 » .\r\n\r\n\r\nمؤلف : منظور امام از تسبيح ، همين جمله « سبحان اللَّه » است كه ما مىگوئيم ، و معناى اسم بودنش براى خدا اين است كه دلالت دارد بر منزه بودن حق تعالى .\r\nو در كتاب اختصاص ، شيخ مفيد به سند خود از جعفر بن محمد از پدرش از جدش حسين بن على بن ابى طالب ( ع ) از رسول خدا ( ص ) - در حديثى طولانى كه حكايت گفتگوى آن جناب با مردى يهودى است - روايت كرده كه : يهودى از آن جناب سؤالهايى كرد ، و رسول خدا ( ص ) در آن گفتگو فرمود : وقتى بنده خدا مىگويد « سبحان اللَّه » همه موجوداتى كه پايين عرش هستند با او تسبيح مىگويند ، و در نتيجه به گوينده ده برابر پاداش داده مىشود ، و چون مىگويد : « الحمد للَّه » خداى تعالى از نعيم دنيا برخوردارش مىكند تا زمانى كه خدا را با نعيم آخرت ديدار كند ، و اين كلمه اى است كه اهل بهشت آن را هنگام دخول در بهشت مىگويند ، و هر سخنى در دنيا تمام و بريده مىشود مگر گفتن « الحمد للَّه » كه قطع نمىگردد ، و اين است معناى كلام خداى تعالى كه فرموده :\r\n« تَحِيَّتُهُمْ يَوْمَ يَلْقَوْنَه سَلامٌ » . « 2 »\r\nمؤلف : اينكه فرمود : و هر سخنى در دنيا تمام و بريده مىشود مگر « الحمد للَّه » ، معنايش اين است كه هر كلامى كه در دنيا به كار مىرود و در راه مقاصدى استعمال مىشود ، مقاصدى كه عايد صاحبش مىگردد - نظير سخنانى كه در مقاصد معاش و گفتگوهاى معمولى انسانها و سخنانى كه در عبادات به منظور تحصيل ثواب و امثال آن گفته مىشود - همه با قطع شدن زندگى دنيا قطع مىگردد ، چون بعد از دنيا ديگر خبرى از اين گونه مقاصد نيست ، نه مقاصد دنيايى در كار است و نه ديگر ثوابى مىتوان تحصيل كرد ، و از كلام آدمى باقى نمىماند مگر حمد خدا و ثناى بر او ، كه كلام اهل بهشت در بهشت است .\r\nو اينكه فرمود : و اين است معناى كلام خداى تعالى كه فرمود : « تَحِيَّتُهُمْ يَوْمَ يَلْقَوْنَه سَلامٌ » ، معنايش اين است كه تحيت در آن روز سلام مطلق است ، سلامى كه مىفهماند در آنجا هر چه كه هست موافق و ملائم با خواست آدمى است . پس ، انسان آنچه را كه اراده كند به نفع او است ، پس در بهشت ديگر به منظور بدست آوردن نتايجى هيچ سخنى استعمال نمىشود .\r\nو خلاصه ، كلام آن خاصيتى را كه در دنيا دارد از دست مىدهد ، تنها كلامى كه در آنجا به كار مىرود ثناء بر نعمتهاى جميلى است كه از ناحيه خداى تعالى مشاهده مىشود - دقت فرمائيد .\r\n\r\n","description":"","footnote":"\r\n( 1 ) تفسير عياشى ، ج 2 ، ص 120 ، ح 9 .\r\n( 2 ) اختصاص مفيد ، ط . انتشارات اسلامى ، ص 34 .\r\n","page_name":" 24 ","page_number":24},
  {"content":"\r\n\r\n\r\nوَ لَوْ يُعَجِّلُ اللَّه لِلنَّاسِ الشَّرَّ اسْتِعْجالَهُمْ بِالْخَيْرِ لَقُضِيَ إِلَيْهِمْ أَجَلُهُمْ فَنَذَرُ الَّذِينَ لا يَرْجُونَ لِقاءَنا فِي طُغْيانِهِمْ يَعْمَهُونَ ( 11 ) وَإِذا مَسَّ الإِنْسانَ الضُّرُّ دَعانا لِجَنْبِه أَوْ قاعِداً أَوْ قائِماً فَلَمَّا كَشَفْنا عَنْه ضُرَّه مَرَّ كَأَنْ لَمْ يَدْعُنا إِلى ضُرٍّ مَسَّه كَذلِكَ زُيِّنَ لِلْمُسْرِفِينَ ما كانُوا يَعْمَلُونَ ( 12 ) وَلَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَجاءَتْهُمْ رُسُلُهُمْ بِالْبَيِّناتِ وَما كانُوا لِيُؤْمِنُوا كَذلِكَ نَجْزِي الْقَوْمَ الْمُجْرِمِينَ ( 13 ) ثُمَّ جَعَلْناكُمْ خَلائِفَ فِي الأَرْضِ مِنْ بَعْدِهِمْ لِنَنْظُرَ كَيْفَ تَعْمَلُونَ ( 14 )\r\nترجمه آيات\r\nو اگر خدا در فرستادن عذابشان عجله كند آن طور كه در خير خود عجله دارند مرگشان فرا مىرسد ( و ما نمىخواهيم چنين شود ) ما كسانى را كه به ما و به ديدار ما در قيامت ايمان ندارند در طغيانشان رها مىكنيم تا هم چنان سرگردان باشند ( 11 ) .\r\nو همين انسان ( منكر ديدار ما ) وقتى بلايى به جانش وارد مىشود در همه احوال چه به پهلو و چه نشسته و چه ايستاده ما را به يارى خود مىخواند ، ولى همين كه بلايش را دور كنيم مىگذرد و مىرود مثل اينكه اصلا بلايى به او نرسيده بود ( آرى ، از ناحيه شيطان و هواى نفس ) رفتار زشت اسرافگران در نظرشان جلوه داده شده ( 12 ) .\r\nدر باره اقوامى كه قبل از شما بودند فكر كنيد كه چگونه وقتى مرتكب ظلم شدند و پيامبرانشان با معجزات به سويشان آمدند به هيچ وجه ايمان نياوردند ، همه را هلاك كرديم ، آرى ما اينچنين ، مردم مجرم را\r\n","description":"","footnote":"","page_name":" 25 ","page_number":25},
  {"content":"\r\nكيفر مىدهيم ( 13 ) .\r\nو سپس به دنبال آنان شما را جانشين آنها در روى زمين قرار داديم تا بنگريم شما چگونه عمل مىكنيد ( 14 )\r\n.\r\nبيان آيات\r\nبعد از آنكه در آيات قبل دو اصل از اصول دعوت حقه اسلام يعنى توحيد و معاد را يادآور شد ، و از طريق عقل فطرى بر آن دو اصل استدلال كرد ، و چند خبر هم از عاقبت ايمان و سرانجام كفر به آن دو اصل را بيان نمود ، اينك در اين آيات دو سؤال را مطرح نموده و از آن پاسخ مىدهد ، يكى اينكه چرا خداى تعالى منكرين اين دو اصل را با اينكه در ضلالت و كور دلى خود ادامه مىدهند و سر به طغيان بر مىآورند اينقدر مهلتشان مىدهد ؟ و سؤال دوم اينكه علت ضلالت و طغيان آنان چيست ( و با اينكه توحيد و معاد به طريق عقل فطرى ثابت است چرا آن را نمىپذيرند ؟ ) .\r\nدر پاسخ از اين دو سؤال مىفرمايد : جواب آن روشن است و جاى ابهامى در آن نيست ، چون فرستادگان خداى تعالى در هر زمانى آن را براى مردم با ادله اى روشن بيان كرده‌اند ، چيزى كه هست شيطان اعمال اين اسرافگران را در نظرشان زينت داده ، و در نتيجه از ياد قيامت غافلشان ساخته است ، و با اينكه انبياء بارها به يادشان آورده بودند باز آن را از ياد بردند .\r\nو اما اينكه چرا خداى تعالى مهلتشان مىدهد و در نزول عذاب بر آنان عجله نمىكند ؟ جوابش اين است كه مىخواهد آنان را امتحان كند تا آنچه در باطن نهفته دارند به صورت گناه بيرون بريزند ، چون دنيا دار ابتلاء و امتحان است .\r\n* ( « وَلَوْ يُعَجِّلُ اللَّه لِلنَّاسِ الشَّرَّ اسْتِعْجالَهُمْ بِالْخَيْرِ . . . » ) *\r\nتعجيل در هر چيز به معناى آوردن آن به سرعت و عجله است ، و استعجال به چيزى به معناى آن است كه بخواهيم چيزى به سرعت و عجله حاصل شود و كلمه « العمه » به معناى حيرت شديد است .\r\nو معناى آيه اين است كه : اگر خداى تعالى در رساندن شر - كه همان عذاب است - به مردم عجله مىكرد ، همانطور كه خود مردم در رسيدن به خير و نعمت عجله مىكنند ، هر آينه عذاب را بر آنان نازل مىكرد و اجلشان را پايان مىداد و ليكن خداى تعالى در رساندن شر به آنان عجله نمىكند ، و اين منكرين معاد و خارجين از ربقه دين را هم چنان به حال خودشان وا مىگذارد ، تا با حيرت شديدترى به طغيان خود ادامه دهند .\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nو در توضيح اين مطلب مىگوييم : انسان بر حسب طبعش موجودى عجول است و در هر كارى و چيزى كه خير و نفعش در آن باشد عجله مىكند ، يعنى از اسباب مىخواهد كه در رسيدن به نتيجه اى كه او مىخواهد عجله كند ، و چون سبب حقيقى هر چيزى خداى تعالى است ، پس انسان در حقيقت اين عجله را از خداى سبحان مىخواهد ، پس اين خواست بشر سنت او است ، سنتى بى جا كه اساسش هواهاى نفسانى اوست ، براى اينكه اسبابى كه در اين عالم دست اندركارند در نظام خود تابع هوى و هوس انسانها نيستند ، بلكه اين انسانهايند كه تابع نظام جارى در عالمند ، و مضطر و ناگزيرند از اينكه آن نظام را گردن نهند ، چه دوست بدارند و چه كراهت داشته باشند .\r\nو اگر سنت الهى در خلقت اشياء و پيدايش مسببها بدنبال اسباب شبيه به سنت بشرى بود يعنى پايه و اساسش جهل بود ، و آثار و مسببها به عجله در دنبال سببها پيدا مىشد ، قهرا شر كه همان هلاكت بشريت به وسيله عذاب است نيز به عجله به انسان رو مىآورد ، چون سبب اين شر و هلاكت بشر قائم به خود بشر است ، و همراه او است ، و آن عبارت است از كفر او و انكار معاد و ديدار اللَّه و طغيان در زندگى دنيا ، و ليكن خداى تعالى در فرستادن شر عجله نمىكند آن طور كه انسانها در رسيدن به خير عجله مىكنند ، براى اينكه سنت او اساسش حكمت است ، بخلاف سنت بشر كه اساسش بر نادانى است ، ( اگر عجله مىكنند براى اين است كه مىترسند فوت شود ، و اما خداى داناى به آينده و حال ترس از فوت ندارد ) ، به همين خاطر خداى تعالى كافران طاغى را در حيرت خودشان وا مىگذارد .\r\nاز آنچه گذشت روشن شد كه اولا در جمله * ( « لَقُضِيَ إِلَيْهِمْ أَجَلُهُمْ » ) * نوعى از تضمين هست ، يعنى كلمه « قضى » متضمن معناى چيزى مثل انزال و يا ابلاغ است ، و به اين جهت است كه با حرف « الى » متعدى شده ، و معنايش اين است كه اگر خداى تعالى عجله مىكرد هر آينه سر منزل و يا نقطه بلوغى معين مىكرد ، كه اجلشان به آن نقطه منتهى مىشد . و يا معنايش اين است كه اگر خداى تعالى عجله مىكرد اجلشان را نازل مىكرد ، و يا مىرسانيد در حالى كه اجلى مقضى بود ، و اين تعبير كنايه است از نزول عذاب . پس ، كلمه « قضى اليهم » از نوع كنايه مركب است .\r\nو ثانيا روشن شد كه در جمله * ( « فَنَذَرُ الَّذِينَ » ) * التفاتى از غيبت ( اگر خدا عجله مىكرد ) ، به تكلم با غير ( وا مىگذاشتيم ) به كار رفته ، و شايد نكته آن اين باشد كه اشاره به دخالت و وساطت اسباب در اين واگذارى دارد ، چون در آيه شريفه و آيات بعدش افعالى كه از خداى تعالى ذكر شده ، از قبيل : به حال خود گذاردن كفار در حيرتشان و يا بر طرف ساختن ضر و گرفتارى\r\n","description":"","footnote":"","page_name":" 27 ","page_number":27},
  {"content":"\r\nاز انسانها و يا تزيين اعمال اسرافگران در نظرشان ، و يا هلاكت قرونى از گذشتگان ، همه اينها امورى است كه اسباب هم در آن دخالت دارد . و در بين بزرگان رسم است كه وقتى مىخواهند از دخالت اعوان و خدمتكاران خود در بعضى از كارهايشان خبر دهند ، مىگويند ما چنين و چنان كرديم و يا چنين و چنان مىكنيم . * ( « وَإِذا مَسَّ الإِنْسانَ الضُّرُّ دَعانا لِجَنْبِه أَوْ قاعِداً أَوْ قائِماً . . . » ) *\r\nكلمه « ضر » - به ضم ضاد - به معناى حوادث و امورى است كه به جان آدمى ضرر برساند . و معناى جمله * ( « دَعانا لِجَنْبِه أَوْ قاعِداً أَوْ قائِماً » ) * اين است كه وقتى به انسان ضررى مىرسد ما را مىخواند در حالى كه به پهلو افتاده و يا نشسته و يا ايستاده است . و ظاهرا اين ترديد به منظور تعميم مىباشد و مىخواهد بفرمايد : چه به پهلو و چه نشسته و چه ايستاده و چه در هر حال ديگرى كه فرض شود بر دعا و خواندن ما اصرار مىورزد ، و در هيچ حالى ما را فراموش نمىكند . ممكن هم هست هر سه كلمه * ( « لِجَنْبِه أَوْ قاعِداً أَوْ قائِماً » ) * همگى حال از كلمه « الانسان » باشد ، نه حال از فاعل « دعانا » ، در اين صورت عامل در اين سه حال كلمه « مس » مىباشد ، و معناى جمله چنين مىشود : « وقتى كه ناملايمى به انسان برسد ، او در حالى كه خوابيده يا نشسته و يا ايستاده در همان حال ما را مىخواند » . و اين معنا در بعضى از روايات بى سند وارد شده . و جمله * ( « دَعانا لِجَنْبِه » ) * مربوط به بيمارى است كه قدرت برخاستن ندارد ، و جمله « او قاعدا » مربوط به مريضى است كه نمىتواند بايستد ، و جمله « او قائما » مربوط به افراد سالم است .\r\nو جمله * ( « مَرَّ كَأَنْ لَمْ يَدْعُنا إِلى ضُرٍّ مَسَّه » ) * كنايه است از فراموشى و غفلت از چيزى كه فراموش نمىشود .\r\nو معناى آيه اين است كه : وقتى بلاء و ناملايمى جانكاه به انسان مىرسد مدام و بدون وقفه ما را به منظور رفع آن بلاء مىخواند و برخواندن خود اصرار مىورزد ، و همين كه بلاى او را بر طرف مىكنيم به كلى ما را فراموش مىكند ، و دلش به سوى همان كارهايى كه قبلا داشت كشيده مىشود ، آرى ، اين چنين اعمال كه اسرافگران و مفرطان در تمتع به زخارف دنيوى دارند ، در نظرشان زيبا جلوه مىكند ، آن قدر زيبا كه جانب ربوبيت پروردگار را به كلى از ياد مىبرند ، و به فرضى هم كه كسى آنان را ياد آورى كند اصلا از ياد خدا روى بر مىگردانند .\r\n\r\n\r\nو در اين آيه علت اينكه منكرين معاد به ضلالت و غى خود ادامه مىدهند بيان شده ، و خصوصيات آن سبب ذكر شده ، و آن اين است كه اين گونه افراد مثلشان مثل انسانى است كه گرفتار بلاء و ضرى جانكاه شده ، و به خاطر اين گرفتارى خداى تعالى را مىخواند ، و يكسره ،\r\n","description":"","footnote":"","page_name":" 28 ","page_number":28},
  {"content":"\r\nاى خدا اى خدا مىكند ، و اصرار مىورزد تا آنكه خدا گرفتاريش را - كه به خاطر رفع آن خدا خدا مىكرد - بر طرف سازد ، و ناگهان دنبال همان نافرمانىها كه قبلا داشت بگيرد ، و فراموش كند كه همو بود كه آن همه خدا خدا مىكرد ، هم چنان كه علت اين فراموشى اين است كه بعد از نجات از گرفتارى شيطان گناهان و شهوات را در نظر او جلوه مىدهد آن چنان كه ياد آن شهوات جاى خالى در دل او براى ياد خدا باقى نمىگذارد ، و خدا را بعد از مدتها خدا خدا كردن از يادش مىبرد .\r\nهمچنين اين اسرافگران و منكرين معاد علت انكارشان اين است كه شيطان اعمال زشت آنان را در نظر آنان زينت داده ، در نتيجه دلهايشان به سوى آن اعمال كشيده شد ، بطورى كه جايى براى ياد خدا در آن نماند ، و قهرا خدا از يادشان رفت ، و با اينكه خداى تعالى با فرستادن رسولان پيشين و با معجزاتى روشن مقام خود را به آنان يادآورى كرد و توجهشان داد به اينكه اقوام پيشين را به جرم اينكه ايمان نياوردند و به جرم اينكه ظلم كردند هلاكشان ساخت مع ذلك ايمان نياوردند ، و اين سنتى است از خداى تعالى كه مردم مجرم را اينطور جزاء مىدهد .\r\nاز اينجا روشن مىشود كه آيه بعدى كه از جمله * ( « وَلَقَدْ أَهْلَكْنَا الْقُرُونَ مِنْ قَبْلِكُمْ . . . » ) *\r\nمتمم بيان اين آيه است ، كه مىفرمايد : * ( « وَإِذا مَسَّ الإِنْسانَ الضُّرُّ دَعانا . . . » « ) * * ( وَلَقَدْ أَهْلَكْنَا الْقُرُونَ مِنْ قَبْلِكُمْ . . . » ) *\r\nمعناى اين جمله از بيان سابق روشن گرديد . مطلبى كه مانده اين است كه در اين آيه التفاتى از غيبت به خطاب به كار رفته ، قبلا انسانها غايب فرض شده بودند و در اين جمله مخاطب قرار گرفته‌اند ، و گويا نكته اين التفات تشديد در انذار است ، چون انذار و تهديد به صورت مستقيم اثر بيشترى از تهديد در پشت سر دارد .\r\nسپس التفاتى ديگر در جمله * ( « كَذلِكَ نَجْزِي الْقَوْمَ الْمُجْرِمِينَ » ) * به كار رفته ، چون روى سخن را كه تا اينجا با مجرمين بود از مجرمين برگردانيده متوجه رسول خدا ( ص ) كرده ، و فرموده : ما مجرمين را اينطور سزا مىدهيم . و نكته اين التفات اين است كه خواسته است خبر از سنت الهى در هلاكت مجرمين را به كسى بدهد كه اهل فهم آن است ، و او رسول خدا ( ص ) است كه هم اين خبر را مىفهمد و هم به صدق آن ايمان دارد ، نه آن مردم مجرم كه ايمانى به آن ندارند ، چون اگر ايمان مىداشتند به آن كفر نمىورزيدند . اين نكته در جمله * ( « وَلَقَدْ أَهْلَكْنَا الْقُرُونَ مِنْ قَبْلِكُمْ ) * . . . * ( وَجاءَتْهُمْ رُسُلُهُمْ » ) * در كار نبود ، چون اين جمله از يك ماجراى تاريخى خبر مىدهد كه اگر مخاطبين ، آن را تصديق نمىكردند به جايى\r\n","description":"","footnote":"","page_name":" 29 ","page_number":29},
  {"content":"\r\nبر نمىخورد .\r\n* ( « ثُمَّ جَعَلْناكُمْ خَلائِفَ فِي الأَرْضِ مِنْ بَعْدِهِمْ لِنَنْظُرَ كَيْفَ تَعْمَلُونَ » ) * معناى اين جمله روشن است ، مطلبى كه در اين جمله بايد گفته شود اين است كه سنت امتحان و ابتلاء سنتى است عمومى كه خواه ناخواه جارى خواهد شد .\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nوَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْه قُلْ ما يَكُونُ لِي أَنْ أُبَدِّلَه مِنْ تِلْقاءِ نَفْسِي إِنْ أَتَّبِعُ إِلَّا ما يُوحى إِلَيَّ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ( 15 ) قُلْ لَوْ شاءَ اللَّه ما تَلَوْتُه عَلَيْكُمْ وَلا أَدْراكُمْ بِه فَقَدْ لَبِثْتُ فِيكُمْ عُمُراً مِنْ قَبْلِه أفَلا تَعْقِلُونَ ( 16 ) فَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِآياتِه إِنَّه لا يُفْلِحُ الْمُجْرِمُونَ ( 17 ) وَيَعْبُدُونَ مِنْ دُونِ اللَّه ما لا يَضُرُّهُمْ وَلا يَنْفَعُهُمْ وَيَقُولُونَ هؤُلاءِ شُفَعاؤُنا عِنْدَ اللَّه قُلْ أتُنَبِّئُونَ اللَّه بِما لا يَعْلَمُ فِي السَّماواتِ وَلا فِي الأَرْضِ سُبْحانَه وَتَعالى عَمَّا يُشْرِكُونَ ( 18 ) وَما كانَ النَّاسُ إِلَّا أُمَّةً واحِدَةً فَاخْتَلَفُوا وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ فِيما فِيه يَخْتَلِفُونَ ( 19 )\r\nوَ يَقُولُونَ لَوْ لا أُنْزِلَ عَلَيْه آيَةٌ مِنْ رَبِّه فَقُلْ إِنَّمَا الْغَيْبُ لِلَّه فَانْتَظِرُوا إِنِّي مَعَكُمْ مِنَ الْمُنْتَظِرِينَ ( 20 ) وَإِذا أَذَقْنَا النَّاسَ رَحْمَةً مِنْ بَعْدِ ضَرَّاءَ مَسَّتْهُمْ إِذا لَهُمْ مَكْرٌ فِي آياتِنا قُلِ اللَّه أَسْرَعُ مَكْراً إِنَّ رُسُلَنا يَكْتُبُونَ ما تَمْكُرُونَ ( 21 ) هُوَ الَّذِي يُسَيِّرُكُمْ فِي الْبَرِّ وَالْبَحْرِ حَتَّى إِذا كُنْتُمْ فِي الْفُلْكِ وَجَرَيْنَ بِهِمْ بِرِيحٍ طَيِّبَةٍ وَفَرِحُوا بِها جاءَتْها رِيحٌ عاصِفٌ وَجاءَهُمُ الْمَوْجُ مِنْ كُلِّ مَكانٍ وَظَنُّوا أَنَّهُمْ أُحِيطَ بِهِمْ دَعَوُا اللَّه مُخْلِصِينَ لَه الدِّينَ لَئِنْ أَنْجَيْتَنا مِنْ هذِه لَنَكُونَنَّ مِنَ الشَّاكِرِينَ ( 22 ) فَلَمَّا أَنْجاهُمْ إِذا هُمْ يَبْغُونَ فِي الأَرْضِ بِغَيْرِ الْحَقِّ يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ مَتاعَ الْحَياةِ الدُّنْيا ثُمَّ إِلَيْنا مَرْجِعُكُمْ فَنُنَبِّئُكُمْ بِما كُنْتُمْ تَعْمَلُونَ ( 23 ) إِنَّما مَثَلُ الْحَياةِ الدُّنْيا كَماءٍ أَنْزَلْناه مِنَ السَّماءِ فَاخْتَلَطَ بِه نَباتُ الأَرْضِ مِمَّا يَأْكُلُ النَّاسُ وَالأَنْعامُ حَتَّى إِذا أَخَذَتِ الأَرْضُ زُخْرُفَها وَازَّيَّنَتْ وَظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالأَمْسِ كَذلِكَ نُفَصِّلُ الآياتِ لِقَوْمٍ يَتَفَكَّرُونَ ( 24 )\r\nوَ اللَّه يَدْعُوا إِلى دارِ السَّلامِ وَيَهْدِي مَنْ يَشاءُ إِلى صِراطٍ مُسْتَقِيمٍ ( 25 )\r\n","description":"","footnote":"","page_name":" 31 ","page_number":31},
  {"content":"\r\nترجمه آيات\r\nو چون آيات ما بر ايشان تلاوت مىشود با اينكه آياتى است روشن ، كسانى كه اميد ديدار ما را ندارند مىگويند : قرآنى ديگر براى ما بياور ، و يا ( معارف مخالف خواسته ما را كه در آن است ) عوض كن .\r\nبگو : اين به اختيار من نيست ( كه از پيش خود آن را عوض كنم ) من پيروى نمىكنم مگر چيزى را كه به من وحى شده ، من مىترسم كه اگر پروردگارم را نافرمانى كنم به عذاب روز عظيم قيامت گرفتار شوم ( 15 ) .\r\nبگو اگر خدا مىخواست من اين آيات را بر شما تلاوت نمىكردم ، و شما را به مضامين آن آگاه نمىنمودم ، ( به شهادت اينكه سالهاى زيادى من در بين شما بودم ، نه خودم از وحى خبر داشتم ، و نه شما در اين باره سخنى از من شنيديد ) با اين حال چرا تعقل نمىكنيد ؟ ( 16 ) .\r\nچه كسى ستمكارتر است از آن كسى كه بر خدا دروغ مىبندد و آيات او را تكذيب مىكند ، محققا هيچ مجرمى رستگار نخواهد شد ( 17 ) .\r\n( شگفتا كه ) اين بتپرستان به جاى خدا چيزى را مىپرستند كه نه ضررى دارد و نه سودى ، و مىگويند : اين بتها واسطه هاى ما در درگاه خدايند . بگو : آيا شما ( با اين عقائد خود ) مىخواهيد به خدا از چيزى خبر دهيد كه در آسمانها و زمين از وجود آن خبر ندارد ؟ منزه است خدا ، و متعالى است از شركهايى كه مىورزند ( 18 ) .\r\nمردم ( در آغاز ) امتى واحد بودند ، و سپس اختلاف كردند ، و اگر فرمانى از طرف پروردگار تو ( در باره عدم مجازات سريع آنان ) نبود ، در آنچه اختلاف داشتند ميان آنها داورى مىكرد ( 19 ) .\r\nمىگويند : ( ما اين قرآن را قبول نداريم ) چرا معجزه اى ديگر بر او نازل نمىشود ؟ بگو : غيب ( و معجزات ) براى خدا ( و به فرمان او ) است ، شما در انتظار باشيد من هم با شما در انتظارم ( 20 ) .\r\nهنگامى كه به مردم رحمتى پس از زيانى كه به آنها رسيده مىچشانيم آنها در آيات ما مكر مىكنند ( و دست به توجيهات ناروا براى آن نعمت و رحمت مىزنند ) بگو : مكر خدا سريعتر از هر مكرى است ، و محققا فرشتگان ما نيرنگهايتان را مىنويسند ( 21 ) .\r\nاو كسى است كه شما را در صحرا و دريا سير مىدهد ، چون به كشتى سوار باشيد ، و بادى ملايم و\r\n","description":"","footnote":"","page_name":" 32 ","page_number":32},
  {"content":"\r\nفرح بخش آنها را به طرف مقصد ببرد خوشحال مىشوند ( و چون ناگهان ) بادى سهمگين بر آن كشتى بوزد ، و موجهاى هولناك از هر سو به طرف كشتى حمله كند ، بطورى كه سرنشينان بپندارند كه هلاك خواهند شد آن زمان خدا را از روى اخلاص عقيده مىخوانند كه اگر ما را از اين ورطه نجات دهى بطور قطع از شكرگزاران خواهيم بود ( 22 ) .\r\nولى همين كه خدا نجاتشان مىدهد ناگهان ( دوباره ) به ستمگرى در زمين بدون حق مىپردازند . هان اى مردم ! ستمگريهايتان به ضرر خودتان است بهره اى از زندگى دنيا ( مىبريد ) سپس بازگشتتان به سوى ما است ، آن وقت است كه ما شما را به آنچه مىكرديد خبر مىدهيم ( 23 ) .\r\nمثل دنيا درست مانند آبى است كه از آسمان نازلش مىكنيم ، گياه زمين با آن مشروب و مخلوط مىشود ، گياهى كه يا از خوردنىهاى مردم است ، و يا از چريدنى حيوانات ، همين كه زمين منتها درجه خرمى خود را يافت ، و آراسته شد ، مردم آن سرزمين ، از ما و كار ما بى خبر شده مىپندارند اين خودشان هستند كه اين بهره ها را از زمين گرفته و به چنگ آورده‌اند ، ولى ناگهان عذاب ما شبانه و يا در روز مىرسد و آن محصول را از بين برده گويى اصلا نبوده ، ما آيات را براى مردمى كه تفكر كنند اين چنين تفصيل مىدهيم ( 24 ) .\r\nخدا ( با زبان قرآن و زبان خلقت ) بندگانش را به سوى دار السلام دعوت مىنمايد ، و از ميان آنان هر كه را بخواهد به سوى صراط مستقيم هدايت مىكند ( 25 )\r\n.\r\nبيان آيات\r\nدر اين آيات احتجاجهايى آمده كه خداى تعالى آنها را به رسول گرامى خود تلقين فرموده ، تا آن جناب با آن احتجاجها گفته هاى كفار را در باره كتاب خدا و يا عقائدشان را در باره خدايان خود و يا پيشنهادهاى نابجاى آنان را رد سازد .\r\n* ( « وَإِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْه » ) * مردمى كه در اين آيه سخن از ايشان رفته ، مردمى بتپرست بودند كه بتها را مقدس شمرده ، و پرستش مىكردند ، و يكى از سنتهاى آنان فرورفتگى در مظالم و گناهان و ارتكاب معاصى بوده است ، و قرآن كريم از همه اينها نهى مىكند ، و به توحيد خداى تعالى و ترك شرك و پرستش خداى تعالى دعوت مىكند ، پرستشى توأم با منزه داشتن خود از ظلم و فسق و پيروى شهوات .\r\nو معلوم است كتابى كه چنين وضعى دارد اگر آياتش بر قومى تلاوت شود كه چنين\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nوضعى دارند موافق ميل آنان و هواى نفسشان واقع نمىشود ، چون آيات اين قرآن مشتمل بر دعوتى است كه مخالف با شهوات آنان است ، پس اگر در پاسخ تلاوت كننده قرآن ( رسول خدا ص ) بگويند : « * ( ائْتِ بِقُرْآنٍ غَيْرِ هذا ) * - قرآنى غير اين بياور » مىفهميم كه قرآنى مىخواهند كه مشتمل نباشد بر آنچه كه اين قرآن مشتمل بر آن است ، و اين گفتارشان دلالت دارد بر اينكه قرآنى مىخواهند كه از شرك ورزيدن نهى نكند ، و به ترك فحشاء و منكرات دعوت ننمايد ، و اگر به دنبال آن درخواست گفتند : « او بدله » معنايش اين است كه حد اقل آن آياتى كه موافق آراء و عقايد ما نيست عوض كن تا براى ما قابل قبول شود ، مثل اينكه مستمعين يك شاعر و يا قصه گو وقتى شعر و يا قصه او را نمىپسندند مىگويند شعرى ديگر بخوان و قصه اى ديگر بگو ، و يا حد اقل آن را به بيانى بهتر نقل كن ، طورى كه شنيدنش براى ما شيرين باشد . بنا بر اين ، در آيه مورد بحث صاحبان اين سخن ، قرآن كريم را تشبيه به پستترين سخنان كرده‌اند ، و آن را سخنى پنداشته‌اند كه صرفا براى سرگرمى سروده شده ، و شنونده فقط از شنيدنش لذت مىبرد و ثمره اى عملى ندارد ، تازه شنونده از آن خوشش نمىآيد و مىگويد اين سخن را رها كن و سخنى ديگر بگو ، و يا اگر همين را مىگويى كلمات آن را عوض كن و طورى بگو كه ما خوشمان آيد .\r\nبا اين بيان روشن مىشود كه اگر بعد از شنيدن تلاوت قرآن گفته‌اند : * ( « ائْتِ بِقُرْآنٍ غَيْرِ هذا » ) * خواسته‌اند رسول خدا ( ص ) قرآنى بر ايشان بياورد كه مشتمل بر معارفى كه اين قرآن مشتمل بر آن است نباشد ، اين قرآن را به كلى رها نموده ، قرآنى ديگر بياورد . و اگر به دنبال آن پيشنهاد گفته‌اند : « او بدله » منظورشان اين بوده كه قرآن موجود هم چنان بماند ، ولى رسول خدا ( ص ) آن قسمت از آيات آن را كه مخالف با هوى و ميل ايشان است بردارد ، و به جايش آياتى بگذارد كه موافق ميل آنان باشد . پس ، فرق بين تعبير « قرآنى غير اين بياور » و تعبير « و يا آن را عوض كن » روشن گرديد .\r\nپس اينكه بعضى « 1 » از مفسرين در معناى اين دو تعبير گفته‌اند : « جمله اول پيشنهاد آوردن يك قرآن ديگر است ، و پيشنهاد دوم اين است كه قرآن اولى به كلى از بين برود » توجيه درستى نيست ، براى اينكه ما بطور قطع مىدانيم كه مشركين نخواسته‌اند كه رسول خدا همراه اين قرآن قرآنى ديگرى بياورد تا داراى دو قرآن شوند .\r\nو همچنين توجيه ديگرى كه ذيلا از يكى از مفسرين نقل مىشود صحيح نيست ، آن\r\n\r\n","description":"","footnote":"\r\n( 1 ) تفسير روح المعانى ، ج 11 ، ص 83 و تفسير الكبير ، ج 17 ، ص 55 .\r\n","page_name":" 34 ","page_number":34},
  {"content":"\r\nمفسر « گفته است : » منظور مشركين در هر دو تعبير يك چيز است ، چه اينكه رسول خدا ( ص ) اين قرآن را كنار بگذارد و قرآنى ديگر بياورد ، و چه اينكه اين قرآن را باقى بگذارد و تنها آياتى از آن را بردارد ، غرض آنان حاصل است و آن آزمايش و نيرنگ زدن به رسول خدا ( ص ) بوده است ، خواسته‌اند آن جناب يكى از اين دو پيشنهاد را بپذيرد و مشركين پذيرش آن جناب را نقض بر ادعاى خود او گرفته بگويند : چگونه ادعا مىكنى كه اين كلام خداست ، بعد آن را به كلى كنار مىگذارى ، و يا آياتى از آن را تغيير مىدهى ؟\r\nتوضيح اينكه : « مشركين وقتى با تلاوت رسول خدا ( ص ) به دعوت قرآن آشنا شدند ، و وقتى شنيدند كه قرآن ايشان را تحدى كرده ( يعنى گفته است اگر ترديد داريد در اينكه قرآن كلام خداى تعالى است و احتمال مىدهيد كلام يك انسان باشد ، همه انسانها جمع شويد و مثل آن را بياوريد ) هم چنان در ترديد بوده‌اند ، كه قرآن كلام خدا و يا كلام خود رسول خدا ( ص ) است ، چون رسول خدا ( ص ) در نظر آنان جزو فصحاء نبوده ، و يا لا اقل در فصاحت و بلاغت و علم ، ما فوق فصحاى معروف آنان نبوده ، پس چگونه ممكن است كلامى بياورد كه همه فصحاى عرب از آوردن مثلش عاجز باشند ، چه رسد به اينكه از نظر آنان ما دون فصحاء و خطباى سخنور آنان بوده است ؟ لا جرم در صدد برآمده‌اند آن جناب را با اين پيشنهاد بيازمايند ، تا اگر پيشنهاد را پذيرفت ، و قرآن را به قرآنى ديگر و يا بعضى از آياتش را به آياتى ديگر تبديل كرد ، يقه اش را بگيرند كه پس چرا ادعاء مىكردى كه اين كلام خداست ، و معلوم كنند كه پس آن جناب پيامبر و كلامش وحى نيست ، بلكه نهايت درجه فرقش با سايرين ، داشتن نوعى از بيان است كه ناشى مىشود از نفسيت و معنويت خاصى در او كه مشركين تا كنون از آن اطلاع نداشتند ، و با امتحان فوق برايشان روشن شده ، همانطور كه مردم معمولى از رموز و اسباب سحر آگاه نيستند » .\r\nاين توجيه صرفنظر از اينكه آخرش مناقض با اولش است ( از يك طرف مىگويد :\r\nمشركين تحدى را قبول داشتند ، و قبول داشتند كه رسول خدا ( ص ) از فصحاى عرب نبوده ، و از طرف ديگر مىگويد : ترديد داشتند در اينكه كلام خداست و يا كلام خود او است ) ، با پاسخى كه خداى تعالى به رسول گرامىاش تلقين نموده نمىسازد ، زيرا به گفته اين مفسر درخواست مشركين يك درخواست جدى نبوده ، و نمىخواستند اگر فلان جور پاسخ شنيدند ايمان بياورند ، بلكه داعى آنان صرف امتحان بوده ، و خداى تعالى هرگز پاسخ چنين درخواستى\r\n\r\n","description":"","footnote":"\r\n( 1 ) تفسير كشاف ، ج 2 ، ص 334 و تفسير الكبير ، ج 17 ص 56 .\r\n","page_name":" 35 ","page_number":35},
  {"content":"\r\nرا نمىدهد ، و ما مىبينيم كه در پاسخ اين درخواست حجى جدى به پيغمبرش تلقين فرموده است .\r\nقبل از اين آيه ، مردم مخاطب قرار گرفته بودند ، و خداى تعالى روى سخن به آنان نموده و فرموده بود : * ( « ثُمَّ جَعَلْناكُمْ خَلائِفَ . . . » ) * ، و در آيه مورد بحث غايب به حسابشان آورده ، مىفرمايد : « و چون آيات ما بر آنان تلاوت مىشود چنين و چنان مىگويند » ، و ظاهرا نكته اين التفات زمينه چينى باشد براى اينكه بعد از نقل درخواست آنان أمر خود را به رسول گرامىاش القاء كند ، و بفرمايد : * ( « قُلْ ما يَكُونُ لِي أَنْ أُبَدِّلَه . . . » ) * ، چون اگر در اين آيه نيز خطاب را متوجه مردم مىكرد ديگر ممكن نبود خطاب را متوجه رسول گرامى خود كند .\r\n\r\n\r\n* ( « قُلْ ما يَكُونُ لِي أَنْ أُبَدِّلَه مِنْ تِلْقاءِ نَفْسِي إِنْ أَتَّبِعُ إِلَّا ما يُوحى إِلَيَّ . . . » ) *\r\nكلمه « تلقاء » - به كسره « تا » - مانند كلمه « لقاء » مصدر است ، و هر دو به معناى ديدار كردن است ، نظير « تبيان » و « بيان » ، البته به عنوان ظرف نيز استعمال مىشود ( كه در اين صورت معناى « نزد » را مىدهد ، هم چنان كه در آيه مورد بحث به اين معنا آمده است ) .\r\nخداى سبحان علاوه بر اينكه پيشنهاد آنان را كه گفتند : * ( « ائْتِ بِقُرْآنٍ غَيْرِ هذا أَوْ بَدِّلْه » ) * با آوردن كلمه « بينات » در ضمن جواب ، بطور اجمال رد كرد - چون وقتى آيات و دلائل بين ، استنادش به خداى سبحان روشن باشد قهرا كشف قطعى مىكند كه آنچه از تفاصيل احكام ( از آن جمله ترك اصنام و اجتناب از هر عمل ناستوده ) كه به وسيله وحى در قرآن آمده خداى تعالى عمل به آنها را از بندگانش مىخواهد - در جمله مورد بحث نيز بطور تفصيل سؤال آنها را رد كرده و به رسول گرامىاش تلقين مىكند كه در پاسخشان به چه حجتى استدلال كند ، و مىفرمايد : * ( « قُلْ ما يَكُونُ لِي » ) * - تا آخر سه آيه .\r\nپس ، اينكه فرمود : * ( « قُلْ ما يَكُونُ لِي أَنْ أُبَدِّلَه . . . » ) * پاسخى است از اين درخواستشان كه گفتند : « او بدله » و معناى آن پاسخ اين است كه : بگو من مالك آن نيستم - و يا بگو چنين حقى ندارم - كه قرآن را از پيش خود مبدل كنم ، براى اينكه قرآن كلام من نيست تا قسمتى از آن را با كلام ديگرى عوض كنم ، بلكه قرآن وحى الهى است كه پروردگارم مامور ساخته آن را پيروى كنم ، و غير آن را پيروى نكنم ، و اگر فرمان پروردگارم را مخالفت نمىكنم براى اين است كه از آن مىترسم كه اگر او را نافرمانى كنم به عذاب روزى عظيم كه همان روز قيامت است گرفتار شوم .\r\nپس ، جمله * ( « ما يَكُونُ لِي أَنْ أُبَدِّلَه » ) * نفى حق و سلب اختيار است ، و جمله : * ( « إِنْ أَتَّبِعُ إِلَّا ما يُوحى إِلَيَّ » ) * در مقام تعليل جمله مذكور است ، و جمله * ( « إِنِّي أَخافُ إِنْ عَصَيْتُ رَبِّي . . . » ) *\r\n","description":"","footnote":"","page_name":" 36 ","page_number":36},
  {"content":"\r\nنيز در مقام تعليل آن تعليل است ، چون از آن تعليل بر مىآيد كه امر الهى متعلق به اتباع است ، ( و معناى اين سه جمله اين است كه : من حق ندارم قرآن را از پيش خود تغيير دهم به علت اينكه من تابع چيزى هستم كه به من وحى مىشود و به اين علت تابعم كه امر الهى آمده كه تنها وحى را پيروى كنم و چون از عذاب روزى عظيم مىترسم آن امر را مخالفت نمىكنم ) .\r\n* ( « إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ » ) * - در اين جمله نوعى محاذات ( مقابله ) با صدر كلام شده ، آنجا كه مىفرمود : * ( « قالَ الَّذِينَ لا يَرْجُونَ لِقاءَنَا ائْتِ بِقُرْآنٍ . . . » ) * ، براى اينكه از اين جمله كه گويندگان اين حرف را توصيف كرده به افرادى كه ايمانى و اميدى به لقاء اللَّه ندارند ، فهميده مىشود كه منشا و ريشه اينكه گفتند : « قرآنى ديگر بياور » همانا ايمان نداشتن آنان به معاد و انكار كردن آن است ، و در جمله مورد بحث با اين زير بناى غلط عقيدتى آنان مقابله شده و رسول خدا ( ص ) به دستور پروردگارش به آنان فرموده : * ( « إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ » ) * ، در نتيجه برگشت معناى جمله مورد بحث به اين مىشود كه فرموده باشد : شما كه از من درخواست مىكنيد قرآنى ديگر بياورم علت اين درخواستتان اينست كه شما اميد لقاء خدا را نداريد ، و ليكن من نه تنها اين اميد را دارم ، بلكه هيچ ترديدى در آن ندارم ، و به همين جهت اجابت خواسته شما براى من امكان ندارد ، زيرا من از عذاب روز لقاء اللَّه كه روز عظيمى است بيمناكم .\r\nدر اينجا سؤالى هست و آن اينكه چرا در آغاز گفتار از روز قيامت تعبير كرد به « لقاء اللَّه » ، و در اين ذيل با اينكه در مقابل آن صدر است تعبير را عوض كرد و فرمود : * ( « يَوْمٍ عَظِيمٍ » . ) *\r\nپاسخ اين سؤال اين است كه : اولا خواسته است شنونده كافر به معاد را بهتر انذار كند ( و فطرت خفته او را بر لزوم دفع ضرر محتمل بهتر و سريعتر بيدار سازد ) . و ثانيا در صدر كلام سخن از لقاء بود ، و در اينجا سخن از عذاب است ، و نام عذاب بردن در جايى كه سخن از لقاء است مناسبت چندانى ندارد .\r\n* ( « قُلْ لَوْ شاءَ اللَّه ما تَلَوْتُه عَلَيْكُمْ وَلا أَدْراكُمْ بِه فَقَدْ لَبِثْتُ فِيكُمْ عُمُراً مِنْ قَبْلِه أفَلا تَعْقِلُونَ » ) * كلمه * ( « أَدْراكُمْ بِه » ) * به معناى « اعلمكم اللَّه به » است ، يعنى اگر خدا مىخواست نه من اين قرآن را بر شما تلاوت مىكردم و نه خداى تعالى شما را به آن آگاه مىساخت ، و كلمه « عمر » - به ضم « عين » و « ميم » و هم به فتح « عين » و سكون « ميم » - به معناى بقاء است ، و زمانى كه در سوگند به كار رود - هم چنان كه عرب مىگويد : « لعمرى - به بقايم سوگند » و « لعمرك\r\n","description":"","footnote":"","page_name":" 37 ","page_number":37},
  {"content":"\r\nبه بقاى تو سوگند » تنها به فتح خوانده مىشود .\r\nو اين آيه شريفه متضمن رد اولين شق از درخواست مشركين است كه گفتند : * ( « ائْتِ بِقُرْآنٍ غَيْرِ هذا . . . » ) * ، و معناى آيه مورد بحث بطورى كه سياق هم بر آن معنا كمك مىكند اين است : آوردن قرآن به دست من نيست ، اختيار آن به مشيت خدا است ، چون من رسولى بيش نيستم ، و اگر خداى تعالى مىخواست قرآنى ديگر نازل كند و اين قرآن را نمىخواست ، نه نوبت به آن مىرسيد كه من اين قرآن را بر شما تلاوت كنم ، و نه خداى تعالى شما را به فرستادن اين قرآن آگاه مىكرد ، به شهادت اينكه من قبل از نزول اين قرآن سالها در بين شما زندگى كردم و با شما معاشرت و شما با من معاشرت داشتيد ، من با شما و شما با من خلط و آميزش داشتيم و همه شاهديد كه در آن سالهاى دراز خود من از اينكه قرآنى بسويم وحى خواهد شد خبر نداشتم ، و اگر اختيار نازل كردن قرآن به دست من بود از همان اوائل زندگى آن را مىآوردم ، و از اوائل زندگيم آثار و نشانه هايى از كار امروزم براى شما ظاهر مىشد ، پس معلوم است كه در امر قرآن هيچ چيزى به من واگذار نشده ، امر قرآن فقط و فقط به دست خداى تعالى و قدرت و مشيت او است ، و مشيتش تعلق گرفته به اينكه اين قرآن را نازل كند ، نه غير اين را ، پس چرا تعقل نمىكنيد ؟\r\n\r\n\r\n* ( « فَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِآياتِه إِنَّه لا يُفْلِحُ الْمُجْرِمُونَ » ) * اين جمله استفهامى است انكارى ، به ظاهر مىپرسد كيست كه چنين و چنان باشد و ليكن معنايش اين است كه احدى نيست كه ستمكارتر و مجرمتر از اين دو طايفه باشد :\r\nطايفه اى كه به دروغ بر خدا افتراء مىبندد ، و طايفه اى كه آيات خداى را تكذيب مىكند ، براى اينكه ظلم در حق همه افراد ، زشتى يكسان ندارد ، هر قدر مورد ظلم عظيمتر باشد زشتى آن نيز عظيمتر است ، و اگر ظلمى باشد در خصوص مقام پروردگار قهرا شديدترين ظلم ، و مرتكب آن ظالمترين ظالمان خواهد بود .\r\nاز ظاهر سياق و زمينه كلام بر مىآيد كه اين آيه تكميل احتجاج در دو آيه قبل است ، و معناى مجموع آيات اين است : من پيشنهادى را كه شما به من كرديد اجابت نمىكنم ، چون آوردن قرآنى ديگر و يا تبديل آيات اين قرآن كار من نيست و من حقى در آن ندارم ، و به فرضى كه چنين كارى بكنم ستمكارترين مردم خواهم بود و شديدترين جرم را مرتكب شده‌ام و مجرمين روى رستگارى نمىبينند ، به اين جهت ستمكارترين مردم خواهم بود اگر قرآن را مبدل كنم و بعضى از مواضع آن را كه مورد پسند شما نيست تغيير دهم به خداى تعالى افتراء بسته‌ام ، و هيچ ظالمى ظالمتر از كسى كه به خدا دروغ ببندد نيست ، و اگر اين قرآن را به حال خود\r\n","description":"","footnote":"","page_name":" 38 ","page_number":38},
  {"content":"\r\nبگذارم و سخنانى كه مورد پسند شما است از پيش خود بياورم آيات خدايى را تكذيب كرده‌ام ، و هيچ ستمكارى ستمكارتر از تكذيب كننده آيات خدا نيست .\r\nو اى بسا احتمال داده باشند كه استفهام در آيه به هر دو شقاش تعريض به مشركين باشد ، و خداى تعالى خواسته است بفرمايد : شما مشركين ستمكارترين مردميد ، براى اينكه اولا براى خدا شريك قائل شده‌ايد ، و اين افتراء به خدا و دروغ به او است ، و ثانيا نبوت مرا و آيات نازله بر من را تكذيب مىكنيد ، و اين خود تكذيب به آيات خدا ، و جرمى است بزرگ ، و مجرمين رستگار نمىشوند .\r\nبعضى « 1 » ديگر گفته‌اند : شق اول از دو شق ترديد ، تعريض به رسول خدا ( ص ) است در صورتى كه خواسته مشركين را اجابت كند و شق دوم ، تعريض به مشركين است ، و معناى آيه اين است كه : احدى نزد خدا از اين دو طائفه ستمكارتر نيست ، يكى آنهايى كه به خدا افتراء مىبندند ، دوم آنهايى كه آيات الهى را تكذيب مىكنند ، و من كه شما را از جرم و ظلم دومى نهى مىكنم چگونه ظلم اولى را براى خود بپسندم با اينكه از ظلم دومى بدتر و سنگينتر است ؟ ، و از اين گذشته با اينكه من در صدد اصلاح شمايم چه فائده اى از اين جرم عظيم براى اصلاح عايد من مىشود .\r\nو اين معنايى كه اين مفسر براى آيه كرده فى نفسه و با قطع نظر از آيه ، معناى بدى نيست ، ولى بحث در اين است كه اين معنا را از كجاى آيه مىتوان بدست آورد . و همچنين وجه قبلى كه آن نيز فى نفسه و حتى از نظر سياق وجه بدى نيست ، ليكن آيه بر آن دلالت ندارد .\r\n\r\n\r\n* ( « وَيَعْبُدُونَ مِنْ دُونِ اللَّه ما لا يَضُرُّهُمْ وَلا يَنْفَعُهُمْ وَيَقُولُونَ هؤُلاءِ شُفَعاؤُنا عِنْدَ اللَّه . . . » ) *\r\nدر اين آيه شريفه روى سخن با مشركين بتپرست است ، و اگر چه بسا ديگران يعنى اهل كتاب را نيز بر حسب وسعتى كه در معناى آن است شامل بشود ، چون كلمه « ما » اين وسعت را به معناى آيه مىدهد ، و اگر به خاطر نزول اين سوره در مكه و جزء اولين سوره هاى نازله از قرآن گفتيم كه روى سخن در آن متوجه مشركين است ، معنايش اين نيست كه شامل غير مشركين نمىشود .\r\nبتپرستان نيز اگر بت مىپرستيدند براى اين مىپرستيدند كه با عبادت بتها به ارباب آن بتها ( كه خدايان كوچك و به زعم بتپرستان هر يك مدبر ناحيه اى از عالم وجودند ) تقرب\r\n\r\n","description":"","footnote":"\r\n( 1 ) تفسير المنار ، ط . بيروت ، ج 11 ، ص 322 و 323 .\r\n","page_name":" 39 ","page_number":39},
  {"content":"\r\nجسته ، و با اين تقرب به درگاه خالق هستى كه خداى تعالى است و رب آن اربابهاست تقرب بجويند . مشركين مىگفتند ( الان نيز مىگويند ) : ما با اين همه پليدى كه لازمه ماديت و بشريت مادى است ، و با اين همه قذارتهاى گناه و جرائم نمىتوانيم به درگاه رب الارباب ( اللَّه ) رابطه عبوديت داشته باشيم ، چون خداى سبحان ساحتش مقدس و طاهر است ، و معلوم است كه ( ميان طهارت و قذارت رابطه اى نيست ، در نتيجه ) ميان ما و خداى تعالى نمىتواند رابطه اى باشد .\r\nناگزير ما بايد بوسيله محبوبترين خلايقش - يعنى ارباب اصنام - به درگاه او تقرب جوييم ، زيرا كه خداى تعالى زمام تدبير خلق خود را بدست آنان سپرده ، ( و چون ما آنان را نمىبينيم مجسمه ها و تمثالهايى از آنان بدست خود مىتراشيم ، تمثالهايى كه نشان دهنده صفات آن ارباب كه يا خشم است يا مهر و يا غير اينها ) . پس ، بتها را به اين منظور مىپرستيم كه شفيعان ما به درگاه خدا باشند و خيرات را به سوى ما جلب نموده ، شرور را از ما دفع كنند .\r\nپس ، عبادت در حقيقت براى بتها است و شفاعت براى ارباب آنها ، هر چند كه چه بسا شفاعت را نيز به بتها نسبت مىدهيم . در عبارت آيه ، بجاى كلمه « اصنام » عنوان * ( « ما لا يَضُرُّهُمْ وَلا يَنْفَعُهُمْ » ) * آمده ، تا اشاره باشد به اينكه نقطه انحراف و اشتباه بتپرستان در عقايدشان كجا است ، و آن اين است كه عبادت براى اين بتها وقتى آن فوايد را دارد كه بتها ضرر و نفعى در امور داشته باشند و موجوداتى داراى شعور باشند ، تا بفهمند كه اين بتپرستان دارند آنها را مىپرستند و به سوى آنها تقرب مىجويند و تا از پرستش اينان خوشنود شوند ، و در عوض يا خود آنها و يا اربابشان به درگاه خدا شفاعتشان كنند ، آن هم در صورتى كه خداى تعالى شفاعت آنها را بپذيرد .\r\nو اين بتها اجسامى مرده و فاقد شعورند ، نه چيزى مىفهمند و نه نفع و ضررى دارند ، بدين جهت خداى سبحان پيامبر گرامىاش را دستور داده كه عليه بتپرستان احتجاج كند اولا به همان دليلى كه جمله * ( « لا يَضُرُّهُمْ وَلا يَنْفَعُهُمْ » ) * بيانگر آن بود ، و ثانيا به اينكه بگويد :\r\n* ( « أتُنَبِّئُونَ اللَّه بِما لا يَعْلَمُ فِي السَّماواتِ وَلا فِي الأَرْضِ » ) * كه حاصلش اين است كه خداى تعالى خودش هيچ اطلاعى از اينكه ( چنين اربابى آفريده و زمام امور عالم را بدست چنين مخلوقاتى داده و ) چنين شفيعانى به درگاه خود درست كرده ندارد ، نه در آسمانها چنين خدايانى سراغ دارد و نه در زمين . پس ، اينكه شما از وجود چنين خدايانى خبر مىدهيد ، در حقيقت به خداى تعالى خبرى مىدهيد كه خود او علمى به آن ندارد ، و اين خود يكى از زشتترين افتراءها و شنيعترين لجبازيها است ، آخر چگونه ممكن است در عالم چيزى باشد و خدا از وجود آن چيز\r\n","description":"","footnote":"","page_name":" 40 ","page_number":40},
  {"content":"\r\nبى خبر باشد ، با اينكه او عالم است به آنچه كه در آسمانها و آنچه كه در زمين است .\r\nپس ، روشن شد كه استفهام آيه انكارى است ، و تعبير به اينكه خداى تعالى چنين علمى ندارد ، كنايه است از اينكه چنين خدايانى وجود ندارد . و بعيد نيست علت اينكه خداى تعالى اين تعبير را اختيار كرده براى اين باشد كه شفاعت امرى است كه قوامش و تحقق معنايش به اين است كه مقام بالاتر كه شفيع بخواهد نزد او ، شفاعت كسى را بكند بفهمد كه اين شفيع دارد شفاعت فلانى را مىكند ، در غير اين صورت شفاعت تصور نمىشود و اين كلمه معنا نمىدهد ، و فرض اينست كه خداى تعالى هيچ علمى بوجود شفيعانى كذايى ندارد ، با اين حال چگونه تصور مىشود كه شفاعت چنين شفيعانى تحقق يابد ؟\r\nجمله : * ( « سُبْحانَه وَتَعالى عَمَّا يُشْرِكُونَ » ) * جمله اى است مخصوص تنزيه خداى تعالى ، البته در آيه شريفه كلام خود خداى تعالى است ، نه حكايت كلام رسول خدا ( ص ) ، براى اينكه تا اينجا مشركين مخاطب رسول خدا ( ص ) بودند ، و اگر اين جمله كلام رسول خدا ( ص ) بود ، جا داشت بفرمايد : « * ( سُبْحانَه وَتَعالى عَمَّا يُشْرِكُونَ ) * - منزه است خداوند از شركى كه شما مىورزيد » .\r\n\r\n\r\n* ( « وَما كانَ النَّاسُ إِلَّا أُمَّةً واحِدَةً فَاخْتَلَفُوا . . . » ) *\r\nدر سابق در تفسير آيه « كانَ النَّاسُ أُمَّةً واحِدَةً فَبَعَثَ اللَّه النَّبِيِّينَ مُبَشِّرِينَ وَمُنْذِرِينَ وَأَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيه وَمَا اخْتَلَفَ فِيه إِلَّا الَّذِينَ أُوتُوه مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ » « 1 » گفتيم كه اين آيه كشف مىكند از اينكه در بين مردم دو نوع اختلاف بوده .\r\nاول اختلاف از حيث معاش كه برگشت آن به همان دعاوى است كه مردم در آن دعواهايشان به دو دسته تقسيم مىشوند يكى مدعى و ديگرى مدعى عليه ، يكى ظالم و ديگرى مظلوم ، يكى متعدى و ديگرى آنكه به وى تعدى شده ، يكى آنكه حق خود را گرفته ، و ديگرى آنكه حقش ضايع شده ، و اين اختلاف همان است كه خداى تعالى آن را به وسيله تشريع دين و بعثت انبياء و انزال كتاب با انبياء بر طرف كرده ، تا انبياء با آن كتابها در بين مردم حكم كنند و اختلافشان را بر طرف سازند ، معارف و معالم دين را به مردم ياد دهند و آنان را انذار و تبشير كنند .\r\nاختلاف دوم اختلافى است كه بعد از آمدن دين در خود دين و در آنچه كه كتاب\r\n\r\n","description":"","footnote":"\r\n( 1 ) « سوره بقره ، آيه 213 » .\r\n","page_name":" 41 ","page_number":41},
  {"content":"\r\nمتضمن آن بود راه انداختند و بر سر معارف دين و اصول و فروع آن اختلاف كردند ، به شهادت اينكه قرآن كريم در چند جا تصريح دارد بر اينكه چنين اختلافى در بين مردم بوده ، و قرآن كريم ريشه اين اختلاف را در علماى دين نشان مىدهد كه از در بغى و حسدى كه بين خود داشتند اين اختلافها را بوجود آوردند . اين نوع اختلاف مانند اختلاف قسم اول از مقتضيات طبيعت بشر نبوده ، و با همين اختلاف قسم دوم بود كه راه به دو قسم منقسم شد ، يكى طريق هدايت ( آن راهى كه خدا پيش پاى بشر گذاشت ) و ديگرى طريق ضلالت ، ( آن بيراهه اى كه علماى دين از پيش خود تاسيس كردند ) ، و به حكم دنباله آيه ( 213 ) سوره بقره كه مىفرمايد : « فَهَدَى اللَّه الَّذِينَ آمَنُوا لِمَا اخْتَلَفُوا فِيه مِنَ الْحَقِّ » در هر موردى كه حق و باطل مورد اختلاف واقع شود خداى تعالى تنها كسانى را كه ايمان دارند به سوى حق هدايت مىكند .\r\nو خداى سبحان در چند جا از كلام مجيدش بعد از ذكر اين قسم از اختلاف فرموده : اگر قضاء حتمى رانده نشده بود كه اهل حق و باطل تا مدتى معين عمر كنند ، هر آينه بين اين دو طايفه حكم مىنمود و در هر جا كه اختلاف مىكردند اهل باطل را نابود مىكرد ، و ليكن هر دو طايفه را تا اجلى معين عمر مىدهد ، از آن جمله آيه زير است كه مىفرمايد : « وَما تَفَرَّقُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ وَلَوْ لا كَلِمَةٌ سَبَقَتْ مِنْ رَبِّكَ إِلى أَجَلٍ مُسَمًّى لَقُضِيَ بَيْنَهُمْ » « 1 » و آياتى ديگر از اين قبيل .\r\nسياق آيه قبلى كه مىفرمود : * ( « وَيَعْبُدُونَ مِنْ دُونِ اللَّه ما لا يَضُرُّهُمْ وَلا يَنْفَعُهُمْ . . . » ) * از بين دو قسم اختلافى كه ذكر كرديم جز با اختلاف قسم دوم سازش ندارد ، يعنى با آيه مورد بحث وقتى متناسب مىشود كه منظور از اختلاف در اين آيه اختلاف در خود دين باشد ، براى اينكه جمله مذكور سخن از اين دارد كه مردم راه ضلالت را پيمودند و چيزهايى پرستيدند كه نه ضررى به حال آنان داشتند و نه سودى ، و شفيعانى به درگاه خدا براى خود درست كردند كه دين صحيح چنين شفيعانى را معرفى نكرده بود ، و مقتضاى اين ماجرا اين است كه مردم قبل از پديد آمدن اين جريان امتى واحد بوده باشند ، و مقتضاى امت واحد بودنشان اين است كه همه بر يك دين بوده باشند ، كه قهرا آن دين هم دين توحيد بوده ، بعدها اختلاف كرده به دو فريق\r\n\r\n","description":"","footnote":"\r\n( 1 ) و اختلاف نكردند مگر بعد از آنكه علم به حقانيت دين حق پيدا كردند ، و با اين حال به انگيزه دشمنى و حسد كه بين خود داشتند حق را انكار نموده قهرا اختلاف پديد آوردند ، و اگر نبود آن قضايى كه از ناحيه پروردگارت حتمى شده كه اهل حق و باطل هر دو تا مدتى معين زندگى كنند ، هر آينه بين آنان داورى مىكرد ، و اهل باطل را نابود مىساخت . « سوره شورى ، آيه 14 »\r\n","page_name":" 42 ","page_number":42},
  {"content":"\r\nمتفرق شدند ، فريق موحد و فريق مشرك .\r\nخداى تعالى آن گاه خاطر نشان فرموده كه مقتضاى اين اختلاف اين بود كه خداى تعالى بين آنان حكم كند ، حق را غالب و بر باطل مسلط سازد ، و باطل را خوار و منكوب نمايد ، و مقتضاى اين حكم اين است كه اهل باطل را هلاك و اهل حق را نجات دهد ، ليكن قبلا اين قضاى الهى رانده شده بود كه هر دو فريق در انتخاب راه و بيراهه آزاد باشند ، و اين قضاى الهى مانع شد از آن حكمى كه گفته شد ، و قضاى رانده شده كه در آيه مورد بحث از آن تعبير به « كلمه » نموده ، عبارت است از همان فرمانى كه خداى تعالى هنگام هبوط آدم به زمين صادر كرد ، و فرمود : « وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ » « 1 » اين نظر ما بود در تفسير و كشف معناى آيه .\r\n\r\n\r\nو اما ساير مفسرين در باره اين آيه اقوال عجيبى دارند ، يكى « 2 » گفته منظور از كلمه « ناس » خصوص عرب است ، كه دين واحد و حقى داشتند ، كه همان دين ابراهيم ( ع ) بود .\r\nاين آئين در ميان اعراب هم چنان پا بر جا بود تا زمانى كه عمرو بن لحى كيش بتپرستى را در بين آنها رواج داد ، و عرب را به دو طايفه منشعب كرد ، يكى حنفاء و مسلمين كه هم چنان بر پيروى دين حنيف باقى ماندند ، و طايفه ديگر بت پرستان مشرك « ولى خواننده عزيز توجه دارد كه صاحب اين سخن هيچ دليلى از لفظ آيه بر گفته خود ندارد » .\r\nيكى « 3 » ديگر گفته منظور از كلمه « ناس » همه مردم است ، و منظور از امت واحد بودن همه مردم اين است كه همگى داراى فطرت اسلام و توحيد بودند ، هر چند كه از نظرهاى ديگر هميشه اختلاف داشتند . بنا بر اين ، لفظ « كان » منسلخ از زمان است . « 4 » و آيه شريفه وضعى را كه بشر به حسب طبع داشته و دارد حكايت مىكند ، كه همان توحيد است ، و وضعى را كه به حسب فعليت و عملكرد خود دارد اختلاف است ، پس بشر به حسب طبع فطرى امتى واحد و همه موحدند ، و ليكن بر خلاف فطرتشان اختلاف كردند .\r\n\r\n","description":"","footnote":"\r\n( 1 ) و شما در زمين تا مدتى معين زندگى و رزقى معلوم خواهيد داشت . « سوره بقره ، آيه 36 » .\r\n( 2 ) تفسير روح المعانى ، ج 11 ص 89 و تفسير المنار ، ج 11 ص 328 .\r\n( 3 ) تفسير الكبير ، ج 17 ، ص 61 و تفسير روح المعانى ، ج 11 ص 89 .\r\n( 4 ) توضيح اينكه : اين لفظ اگر منسلخ از زمان نباشد به معناى بودن در گذشته است ، در مقابل « يكون » كه به معناى بودن در آينده مىباشد و اما اگر منسلخ از زمان باشد هر دو كلمه يعنى « كان » و « يكون » معناى « هست » را مىدهد ، و ديگر حكايت از گذشته و آينده نخواهد داشت .\r\n","page_name":" 43 ","page_number":43},
  {"content":"\r\nاشكالى كه در اين نظريه هست اين است كه هم بر خلاف ظاهر آيه مورد بحث و هم بر خلاف ظاهر آيه سوره بقره و هم بر خلاف ساير آياتى است كه در اين باب وارد شده است و ذيلا ذكر مىشود :\r\n« وَما تَفَرَّقُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ » « 1 » « وَمَا اخْتَلَفَ الَّذِينَ أُوتُوا الْكِتابَ إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ » « 2 » بطورى كه ملاحظه مىكنيد ظاهر همه اين آيات مخصوصا با در نظر گرفتن كلمه « بعد » اين است كه مردم هر يك در زمانى بر دين فطرت و پيرو دين حق بوده‌اند ، و در زمانى ديگر به انگيزه دشمنىهايى كه با يكديگر داشته‌اند در دين اختلاف كرده‌اند .\r\nپس ، كلمه « كان » در آيه مورد بحث منسلخ از زمان نيست .\r\nعلاوه بر اين ، چكيده اين نظريه اين شد كه بشر به حسب طبعش دائما بر دين توحيد بوده ، و به حسب عملكردش دائما اختلاف داشته ، و اين دو چيز با هم جمع نمىشوند ، به اين معنا كه اختلاف اگر ريشه در فطرت نداشته باشد ( هم چنان كه ندارد ) دائمى نخواهد بود .\r\nوجه ديگرى كه بعضى « 3 » از مفسرين در تفسير آيه گفته‌اند اين است كه « منظور از كلمه » ناس « همه مردم است ، چون همه مردم در كفر و شرك ملت واحدى بودند و بعد از آمدن انبياء مختلف شدند ، بعضى كافر و بعضى مسلمان » .\r\nو اين قول سخيفترين اقوالى است كه در باره اين آيه گفته شده ، چون صرفنظر از اينكه گفتارى است بدون دليل ظاهر آيات هم آن را رد مىكند ، چون آيات ظهور در اين دارد كه اختلافها اگر ريشه يا بى شود همه منتهى مىشود به دشمنى مردم با يكديگر ، و آن هم بعد از آمدن دين حق و علمشان به آن دين ، و چون چنين بوده جا داشته كه خداى تعالى حكم نهايى را بين آنها بكند ، و عذاب و هلاكت را بر آنان نازل فرمايد ، و اگر همه مردم بر كفر و شرك بوده‌اند و هيچ سابقه هدايت و ايمانى نداشته‌اند ديگر معنا ندارد كه آن حكم نهايى را مستند به دشمنى بعد از علم كند ؟ و از اين گذشته چه معنا دارد كه خداى تعالى موجودى را خلق كند كه تمامى افرادش مستحق هلاكت ، و كفر و شركشان مقتضى آمدن عذاب بر آنان باشد ، و آيا آفريدن چنين خلقى نقض غرض نيست ؟\r\n\r\n","description":"","footnote":"\r\n( 1 ) و مردم در اين راه تفرقه و اختلاف نپيمودند مگر پس از آنكه علم و برهان ( از جانب حق ) بر آنها آمد ، ( ليكن دانسته ) براى تعدى و ظلم به يكديگر اختلاف كردند . « سوره شورى ، آيه 14 »\r\n( 2 ) اهل كتاب با يكديگر اختلاف نكردند مگر بعد از آنكه علم پيدا كردند به اينكه دين حق كدام است ، تنها انگيزه آنان در اختلاف دشمنىشان با يكديگر بود . « سوره آل عمران ، آيه 19 »\r\n( 3 ) مجمع البيان ، ط . بيروت ، ج 3 ، جزء 11 ، ص 27 .\r\n","page_name":" 44 ","page_number":44},
  {"content":"\r\nو اين نظريه خيلى شبيه به مساله تفديه مسيحيان است كه مىگويند : خداى تعالى بشر را آفريد تا او را اطاعت كند ، و در عوض خداى تعالى در بهشت سكونتش دهد ، و ليكن بشر او را نافرمانى كرد و غرض خدا از اين آفريدن نقض شد ، لا جرم خداى تعالى براى تدارك و جبران اين نقض غرض ، مسيح را فداى بشر كرد تا بشر را عذاب نكند .\r\n\r\n\r\nوجه ديگر گفتار بعضى « 1 » از مفسرين است ، كه گفته‌اند لفظ « كلمه » در جمله * ( « وَلَوْ لا كَلِمَةٌ سَبَقَتْ مِنْ رَبِّكَ . . . » ) * به معناى همان وعده اى است كه خداى تعالى در همين سوره داده و فرموده :\r\n« إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ » « 2 » و اين نظريه درست نيست ، براى اينكه اگر منظور از سبقت در جمله مورد بحث سبقت به حسب بيان باشد ، و خواسته است بفرمايد « ما قبل از بيان وحدت و اختلاف مردم گفته بوديم كه پروردگار تو در روز قيامت چنين و چنان مىكند » كه قبلا چنين بيانى نفرموده بود ، زيرا آيه اى كه اين وعده را داده آيه « 93 » اين سوره است كه در اواخر سوره قرار دارد ، و ما اكنون در تفسير آيه « 19 » هستيم ، و چون آيات اين سوره متصل بهماند نمىتوان احتمال داد كه آيه « 93 » قبل از آيه « 19 » نازل شده باشد .\r\nعلاوه بر اين ، در آيه « 93 » سخن از كل انسانها نيست ، بلكه سخن از خصوص بنى اسرائيل دارد ، و ضمير در كلمه « بينهم » به خصوص اين قوم برمىگردد ، اينك تمام آن آيه از نظر خواننده مىگذرد : « وَلَقَدْ بَوَّأْنا بَنِي إِسْرائِيلَ مُبَوَّأَ صِدْقٍ وَرَزَقْناهُمْ مِنَ الطَّيِّباتِ فَمَا اخْتَلَفُوا حَتَّى جاءَهُمُ الْعِلْمُ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ » از اين هم كه بگذريم در بعضى از آيات كه لفظ « كلمه » آمده با معنايى كه شما براى « سبق » كرديد ملائمت ندارد ، نظير آيه شريفه زير كه مىفرمايد : « وَلَوْ لا كَلِمَةٌ سَبَقَتْ مِنْ رَبِّكَ إِلى أَجَلٍ مُسَمًّى لَقُضِيَ بَيْنَهُمْ » « 3 » ، چون شما كلمه « سبق » را عبارت دانستيد از قضاء و داورى روز قيامت ، و در اين آيه منظور از كلمه « سبق » اين است كه هر انسانى چه اهل باطل باشد و چه اهل حق مدتى معين در زمين زندگى كند .\r\nو اگر منظور از « سبق » سبقت به حسب قضاء باشد ، سزاوارتر آنست كه در اين باب اولين\r\n\r\n","description":"","footnote":"\r\n( 1 ) تفسير المنار ، ج 11 ، ص 328 .\r\n( 2 ) پروردگار تو در روز قيامت در آنچه مردم در باره آنها اختلاف مىكردند حكم ( قضاوت ) خواهد كرد . « سوره يونس ، آيه 93 »\r\n( 3 ) و اگر نبود كلمه و قضايى كه قبلا از ناحيه پروردگارت رانده شده ، هر آينه بين اهل حق و اهل باطل حكم مىكرد ، و اهل باطل را هلاك مىكرد . « سوره شورى ، آيه 14 »\r\n","page_name":" 45 ","page_number":45},
  {"content":"\r\nقضايى را معيار قرار دهيم كه خداى تعالى رانده ، و اولين قضايى كه خدا رانده همان است كه گفتيم در آغاز خلقت و اسكان بشر در زمين راند ، و آيه « 14 » سوره شورى از آن خبر مىدهد .\r\n* ( « وَيَقُولُونَ لَوْ لا أُنْزِلَ عَلَيْه آيَةٌ مِنْ رَبِّه فَقُلْ إِنَّمَا الْغَيْبُ لِلَّه فَانْتَظِرُوا إِنِّي مَعَكُمْ مِنَ الْمُنْتَظِرِينَ » ) * اين آيه مانند آيه قبلش كه مىفرمود : * ( « وَيَعْبُدُونَ مِنْ دُونِ اللَّه » ) * و نيز آيه قبل از آن كه مىفرمود : * ( « وَإِذا تُتْلى عَلَيْهِمْ آياتُنا » ) * ، صحنه هايى از مظالم قولى و عملى مشركين را برشمرده و در رد آنها حجتهايى را به رسول گرامى خود تلقين مىكند تا عليه مشركين به آن حجتها احتجاج فرمايد ، و در اول آيات مورد بحث يكى از آن سخنان مشركين و پاسخش گذشت . پس ، جمله * ( « وَيَقُولُونَ لَوْ لا أُنْزِلَ . . . » ) * عطف است بر همان اول آيات مورد بحث كه مىفرمود : * ( « وَإِذا تُتْلى عَلَيْهِمْ آياتُنا » ) * در آيه مورد بحث علاوه بر اين براى چندمين بار انكار قرآن توسط مشركين را تذكر داده ، چون مرادشان از اينكه گفتند : * ( « لَوْ لا أُنْزِلَ عَلَيْه آيَةٌ مِنْ رَبِّه » ) * هر چند درخواست آوردن قرآن ديگر است ، ليكن اين درخواست در واقع معنايش تحقير قرآن و قبول نداشتن آنست ، خواستند آن را استخفاف نموده بگويند قرآن آيتى الهى نيست ، به دليل اينكه در پاسخشان حرف « فاء » را آورده ، و فرموده : * ( « فَقُلْ إِنَّمَا الْغَيْبُ لِلَّه » ) * و مانند موارد ديگر به كلمه « قل » اكتفاء نكرده و نفرمود : « قل انما الغيب للَّه » . گويا فرموده « از تو آيتى ديگر طلب مىكنند و به قرآن اكتفاء ننموده به آن راضى نمىشوند ، و چون به قرآن به عنوان يك آيت اكتفاء نكردند به ايشان بگو آيات از ناحيه غيب است ، غيبى كه مختص به خداى تعالى است ، پس اختيار آيات به دست من نيست ، لا جرم شما منتظر آيتى كه حق را از باطل جدا كند باشيد ، من نيز با شما جزء منتظرين خواهم بود » .\r\nپس ، آنچه از آيه استفاده مىشود اين است ، و اين مستفاد دلالت دارد بر اينكه رسول خدا ( ص ) منتظر رسيدن آيتى غير قرآن بوده كه حق را از باطل جدا سازد ، و بين آن جناب و بين امتش داورى كند - و به زودى در آيه چهل و شش همين سوره وعده اى صريح به فرستادن آن آيت كه دستور انتظار كشيدنش را به مشركين داده مىآيد ، كه فرموده : « وَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ » « 1 » و چند آيه بعد از آن .\r\n\r\n","description":"","footnote":"\r\n( 1 ) چه اينكه ما در حال حيات تو قسمتى از آن عذاب را كه اين مشركين را به آن تهديد كرده‌ايم به تو نشان دهيم ، ( كه البته نشان هم خواهيم داد ) و چه اينكه قبل از نشان دادن آن تو را به سوى خود ببريم ، به هر حال بازگشت اين مشركين به سوى ما است . « سوره يونس ، آيه 46 »\r\n","page_name":" 46 ","page_number":46},
  {"content":"\r\n\r\n\r\n* ( « وَإِذا أَذَقْنَا النَّاسَ رَحْمَةً مِنْ بَعْدِ ضَرَّاءَ مَسَّتْهُمْ إِذا لَهُمْ مَكْرٌ فِي آياتِنا . . . » ) *\r\nمضمون اين آيه هر چند از حقايقى است عمومى و جارى در اغلب مردم و در اكثر اوقات - چون هيچ انسانى نيست كه در طول زندگيش بعد از برهه اى آسايش گرفتار ناملايمات نگردد ، بلكه كمتر اتفاق مىافتد كه گرفتاريها در حق يك انسان مكرر نشود - و ليكن آيه مورد بحث از نظر زمينه آيات قبلش گويا مىخواهد كنايه اى به مشركين و نيرنگهايى كه در باره آيات خدا به كار برده‌اند بزند . دليل بر اينكه آيه شريفه نمىخواهد آن مطلب عمومى را تذكر دهد و بلكه روى سخن تنها با مشركين دارد ، اين است كه در آخر همين آيه مىفرمايد : * ( « قُلِ اللَّه أَسْرَعُ مَكْراً » ) * . معلوم مىشود نظر در آيه شريفه متوجه به مكر طائفه خاصى است ، همان طائفه اى كه روى سخن در اين آيات به ايشان است . و بدين جهت روى سخن متوجه آنان شده كه نسبت به آيات « سراء » و « ضراء » اى كه آيت بودنش واضح است مكر مىكنند ، و يكى از مكرهايى كه كردند مكرى است كه در باره قرآن كردند ، قرآنى كه آيتى است الهى و رحمتى است از او ، كه اين رحمت را بعد از ضراء جهالت و تنگى عمومى معيشت و ذلت و تفرقه و دورى دلها از يكديگر ، و حاكميت بغض و كينه در آنها به آنان چشانيد ، تا از سراء علم و معرفت و فراخى زندگى و عزت و وحدت كلمه و صفا و صميميت برخوردارشان بسازد ، ولى در باره همين سراء مكر كردند ، يك بار گفتند : « * ( ائْتِ بِقُرْآنٍ غَيْرِ هذا أَوْ بَدِّلْه ) * - قرآنى غير اين بياور و يا احكامش را عوض كن » . و بار ديگر گفتند : « * ( لَوْ لا أُنْزِلَ عَلَيْه آيَةٌ مِنْ رَبِّه ) * - چرا از ناحيه پروردگارش آيتى بر او نازل نمىشود » .\r\nبنا بر اين ، آيه مورد بحث براى مشركين بيان مىكند كه همه اين چون و چراها مكرهايى است كه در آيات خدا مىكنند ، و نيز بيان مىكند كه مكر به آيات خدا عاقبتى بجز سوء و ضرر ندارد ، و هرگز به نفع آنان تمام نخواهد شد ، چون مكر خداى تعالى سريعترين مكر است ، و اين مشركين را به جرم مكرشان گرفتار مىكند و مهلت نمىدهد كه مكر و نيرنگ آنان در آيات او به نتيجه برسد ، دليلش هم خيلى روشن است ، زيرا همين كه افرادى از مخلوقات خدا آيات خالق خود را نپذيرند و براى از بين بردن آن تلاش كنند ، عينا مكرى است كه خداى تعالى به آنان كرده ، و توفيق هدايت شدنشان به وسيله آياتش را از آنان سلب فرموده است .\r\nپس ، در معناى آيه شريفه اينطور بايد گفت - هم چنان كه بعضى « 1 » گفته‌اند : * ( « وَإِذا أَذَقْنَا النَّاسَ » ) * از رساندن رحمت تعبير فرمود به « چشاندن » ، تا اشاره كند به اينكه رسيدن به رحمت لذت بخش است ، و نيز اشاره كند به اينكه رحمت ، اندكش هم لذت بخش است ، چون كلمه\r\n\r\n","description":"","footnote":"\r\n( 1 ) مجمع البيان ، جلد 3 ، جزء 11 ، ص 32 .\r\n","page_name":" 47 ","page_number":47},
  {"content":"\r\n« چشيدن » در اندك از خوردنيها استعمال مىشود . * ( « رَحْمَةً مِنْ بَعْدِ ضَرَّاءَ مَسَّتْهُمْ » ) * ، در اين جمله به جاى اينكه بفرمايد : « و اذا اذقنا الناس سراء من بعد ضراء » از كلمه « سراء » تعبير به رحمت فرموده ، تا اشاره باشد به اينكه سراء مورد بحث رحمتى است از ناحيه خداى تعالى ، نه اينكه اينان مستحق و طلبكار آن باشند . پس ، بر دارندگان آن واجب است كه حق آن را اداء كنند و در برابر آيه اى كه ايشان را به سوى اين رحمت - كه همانا دين توحيد و شكرگزارى نعمتهاى الهى است - دعوت مىكند خاضع باشند و دعوت آيه را بپذيرند . و ليكن مشركين بر خلاف انتظار عكس العملى غير از اين از خود نشان دادند . * ( « إِذا لَهُمْ مَكْرٌ فِي آياتِنا » ) * بر خلاف انتظار و ناگهان در آيات ما مكر كردند ، مثلا حوادثى كه توحيد انسان را كامل و حس شكرگزاريش را بيدار مىكند طورى توجيه كردند كه اين دو اثر را نداشته باشد ، مثل اينكه گفتند : « قد مس آباءنا السراء و الضراء - سراء و ضراء را پدران ما هم داشتند » و يا بهانه هايى آوردند كه مورد قبول و رضايت خداى تعالى نبود ، مثل اينكه گفتند : « * ( لَوْ لا أُنْزِلَ عَلَيْه آيَةٌ ) * - چرا آيتى ديگر بر او نازل نمىشود » و يا گفتند : « إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا - اگر اين دين و هدايت را پيروى كنيم ما را از سرزمين خود مىربايند » .\r\nلذا خداى تعالى به پيامبر گرامىاش دستور داد در پاسخشان بفرمايد : « * ( اللَّه أَسْرَعُ مَكْراً ) * - خدا در مكر سريعتر است » ، و آن گاه همين پاسخ را تعليل كرده به اينكه : « * ( إِنَّ رُسُلَنا يَكْتُبُونَ ما تَمْكُرُونَ ) * - به درستى كه فرستادگان ما همه مكرهاى شما را مىنويسند » پس ما بر كرده هاى شما گواهان و مراقبينى داريم كه آنان را نزد شما مىفرستيم تا اعمالتان را بنويسند و حفظ كنند ، و به محضى كه يك عمل انجام بدهيد هم عملتان نوشته شده ، و هم جزاى آن معين شده و ديگر مجال و فرصتى نمىماند كه مكر شما اثر خود را ببخشد ، چه ببخشد و چه نبخشد جزاى آن قبلا معلوم شده .\r\nليكن در اين ميان نكته اى ديگر هست و آن اينكه از ظاهر آيه شريفه « هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ » « 1 » به بيانى كه در تفسيرش خواهد آمد - ان شاء اللَّه تعالى - بر مىآيد كه معناى « كتابت اعمال بندگان به دست ملائكه » اين است كه اعمال را از پشت پرده استعدادها به مرحله فعليت خارجى در آورند ، و آن وقت خود اعمال در صحيفه عالم كون نقش بسته مىشود ، و با اين بيان كاملا روشن مىشود كه كتابت اعمال\r\n\r\n","description":"","footnote":"\r\n( 1 ) اين نامه اعمالتان است كه عليه شما و به حق سخن مىگويد ، و اين ما بوديم كه آنچه مىكرديد استنساخ مىكرديم . « سوره جاثيه ، آيه 29 »\r\n","page_name":" 48 ","page_number":48},
  {"content":"\r\nبندگان توسط رسولان چگونه علت شده است براى اسرع المكر بودن خداى تعالى ، چون بنا بر اين بيان ، حقيقت معنا اينطور مىشود : ما اعمال شما را كه با آن اعمال مكر مىكنيد از داخل ذات شما بيرون آورده آن را در خارج قرار مىدهيم ، و با اين حال چگونه بر ما پوشيده مىماند كه شما مىخواهيد با اين اعمال خود با ما مكر كنيد ؟ و مگر مكر چيزى جز اين است كه مثلا شما بخواهيد با حيله ، كسى را از مقصدش برگردانيد بطورى كه خود او متوجه نشود ؟ و شما نمىتوانيد چيزى را بر ما پوشيده نمائيد ، اين مائيم كه حقيقت امر را بر شما پوشانديم . رفتارى كه خيال مىكرديد مكر بر ما است ، مكر ما بر خودتان بود ، چون ما بوديم كه كارى كرديم كه مكر ما را مكر خود بپنداريد و به آن اقدام نمائيد ، و اين پندار و اين اقدام ضلالتى بود از طرف شما ، و اضلالى بود از طرف ما ، كه ما شما را به سزاى كارهاى نادرستى كه كرديد گرفتار كرديم .\r\nو به زودى نظير اين معنا در تفسير آيه بيست و سه همين سوره مىآيد ، آنجا كه فرموده :\r\n* ( « يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ » ) * در آيه مورد بحث التفاتى از غيبت به خطاب به كار رفته ، در جمله * ( « إِذا لَهُمْ مَكْرٌ » ) * مردم غايب فرض شده‌اند و در جمله * ( « ما تَمْكُرُونَ » ) * - بنا به قرائت آن به « تاء » خطاب ، كه قرائتى است مشهور - حاضر و مخاطب به حساب آمده‌اند ، و اين التفات عجيبى است كه در قرآن كريم به كار رفته ، و شايد نكته اش اين باشد كه جمله * ( « قُلِ اللَّه أَسْرَعُ مَكْراً » ) * را در چشم شنونده مجسم سازد ، كانه بعد از آنكه به رسول گرامىاش فرموده : « بگو كه خدا مكرش سريعتر است » خواست تا اين معنا را بطور مجسم توضيح دهد ، لذا ناگهان روى سخن از آن جناب برگردانيد و دفعة براى مردم تجلى كرد ، و با خود آنان سخن گفت و سبب * ( « أَسْرَعُ مَكْراً ) * » بودن خود را بيان كرد ، و سپس خود را از مردم محجوب ساخته و مردم در غيبت واقع شدند ، و وجهه سخن را به حالت قبل كه مردم غايب فرض شده بودند ، برگشت داد و روى سخن را متوجه رسول گرامىاش ساخته و فرمود : * ( « هُوَ الَّذِي يُسَيِّرُكُمْ . . . » ) * و اين خود يكى از التفاتهاى لطيف است . * ( « هُوَ الَّذِي يُسَيِّرُكُمْ فِي الْبَرِّ وَالْبَحْرِ حَتَّى إِذا كُنْتُمْ فِي الْفُلْكِ وَجَرَيْنَ بِهِمْ . . . » ) *\r\nكلمه « فلك » به معناى كشتى است ، هم يك كشتى را فلك مىگويند و هم جمع كشتيها را ، البته در اينجا جمع آن مورد نظر است ، به دليل اينكه با فعل جمع از حركت و جريان آن تعبير كرده و فرموده : * ( « وَجَرَيْنَ بِهِمْ » ) * ، و كلمه « ريح » به معناى نسيم و « ريح عاصف » به معناى باد تند است ، و جمله * ( « أُحِيطَ بِهِمْ » ) * كنايه است از اينكه مشرف به هلاكت شوند ، و تقدير كلام « احاط بهم الهلاك » ، و يا « احاط بهم الامواج » است ، يعنى بلاء و يا موجها از هر سو به آنان احاطه كند ، و اشاره به كلمه « هذه » دلالت بر شدت و بلائى دارد كه گرفتارش شده‌اند .\r\n","description":"","footnote":"","page_name":" 49 ","page_number":49},
  {"content":"\r\nو معناى آيه روشن است .\r\nدر اين آيه نيز التفات عجيبى به كار رفته ، و آن التفات از خطاب به غيبت مىباشد . از جمله * ( « وَجَرَيْنَ بِهِمْ بِرِيحٍ طَيِّبَةٍ » ) * تا جمله * ( « بِغَيْرِ الْحَقِّ » ) * - در آيه بعد - مردم غايب فرض شده‌اند در حالى كه قبلا مورد خطاب قرار داشتند ، مىفرمود : « خدا آن كسى است كه شما را در خشكى و در دريا سير مىدهد ، تا آنكه سرنوشت شما را به درون كشتى بكشد » ، آن وقت ناگهان همين مردم مورد خطاب را غايب فرض كرده مىفرمايد : « و بوسيله بادهاى تند ، كشتى آنان را به حركت در آورد » ، كه در اين قسمت خطاب را متوجه رسول خدا ( ص ) نموده و عجيبترين قسمت داستانى را كه براى آن جناب تعريف مىكند خاطرنشانش مىسازد تا اين قسمت را بشنود و تعجب كند . و اين التفات علاوه بر اين ، روىگردانى از مردم نيز هست ، يعنى خواسته است بفهماند مردم آن لياقت و آن دركى را كه خداى تعالى با آنان بطور مخاطب و رو در رو سخن بگويد ندارند .\r\n* ( « فَلَمَّا أَنْجاهُمْ إِذا هُمْ يَبْغُونَ فِي الأَرْضِ بِغَيْرِ الْحَقِّ » ) * كلمه « بغى » در اصل به معناى طلب كردن است ، و بيشتر در مورد ظلم استعمال مىشود ، چون ظلم ، طلب كردن حق ديگران از راه تعدى بر آنان است ، كه البته در اين گونه موارد حتما قيد * ( « بِغَيْرِ الْحَقِّ » ) * را بعد از كلمه « بغى » مىآورند ، و اگر اين كلمه در اصل به معناى ظلم مىبود آوردن اين قيد بيهوده و زائد بود ، چون ظلم هميشه به غير حق هست و احتياج به آوردن اين قيد نيست .\r\nجمله مورد بحث تتمه آيه سابق است ، و مجموع آن آيه و اين جمله يعنى از * ( « هُوَ الَّذِي يُسَيِّرُكُمْ فِي الْبَرِّ وَالْبَحْرِ » ) * تا جمله * ( « بِغَيْرِ الْحَقِّ » ) * به منزله شاهد و مثال است براى مطلب كلى و عمومى قبل كه مىفرمود : * ( « وَإِذا أَذَقْنَا النَّاسَ رَحْمَةً مِنْ بَعْدِ ضَرَّاءَ مَسَّتْهُمْ . . . » ) * . و يا مثال است بر خصوص جمله * ( « قُلِ اللَّه أَسْرَعُ مَكْراً » ) * ، و به هر حال جمله بعدى كه مىفرمايد : * ( « يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ . . . » ) * جمله اى است كه تماميت غرض از كلام در آيه سابق متوقف بر آن است ، هر چند كه كلام رسول خدا ( ص ) نباشد - دقت بفرمائيد .\r\n* ( « يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ مَتاعَ الْحَياةِ الدُّنْيا ثُمَّ إِلَيْنا مَرْجِعُكُمْ . . . » ) *\r\nدر اين آيه نيز التفاتى از غيبت به خطاب به كار رفته است . در آغاز در جمله * ( « يا أَيُّهَا النَّاسُ » ) * خطابى از خداى تعالى به مردم شده بدون اينكه كسى واسطه باشد ، چون اين جمله تتمه كلام رسول خدا ( ص ) كه مامور بود مردم را به آن مخاطب قرار دهد نمىباشد ، به دليل اينكه به دنبالش فرموده : « * ( ثُمَّ إِلَيْنا مَرْجِعُكُمْ ) * - سپس بازگشتشان به سوى ما\r\n","description":"","footnote":"","page_name":" 50 ","page_number":50},
  {"content":"\r\nاست » ، و معلوم است كه اين گفته نمىتواند گفته رسول خدا ( ص ) باشد .\r\nو اما اينكه چه نكته اى اين التفات را ايجاب كرده ؟ نكته اش نظير همان نكته اى است كه قبلا در اول كلام ذكر كرديم ، و گفتيم كه در جمله * ( « إِنَّ رُسُلَنا يَكْتُبُونَ ما تَمْكُرُونَ » ، ) * خداى تعالى در حالى كه روى سخنش با رسول گرامىاش بود بطور ناگهانى براى مردم تجلى كرد ، در اين جمله نيز نظير آن نكته باعث اين التفات شده ، در آغاز جمله ، رسول خدا مردم را مخاطب قرار داده ، فرمود : * ( « يا أَيُّهَا النَّاسُ إِنَّما بَغْيُكُمْ . . . » ) * ، و مردم در اين لحظه سرگرم گوش دادن به سخنان آن حضرت بودند ، مىپنداشتند كه خدا غايب و از نيات آنان و مقاصدى كه در اعمالشان دارند غافل است ، ناگهان خداى سبحان بر آنان اشراف نموده مىفرمايد : * ( « ثُمَّ إِلَيْنا مَرْجِعُكُمْ » ) * ، و با اين التفات اين حقيقت را براى مردم مجسم مىسازد كه من در همه احوال شما با شمايم ، و به شما احاطه دارم ، و مىفرمايد : من از خود شما به شما نزديكتر و به اعمالتان آگاه ترم ، پس هر عملى كه به عنوان طغيان و نيرنگ بر ما انجام دهيد با تقدير ما انجام مىدهيد ، و آن عمل به دست و قدرت ما صورت مىگيرد ، پس با اين حال چگونه مىتوانيد بر ما طغيان كنيد ؟ بلكه همين عمل عينا طغيان شما عليه خودتان است ، براى اينكه شما را از ما دور مىسازد ، و آثار سوء آن در نامه اعمالتان نوشته مىشود ، و به همين دليل بغى و ستم شما عليه خود شما است ، و انگيزه شما بر اين طغيانگرى رسيدن به زندگى مادى دنيا و بهره ورى چند روزى اندك است ، كه در آخر بازگشتتان به سوى ما منتهى مىشود ، آن وقت به شما خبر مىدهيم و در آنجا حقايق اعمالتان را برايتان روشن مىسازيم .\r\nدر جمله * ( « مَتاعَ الْحَياةِ الدُّنْيا » ) * كلمه « متاع » در قرائت حفص به نقل از عاصم منصوب خوانده شده ، و عامل آن كه مقدر است فعل « تتمتعون » مىباشد و تقدير كلام : « تتمتعون متاع الحياة الدنيا » است ، و در قرائت ساير قراء به رفع خوانده شده ، تا خبر باشد براى مبتدايى محذوف ، و تقدير كلام « هو متاع الحياة الدنيا » است ، و ضمير « هو » به « بغى » بر مىگردد .\r\nو بنا بر هر دو قرائت ، جمله مورد بحث تا آخر آيه تفصيل اجمالى است كه در جمله * ( « إِنَّما بَغْيُكُمْ عَلى أَنْفُسِكُمْ » ) * بود . و بنا بر اين ، جمله مورد بحث مىخواهد بيان كند كه چرا بغى آنان عليه خود آنان است ، و اين تعليل از قبيل علت آوردن به تفصيل براى اجمال و بيان اجمال به وسيله تفصيل است .\r\n* ( « إِنَّما مَثَلُ الْحَياةِ الدُّنْيا كَماءٍ أَنْزَلْناه مِنَ السَّماءِ فَاخْتَلَطَ بِه نَباتُ الأَرْضِ . . . » ) *\r\nبعد از آنكه خداى سبحان در آيه سابق ذكرى از متاع حيات دنيا به ميان آورد ، اينك در اين آيه شريفه از حقيقت امر اين زندگى مثالى آورده كه اگر عبرت گيرنده اى هست با\r\n","description":"","footnote":"","page_name":" 51 ","page_number":51},
  {"content":"\r\nشنيدن اين مثل عبرت بگيرد ، و اين مثل از باب استعاره تمثيلى است ، نه از باب تشبيه مفرد به مفرد ، هر چند كه جمله * ( « كَماءٍ أَنْزَلْناه » ) * در نظر ابتدايى به نظر مىآيد كه از باب تشبيه مفرد به مفرد است ، و نظائر اين مثال در مثلهاى قرآن شايع است ، و كلمه « زخرف » به معناى زينت و نيز به معناى بهجت است ، و جمله « لم تغن » از ماده « غنى » است كه اگر در مورد مكان استعمال شود ، يعنى گفته شود « فلان غنى فى المكان » معنايش اين مىشود كه فلانى در فلان مكان اقامت گزيد ، و اقامتش در آن مكان طولانى شد ، و بقيه الفاظ آيه روشن است .\r\n\r\n\r\n* ( « وَاللَّه يَدْعُوا إِلى دارِ السَّلامِ وَيَهْدِي مَنْ يَشاءُ إِلى صِراطٍ مُسْتَقِيمٍ » ) * كلمه « دعاء » و نيز كلمه « دعوت » به معناى معطوف كردن توجه و نظر شخص دعوت شده است به سوى چيزى كه آن شخص دعوت شده و اين كلمه معنايى عمومىتر از كلمه « نداء » دارد ، براى اينكه نداء مختص به باب لفظ و صوت است ، ولى دعاء ، هم شامل دعوت كردن بوسيله لفظ مىشود و هم شامل آنجايى كه كسى را با اشاره و يا نامه دعوت كنند ، علاوه بر اين ، لفظ نداء مخصوص آنجايى است كه طرف را با صداى بلند صدا بزنى ، ولى لفظ دعاء اين قيد را ندارد ، چه با صداى بلند او را بخوانى و چه بيخ گوشى و آهسته دعوتش كنى ، هر دو جورش دعوت است .\r\nو دعاء ، اگر به خداى تعالى نسبت داده شود معنايش هم دعوت كردن تكوينى است كه همان ايجاد آن چيزى است كه حق تعالى اراده كرده ، گويا خداى تعالى آن چيز را به سوى اراده خود دعوت نموده - مانند اين قول خداى تعالى كه مىفرمايد : « يَوْمَ يَدْعُوكُمْ فَتَسْتَجِيبُونَ بِحَمْدِه » « 1 » كه منظور از اين جمله اين است كه خداى تعالى شما را ( كه در قبرهايتان آرميده‌ايد ) براى زندگى كردن در عالم آخرت دعوت مىكند ، و شما دعوت او را با قبول خود اجابت مىكنيد ، كه در اين آيه ، دعوت به معناى ايجاد و خلقت است در نتيجه معناى تكوين را مىدهد .\r\nو هم خواندن و دعوت كردن تشريعى ، و آن عبارت است از اينكه خداى تعالى به زبان آياتش بندگان را تكليف كند به آنچه كه از آنان مىخواهد .\r\n\r\n\r\nو اما دعوت و دعاى بندگان عبارت است از اينكه بنده خدا با خواندن پروردگارش رحمت و عنايت پروردگار خود را به سوى خود جلب كند ، و خواندنش به اين است كه خود را در مقام عبوديت و مملوكيت قرار دهد ، به همين جهت عبادت در حقيقت دعاء است ، چون بنده در حال عبادت خود را در مقام مملوكيت و اتصال به مولاى خويش قرار مىدهد و اعلام تبعيت و\r\n\r\n","description":"","footnote":"\r\n( 1 ) روزى كه او شما را مىخواند ، و شما او را با حمدش اجابت مىكنيد . « سوره اسراء ، آيه 52 »\r\n","page_name":" 52 ","page_number":52},
  {"content":"\r\nاقرار به ذلت مىكند تا خدا را با مقام مولويت و ربوبيتش به خود معطوف سازد ، دعا هم عينا همين است .\r\nو خداى تعالى به همين اتحاد حقيقت دعاء و عبادت اشاره دارد ، آنجا كه مىفرمايد :\r\n« وَقالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ » « 1 » ، كه ملاحظه مىكنيد در اول ، فرمان به دعاء داده ، سپس همين تعبير به دعاء را مبدل به تعبير عبادت كرده است .\r\nو پوشيده ماندن اين حقيقت بر صاحب المنار باعث شده كه در تفسير خود بگويد :\r\n« اينكه بعضى از مفسرين و غير مفسرين گفته‌اند كه يكى از معانى دعاء عبادت است بطور مطلق در عبادت شرعى درست نيست ، بله بعضى از عبادتهاى دستورى مثل نماز مشتمل بر دعاء هست ، چون بيشتر اجزايش دعاء است ، و نيز مخ همه عبادتها دعاء هست ولى همه عبادتهاى دستورى دعاء نيست ، مثلا نمىتوان گفت روزه يعنى دعاء ، چون اين اطلاق نه شرعا درست است و نه لغة ، پس هر دعاى شرعى عبادت هست ، ولى هر عبادت شرعى و دستورى دعاء نيست » « 2 » .\r\nمنشا اشتباه او اين است كه خيال كرده معناى دعاء همان نداء و صدا زدن در حال طلب است ، و غفلت كرده از آن تحليلى كه ما در معناى دعاء كرديم .\r\nو اما كلمه « سلام » ، اصل در معناى اين كلمه - بطورى كه راغب در مفرداتش « 3 » گفته - تعرى و سلامت خواهى از آفات ظاهرى و باطنى است ، و اين معنا در همه مشتقات اين كلمه يعنى « سلام » ، « سلامت » ، « اسلام » ، « تسليم » و غيره جارى است ، و دو كلمه « سلام » و « سلامت » يك معنا دارد ، هم چنان كه دو كلمه « رضاع » و « رضاعة » به يك معنا است . و ظاهرا واژه « سلام » و واژه « أمن » معنايى نزديك بهم دارند ، تنها فرقى كه بين اين دو ماده لغوى است اين است كه سلام به معناى خود امنيت با قطع نظر از متعلق آن است ، ولى كلمه « امنيت » به معناى سلامتى و امنيت از فلان خطر است ، به شهادت اينكه مىتوان گفت :\r\n« فلانى در سلام و سلامتى است » ، و « فلانى از فلان خطر در امنيت است » ، ولى نمىتوان\r\n\r\n","description":"","footnote":"\r\n( 1 ) پروردگارتان فرمان داده كه مرا بخوانيد ، تا اجابتتان كنم ، براى اينكه كسانى كه از عبادت من استكبار مىكنند به زودى به حالت خوارى داخل جهنم خواهند شد . « سوره مؤمن ، آيه 60 »\r\n( 2 ) تفسير المنار ، ط . بيروت ، ج 11 ، ص 308 .\r\n( 3 ) مفردات راغب ، ماده سلم .\r\n","page_name":" 53 ","page_number":53},
  {"content":"\r\nگفت : « فلانى در امنيت است » .\r\n\r\n\r\nكلمه « سلام » يكى از اسماى خداى تعالى است ، و وجه آن اين است كه ذات متعالى خداى تعالى نفس خير است ، خيرى كه هيچ شرى در او نيست ، بهشت را هم اگر « دار السلام » گفته‌اند به همين جهت است كه در بهشت هيچ شر و ضررى براى ساكنان آن وجود ندارد .\r\nبعضى گفته‌اند « اگر بهشت را دار السلام خوانده‌اند بدين مناسبت است كه بهشت خانه خداست ، كه نامش سلام است » . ولى برگشت هر دو وجه در حقيقت به يك معنا است ، براى اينكه اگر خداى تعالى هم ، سلام ناميده شده براى همين است كه از هر شر و سويى مبراء است ، و سياق و زمينه گفتار آيه دلالت دارد بر اينكه از كلمه « سلام » معناى وصفىاش مقصود است .\r\nخداى سبحان در اين آيه و در ساير آيات ، كلمه « سلام » را مطلق آورده و به هيچ قيدى مقيدش نكرده ، در ساير آيات كلام مجيدش نيز چيزى كه سلام را مقيد به بعضى از حيثيات كند ديده نمىشود ، پس دار السلام بطور مطلق دار السلام است ، و جايى كه بطور مطلق دار سلامت باشد جز بهشت نمىتواند باشد ، براى اينكه آنچه از سلامت در دنيا يافت شود سلامت نسبى است ، نه مطلق ، هيچ چيزى كه براى ما سالم باشد وجود ندارد مگر آنكه همان چيز مزاحم بعضى از چيزهايى است كه دوست مىداريم ، و هيچ حالى نداريم مگر آنكه مقارن با آن اضدادى براى آن هست .\r\nپس ، هر لحظه اى كه بتوانى معناى سلامتى بطور مطلق و غير نسبى را تصور كنى ، همان لحظه توانسته اى وضع و اوصاف بهشت را تصور كنى ، و برايت كشف مىشود كه توصيف بهشت به دار السلام نظير توصيف آن به جمله : « لَهُمْ ما يَشاؤُنَ فِيها » « 1 » است ، براى اينكه لازمه سلامت انسان از هر مكروه و هر آنچه كه دوست نمىدارد اين است كه بر هر چه دوست دارد و مىخواهد ، مسلط باشد و هيچ چيزى نتواند جلو خواست او را بگيرد ، و اين همان معناى آيه فوق مىباشد .\r\nدر آيه مورد بحث دار السلام مقيد شده به قيد « عند ربهم » و اين دلالت دارد بر اينكه اهل دار السلام داراى قرب حضورند ، و در آنجا به هيچ وجه از مقام خداى سبحان غفلت ندارند ، و ما در تفسير سوره حمد و جاهاى ديگر پيرامون معناى هدايت و معناى صراط مستقيم بحث كرده‌ايم .\r\n\r\n","description":"","footnote":"\r\n( 1 ) براى اهل بهشت هر چه را بخواهند مىباشد . « سوره ق ، آيه 35 »\r\n","page_name":" 54 ","page_number":54},
  {"content":"\r\n\r\nبحث روايتى\r\n\r\nدر تفسير قمى در ذيل جمله * ( « قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا . . . » ) * آمده كه قريش به رسول خدا ( ص ) گفتند : يا رسول اللَّه ! قرآنى ديگر غير اين قرآن بياور ، براى اينكه تو اين قرآن را از يهود و نصارى آموخته اى . در پاسخ آنان اين دستور رسيد كه به ايشان بگو : اگر خدا مىخواست اين قرآن را نفرستد من آن را بر شما تلاوت نمىكردم ، و اصلا نسبت به آن داناتر از شما نبودم ، چون من قبل از اينكه مورد وحى قرار گيرم چهل سال در بين شما زندگى كردم ، و در مدت چهل سال يك كلمه از قرآن سخن نگفتم ، تا آنكه قرآن به من وحى شد . « 1 »\r\nمؤلف : در انطباق مضمون اين حديث با آيه ، خفايى هست ، و خيلى روشن نيست .\r\nعلاوه بر اين ، در اين روايت آمده كه قريش عرض كردند : يا « رسول اللَّه » با اينكه رسالت آن جناب را قبول نداشتند . و در تفسير عياشى از منصور بن حازم از امام صادق ( ع ) روايت شده كه فرمود : رسول خدا ( ص ) همواره مىفرمود : * ( « إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ » ) * ، تا آنكه سوره فتح نازل شد ، كه بعد از آن ديگر اين كلام را تكرار نكرد . « 2 »\r\nمؤلف : اين روايت هم خالى از اشكال نيست . « 3 »\r\nو در الدر المنثور است كه بيهقى - در كتاب دلائل - از عروه روايت كرده كه گفت :\r\n\r\n","description":"","footnote":"\r\n( 1 ) تفسير قمى ، ط . نجف ، ج 1 ، ص 309 .\r\n( 2 ) تفسير عياشى ، ج 2 ، ص 120 .\r\n( 3 ) براى اينكه از آن بر مىآيد كه رسول خدا ( ص ) خود را در معرض عصيان مىديده و به خدا پناه مىبرده از اينكه او را عصيان كند و گرفتار عذاب يوم عظيم شود ، ولى همين كه در سوره فتح شنيد كه خدا وعده داده كه * ( « لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ » ) * و اطمينان يافت كه خداى تعالى او را نه در ازاى گناهان گذشته اش عذاب مىكند . و نه در مقابل گناهان آينده اش ، لذا آن كلمه را ديگر تكرار نكرد ، در حالى كه معناى آن كلمه و آن آيه اين نيست كه رسول خدا ( ص ) در معرض گناه قرار داشته بلكه معنايش اين است كه شما مشركين از من توقع نكنيد كه قرآن را از آنچه هست تغيير دهم ، من از عذاب روزى عظيم مىترسم ، و اين كلام در عين اينكه جدى و درست است ، معنايش اين نيست كه آن جناب در معرض گناه قرار دارد ، آيه سوره فتح هم به معناى آمرزش گناهان اصطلاحى نيست بلكه معناى ديگرى دارد كه در تفسير آن سوره مىآيد - ان شاء اللَّه تعالى . ( مترجم )\r\n","page_name":" 55 ","page_number":55},
  {"content":"\r\nعكرمه پسر ابى جهل در روز فتح مكه از آن شهر فرار كرد ، و خود را به ساحل دريا رسانيده ، بر كشتى سوار شد ، ولى كشتى دچار طوفان گرديد ، عكرمه فريادش بلند شد كه اى « لات » و اى « عزى » مرا نجات دهيد . مردم كشتى گفتند : در چنين حالى صحيح نيست كه كسى غير خدا را به فريادرسى بخواند ، بايد خدا را خواند ، و آن هم با كمال خلوص . عكرمه گفت : به خدا سوگند اگر در دريا ، اللَّه يكتا باشد در خشكى هم يكتا است ، و در نتيجه همانجا مسلمان شد . « 1 »\r\nمؤلف : اين روايت به طرق بسيارى و با مضامين مختلفى نقل شده .\r\nو در تفسير عياشى از منصور بن يونس از امام صادق ( ع ) روايت شده كه فرمود : سه عمل نكوهيده است كه شرش به صاحبش برمىگردد ، اول عهدشكنى ، دوم بغى و سوم مكر كردن با خداى تعالى . و در باره بغى فرمود : * ( « يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ » ) * « 2 » مؤلف : اين مطلب از انس از رسول خدا ( ص ) روايت شده ، به اين مضمون كه فرمود : سه چيز است كه شر آن به صاحبش برمىگردد ، يكى شكستن پيمان ، ديگرى نيرنگ و سوم بغى ، آن گاه رسول خدا ( ص ) اين آيات را تلاوت فرمودند :\r\n* ( « يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ » ) * و « وَلا يَحِيقُ الْمَكْرُ السَّيِّئُ إِلَّا بِأَهْلِه » « 3 » و « فَمَنْ نَكَثَ فَإِنَّما يَنْكُثُ عَلى نَفْسِه » « 4 » ، اين روايت را سيوطى در الدر المنثور « 5 » آورده .\r\nو در الدر المنثور است كه ابو نعيم - در كتاب الحليه - از ابى جعفر محمد بن على روايت كرده كه گفت : هيچ عبادتى برتر از سؤال و خواهش از درگاه خدا نيست ، و هيچ چيزى به جز دعا قضاء را بر نمىگرداند ، و سريعترين كارهاى خير در اثر بخشيدن ، احسان است ، كه از هر كار خير ديگر ثوابش زودتر به صاحبش بر مىگردد ، و سريعترين كارهاى زشت در اثر بخشيدن بغى است كه خيلى سريع عقوبتش به صاحبش مىرسد ، و اين عيب براى يك انسان كافى است كه عيبهاى مردم را ببيند ، و از ديدن عيبهاى خود كور شود ، و اينكه مردم را به كارهايى امر و دعوت كند كه خودش استطاعت آن را ندارد ، و اينكه همنشين خود را بدون جهت و به\r\n\r\n","description":"","footnote":"\r\n( 1 ) الدر المنثور ، ط . بيروت ، ج 3 ، ص 303 .\r\n( 2 ) تفسير عياشى ، ط . اسلاميه ، ج 2 ، ص 121 .\r\n( 3 ) و نيرنگ جز به اهلش برنمىگردد . « سوره فاطر ، آيه 43 »\r\n( 4 ) و هر كسى پيمان بشكند عليه خودش مىشكند . « سوره فتح ، آيه 10 »\r\n( 5 ) الدر المنثور ، ج 3 ص 303 .\r\n","page_name":" 56 ","page_number":56},
  {"content":"\r\nكارهاى بيهوده آزار دهد . « 1 »\r\nو در همان كتاب است كه ابن مردويه از ابن عباس روايت كرده كه گفت : رسول خدا ( ص ) فرمود : حتى اگر كوهى بر كوهى بغى و ستم كند آن كوه كه ستم كرده از جاى كنده مىشود . « 2 »\r\nو در تفسير برهان از ابن بابويه و او به سند خود از علاء بن عبد الكريم روايت كرده كه گفت : من از امام ابى جعفر ( ع ) شنيدم كه در باره جمله : * ( « وَاللَّه يَدْعُوا إِلى دارِ السَّلامِ » ) * فرمود : سلام همان خداى عز و جل است ، و دار خدا و خانه اى كه براى اوليائش خلق كرده ، بهشت است . « 3 »\r\nو در همان كتاب از ابن شهر آشوب از على بن عبد اللَّه بن عباس از پدرش ، و نيز از زيد بن على بن الحسين ( ع ) روايت آورده كه در معناى جمله : * ( « وَاللَّه يَدْعُوا إِلى دارِ السَّلامِ » ) * فرموده است : يعنى بهشت . و در معناى جمله : * ( « وَيَهْدِي مَنْ يَشاءُ إِلى صِراطٍ مُسْتَقِيمٍ » ) * فرموده :\r\nيعنى ولايت على بن ابى طالب ( ع ) . « 4 »\r\nمؤلف : اين روايت بدان جهت كه سند اولش به رسول خدا ( ص ) و سند دومش به على بن الحسين ( ع ) منتهى نشده « موقوفه » است ، و به فرضى هم كه بگوييم منظور ابن عباس نقل از رسول خدا ( ص ) و منظور زيد نقل از على بن الحسين ( ع ) بوده تازه يا از باب تطبيق كلى بر مصداق است و يا مىخواهد از باطن قرآن سخن بگويد . و در اين معنا روايات ديگرى نيز هست .\r\n\r\n","description":"","footnote":"\r\n( 1 و 2 ) الدر المنثور ، ط . بيروت ، ج 3 ، ص 304 .\r\n( 3 و 4 ) تفسير برهان ، ط . قم ، ج 2 ، ص 183 .\r\n","page_name":" 57 ","page_number":57},
  {"content":"\r\n\r\n\r\nلِلَّذِينَ أَحْسَنُوا الْحُسْنى وَزِيادَةٌ وَلا يَرْهَقُ وُجُوهَهُمْ قَتَرٌ وَلا ذِلَّةٌ أُولئِكَ أَصْحابُ الْجَنَّةِ هُمْ فِيها خالِدُونَ ( 26 ) وَالَّذِينَ كَسَبُوا السَّيِّئاتِ جَزاءُ سَيِّئَةٍ بِمِثْلِها وَتَرْهَقُهُمْ ذِلَّةٌ ما لَهُمْ مِنَ اللَّه مِنْ عاصِمٍ كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً أُولئِكَ أَصْحابُ النَّارِ هُمْ فِيها خالِدُونَ ( 27 ) وَيَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَشُرَكاؤُكُمْ فَزَيَّلْنا بَيْنَهُمْ وَقالَ شُرَكاؤُهُمْ ما كُنْتُمْ إِيَّانا تَعْبُدُونَ ( 28 ) فَكَفى بِاللَّه شَهِيداً بَيْنَنا وَبَيْنَكُمْ إِنْ كُنَّا عَنْ عِبادَتِكُمْ لَغافِلِينَ ( 29 ) هُنالِكَ تَبْلُوا كُلُّ نَفْسٍ ما أَسْلَفَتْ وَرُدُّوا إِلَى اللَّه مَوْلاهُمُ الْحَقِّ وَضَلَّ عَنْهُمْ ما كانُوا يَفْتَرُونَ ( 30 )\r\nترجمه آيات\r\nكسانى كه نيكى كنند در پاداش خود همان نيكى را با زياده اى خواهند داشت ، اين گونه افراد به ذلت و فقرى كه از چهره شان نمايان باشد مبتلا نمىشوند ، اينان اهل بهشتند و در آن جاودانه زندگى مىكنند ( 26 ) .\r\nو كسانى كه در پى گناه و طالب كار زشتند كيفر گناهشان عذابى به مقدار آن است ، و ذلت چهره هايشان را فرا مىگيرد ، آنها از ناحيه خدا هيچ حافظى از عذاب ندارند ، آن قدر روسياهند كه گويى يك قطعه از شب تاريك بر رخسارشان افتاده ، آنان اهل آتشند و در آن جاودانه زندگى مىكنند ( 27 ) .\r\nو روزى كه همه خلايق را محشور مىكنيم سپس به مشركين گوئيم شما و خدايانتان بر جاى خود\r\n","description":"","footnote":"","page_name":" 58 ","page_number":58},
  {"content":"\r\nباشيد ، آن روز رابطه اى را كه بين آنان و خدايانشان برقرار بود ( و جز خيال و توهم چيزى ديگر نبود ) قطع خواهيم كرد ، و خدايانشان خواهند گفت : شما در حقيقت ما را نمىپرستيديد ، ( چون معيار پرستش در ما وجود نداشت ، و شما خيال خود را مىپرستيديد ) ( 28 ) .\r\nخدا كافى است در اينكه شاهد گفتار ما باشد ، كه ما از پرستش شما هيچ اطلاعى نداشتيم ( 29 ) .\r\nدر آن صحنه است كه اعمال يك يك انسانها كه در دنيا براى آن روز خود از پيش فرستاده‌اند ، با محك خدايى مورد بررسى قرار مىگيرد ، ( تا حقيقت هر عملى براى صاحبش كشف شود ، و نيز معلوم شود ) كه مولاى حقيقى ايشان خدا بود ، و آنچه به نام معبود خيالى به خدا نسبت مىدادند و هم و خيالى بيش نبود ( 30 )\r\n.\r\nبيان آيات\r\nاين آيات مطالبى جديدى را بيان مىكند كه برگشت آنها به ذكر سزاى اعمال و برگشتن همه خلايق به سوى خداى حق است ، البته در آيات سابق نيز اشاره اى به اين مطالب بود . و نيز در اين آيات يگانگى خداى تعالى در ربوبيت اثبات شده است .\r\n\r\n\r\n* ( « لِلَّذِينَ أَحْسَنُوا الْحُسْنى وَزِيادَةٌ وَلا يَرْهَقُ وُجُوهَهُمْ قَتَرٌ وَلا ذِلَّةٌ . . . » ) *\r\nكلمه « حسنى » مؤنث كلمه « احسن » است ، و منظور از آن مثوبت و پاداش حسنى است ، و منظور از زيادت ، زيادت استحقاقى است ، به اين معنا : كسانى كه عمل نيك مىكنند مستحق دو نوع پاداش مىشوند ، يكى پاداشى برابر عملشان و يكى پاداشى زائد بر آن . البته اينكه مىگوييم هر دو پاداش به نحو استحقاق است ، معنايش اين نيست كه بندگان حقى بر خدا پيدا مىكنند و طلبكار خدا مىشوند ، بلكه معنايش اين است كه خداى تعالى خودش از فضل خود چيزى را جزاء و ثواب عمل قرار مىدهد ، و در آياتى نظير : « لَهُمْ أَجْرُهُمْ عِنْدَ رَبِّهِمْ » اين جزاء را حق بنده نيكوكار قرار مىدهد ، و آن گاه خود او اين جزاء را مضاعف و چند برابر نموده ، آن چند برابر را نيز حق بنده نيكوكار مىسازد و در امثال آيه « مَنْ جاءَ بِالْحَسَنَةِ فَلَه عَشْرُ أَمْثالِها » « 2 » مىفرمايد اين پاداش چند برابر حق او است ، اينجا است كه ما از جمله « * ( لِلَّذِينَ أَحْسَنُوا الْحُسْنى ) * » استحقاق را مىفهميم ، و مىپنداريم جزاى حسناى حسنه و همچنين زيادت بر مقدار حسنه و يا به عبارتى ، ده برابر آن ، حق بنده است . ليكن از آيه زير مىفهميم هم جزاء و\r\n\r\n","description":"","footnote":"\r\n( 1 ) براى آنان پاداششان نزد پروردگارشان مىباشد . « سوره آل عمران ، آيه 199 »\r\n( 2 ) هر كس عمل نيك انجام دهد ده برابر آن پاداش دارد . « سوره انعام ، آيه 160 »\r\n","page_name":" 59 ","page_number":59},
  {"content":"\r\nهم زيادت آن از فصل الهى است : « فَأَمَّا الَّذِينَ آمَنُوا وَعَمِلُوا الصَّالِحاتِ فَيُوَفِّيهِمْ أُجُورَهُمْ وَيَزِيدُهُمْ مِنْ فَضْلِه » « 1 » .\r\nو اگر منظور از كلمه « حسنى » در جمله * ( « لِلَّذِينَ أَحْسَنُوا » ) * عاقبت حسنى باشد ، و عقل بشر ما فوق حسنى چيزى را تعقل نكند ، در اين صورت معناى كلمه « و زيادة » زائد بر آن حدى خواهد بود كه عقل بشر مىتواند از فضل الهى را تصور كند ، آن وقت معنا چنين مىشود : براى كسانى كه نيكى مىكنند عاقبت حسنى خواهد بود به اضافه فضلى از ناحيه خداى تعالى كه عقل بشر از درك آن عاجز است . آيات زير نيز به اين معنا اشاره دارد : « فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ » « 2 » و « لَهُمْ ما يَشاؤُنَ فِيها وَلَدَيْنا مَزِيدٌ » « 3 » ، چون اين معنا معلوم است كه انسان هر چيز نيكويى را مىخواهد ، پس مزيد از آنچه انسان مىخواهد چيزى است كه فهم انسان ، قاصر از درك آن است .\r\nو كلمه « الرهق » - با دو فتحه - به معناى پيوستن و فرا گرفتن است . وقتى مىگويند « رهقه الدين » معنايش اين است كه سيلاب قرض به تدريج به او پيوست تا آنجا كه او را فرا گرفت ، و كلمه « قتر » به معناى دود و يا غبار سياه رنگ است . و اگر اهل بهشت را توصيف كرده به اينكه : « چهره هايشان را قتر و ذلت فرا نمىگيرد » ، بدين جهت است كه قتر و ذلت وصف اهل دوزخ است ، كه گرفتار قتر يعنى سياهى صورت و ذلت يعنى سياهى معنوى مىشوند ، و در آيه بعد در باره اهل دوزخ مىفرمايد : * ( « تَرْهَقُهُمْ ذِلَّةٌ » ) * .\r\nو معناى آيه اينست : « كسانى كه در دنيا كار نيك و احسان مىكنند ، در آخرت مثوبت حسنى دارند ، به اضافه زيادتى از فضل خدا » ، و يا معناى آن اين است : « كسانى كه در دنيا كار نيك و احسان مىكنند عاقبتى حسنى دارند ، به اضافه زيادتى كه به عقلشان تصور نمىشود و صورتهاى آنان را غبار سياهى فرا نمىگيرد ، و دلهايشان دچار ذلت نميشود ، و اينان اصحاب بهشت و در آن جاودانند » .\r\n* ( « وَالَّذِينَ كَسَبُوا السَّيِّئاتِ جَزاءُ سَيِّئَةٍ بِمِثْلِها وَتَرْهَقُهُمْ ذِلَّةٌ . . . » ) *\r\nدر اين آيه شريفه ، جمله * ( « جَزاءُ سَيِّئَةٍ بِمِثْلِها » ) * خبر است براى مبتدايى كه حذف شده ،\r\n\r\n","description":"","footnote":"\r\n( 1 ) اما كسانى كه ايمان آورده و اعمال صالح كردند ، خداى تعالى پاداششان را بطور كامل و بلكه بيشتر ، از فضل خود مىدهد . « سوره نساء ، آيه 173 »\r\n( 2 ) هيچ عقلى و نفسى نمىداند كه چه لذائذ محبوبى بر ايشان پنهان داشته شده . « الم سجده ، آيه 17 »\r\n( 3 ) در بهشت هر چه را كه بخواهند در اختيار دارند ، به اضافه چيزهايى كه خواست بشريت از تعلق به آن قاصر است . « سوره ق ، آيه 35 » .\r\n","page_name":" 60 ","page_number":60},
  {"content":"\r\n\r\n\r\nو تقدير كلام : « لهم جزاء سيئة بمثلها من العذاب » است و مجموع اين جمله خبر براى مبتدايى است كه در آيه شريفه ذكر شده ، و آن كلمه « الذين » در جمله : * ( « وَالَّذِينَ كَسَبُوا السَّيِّئاتِ » ) * مىباشد . و منظور اين است : كسانى كه كار زشت مىكنند كيفرى زائد بر گناه خود ندارند ، بلكه كيفر نمىبينند مگر به مثل و مقدار گناهى كه كرده‌اند ، پس جزاء يك سيئه يك عقوبت است ، به خلاف حسنه كه گفتيم پاداشش يا ده برابر است و يا چيزى است كه عقل بشر از درك آن عاجز است . و معناى اينكه فرمود : * ( « ما لَهُمْ مِنَ اللَّه مِنْ عاصِمٍ » ) * اين است : گنهكاران هيچ عاصم و حافظى كه از عذاب خدا حفظشان كند ندارند . اين جمله مىخواهد به مشركين كه شركاى خود را شفيعان درگاه خدا مىپنداشتند بفهماند كه اين شركاى خيالى در آن روز به كار نمىآيند ، چيزى كه هست اين معنا را با بيانى كلى اداء نموده مىفرمايد : بطور كلى در آن روز هيچ عاصم و مانعى از عذاب خدا نيست ، نه شركاء و شفعاى خيالى مشركين ، و نه هيچ ضدى نيرومند و مانعى ديگر ، و نه هيچ عاصمى ديگر .\r\n* ( « كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً » ) * - كلمه « قطع » - به كسر قاف و فتح طاء - جمع « قطعه » است ، و كلمه « مظلم » حال از كلمه « ليل » است ، و گويا مىخواهد بفرمايد : شب ظلمانى تكه تكه شده و يكى پس از ديگرى به روى چهره آنان افتاده و در نتيجه چهره هايشان بطور كامل سياه شده است . و متبادر از اين تعبير اين است كه خواسته است بفرمايد « هر يك از آن تكه ها به روى يكى از مشركين افتاده » نه آنكه بعضى « 1 » از مفسرين گفته‌اند كه منظور اين است كه « روى سياه اينان روى قطعه قطعه شب را پوشانده پس در نتيجه آن قطعه ها ظلمانى شده ، بعضى بر بالاى بعضى ديگر واقع شدند » وجه نادرستى اين تفسير اين است كه در آيه شريفه چيزى كه دلالت بر اين معنا كند وجود ندارد .\r\n* ( « أُولئِكَ أَصْحابُ النَّارِ هُمْ فِيها خالِدُونَ » ) * - اين جمله دلالت بر دوام بقاء آنان در آتش دارد ، چون وقتى گفته مىشود « فلانى از اصحاب فلان چيز است » معنايش اين است كه دائما آن كار را مىكند . و همچنين كلمه « خالد » دلالت بر اين جاودانگى دارد ، هم چنان كه همين تعبير در مورد اهل بهشت دلالت بر همين معنا دارد .\r\n\r\n\r\n* ( « وَيَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَشُرَكاؤُكُمْ . . . » ) *\r\nمنظور از « حشر جميع » حشر همه آنهايى است كه تا كنون ذكر شدند ، چه مؤمنين و چه\r\n\r\n","description":"","footnote":"\r\n( 1 ) تفسير المنار ، ط . بيروت ، ج 11 ، ص 352 .\r\n","page_name":" 61 ","page_number":61},
  {"content":"\r\nمشركين ، و چه شركاى ايشان ، چون خداى تعالى در اين آيه و آيه بعدش مشركين و شركاى آنان را ذكر فرموده ، سپس در آيه بعد به همه آنان اشاره نموده و فرموده : * ( « هُنالِكَ تَبْلُوا كُلُّ نَفْسٍ ما أَسْلَفَتْ » . ) *\r\n* ( « ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَشُرَكاؤُكُمْ » ) * - كلمه « مكانكم » به معناى « الزموا مكانكم » است ، مىخواهد بفرمايد : در آن روز به مشركين مىگوئيم همانجا كه هستيد باشيد ، شركاى شما نيز در همان دوزخ كه هستند باشند ، آن گاه جمله * ( « فَزَيَّلْنا بَيْنَهُمْ » ) * را بر اين خطاب متفرع كرده ، مىفرمايد : فرع و نتيجه اين خطاب ما آن است كه بين مشركين و شركايشان جدايى مىافكنيم و رابطه اى كه در دنيا آنان را به اينها مرتبط مىكرد قطع مىكنيم ، و ما مىدانيم آن رابطه اى كه در دنيا مشركين را با بتها و خدايان خياليشان مرتبط مىكرد ، چيزى جز وهم و پندار نبود ، و با قطع اين پندار بوسيله كشف حقايق ديگر اين دو طايفه با هم ارتباطى نخواهند داشت ، و معلوم خواهد شد كه عبادتهايى كه براى اين سنگ و چوبها و خدايان جاندار مىكردند به هدف نرسيده ، زيرا آنها چيزهايى را كه عبادت مىكردند به عنوان اينكه شركاى خدايند عبادت مىكردند ، در حالى كه خداى تعالى شريك نداشت و اينها شركاى خدا نبودند ، پس جز وهم و خيال خود را نپرستيده‌اند .\r\nدليل بر اين معنا ، جمله بعد است كه مىفرمايد : * ( « وَقالَ شُرَكاؤُهُمْ ما كُنْتُمْ إِيَّانا تَعْبُدُونَ » ) * . بنا بر اين ، كلام بر همان ظاهرش باقى است كه مىخواهد بطور جدى عبادت آنان را نفى كند ، و بگويد : حقيقت معناى عبادت بر عملى كه مشركين در برابر بتهايشان انجام مىدادند صادق نيست ، و درست هم گفته‌اند ، و در اين كلام خود دروغى نگفته‌اند ، به دليل اينكه گفته خود را به شهادت خداى سبحان مستند كرده و گفته‌اند : * ( « فَكَفى بِاللَّه شَهِيداً . . . » ) *\r\nو منظورشان اينهم نبوده كه ما شما را به عبادت خود دعوت نكرده‌ايم ، زيرا اين معنا با گفتار در آيه سازگار نيست ، و نيز اين نبوده كه خواسته باشند به مشركين كنايه بزنند كه شما در حقيقت هوى و هوسها و شيطانهاى اغواگر خود را مىپرستيديد ، زيرا اين معنا با غفلت شركاء نمىسازد ، و مىفهماند كه شركاء شعور و توجه داشته‌اند كه مشركين چه چيزى را مىپرستيدند ، و همچنين با جمله * ( « هُنالِكَ تَبْلُوا كُلُّ نَفْسٍ ما أَسْلَفَتْ » ) * - بنا بر آن معنايى كه در آينده برايش مىكنيم - سازگار نيست ، بلكه مرادشان نفى عبادت حقيقى به نفى حقيقت شركت است .\r\nمىگويند : شما در حقيقت ما را نپرستيديد ، چون شما شركاى خدا را مىپرستيديد و ما شركاى حقيقى خداى تعالى نبوديم ، به شهادت خداى تعالى و علم و آگاهى او به اينكه ما از عبادت شما غافل و بى خبر بوديم .\r\n","description":"","footnote":"","page_name":" 62 ","page_number":62},
  {"content":"\r\nو عبادت كه نوعى اتصال عابد به معبود از راه مملوكيت و تذلل است ، وقتى عبادت مىشود كه متصل و مرتبط به معبود شود - تا بتوان گفت : فلان عابد فلان معبود را پرستيد ، و براى او عبادت كرد - و اين ممكن نيست مگر وقتى كه معبود شعور و آگاهى از عبادت عابد داشته باشد ، و اگر معبودى فرض كنيم كه هيچ اطلاعى از عبادت پرستندگان خود ندارد عبادت حقيقى تحقق نمىيابد ، بلكه صورت عبادتى است كه عبادت خيال شده است .\r\nپس ، از اين معنا روشن شد كه منظور از جمله * ( « ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَشُرَكاؤُكُمْ فَزَيَّلْنا بَيْنَهُمْ » ) * اين است كه ما در آن روز اين حقيقت را - كه هيچ رابطه اى حقيقى بين مشركين و شركاء نبوده - روشن نموده حقيقت امر را كه در زير اوهام مستور مانده و هواهاى دنيايى آن را پوشانده بود ابراز مىداريم ، و در آن روز روشن مىكنيم كه حقيقت مولويت و صاحب زمام تدبير بودن از آن خداى سبحان است ، و غير از خدا هيچ كس سهمى از مولويت و ربوبيت ندارد تا صحيح باشد كسى پناهنده او شود ، و آن گاه صحيح باشد بگوئيم فلانى فلان مولا و فلان رب را پرستيد .\r\nوقتى در روز قيامت خداى تعالى پرده از روى اين حقيقت بردارد براى مشركين هويدا و محسوس مىشود كه شركاى آنها در حقيقت نه شركاء بودند و نه معبود ، براى اينكه شركاى خيالى به كلى از عبادت آنان غافل و بى خبر بودند ، و مشركين در برابر آن سنگ و چوبها حركاتى مىكردند شبيه به عبادت ، آن گاه وهم و هواهاى آنان براى آنان اينطور تصوير مىكردند كه دارند اين بتها را عبادت مىكنند .\r\nآيه ديگرى نيز به اين حقيقت اشاره نموده مىفرمايد : « وَإِذا رَأَى الَّذِينَ أَشْرَكُوا شُرَكاءَهُمْ قالُوا رَبَّنا هؤُلاءِ شُرَكاؤُنَا الَّذِينَ كُنَّا نَدْعُوا مِنْ دُونِكَ فَأَلْقَوْا إِلَيْهِمُ الْقَوْلَ إِنَّكُمْ لَكاذِبُونَ » « 1 »\r\n\r\n\r\nو با اين بيان ، اين معنا نيز روشن شد كه جمله * ( « وَقالَ شُرَكاؤُهُمْ ما كُنْتُمْ إِيَّانا تَعْبُدُونَ » ) * گفتارى است كه شركاء بطور حقيقت و جدى گفته‌اند . پس اينكه بعضى « 2 » از مفسرين گفته‌اند « منظور شركاء اين نيست كه بگويند شما مشركين اصلا ما را نپرستيديد ، بلكه منظورشان اين است كه به دستور و دعوت ما نپرستيديد » سخن فاسدى است ، براى اينكه دروغ\r\n\r\n","description":"","footnote":"\r\n( 1 ) و چون مشركين شركاى خود را ببينند مىگويند : پروردگارا اينهايند آن شركائى كه ما به جاى تو آنها را مىپرستيديم و شركاء پاسخشان مىدهند كه شما دروغگوييد . « سوره نحل ، آيه 86 »\r\n( 2 ) مجمع البيان ، ج 3 ، جزء 11 ، ص 42 .\r\n","page_name":" 63 ","page_number":63},
  {"content":"\r\nاست ، و در عالم آخرت دروغى وجود ندارد ، در آنجا همه ناگزير از ترك قبيح و خلافند .\r\nچون نفى اصل عبادت به آن معنايى كه گذشت مطلبى است حق و صدق ، و اثبات عبادت هر چند دروغ نبوده الا اينكه از نظر حقيقت و واقع أمر خالى از مجاز گويى هم نيست .\r\nعلاوه بر اين ، توجيه اين مفسر كه گفته « منظور اين است كه ما به شما دستور نداديم و شما را به عبادت خود دعوت ننموديم » معنايى است كه از نظر الفاظ آيه هيچ دليلى بر آن نيست .\r\nاز اين هم كه بگذريم ، دروغى كه گفتيم در آخرت وجود ندارد آن دروغى است كه جنبه عمل و كسب داشته باشد ، يعنى مانند عالم دنيا كسى دروغ بگويد تا بوسيله دروغ گفتن چيزى بدست آورد ، اما دروغى كه نتيجه ملكات دنيوى است مانعى از امكان آن نيست ، بلكه نه تنها ممكن است كه بنا به حكايت آيه اى كه ذيلا نقل مىگردد واقع هم مىشود : « ثُمَّ لَمْ تَكُنْ فِتْنَتُهُمْ إِلَّا أَنْ قالُوا وَاللَّه رَبِّنا ما كُنَّا مُشْرِكِينَ انْظُرْ كَيْفَ كَذَبُوا عَلى أَنْفُسِهِمْ » « 1 » و اين حكايت در آيات ديگرى نيز هست .\r\nپس ، روشن شد كه نظريه آن مفسر درست نيست ، و همچنين نظريه بعضى « 2 » ديگر كه گفته‌اند منظور شركاء اين است كه شما مشركين تنها ما بتها را نمىپرستيديد ، بلكه هواها و شهوات و شيطانهايتان را نيز مىپرستيديد ، همان شيطانهايى كه شما را اغواء كردند - چون همانطور كه اعمال عبادتى بتپرستان مصداق بتپرستى است ، همان اعمال مصداق پيروى هواها و شيطانها و پرستش آنها است - و به عبارتى ديگر : اعمالى كه مشركين داشتند از آن جهت كه پيروى هوى و شيطان بود پرستش هوى و شيطان بر آن اعمال صادق بود ، ولى اين صادق بودن باعث آن نمىشود كه پرستش بت بر آن اعمال صادق نباشد ، هم چنان كه خداى تعالى هر سه جهت را در كلام مجيدش تصديق نموده ، يك جا در باره بتپرستى مىفرمايد : « وَيَعْبُدُونَ مِنْ دُونِ اللَّه ما لا يَضُرُّهُمْ وَلا يَنْفَعُهُمْ » « 3 » و در جاى ديگر در باره هوىپرستى مىفرمايد :\r\n« أفَرَأَيْتَ مَنِ اتَّخَذَ إِلهَه هَواه » « 4 » و در باره شيطانپرستى مىفرمايد : « أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ » « 5 »\r\n\r\n","description":"","footnote":"\r\n( 1 ) آن گاه به جز اين راه چاره اى نمىبينند كه بگويند : به خدا ، پروردگارمان سوگند كه ما مشرك نبوديم ، ببين چگونه بر خلاف ميل خود ( و بر حسب عادت دنيائيشان ) دروغ مىگويند . « سوره انعام ، آيه 23 »\r\n( 2 ) تفسير المنار ، ط . بيروت ، ج 11 ، ص 353 .\r\n( 3 ) « سوره يونس ، آيه 18 » .\r\n( 4 ) آيا ديدى آن كسى را كه هواى نفس خود را معبود خود گرفت . « سوره جاثيه ، آيه 23 »\r\n( 5 ) ( مگر به تو انسان عهد نسپرديم كه ) شيطان را نپرستيد كه او براى شما دشمنى است آشكارا .\r\n« سوره يس ، آيه 60 »\r\n","page_name":" 64 ","page_number":64},
  {"content":"\r\nوجه نادرستى اين توجيه اين است كه ما مىدانيم شركاء در مقام استدلال بر اين هستند كه معبود مشركين نبودند . نه در اين مقام كه اثبات كنند هوى و شيطان دو معبود آنان بودند ، چون معبود بودن هوى و شيطان براى مشركين به هيچ وجه سودى و ربطى به حال شركاء ندارد ، و بلكه به ضرر آنها تمام مىشود ، چون شركاء براى تبرئه خود گفتند « ما از عبادت مشركين غافل بوديم » و بنا به توجيه اين مفسر اين تبرئه لغو مىشود ، زيرا هواى نفس مشركين نيز غافل از عبادت آنان بوده و اصلا آن را درك نمىكرد . و خلاصه ، در اين غفلت و نداشتن درك هيچ فرقى بين شركاء كه اجسامى مرده و بى شعورند ، و بين هواى نفس مشركين نيست .\r\nو شايد مفسر مزبور در اين نظريه اش اعتماد كرده به حصرى كه از جمله * ( « ما كُنْتُمْ إِيَّانا تَعْبُدُونَ » ) * استفاده مىشود ، و فكر كرده تقديم مفعول - ايانا - بر فعل - تعبدون - حصر را افاده مىكند ، در حالى كه ظاهر آن مىرساند كه قصر قلب است ، يعنى معبود بودن را از خود نفى و براى غير خود اثبات مىكنند ، نه اينكه اصل عبادت را نفى كنند ، چون از جمله « عن عبادتكم » به دست مىآيد كه شركاء منكر اصل عبادت نيستند ، زيرا اضافه مصدر به معمولش مفيد ثبوت است .\r\nليكن حق مطلب اين است كه اگر اين شركاء به مشركين مىگويند : * ( « ما كُنْتُمْ إِيَّانا تَعْبُدُونَ » ) * در مقابل و در پاسخ مطلبى بود كه مشركين گفتند ، و خداى تعالى گفته آنان را چنين حكايت كرده : « رَبَّنا هؤُلاءِ شُرَكاؤُنَا الَّذِينَ كُنَّا نَدْعُوا مِنْ دُونِكَ » « 1 » كه در اين گفتار عبادت خود را از خداى سبحان نفى ، و براى شركاء اثبات كردند ، و معلوم است كه شركاء وقتى مىتوانند اين تهمت را از خود دور كنند كه عبادت آنان را از خود نفى كنند و اما اينكه عبادت آنان براى چه كسى واقع شده ربطى به كار شركاء ندارد ، و نمىتواند متعلق غرض آنها واقع شود . همه هم شركاء اين است كه خود را از دعوى شركت منزه بدارند ، و همين كار را كرده‌اند ، چون در گفتار خود احتجاج كرده‌اند به اثبات غفلت خود از عبادت آنان ، و اگر متوجه عبادت آنان مىبودند و ايشان هم آنها را پرستيده بودند ، بايد به دعوى شركت ملتزم شوند .\r\n* ( « فَكَفى بِاللَّه شَهِيداً بَيْنَنا وَبَيْنَكُمْ . . . » ) *\r\nمعناى اين آيه با بيان گذشته ما روشن شد ، تنها مطلبى كه باقى مانده اين است كه حرف « فاء » در آغاز جمله تعليل را مىرساند ، و تعليل كردن با حرف « فاء » در كلام شايع و\r\n\r\n","description":"","footnote":"\r\n( 1 ) پروردگارا اينهايند آن شركائى كه ما به جاى تو آنها را مىپرستيديم . « سوره نحل ، آيه 86 »\r\n","page_name":" 65 ","page_number":65},
  {"content":"\r\nرائج است ، مثل اينكه مىگوئيم : « اعبد اللَّه فهو ربك - خدا را عبادت كن چون كه او پروردگار تو است » .\r\n* ( « هُنالِكَ تَبْلُوا كُلُّ نَفْسٍ ما أَسْلَفَتْ . . . » ) *\r\nكلمه « بلاء » كه فعل « تبلوا » از آن گرفته شده به معناى امتحان است ، و كلمه « هنالك » اشاره به آن موقف و محلى دارد كه در فرمان : * ( « مَكانَكُمْ أَنْتُمْ وَشُرَكاؤُكُمْ فَزَيَّلْنا بَيْنَهُمْ » ) * نام برده شد .\r\nپس معلوم مىشود اين فرمان كه : « شما و شركائتان بر جاى باشيد » براى اين است كه در آنجا كه جاى اختيار و امتحان است ، امتحان شوند . مشركين و شركاء و هر انسان ديگر آنچه را كه در دنيا كرده امتحان شوند تا حقيقت كرده هايش برايش منكشف و روشن شود ، و حقيقت هر عملى را كه كرده به عيان مشاهده كند ، نه اينكه صرفا برايش بشمارند و بيان كنند كه تو چنين و چنان كرده اى ، بلكه عمل خود را مجسم مىبيند و با مشاهده حق از هر چيزى ، اين معنا برايش منكشف مىشود كه مولاى حقيقى ، تنها خداى سبحان است و همه اوهام ساقط و منهدم مىگردد ، و اثرى از آن دعوىها كه بشر به اوهام و هواهاى خود بر حق مىبست باقى نمىماند .\r\nآرى ، همه اين افتراءها و ادعاها از ناحيه روابطى ناشى شده كه ما انسانها در اين دنيا بين اسباب و مسببات برقرار نموده و به آن اسباب استقلال و مولويت مىدهيم ، با اينكه غير از خداى سبحان نه معبودى حقيقى هست و نه مولايى ، و اين معنا وقتى واضح و منجلى مىشود و ابر اوهام و حجاب دعاوى كنار مىرود كه عالم اسباب و مسببات فرو ريزد و عالم آخرت بر پا شود ، آن وقت است كه همه آلهه و معبودهايى كه دست افتراى بشر آنها را ساخته و پرداخته بود باطل گشته ، تمامى اعمال به غير از آنچه به عنوان عبادت خداى سبحان - البته عبادت به معناى حقيقى كلمه - انجام شده باشد حبط و بى اثر مىگردد .\r\nپس فقرات سه گانه از آيه شريفه ، يعنى جمله * ( « هُنالِكَ تَبْلُوا كُلُّ نَفْسٍ . . . » ) * و * ( « رُدُّوا إِلَى اللَّه . . . » ) * و * ( « وَضَلَّ عَنْهُمْ . . . » ) * هر يك آن دو جمله ديگر را در افاده حقيقت معنايش كمك مىكند ، و حاصل مفاد مجموع آنها اين است كه : در آن روز حقيقت ولايت الهى بطور عيان ظهور پيدا مىكند و خلق به عيان لمس مىكنند كه غير از خداى تعالى به جز فقر و مملوكيت محض چيزى ندارند ، در اين هنگام است كه هر دعوى باطلى باطل و بنيان هر موهومى منهدم مىگردد .\r\nهم چنان كه آيات زير به آن اشاره نموده مىفرمايد : « هُنالِكَ الْوَلايَةُ لِلَّه الْحَقِّ » « 1 » و\r\n\r\n","description":"","footnote":"\r\n( 1 ) در آنجا ولايت حقيقى مخصوص خدا است . « سوره كهف ، آيه 44 »\r\n","page_name":" 66 ","page_number":66},
  {"content":"\r\n« يَوْمَ هُمْ بارِزُونَ لا يَخْفى عَلَى اللَّه مِنْهُمْ شَيْءٌ لِمَنِ الْمُلْكُ الْيَوْمَ لِلَّه الْواحِدِ الْقَهَّارِ » « 1 » و « وَالأَمْرُ يَوْمَئِذٍ لِلَّه » « 2 » و آياتى ديگر .\r\n\r\nبحث روايتى\r\n\r\nشيخ مفيد در كتاب امالى به سند خود از ابى اسحاق همدانى از امير المؤمنين ( صلوات اللَّه عليه ) روايت كرده كه در ضمن نامه اى كه براى محمد بن ابى بكر در هنگام اعزامش به ولايت مصر نوشت و به وى دستور داد آن نامه را براى مردم مصر بخواند ، نوشته : خداى تعالى مىفرمايد : * ( « لِلَّذِينَ أَحْسَنُوا الْحُسْنى وَزِيادَةٌ » ) * و « حسنى » عبارت است از بهشت و « زيادت » عبارت است از دنيا . « 3 »\r\nو در تفسير قمى در روايتى كه از ابى الجارود از امام باقر ( ع ) در تفسير اين آيه نقل كرده آمده : و اما « حسنى » عبارت است از بهشت ، و اما « زيادت » عبارت است از دنيا ، چون خداى تعالى نعمتهايى را هم كه در دنيا به نيكوكاران مىدهد در آخرت به حساب مىآورد ، و در نتيجه هم پاداش دنيوى به آنان مىدهد و هم پاداش اخروى - تا آخر حديث . « 4 »\r\nمؤلف : اين دو روايت ناظر است به معناى اولى كه در بيان قبلى آورديم . و در معناى روايت دوم ، طبرسى روايتى از امام باقر ( ع ) در مجمع البيان « 5 » آورده است .\r\nو در تفسير برهان مىگويد : صاحب نهج البيان از على بن ابراهيم روايت كرده كه گفت امام فرمود : زيادت بخششى است . از ناحيه خداى عز و جل . « 6 »\r\nو در الدر المنثور است كه دارقطنى و ابن مردويه در تفسير اين آيه از صهيب نقل كرده‌اند كه گفت : رسول خدا ( ص ) فرمود : زيادت عبارتست از نظر كردن به وجه اللَّه . « 7 »\r\n\r\n","description":"","footnote":"\r\n( 1 ) روزى كه خلق ظهور مىكنند ، هيچ چيزى از آنان بر خدا پوشيده نيست ، ( خطاب مىرسد ) : امروز ملك از آن كيست ؟ ( همان منادى پاسخ مىدهد ) از آن خداى واحد قهار است . « سوره مؤمن ، آيه 16 »\r\n( 2 ) در آن روز حكم و فرمان تنها از آن خداست . « سوره انفطار ، آيه 19 »\r\n( 3 ) امالى مفيد ، ط . انتشارات اسلامى ، ص 262 .\r\n( 4 ) تفسير قمى ، ط . نجف ، ج 1 ، ص 311 .\r\n( 5 ) تفسير مجمع البيان ، ط . اسلاميه ، ج 5 ، ص 104 .\r\n( 6 ) تفسير برهان ، ج 2 ، ص 183 .\r\n( 7 ) الدر المنثور ، ط . بيروت ، ج 3 ، ص 305 .\r\n","page_name":" 67 ","page_number":67},
  {"content":"\r\nمؤلف : اين معنا به چند طريق از طرق اهل سنت از رسول خدا ( ص ) نقل شده و ما در تفسير آيه « رَبِّ أَرِنِي أَنْظُرْ إِلَيْكَ » « 1 » در جلد هشتم اين كتاب بيانى داشتيم كه اين حديث را توضيح مىدهد .\r\nو در كافى به سند خود از ابى بصير از امام صادق ( ع ) روايت كرده كه در تفسير جمله * ( « كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً » ) * فرمود : ( سياهى ، شدت و ضعف دارد ) همانطور كه مىبينى در شب تاريك ، داخل اطاق تاريكتر از فضاى بيرون است همچنين وجوه مشركين سياهيشان زياد مىباشد . « 2 »\r\nمؤلف : اين روايت را عياشى نيز از ابى بصير از آن جناب نقل كرده ، و گويا امام ( ع ) خواسته است كه كلمه * ( « قِطَعاً مِنَ اللَّيْلِ » ) * را كه در آيه آمده تفسير كند . « 3 »\r\nو در الدر المنثور است كه ابو الشيخ از سدى روايت كرده كه در ذيل جمله * ( « وَرُدُّوا إِلَى اللَّه مَوْلاهُمُ الْحَقِّ » ) * گفته : اين جمله را آيه « اللَّه مَوْلَى الَّذِينَ آمَنُوا وَأَنَّ الْكافِرِينَ لا مَوْلى لَهُمْ » نسخ كرده « 4 » است .\r\nمؤلف : اين سخن از سخيفترين سخنان است ، چون هر يك از دو آيه شريفه ناظر به يك جهت از معنا است ، يكى ناظر به مولاى ظاهرى است ، و ديگرى به مولاى باطنى ( آن آيه كه مىفرمايد : كفار مولى ندارند ، منظورش مولاى ظاهرى است كه در دنيا دل به آن بسته بودند ، و هر سنگ و چوبى را مولى و شفيع خود مىپنداشتند ، و اين آيه به معناى باطنى و حقيقى مولى نظر دارد ، مىفرمايد : مولاى حقيقى كل عالم خداى تعالى است ، و كفار نيز به سوى او برگشت داده مىشوند ) .\r\n\r\n","description":"","footnote":"\r\n( 1 ) « سوره اعراف ، آيه 143 » .\r\n( 2 ) كافى\r\n( 3 ) تفسير عياشى ، ط . اسلاميه ، ج 2 ، ص 122 .\r\n( 4 ) الدر المنثور ، ط . بيروت ، ج 3 ، ص 305 .\r\n","page_name":" 68 ","page_number":68},
  {"content":"\r\n\r\n\r\nقُلْ مَنْ يَرْزُقُكُمْ مِنَ السَّماءِ وَالأَرْضِ أَمَّنْ يَمْلِكُ السَّمْعَ وَالأَبْصارَ وَمَنْ يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَمَنْ يُدَبِّرُ الأَمْرَ فَسَيَقُولُونَ اللَّه فَقُلْ أفَلا تَتَّقُونَ ( 31 ) فَذلِكُمُ اللَّه رَبُّكُمُ الْحَقُّ فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ ( 32 ) كَذلِكَ حَقَّتْ كَلِمَةُ رَبِّكَ عَلَى الَّذِينَ فَسَقُوا أَنَّهُمْ لا يُؤْمِنُونَ ( 33 ) قُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُه قُلِ اللَّه يَبْدَؤُا الْخَلْقَ ثُمَّ يُعِيدُه فَأَنَّى تُؤْفَكُونَ ( 34 ) قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ قُلِ اللَّه يَهْدِي لِلْحَقِّ أفَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ ( 35 )\r\nوَ ما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً إِنَّ اللَّه عَلِيمٌ بِما يَفْعَلُونَ ( 36 )\r\nترجمه آيات\r\nبگو چه كسى شما را از آسمان و از زمين روزى مىدهد ؟ و يا چه كسى مالك چشم و گوشها است و يا كيست كه زنده را از مرده ، و مرده را از زنده بيرون مىآورد ؟ و يا كيست كه امور عالم را تدبير مىكند ؟\r\nبه زودى ( خواهى شنيد كه در پاسخت ) مىگويند : « اللَّه » . بگو : پس چرا از اين خدا پروا نداريد ؟ ( 31 ) .\r\n( پس از اين معنا غفلت مورزيد ) كه پروردگار به حق شما همين اللَّه است ، و معلوم است كه بعد از حق چيزى جز ضلالت نمىتواند باشد ، پس از راه حق به كجا منحرف مىشويد ؟ ( 32 ) .\r\n( با وجود همه اين سخنان منطقى تبهكاران به راه نمىآيند ) چون خدايى كه عالم را به سوى حق\r\n","description":"","footnote":"","page_name":" 69 ","page_number":69},
  {"content":"\r\nهدايت كرده در باره فاسقان نيز اين قضاى حتمى را رانده كه ايمان نياورند ( 33 ) .\r\n( به ايشان ) بگو : آيا از شركاى شما كسى هست كه خلقت موجودى را آغاز كند و بار ديگر او را زنده بسازد ؟ بگو تنها خدا است كه خلق را مىآفريند و پس از مردن دوباره زنده مىكند ، با اينحال چرا از حق روىگردان مىشويد ( 34 ) .\r\n( و نيز ) از ايشان بپرس آيا از شركاى شما كسى هست كه به سوى حق هدايت كند ؟ بگو كه تنها خدا به سوى حق هدايت مىكند ، آيا با اين حال ، كسى كه به سوى حق هدايت مىكند سزاوارتر است كه مردم پيرويش كنند ، و يا كسى كه خودش راه به جايى نمىبرد مگر آنكه ديگرى هدايتش كند . پس شما را چه شده و چگونه حكم مىكنيد ؟ ( 35 ) .\r\nبيشترشان جز خيال و پندار را پيروى نمىكنند ، با اينكه پندار به هيچ وجه حق را اثبات نمىكند ، ( پس بدانند كه ) خدا بدانچه مىكنند دانا است ( 36 )\r\n.\r\nبيان آيات\r\nاين آيات حجتهايى است قاطع بر ربوبيت خداى تعالى ، و رسول گرامى خود را دستور مىدهد كه اين حجتها را عليه مشركين اقامه نمايد . و اين حجتها سه حجت است كه از نظر دقت و متانت داراى ترتيبند : حجت اول از راهى اقامه شده كه وثنىها و بتپرستان آن را معتبر مىدانستند ، چون بتپرستان با پرستش بتها ارباب بتها را مىپرستيدند ، كه به عقيده آنان مدبر عالم كون بودند و هر يك از آن ربهاى گوناگون را به خاطر تدبير خاصى كه آن رب دارد مىپرستيدند تا رضايت او را جلب نموده ، از بركات مخصوصى كه آن رب داشت بهره مند شده ، از خشم و عقوبتش ايمن گردند ، مثلا ساكنان لب درياها رب دريا را مىپرستيدند و ساكنان كوهستانها رب كوه ها را و ساكنان بيابانها رب بيابانها را ، و همچنين اهل هر رشته از علوم و صناعات و اهل جنگ و غارت و هر طائفه اى ديگر رب آنها را مىپرستيدند كه تدبير آن رب با هدفى كه آنان از عبادت داشتند تناسب داشت ، تا آن رب از پرستنده خود راضى شود و با رضايت خود بركاتش را بر او ارزانى داشته خشم و غضبش را از او باز دارد .\r\nو حجتى كه عليه اين عقيده خرافى اقامه شده اين است كه تدبير عالم انسانى و ساير موجودات همه و همه به دست خداى سبحان است ، نه به دست غير او ، و مشركين اعتراف دارند كه خالق كل عالم خدا است و بس ، پس ، بايد بپذيرند كه همو مدبر كل عالم است ، ( و او است كه هر چيزى را در جاى خود آفريده پس واجب است تنها او را يگانه در ربوبيت دانسته غير او را نپرستند ) .\r\n","description":"","footnote":"","page_name":" 70 ","page_number":70},
  {"content":"\r\nو حجت دوم از راهى اقامه شده كه عامه مؤمنين آن را معتبر مىدانند . مؤمنين در بسيارى موارد توجهى به لذائذ مادى زخارف اين نشاه ندارند ، و بيشتر اعتنايشان به زندگى اخروى است كه سعادت و شقاوت آن ، جزاى اعمال ايشان است ، و وقتى بينه و دليل عقلى بر قطعى بودن معادى همانند آغاز خلقت قائم شود قهرا بر هر مؤمن واجب مىشود كه به غير خداى سبحان كسى را نپرستد ، و به جز او به طمع پاداش و ترس از عقاب ، اربابى اتخاذ نكند .\r\nو حجت سوم حجتى است كه قلوب خاصه از مؤمنين متمايل بدان است ، و آن اين است كه در نظر عقل تنها چيزى كه بايد پيروى شود حق است ، و از آنجا كه يگانه راهنماى به سوى حق خداى سبحان است نه آن ربهاى دروغينى كه مشركين به جاى خداى سبحان مىپرستند پس ، به حكم عقل تنها معبودى كه بايد پيروى شود خداى تعالى است ، نه آن اربابى كه مشركين آنها را خدا مىخوانند ، و به زودى در تفسير آيات مورد بحث بيانى كه اين حجتهاى سه گانه را توضيح داده بيش از اين روشن سازد خواهد آمد - ان شاء اللَّه تعالى .\r\nو اگر اين نكته اى كه گفتيم در كار نبود ، به حسب ظاهر جا داشت اول حجت دوم ، يعنى آيه * ( « قُلْ هَلْ مِنْ شُرَكائِكُمْ . . . » ) * ذكر گردد ، بعد حجت سوم در مرحله دوم قرار گيرد و سپس حجت اول ، چون دومى متعرض توحيد و سومى متعرض نبوت و اولى متعرض معاد است .\r\nو يا ابتدا حجت دومى ذكر شود و سپس بين اولى و سومى جمع گردد و بعد از آن قرار داده شود .\r\n\r\n\r\n* ( « قُلْ مَنْ يَرْزُقُكُمْ مِنَ السَّماءِ وَالأَرْضِ أَمَّنْ يَمْلِكُ السَّمْعَ وَالأَبْصارَ . . . » ) *\r\nكلمه « رزق » به معناى عطائى است جارى و هميشگى ، و رزق دادن خداى تعالى عالم بشريت را از آسمان ، عبارت است از فرستادن باران و برف و امثال آن . و رزق دادنش از زمين عبارت است از روياندن گياهان و تربيت دامها ، البته گياهان و دامهايى كه بشر از آنها ارتزاق مىكند ، و به بركت اين نعمتهاى الهى است كه نوع بشر باقى مىماند و نسلش منقرض نمىگردد .\r\nو اما اينكه فرمود : * ( « أَمَّنْ يَمْلِكُ السَّمْعَ وَالأَبْصارَ » ) * منظور از ملكيت گوشها و چشمها اين است كه خداى تعالى در حواس انسانى تصرف مىكند و انسانها با آن حواس ، انواع استفاده از ارزاق مختلفش را تنظيم مىكنند ، و معين مىسازند كه از ميان ارزاقى كه خداى تعالى حلالش كرده و اجازه بهره ورى از آنها را داده كدام يك مفيد و كدام غير مفيد است . آرى ، انسان براى مشخص كردن آنچه را كه مىخواهد از آنچه كه نمىخواهد گوش و چشم و حس لامسه و ذائقه و شامه خود را به كار مىاندازد ، و به سوى آنچه كه به وسيله اين حواس ، مفيد تشخيص داده به راه مىافتد و از طلب آنچه غير مفيدش تشخيص داده متوقف مىشود ، و يا از\r\n","description":"","footnote":"","page_name":" 71 ","page_number":71},
  {"content":"\r\nآنچه كراهت دارد مىگريزد .\r\nپس حواس انسان ابزارى است كه به وسيله آنها فائده نعمتهاى الهى و رزق او تمام مىشود . و اگر در بين حواس پنجگانه فقط گوش و چشم را نام برد براى اين است كه آثار اين دو حس در اعمال زندگى بيشتر از ساير حواس مىباشد ، و خداى سبحان مالك آن دو و متصرف در آن دو است ، كه يا مىدهد و يا دريغ مىنمايد ، يا زياد مىدهد و يا ناقص .\r\n\r\n\r\n* ( « وَمَنْ يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ » ) * - حيات در انسان در نظر سطحى و بدوى مبدئى است كه به وسيله آن علم و قدرت در هر كارى پيدا مىشود ، و آدمى اعمال خود را ما دام كه زنده است از روى علم و بوسيله قدرت انجام مىدهد ، و وقتى حيات باطل شود قهرا صدور اعمال نيز متوقف مىگردد . ولى از طريق نظر علمى كشف شده كه اين حيات آن طور كه در نظر بدوى به ذهن مىرسيد مختص به اقسام حيوانات نيست ، براى اينكه آن ملاكى كه حيوان را داراى حيات كرده در گياهان نيز هست ، و آن عبارت است از اينكه موجود جاندار داراى نفس و جانى مىباشد كه از آن جان اعمال مختلفى صادر مىشود ، آن هم نه به يك گونه و بطور طبيعى ، بلكه به انحاى گوناگون ، مثل حركت به سوى جهات مختلف و با حركاتى مختلف ، و مثل سكون و بى حركت ماندن كه همه اينها در گياهان نيز هست .\r\nبحثهايى هم كه در زيستشناسى جديد شده به همين نتيجه رسيده است كه حيات ، اختصاصى به حيوانات ندارد ، زيرا جرثومه حيات كه در حيوانات وجود دارد و باعث شده كه حيوانات كارهايى انجام دهند و آنچه انجام مىدهند منتهى و مستند به اين جرثومه ها است نظير آن در نباتات نيز هست ، پس گياهان نيز مانند حيوانات داراى حياتند ، در نتيجه بايد گفت نظر علمى چه قديمش و چه جديدش بر خلاف آن نظر بدوى كه گذشت ما را به سوى حياتى عمومى هدايت مىكند ، حياتى كه هم در حيوانات هست و هم در گياهان .\r\nحال ببينيم حيات به چه معنا است ؟ حيات كه در مقابل موت يعنى باطل شدن مبدأ اعمال حياتى قرار دارد ، برگشت معنايش بر حسب تحليل به اين است كه موجود داراى حيات داراى چيزيست كه بوسيله آن ، آثار مطلوب از آن موجود مترتب بر آن موجود مىشود ، هم چنان كه موت عبارت است از اينكه آثار مطلوب از آن موجود بر آن موجود مترتب نشود ، پس زنده شدن زمين به معناى آن است كه زمين گياه خود را بروياند و سرسبز گردد ، بر خلاف زمين مرده كه اين اثر بر آن مترتب نمىشود . و زنده بودن عمل عبارت است از اينكه عمل طورى باشد كه غرضى كه بخاطر آن غرض آن عمل انجام شده از آن عمل حاصل شود ، و عمل مرده عبارتست از عملى كه اينطور نباشد ، و همچنين زنده بودن سخن به اين است كه سخن اثر مطلوب را در شنونده بگذارد و\r\n","description":"","footnote":"","page_name":" 72 ","page_number":72},
  {"content":"\r\nسخن مرده آن سخنى است كه چنين نباشد . و زنده بودن انسان عبارت است از اينكه در مجرايى قرار داشته باشد كه فطرت ، او را بسوى آن مجرى هدايت مىكند ، مثل اينكه داراى عقلى سليم و نفسى زكيه و مهذب باشد ، و به همين جهت است كه قرآن شريف دين را حيات بشر خوانده ، چون قرآن دين حق را كه همان اسلام است ، عبارت مىداند از فطرت الهى .\r\n\r\n\r\nحال كه اين معنا روشن شد ، واضح مىگردد كه خروج زنده از مرده و خروج مرده از زنده معنايش به حسب اختلاف مراد از حيات و موت مختلف مىشود ، تا ببينى منظور از حيات و موت چه باشد . بنا بر دو نظريه اول كه در يكى منظور از حيات جان حيوانى ، و در دومى جان نباتى بود ، منظور از بيرون آمدن زنده از مرده و مرده از زنده اين است كه حيوان - بر حسب نظريه اول - و يا حيوان و نبات - بر حسب نظريه دوم - از غير خودش تكون مىيابد ، مثلا حيوان از نطفه و يا تخم پديد مىآيد ، و گياه از دانه ، چون هيچيك از اين دو وجود بى نهايت ندارند ، نه از طرف آينده و نه از طرف گذشته ، هر حيوان و گياهى كه زنده فرض شود از طرف گذشته به زمانى منتهى مىشود كه در آن زمان نبوده ، و از سوى آينده نيز به زمانى منتهى مىشود كه در آن ظرف زمان وجود نخواهد داشت ، و هيچ راهى به اثبات حيات ازلى آن نيست ، پس خداى تعالى است كه هر موجود زنده را از موجود مرده كه همان نطفه و دانه باشد بيرون مىآورد ، و موجودات مرده اى چون فضولات و منى و دانه را از موجود زنده خارج مىسازد .\r\nاين بر حسب دو نظريه اول و دوم بود ، و اما بر حسب نظريه سوم ( كه حاصلش اين بود كه حيات هر چيزى عبارت از اين است كه آثار مطلوبش بر آن مترتب شود ، و موت هر چيز به اين معنا است كه آن چيز اثرى را كه بايد بروز دهد بروز ندهد ) قهرا معناى خارج شدن حى از ميت اين است كه از امورى كه در بابى از ابواب هيچ فائده اى ندارند ، فردى به كينونت و تولد خارج شود كه در آن باب مفيد باشد ، مثل خارج شدن انسان و حيوان و نبات زنده از خاك مرده و به عكس ، و باز مثل خارج شدن مؤمن از كافر و كافر از مؤمن .\r\nو ظاهر آيه كريمه با در نظر گرفتن زمينه گفتار و مقام مخاطبه در آن ، اين است كه منظور از خارج ساختن خدا زنده را از مرده و مرده را از زنده همين معناى اخير باشد ، براى اينكه آيه شريفه در اين صدد است كه عليه مشركين اقامه حجت كند ، حجتى از همان راه كه خود آنان در اتخاذ آلهه مختلف به آن حجت احتجاج مىكردند و آن حجت اين است كه عالم مشهود و مادى مجموعه اى است از موجودات مختلف و گوناگون ، موجوداتى آسمانى و زمينى ، كه موجودات زمينى آن عبارتند از انسان ، حيوان ، نبات ، دريا ، خشكى و امور بسيار زياد ديگر و هر يك از اين موجودات براى خود نظامى دارد و قهرا در تحت تدبيرى وجود يافته و بقاء مىيابد ،\r\n","description":"","footnote":"","page_name":" 73 ","page_number":73},
  {"content":"\r\nپس براى هر يك مدبرى است شفيع و واسطه بين او و خداى تعالى و ما آن مدبرها را مىپرستيم ، و چون خود آنها را نمىبينيم به دست خود بتهايى كه از نظر قيافه نمايشگر صفات آن مدبرها باشد مىتراشيم و آنها را عبادت مىكنيم تا رب و مدبرهايى كه اين بتها سنبل آنهايند ما را به درگاه خدا نزديك سازند .\r\nو كوتاه سخن ، منطق مشركين اين است كه منتهى شدن تدبيرهاى مختلف به مدبرهاى گوناگون ايجاب مىكند كه غير خداى تعالى ارباب گوناگون بسيارى وجود داشته باشد .\r\n\r\n\r\nو آيه شريفه اين حجت مشركين را از اين راه رد مىكند كه همه تدبيرهاى مختلف به خداى تعالى منتهى مىشود ، ( و به جاى اينكه وجود اين تدبيرها دلالت كند بر وجود مدبرهاى مختلف ، بر عكس ) دلالت مىكند بر وحدت مدبر ، و اينكه رب همه چيزها و مدبر كل جهان خداى سبحان است ، ( چون وجود مدبرهاى مختلف باعث اختلال تدبير همه آنها و در آخر انهدام نظام عالم است ) . پس ، آيه شريفه مشركين را خطاب مىكند به اينكه خود شما اعتراف داريد به اينكه آنچه از تدبير كه مختص به عالم انسانى است و آنچه از تدبير كه عمومى است ، هم عالم شما انسانها را شامل است و هم كل جهان را و بالآخره منتهى به خداى سبحان است ، پس بايد قبول كنيد كه مدبر امر شما و امر كل جهان نيز همو است ، پس هيچ ربى سواى او وجود ندارد .\r\nخداى تعالى در اين احتجاج نخست به تدابير خاص عالم انسانى اشاره نموده و فرموده :\r\n* ( « قُلْ مَنْ يَرْزُقُكُمْ مِنَ السَّماءِ وَالأَرْضِ » ) * و آن گاه به شمردن تدابير عمومى و عالمى ختم نموده ، مىفرمايد : * ( « وَمَنْ يُدَبِّرُ الأَمْرَ » ) * . و از ظاهر سياق بر مىآيد كه منظور از جمله * ( « أَمَّنْ يَمْلِكُ السَّمْعَ وَالأَبْصارَ وَمَنْ يُخْرِجُ الْحَيَّ مِنَ الْمَيِّتِ » ) * ، تدبير خاص به عالم انسانى باشد كه در اين صورت مقصود مالكيت سمع و ابصارى خواهد بود كه افراد انسان داراى آنند . و همچنين مقصود از اخراج زنده ، اخراج انسان زنده از انسان مرده و به عكس خواهد بود ، و ما قبلا بيان كرديم كه حيات مخصوص به انسان عبارت است از اينكه انسان ، داراى نعمت عقل و دين باشد ، پس منظور از اخراج انسان زنده از مرده و به عكس اين است كه خداى تعالى از انسانى بى عقل و دين انسانى داراى عقل و دين و داراى سعادت انسانيت خارج مىكند ، و به عكس از انسانى داراى سعادت انسانيت انسانى خارج مىسازد كه فاقد آن است .\r\nبنا بر اين خداى سبحان در اين آيه ، حجت بر توحيد خدا در ربوبيت را به رسول گرامى خود تلقين مىكند و دستور مىدهد كه به صورت سؤال به مشركين بگويد : « * ( مَنْ يَرْزُقُكُمْ مِنَ السَّماءِ وَالأَرْضِ ) * - كيست كه شما را از آسمان و زمين روزى مىدهد » از آسمان ( در تحت نظامى\r\n","description":"","footnote":"","page_name":" 74 ","page_number":74},
  {"content":"\r\nحيرتانگيز و تحت هزاران شرائط ) باران مىفرستد ، و از زمين ( باز تحت هزاران شرائط و نظامى دقيق ) گياهان گوناگون مىآفريند ، و مىروياند . * ( « أَمَّنْ يَمْلِكُ السَّمْعَ وَالأَبْصارَ » ) * ، آيا اين چشم و گوش را خود براى خود درست كرده‌ايد ؟ و يا اين بتهايى كه مىپرستيد ؟ و يا خداى تعالى ؟ او است كه به منظور تماميت فائده رزق ، آنها را در اختيار شما قرار داد تا بوسيله آن دو ، رزق طيب خود را تشخيص دهيد ، چون اگر چشم و گوش نمىداشتيد موفق به اين تشخيص نمىشديد ، و چيزى نمىگذشت كه تا آخرين نفرتان فانى مىشد . * ( « وَمَنْ يُخْرِجُ الْحَيَّ مِنَ الْمَيِّتِ » ) * و كيست كه هر امر مفيد در باب خود را از غير مفيد خارج مىكند ؟ * ( « وَيُخْرِجُ الْمَيِّتَ مِنَ الْحَيِّ » ) * ، و كيست كه انسان سعيد را از انسان شقى ، و انسان شقى را از انسان سعيد خارج مىسازد ؟ * ( « وَمَنْ يُدَبِّرُ الأَمْرَ » ) * و كيست كه نظام جارى در تمامى خلق را تدبير مىكند ؟\r\n* ( « فَسَيَقُولُونَ اللَّه » ) * - به زودى خواهند گفت : او خداى تعالى است ، و اعتراف خواهند كرد به اينكه همه تدبيرات جارى در انسان و غير انسان به او منتهى مىشود ، چون وثنى مسلكان به اين معنا معتقدند . پس ، رسول گرامى خود را مامور كرد به اينكه نخست آنان را توبيخ كند بر اينكه چرا تقواى الهى يعنى پرستش او را ترك كردند و غير او را پرستيدند ، با اينكه حجت بر بطلان اين عمل بسيار روشن بود ، و سپس از آن حجت نتيجه بگيرد كه يكتاپرستى واجب است ، لذا در آغاز فرمود : * ( « فَقُلْ أفَلا تَتَّقُونَ » ) * و سپس فرمود : * ( « فَذلِكُمُ اللَّه رَبُّكُمُ » ) * .\r\n* ( « فَذلِكُمُ اللَّه رَبُّكُمُ الْحَقُّ فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ » ) * جمله اول كه مىفرمايد : * ( « فَذلِكُمُ اللَّه رَبُّكُمُ الْحَقُّ » ) * - همانطور كه گفتيم - نتيجه بحث قبلى است ، و در آن رب را به صفت « حق » توصيف كرده ، تا هم براى مفاد حجت توضيحى باشد ، و هم براى جمله بعدى كه مىفرمايد : * ( « فَما ذا بَعْدَ الْحَقِّ إِلَّا الضَّلالُ » ) * مقدمه و زمينه چينى باشد .\r\nدر جمله * ( « فَما ذا بَعْدَ الْحَقِّ إِلَّا الضَّلالُ » ) * لازمه حجت قبلى را يادآور شد ، تا از آن نتيجه گيرى كند كه پس مشركين در پرستش بتها در ضلالتاند ، چون وقتى ربوبيت خداى تعالى ربوبيتى حق باشد ، قهرا هدايت در پيروى آن ربوبيت و در پرستش آن مقام است ، زيرا هدايت تنها با حق است و نه غير آن ، پس در نزد غير حق كه همان باطل باشد چيزى به جز ضلال نخواهد بود .\r\nو بنا بر اين ، جمله مورد بحث در تقدير چنين است : « فما ذا بعد الحق الذى معه الهدى الا الباطل الذى معه الضلال - پس بعد از حق ، كه هدايت گره خورده به آن است چيزى به جز باطل كه ضلالت گره خورده به آن است وجود ندارد » . پس ، بايد گفت از دو طرف كلام\r\n","description":"","footnote":"","page_name":" 75 ","page_number":75},
  {"content":"\r\nچيزى حذف شده ، و بقيه به جاى آن محذوف نشسته تا كلام مختصر باشد ، و به صورت * ( « فَما ذا بَعْدَ الْحَقِّ إِلَّا الضَّلالُ » ) * در آيد ، و لذا بعضى « 1 » از مفسرين گفته‌اند در آيه شريفه « احتباك » - كه يكى از محسنات بديعى كلام است - به كار رفته . و احتباك عبارت از اين است كه دو چيز متقابل هم باشند و گوينده از هر يك از آن دو قسمتى را كه لنگه ديگر بر آن دلالت دارد حذف كند . در آيه شريفه تقدير كلام « فما ذا بعد الحق الا الباطل و ما ذا بعد الهدى الا الضلال - بعد از حق غير باطل چه چيزى مىتواند باشد ، و بعد از هدايت به جز ضلالت چه چيزى مىتواند باشد » بوده ، آن گاه از جمله اول كلمه « باطل » و از جمله دوم كلمه « هدى » را حذف كرده است . ( لكن اين سخن درست نيست ، چون در جمله دوم چيزى كه دلالت كند بر محذوف در جمله اول وجود ندارد ، و در جمله اول نيز چيزى كه دلالت كند بر محذوف در جمله دوم وجود ندارد ، پس آنچه در آيه به كار رفته احتباك نيست ) ، و وجه همان است كه ما گفتيم .\r\nخداى تعالى سپس آيه را با جمله * ( « فَأَنَّى تُصْرَفُونَ » ) * تمام كرده و به عنوان تعريض پرسيده : اينكه از حق روى مىگردانيد به چه سوى مىخواهيد برويد ، با اينكه هدايت همه در طرف حق است و در ضلالت چيزى جز باطل وجود ندارد .\r\n* ( « كَذلِكَ حَقَّتْ كَلِمَةُ رَبِّكَ عَلَى الَّذِينَ فَسَقُوا أَنَّهُمْ لا يُؤْمِنُونَ » ) * از ظاهر سياق بر مىآيد آن كلمه اى كه خداى سبحان با آن كلمه عليه فاسقان تكلم كرده جمله * ( « أَنَّهُمْ لا يُؤْمِنُونَ » ) * است ، و معناى آيه اين است كه : خداى تعالى قضايى حتمى عليه فاسقان رانده . و آن اين است كه فاسقان - البته ما دام كه بر حال فسق باقى هستند - ايمان نخواهند آورد ، و هدايت الهى به ايمان شامل حالشان نخواهد شد ، و اين معنا در جاى ديگر نيز آمده ، آنجا كه فرموده : « وَاللَّه لا يَهْدِي الْقَوْمَ الْفاسِقِينَ » « 2 » .\r\nو بنا بر اين ، اشاره با كلمه « كذلك » به مضمون آيه قبلى است ، كه سخن از روگردانى مشركين از حق داشت ، كه اين روگردانى همان فسق از راه حق بود ، و در نتيجه در ضلالت واقع شدند ، چون بعد از حق چيزى به جز ضلالت نخواهد بود .\r\nو بنا بر اين ، معناى آيه چنين است : اين چنين ، كلمه پروردگارت كه همان قضاى حتمى او عليه فاسقان است محقق و حتمى شد ، و آن كلمه و آن قضاء اين است كه فاسقان ايمان نخواهند آورد ، قضاى الهى اين چنين در خارج محقق شده و اينطور مصداق گرفته ، و آن مصداق\r\n\r\n","description":"","footnote":"\r\n( 1 ) تفسير المنار ، ج 11 ، ص 358 .\r\n( 2 ) و خدا مردم فاسق را هدايت نمىكند . « سوره مائده ، آيه 108 »\r\n","page_name":" 76 ","page_number":76},
  {"content":"\r\nاين است كه فاسقان از حق خارج شدند و قهرا در ضلالت واقع گشتند . و خلاصه كلام حق تعالى اين است كه ما اگر چنين قضايى رانديم كه فاسقان هدايت نشوند و ايمان نياورند اين قضاء را به ظلم و به گزاف و بيهودگى نرانديم ، بلكه اگر رانديم بدين جهت بود كه خود آنان از حق روى گرداندند ، و خود خويشتن را در ضلالت افكندند ، چون بين حق و ضلالت هيچ واسطه اى نيست - دقت بفرمائيد .\r\nو در اين آيه شريفه دلالت بر چند مطلب ضرورى و چند حكم از احكام و قوانين روشن و مشهور در نظام عالم وجود دارد ، مثل اين حكم بديهى كه مىگوئيم : « بين حق و باطل واسطه و شق سومى وجود ندارد » و يا مىگوئيم : « بين هدايت و ضلالت واسطه نيست » و يا مىگوئيم :\r\n« اين دوران بين حق و باطل و هدايت و ضلالت مستند به قضاى الهى است ، و از پيش خود در ملك خداى تعالى ثبوت نيافته ، بلكه اين خدا است كه چنين كرده » . و چه بسا كه بعضى « 1 » از مفسرين گفته باشند كه منظور از لفظ « كلمه » در آيه شريفه ، كلمه عذاب است ، و اما جمله * ( « أَنَّهُمْ لا يُؤْمِنُونَ » ) * در حقيقت بيان علت عذاب است ، چيزى كه هست حرف « لام » در آن در تقدير است ، و تقدير كلام چنين است : « كذلك » يعنى « كثبوت هذه الحجة عليهم حقت كلمة ربك على الذين فسقوا و هى وعيدهم بالعذاب و انما حقت عليهم العذاب لانهم لا يؤمنون - نظير ثبوت آن حجت - كه قبلا گفتيم - بر مشركين ، مساله كلمه پروردگارت بر عموم فاسقان است ، و آن كلمه عبارت است از تهديدشان به عذاب و اگر اين كلمه بر فاسقان محقق شد براى اين بود كه فاسقان ايمان نياوردند » و ليكن اين تفسير ، تفسيرى است كه خالى از سقم و ايراد نيست ، براى اينكه بنا بر اين تفسير وجه شباهت در تشبيهى كه در آيه آمده روشن و يك جور نيست ، زيرا حجت كه عذاب به آن تشبيه شده بالذات عليه آنان ثابت است ولى عذاب ذاتى آنان نيست ، بلكه به خاطر امر ديگرى براى آنان ثابت شده ، و آن اين است كه ايمان نياوردند .\r\nو اين حجت - همانطور كه در بيان قبلى توجه كرديد - حجتى است ساده كه بتپرستان نيز به حق بودن آن اعتراف دارند ، ليكن وجهه آن حجت را برگردانده ، آن را دليل بر مدعاى خود يعنى ربوبيت اربابها گرفتند ، و با اين حجت استدلال كردند به اينكه آن ربها استحقاق عبادت دارند نه خداى تعالى ، و منشا اين اشتباهشان اين بود كه معتقد بودند به اينكه تدبير هر ناحيه از نواحى مختلف عالم به دست يكى از آن ربها است ، و چون تدبير آن ناحيه به دست\r\n\r\n","description":"","footnote":"\r\n( 1 ) تفسير المنار ، ج 11 ، ص 359 .\r\n","page_name":" 77 ","page_number":77},
  {"content":"\r\nاوست پس رب آن ناحيه نيز همو است . و گفتند : اگر ما بتها را مىپرستيم به اين حساب است كه بتها سنبل آن خدايانند ، مىخواهيم رضايت آن خدايان را بدست آوريم تا آنها در عوض نزد خداى تعالى ما را شفاعت كنند ، چون آنها مقرب درگاه خدا هستند .\r\nپس ، آيه شريفه همين جا مشركين را مورد مؤاخذه قرار مىدهد كه پس شما اعتراف داريد كه همه تدبيرها منتهى به اللَّه تعالى مىشود ، و چگونه ممكن است منتهى نشود با اينكه خالق همه عالم او است ، و نيز همو است كه عالم را بقاء مىدهد ، پس حقيقت ربوبيت نيز مختص به او است ، و تنها او است كه مستحق عبادت است ، نه كسى ديگر .\r\n\r\n\r\n* ( « قُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُه . . . » ) *\r\nدر اين آيه حجتى ديگر به رسول گرامى خود تلقين مىكند تا عليه مشركين اقامه نمايد ، حجتى از جهت مبدأ و معاد ، مىفرمايد : آن كسى كه مبدأ هر موجودى است و معاد و برگشت هر موجودى نيز به سوى او است استحقاق آن را دارد كه عبادت شود تا آدمى در روز معاد و روز لقاء او از عذاب اليمش ايمن گشته ، به ثواب عظيم او نائل گردد .\r\nو چون مشركين - يعنى همانهايى كه در اين حجت خطاب به آنها بوده است - قائل به معاد نبودند ، لذا خداى تعالى پيامبرش را دستور داده كه خودش پاسخ از اين سؤال بدهد ، و بگويد : * ( « اللَّه يَبْدَؤُا الْخَلْقَ ثُمَّ يُعِيدُه فَأَنَّى تُؤْفَكُونَ » ) * .\r\nو اگر آيه شريفه در احتجاجش به مساله ابداء و اعاده تكيه كرده ، اين اعتمادش اعتماد بر يك مقدمه مبهم و بيان ناشده نبوده ، چون خداى تعالى در موارد متعددى از كلامش كه شايد به ده مورد برسد از طرق مختلفى بر اين مقدمه احتجاج كرده . يك بار از طريق اينكه اگر بعد از اين عالم عالمى ديگر نباشد لازم مىآيد خلقت بشر در اين عالم لغو و بيهوده باشد و خداى تعالى كار بيهوده نمىكند . و يك بار از اين طريق كه اگر عالمى ديگر نباشد و خلق در آن عالم به جزاى اعمال خود نرسند ظلم لازم مىآيد ، و چون خداى تعالى عادل است ، پس واجب است كه در عالمى ديگر كيفر و پاداش هر عملى را بدهد .\r\nو همچنين از طرفى ديگر ، اصولا خداى تعالى در قرآن كريم هر گونه شك و ترديدى نسبت به معاد را نفى نموده ، و ثابت بودن آن را امرى مسلم دانسته است ، ( و ديگر لازم نبود در هر احتجاجى دوباره ادله معاد را ذكر كند ) .\r\nو اين حجت بطورى كه در سابق اشاره كرديم حجتى است كه منطق عموم مؤمنين را بازگو مىكند ، كه اگر خداى تعالى را عبادت مىكنند از ترس عقاب او و يا به اميد ثوابى است كه او برايشان مهيا كرده است .\r\n","description":"","footnote":"","page_name":" 78 ","page_number":78},
  {"content":"\r\n\r\n\r\n* ( « قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ قُلِ اللَّه يَهْدِي لِلْحَقِّ . . . » ) *\r\nجمله * ( « يَهْدِي إِلَى الْحَقِّ » ) * و جمله * ( « يَهْدِي لِلْحَقِّ » ) * هر دو به يك معنا است ، چون ماده هدى به هر دو قسم متعدى مىشود ، يعنى هم با حرف « الى » و هم با حرف « لام » . در چند جاى ديگر از قرآن كريم با حرف لام متعدى شده ، مانند آيه « أوَ لَمْ يَهْدِ لَهُمْ » « 1 » و آيه « يَهْدِي لِلَّتِي هِيَ أَقْوَمُ » « 2 » و مواردى ديگر . پس ، اينكه بعضى « 3 » از مفسرين گفته‌اند : حرف « لام » در جمله مورد بحث براى تعليل آمده ، سخن درستى نيست .\r\nخداى تعالى در اين آيه سومين حجت را به رسول گرامى خود تلقين مىكند ، و اين حجتى است عقلى كه خواص و دانشمندان از مؤمنين به آن تكيه مىكنند . و توضيح آن اين است كه يكى از مرتكزات فطرى بشر كه عقل وى بدان حكم مىكند اين است كه انسان بايد حق را پيروى كند ، حتى اگر احيانا در يكى از اعمالش از حق منحرف شود ، و به خاطر غلط يا اشتباهى و يا هوى و هوسى غير حق را پيروى كند ، در همان لحظه كه آن عمل غير حق را انجام مىدهد پيش خودش آن عمل را حق مىپندارد ، چون امر بر او مشتبه شده است . و به همين جهت است كه مىبينيم بعد از آنكه غبار و كوران هوى و هوسش فرو نشست اينطور اعتذار مىجويد كه من خيال مىكردم آن عمل حق است ، پس به حكم ارتكاز و فطرت و عقل بشر حق بطور مطلق و بدون هيچ قيدى و شرطى واجب الاتباع است ، و به همين دليل كسى هم كه انسان را به سوى حق راهنمايى مىكند نيز واجب الاتباع است ، به خاطر اينكه حق مىگويد و به سوى حق دعوت مىنمايد ، و بايد چنين كسى را ترجيح داد به كسى كه ما را به سوى حق هدايت نمىكند ، و يا به سوى غير حق مىخواند ، زيرا پيروى كردن از هادى به سوى حق پيروى خود حق است ، همان حقى كه او ما را به سوى آن مىخواند ، و وجوب پيروى او ، امرى است ضرورى ، كه هيچ حاجتى به دليل ندارد .\r\nدر حجتى كه در آيه مورد بحث به رسول خدا ( ص ) تلقين شده تكيه بر اين مقدمه ضرورى و فطرى شده است ، لذا سخن را از اينجا آغاز مىكند كه مىپرسد : آيا شما مشركين در ميان شركاء خود هيچ شريك و معبودى سراغ داريد كه شما را به سوى حق هدايت كند ؟ و پر واضح است كه مشركين غير از كلمه « نه » جوابى ندارند ، چون شركاى آنان چه آنانى\r\n\r\n","description":"","footnote":"\r\n( 1 ) « سوره سجده ، آيه 36 » .\r\n( 2 ) « سوره اسراء ، آيه 9 » .\r\n( 3 ) تفسير المنار ، ج 11 ، ص 362 و 363 .\r\n","page_name":" 79 ","page_number":79},
  {"content":"\r\nكه جمادند مانند بتها و معبودهاى جامد ديگر ، و چه آنهايى كه جاندارند ، مانند فرشتگان و ارباب انواع ، و جن و طاغوتهايى چون نمرود و فرعون و امثال آنان ، هيچيك ( بر حق نبودند ، تا ديگران را به سوى حق هدايت كنند ، و اصولا هيچ يك ) مالك نفع و ضرر و مرگ و حيات و نشور خود نيستند .\r\nو چون مشركين در پاسخ از اين سؤال جواب مثبتى نداشتند ، لذا خداى تعالى به رسول گرامىاش دستور داد خودش جواب بدهد ، و فرمود : « * ( قُلِ اللَّه يَهْدِي لِلْحَقِّ ) * - بگو : تنها خداست كه به سوى حق هدايت مىكند » ، چون او است كه هر موجودى را به سوى هدفش و به سوى هر چيزى كه در بقائش نيازمند به آن است هدايت مىكند . هم چنان كه از قول موسى ( ع ) حكايت كرده كه در برابر فرعون فرمود : « رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى » « 1 » و نيز فرمود : « الَّذِي خَلَقَ فَسَوَّى وَالَّذِي قَدَّرَ فَهَدى » « 2 » . و او كسى است كه انسان را به سوى سعادت حيات هدايت و به سوى بهشت و آمرزش دعوت مىكند ، رسولانى مىفرستد و كتابهايى نازل مىكند و شرايعى تشريع مىنمايد ، تا انسانها به اذن او هدايت شوند ، و به همين منظور انبياء را دستور داد تا دعوت حق دينى را در بين بشر گسترش دهند .\r\nو ما در تفسير آيه شريفه : « الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ » « 3 » گفتيم كه اعتقاد و سخن و عمل حق آن اعتقاد و گفتار و كردارى است كه با سنت جارى در عالم كون كه فعل حق تعالى است مطابق باشد ، و بنا بر اين ، حق در حقيقت به مشيت خداى تعالى و اراده او حق است .\r\nو وقتى محقق شد كه در ميان هيچيك از شركاى مشركين كسى نيست كه به سوى حق هدايت كند ، و تنها خداى سبحان است كه به سوى حق هدايت مىكند ، با جمله * ( « أفَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى » ) * از آنان بپرسيد كه خودشان از بين دو قسم اتباع يكى را ترجيح دهند ، تبعيت خداى تعالى و تبعيت شركايشان را ، پيروى خداى تعالى كه به سوى حق هدايت مىنمايد ، و پيروى شركاء را كه نه كسى را هدايت مىكنند ، و نه خود\r\n\r\n","description":"","footnote":"\r\n( 1 ) پروردگار ما آن كسى است كه هر موجودى را نخست وجود داد و سپس هدايت كرد . « سوره طه ، آيه 50 »\r\n( 2 ) خداى سبحان آن كسى است كه هر چيزى را بيافريد و تمام و كامل بيافريد و اندازه گيرى كرد و سپس هدايت فرمود . « سوره اعلى ، آيه 2 و 3 »\r\n( 3 ) حق از پروردگار توست پس از شك كنندگان مباش . « سوره آل عمران ، آيه 60 » .\r\n","page_name":" 80 ","page_number":80},
  {"content":"\r\nبدون راهنما راهى به جايى مىبرند ، و معلوم است كه در اين دوران ، ترجيح براى آن كسى است كه به سوى حق هدايت مىكند ، نه آن كس كه هدايتى نمىكند ، يعنى ترجيح با پيروى خداى تعالى بر پيروى خدايان دروغين است ، ولى مشركين به عكس اين حكم مىكنند و بدين جهت خداى تعالى با جمله * ( « فَما لَكُمْ كَيْفَ تَحْكُمُونَ » ) * ملامت و توبيخشان مىكند .\r\nدر اينجا سؤالى باقى مىماند و آن اين است كه در رجحان پيروى خداى تعالى بر پيروى شركاء تعبير فرموده به اينكه « پيروى خداى تعالى سزاوارتر است » مگر پيروى شركاء سزاوار است كه پيروى خداى تعالى سزاوارتر باشد ؟ و چون چنين نيست بايد حقانيت را منحصر در پيروى خداى تعالى مىكرد ، و آن را متعين دانسته مىفرمود : تنها پيروى خداى تعالى حق است ، نه اينكه بفرمايد : پيروى خداى تعالى سزاوارتر است ؟\r\nجواب اين سؤال اين است كه اين تعبير مقتضاى مقام ترجيح است . وقتى از خصم مىپرسيم : راستى ترجيح بر دروغ دارد . يا دروغ ترجيح بر راستى ؟ ناگزير پاسخ اين سؤال اين است كه راستى بهتر است ، و اين معنايش آن نيست كه دروغ هم خوب است ، ولى راستى خوبتر است . و اگر خود خصم پاسخ نداد ، ما به جاى او همين تعبير را مىآوريم ، تا قبول دعوى ما برايش آسانتر شود ، و حس عصبيت او تحريك و جهالتش تهييج نگردد .\r\n\r\n\r\nو خداى تعالى در اين سؤال و جواب زيباترين تعبير را آورده و فرموده : * ( « أفَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى » ) * . و در اين آيه قرائتى كه رايج است كلمه « لا يهدى » - با تشديد « دال » - است كه اصل آن « يهتدى » بوده ، و ظاهر جمله * ( « لا يَهِدِّي إِلَّا أَنْ يُهْدى » ) * كه در آن متعلقات فعل حذف شده ، و نفرموده كه به چه چيز هدايت مىشود و چه كسى او را هدايت كرده اين است كه به خودى خود هدايت نمىشود ، بلكه به وسيله غير خود هدايت مىشود ، چون اين كلام يعنى جمله * ( « يَهْدِي إِلَى الْحَقِّ » ) * در مقابل جمله * ( « أَمَّنْ لا يَهِدِّي » ) * قرار گرفته ، با اينكه جمله « به سوى حق هدايت مىكند » بايد در مقابلش جمله « به سوى حق هدايت نمىكند » قرار بگيرد ، نه جمله « لا يهدى - به سوى حق هدايت نمىشود » ، و همچنين جمله « به سوى حق هدايت نمىشود » در مقابل جمله : « به سوى حق هدايت مىشود » است ، و لازمه اين چنين مقابله اين است كه بين « راه يافتن بوسيله غير » و « هدايت نكردن به سوى حق » ، و همچنين بين « هدايت كردن به سوى حق » با « راه يافتن بالذات » ملازمه باشد . پس ، كسى كه به سوى حق هدايت مىكند ، بايد خودش بالذات - و نه بوسيله غير - راه يافته باشد ، و نيز كسى كه خودش بوسيله غير راه يافته ابدا به سوى حق هدايت نمىكند .\r\nاين آن نكته اى است كه آيه شريفه به حسب ظاهرى كه دارد بر آن دلالت مىكند ، و\r\n","description":"","footnote":"","page_name":" 81 ","page_number":81},
  {"content":"\r\nجاى هيچ ترديدى در اين دلالت نيست ، و اين خود عادلترين گواه است بر اينكه در اين كلام مجازگويى نشده ، و اساس آنكه مثل همه موارد مجازگويى كه خود ما اهل عرف داريم بر مساهله نيست ، بلكه كلامى است جدى و بر اساس حقيقت ما اهل عرف همين كه ببينيم كسى كلمه حقى گفت و ما را به سوى آن دعوت كرد مىگوئيم « او هادى به سوى حق است » و او را به چنين صفتى توصيف مىكنيم ، هر چند كه خود او بدانچه مىگويد معتقد نباشد ، و يا اگر تا حدودى معتقد به گفته خويش هست به آن عمل نكند ، و يا اگر عمل مىكند معناى واقعى كلمه حق را تحقق ندهد بلكه تنها عملى انجام بدهد ولى عملش مغز و معنا نداشته باشد . و نيز ما او را به اين صفت توصيف مىكنيم ، چه اينكه خودش به خودى خود به آن كلمه حق راه يافته باشد ، و يا اينكه ديگران او را بدان هدايت كرده باشند ، در حالى كه از نظر واقع و حقيقت چنين نيست ، بلكه هدايت به سوى حق يعنى رساندن افراد به حق صريح و به متن واقع ، و اين تنها كار خداى سبحان و يا كار كسانى است كه خود راه يافته باشند ، يعنى خداى تعالى آنان را بدون واسطه كسى بلكه خودش هدايت كرده باشد و آنان بوسيله خداى تعالى راه را يافته باشند و از سوى او مامور شده باشند كه ديگران را هدايت كنند . و ما پاره اى مطالب در اين باب در معناى آيه شريفه « وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ » « 1 » ايراد كرده‌ايم .\r\nپس از آنچه در معناى آيه گفتيم چند امر روشن گرديد :\r\n\r\n\r\nيكى اينكه منظور از هدايت به سوى حق صرف ارائه طريق و نشان دادن راه راست نيست ، بلكه منظور از آن ايصال به مطلوب است ، چون اين معنا مسلم و بديهى است كه هر كسى مىتواند بگويد راه حق كدام است ، چه اينكه خود گوينده بوسيله غير و يا بالذات راه حق را يافته باشد و يا نيافته باشد ، و آيه شريفه سخن از هدايتى دارد كه كار هر كس نيست پس معلوم مىشود منظور از آن صرف نشان دادن راه حق نيست .\r\nدوم اينكه منظور از جمله : * ( « أَمَّنْ لا يَهِدِّي إِلَّا أَنْ يُهْدى » ) * كسى است كه به خودى خود راه را نمىيابد ، و اين دو طايفه را شامل مىشود ، يكى آن كسانى را كه اگر هدايت مىشوند بوسيله غير خود مىشوند و يكى آن كسانى كه اصلا هدايت نمىشوند ، نه به خودى خود و نه به وسيله غير نظير بتها و خدايان دروغين كه قابليت هدايت به وسيله غير را ندارند ، چون جمله * ( « إِلَّا أَنْ يُهْدى » ) * استثناء از جمله : * ( « أَمَّنْ لا يَهِدِّي » ) * است ، و اين جمله بايد دو طائفه را شامل بشود ، تا طايفه هدايت پذير به وسيله غير از آن استثناء شود .\r\n\r\n","description":"","footnote":"\r\n( 1 ) « سوره بقره ، آيه 124 » .\r\n","page_name":" 82 ","page_number":82},
  {"content":"\r\nو در جمله : « ان يهدى » فعلى آمده كه حرف « أن » مصدرى بر سرش درآمده ، كه كارش اين است كه به فعل معناى مصدرى مىدهد ، و جمله فعليه اى كه اين چنين تاويل به مصدر برود دلالتى بر تحقق ندارد ، به خلاف خود مصدر كه به معمولش اضافه شود ، پس به حكم اين قاعده بين دو جمله زير فرق هست ، يكى اينكه بگوييم : « أَنْ تَصُومُوا خَيْرٌ لَكُمْ » « 1 » و يا بگوييم * ( « إِنْ كُنَّا عَنْ عِبادَتِكُمْ لَغافِلِينَ » ) * « 2 » زيرا جمله اولى هيچ دلالتى ندارد بر اينكه روزه اى واقع شده ، ولى عبارت دوم ، يعنى مصدر مضاف بر معمولش ( عبادتكم ) دلالت دارد بر اينكه عبادت واقع شده . در محاورات روزمره خود نيز يك بار مىگوييم : « ضربك زيدا عجيب - زدن تو زيد را عجيب و خارج از انتظار بود » ، كه اين تعبير دلالت دارد بر اينكه مخاطب به اين كلام زيد را زده است ، و يك بار هم مىگوييم : « و ان تضرب زيدا عجيب - و اينكه تو زيد را بزنى عجيب و خارج از انتظار است » ، كه اين عبارت را به كسى مىگوييم كه هنوز زيد را نزده ، ليكن تصميم گرفته است بزند .\r\n\r\n\r\nپس اينكه فرمود : * ( « أَمَّنْ لا يَهِدِّي إِلَّا أَنْ يُهْدى » ) * معنايش اين است كه نبايد پيروى كرد كسى را كه هدايتش از خودش نيست ، مگر آنكه هدايت از ناحيه غير به او برسد . و معلوم است كه وقتى هدايت از ناحيه غير به او مىرسد كه بر حسب طبيعتش قابل هدايت باشد ، و اما اگر قابل هدايت نباشد صفت « لا يهدى » همواره با او خواهد بود - دقت بفرمائيد .\r\nاين بود نظريه ما در معناى اين استثناء ، ولى ساير مفسرين در معناى آن اقوال عجيب و غريبى دارند :\r\nاز آن جمله اين قول است كه گفته‌اند : اين استثنايى است مفرغ ( يعنى استثنايى است كه مستثنا قبل از استثناء داخل در عموم مستثنا منه هست ولى مستثنا منه ذكر شده استثنايى است ) از چيزى ( مانند ابدا و دائما ) كه همه احوال را شامل مىشود ، در حقيقت تقدير جمله « امن لا يهدى ابدا الا ان يهدى فيهدى » مىباشد ، زيرا اگر چنين نكنيم جمله « لا يهدى » شامل مسيح عيسى بن مريم و عزير و ملائكه ( ع ) نيز مىشود ، با اينكه اين نامبردگان هدايت را از خداى تعالى گرفته و به هدايت و وحى او خلق را هدايت مىكردند هم چنان كه قرآن در سوره مخصوص به انبياء فرموده : « وَجَعَلْناهُمْ أَئِمَّةً يَهْدُونَ بِأَمْرِنا » « 3 »\r\n\r\n","description":"","footnote":"\r\n( 1 ) اينكه روزه بگيريد ( روزه گرفتن ) براى شما بهتر است . « سوره بقره ، آيه 184 » .\r\n( 2 ) « سوره يونس ، آيه 29 » .\r\n( 3 ) ما آنان را پيشوايانى قرار داديم كه به امر ما هدايت مىكنند . « سوره انبياء ، آيه 73 »\r\n","page_name":" 83 ","page_number":83},
  {"content":"\r\nوجه نادرستى اين تفسير اين است كه خلاصه آن اين بود كه آيه شريفه مىخواهد بگويد : « آيا كسى كه به سوى حق هدايت مىكند سزاوار است متابعت شود ، و يا كسى كه خودش هدايت نمىشود مگر آنكه خداى تعالى او را هدايت كند ، و بعد از آنكه خدا هدايتش كرد او هم خلق را هدايت كند » ، و بطورى كه ملاحظه مىكنيد اين معنايى است كه به كلى وضع آيه را از اصل مختل مىسازد ، زيرا كسى كه خودش راه را نمىيابد ، نمىتواند خلق را به سوى حق هدايت كند ، چون خودش از پس پرده با حق تماس پيدا مىكند ، آن وقت چگونه كسى را به حق مىرساند ؟\r\nعلاوه بر اين ، اين معنايى كه براى آيه كرد شامل بتها كه منظور اصلى از احتجاجند نمىشود چون بتها قابل هدايت نيستند ، و چگونه ممكن است . براى بطلان پرستش بتها استدلالى بكند كه اصلا شامل بتها نشود ، و شامل مسيح و عزير بشود كه در نظر طوائفى ديگر غير مشركين يعنى يهود و نصارا قداست دارند ، با اينكه يهود و نصارا مورد نظر آيه نبودند ، و اگر آيه شريفه شامل آنها نيز بشود به عموميت ملاك شامل مىشود .\r\nنظريه ديگرى كه مفسرين « 1 » اظهار داشته‌اند اين است كه : استثناى * ( « إِلَّا أَنْ يُهْدى » ) * استثنايى است منقطع ( يعنى مستثناء قبل از استثناء داخل در مستثنا منه نبوده ) ، و منظور از جمله « * ( أَمَّنْ لا يَهِدِّي ) * - كسى كه راه نمىيابد » تنها بتها است ، كه اصلا قابليت هدايت ندارند ، و معناى آيه اين است : « آيا كسى كه به سوى حق هدايت مىكند سزاوارتر به متابعت است ، يا كسى كه چون بتها اصلا هدايت پذير نيست ، مگر آنكه خدا هدايتش كند كه در اين صورت البته هدايت مىشود » .\r\nوجه نادرستى اين تفسير اين است كه نمىتواند مقابله اى كه بين جمله * ( « مَنْ يَهْدِي إِلَى الْحَقِّ » ) * و جمله * ( « أَمَّنْ لا يَهِدِّي » ) * برقرار شده توجيه كند ، براى اينكه وقتى مقابله بين هدايت به سوى حق و اهتداء به سوى آن تصور دارد كه برگشت معناى اين مقابله به اين شود كه بگوئيم :\r\n« آيا كسى كه به سوى حق هدايت مىكند سزاوارتر است به اينكه متابعت شود ، و يا كسى كه اصلا اهتداء بردار نيست ، مگر آنكه خدا هدايتش بكند و او مهتدى و راه يافته بشود ، آن گاه غير خود را هدايت كند » ، و وقتى برگشت معنا به اين شد ، اين اشكال بر آن متوجه مىشود كه در اين صورت وجهى براى اختصاص دادن استثناء به مثل بتها كه اصلا هدايت پذير نيستند وجود ندارد ، تا بگوئيم استثناء منقطع است ، بلكه شامل مىشود هم آنهايى را كه بنفسه اهتداء\r\n\r\n","description":"","footnote":"\r\n( 1 ) تفسير المنار ، ج 11 ، ص 363 .\r\n","page_name":" 84 ","page_number":84},
  {"content":"\r\nندارند ، و هم آنهايى را كه بوسيله غير اهتداء نمىپذيرند ، و هم آنهايى را كه چون ملائكه مثلا بنفسه اهتداء ندارند ، ولى بوسيله غير اهتداء مىپذيرند ، و اگر چنين شمولى داشته باشد همان اشكال كه در وجه سابق بود بر آن وارد مىشود .\r\nيكى ديگر از آن تفسيرهاى عجيب اين است كه گفته‌اند : منظور از جمله : * ( « أَمَّنْ لا يَهِدِّي » ) * بتها است كه اصلا قابل هدايت نيستند ، و كلمه « الا » به معناى كلمه « حتى » است ، و معناى آيه اين است : « آيا كسى كه به سوى حق هدايت مىكند سزاوارتر است به متابعت ، و يا كسى كه مهتدى نمىشود و خود هدايت نمىپذيرد تا هدايت كند ؟ » .\r\nوجه نادرستى اين تفسير اين است كه بنا بر اين برگشت ترديد « اين و يا آن » به مثل اين مىشود كه بگوييم : « آيا كسى كه به سوى حق هدايت مىكند سزاوارتر به متابعت است ، و يا كسى كه خودش هدايت نمىيابد تا به سوى حق هدايت كند » ، و آن وقت استثناء جنبه استدراك به خود مىگيرد ، يعنى جمله اى زيادى مىشود كه غرض از كلام بيان آن نيست ، علاوه بر اينكه اصولا در زبان عرب ثابت نشده كه كلمه « الا » به معناى « حتى » بيايد ، و به فرضى هم كه ثابت شود در كلام استعمال زيادى ندارد ، كه بتوان فصيحترين كلام يعنى قرآن را بر چنان استعمالى حمل نمود .\r\nقول ديگر اين است كه گفته‌اند : منظور از جمله * ( « أَمَّنْ لا يَهِدِّي إِلَّا أَنْ يُهْدى » ) * ملائكه و جنهايى مىباشند كه مشركين آنها را به جاى خداى تعالى مىپرستيدند ، و ملائكه و جنها هر چند از پيش خود مالك هدايت نيستند ، ولى قابل آن هستند كه از ناحيه خداى تعالى هدايت شوند . و يا منظور رؤساء و پيشوايان ضلالتند كه مردم را به كفر دعوت مىكنند ، كه اينها هر چند راه يافته نيستند ولى قابليت اهتداء و يافتن راه را دارند . آرى ، پيشوايان ضلالت در تاريخ بشر اگر به سوى حق هدايت مىشدند هدايت مىيافتند .\r\nوجه نادرستى اين تفسير اين است كه آيات مورد بحث در سياق و زمينه اى قرار دارند كه در آن سياق فقط عليه بتپرستان احتجاج شده ، و گفتن اينكه منظور از جمله * ( « أَمَّنْ لا يَهِدِّي إِلَّا أَنْ يُهْدى » ) * ملائكه و جن و يا رؤساى اضلالگرند جمله را از صلاحيت انطباق بر مورد خارج مىسازد .\r\nمطلب سومى كه از بيان ما در معناى آيه شريفه روشن گرديد اين است كه هدايت به سوى حق اگر به معناى هدايت زبانى نباشد ، و بلكه به معناى رساندن به مقصد باشد ، كه همين طور هم هست چنين هدايتى كار كسانى است كه خود راه يافته باشند ، و اهتدايشان به هدايت كسى ديگر نباشد ، و در اهتداء و راه يافتن بين آنان و خداى عز و جل هيچ واسطه اى\r\n","description":"","footnote":"","page_name":" 85 ","page_number":85},
  {"content":"\r\nدخالت نداشته باشد ، حال چون امامان يا از همان حين تولد چنين باشند ، و يا چون انبياء بعد از گذشتن برهه اى از عمرشان به عنايت خاصى از خداى سبحان به چنين هدايت رسيده باشند .\r\nو اما هدايت قسم اول كه گفتيم صرف راهنمايى زبانى است ، نه اختصاصى به خداى تعالى دارد ، و نه به ائمه و نه به انبياء و اوصياى انبياء ، بلكه افراد عادى نيز مىتوانند خلق را به راه راست دعوت كنند ، و خصوصيات و نشانيهاى راه راست را براى مردم بيان نمايند ، هم چنان كه قرآن كريم از مؤمن آل فرعون كه نه پيغمبر بوده و نه امام و نه وصى پيغمبر حكايت كرده كه گفت : « يا قَوْمِ اتَّبِعُونِ أَهْدِكُمْ سَبِيلَ الرَّشادِ » « 1 » و نيز يافتن چنين هدايتى اختصاص به طائفه خاصى ندارد ، همه بشر به اين قسم از هدايت يعنى به ارائه طريق هدايت شده‌اند ، و قرآن كريم در باره جنس بشر فرموده : « إِنَّا هَدَيْناه السَّبِيلَ إِمَّا شاكِراً وَإِمَّا كَفُوراً » « 2 » .\r\n\r\n\r\nو اما اينكه در خطاب به رسول گرامى خود با اينكه او نيز يك امام بوده و امام بايد هدايتش به نحو رساندن به هدف باشد فرمود : « إِنَّكَ لا تَهْدِي مَنْ أَحْبَبْتَ وَلكِنَّ اللَّه يَهْدِي مَنْ يَشاءُ وَهُوَ أَعْلَمُ بِالْمُهْتَدِينَ » « 3 » ، و يا در آياتى ديگر اين مضمون را به بيانى ديگر خاطرنشان كرده منافاتى با گفته ما ندارد ، و نمىخواهد بفرمايد : هدايت ائمه و انبياء هم به نحو راه نشان دادن است ، و اين حضرات هدايت به نحو ايصال و رساندن به مطلوب ندارند ، بلكه مىخواهد به مساله اصالت و تبعيت اشاره نموده بفرمايد : انبياء و ائمه هم هدايت به نحو ايصال به مطلوب را از پيش خود مالك نشده‌اند ، بلكه خداى تعالى به آنان چنين مقامى عطا فرموده ، هم چنان كه در مساله ميراندن زندگان و مساله علم به غيب و امثال آن به اين حقيقت اشاره نموده و خاطرنشان كرده كه مالك بالذات و به نحو حقيقى هر چيزى خداى سبحان است ، و هر كس ديگر هر چه دارد خدا به او تمليك كرده ، و مالكيتش حقيقى نيست ، بلكه تبعى و يا عرضى است ، و به اذن خداى تعالى سبب آن مالكيت شده است ، هم چنان كه در باره هدايت ائمه كه گفتيم به نحو ايصال به مطلوب است ، فرموده : « وَجَعَلْناهُمْ أَئِمَّةً يَهْدُونَ بِأَمْرِنا » « 4 » . در احاديث نيز اشاره به اين حقيقت شده و فرموده‌اند كه « هدايت به سوى حق شان پيامبر عظيم الشان اسلام\r\n\r\n","description":"","footnote":"\r\n( 1 ) اى قوم من ، مرا پيروى كنيد تا به سوى راه رشد هدايتتان كنم . « سوره مؤمن ، آيه 38 » .\r\n( 2 ) ما بشر را به سوى راه راست هدايت كرده‌ايم ، حال يا بشر شكر اين هدايت را بجاى مىآورد و يا كفران مىكند . « سوره انسان ، آيه 3 »\r\n( 3 ) چنين نيستى كه تو هر كس را دوست بدارى هدايت كنى بلكه اين خدا است كه هر كس را بخواهد هدايت مىكند و او به حال آنان كه قابل هدايتند آگاه تر است . « سوره قصص ، آيه 56 »\r\n( 4 ) آنان را پيشوايانى قرار داديم كه به امر ما هدايت مىكنند . « سوره انبياء ، آيه 73 »\r\n","page_name":" 86 ","page_number":86},
  {"content":"\r\nو عترت و اهل بيت او ( عليهم صلوات اللَّه ) است » و ما در سابق مطالبى ديگر در باره مساله هدايت داشتيم .\r\nو اينكه در آخر فرمود : * ( « فَما لَكُمْ كَيْفَ تَحْكُمُونَ » ) * به اصطلاح استفهام تعجبى است ، يعنى پرسشى كه غرض از آن برانگيختن تعجب شنونده است ، و مىخواهد به شنونده بفهماند اين حكمى كه مشركين مىكنند كه بين * ( « مَنْ يَهْدِي إِلَى الْحَقِّ » ) * و بين * ( « أَمَّنْ لا يَهِدِّي إِلَّا أَنْ يُهْدى » ) * فرق نمىگذارند حكمى غريب و شگفتآور است ، با اينكه عقل خود آنان حكم صريح و روشن دارد به اينكه نبايد كسى و چيزى را پيروى كرد كه خودش راه را نيافته ، و قهرا نمىتواند هادى به سوى حق باشد .\r\n* ( « وَما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً » ) * ماده « غنى » وقتى به باب افعال مىرود و به صورت ماضى ( أغنى ) و مضارع ( يغنى ) در مىآيد هم با حرف « من » متعدى مىشود و هم با حرف « عن » و در كلام مجيد الهى به هر دو صورت آمده . در آيه مورد بحث با حرف « من » متعدى شده ، و در آيه « ما أَغْنى عَنِّي مالِيَه » « 1 » با حرف « عن » .\r\nدر اين آيه شريفه پيروى از ظن را به اكثر كفار نسبت داده ، با اينكه همه آنان كافرند ، و دليلى يقينى بر مرام خود ندارند . و اين بدان جهت است كه پيشوايان كفر نسبت به درستى مرام خود نه تنها ظنى ندارند ، بلكه به نادرستى آن و به حقانيت دين حق يقين دارند ، چيزى كه هست بغى و دشمنىهايى كه با هم دارند وادارشان كرد به اينكه به خاطر حق دست از باطل برنداشته هم چنان مردم را به سوى باطل دعوت كنند ، هم چنان كه خداى عز و جل در باره وضع آنان فرموده :\r\n« وَمَا اخْتَلَفَ فِيه إِلَّا الَّذِينَ أُوتُوه مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ » « 2 » .\r\nپس اقليتى كه همين پيشوايان ضلالت باشند پيرو ظن نيستند ، و پيرو ظن همواره اكثريت مردمند ، كه به تقليد كوركورانه از پدران راه باطل آنها را دنبال كرده و مىكنند .\r\n* ( « إِنَّ اللَّه عَلِيمٌ بِما يَفْعَلُونَ » ) * - اين قسمت از آيه جمله * ( « وَما يَتَّبِعُ أَكْثَرُهُمْ إِلَّا ظَنًّا » ) * را تعليل مىكند ، و معناى مجموع آيه چنين است : خداى تعالى عالم است به آنچه مردم مىكنند ، و به همين علت است كه مىداند كفار به جز پيروى ظن دليلى ندارند .\r\n\r\n","description":"","footnote":"\r\n( 1 ) مال من به دردم نخورد . « سوره الحاقه ، آيه 28 »\r\n( 2 ) و در دين حق اختلاف راه نينداختند مگر همانهايى كه دين حق براى آنان آمده بود ، و بعد از آنكه به دلائل روشن حقانيت آن دين برايشان ثابت شده بود ، تنها انگيزه آنان در اين باطلگرايى دشمنىهايى بود كه با يكديگر داشتند . « سوره بقره ، آيه 213 »\r\n","page_name":" 87 ","page_number":87},
  {"content":"\r\n\r\n\r\nوَ ما كانَ هذَا الْقُرْآنُ أَنْ يُفْتَرى مِنْ دُونِ اللَّه وَلكِنْ تَصْدِيقَ الَّذِي بَيْنَ يَدَيْه وَتَفْصِيلَ الْكِتابِ لا رَيْبَ فِيه مِنْ رَبِّ الْعالَمِينَ ( 37 ) أَمْ يَقُولُونَ افْتَراه قُلْ فَأْتُوا بِسُورَةٍ مِثْلِه وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ ( 38 ) بَلْ كَذَّبُوا بِما لَمْ يُحِيطُوا بِعِلْمِه وَلَمَّا يَأْتِهِمْ تَأْوِيلُه كَذلِكَ كَذَّبَ الَّذِينَ مِنْ قَبْلِهِمْ فَانْظُرْ كَيْفَ كانَ عاقِبَةُ الظَّالِمِينَ ( 39 ) وَمِنْهُمْ مَنْ يُؤْمِنُ بِه وَمِنْهُمْ مَنْ لا يُؤْمِنُ بِه وَرَبُّكَ أَعْلَمُ بِالْمُفْسِدِينَ ( 40 ) وَإِنْ كَذَّبُوكَ فَقُلْ لِي عَمَلِي وَلَكُمْ عَمَلُكُمْ أَنْتُمْ بَرِيئُونَ مِمَّا أَعْمَلُ وَأَنَا بَرِيءٌ مِمَّا تَعْمَلُونَ ( 41 )\r\nوَ مِنْهُمْ مَنْ يَسْتَمِعُونَ إِلَيْكَ أفَأَنْتَ تُسْمِعُ الصُّمَّ وَلَوْ كانُوا لا يَعْقِلُونَ ( 42 ) وَمِنْهُمْ مَنْ يَنْظُرُ إِلَيْكَ أفَأَنْتَ تَهْدِي الْعُمْيَ وَلَوْ كانُوا لا يُبْصِرُونَ ( 43 ) إِنَّ اللَّه لا يَظْلِمُ النَّاسَ شَيْئاً وَلكِنَّ النَّاسَ أَنْفُسَهُمْ يَظْلِمُونَ ( 44 ) وَيَوْمَ يَحْشُرُهُمْ كَأَنْ لَمْ يَلْبَثُوا إِلَّا ساعَةً مِنَ النَّهارِ يَتَعارَفُونَ بَيْنَهُمْ قَدْ خَسِرَ الَّذِينَ كَذَّبُوا بِلِقاءِ اللَّه وَما كانُوا مُهْتَدِينَ ( 45 )\r\nترجمه آيات\r\nوضع اين قرآن وضعى نيست كه بتوان آن را به غير خدا نسبت داد ، هرگز ، كه اين قرآن مصدق كتب آسمانى قبل از خود و جدا سازنده مطالب فشرده كتب آسمانى است ، هيچ ترديدى نيست كه از ناحيه خداى\r\n","description":"","footnote":"","page_name":" 88 ","page_number":88},
  {"content":"\r\nرب العالمين است ( 37 ) .\r\nليكن مىگويند : محمد ( ص ) قرآن را خود پرداخته و به خدا افتراء بسته ، بگو اگر راست مىگوئيد كه اين قرآن ساخته و پرداخته بشر است شما نيز مثل آن را بياوريد ، و تا مىتوانيد ديگران را نيز به كمك بگيريد ( 38 ) .\r\nپس علت ايمان نياوردنشان اين نيست كه تشخيص داده باشند از ناحيه غير خداست ، بلكه اين است كه به معارف آن احاطه ندارند ، و هنوز به تاويل آن برنخورده‌اند ، امتهاى قبل از ايشان نيز به همين جهت تكذيب مىكردند ، پس نيك بنگر كه سرانجام ستمكاران چگونه بود ( 39 ) .\r\nبعضى از مشركين كسانى هستند كه به اين قرآن ايمان مىآورند ، و بعضى كسانيند كه ايمان نمىآورند ، و پروردگار تو مفسدان را بهتر از هر كسى مىشناسد ( 40 ) .\r\nو اگر تو را تكذيب مىكنند بگو عمل من از آن من ، و عمل شما از آن شما ( نبايد اين دو عمل با هم خلط گردد ) شما از عمل من بيزار و من از عمل شما بيزارم ( 41 ) .\r\nبعضى از آنان به تو گوش مىدهند ، ولى مگر تو مىتوانى حق را به گوش كسانى كه گوش دلشان بسته است و با اينكه تعقل نمىكنند بشنوانى ( 42 ) .\r\nو بعضى ديگرشان كسانىاند كه به تو نگاه مىكنند ، پس آيا مگر تو مىتوانى كسانى را كه كوردلند و در عين حال راه حق را نمىبينند هدايت كنى ؟ ( 43 ) .\r\nخدا به مردم به اندازه سر سوزنى ظلم نمىكند و ليكن اين خود مردمند كه به خويشتن ستم مىكنند ( 44 ) .\r\nو روزى كه محشورشان كند گويى جز ساعتى از روز نخوابيده بودند ( فاصله بين مرگ و قيامت آن قدر در نظرشان كوتاه مىآيد كه ) يكديگر را به خوبى مىشناسند ، آن روز كسانى كه ديدار خدا را تكذيب كرده بودند محققا زيانكار شده راه به جايى نمىبرند ( 45 )\r\n.\r\nبيان آيات\r\nدر اين آيات به مطالب اول سوره برگشته ، كه قرآن را معرفى مىكرد و مىفرمود : قرآن كتابى است نازل از ناحيه خداى تعالى و هيچ شكى در آن نيست ، و نيز در اين آيات دليل اين معنا را تلقين مىكند ، و اين آيات به آيات قبل كه مىفرمود : « قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ قُلِ اللَّه يَهْدِي لِلْحَقِّ . . . » اتصال دارد ، و ما در آنجا گفتيم كه يكى از مراحل هدايت خداى تعالى به سوى حق همين است كه مردم را از طريق وحى به انبيايش و نازل كردن كتابهايى بر آنان ، خلق را به سوى دين حق آن دينى كه خودش براى خلقش مىپسندد هدايت فرمايد ، مانند كتابهايى كه بر نوح و ابراهيم و موسى و عيسى و محمد ( ص ) نازل فرموده ، و اين آيات آن كتابها را يادآور شده ، اقامه حجت مىكند بر اينكه قرآن يكى از آن كتابها\r\n","description":"","footnote":"","page_name":" 89 ","page_number":89},
  {"content":"\r\nاست كه به سوى حق هدايت مىكند ، و به همين جهت با يادآورى قرآن اشاره اى هم به آن كتابها نموده فرموده : * ( « وَلكِنْ تَصْدِيقَ الَّذِي بَيْنَ يَدَيْه وَتَفْصِيلَ الْكِتابِ لا رَيْبَ فِيه مِنْ رَبِّ الْعالَمِينَ » ) * و در آخر آيات به ذكر مساله حشر ، كه يكى از مقاصد اين سوره است و قبلا نيز سخن از آن رفته بود برگشت شده .\r\n\r\n\r\n* ( « وَما كانَ هذَا الْقُرْآنُ أَنْ يُفْتَرى مِنْ دُونِ اللَّه . . . » ) *\r\nدر سابق اشاره كرديم كه اگر در نفى صفتى و يا معنايى تعبير شود به نفى كون و نبود وجود آن ، از اين تعبير فهميده مىشود كه آن صفت استعداد و شانيت تحقق و وجود ندارد ، و اين قسم نفى كردن بليغتر از نفى خود آن صفت است . بنا بر اين ، فرق است بين اينكه بگوئيم : « ما كان زيد ليقوم - زيد چنين نبود كه بايستد » ، و بين اينكه بگوئيم : « زيد لم يقم - زيد نايستاد » ، و يا بگوئيم : « ما قام زيد - زيد نايستاد » . تعبير اول مىفهماند زيد استعداد ايستادن ندارد ، و شان او چنين شانى نيست ، به خلاف تعبير دوم كه تنها نفى قيام را مىرساند و مىفهماند او نايستاده ، و در قرآن كريم نمونه هاى بسيارى از تعبير اول وجود دارد ، مثل آيات زير : « فَما كانُوا لِيُؤْمِنُوا بِما كَذَّبُوا بِه مِنْ قَبْلُ » « 1 » ، « ما كُنْتَ تَدْرِي مَا الْكِتابُ وَلَا الإِيمانُ » « 2 » و « ما كانَ اللَّه لِيَظْلِمَهُمْ » « 3 » پس اينكه در آيه مورد بحث فرمود : * ( « وَما كانَ هذَا الْقُرْآنُ أَنْ يُفْتَرى مِنْ دُونِ اللَّه » ) * خواسته است شانيت افتراء را از قرآن كريم نفى نموده ، همانطور كه ديگران نيز گفته‌اند خواسته است بفرمايد : قرآن چيزى نيست كه بتوان به آن افتراء بست و گفت كه اين كتاب از ناحيه خدا نبوده و به افتراء به خدا نسبت داده شده . و اين تعبير بليغتر از آن است كه نفى فعليت نموده بفرمايد : « اين قرآن به ناحق به خدا نسبت داده نشده » ، و حاصل معناى آيه اين است كه شان قرآن چنين نيست ، و در اين صلاحيت نيست كه ساخته و پرداخته غير خدا باشد ، و به افتراء به خدا نسبت داده شود .\r\n\r\n\r\n* ( « وَلكِنْ تَصْدِيقَ الَّذِي بَيْنَ يَدَيْه » ) * - يعنى قرآن تصديق آن كتابهايى است كه فعلا موجود است ، و از ناحيه خدا نازل شده ، و آن عبارت است از تورات و انجيل ، هم چنان كه همين قرآن از مسيح ( ع ) حكايت كرده كه آن جناب نيز در باره كتاب آسمانى قبل از\r\n\r\n","description":"","footnote":"\r\n( 1 ) آنان به خاطر تكذيبى كه قبلا كرده بودند ديگر ايمان آور نبودند . « سوره يونس ، آيه 74 »\r\n( 2 ) تو چنين نبودى كه بدانى كتاب چيست و يا ايمان كدام است . « سوره شورى ، آيه 52 »\r\n( 3 ) خداى تعالى چنين نبوده كه به آنان ظلم كند . « سوره عنكبوت ، آيه 40 »\r\n","page_name":" 90 ","page_number":90},
  {"content":"\r\nانجيلش به بنى اسرائيل گفت : « يا بَنِي إِسْرائِيلَ إِنِّي رَسُولُ اللَّه إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ » « 1 » ، و اگر به جاى اينكه بفرمايد : « تصديق الذى نزل من قبل - تصديق آن كتابى كه قبلا نازل شده » فرمود : * ( « تَصْدِيقَ الَّذِي بَيْنَ يَدَيْه » ) * بدين جهت بوده كه قبل از آن جناب غير از تورات و انجيل كتابهاى ديگر آسمانى نيز بوده ، مانند كتاب نوح ، و كتاب ابراهيم ( ع ) . و بنا بر اين ، اگر تقدم همه اين چهار كتاب را در نظر بگيريم آن كتابى كه از نظر زمان نزديكتر به رسول خدا ( ص ) بوده يعنى تورات و انجيل مىتوانسته موصوف شود به اين صفت كه « بين يدى : پيش روى » آن جناب قرار دارند .\r\nبعضى از مفسرين گفته‌اند : منظور از جمله « ما بين يديه » حوادثى است كه بعدا پيش مىآيد ، نظير مساله بعث و نشور و حساب و جزاء . ولى اين تفسير درست و قابل اعتناء نيست .\r\n* ( « وَتَفْصِيلَ الْكِتابِ » ) * - اين جمله عطف است بر جمله * ( « تَصْدِيقَ الَّذِي » ) * ، و منظور از كلمه « كتاب » به دلالت سياق ، جنس كتابهاى آسمانى و نازل از ناحيه خداى سبحان بر انبياى گرامش است . و منظور از كلمه « تفصيل » ايجاد فاصله بين اجزاء درهم آن است ، و منظور از « درهم بودن اجزاء » اين است كه معارف آن در يكديگر پيچيده و به يكديگر مرتبط است ، و خداى تعالى با ايضاح و شرح ، اين اجزاء را از يكديگر جدا ساخته .\r\nاين جمله دلالت دارد بر اينكه دين الهى كه بر انبيايش نازل شده همه يك دين است ، و اختلافى در اديان الهى نيست جز اختلاف در اجمال و تفصيل ، و قرآن كريم تفصيل دهنده مطالبى است كه در كتابهاى ديگر آسمانى بطور اجمال آمده بود . دليل ديگر بر اينكه دين الهى يكى است آيه شريفه زير است كه مىفرمايد : « إِنَّ الدِّينَ عِنْدَ اللَّه الإِسْلامُ » « 2 » و نيز دليل ديگر اينكه قرآن كريم تفصيل مجملات كتابهاى آسمانى سابق است آيه زير است كه مىفرمايد : « وَأَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْه مِنَ الْكِتابِ وَمُهَيْمِناً عَلَيْه » « 3 » و جمله « لا رَيْبَ فِيه مِنْ رَبِّ الْعالَمِينَ » « 4 » به منزله تعليل براى جمله اول است .\r\n\r\n","description":"","footnote":"\r\n( 1 ) اى بنى اسرائيل من فرستاده خداى تعالى به سوى شمايم در حالى كه تصديق مىكنم آن كتاب آسمانى قبل از خودم را ، كه آن عبارت است از تورات . « سوره صف ، آيه 6 »\r\n( 2 ) دين نزد خدا اسلام است و بس . « سوره آل عمران ، آيه 19 »\r\n( 3 ) ما اين كتاب را به حق به تو نازل كرديم ، در حالى كه مصدق كتابهايى است كه در برابر اوست و مسلط بر آنها است . « سوره مائده ، آيه 48 » .\r\n( 4 ) يعنى هيچ شكى در آن كتاب نيست ، كتابى است از ناحيه رب العالمين . « سوره سجده ، آيه 2 »\r\n","page_name":" 91 ","page_number":91},
  {"content":"\r\n* ( « أَمْ يَقُولُونَ افْتَراه قُلْ فَأْتُوا بِسُورَةٍ مِثْلِه . . . » ) *\r\nكلمه « أم » دو قسم است : يكى متصله مثل اينكه بگوئيم : « أهذا زيد ام عمرو - آيا اين شخص زيد است و يا عمرو » قسم دوم منقطعه كه به معناى « بلكه » است ، و در آيه مورد بحث به معناى دوم آمده مىفرمايد : « بلكه مىگويند او خودش قرآن را ساخته و پرداخته و به خدا افتراء بسته » ، و ضمير « ها » در كلمه « افتراه » و كلمه « مثله » به قرآن بر مىگردد . و اينكه فرموده :\r\n« بگو اگر چنين است سوره اى مثل قرآن بياوريد » خود شاهد بر اين است كه كلمه « قرآن » همانطور كه بر همه اين كتاب آسمانى اطلاق مىشود بر سوره اى از آن نيز اطلاق مىشود ، هم كثير آن قرآن است و هم قليلش .\r\nو معناى آيه اين است : به كسانى كه مىگويند « افتراه » بگو : اگر شما در اين ادعايتان صادقيد يك سوره به مثل اين قرآن كه به قول شما افتراء شده بياوريد ، حتى اگر نتوانستيد خود به تنهايى اين كار را انجام دهيد ، مىتوانيد از تمامى خلائق تا آنجا كه دسترسى داريد كمك بگيريد ، چون اگر اين قرآن كلامى باشد مفترى ، قهرا كلامى از كلامهاى بشرى خواهد بود و بايد بشر بتواند مثل آن را بياورد .\r\n\r\n\r\nو خواننده محترم توجه دارد كه اين آيه شريفه تحدى روشنى است ، آن هم تحدى به آوردن يك سوره هر قدر هم كه كوچك باشد ، چون كلمه « سوره » هم به سوره طويل اطلاق مىشود ، و هم به سوره قصير و كوتاه .\r\nو از اينجا روشن مىشود كه اولا تحدىاى كه در اين آيه شده تحدى به سوره معينى نيست ، چون منظور مشركين از اينكه گفتند : « آن را به خدا افترا بسته » جاى معينى از قرآن نبوده ، بلكه منظورشان همه قرآن بوده ، و قرآن كريم آنان را تكليف كرده به اينكه يك سوره بياورند كه مثل همين قرآنى باشد كه مىگويند به خدا افتراء بسته شده ، و معلوم است كه منظور آنان اين است كه همه قرآن به خدا افتراء بسته شده ، نه بعض معينى از آن .\r\nپس نبايد به گفته بعضى از مفسرين « 1 » گوش داد كه گفته‌اند : نكره آوردن - يعنى بدون الف و لام آوردن كلمه - « سوره » به منظور تعظيم و يا تنويع بوده و منظور اين است كه كفار سوره اى بياورند كه شبيه باشد به سوره اى از سوره هايى كه در آن داستان انبياء و اخبار تهديدآميز دنيايى و آخرتى آمده ، نه سوره اى كه مشتمل بر امر و نهى باشد ، زيرا كسى كه افتراء مىبندد خبرى را به دروغ به خداى تعالى نسبت مىدهد ، و امر و نهى كه خود از مقوله انشاء است افتراء بستنى\r\n\r\n","description":"","footnote":"\r\n( 1 ) تفسير المنار ، ج 11 ، ص 369 .\r\n","page_name":" 92 ","page_number":92},
  {"content":"\r\nنيست . و همچنين گفتار آن مفسر « 1 » ديگر كه گفته : منظور از اين كلمه سوره اى طولانى نظير اين سوره يعنى سوره يونس است ، سوره اى كه مانند اين سوره مشتمل باشد بر اصول معارف دين و وعده ها و تهديدها .\r\nوجه نادرستى اين نظريه ها اين است كه قرآن كريم همه آياتش منسوب به خداى سبحان است ، چه آن آياتى كه از داستانى خبر مىدهد و يا آياتى كه امر و نهى دارد ، و چه سوره اى كه نظير سوره يونس باشد و چه غير آن حتى يك آيه از قرآن نيز كلام خدا و منسوب به خدا است ، و افتراء هم اختصاصى به خبر ندارد همانطور كه مىتوان خبرى را به دروغ به كسى افتراء بست انشاء را هم مىتوان افتراء بست ، و همانطور كه نسبت افتراء دادن آن آيات تكذيب كلام خداى تعالى است ، نسبت افتراء دادن اين آيات نيز تكذيب است و همانطور كه چنين نسبتى در مورد اين گونه آيات خدا تكذيب است ، در مورد غير اينها يعنى آياتى كه در آن امر و نهى آمده و يا آيات سوره اى كوچك است نيز تكذيب كلام خداى تعالى است .\r\n\r\n\r\nو ثانيا معلوم شد كه آيه شريفه مورد بحث تنها به بلاغت و فصاحت قرآن تحدى نكرده ، بلكه سياق اين آيه و هر آيه اى ديگر كه در مورد تحدى وارد شده شاهد بر اين است كه تحدى به همه خصوصيات قرآن و آن صفات كمال و فضيلتى است كه قرآن دارد ، و امتيازات قرآن در دو خصوصيت فصاحت و بلاغت خلاصه نمىشود ، قرآن مشتمل است بر مخ معارف الهى ، و جوامع شرايع ، چه در باب عبادات ، چه قوانين مدنى ، چه سياسى ، چه اقتصادى ، چه قضايى ، چه اخلاق كريمه و آداب نيكو ، چه قصص درست انبياء و امتهاى گذشته ، و ملاحم ( پيشگويىهاى غيبى ) ، و چه در باب أوصاف ملائكه و جن و آسمان و زمين ، چه در باب حكمت و موعظت و وعده و تهديد ، و چه در باب اخبار مربوط به آغاز و انجام خلقت . و نيز قرآن مشتمل است بر قوت حجت و عظمت بيان و نور و هدايت ، آن هم بدون اينكه در تمامى اين بابهاى مختلف يك سخنش مخالف با سخن ديگرش باشد ، و اضافه كن بر همه اين امتيازات و خصائص اين خصوصيت را كه سخن قرآن در بلاغت و فصاحت در افقى قرار دارد كه دست بشر از رسيدن به آن كوتاه است .\r\nآرى ، دانشپژوهان از صدر اول تا به امروز در مساله اعجاز قرآن اكتفاء كرده‌اند به بلاغت و فصاحت آن ، و در اين باره كتابها نوشته و رساله ها تاليف كرده‌اند ، و همين باعث شده كه از تدبر در حقايق قرآن و تعمق در معارف آن باز مانده چنين بپندارند كه معانى قرآن مانند ساير\r\n\r\n","description":"","footnote":"\r\n( 1 ) تفسير المنار ، ج 11 ، ص 369 .\r\n","page_name":" 93 ","page_number":93},
  {"content":"\r\nمعانى امورى است پيش پا افتاده كه در آن يك صحرانشين و يك شهرنشين ، يك عامى و يك خاصى ، يك جاهل و يك عالم با هم برابرند ، و فضيلت و برترى قرآن از ساير كتابها هر چه هست در نظم الفاظ آن است ، و ما وراى آن هيچ ارزشى ندارد . و غفلت كرده‌اند از اينكه خود خداى تعالى وقتى قرآن را توصيف مىكند از فصاحت و بلاغت آن نمىگويد ، بلكه آن چيزى كه دخيل در تحديش مىداند اين است كه قرآن نور است ، رحمت است ، هدايت است ، حكمت است ، موعظت است ، و برهان و تبيان هر چيز است و تفصيل الكتاب است ، و شفاء مؤمنين و قول فصل است ، و هزل نيست و اينكه قرآن مواقع نجوم است ، و هيچ اختلافى در آن نيست . و مساله بلاغت را بطور صريح و بعينه ذكر نفرموده .\r\nاز سوى ديگر در همه تحديهايش بطور مطلق تحدى كرده و فرموده : اگر شك داريد كه اين قرآن از ناحيه خداى تعالى است سوره اى مثل آن بياوريد ، و نفرموده از چه جهت مثل آن باشد ، نه مقيد به فصاحت كرده و نه به بلاغت . و ما بحثى مفصل پيرامون اعجاز قرآن در تفسير آيه شريفه : « وَإِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِه » « 1 » ، در جلد اول اين تفسير ايراد كرديم .\r\n\r\n\r\n* ( « بَلْ كَذَّبُوا بِما لَمْ يُحِيطُوا بِعِلْمِه وَلَمَّا يَأْتِهِمْ تَأْوِيلُه . . . » ) *\r\nاين آيه شريفه علت حقيقى ايمان نياوردن آنان و نيز علت اين تهمتشان را كه گفتند « قرآن كلام خدا نيست ، و آورنده اش به دروغ آن را به خدا نسبت مىدهد » بيان مىدارد و مىفرمايد : علت حقيقى آن اين است كه از قرآن كريم چيزهايى را تكذيب كردند كه به آگاهى از آن احاطه اى ندارند ، و يا اين است كه قرآنى را تكذيب كردند كه به آگاهى از آن احاطه اى ندارند ، چون در قرآن كريم معارفى حقيقى از قبيل علوم واقعى وجود دارد ، علومى كه آگاهى و فهم آنان گنجايش آن علوم را ندارد ، تاويل و شرح آن معارف هم هنوز به گوششان نخورده . واضحتر بگويم : هنوز تاويل آنچه كه تكذيبش كردند به آنان نرسيده ، تا ناگزير از تصديق آن شوند .\r\nاين آن معنايى است كه سياق ، آن را اقتضاء دارد . پس ، جمله : * ( « وَلَمَّا يَأْتِهِمْ تَأْوِيلُه » ) * اشاره به روز قيامت دارد ، و مىفهماند آن روز كه روز كشف حقايق از يك سو و باز شدن فهم بشر از سوى ديگر است همه اين كفار تاويل حقايق و واقعيت معارف قرآن را مىفهمند ، هم چنان كه آيه زير نيز اين معنا را تاييد نموده ، مىفرمايد :\r\n\r\n","description":"","footnote":"\r\n( 1 ) « سوره بقره ، آيه 23 » .\r\n","page_name":" 94 ","page_number":94},
  {"content":"\r\n« هَلْ يَنْظُرُونَ إِلَّا تَأْوِيلَه يَوْمَ يَأْتِي تَأْوِيلُه يَقُولُ الَّذِينَ نَسُوه مِنْ قَبْلُ قَدْ جاءَتْ رُسُلُ رَبِّنا بِالْحَقِّ فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ » « 1 » .\r\nو اين مؤيد گفتارى است كه ما در تفسير آيه : « ابْتِغاءَ الْفِتْنَةِ وَابْتِغاءَ تَأْوِيلِه وَما يَعْلَمُ تَأْوِيلَه إِلَّا اللَّه » « 2 » در جلد سوم اين كتاب آورديم ، و گفتيم : منظور از تاويل در عرف قرآن آن حقيقتى است كه امرى از امور و معنايى از معانى از قبيل احكام ، يا معارف و يا قصص و يا غير اينها به آن حقيقت تكيه دارد ، حقايق واقعىاى كه خود از مقوله معناى الفاظ نيست . و نيز گفتيم كه تمامى قرآن و معارف و احكام و اخبارى كه در قرآن هست و غير اينها هر چه كه در قرآن كريم آمده براى خود تاويلى دارد .\r\nو مؤيد ديگر اين معنا جمله بعد از جمله مورد بحث است كه مىفرمايد : * ( « كَذلِكَ كَذَّبَ الَّذِينَ مِنْ قَبْلِهِمْ » ) * چون كه جهل مشركين مكه به تاويل قرآن را تشبيه كرده به جهل مشركين در امتهاى قبل ، كه آنها نيز دعوت انبياى خود را تكذيب كردند ، به خاطر اينكه احاطه علمى به تاويل دستورات آنان نداشتند . پس ، معلوم مىشود آنچه ساير انبياء هم آورده بودند تاويل داشته ، چه معارفى كه آوردند و چه احكامشان ، هم چنان كه معارف قرآن و احكام آن نيز تاويل دارد ، بدون اينكه اين تاويل از قبيل مفاهيم و معانى الفاظ باشد و آنها كه تاويل را از مقوله معانى الفاظ پنداشته‌اند پندارشان صرف توهم است .\r\nپس ، حاصل معناى آيه اين شد كه اين مشركين كه به قرآن نسبت مىدهند كه ساخته و پرداخته غير خدا است ، و به ناحق به خدا نسبت داده شده ، اين افتراى مشركين مثل افتراى مشركين و كفار از امتهاى سابق است كه در معارف و احكامى كه دعوتهاى دينى متضمن آن بود به امورى برخوردند كه احاطه علمى به آن نداشتند ، تا يقين به آن پيدا نموده تصديقش كنند ، و همين جهلشان وادارشان كرد به اينكه آن امور را تكذيب كنند ، و چون فرا رسد آن روزى كه در آن روز تاويل آن امور رخ مىنمايانند و حقيقت آنها روشن مىگردد ، آن وقت ناگزير مىشوند به ايقان و تصديق به آن امور و آن روز روز قيامت است كه پرده هاى جهل از روى حقايق كنار\r\n\r\n","description":"","footnote":"\r\n( 1 ) آيا در ايمان آوردن به قرآن منتظر آنند كه تاويلش بيايد ؟ در حالى كه در آن روز كه تاويلش مىآيد همينها كه قبلا آن را از ياد برده بودند مىگويند : فرستادگان پروردگار ما كه به سوى ما آمدند درست مىگفتند ، و از ناحيه خداى تعالى دين حق آورده بودند و ما به ناحق آن را تكذيب كرديم ، حالا امروز آيا از شفعاء كسى هست كه ما را شفاعت كند ؟ و يا ممكن است ما به دنيا برگرديم تا رفتارى داشته باشيم غير آنچه كه داشتيم . « سوره اعراف ، آيه 53 »\r\n( 2 ) « سوره آل عمران ، آيه 7 » .\r\n","page_name":" 95 ","page_number":95},
  {"content":"\r\nمىرود و حقايق به واقعيت خود رخ مىنمايانند . و اينها كه در اين امت دعوت اسلام را تكذيب كردند ، و مرتكب ظلم شدند وضعشان وضع همان افراد از امتهاى گذشته است ، * ( « فَانْظُرْ كَيْفَ كانَ عاقِبَةُ الظَّالِمِينَ » ) * ببين عاقبت آن ستمكاران چه شد ؟ تا حدس بزنى عاقبت اين ستمكاران چه خواهد بود .\r\nاين آن معنايى است كه بعد از بحث دقيق پيرامون معناى آيه به دست مىآيد ، ولى مفسرين در معناى آن ، سخنان مختلفى دارند كه اساس همه آنها اشتباهى است كه در معناى تاويل گرفتار آن شده‌اند ، و چون فائده اى در نقل و بحث پيرامون آنها نيست و نيز چون قبلا اقوال آنان در باره معناى تاويل را بطور استقصاء نقل كرديم ، از تعرض به آن اقوال مىگذريم .\r\n\r\n\r\n* ( « وَمِنْهُمْ مَنْ يُؤْمِنُ بِه وَمِنْهُمْ مَنْ لا يُؤْمِنُ بِه وَرَبُّكَ أَعْلَمُ بِالْمُفْسِدِينَ » ) * در اين آيه شريفه امت اسلام را به دو قسم تقسيم كرده ، يكى آنهايى كه به قرآن ايمان مىآورند ، و ديگرى آنهايى كه ايمان نمىآورند . آن گاه از آن دسته كه ايمان نمىآورند بطور كنايه تعبير كرده به « مفسدين » ، در نتيجه از اين تعبير اين معنا به دست مىآيد كسانى كه تكذيب مىكنند آنچه را كه در قرآن است بدين جهت تكذيب مىكنند كه مفسد هستند .\r\nبنا بر اين ، آيه شريفه در صدد بيان حال اين امت است ، كه بعضى از آنان ايمان مىآورند و بعضى كفر مىورزند ، و اينكه كفر آنان كه كفر مىورزند ناشى از رذيله افساد است .\r\nو اما اينكه بعضى « 1 » از مفسرين در تفسير اين آيه گفته‌اند منظور اين است كه : « امت تو مانند ستمكاران از امتهاى گذشته نيستند ، كه به جز عده قليلى پيامبران خود را تكذيب كردند و به عذاب انقراض مبتلا شدند ، بلكه امت تو بعد از تو دو طائفه خواهند شد ، يك طائفه زود به قرآن ايمان خواهند آورد ، و طائفه اى ديگر تا ابد ايمان نخواهند آورد » ، معنايى است كه به هيچ وجه از آيه استفاده نمىشود .\r\n* ( « وَإِنْ كَذَّبُوكَ فَقُلْ لِي عَمَلِي وَلَكُمْ عَمَلُكُمْ . . . » ) *\r\nدر اين آيه شريفه به رسول گرامى خود تلقين مىكند كه اگر تكذيب كردند از آنان بيزارى بجويد ، و اين خود يكى از مراتب انتصار و تاييد حق است از ناحيه كسى كه براى احياى حق قيام نموده . بنا بر اين ، طريقه احياى حق اين شد كه داعى به سوى حق مردم را بر قبول آن وادار كند ، اگر قبول كردند كه هيچ ، و اگر قبول نكردند از آنان بيزارى بجويد تا آنان وى را وادار به قبول باطل خود نسازند .\r\n\r\n","description":"","footnote":"\r\n( 1 ) تفسير المنار ، ج 11 ، ص 380 .\r\n","page_name":" 96 ","page_number":96},
  {"content":"\r\nو جمله : * ( « أَنْتُمْ بَرِيئُونَ مِمَّا أَعْمَلُ وَأَنَا بَرِيءٌ مِمَّا تَعْمَلُونَ » ) * تفسير جمله * ( « لِي عَمَلِي وَلَكُمْ عَمَلُكُمْ » ) * است .\r\n* ( « وَمِنْهُمْ مَنْ يَسْتَمِعُونَ إِلَيْكَ أفَأَنْتَ تُسْمِعُ الصُّمَّ وَلَوْ كانُوا لا يَعْقِلُونَ » ) * استفهام در اين آيه استفهام انكارى است ، يعنى آيا تو اى پيامبر مىتوانى سخن حق را به كسى كه كر است بشنوانى ؟ و جمله * ( « وَلَوْ كانُوا لا يَعْقِلُونَ » ) * قرينه است بر اينكه منظور از كرى حالتى در مقابل تعقل آن معنايى است كه كلام بر آن دلالت دارد ، و چون تعقل را شنوايى قلب مىنامند بنا بر اين كسى كه اين تعقل را ندارد كر مىگويند .\r\nو معناى آيه اين است : بعضى از اين مردم سخن تو را گوش مىدهند و مىشنوند در حالى كه كرند ، يعنى گوش دلهايشان نمىشنود ، و تو قادر نيستى سخنت را به مردمى كه گوش دل ندارند بشنوانى .\r\n* ( « وَمِنْهُمْ مَنْ يَنْظُرُ إِلَيْكَ أفَأَنْتَ تَهْدِي الْعُمْيَ وَلَوْ كانُوا لا يُبْصِرُونَ » ) * سخن در اين آيه نظير آيه قبل است ، مىفرمايد : و بعضى از آنان به تو نگاه مىكنند ولى تو را بدانگونه كه فرستاده اى از ناحيه خداى تعالى هستى نمىبينند ، و آيا تو مىتوانى كور را هدايت كنى ؟ هر چند كه چشم دلشان از ديدن حقايق كور باشد ؟\r\n* ( « إِنَّ اللَّه لا يَظْلِمُ النَّاسَ شَيْئاً وَلكِنَّ النَّاسَ أَنْفُسَهُمْ يَظْلِمُونَ » ) * اين آيه اشاره دارد به اينكه اين طائفه كه از شنيدن و ديدن محرومند به خاطر اين است كه دچار كرى و كورى دلند و اين كرى و كوريشان مستند به خودشان است ، چون از آثار ظلمى است كه خودشان به خود كردند و خداى تعالى با سلب گوش و چشم از آنان ظلمى به آنان نكرده ، چون هر وضعى كه به خود گرفتند از ناحيه خودشان بوده .\r\n\r\n\r\n* ( « وَيَوْمَ يَحْشُرُهُمْ كَأَنْ لَمْ يَلْبَثُوا إِلَّا ساعَةً مِنَ النَّهارِ يَتَعارَفُونَ بَيْنَهُمْ . . . » ) *\r\nاز ظاهر آيه بر مىآيد كه كلمه « يوم » ظرف باشد براى جمله * ( « قَدْ خَسِرَ . . . » ) * و جمله * ( « كَأَنْ لَمْ يَلْبَثُوا إِلَّا ساعَةً . . . » ) * حال باشد از ضمير جمع در جمله « يحشرهم » و جمله * ( « يَتَعارَفُونَ بَيْنَهُمْ » ) * حال دومى است كه بيانگر حال اول است .\r\nو معناى آيه اين است : آنها كه لقاء اللَّه در روز قيامت را تكذيب كردند ، روزى كه در آن روز زندگى دنيا در نظرشان اندك و ناچيز مىنمايد همه زندگى دنيا را يك ساعت از يك روز مىشمارند ، و در عين حال يكديگر را مىشناسند بدون اينكه فراموش كرده باشند .\r\nبعضى از مفسرين گفته‌اند : جمله * ( « كَأَنْ لَمْ يَلْبَثُوا » ) * صفت است براى كلمه « يوم » و معناى آيه اين است : « روزى كه به نظرشان مىرسد فاصله بين دنيا و آخرت بيش از ساعتى\r\n","description":"","footnote":"","page_name":" 97 ","page_number":97},
  {"content":"\r\nطول نكشيد آنان را محشور مىكنيم » . و يا صفت است براى مصدرى كه از جمله « يحشرهم » مستفاد مىشود ، كه همان حشر باشد ( در نتيجه معناى آيه اين است كه : روز قيامت آنان را محشور مىكنيم حشرى كه به نظرشان مىرسد بيش از ساعتى از روز طول نكشيده ) بعضى ديگر گفته‌اند : جمله * ( « يَتَعارَفُونَ بَيْنَهُمْ » ) * صفت است براى كلمه « ساعة » ( و معناى آيه اين است كه : آنان را محشور مىكنيم ، روزى كه به نظرشان مىرسد بيش از يك ساعت از ساعتهاى متداول در بين آنان طول نكشيد ) . ولى اين دو نظريه از احتمالهاى دورى است كه لفظ آيه هيچ مساعدتى با آن ندارد .\r\nو به هر حال ، در اين آيه به داستان لقاء اللَّه كه در اول سوره آمده بود رجوع شده ، و نيز به مساله آمدن تاويل دين و معارف آن انعطافى دارد .\r\nپس گويا فرموده : اين كفار هر چند كه هنوز تاويل قرآن و دين بر ايشان نيامده مع ذلك نبايد مغرور به مظاهر اين زندگى مادى دنيايى بشوند و مدت آن را بسيار بپندارند ، و روز فرا رسيدن مرگ را روزى بسيار دور خيال كنند ، براى اينكه به زودى نزد خداوند متعال محشور مىشوند و آن وقت به عيان مشاهده مىكنند كه زندگى دنيا جز متاعى اندك نبود ، و ماندنشان در دنيا نيز جز ساعتى كوتاه نبوده ، از همان روزهاى متعارف در بين خودشان .\r\nپس ، در آن روز خسران و بدبختيشان كه در اثر تكذيب لقاء اللَّه گريبانشان را گرفته بود برايشان هويدا و محسوس مىشود ، چون در آن روز تاويل دين مىآيد ، و حقيقت امر مكشوف مىگردد و نور توحيد آن طور كه هست ظهور مىكند و همه به وضوح مىفهمند و مىبينند كه ملك تنها از خداى واحد قهار جل شانه است .\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nوَ إِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ ثُمَّ اللَّه شَهِيدٌ عَلى ما يَفْعَلُونَ ( 46 ) وَلِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَهُمْ لا يُظْلَمُونَ ( 47 ) وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ( 48 ) قُلْ لا أَمْلِكُ لِنَفْسِي ضَرًّا وَلا نَفْعاً إِلَّا ما شاءَ اللَّه لِكُلِّ أُمَّةٍ أَجَلٌ إِذا جاءَ أَجَلُهُمْ فَلا يَسْتَأْخِرُونَ ساعَةً وَلا يَسْتَقْدِمُونَ ( 49 ) قُلْ أرَأَيْتُمْ إِنْ أَتاكُمْ عَذابُه بَياتاً أَوْ نَهاراً ما ذا يَسْتَعْجِلُ مِنْه الْمُجْرِمُونَ ( 50 )\r\nأثُمَّ إِذا ما وَقَعَ آمَنْتُمْ بِه آلآنَ وَقَدْ كُنْتُمْ بِه تَسْتَعْجِلُونَ ( 51 ) ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ هَلْ تُجْزَوْنَ إِلَّا بِما كُنْتُمْ تَكْسِبُونَ ( 52 ) وَيَسْتَنْبِئُونَكَ أحَقٌّ هُوَ قُلْ إِي وَرَبِّي إِنَّه لَحَقٌّ وَما أَنْتُمْ بِمُعْجِزِينَ ( 53 ) وَلَوْ أَنَّ لِكُلِّ نَفْسٍ ظَلَمَتْ ما فِي الأَرْضِ لافْتَدَتْ بِه وَأَسَرُّوا النَّدامَةَ لَمَّا رَأَوُا الْعَذابَ وَقُضِيَ بَيْنَهُمْ بِالْقِسْطِ وَهُمْ لا يُظْلَمُونَ ( 54 ) أَلا إِنَّ لِلَّه ما فِي السَّماواتِ وَالأَرْضِ أَلا إِنَّ وَعْدَ اللَّه حَقٌّ وَلكِنَّ أَكْثَرَهُمْ لا يَعْلَمُونَ ( 55 )\r\nهُوَ يُحيِي وَيُمِيتُ وَإِلَيْه تُرْجَعُونَ ( 56 )\r\nترجمه آيات\r\nو چه اينكه ( تا تو در حياتى ) بعضى از آن عذابها كه به مشركين وعده داده‌ايم در پيش چشمت به ايشان بچشانيم ، و چه اينكه قبل از فرستادن آن عذاب تو را بميرانيم و قبض روح كنيم ، به هر حال بازگشت\r\n","description":"","footnote":"","page_name":" 99 ","page_number":99},
  {"content":"\r\nاين مشركين به سوى ما است ، آن گاه خدا بر آنچه فعلا مىكنند گواه خواهد بود ( 46 ) .\r\nو ( اين بگومگوها تازگى ندارد ) براى هر امتى رسولى است همين كه رسولشان بيامد و رسالت خود را ابلاغ نمود ، امت در باره او دو دسته شدند ، آن وقت خدا در بينشان به حق و عدالت قضاوت نمود ، و در آخرت نيز ستم نخواهند شد ( 47 ) .\r\nمىگويند : اگر شما راست مىگوييد اين وعده آخرت كى انجام مىشود ( 48 ) .\r\nتو در پاسخشان بگو ( اختيار انجام آن به دست من نيست ) من براى خودم مالك نفع و ضررى نيستم ، مگر آنچه خدا بخواهد تا چه رسد به نفع و ضرر ديگران ، براى هر امتى عمر معينى است ، همين كه آن عمر و آن اجل سرآمد ديگر نمىتوانند تاخيرش اندازند ، و نه سر رسيدش را جلو اندازند ( 49 ) .\r\nبگو به من خبر دهيد كه اگر شب كه در خوابيد يا روز كه به كسب و كاريد عذاب خدا رسد ( چه راه مفرى داريد ) چرا گناهكاران ( به جاى توبه ) عذاب را به تعجيل مىطلبند ( 50 ) .\r\nو آيا بعد از آنكه واقع شد ، شما كه از در استهزاء عمرى در باره آن عجله مىكرديد به آن ايمان مىآوريد ؟ و آيا آن لحظه وقت ايمان آوردن است ؟ ( 51 ) .\r\n( نه ، هرگز ) در آن هنگام به كسانى كه ستم كرده‌اند گفته مىشود بچشيد عذاب هميشگى را ، و مگر اين كيفرى كه مىبينيد جز به خاطر اعمالى است كه كرده‌ايد ( 52 ) .\r\nاز تو خبر مىگيرند كه اين وعده عذابى كه خدا داده حق است ؟ بگو : آرى به پروردگارم سوگند كه حق است ، و شما به هيچ وجه نمىتوانيد خدا را از فرستادن آن جلوگيرى كنيد ( 53 ) .\r\nهمه آن انسانها كه ستم مىكنند وضعشان چنين است كه اگر فرضا تمامى اموال موجود در زمين مال آنان باشد ، حاضرند همه را بدهند ، و عذاب را نچشند ، و چون عذاب را ببينند پشيمانى خود را پنهان مىسازند ، ولى بدانند كه آن روز در بينشان به عدالت داورى مىشود ، و ستم نخواهند شد ( 54 ) .\r\nآگاه باشند كه ملك آسمانها و زمين ( از ايشان نيست تا آن را فديه دهند بلكه ) از آن خدا است ، و آگاه باشند كه وعده خدا حق است ، و ليكن اكثرشان نمىدانند ( 55 ) .\r\nاو است كه زنده مىكند و مىميراند و همه به سوى او بازگشت مىكنيد ( 56 )\r\n.\r\nبيان آيات\r\nاين آيات از سنتى الهى خبر مىدهند كه همواره در ميان خلقش جارى است ، و آن اين است كه خداى سبحان ، با قضايى حق قضاء رانده و تقديرى كرده كه نه رد مىشود و نه تبديل ، و آن اين است كه به سوى هر امتى رسولى گسيل بدارد تا رسالتها و پيامهايش را به آن امت برساند ، آن گاه خودش بين آن رسول و آن امت حكم فصل كند ، يعنى آن پيامبر و گروندگان به او را حفظ نموده منكرين را كه نبوت آن پيامبر را تكذيب مىكنند هلاك فرمايد .\r\nدر اين آيات بعد از بيان آن سنت ، رسول گرامى خود ( ص ) را دستور داده\r\n","description":"","footnote":"","page_name":" 100 ","page_number":100},
  {"content":"\r\nكه به امتش خبر دهد كه آنچه در امتهاى گذشته جارى شده بود در اين امت نيز جارى خواهد شد و اين امت هيچگونه امتياز و استثنايى از اين كليت ندارد . چيزى كه هست رسول خدا ( ص ) در آنچه كه خداى تعالى تلقينش كرده چيزى براى پاسخ از سؤال مشركين كه پرسيده بودند « وقت عذاب كى است » بيان نفرموده و تنها اين را فرموده « كه قضاى الهى حتمى است و اين امت ( نيز مانند ساير امتها ) عمر و اجلى دارد » ، همانطور كه يك فرد از انسان عمرى دارد و بعد از تمام شدن عمرش اجلش فرا مىرسد . و اما اينكه زمان نزول آن اجل كى است بطور عجيبى مبهم گذاشت . و هيچ اشاره اى به آن نفرمود . و ما در سابق در تفسير آيه « وَما كانَ اللَّه لِيُعَذِّبَهُمْ وَأَنْتَ فِيهِمْ وَما كانَ اللَّه مُعَذِّبَهُمْ وَهُمْ يَسْتَغْفِرُونَ » « 1 » گفتيم كه اين آيه خالى از اشعار و اشاره به اين معنا نيست كه امت اسلام بعد از رحلت رسول خدا چيزى نمىگذرد كه نعمت استغفار از آنان گرفته مىشود و آن وقت است كه عذاب بر آنان نازل مىشود . و باز در سابق گفتيم كه شواهد همه دلالت دارد بر اينكه اين آيه ( يعنى آيه سوره انفال ) مثل همه سوره انفال در مدينه نازل شده ، پس آيات مورد بحث كه در مكه نازل شده قبل از آن بوده ، و آن آيات نسبت به اين آيات جنبه شرح و توضيح را دارد . در سوره انفال آنچه در اينجا مبهم ذكر شده توضيح داده ، و اين خبر كه امت اسلام چنين و چنان مىشود يكى از اخبار غيبى قرآن كريم است .\r\nولى بعضى از مفسرين « 2 » داستان عذابى كه خداى تعالى در اين آيات ذكر فرموده حمل بر عذاب آخرت كرده‌اند ، در حالى كه زمينه اين آيات با چنين حملى مساعدت ندارد .\r\n* ( « وَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ ثُمَّ اللَّه شَهِيدٌ عَلى ما يَفْعَلُونَ » ) * اصل كلمه * ( « إِمَّا نُرِيَنَّكَ » ) * « ان نرك - اگر نشانت دهيم » ، بوده دو چيز بر آن اضافه شده يكى حرف « ما » ، و ديگرى نون تاكيد ثقليه . « 3 » و ترديد ، بين نشان دادن ، و بين توفى و قبض\r\n\r\n","description":"","footnote":"\r\n( 1 ) « سوره انفال ، آيه 33 »\r\n( 2 ) تفسير ابن كثير ، ج 3 ، ص 506 .\r\n( 3 ) در اينجا ممكن است اين سؤال به ذهن خواننده برسد كه در زمينه ترديد ، نون تاكيد ثقيله كه خاصيتش تاكيد مضمون كلمه است چه معنا دارد ؟ پاسخ اين سؤال به نظر من اين است كه آيه شريفه مىخواهد بفرمايد : حتى در حال حيات تو نيز قسمتى از آن عذاب را كه بعد از وفات تو بر امتت نازل خواهيم كرد بر آنان نازل مىكنيم ، و حتما و بطور يقين نازل مىكنيم . و همين طور هم شد ، زيرا عذابى كه خداى تعالى بعد از رحلت رسول گراميش بر امت اسلام نازل فرمود نطفه اش در حال حيات آن جناب منعقد شد ، آن زمان كه حادثه عقبه را در مراجعت رسول خدا ( ص ) از حجة الوداع بوجود آوردند ، و آن زمان كه نگذاشتند رسول خدا ( ص ) آنچه را كه مىخواست براى امت بنويسد ، منشا همه انحرافها و گمراهىها و محروميتها آن روز آغاز شد « اللهم العن اول ظالم ظلم حق محمد و آل محمد و آخر تابع له على ذلك اللهم العنهم جميعا » پس ، آوردن نون تاكيد ثقيله براى افاده اين نكته بوده هم چنان كه در داستان آدم ( ع ) آنجا كه به وى فرمود : « * ( اهْبِطُوا مِنْها جَمِيعاً ) * » دنبالش فرمود : « * ( فَإِمَّا يَأْتِيَنَّكُمْ مِنِّي هُدىً ) * » اگر از ناحيه من براى شما هدايتى و دينى آمد كه حتما و قطعا خواهد آمد چنين و چنان كنيد .\r\n« مترجم »\r\n","page_name":" 101 ","page_number":101},
  {"content":"\r\nروح كردن براى اين است كه يكسان بودن آن دو را برساند ، و بفهماند مطلب در هر دو فرض جريان دارد . و معنايش اين است كه : بازگشت خلق و اين امت به هر حال به سوى ما است ، چه اينكه در حال حيات تو عذاب بر آنان نازل كنيم ، و چه بعد از وفات تو . و كلمه « ثم » براى افاده تاخير به حسب ترتيب كلام است ، نه افاده تاخير زمانى ، نمىخواهد بفرمايد : خداى تعالى بعد از آنكه امت تو به سويش برگشتند شاهد بر اعمال آنها است ، خير ، خدا امروز هم شاهد بر آنان است . و غرض از اين آيه دلگرم كردن رسول خدا ( ص ) است ، و هم اين است كه زمينه اى باشد براى آيات بعد كه مساله قضاى عذاب را بيان مىكنند .\r\nو معناى آيه اين است كه : اى رسول گرامى من ! خوشحال و دلگرم باش كه ما آنچه به امت تو وعده داديم واقع خواهيم ساخت ، چه اينكه بعضى از آن را در حال حياتت به تو نشان بدهيم ، و چه اينكه تو را قبل از نشان دادن آن قبض روح كنيم ، چون به هر حال زمام آنان به دست ماست ، و ما شاهد و ناظر هستيم بر آنچه كه مىكنند ، بر آن اعمالى كه به خاطر آن اعمال مستوجب عذاب مىشوند ، رفتار آنان نه از نظر ما غايب و پنهان مىماند ، و نه ما فراموششان مىكنيم .\r\nدر اين آيه التفاتى از متكلم مع الغير ( نشانت بدهيم ) به غايب ( و خدا شاهد بر اعمال ايشان است ) به كار رفته تا دلالت كند بر اينكه چرا خداى تعالى شاهد بر اعمال امت اسلام است ، و بفهماند علتش اين است كه اللَّه است و اللَّه شاهد بر هر عملى مىباشد و مقتضاى الوهيتش اين است كه شاهد بر اعمال هر كسى باشد .\r\n\r\n\r\n* ( « وَلِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَهُمْ لا يُظْلَمُونَ » ) * اين آيه شريفه از قضايى الهى خبر مىدهد كه به دو قضاء تقسيم مىشود : يكى اينكه هر امتى از امتها رسولى دارد ، كه حامل رسالت و پيامهاى خداى تعالى به سوى ايشان است ، و مامور است آن پيامها را به آنان ابلاغ نمايد . و قضاء دوم اين است كه وقتى پيامبر هر امتى به\r\n","description":"","footnote":"","page_name":" 102 ","page_number":102},
  {"content":"\r\nسوى آن امت آمد و رسالت الهى را به آنان ابلاغ نمود ، قهرا اختلاف راه انداخته گروهى تصديقش و گروه ديگر تكذيبش كردند در آن زمان خداى تعالى بين آنان قضاء به حق و عدل .\r\nمىراند ، بدون اينكه به آنان ستم روا بدارد . اين آن معنايى است كه از آيه شريفه با كمك سياق و زمينه گفتار استفاده مىشود .\r\nو از آن برمىآيد كه در جمله * ( « فَإِذا جاءَ رَسُولُهُمْ » ) * كوتاه گويى و حذف به كار رفته و نيز به جاى اسم ظاهر ضمير به كار رفته ، و تقدير كلام چنين است : « فاذا جاء رسولهم اليهم و بلغ الرسالة فاختلف قومه بالتكذيب و التصديق قضى بينهم بالقسط - همين كه رسولشان به سوى آنان آمد و رسالت خود را ابلاغ نمود ، مردم در تكذيب او و تصديقش دو دسته شدند ، پس خداى تعالى به عدالت بين آن دو حكم كرد » . دليل بر اينكه آيه شريفه چنين تقديرى دارد ، جمله * ( « قُضِيَ بَيْنَهُمْ بِالْقِسْطِ وَهُمْ لا يُظْلَمُونَ » ) * است ، چون قضاوت در جايى درست است كه پاى اختلافى در ميان باشد ، و چون در جايى كه قضاوت و داورى به نفع يك طرف و قهرا به ضرر طرف ديگر است ، و قهرا آن ضرر ، يا حقكشى است و يا عذاب ، هر جا كه سخن از قضاوت به ميان آيد اين سؤال به ذهن شنونده وارد مىشود كه آيا اين قضاوت به عدالت است يا حقكشى ؟ و آيا در اين قضاوت به آن كسى كه عليه او حكم شده ظلم شده است يا نه ، لذا در جمله مورد بحث فرمود :\r\nخداى تعالى به عدالت داورى مىكرده ، و به هيچ قومى ستم نمىكرده .\r\nو اما اينكه چرا نفرمود : « لكل امة نبى » ؟ در پاسخ مىگوئيم : ما قبلا در مباحثى كه در جلد دوم اين كتاب پيرامون نبوت داشتيم فرق ميان رسول و نبى را بيان كرديم ، و قضاوتى كه در آيه مورد بحث سخن از آن رفته از خواص رسالت است ، نه نبوت .\r\n* ( « وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ » ) * اين جمله حكايت سؤالى است از ناحيه مشركين از رسول خدا ( ص ) ، كه زمان اين قضاوتى كه خدا وعده اش را داده كى است ، و به دليل اينكه خداى تعالى به رسول گرامىاش دستور داده كه در پاسخ آنان بفرمايد : « بگو من براى خودم مالك هيچ ضرر و نفعى نيستم مگر آنچه كه خدا خواسته باشد ، و براى هر امتى أجل معينى است » ، منظور از آن قضاء ، قضاء دنيوى است . و نيز سؤال كنندگان بعضى از مشركين معاصر رسول خدا ( ص ) بوده‌اند ، چون از جمله « براى هر امتى اجل معينى است » مىفهميم كه خداى تعالى به خاطر نافرمانى يك امت آن امت را قبل از فرا رسيدن اجلش در دنيا هلاك نمىكند . و نيز از جمله « بگو من مالك نفع و ضرر خويش نيستم . . . » مىفهميم سؤال كنندگان بعضى از مشركين معاصر رسول خدا ( ص ) بوده‌اند .\r\n","description":"","footnote":"","page_name":" 103 ","page_number":103},
  {"content":"\r\nپس ، اينكه بعضى از مفسرين « 1 » گفته‌اند : « منظور از قضاء ، عذاب روز قيامت ، و درخواست كنندگان بعضى از مشركين امتهاى قبل از اسلام بوده‌اند » گفتارى است كه نبايد به آن اعتناء شود .\r\n* ( « قُلْ لا أَمْلِكُ لِنَفْسِي ضَرًّا وَلا نَفْعاً إِلَّا ما شاءَ اللَّه لِكُلِّ أُمَّةٍ أَجَلٌ . . . » ) *\r\nجمله سؤالى * ( « مَتى هذَا الْوَعْدُ إِنْ كُنْتُمْ صادِقِينَ » ، ) * در معناى اين است كه : چه زمانى پروردگار تو به اين وعده اى كه به تو و تهديدى كه به ما داده وفا مىكند ؟ چه زمانى است كه خدا بين ما و بين تو قضاء مىراند ، و ما را هلاك و تو و ايمان آورندگان به تو را نجات مىدهد ؟ و جو زندگى را براى تو صاف و هموار مىسازد ، تا زمين يكسره در اختيار شما قرار بگيرد ، و شما از شر ما راحت شويد ، و چرا پروردگار تو در اين قضايش عجله نمىكند ؟\r\nچون كلام مشركين كلامى بوده كه جنبه تعجيز و استهزاء داشته ، در حقيقت خواسته‌اند بگويند « پروردگار تو هيچ كارى نمىتواند بكند ، و اين تهديدهاى تو ، بيهوده اى بيش نيست ، و گرنه چرا عجله نمىكنى و آن را عملى نمىسازى ؟ » شاهد بر اينكه مشركين چنين منظورى داشته‌اند اينست كه در آيات بعد كه سخن از استعجال مشركين به ميان مىآورد از آنان حكايت مىكند كه گفتند : « لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ » « 2 » .\r\nآرى ، گفتار مشركين اگر شكافته شود چنين معنايى را مىرساند ، و چون در چنين معنايى بود خداى سبحان پيامبر خود را تلقين كرد تا در پاسخشان اين حقيقت را بيان كند كه خود آن جناب مالك نفع و ضرر خودش نيست ، نه مىتواند ضررى را از خودش دفع كند و نه مىتواند منافعش را به سوى خود جلب نمايد ، و نه در جلب آن عجله كند ، مگر آن ضررهايى را كه خدا خواسته باشد از آن جناب دفع شود ، و آن منافعى كه خدا خواسته باشد به سوى آن جناب جلب شود . وقتى آن جناب مالك نفع و ضرر خود نيست چگونه مىتواند پيشنهاد آنان را عملى ساخته ، در قضاء و عذاب آوردن عجله كند ، پس اين استعجال مشركين از جهالت آنان است .\r\nو آن گاه از اصل سؤال كه تعيين زمان نزول عذاب بود پاسخى اجمالى داده و از تعيين وقت اعراض نموده و به بيان ضرورت و حتميت وقوع پرداخته . و علت اينكه از تعيين وقت اعراض نمود اين است كه وقت مذكور جزء غيب عالم است ، كه به جز خداى تعالى هيچ كس به آن\r\n\r\n","description":"","footnote":"\r\n( 1 ) تفسير الكشاف ، ج 2 ، ص 350 .\r\n( 2 ) چرا ملائكه را نمىآورى اگر جزو راستگويان هستى . « سوره حجر ، آيه 7 »\r\n","page_name":" 104 ","page_number":104},
  {"content":"\r\nآگاهى ندارد ، و از عالم امر است ، كه خداى تعالى احدى را بر آن مسلط نفرموده ، و همين معنا در تفسير آيات اين سوره گذشت آنجا كه فرمود : « وَيَقُولُونَ لَوْ لا أُنْزِلَ عَلَيْه آيَةٌ مِنْ رَبِّه فَقُلْ إِنَّمَا الْغَيْبُ لِلَّه فَانْتَظِرُوا إِنِّي مَعَكُمْ مِنَ الْمُنْتَظِرِينَ . . . » « 1 »\r\n\r\n\r\nو اما اينكه چرا در پاسخ ، حتميت وقوع آن را ذكر كرد ؟ براى اين بود كه حتميت وقوع آن عذاب مصداقى بود از يك حقيقت ، كه خود از نواميس عامه و سنتهاى جارى در عالم است ، در نتيجه با ذكر حتميت وقوع هم پاسخ را داده و هم به حقيقتى اشاره كرده تا در نتيجه عقده اى كه موجب اين سؤال شده حل و شبهه دفع گردد ، و آن حقيقت اين است كه در عالم كون براى هر امتى أجلى است كه به هيچ وجه از آن أجل تخطى نمىكند ، و آن أجل هم از آن امت تخطى نمىكند ، و خواه ناخواه آن أجل خواهد رسيد و هنگام رسيدن نه در واقع شدنش در موقعى كه معين شده اشتباه مىكند ، و نه در لحظه وقوع ، ساعتى جلوتر و يا عقبتر واقع مىگردد .\r\nبيانگر اين حقيقت جمله * ( « لِكُلِّ أُمَّةٍ أَجَلٌ إِذا جاءَ أَجَلُهُمْ فَلا يَسْتَأْخِرُونَ ساعَةً وَلا يَسْتَقْدِمُونَ » ) * است ، يعنى و شما مسلمين نيز امتى هستيد از امم ، و خواه ناخواه شما نيز مانند ساير امتها اجلى داريد ، وقتى اجلتان رسيد نمىتوانيد آن را پس و پيش كنيد . مشركين وقتى اين كلام را بشنوند ، و در آن تدبر كنند قهرا برايشان روشن مىگردد كه درخواست بيجايى كرده‌اند ، چون هر امتى حياتى اجتماعى و وراء حيات فردى كه مخصوص تك تك افراد است دارد ، و حيات اجتماعى هر امتى از بقاء و عمر آن مقدارى را دارد كه خداى سبحان برايش مقدر كرده . و همچنين از سعادت و شقاوت و تكليف و رشد و ضد رشد و ثواب و عقاب سهمى را دارد ، كه خداى تعالى برايش معين فرموده و اين حقيقت از چيزهايى است كه تدبير الهى عنايتى به آن دارد ، هم چنان كه در تك تك انسانها طابق النعل بالنعل چنين تقديراتى را مقدر فرموده .\r\nبعد از تدبر و درك اين حقيقت آن وقت به ياد شواهد تاريخى مىافتند كه آثار باستانى و خرابه هاى عهد كهن و كاخهاى خالى از سكنه با زبان بى زبانى برايشان شرح مىدهد ، هم چنان كه قرآن كريم اخبار بعضى از اين امتها از قبيل : قوم نوح و عاد ، قوم هود و ثمود قوم صالح و كلده و قوم ابراهيم ( ع ) و اهل سدوم ، و سائر مؤتفكات ( قوم لوط ) و قبطيان ( قوم فرعون ) و اقوامى ديگر را براى آن مشركين آورده .\r\nپس ، اين همه اقوام كه منقرض شدند ، و سر و صدا و آوازه شان به خاموشى گرائيد جز در\r\n\r\n","description":"","footnote":"\r\n( 1 ) « سوره يونس ، آيه 20 » .\r\n","page_name":" 105 ","page_number":105},
  {"content":"\r\nاثر عذاب الهى و هلاكت دسته جمعى منقرض نشدند ، و معذب نگشتند مگر بعد از آنكه پيامبرانشان با آيات و معجزاتى روشن بيامد ، و هيچ رسولى به سوى آنان گسيل نشد مگر آنكه در باره دين حقى كه او آورده بود اختلاف كردند ، بعضى ايمان آوردند و جمعى كه هميشه اكثر مردم بوده‌اند دعوت او را تكذيب كردند .\r\nاين داستانها ، مؤمنين را نيز راهنمايى مىكند به اينكه امت معاصر پيامبر اسلام نيز - كه در باره دين حقى كه آن جناب آورده بود اختلاف كردند - به زودى دچار همان سرنوشتى خواهند شد كه آن امتها دچار شدند ، و آن اين است كه به زودى خداى تعالى بين آنان و بين فرستاده خودش قضاوت عملى خواهد كرد ، يعنى به همان علتى كه آن امتها را عذاب كرد ، اينان را نيز عذاب خواهد فرمود ، و خداى تعالى در كمين آنان است .\r\nدر اينجا به عهده دانشمندان است كه به يك نكته توجه كنند و آن اينست كه هر چند خداى تعالى سخن را در باره خصوص مشركين آغاز كرد ، ولى در بين اين سخن ، مجرمين از اين امت را نيز تهديد فرمود . پس ، همه آن تهديدها شامل مجرمين اين امت نيز مىشود ، و چون در ميان اهل قبله مجرمين بسيارند ، پس اين امت نيز بايد منتظر عذاب الهى باشد ، عذابى لازم و برقرار كه خداى تعالى با آوردن آن بين آنان و پيامبرشان حكم فصل خواهد كرد .\r\n\r\n\r\nو آنچه را كه شيطان تلقينشان كرده و به دلهايشان افكنده كه « اين امت ، امتى مورد رحمت است و خدا به احترام پيامبر آنان كه نبى رحمت است عذاب دنيايى را از آنان برداشته ، و از چنين عذابى آنها را در امان كرده ، هر چند كه در همه اقسام گناهان و خطاها غرق شوند ، و هر پرده اى از حيا را پاره سازند » بايد فراموش كنند و متوجه باشند كه هيچ مسلمانى نمىتواند به چنين خرافه اى معتقد باشد و چگونه ممكن است چنين چيزى را به اسلام نسبت داد ، با اينكه در منطق اسلام احدى نزد خدا احترامى ندارد مگر به تقوا ؟ و چگونه چنين چيزى از معارف اسلام است با اينكه قرآن مؤمنين را به امثال آيه زير خطاب كرده و فرموده : « لَيْسَ بِأَمانِيِّكُمْ وَلا أَمانِيِّ أَهْلِ الْكِتابِ مَنْ يَعْمَلْ سُوءاً يُجْزَ بِه » ؟ ! « 1 » و اى بسا از تجاوزگرانى كه از اين مقدار هم تجاوز كرده عذاب آخرت را نيز عطف بر عذاب دنيا كرده و گفته‌اند كه « امت اسلام نه در دنيا عذاب مىبيند و نه در آخرت ، هم نيكوكارش آمرزيده است و هم گنهكارش ، و براى اين امت در دنيا باقى نمىماند مگر اين\r\n\r\n","description":"","footnote":"\r\n( 1 ) نظام عالم به دلخواه شما و يا دلخواه اهل كتاب نمىچرخد ، چه شما و چه آنان هر كس عمل زشت مرتكب شود كيفر خواهد ديد . « سوره نساء ، آيه 123 »\r\n","page_name":" 106 ","page_number":106},
  {"content":"\r\nكرامت كه هر چه دلش خواست بكند ، براى اينكه خداى عز و جل پرده امنيت به روى اين امت كشيده ، و اما در آخرت برايش باقى نمىماند مگر مغفرت و بهشت » .\r\nو معلوم است كه بنا به گفته اينان براى اين ملت و شريعت باقى نمىماند مگر يك مشت احكام و تكاليف گزافى كه - العياذ باللَّه - خداى تعالى ، رب العالمين آنها را بازيچه و سرگرمى خود قرار داده ، نه از مخالفين آن احكام بازخواست مىكند كه چرا مخالفت كرديد ؟ و نه براى امتثال كنندگان فرقى با مخالفين مىگذارد ، بلكه هم امتثال كنندگان را به بهشت مىبرد و هم مخالفين و عاصيان را ، ( و اگر از آنان بپرسى آخر فايده اين احكام و تكاليف چه بود ؟ كه اين همه انبياء و اولياء به خاطر آن كشته شدند و رنجها تحمل كردند ؟ در پاسخ خواهند گفت : كارهاى خدا چون و چرا ندارد ! « لا يُسْئَلُ عَمَّا يَفْعَلُ وَهُمْ يُسْئَلُونَ » « 1 » و « سُبْحانَه وَتَعالى عَمَّا يَقُولُونَ عُلُوًّا كَبِيراً » « 2 » .\r\nهمه اين نظريه هاى باطل ناشى از اعراض از ذكر خدا و دورى از كتاب او است ، كه به گفته قرآن كريم رسول خدا ( ص ) در قيامت خواهد گفت : « پروردگارا امت من از اين قرآن قهر كردند ، و آن را مهجور و متروك گذاشتند » .\r\n\r\n\r\n* ( « قُلْ أرَأَيْتُمْ إِنْ أَتاكُمْ عَذابُه بَياتاً أَوْ نَهاراً ما ذا يَسْتَعْجِلُ مِنْه الْمُجْرِمُونَ ) * . . . * ( وَقَدْ كُنْتُمْ بِه تَسْتَعْجِلُونَ » ) * كلمه « بيات » و كلمه « تبييت » به معناى آمدن در شب است ، و غالبا در مورد شر استعمال مىشود ، مثل اينكه بخواهند از آمدن دشمن در شب خبر دهند .\r\nو از آنجا كه جمله * ( « مَتى هذَا الْوَعْدُ إِنْ كُنْتُمْ صادِقِينَ » ) * در دو آيه قبل در معناى اين بود كه درخواست كرده باشند خداى تعالى در فرستادن آن عذابى كه آنان را ناگزير از ايمان آوردن بسازد عجله كند ، لذا بعد از آنكه در پاسخ آنان فرمود كه اين عذاب محقق الوقوع است ، اينك در اين آيه دوباره به توبيخ و مذمت آنان پرداخته ، توبيخ از دو جهت ، اول از اين جهت كه در آمدن آن عذاب درخواست تعجيل كردند ، با اينكه آن عذاب اگر بيايد ناگهانى خواهد آمد ، و اين براى يك انسان عاقل از حزم و احتياط به دور است كه از چنين عذابى بر حذر نباشد و در آمدن آن درخواست ، عجله كند ، لذا براى افاده اين توبيخ به رسول گرامىاش تلقين كرد كه :\r\n\r\n","description":"","footnote":"\r\n( 1 ) اين بندگان خدا هستند كه بايد پاسخگوى اعمال خود باشند ، و اما خداى تعالى در آنچه مىكند بازخواست نمىشود ، چون كسى نيست كه خدا را به محاكمه بكشد . « سوره انبياء ، آيه 23 » .\r\n( 2 ) خدا از آنچه مىگويند بسيار برتر و منزه تر است . « سوره اسراء ، آيه 43 »\r\n","page_name":" 107 ","page_number":107},
  {"content":"\r\n* ( « قُلْ أرَأَيْتُمْ » ) * ، بگو به من خبر دهيد * ( « إِنْ أَتاكُمْ عَذابُه بَياتاً » ) * ، اگر عذاب خدا شبانه بيايد « او نهارا » ، و يا در روز فرا رسد ، با اينكه عذابى است كه جز به ناگهانى نمىآيد چون شما از لحظه آمدنش خبر نداريد * ( « ما ذا يَسْتَعْجِلُ مِنْه » ) * ديگر مجرمين در آمدن چه چيز عجله و شتاب را درخواست مىكنند ، آيا در آمدن عذاب درخواست عجله مىكنند با اينكه مجرم خودشان هستند و اگر عذاب بيايد گريبان غير آنان را نمىگيرد ؟\r\nبنا بر اين ، در جمله « * ( ما ذا يَسْتَعْجِلُ مِنْه الْمُجْرِمُونَ ) * » التفاتى از خطاب ( أرايتم - به من خبر دهيد ) به غيبت ( يستعجل ) به كار رفته ، و گرنه بايد مىفرمود : « ما ذا تستعجلون منه و انتم مجرمون » . و گويا نكته اين التفات اين باشد كه خواسته است رعايت حال مجرمين را كرده رو در رو به آنان نفرموده باشد كه شما مجرميد و چنين عذابى در پى داريد چون ملاك و علت عذاب در شما هست و آن ارتكاب جرم است .\r\nو توبيخ از جهت دوم اين است كه ايمان آوردن را تاخير انداخته‌اند براى روزى كه ديگر ايمان سودى به حالشان نداشته باشد ، و آن روز نزول عذاب است ، چون در آن روز پديدار شدن نشانه هاى عذاب بطور قطع ناگزيرشان مىكند به اينكه ايمان بياورند . آرى ، اين معنا تجربه شده كه آدمى وقتى مشرف به هلاكت مىشود ايمان مىآورد . از سوى ديگر ايمان ، خود توبه اى است ، و توبه در هنگام پديدار شدن نشانه هاى عذاب و لحظه اى كه آدمى مشرف به مرگ مىشود قبول نمىشود ، لذا فرمود : * ( « أثُمَّ إِذا ما وَقَعَ » ) * العذاب « آمنتم به » آيا گذاشتيد وقتى كه عذاب واقع شد به آن ( به قرآن و يا به خداى تعالى ) ايمان آورديد ؟ « ألن » يعنى آيا در اين لحظه ايمان آورديد ؟ در حالى كه : * ( « وَقَدْ كُنْتُمْ بِه تَسْتَعْجِلُونَ » ) * قبلا خود شما درخواست مىكرديد زودتر آن عذاب بيايد ، و معناى اين استعجالتان اين بود كه بفهمانيد ما اعتنايى به اين عذاب نداريم ، در حقيقت با اين درخواست خود مىخواستيد تهديد خداى تعالى را تحقير و استهزاء كنيد .\r\n* ( « ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ هَلْ تُجْزَوْنَ إِلَّا بِما كُنْتُمْ تَكْسِبُونَ » ) * اين معنا به ذهن نزديكتر است كه آيه شريفه متصل باشد به آيه * ( « لِكُلِّ أُمَّةٍ أَجَلٌ » ) * ، كه در اين صورت آيه اول حتمى بودن وقوع عذاب بر مشركين و نابود كردن آنان را بيان مىكند ، و آيه دوم اين نكته را مىرساند كه بعد از وقوع عذاب به آنان گفته مىشود : حال بچشيد عذاب جاودانه را كه همان عذاب آخرت است ، و شما در اين روز كيفر نمىشويد مگر به عمل خودتان ، همان اعمالى كه مىكرديد و همان گناهانى كه مرتكب مىشديد و اين است سزاى شما . و اين خطاب ( ذوقوا : بچشيد ) خطاب زبانى نيست ، بلكه خطاب تكوينى است ،\r\n","description":"","footnote":"","page_name":" 108 ","page_number":108},
  {"content":"\r\nمىخواهد بفرمايد : هر عملى عكس العمل و اثرى دارد و ممكن نيست كه عذاب كفر و گناه به كافر و گنهكار نرسد . و بنا بر اين معنا اين دو آيه ، يعنى آيه : * ( « قُلْ أرَأَيْتُمْ » ) * تا جمله « تستعجلون » داراى زمينه اعتراض ، و وارد در اين موردند .\r\n* ( « وَيَسْتَنْبِئُونَكَ أحَقٌّ هُوَ قُلْ إِي وَرَبِّي إِنَّه لَحَقٌّ وَما أَنْتُمْ بِمُعْجِزِينَ » ) * كلمه « يستنبئونك » به معناى « يستخبرونك » است ، يعنى از تو خبر مىخواهند .\r\nو جمله : « احق هو » بيان همان خبرى است كه از آن سؤال كرده‌اند ، و ضمير « هو » بطورى كه از زمينه كلام بر مىآيد به قضاء و يا به عذاب بر مىگردد ، و به هر كدام برگردد برگشت عبارت به يك معنا است ، مىفرمايد : از تو خبرگيرى مىكنند كه آيا آن قضاء و يا آن عذاب حق است ؟ در اينجا خداى سبحان به پيامبرش دستور داده پاسخ را كه عبارت است از اثبات آن عذاب به جميع جهات تاكيد مؤكد نموده در جواب آنان با سوگند بگويد : اين عذاب حتما و قطعا حق و ثابت است ، براى اينكه مقتضى آن موجود و مانع آن مفقود است .\r\nپس ، اينكه فرمود : * ( « قُلْ إِي وَرَبِّي إِنَّه لَحَقٌّ » ) * ( براى اثبات حقيت كلام از چند جهت تاكيد شده ) يكى از جهت سوگند ، دوم آوردن كلمه « ان » و سوم آوردن حرف « لام » ، و چهارم آوردن جمله به صورت جمله اسميه ( آن عذاب حق است ) ، چون ممكن بود بفرمايد : « قل اى و ربى يحق العذاب و يا يقطع العذاب » . و جمله * ( « وَما أَنْتُمْ بِمُعْجِزِينَ » ) * بيان عدم مانع است - هم چنان كه جمله قبلى وجود مقتضى را اثبات مىكرد - و مىفرمايد : شما نمىتوانيد خدا را از فرستادن عذاب عاجز سازيد ، و از رسيدن عذاب بر خود مانع شويد .\r\n* ( « وَلَوْ أَنَّ لِكُلِّ نَفْسٍ ظَلَمَتْ ما فِي الأَرْضِ لَافْتَدَتْ بِه . . . » ) *\r\nاين آيه به شدت عذاب و اهميت خلاصى از آن در نزد آنان اشاره مىكند . و جمله * ( « وَأَسَرُّوا النَّدامَةَ » ) * به معناى اين است كه ندامت و پشيمانى خود را پنهان و كتمان مىكنند تا گرفتار شماتت و امثال آن نشوند . و ظاهرا منظور از قضاء و عذابى كه در آيه شريفه آمده عذاب و قضاء دنيوى است نه غير دنيوى .\r\n\r\n\r\n* ( « أَلا إِنَّ لِلَّه ما فِي السَّماواتِ وَالأَرْضِ أَلا إِنَّ وَعْدَ اللَّه حَقٌّ وَلكِنَّ أَكْثَرَهُمْ لا يَعْلَمُونَ » ) * اين آيه شريفه و آيه بعدش برهانى است بر حق بودن مطلبى كه قبلا فرموده بود ، و آن اين بود كه عذاب مورد تهديد حق است و واقع خواهد شد ، و هيچ مانعى نيست كه بتواند از وقوع آن منع كند . و صورت برهان چنين است : آنچه در آسمانها و زمين است از آنجا كه مملوك خداى يگانه بى شريك است خداى تعالى مىتواند هر نوع تصرفى كه فرض شود در آن بنمايد و هر\r\n","description":"","footnote":"","page_name":" 109 ","page_number":109},
  {"content":"\r\nتصرفى در آنها به خداى تعالى منتهى مىشود ، و غير از خدا هيچ كسى سهمى از اين مالكيت ندارد ، و در نتيجه هيچ تصرفى در آن نمىتوان كرد مگر به اذن او ، پس اگر غير از خداى تعالى كسى تصرف در چيزى كرد تصرف او فقط مستند به اراده خداى تعالى است و به هيچ مقتضى ديگر و خارجىاى مستند نيست ، يعنى هيچ مقتضى ديگرى كه خارج از ذات مقدس او باشد نمىتواند در ذات و اراده او تصرف و از اراده و فعل او جلوگيرى نمايد . پس ، خداى تعالى آنچه مىكند از جانب خود مىكند ، نه اينكه مقتضايى از خارج ذاتش و يا مانعى از خارج در كار او ارتباط و دخالت داشته باشد . پس ، هر گاه خداى سبحان اراده اى كند آن را به كرسى مىنشاند و انجام مىدهد ، بدون اينكه مددكارى او را كمك كند و يا مانعى از كارش و انفاذ اراده اش جلوگيرى كند ، و چون وعده اى دهد وعده اش حق است و تخلف ندارد ، و هيچ منصرف كننده اى نيست كه او را وادار سازد به اينكه وعده اش را تغيير دهد .\r\nپس ، اگر با نظرى دقيق در ملك مطلق و حقيقى خداى تعالى نظر كنيم به اين حقيقت هدايت مىشويم و علم پيدا مىكنيم كه وعده خداى تعالى وعده حق است ، يعنى آميخته با باطل نيست ، اما چه بايد كرد كه اكثر مردم - يعنى عوام الناس - اين نظر دقيق را ندارند و در نتيجه از درك آن عاجزند ، و يا اگر توانايى درك آن را دارند به فهم ساده و عوامانه خود اكتفاء نموده . و به آن علاقه ورزيده ، حاضر نمىشوند از آن دست بردارند ، در نتيجه اين اكثريت ، ملك خداى تعالى را به ملك و سلطنت پادشاهان و انسانهايى كه بر ساير انسانها سرورى و استكبار دارند قياس نموده ، فكر مىكنند كه خداى تعالى نيز مانند يك پادشاه داراى سلطنت و قدرت و ساير چيزهايى است كه ديگران در باره اش سر و دست مىشكنند . و او را داراى قدرت مطلقه اى مىدانند كه هر كارى بخواهد مىتواند بكند و هر حكمى بخواهد مىتواند براند در عين حال گاه مىشود كه آنچه مىخواهد واقع نمىشود و يا وعده اى كه مىدهد عملى نمىگردد ، چون مصلحت خود و يا ديگران را در وفاى به آن وعده نمىيابد ، و يا مانع ديگرى او را از وفاى به وعده اش باز مىدارد . آن گاه ملك و سلطنت خداى تعالى را به چنين سلطنتى قياس نموده مىپندارند كه خداى تعالى هم ممكن است در اهدافى كه دارد به موانعى برخورد نموده آنچه مىخواهد واقع شود واقع نشود ، و آنچه وعده داده به موانعى برخورد كند و نتواند به آن وفا كند .\r\nعلاوه بر اين خيال مىكنند وعده الهى هم مانند وعده انسانها از مقوله گفتار است كه گاهى با خارج منطبق مىشود و گاهى نمىشود .\r\nو حال آنكه حقيقت ملك و سلطنت يك سلطان و سعه قدرت و نفوذ اراده او اين است\r\n","description":"","footnote":"","page_name":" 110 ","page_number":110},
  {"content":"\r\nكه مردم او را به اين اعتبار مىشناسند و چنين اعتقادى در باره او دارند ، نه اينكه او در واقع چنين باشد ( واقعيت او همين است كه يك انسانى است مانند ساير انسانهاى سراپا حاجت و نقص ، به شهادت اينكه ) وقتى گردش گردون فلك او را زير فشار بلاها و گرفتاريها خرد كرد و در آخر هلاكش ساخت و يا به خاطر عواملى عقائد مردم در باره او دگرگون شد ، ديگر نه ملكى برايش باقى مىماند و نه قدرت و نفوذ اراده اى .\r\nو معناى اينكه در باره اش مىگويند هر كارى بخواهد مىكند و هر چه دوست بدارد برايش فراهم مىشود ، اين است كه اسباب ظاهرى عالم مساعد با خواست او و موافق با دلخواه او است ، به شهادت اينكه اگر آن اسباب و عوامل مساعدت ننمايد و روى خوش نشان ندهد ، همين آقاى پادشاه نيرومند چاره اى به جز تسليم ندارد و نمىتواند با آن قدرت موهومى كه براى خود فرض كرده بود اسباب و عوامل جهان را تسليم و خاضع در برابر خود بسازد ، هم چنان كه نمىتواند در مرگ و حيات و جوانى و پيرى و سلامت و بيمارى و امور بسيارى ديگر دخل و تصرفى بكند .\r\nپس ، روشن گرديد كه چنين افرادى نه مالكند و نه ملك ، و نه قادرند و نه نافذ الارادة و نه هيچ چيز ديگر . به خلاف خداى تعالى و ملك و سلطنت و اراده او كه او مالك حقيقى خلق خويش است ، به اين معنا كه هستى هر موجودى قائم به وجود او و تكون يافته به امر او و تحول پذير به اذن او است ، و هر تصرفى كه او در خلق خود مىكند تصرفى است كه از پيش خود مىكند نه به خاطر اقتضاى امرى خارج از ذات خود ، چون هيچ موجود داراى اقتضايى كه خارج از ذات خداى تعالى باشد و خدا را وادار به تصرفى كند وجود ندارد ، هم چنان كه چيزى كه او را از كارش باز بدارد و مانع شود وجود ندارد ، پس هر چيزى و هر اثرى بطور مستقيم و بطور استقلال منسوب به خود خداى تعالى است ، و اگر به غير خدا هم نسبت بدهيم باز به اذن او است ، و به مقدار اذنى است كه او به غير خود داده ، با اين حال چگونه ممكن است چيزى از مشيت او تخلف كند و به غير او برگشت نمايد با اينكه در اين ميان غيرى نيست تا چيزى به سوى او رجوع داشته باشد و به آن غير منسوب شود ؟\r\n\r\n\r\nو قول خداى تعالى همان فعل او است ، به اين معنا كه او كارى را كه مىكند آن كار به خودى خود بر مقصود او دلالت مىكند . خوب ، با اينكه معناى قول خدا اين است ديگر چگونه ممكن است كه در قول او دروغ راه يابد ، با اينكه قول او متن عالم خارج است و عين خارجى است ، قول او منم و تويى و سراسر اين عالم است كه هيچ جاى آن دروغ نيست ، دروغ و خطا مختص به مفاهيم ذهنى است ، هر مفهوم ذهنى كه با خارج منطبق باشد حقيقت است و خبر دادن از آن خبرى است راست ، و هر مفهوم ذهنى كه با خارج منطبق نباشد خلاف حقيقت است و خبر\r\n","description":"","footnote":"","page_name":" 111 ","page_number":111},
  {"content":"\r\nدادن از آن خبرى است دروغ . و همچنين چگونه ممكن است وعده او باطل باشد با اينكه وعده او عبارت است از همان عملى كه او با ما خواهد كرد و فعلا براى ما غايب است و جنبه آينده را دارد كه احتمال دارد تحقق بيابد و يا تحقق نيابد ، ولى براى خداى تعالى كه كليه اسباب را به سوى آن وعده متوجه ساخته غايب نيست و ردخور ندارد .\r\nپس ، دقت نظر در اين حقايق معناى ملك خداى تعالى نسبت به آسمانها و زمين را براى دانشپژوه متدبر روشن مىسازد و نيز روشن مىسازد كه لازمه اين چنين مالكيت اين است كه وعده او حق و غير قابل ترديد باشد ، و ترديد آن به جز جهل به مقام خداى تعالى هيچ انگيزه اى نداشته باشد .\r\nو به همين جهت خداى تعالى در آيه مورد بحث نخست فرموده : * ( « أَلا إِنَّ وَعْدَ اللَّه حَقٌّ » ) * و آن گاه اضافه كرده كه : * ( « وَلكِنَّ أَكْثَرَهُمْ لا يَعْلَمُونَ » ) * و در آخر ، يعنى در يك آيه ديگر در بيان مالكيت خود و ذكر نمونه اى از آن فرموده : « * ( هُوَ يُحيِي وَيُمِيتُ ) * - او زنده مىكند و مىميراند » .\r\n* ( « هُوَ يُحيِي وَيُمِيتُ وَإِلَيْه تُرْجَعُونَ » ) * در اين جمله بر مطلب آيه قبلى كه راجع به مالكيت خداى تعالى نسبت به نوع انسان بود احتجاج و استدلال شده است . گويا مىفرمايد : تمامى امور شما انسانها از زندگى ، مرگ و برگشتتان به سوى خداى تعالى به خدا مربوط است و با اين حال چگونه مىتوانيد بگوئيد : ملك خداى تعالى نيستند ؟\r\n\r\nبحث روايتى\r\n\r\nدر تفسير قمى است كه در روايت ابى الجارود از امام باقر ( ع ) آمده كه در معناى آيه * ( « قُلْ أرَأَيْتُمْ إِنْ أَتاكُمْ عَذابُه بَياتاً » ) * فرموده : يعنى عذاب او در شب و يا در روز بر شما نازل شود * ( « ما ذا يَسْتَعْجِلُ مِنْه الْمُجْرِمُونَ » ) * پس اين عذابى است كه در آخر الزمان بر فاسقان اهل قبله كه منكر نزول عذاب بر خود هستند نازل خواهد شد . « 1 »\r\nمؤلف : اين روايت با آيات مورد بحث تاييد مىشود ، و بيان قبلى ما را تاييد مىكند .\r\nو در همان كتاب به سند خود از حسن بن موسى الخشاب از مردى ، از حماد بن عيسى از كسى كه براى او روايت كرده از امام صادق ( ع ) روايت آورده كه گفت : شخصى از\r\n\r\n","description":"","footnote":"\r\n( 1 ) تفسير قمى ، ط . نجف ، ج 1 ، ص 312 .\r\n","page_name":" 112 ","page_number":112},
  {"content":"\r\nآن جناب از معناى كلام خداى تبارك و تعالى كه فرموده : * ( « وَأَسَرُّوا النَّدامَةَ لَمَّا رَأَوُا الْعَذابَ » ) * سؤال كرد ، و گفت : بعد از اينكه اينها داخل عذاب شدند ديگر پنهان كردن ندامت چه سودى به حالشان خواهد داشت ؟ امام فرمود : سودش اين است كه از شماتت دشمنان ايمنند . « 1 »\r\n\r\n","description":"","footnote":"\r\n( 1 ) تفسير قمى ، ط . نجف ، ج 1 ، ص 313 .\r\n","page_name":" 113 ","page_number":113},
  {"content":"\r\n\r\n\r\nيا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ وَشِفاءٌ لِما فِي الصُّدُورِ وَهُدىً وَرَحْمَةٌ لِلْمُؤْمِنِينَ ( 57 ) قُلْ بِفَضْلِ اللَّه وَبِرَحْمَتِه فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ ( 58 ) قُلْ أرَأَيْتُمْ ما أَنْزَلَ اللَّه لَكُمْ مِنْ رِزْقٍ فَجَعَلْتُمْ مِنْه حَراماً وَحَلالًا قُلْ آللَّه أَذِنَ لَكُمْ أَمْ عَلَى اللَّه تَفْتَرُونَ ( 59 ) وَما ظَنُّ الَّذِينَ يَفْتَرُونَ عَلَى اللَّه الْكَذِبَ يَوْمَ الْقِيامَةِ إِنَّ اللَّه لَذُو فَضْلٍ عَلَى النَّاسِ وَلكِنَّ أَكْثَرَهُمْ لا يَشْكُرُونَ ( 60 ) وَما تَكُونُ فِي شَأْنٍ وَما تَتْلُوا مِنْه مِنْ قُرْآنٍ وَلا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيه وَما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الأَرْضِ وَلا فِي السَّماءِ وَلا أَصْغَرَ مِنْ ذلِكَ وَلا أَكْبَرَ إِلَّا فِي كِتابٍ مُبِينٍ ( 61 )\r\nأَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ ( 62 ) الَّذِينَ آمَنُوا وَكانُوا يَتَّقُونَ ( 63 ) لَهُمُ الْبُشْرى فِي الْحَياةِ الدُّنْيا وَفِي الآخِرَةِ لا تَبْدِيلَ لِكَلِماتِ اللَّه ذلِكَ هُوَ الْفَوْزُ الْعَظِيمُ ( 64 ) وَلا يَحْزُنْكَ قَوْلُهُمْ إِنَّ الْعِزَّةَ لِلَّه جَمِيعاً هُوَ السَّمِيعُ الْعَلِيمُ ( 65 ) أَلا إِنَّ لِلَّه مَنْ فِي السَّماواتِ وَمَنْ فِي الأَرْضِ وَما يَتَّبِعُ الَّذِينَ يَدْعُونَ مِنْ دُونِ اللَّه شُرَكاءَ إِنْ يَتَّبِعُونَ إِلَّا الظَّنَّ وَإِنْ هُمْ إِلَّا يَخْرُصُونَ ( 66 )\r\nهُوَ الَّذِي جَعَلَ لَكُمُ اللَّيْلَ لِتَسْكُنُوا فِيه وَالنَّهارَ مُبْصِراً إِنَّ فِي ذلِكَ لآياتٍ لِقَوْمٍ يَسْمَعُونَ ( 67 ) قالُوا اتَّخَذَ اللَّه وَلَداً سُبْحانَه هُوَ الْغَنِيُّ لَه ما فِي السَّماواتِ وَما فِي الأَرْضِ إِنْ عِنْدَكُمْ مِنْ سُلْطانٍ بِهذا أتَقُولُونَ عَلَى اللَّه ما لا تَعْلَمُونَ ( 68 ) قُلْ إِنَّ الَّذِينَ يَفْتَرُونَ عَلَى اللَّه الْكَذِبَ لا يُفْلِحُونَ ( 69 ) مَتاعٌ فِي الدُّنْيا ثُمَّ إِلَيْنا مَرْجِعُهُمْ ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ ( 70 )\r\n","description":"","footnote":"","page_name":" 114 ","page_number":114},
  {"content":"\r\nترجمه آيات\r\nهان اى مردم ! از ناحيه پروردگارتان موعظتى و شفاى قلبى و هدايتى براى عموم بشر و رحمتى براى خصوص مؤمنين بيامد ( 57 ) .\r\n( تو اى پيامبر ) بگو كه شايسته است به فضل خدا و به رحمت او خرسندى كنند ، كه فضل و رحمت خدا بهتر است از آنچه جمع مىكنند ( 58 ) .\r\nبگو به من خبر دهيد آيا رزقى كه خدا برايتان نازل كرده و شما بعضى را حلال و بعضى را حرام كرديد خدا به شما اجازه داده بود ؟ يا از پيش خود حلال و حرام درست كرديد و آن گاه آن را به افتراء به خدا نسبت داديد ؟ ( 59 ) .\r\nو اين هايى كه دروغ را به خدا افتراء مىبندند چه گمانى در باره روز قيامت دارند ؟ و به چه جرأت امروز خدايى را كه نسبت به مردم كريم است ، ناشكرى مىكنند ؟ ولى بيشتر مردم ناسپاسند ( 60 ) .\r\nتو اى پيامبر در هيچ وضعى قرار نمىگيرى و از ناحيه خدا هيچ آيه اى از قرآن نمىخوانى و شما عموم مردم هيچ عملى انجام نمىدهيد ، مگر آنكه ما ( خدا و فرشتگانش ) بر بالاى سرتان به شهادت ايستاده‌ايم ، مىبينيم چگونه در كارتان فرو رفته و سرگرميد ، ( آرى ، اى پيامبر ) از علم پروردگار تو حتى هم وزن ذره‌اى پوشيده نيست ، نه در زمين و نه در آسمان ، و هيچ كوچكتر و يا بزرگترى از آن نيست مگر آنكه در كتابى روشن ضبط است ( 61 ) .\r\nآگاه باشيد كه اولياى خدا از هيچ چيزى ترس و اندوه ندارند ( 62 ) .\r\nهمانهايى كه ايمان آوردند ، و پرواى از خدا حالت هميشگى آنهاست ( 63 ) .\r\nو آنان هم در دنيا بشارت دارند و هم در آخرت ( و اين كلمه خداست ) و در كلمات خدا دگرگونى وجود ندارد ، و همين بشارت خود رستگارى عظيمى است ( 64 ) .\r\nسخنانى كه مشركين ( در افتخار و باليدن به خدايانشان ) مىگويند تو را اى پيامبر غمگين نسازد ، كه عزت همه اش از خدا است ، و تنها شنوايى و دانايى از آن اوست ( 65 ) .\r\nآگاه باشيد كه هر كس ( و هر چيز ) كه در آسمانها و زمين است ملك خدا است ، و آنچه را مشركان از غير خدا پيروى مىكنند گمان باطلى بيش نيست ، كار آنها تنها حدس و تخمين است ( 66 ) .\r\nاو كسى است كه براى شما شب درست كرد تا در آن آرامش گيريد ، و روز درست كرد تا همه چيز را برايتان روشن كند ( آرى ) در اينها آياتى است براى مردمى كه گوش شنوا داشته باشند ( 67 ) .\r\nمىگويند : خدا فرزند گرفته ، منزه است خدا از اين سخنان ، او بى نياز است و ملك همه موجودات\r\n","description":"","footnote":"","page_name":" 115 ","page_number":115},
  {"content":"\r\nآسمانها و زمين از آن او است ، شما مشركين هم هيچ دليلى بر اين گفته خود نداريد ، چرا چيزى را كه نمىدانيد به خدا نسبت مىدهيد ؟ ( 68 ) .\r\nبگو آنهايى كه سخن و اعتقاد بى دليل و دروغ خود را به خدا افتراء مىبندند رستگار نخواهند شد ( 69 ) .\r\n( همه اين عقائد خرافى و گفتار باطل براى طمع ) متاع دنيا است و آن گاه بازگشتشان به سوى ما است ، همين كه نزد ما منتقل شدند به خاطر كفرى كه يك عمر ورزيدند عذابى شديد به ايشان مىچشانيم ( 70 )\r\n.\r\nبيان آيات\r\nدر اين آيات به اوصاف قرآن كريم و صفات كريمه آن برگشته و به دنبالش مطالبى متفرق آمده كه با آيات قبل كه مربوط به غرض سوره بود مرتبط است ، و نيز در آن ، كلماتى در موعظت و حكمت و استدلال بر اثبات مطالبى گوناگون ، و كلماتى در اوصاف اولياء اللَّه و بشارت به آنان آمده .\r\n\r\n\r\n* ( « يا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ . . . » ) *\r\nراغب در كتاب مفرداتش گفته : ماده « وعظ » به معناى بازداشتن و منع كردن كسى است از كارى همراه با ترسانيدن . و نيز گفته است كه خليل گفته : وعظ به معناى تذكر دادن است به انجام عملى خير ، به بيانى كه دل شنونده را براى پذيرفتن آن تذكر نرم كند . و كلمه « عظة » و همچنين كلمه « موعظة » هر دو اسم مصدرند « 1 » و كلمه « صدر : سينه » معنايش معروف است و چون مردم مىبينند كه جاى قلب داخل قفسه سينه است و از سوى ديگر معتقدند كه آدمى هر چه مىفهمد به وسيله قلبش احساس مىكند ، و با همين عضو است كه امور را تعقل نموده يكى را محبوب مىدارد و يكى ديگر را مبغوض ، يكى را دوست مىدارد و از ديگر كراهت دارد ، به چيزى و يا كسى اشتياق مىورزد و به چيزى اميدوار و آرزومند مىشود از اين رو سينه را مركز اسرار قلب و صفات روحى دانسته و آن را خزينه فضائل و رذائل شمرده‌اند .\r\nفضائل را اثر سلامتى قلب و استقامت آن دانسته ، و رذائل را بيمارى آن و رذالت را درد و مرض شمرده‌اند ، و لذا مىگويند : من سينه‌ام را مثلا با گرفتن انتقام از فلانى شفا دادم ، پس « شفاء الصدور » و همچنين شفاء آنچه در سينه ها است دو تعبير كنايى است ، و كنايه است از\r\n\r\n","description":"","footnote":"\r\n( 1 ) مفردات راغب ، ماده « وعظ » .\r\n","page_name":" 116 ","page_number":116},
  {"content":"\r\nاينكه آن حالت بد و خبيث روحى كه داشتم و مرا به سوى شقاوت و بدبختى سوق مىداد و عيش خوش مرا مكدر مىساخت ، و خير دنيا و آخرت مرا از بين مىبرد ، از بين رفت و زائل گرديد .\r\nو كلمه « هدى » به معناى راهنمايى به سوى مطلوب است ، اما نه به هر نحو كه صورت بگيرد ، بلكه - بطورى كه راغب گفته - : « راهنمايى به لطف و نرمى است » « 1 » و ما در تفسير آيه شريفه « فَمَنْ يُرِدِ اللَّه أَنْ يَهْدِيَه يَشْرَحْ صَدْرَه لِلإِسْلامِ » « 2 » در جلد هفتم اين كتاب بحثى در اين باره ايراد كرديم .\r\n\r\n\r\nو كلمه « رحمت » به معناى تاثر قلب است اما نه هر تاثرى بلكه تاثر خاصى كه از مشاهده ضرر و يا نقص در ديگران به آدمى دست مىدهد و آدمى را وا مىدارد كه در مقام جبران ضرر و اتمام نقص او برآيد ، ولى وقتى اين كلمه به خداى تعالى كه اجل از داشتن قلب است نسبت داده شود ، ديگر به معناى تاثر قلبى نيست ، بلكه به معناى نتيجه آن تاثر است ، نتيجه تاثر در ما آدميان اين بود كه در مقام جبران نقص طرف برآئيم ، رحمت خداى تعالى نيز به همين معنا است . پس اينكه مىگوئيم خدا رحيم است ، معنايش اين است كه نقص بنده را جبران نموده حاجتش را برآورده و بيماريش را شفا مىدهد ، و در يك عبارت جامع : « رحمت خدا منطبق است به اعطاى او و افاضه وجود بر خلقش » .\r\nالبته اين نسبت هم تفاوت مىكند ، اگر رحمت او را به مطلق خلقش نسبت دهيم منظور از اين رحمت ( رحمت رحمانى او ) دادن هستى به خلق است ، و نيز دادن بقاء و رزقى كه بقاى خلق را امتداد مىدهد ، و نيز دادن ساير نعمتهايى كه به فرموده خودش قابل شمارش نيست :\r\n« وَإِنْ تَعُدُّوا نِعْمَةَ اللَّه لا تُحْصُوها » « 3 » . و اما اگر رحمت خدا را به مؤمنين نسبت دهيم ، در اين صورت منظور از آن ، ( رحمت رحيميه او ) رحمتى خواهد بود كه مختص به مؤمنين است ، و آن عبارت است از سعادت زندگى انسانى انسان ، و آن سعادت مظاهر مختلفى دارد كه خداى تعالى آنها را تنها به مؤمنين مرحمت مىكند نظير داشتن معارف حقه الهيه ، اخلاق كريمه ، اعمال صالحه و حيات طيبه در دنيا و آخرت و جنت و رضوان .\r\nو به همين جهت است كه وقتى قرآن را توصيف مىكند به اينكه رحمت براى مؤمنين\r\n\r\n","description":"","footnote":"\r\n( 1 ) مفردات راغب ، ماده « هدى » .\r\n( 2 ) « سوره انعام ، آيه 125 » .\r\n( 3 ) و هر قدر نعمت خدا را بشماريد به آخرش نمىرسيد . « سوره ابراهيم ، آيه 34 و سوره نحل ، آيه 18 » .\r\n","page_name":" 117 ","page_number":117},
  {"content":"\r\nاست ، معنايش اين است كه تنها مؤمنين را غرق در انواع خيرات و بركات مىكند ، خيرات و بركاتى كه خداى تعالى آنها را در قرآن نهفته و قرآن را خزينه آن خيرات كرده تا هر كس كه متحقق به حقايق آن شود ، و معانى آن را در خود پياده كند از آن خيرات بهره مند شود ، چنانچه مىفرمايد : « وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً » « 1 » .\r\n\r\n\r\nو ما اگر اين چهار صفتى را كه خداى سبحان در اين آيه براى قرآن برشمرده يعنى : 1 - موعظه 2 - شفاى آنچه در سينه ها است 3 - هدايت 4 - رحمت ، در نظر گرفته ، آنها را با يكديگر مقايسه نموده ، آن گاه مجموع آنها را با قرآن در نظر بگيريم ، خواهيم ديد كه آيه شريفه بيان جامعى است براى همه آثار طيب و نيكوى قرآن كه در نفوس مؤمنين ترسيم مىشود . و آن اثر را از همان اولين لحظه اى كه به گوش مؤمنين مىرسد تا آخرين مرحله اى كه در جان آنان استقرار دارد در قلوبشان حك مىكند .\r\nآرى ، قرآن در اولين برخوردش با مؤمنين آنان را چنين در مىيابد كه در درياى غفلت فرو رفته ، و موج حيرت از هر سو به آنان احاطه يافته و در نتيجه باطن آنان را به ظلمتهاى شك و ريب تاريك ساخته و دلهايشان را به انواع رذائل و صفات و حالات خبيثه بيمار ساخته لذا با مواعظ حسنه اندرزشان مىدهد و از خواب غفلت بيدارشان مىكند و از هر نيت فاسد و عمل زشت نهيشان نموده ، به سوى خير و سعادت وادارشان مىسازد .\r\nو در مرحله دوم شروع مىكند به پاكسازى باطن آنان از هر صفت خبيث و زشت و بطور دائم آفاتى را از عقل آنان و بيماريهايى را از دل آنان يكى پس از ديگرى زائل مىسازد ، تا جايى كه به كلى رذائل باطنى انسانهاى مؤمن را زايل سازد .\r\nو در مرحله سوم آنان را به سوى معارف حقه و اخلاق كريمه و اعمال صالحه دلالت و راهنمايى مىكند ، آن هم دلالتى با لطف و مهربانى ، به اين معنا كه در دلالتش رعايت درجات را مىكند ، و به اصطلاح دست آدمى را گرفته پا به پا مىبرد و او را منزل به منزل نزديك مىكند ، تا در آخر به سر منزل مقربين رسانيده به فوز مخصوص به مخلصين رستگار سازد .\r\nو در مرحله چهارم جامه رحمت بر آنان پوشانيده در دار كرامت منزلشان مىدهد و بر اريكه سعادت مستقرشان مىسازد تا جايى كه به انبياء و صديقين و شهداء و صالحين\r\n\r\n","description":"","footnote":"\r\n( 1 ) ما از قرآن چيزها نازل مىكنيم كه براى مؤمنين شفاء و رحمت است ، ولى ظالمان راى جز خسارت نمىافزايد . « سوره اسراء ، آيه 82 » .\r\n","page_name":" 118 ","page_number":118},
  {"content":"\r\n( وَحَسُنَ أُولئِكَ رَفِيقاً ) ملحقشان نموده ، در زمره بندگان مقرب خود در اعلى عليين جاى مىدهد .\r\nپس ، قرآن كريم واعظى است شفا دهنده بيماريهاى درونى ، و راهنمايى است هادى به سوى صراط مستقيم ، و افاضه كننده رحمتى است كه شفا دادن و هدايت و افاضه رحمتش به اذن خداى سبحان است و بس ، به اين معنا كه اين خود قرآن است كه چنين آثار و بركاتى دارد ، نه اينكه به وسيله چيز ديگرى اين آثار را داشته باشد ، چون قرآن سبب متصلى است بين خدا و خلقش ، پس خود او است كه براى مؤمنين شفاء و رحمت و هدايت است - دقت بفرمائيد .\r\nو به همين جهت خداى سبحان كلام را در اين آيه با خطاب به عموم مردم آغاز نمود و فرمود : * ( « يا أَيُّهَا النَّاسُ » ) * ، روى سخن را به خصوص مشركين و يا خصوص مشركين مكه نكرد ، با اينكه آيه شريفه در سياق ، گفتگو با آنان بود ، و اين خود دليل بر گفته ما است كه گفتيم صفات چهارگانه قرآن ( 1 - موعظه 2 - و شفاء ما فى الصدور 3 - هدايت 4 - و رحمت ) مربوط به عموم مردم است ، نه يك طائفه خاصى از مردم .\r\nاين بود نظريه ما در تفسير آيه مورد بحث ، ولى ديگر مفسران حرفهاى ديگرى زده‌اند ، و يكى از حرفهاى عجيبى كه بعضى « 1 » از مفسرين گفته‌اند اين است كه : « منظور از رحمت تنها آن مهر و محبتى است كه مؤمنين در بين خود و با يكديگر دارند » و ليكن اين حرف خطاء است و بطور قطع سياق آيه آن را دفع مىكند .\r\n\r\n\r\n* ( « قُلْ بِفَضْلِ اللَّه وَبِرَحْمَتِه فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ » ) * كلمه « فضل » به معناى زيادت است ، و اگر « عطيه » را فضل مىنامند بدين جهت است كه عطاء كننده غالبا چيزى را عطاء مىكند كه مورد احتياج خودش نيست . بنا بر اين ، اگر در آيه مورد بحث فيضهايى را كه خداى تعالى بر بندگانش افاضه فرموده فضل خوانده براى اين است كه اشاره كند به اينكه خداى تعالى بى نياز است ، نه احتياج دارد به اينكه چيزى را به خلق افاضه كند و نه به آن خلقى كه مورد افاضه اوست نيازمند است ( پس هم ايجاد خلق مورد افاضه اش فضل است ، و هم افاضه به آنان ) .\r\nو اين نيز بعيد نيست كه منظور از « فضل خدا » رحمت رحمانيه او و عطائى باشد كه بر عامه خلق خود دارد ، و منظور از كلمه « رحمت » خصوص افاضه اى باشد كه بر مؤمنين از خلقش دارد ، چون رحمت سعادت دينى وقتى منضم شود به نعمت عمومى در زندگى مادى - اعم از ارزاق و ساير بركات عامه - مجموع آن رحمت و اين نعمت سزاوارتر به فرح و خوشحالى و بجاتر\r\n\r\n","description":"","footnote":"\r\n( 1 ) تفسير المنار ، ج 11 ، ص 403 .\r\n","page_name":" 119 ","page_number":119},
  {"content":"\r\nاست براى انبساط و سرور ، تا يكى از اين دو .\r\nممكن است اين احتمال را بدينگونه تقويت كنيم كه در جمله * ( « بِفَضْلِ اللَّه وَبِرَحْمَتِه » ) * حرف « باء » كه باء سببيت است هم بر سر فضل در آمده و هم بر سر رحمت ، چون تكرار اين حرف اشعار دارد بر اينكه هر يك از فضل و رحمت سببى است مستقل و منظور از هر دو يك چيز نيست ، هر چند كه در جمله : * ( « فَبِذلِكَ فَلْيَفْرَحُوا » ) * حرف باء بر سر كلمه « ذلك » كه اشاره به هر دو است آمده ، و آدمى خيال مىكند كه منظور از فضل و رحمت يك چيز است ، كه اشاره را مفرد آورده و نفرموده : « فبذلكما : پس به اين دو » . و ليكن اين مفرد آوردن براى اين نبوده كه بفهماند منظور از فضل و رحمت يك چيز است ، بلكه منظور اين بوده كه بفهماند سود حاصل از مجموع فضل و رحمت آن قدر بيشتر از سود حاصل از فضل به تنهايى است كه جا دارد انسان عاقل فرح و سرور خود را منحصر در آن كند ، و در سود حاصل از فضل ( منافع مادى و دنيايى ) به تنهايى مصرف نكند .\r\nالبته اين احتمال هم هست كه منظور از فضل غير از رحمت باشد ، ولى منظور منافع مادى دنيايى نباشد ، بلكه منظور امورى باشد كه در آيه قبلى ذكر شده بود ، يعنى « موعظه » و « شفاء ما فى الصدور » و « هدى » ، و منظور از رحمت خصوص رحمت اخروى خاص به مؤمنين نباشد ، بلكه مراد همان معنايى باشد كه در آيه قبلى داشت ، و آن عبارت بود از عطيه خاصه الهى به مؤمنين يعنى سعادت دنيايى و آخرتى آنان .\r\nو معناى آيه بنا بر اين احتمال چنين مىشود : آن موعظه و شفاء ما فى الصدور و هدى كه خداى تعالى به عموم انسانها تفضل كرده و آن رحمت كه به خصوص مؤمنين داده و آنان را به زندگى طيب رسانيده سزاوارتر است به اينكه به داشتن آن ، فرح و سرور داشته باشند تا اين اموالى كه براى خود جمع مىكنند .\r\nو چه بسا كه اين وجه به آيه زير نيز تاييد شود كه فرموده : « وَلَوْ لا فَضْلُ اللَّه عَلَيْكُمْ وَرَحْمَتُه ما زَكى مِنْكُمْ مِنْ أَحَدٍ أَبَداً وَلكِنَّ اللَّه يُزَكِّي مَنْ يَشاءُ » « 1 » ، چون در اين آيه تزكيه انسانها را به فضل و رحمت خدا نسبت داده و اين به فهم آدمى بعيد است كه در آيه شريفه تزكيه را مستند به فضل به معناى عطيه عامه ( منافع مادى دنيايى ) كرده باشد . و باز از مؤيداتى كه اين وجه را تاييد مىكند اين است كه با روايات وارده در تفسير آيه سازگار است ، و در آن روايات -\r\n\r\n","description":"","footnote":"\r\n( 1 ) و اگر فضل و رحمت خدا به شما نبود احدى از شما تا ابد تزكيه نمىشد ، و اين خداى تعالى است كه هر كس را بخواهد تزكيه و پاك مىكند . « سوره نور ، آيه 21 »\r\n","page_name":" 120 ","page_number":120},
  {"content":"\r\nكه ان شاء اللَّه به زودى از نظر خواننده مىگذرد - آمده كه منظور از فضل خداى تعالى در آيه مورد بحث رسول خدا ( ص ) و منظور از رحمت او على ( ع ) و يا منظور خصوص قرآن است .\r\n* ( « فَبِذلِكَ فَلْيَفْرَحُوا » ) * - مفسرين گفته‌اند : حرف « فاء » در كلمه « فليفرحوا » زيادى است ، هم چنان كه در گفته شاعر آنجا كه گفته : « فاذا قتلت فعند ذلك فاجزعى - زمانى كه كشته شدم در آن هنگام جزع كن » زيادى آمده و ظرف « فبذلك » بدل است از جمله * ( « بِفَضْلِ اللَّه وَبِرَحْمَتِه » ) * و متعلق است به جمله « فليفرحوا » ، كه به منظور افاده حصر مقدم بر مظروفش آمده ، « 1 » و جمله * ( « هُوَ خَيْرٌ مِمَّا يَجْمَعُونَ » ) * بيان ديگرى است براى معناى حصر .\r\nپس با همه اين نكاتى كه آورديم روشن شد كه آيه شريفه نتيجه گيرى از مضمون آيه سابق است .\r\nچون خداى تعالى بعد از آنكه مردم را مخاطب قرار داد و از در منتگذارى فرمود كه : اين قرآن براى آنان موعظه و براى بيماريهاى درون سينه آنان شفاء و نيز براى آنان هدايت و براى خصوص مؤمنين ايشان رحمت است ، از باب نتيجه گيرى فرمود : حال كه چنين است ديگر جا ندارد كسى به اموالى كه جمع كرده خوشحالى كند بلكه سزاوار اين است كه مردم تنها به اين نعمتها خوشحالى كنند ، نعمتهايى كه خدا بر آنان منت نهاد و از باب فضل و رحمتش ، آنها را در اختيارشان قرار داد . آرى اين نعمتها كه مايه سعادت آنان است ، و بدون آنها سعادت عايدشان نمىشود بهتر است از مالى كه نه تنها خيرى در آن نيست ، بلكه مايه فتنه آنان ، و چه بسا مايه هلاكت و شقاوتشان است .\r\n\r\n\r\n* ( « قُلْ أرَأَيْتُمْ ما أَنْزَلَ اللَّه لَكُمْ مِنْ رِزْقٍ فَجَعَلْتُمْ مِنْه حَراماً وَحَلالًا . . . » ) *\r\nاگر در اين آيه شريفه رزق يعنى آنچه مايه امداد انسان در بقايش مىباشد را به « انزال » منسوب كرده با اينكه رزق آدمى از زمين پديد مىآيد و از آسمان نازل نمىشود ، بر اساس حقيقتى است كه قرآن كريم مبتكر آن است و آن اين است كه تمامى اشياى محدود كه در اختيار بشر قرار گرفته نامحدودى دارد كه در خزينه الهى و نزد خداى تعالى است ، و از آن خزينه آن مقدارى بر زمين و اين عالم طبيعت نازل مىشود كه خداى تعالى مقدر كرده باشد -\r\n\r\n","description":"","footnote":"\r\n( 1 ) اگر مىفرمود : « فليفرحوا بذلك » معنايش اين مىشد كه بايد به اين فضل و رحمت خوشحالى كنند ، ولى مقدم آوردن كلمه « بذلك » مىفهماند تنها و تنها بايد به اين فضل و رحمت خوشحالى كنند ، يعنى غير اين فضل و رحمت هيچ چيزى مايه خوشحالى نيست . « مترجم »\r\n","page_name":" 121 ","page_number":121},
  {"content":"\r\nتوجه فرماييد : « وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ » « 1 » ، « وَفِي السَّماءِ رِزْقُكُمْ وَما تُوعَدُونَ » « 2 » ، « وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ » « 3 » ، « وَأَنْزَلْنَا الْحَدِيدَ فِيه بَأْسٌ شَدِيدٌ » « 4 » .\r\nو اما اينكه بعضى « 5 » گفته‌اند « تعبير به انزال از اين جهت است كه ارزاق بندگان همه از باران است كه از سمت بالا يعنى از آسمان نازل مىشود » سخن درستى نيست ، زيرا صرفنظر از اينكه وجهى عوامانه است ، شامل همه آن مواردى كه در باره اش تعبير به انزال شده نمىگردد ، از قبيل آيه سوره زمر ، كه حتى گاو و گوسفند و امثال آن را ، و آيه سوره حديد كه آهن را نازل از ناحيه خداى تعالى دانسته ، و اتفاقا رزقى كه در آيه مورد بحث آمده و فرموده كه از ناحيه خدا نازل شده ، و مردم بعضى را حلال و بعضى را حرام كرده‌اند ، چهار پايان يعنى شتر و گوسفند است ، كه مشركين به بعضى از آنها عنوان « وصيله » دادند و بعضى را « سائبه » خواندند و بعضى ديگر را « حام » و . . .\r\nحرف « لام » در جمله « لكم » ، لام غايت است و معناى نفع را افاده مىكند ، و به آيه چنين معنا مىدهد كه : خداى تعالى به سود شما و به خاطر شما و براى اينكه شما بهره مند شويد رزق را برايتان نازل كرده . چون ماده انزال اگر متعدى بشود با حرف « على » و يا حرف « الى » متعدى مىشود ، و به همين جهت - كه گفتيم لام معناى نفع را افاده مىكند - است كه آيه شريفه معناى اباحه و حليت را مىرساند و مىفرمايد : خدا رزق شما را نازل كرد تا براى شما مباح و حلال باشد ، ولى شما بعضى را بر خود حرام و بعضى را حلال كرديد ، و باز همين معنا باعث شده كه كلمه « حرام » را قبل از حلال بياورد و بفرمايد : * ( « فَجَعَلْتُمْ مِنْه حَراماً وَحَلالًا » ) * ، يعنى خداى تعالى با انزال رزق ، آن را برايتان حلال كرد تا شما در زندگيتان از آن بهره مند شويد ، ولى شما از پيش خود آن رزق را دو قسم كرديد ، قسمى را حرام و قسمى ديگر را حلال .\r\nپس ، معناى آيه اين شد : اى محمد ! به اين مشركين بگو به من خبر دهيد ببينم سبب چه بوده كه\r\n\r\n","description":"","footnote":"\r\n( 1 ) هيچ چيزى نيست مگر آنكه خزينه هايش نزد ما است و ما آن را نازل نمىكنيم مگر به اندازه اى معلوم . « سوره حجر ، آيه 21 »\r\n( 2 ) رزق شما و آنچه كه وعده آن را به شما داده‌اند در آسمان است . « سوره ذاريات ، آيه 22 »\r\n( 3 ) و براى شما از چهارپايان هشت جفت نازل كرد . « سوره زمر ، آيه 6 »\r\n( 4 ) ما آهن را كه به شدت سخت است نازل كرديم . « سوره حديد ، آيه 25 »\r\n( 5 ) تفسير روح المعانى ، ج 12 ، ص 142 - تفسير الكبير ، ج 17 ، ص 120 .\r\n","page_name":" 122 ","page_number":122},
  {"content":"\r\nرزقى را كه خداى تعالى براى شما نازل كرده تا از آن بهره مند شويد ، شما دو قسمش كرديد بعضى را بر خود حرام و بعضى ديگر را حلال ساختيد ؟ و اين پر واضح است كه عمل شما افترايى است بر خداى تعالى و بدون اذن او چنين تقسيمى را مرتكب شده‌ايد .\r\n* ( « قُلْ آللَّه أَذِنَ لَكُمْ أَمْ عَلَى اللَّه تَفْتَرُونَ » ) * - اين جمله سؤالى است از سبب آن تقسيم ، يعنى دو قسم كردن رزق ، و چون واضح بود كه اين عمل مشركين بدون اذن خداى تعالى بوده زيرا مشركين از راه وحى اتصالى با خداى تعالى نداشته‌اند و رسولى هم براى آنان نيامده تا بگوئيم اين احكام را او براى آنان آورده قهرا جواب از آن استفهام اين مىشود كه مشركين اين احكام را به خدا افتراء بسته‌اند . و اگر ابتداء نفرمود : اين احكام را شما به خدا افتراء بسته‌ايد ، بلكه به صورت ترديد فرمود : « آيا خدا به شما اذن داده يا شما به خدا افتراء مىبنديد » براى اين است كه افتراى آنان را بطور كنايه به رخ آنان بكشد و به نحوى لطيف ملامت و مذمتشان كرده باشد .\r\nو آنچه در نظر ابتدايى به ذهن مىرسد اين است كه ترديد در آيه غير محصور است ( يعنى شامل همه احتمالات مىگردد ) چون منشا احكام جعلى مشركين منحصر در آن دو احتمال نيست ، همانطور كه ممكن است رسولى برايشان آمده و اذنى آورده باشد ، و يا به خدا افترا بسته باشند . همچنين ممكن است هيچيك از آن دو نباشد ، بلكه مصلحتانديشى خودشان باشد ، حال يا مصلحتى واقعى و يا مصلحتى خيالى ، و نيز ممكن است اين نيز نباشد بلكه منشا جعل اين احكام صرف هوى و هوس آنان بوده باشد ، بطورى كه در پاسخ از آيه بگويند : نه از طرف خدا اذنى براى ما رسيده و نه ما اين احكام را به خدا افتراء مىبنديم ، بلكه دلمان خواسته چنين كنيم و كرده‌ايم .\r\n\r\n\r\nو از طرف ديگر از آيه شريفه و اينكه ترديد را بين اذن خدا و افتراء به خدا انداخته استفاده مىشود كه در هر حكمى بايد خدا در ميان باشد ، پس اين حكمى كه فعلا بين مشركين رسم شده كه بعضى از حيوانات حرام و بعضى حلال شده لا بد يك منشا خدايى داشته در حالى كه چنين نيست ، يعنى در نظر ابتدايى مىتوان گفت كه اينطور نيست ، زيرا بسيارى از سنتهاى داير در بين مردم هست كه طبيعت مجتمع و يا عادت قومى و يا عوامل ديگر منشا آنها بوده .\r\nو ليكن اين دو اشكال همه در نظر بدوى به ذهن مىرسد و اگر ما در كلام خداى تعالى تدبر كنيم و بحثى عميق و ريشه اى بنمائيم ، خواهيم ديد كه از نظر قرآن كريم حكم مختص به خداى تعالى است ، و احدى از خلق حق آن را ندارد كه به تشريع حكمى مبادرت\r\n","description":"","footnote":"","page_name":" 123 ","page_number":123},
  {"content":"\r\nجسته آن را در ميان جامعه انسانى دائر و رسمى بسازد ، قرآن كريم در اين باره فرموده : « إِنِ الْحُكْمُ إِلَّا لِلَّه » « 1 » .\r\n\r\n\r\nو خداى تعالى خودش به علت اين انحصار اشاره نموده و فرموده : « فَأَقِمْ وَجْهَكَ لِلدِّينِ حَنِيفاً فِطْرَتَ اللَّه الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّه ذلِكَ الدِّينُ الْقَيِّمُ » « 2 » .\r\nپس ، به حكم اين آيه ، حكم مخصوص خداى تعالى است و معناى اين انحصار اين است كه حكم او معتمد بر خلقت و فطرت و منطبق بر آن است ، و با وضعى كه عالم هستى منطبق بر آن است مخالفتى ندارد . و علت اين عدم مخالفت اين است كه خداى سبحان خلق را به عبث نيافريده هم چنان كه خودش فرموده : « أفَحَسِبْتُمْ أَنَّما خَلَقْناكُمْ عَبَثاً » « 3 » ، بلكه خلق را به خاطر غرضهاى الهى و غايات و هدفهاى كمالى آفريده ، به اين منظور آفريده تا به فرمان فطرت متوجه آن اغراض گردند ، و بدان سو حركت كنند ، و خلقت و فطرتشان را به اسباب و ادواتى مناسب با اين حركت مجهز فرموده ، و از ميان راههايى كه منتهى به آن هدف مىشود راهى را برايشان انتخاب كرد و به سوى آن هدايتشان نمود كه پيمودن آن برايشان ممكن و آسان باشد به دو آيه زير توجه كنيد كه يكى مساله هدايت را تذكر داده و ديگرى انتخاب راه آسانتر را خاطر نشان ساخته و مىفرمايد : « أَعْطى كُلَّ شَيْءٍ خَلْقَه ثُمَّ هَدى » « 4 » و نيز مىفرمايد : « ثُمَّ السَّبِيلَ يَسَّرَه » « 5 » .\r\nبنا بر اين ، هستى هر موجود در آغاز خلقتش مناسب با آن هدف كمالى بوده كه برايش معين و مهيا شده ، و نيز خلقتش مجهز به قوا و ادواتى است كه آن موجود با به كار بستن آن قوا و ادوات مىتواند به آن هدفها برسد ، و هيچ موجودى نمىتواند به كمالى كه برايش مهيا شده برسد مگر از طريق صفات و اعمالى كه خودش بايد كسب كند . با در نظر گرفتن اين معنا واجب مىشود كه دين - يعنى قوانين جارى در صفات و اعمال اكتسابى - موبمو با نظام خلقت و فطرت منطبق باشد ، چون تنها فطرت است كه هدفهاى خود را نه فراموش مىكند و نه با هدفى ديگر\r\n\r\n","description":"","footnote":"\r\n( 1 ) جعل حكم تنها و تنها حق خداى تعالى است . « سوره يوسف ، آيه 40 »\r\n( 2 ) پس روى دلت را به سوى دين حنيف كن ، دينى كه مطابق با فطرتى است كه خداى تعالى بشر را طبق آن فطرت آفريده ، و در آفرينش خداى تعالى تبديلى نيست ، و دين استوار هم آن دينى است كه مطابق با نظام خلقت باشد . « سوره روم ، آيه 30 »\r\n( 3 ) آيا شما پنداشته‌ايد كه ما به عبث و بيهوده خلقتان كرده‌ايم ؟ « سوره مؤمنون ، آيه 115 »\r\n( 4 ) پس از خلقت هر موجودى آن موجود را هدايت كرد . « سوره طه ، آيه 50 »\r\n( 5 ) و سپس آن راه را آسان قرار داد . « سوره عبس ، آيه 20 »\r\n","page_name":" 124 ","page_number":124},
  {"content":"\r\nاشتباه مىكند ، و به انجام هيچ كارى امر و از انجام هيچ عملى نهى نمىكند مگر به خاطر آن قوا و ادواتى كه به او داده شده و آن قوا و ادوات هم دعوت نمىكند مگر به آن چيزى كه به خاطر رسيدن به آن مجهز شده ، و آن عبارت است از هدف نهايى و كمال واقعى موجود .\r\nاز ميان همه موجودات انسان نيز همين وضع را دارد و از آن مستثناء نيست . از آنجا كه مجهز به جهاز تغذيه و نكاح است ناچار حكم حقيقيش در دين فطرت اين است كه غذا بخورد و ازدواج بكند ، نه اينكه چون مرتاضان هند و رهبانان مسيحيت از آن پرهيز كند . و نيز از آنجا كه طبع بشر اجتماعى زيستن و تعاون در زندگى است ، حكم حقيقيش اين است كه در زندگى با ساير مردم شركت نموده ، از مجتمع مردم جدا نگردد و به وظائف اجتماعيش عمل كند ، و بر همين قياس ساير خصايص وجودى او اقتضاء احكامى متناسب با خود را دارد .\r\nپس ، از ميان احكام و سنتها آن حكم و سنتى براى بشر متعين شده كه هستى عام عالمى به آن دعوت مىكند ، عالمى كه بشر جزئى حقير و ناچيز از آن است ، و جزئى است كه بر خلاف ساير اجزاء مجهز به جهازى است كه او را به مرحله كمال وجودش سوق مىدهد . و بنا بر اين ، هستى عام عالمى كه اجزاء آن مرتبط و چون زنجير بهم پيوسته است ، و محل اراده خداى تعالى است ، همو حامل شريعت فطرت انسانى و داعى به سوى دين حنيف الهى است .\r\nپس ، دين حق عبارت است از « حكم خداى سبحان كه غير از حكم او حكمى نيست » و همين حكم است كه منطبق بر خلقت الهى است ، و ما وراى حكم او هر حكمى باشد باطل است ، چون آدمى را جز به سوى شقاوت و هلاكت نمىكشاند ، و جز به سوى عذاب سعير هدايت نمىكند .\r\nاز همين جا است كه آن دو اشكال قبلى حل و گشوده مىشود ، اشكال اول اين بود كه چرا تقسيم رزق حلال و حرام را منحصر به دو قسم كرد ، يكى « حلال و حرام به اذن خدا » و ديگرى « حلال و حرام بدون اذن او » ، با اينكه ممكن است بشر احكامى را به مقتضاى مصلحتى كه يا قطعى است و يا خيالى ، و يا صرف هواى نفس است براى خود تشريع كند و اصلا به خدا نسبت ندهد ، نه به حق و نه به افتراء ؟ و اشكال دوم اين بود كه از اين انحصار به دست مىآيد كه حكم مختص به خداى تعالى است ، در حالى كه مىبينيم بسيارى از سنتها در بين جوامع بشرى دائر است و عادت قومى و عوامل ديگر منشا تشريع آن بوده است .\r\nوجه اينكه گفتيم با بيان گذشته ما هر دو اشكال حل مىشود اين است كه وقتى ثابت شد كه حكم مختص به خداى سبحان است قهرا تمامى احكام و قوانينى كه داير بين مردم است يا در حقيقت حكم خداى تعالى و ماخوذ از ناحيه او به وسيله وحى و يا رسالت است ، و يا\r\n","description":"","footnote":"","page_name":" 125 ","page_number":125},
  {"content":"\r\nحكمى است كه به خدا افتراء بسته‌اند ، و شق سوم ندارد .\r\nعلاوه بر اين مشركين احكامى را كه بدعت نهاده و در بين خود باب كرده بودند به خداى سبحان نسبت مىدادند و مىگفتند اين احكام احكام خدا است ، هم چنان كه قرآن كريم به اين معنا اشاره نموده و مىفرمايد : « وَإِذا فَعَلُوا فاحِشَةً قالُوا وَجَدْنا عَلَيْها آباءَنا وَاللَّه أَمَرَنا بِها » « 1 » .\r\n* ( « وَما ظَنُّ الَّذِينَ يَفْتَرُونَ عَلَى اللَّه الْكَذِبَ يَوْمَ الْقِيامَةِ . . . » ) *\r\nاز آنجا كه پاسخ از استفهام سابق كه پرسيد : * ( « آللَّه أَذِنَ لَكُمْ أَمْ عَلَى اللَّه تَفْتَرُونَ » ) * از مورد كلام معلوم بود ، و آن اين بود كه : نه ، خداى تعالى به آنان اذن نداده بلكه به خدا افتراء بسته‌اند ، اينك در آيه مورد بحث و عاقبت امر اين پاسخ را بيان مىكند ، مىفرمايد :\r\nافتراء بستن به خداى تعالى به حكم بداهت عقلى از گناهان بزرگ است ، و قهرا اثر بدى خواهد داشت . و يا از باب تهديد مىفرمايد : « اينها كه بر خداى تعالى افتراء مىبندند فكر مىكنند چه وضعى در قيامت دارند » ؟\r\nو اما جمله * ( « إِنَّ اللَّه لَذُو فَضْلٍ عَلَى النَّاسِ وَلكِنَّ أَكْثَرَهُمْ لا يَشْكُرُونَ » ) * ، شكايت و عتابى است كه بوسيله آن اشاره شده به عادت نكوهيده مردم ، كه بيشترشان نعمتهاى الهى را كفران مىكنند ، و در مقابل عطيه و نعمتى كه او به آنان ارزانى داشته شكر نمىگزارند . و منظور از « فضل » در اين جمله همان عطيه الهى است ، چون گفتگو در باره رزقى بود كه خدا براى بشر نازل كرده و رزق هم فضل است ، و اينكه مردمى پاره اى از عطاياى خداى تعالى را بر خود حرام كرده‌اند ، كفران آن نعمت و بجا نياوردن شكر آن است .\r\nو با برگشتن ذيل آيه به صدر آن ، افتراء بر خداى تعالى از مصاديق كفران نعمت خدا مىشود ، و معناى آن چنين مىشود : خداى تعالى داراى فضل و عطاء بر مردم است . و ليكن بيشتر مردم كفرانگر نعمت و فضل اويند ، بنا بر اين آنها كه نعمت خدا و رزق او را كفران نموده ، از باب كفرانگرى نعمت و فضل اويند ، بنا بر اين آنها كه نعمت خدا و رزق او را كفران نموده ، از باب كفرانگرى ، پاره اى از عطاياى او را بر خود حرام مىكنند ، و اين تحريم را به خدا افتراء مىبندند فكر مىكنند در قيامت چه وضعى خواهند داشت ؟\r\n* ( « وَما تَكُونُ فِي شَأْنٍ وَما تَتْلُوا مِنْه مِنْ قُرْآنٍ وَلا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً . . . » ) *\r\nراغب گفته : كلمه « شان » به معناى حال و امرى است كه بر وفق و به صلاحيت پيش\r\n\r\n","description":"","footnote":"\r\n( 1 ) و چون عمل زشتى مرتكب مىشوند ( در پاسخ كسى كه مىپرسد : چرا چنين مىكنيد ؟ ) مىگويند : پدران خود را بر اين رسم يافتيم ، و خدا هم همين طور دستورمان داده . « سوره اعراف ، آيه 28 »\r\n","page_name":" 126 ","page_number":126},
  {"content":"\r\nمىآيد ، و اين كلمه استعمال نمىشود مگر در احوال و امور بزرگ هم چنان كه در آيه « كُلَّ يَوْمٍ هُوَ فِي شَأْنٍ » در همين معنا آمده « 1 » .\r\nو در جمله * ( « وَما تَتْلُوا مِنْه مِنْ قُرْآنٍ » ) * ظاهرا ضمير « منه » به خداى سبحان برمىگردد ، و حرف « من » در اول ، ابتدايى و نشوى ، و در دوم بيانى است ، و معناى جمله اين است : تو اى پيامبر ! هيچ چيز كه نام آن قرآن باشد ، يعنى ناشى از ناحيه خدا باشد ، نمىخوانى مگر آنكه خدا شاهد و ناظر آن است .\r\n* ( « وَلا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيه » ) * - افاضه در فعل به معناى آن است كه چند نفر دسته جمعى آن چنان سرگرم كارى بشوند كه از هر چيز ديگرى غافل گردند و در جمله * ( « إِلَّا كُنَّا عَلَيْكُمْ شُهُوداً » ) * التفاتى از غيبت به تكلم مع الغير به كار رفته ، در جمله قبلى در كلمه « منه » خداى تعالى غايب فرض شده بود و در اينجا متكلم مع الغير به حساب آمده ، و نكته اين التفات اين است كه خواسته است اشاره كند به اينكه شهود و گواهان بر اعمال شما تنها خداى تعالى نيست ، بلكه بسيارند ، هم ملائكه شاهدند و هم مردم ، و خداى تعالى هم در ما وراى اينها محيط بر شما است ، و وقتى كه گوينده شخصى بزرگ و داراى اعوان و خدمه باشد ، از سوى خود و اعوانش سخن مىگويد ، و چه بزرگى بزرگتر از خداى تعالى .\r\nالبته اين نكته را هم بايد در نظر داشت كه اصل اين التفات از اول آيه شروع مىشود ، چون آيات قبل از اين آيه خطاب را متوجه رسول خدا ( ص ) كرده و مشركين را غايب به حساب آورده بودند و با واسطه ، با آنان سخن مىگفتند چون رسول خدا مخاطب آيات بود و منظور مشركين بودند ، و هيچ سخنى متوجه خود آن جناب نبود ، و ناگهان در اين آيه سخن را متوجه شخص آن جناب نموده و مطلبى كه خاص آن حضرت است گوشزد مىنمايد ، مىفرمايد :\r\n* ( « وَما تَكُونُ فِي شَأْنٍ وَما تَتْلُوا مِنْه مِنْ قُرْآنٍ . . . » ) * آن گاه قبل از اينكه به آن جناب بفرمايد : « خدا ناظر بر آن است » آن حضرت را با مشركين يك جا به حساب آورده و در يك خطاب مخاطب قرار داده و فرموده : « * ( وَلا تَعْمَلُونَ مِنْ عَمَلٍ ) * - و هيچ عملى از تو و از مشركين سر نمىزند » ، « * ( إِلَّا كُنَّا عَلَيْكُمْ شُهُوداً ) * - مگر آنكه ما به آن ناظريم » كه در اين خطاب مشركين را ضميمه رسول گرامى خود كرد با اينكه مشركين غايب بودند . و اين گونه سخن گفتن يعنى خطاب را به نوعى تغليب گسترده كردن شايع و رايج است ، خود ما نيز به يكديگر مىگوئيم تو و قومت چنين و چنان مىكنيد ( با اينكه مخاطب ما يك نفر است ) .\r\n\r\n","description":"","footnote":"\r\n( 1 ) مفردات راغب ، ماده « شان » .\r\n","page_name":" 127 ","page_number":127},
  {"content":"\r\nدليل بر اينكه خطاب در آيه به نوعى تغليب و به نحو انضمام است ، جمله بعدى است كه مىفرمايد : * ( « وَما يَعْزُبُ عَنْ رَبِّكَ . . . » ) * كه خطاب را متوجه شخص رسول خدا ( ص ) نموده ، از اين مىفهميم كه خطاب به آن جناب بر طبق سياق قبلى جريان يافته است .\r\n\r\n\r\nو به هر حال ، تحول مذكور در خطاب آيه براى اين است كه اشاره كند به اينكه سلطنت و احاطه تام الهى كه بر اعمال واقع مىشود ، شهادت و علمى است به كاملترين وجهش ، و شهادت و علمى است بر كل اعمال و بر همه جهات اعمال ، و احدى از خلائق از آن مستثناء نيست ، نه هيچ پيامبرى ، نه هيچ مؤمنى و نه هيچ مشركى ، شهادت و علمى است كه هيچ عملى از اعمال نيز از آن مستثناء نيست ، پس مبادا كسى توهم كند كه از اعمال رسول خدا ( ص ) چيزى بر خداى تعالى پوشيده مىماند و در روز قيامت به حساب اعمال آن جناب رسيدگى نمىشود ، نه ، شخص رسول خدا ( ص ) هم بايد همين اعتقاد را در باره پروردگارش داشته و مراقب اعمال خود باشد .\r\nدر آيه مورد بحث با اينكه جمله * ( « وَما تَكُونُ فِي شَأْنٍ » ) * تمامى اعمال رسول خدا ( ص ) را شامل بود ، مع ذلك تنها بر يكى از اعمال آن جناب انگشت گذاشته شده و آن مساله « تلاوت قرآن » است ، و اين به منظور اشاره به اهميت اين عمل و عنايت بيشتر به آن است .\r\nدر اين آيه دو نكته به چشم مىخورد ، اول اينكه در موعظه به رسول خدا ( ص ) و به امتش تشديد شده ، و دوم اينكه آنچه از قرآن كه رسول خدا ( ص ) براى مردم مىخوانده به وحى الهى بوده و كلام خداى تعالى نه دستخوش تغيير مىشود و نه باطل در آن راه مىيابد ، نه رسول خدا ( ص ) در گرفتن آن وحى دچار اشتباه مىشود و نه در تلاوت آن براى مردم ، و بنا بر اين مضمون آيه شريفه نزديك به مضمون آيه زير است كه مىفرمايد : « عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً لِيَعْلَمَ أَنْ قَدْ أَبْلَغُوا رِسالاتِ رَبِّهِمْ » « 1 » .\r\n* ( « وَما يَعْزُبُ عَنْ رَبِّكَ مِنْ مِثْقالِ ذَرَّةٍ . . . » ) * - كلمه « عزوب » كه فعل مضارع « يعزب » از آن گرفته شده به معناى غيبت و دورى و خفاء است ، و اين تعبير اشاره دارد به اينكه همه اشياء عالم\r\n\r\n","description":"","footnote":"\r\n( 1 ) خدا عالم به غيب است ، و احدى از خلائق را مسلط و محيط بر غيب خود نمىكند مگر رسولى كه خودش بپسندد ( تازه ) در مورد آن رسول رقيبانى در كمين مىگمارد تا معلوم كند اين رسولان رسالت پروردگارشان را ابلاغ كرده‌اند . « سوره جن ، آيات 26 - 28 »\r\n","page_name":" 128 ","page_number":128},
  {"content":"\r\nنزد خداى تعالى حاضرند ، و هيچ چيز از ساحت مقدس او غايب نيست ، و او هر چيزى را در كتابى حفظ و ضبط كرده و از آن كتاب چيزى زايل نمىشود . ما در سابق ( جلد هفتم ) در تفسير آيه « وَعِنْدَه مَفاتِحُ الْغَيْبِ » « 1 » مطالبى مربوط به اين بحث ايراد كرديم .\r\n* ( « أَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ . . . » ) *\r\nاين آيه جمله اى است استينافيه ( يعنى سخنى از نو آغاز كرده ) چيزى كه هست با غرض سوره كه همان دعوت به ايمان آوردن به كتاب خدا و تشويق اعتقاد به توحيد خدا به معناى وسيعش مىباشد ، ارتباط دارد .\r\nو از آنجا كه مطلب اهميت داشته ، آيه را با لفظ « ألا : آگاه و به هوش باشيد » افتتاح كرده ، و اين كلمه به منظور هشدار به كار مىرود ، و خداى سبحان در اين آيه و دو آيه بعدش مطلب مهمى آورده و آن عبارت است از معرفى اوليايش و بيان آثارى كه ولايت آنان دارد و خصائصى كه مختص به ايشان است .\r\n\r\n\r\nكلمه « ولايت » هر چند كه اهل لغت معانى بسيارى براى آن بر شمرده‌اند ، ليكن اصل در معناى آن بر طرف شدن واسطه در بين دو چيز است ، به گونه اى كه بين آن دو ، واسطه اى كه از جنس آنها نيست وجود نداشته باشد ( كه در اين صورت هر يك ولى ديگرى محسوب مىشوند ) . و ليكن از باب استعاره در معناى ديگرى نيز استعمال شده ، و آن نزديكى چيزى به چيز ديگر است ، حال اين نزديكى به هر وجهى كه باشد ، چه نزديكى به مكان باشد و چه به نسب و خويشاوندى و چه به مقام و منزلت و چه به دوستى و صداقت و چه به غير اينها ، كه با اين حساب كلمه « ولى » بر هر دو طرف ولايت اطلاق مىشود ، ( اين ولى او است ، و او ولى اين است ، يعنى از نظر مكان و يا خويشاوندى و يا مقام و يا دوستى و يا غير اينها نزديك وى است ) ، مخصوصا اگر معناى اصلى كلمه را در نظر بگيريم كه عبارت بود از اتصال دو چيز به يكديگر و نبودن واسطه اى بين آن دو اين اطلاق طرفينى روشنتر مىشود ، چون يكى از آن دو چيز آن چنان در دنبال آن ديگرى قرار گرفته كه هيچ چيز ديگرى غير اين ، به دنبال آن قرار نگرفته .\r\nپس ، وقتى مىگوئيم خداى تعالى ولى بنده مؤمنش مىباشد ، معنايش اين است كه آن چنان وصل به بنده است و آن چنان متولى و مدبر امور بنده است كه هيچ كس ديگرى اين چنين ارتباطى را با آن بنده ندارد ، او است كه بنده را به سوى صراط مستقيم هدايت مىكند ، امر\r\n\r\n","description":"","footnote":"\r\n( 1 ) « سوره انعام ، آيه 59 » .\r\n","page_name":" 129 ","page_number":129},
  {"content":"\r\nمىكند ، نهى مىكند ، به آنچه سزاوار است وا مىدارد ، از آنچه نكوهيده است باز مىدارد و او را در زندگى دنيايى و آخرتيش يارى مىكند . هم چنان كه از اين طرف نيز مىگوئيم مؤمن واقعى ولى خدا است ، زيرا آن چنان وصل به خدا است كه متولى اطاعت او در همه اوامر و نواهى او است ، و تمامى بركات معنوى از قبيل هدايت ، توفيق ، تاييد ، تسديد و به دنبالش اكرام به بهشت و رضوان را از خداى تعالى مىگيرد .\r\nپس ، اولياى خدا - به هر حال - تنها مؤمنيناند ، زيرا خداى تعالى خود را ولى آنان در حيات معنويشان دانسته و فرموده : « وَاللَّه وَلِيُّ الْمُؤْمِنِينَ » « 1 » چيزى كه هست آيه بعد از اين آيه كلمه « ولايت » را طورى تفسير مىكند كه با اين ادعاء كه خداى تعالى ولى همه مؤمنين باشد ، نمىسازد ، چون ما مىدانيم در بين مؤمنين كسانى هستند كه در عين داشتن ايمان مبتلا به شركند ، هم چنان كه خود خداى تعالى فرموده :\r\n« وَما يُؤْمِنُ أَكْثَرُهُمْ بِاللَّه إِلَّا وَهُمْ مُشْرِكُونَ » « 2 » . آيه بعد از آيه مورد بحث مؤمنين ولى خدا را چنين معرفى كرده : * ( « الَّذِينَ آمَنُوا وَكانُوا يَتَّقُونَ » ) * « 3 » ، تازه به صرف داشتن ايمان و تقوا معرفى نكرده بلكه با آوردن كلمه « كانوا » فهمانده كه اولياى خدا قبل از ايمان آوردن تقوايى مستمر داشته‌اند ، فرموده : * ( « الَّذِينَ آمَنُوا » ) * و سپس بر اين جمله عطف كرده كه : * ( « وَكانُوا يَتَّقُونَ » ) * ، و با آوردن اين جمله مىفهماند كه اولياى خدا قبل از تحقق اين ايمان از آنان ، دائما تقوا داشته‌اند ، و معلوم است كه ايمان ابتدايى مسبوق به تقوا نيست ، بلكه ايمان و تقوا در افراد معمولى متقاربند و با هم پيدا مىشوند ، و يا بر عكس اولياى خدا اول ايمان در آنان پيدا مىشود ، بعدا به تدريج داراى تقوا مىگردند ، آن هم تقواى مستمر و دائمى .\r\n\r\n\r\nپس منظور از اين ايمان مرتبه ديگرى از مراتب ايمان است ، غير آن مرتبه اول كه در افراد معمولى يافت مىشود . در جلد اول اين كتاب در تفسير آيه 130 سوره بقره نيز گفتيم كه براى هر يك از ايمان و اسلام و همچنين براى شرك و كفر مراتب مختلفى است كه بعضى فوق بعضى ديگر است . مرتبه اول از اسلام عبارت است از اينكه آدمى كلمه شهادتين را بر زبان جارى سازد ، و به ظاهر تسليم دستورات دين گردد . دنبال اين مرتبه ، مرتبه دوم اسلام است كه اولين مرتبه ايمان شمرده مىشود ، و آن عبارت است از اينكه گوينده شهادتين قلبا به مضمون آن دو\r\n\r\n","description":"","footnote":"\r\n( 1 ) « سوره آل عمران ، آيه 68 » .\r\n( 2 ) اكثر آنان به خدا ايمان نمىآورند مگر اينكه در عين حال مشركند . « سوره يوسف ، آيه 106 »\r\n( 3 ) كسانى كه ايمان مىآورند و از هر گناهى پروا دارند .\r\n","page_name":" 130 ","page_number":130},
  {"content":"\r\nشهادت معتقد شود ، و بطور اجمال و بى چون و چرا قبول داشته باشد كه اسلام دين حق است ، هر چند كه بطور تفصيل به همه عقائد حقه دين معتقد نشده باشد ، به همين جهت است كه در آيه سوره يوسف اين معنا را ممكن شمرده كه ايمان به خدا از پاره اى جهات با شرك جمع شود ، و فرموده : « وَما يُؤْمِنُ أَكْثَرُهُمْ بِاللَّه إِلَّا وَهُمْ مُشْرِكُونَ » و اين مرحله از اسلام و ايمان به تدريج صفا و نمو پيدا مىكند تا آنجا كه بنده خدا از هر جهت و در تمامى امورى كه به خداى تعالى برگشت مىكند - كه قهرا همه امور عالم است ، زيرا برگشت تمامى امور به خداست - بى چون و چرا تسليم خدا شود ، و هر درجه كه اسلام آدمى بالا برود يك درجه نيز به ايمان او اضافه مىشود ، يعنى داراى ايمانى مناسب با لوازم آن مرتبه از اسلام مىگردد ، تا آنجا كه بنده خدا به حقيقت معناى الوهيت تسليم امر پروردگارش مىشود ، و حقيقتا خود را عبد و خدا را إله و معبود خود مىداند .\r\nاينجاست كه ديگر اعتراض و خشم از او سر نمىزند ، در برابر هيچ امرى از قضاء و قدر و حكم پروردگارش ناراحت نمىشود و بر هيچيك از خواسته هاى او اعتراض نمىكند . در مقابل اين مرحله از تسليم ايمانى قرار دارد كه همان يقين به اللَّه است ، و يقين به تمامى آنچه كه به اللَّه برگشت دارد ، و اين ايمان كاملى است كه به وسيله آن عبوديت عبد به حد تمام مىرسد ، و ديگر نقصى در ايمانش باقى نمىماند .\r\nخداى تعالى در باره چنين ايمانى فرموده : « فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً » « 1 » و به نظر مىرسد كه همين مرتبه از ايمان و يا مرتبه اى نزديك به اين مرتبه ، مراد آيه شريفه * ( « الَّذِينَ آمَنُوا وَكانُوا يَتَّقُونَ » ) * باشد ، چون گفتيم ايمان در اين جمله ايمانى است بعد از تقواى مستمر نه ايمان ابتدايى كه ايمان مرتبه اول است ، به بيانى كه گذشت .\r\nعلاوه بر اين ، در آيه مورد بحث اهل اين مرتبه از ايمان را اينطور معرفى و توصيف كرده كه : * ( « لا خَوْفٌ عَلَيْهِمْ وَلا هُمْ يَحْزَنُونَ » ) * ، و اين جمله به خوبى دلالت مىكند بر اينكه منظور از اين ايمان ، درجه عالى از ايمان است ، آن ايمانى كه با آن معناى عبوديت و مملوكيت صرف ، براى بنده به حد كمال مىرسد ، و بنده غير از خداى واحد بى شريك مالكى نمىبيند و معتقد\r\n\r\n","description":"","footnote":"\r\n( 1 ) پس به پروردگارت سوگند كه اين مردم ايمان نمىآورند و ايمانشان ايمان واقعى نيست ، مگر وقتى كه تو را در اختلافهايى كه بينشان پديد مىآيد حكم قرار دهند ، و چون در رفع اختلافهايشان حكمى كردى ، در دل خود هيچ ناراحتى از قضاوت تو احساس نكنند ، و به تمام معنا تسليم حكم تو باشند . « سوره نساء ، آيه 65 »\r\n","page_name":" 131 ","page_number":131},
  {"content":"\r\nمىشود كه خودش چيزى ندارد تا از فوت آن بترسد و يا به خاطر از دست دادن آن اندوهناك گردد .\r\n\r\n\r\nچون خوف هميشه از اينجا سرچشمه مىگيرد كه نفس ، احتمال ضررى را بدهد كه ضرر او است ، و از اين راه اندوه به دل وارد مىشود كه آدمى چيزى را كه دوست داشته از دست بدهد ، و يا چيزى را كه كراهت داشته گرفتارش شود . و خلاصه ، خوف و اندوه به خاطر از دست دادن نفع و يا برخورد با ضرر دست مىدهد ، و تحقق اين خوف و اندوه وقتى قابل تصور است كه آدمى براى خود ملك و يا حقى نسبت به آن چيزى كه از آن خوف و اندوه دارد قائل باشد ، مثلا خود را مالك فرزند و يا جاه ، و يا آنها و غير آنها را متعلق حق خود بداند ، و اما چيزى را كه مىداند به هيچ وجه بين او و آن چيز علقه و رابطه اى نيست ، هيچ وقت در باره آن نه ترسى پيدا مىكند و نه اندوهى . و بر اين حساب اگر كسى را فرض كنيم كه معتقد است به اينكه تمامى عالم و تك تك موجودات آن و حتى وجود خودش ملك مطلق خداى سبحان است و احدى در اين ملكيت شريك او نيست قهرا خود را نيز مالك هيچ چيز نمىداند ، و هيچ چيزى را متعلق حق خود به حساب نمىآورد تا در باره آن دچار خوف و يا اندوه گردد ، و اين حالت همان وضعى است كه خداى تعالى اولياى خود را به داشتن آن توصيف نموده و فرموده : * ( « أَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ » ) * .\r\nپس اولياى خدا نه از چيزى مىترسند ، و نه براى چيزى اندوه مىخورند - نه در دنيا و نه در آخرت - مگر آنكه خداى تعالى اراده كند كه آنان از چيزى بترسند و يا در باره آن اندوه خورند ، همانطور كه از آنان خواسته است تا از پروردگارشان بترسند ، و از فوت كرامتى الهى كه از آنان فوت شده اندوه بخورند ، و همه اينها مراحلى است از تسليم خدا شدن - دقت بفرمائيد .\r\nبنا بر اين ، اطلاق آيه كه خوف و اندوه را بطور مطلق از اولياى خدا نفى مىكند ، دلالت دارد بر اينكه اولياى خدا هم در دنيا متصف به نداشتن خوف و اندوهند ، و هم در آخرت . و اما امثال آيات : « إِلَّا الْمُتَّقِينَ يا عِبادِ لا خَوْفٌ عَلَيْكُمُ الْيَوْمَ وَلا أَنْتُمْ تَحْزَنُونَ الَّذِينَ آمَنُوا بِآياتِنا وَكانُوا مُسْلِمِينَ » « 1 » ، منافاتى با اين اطلاق ندارد ، زيرا هر چند ظاهر آن آيات اين است كه در مقام معرفى اولياى خدا است به آن معنايى كه آيه مورد بحث براى اولياى خدا كرده الا اينكه\r\n\r\n","description":"","footnote":"\r\n( 1 ) مگر متقين كه به ايشان گفته مىشود : اى بندگان من امروز هيچ ترسى بر شما نيست ، و اندوهى نخواهيد داشت ، و متقين همان كسانى هستند كه به آيات ما ايمان دارند و تسليم ما بوده‌اند . « سوره زخرف ، آيه 68 و 69 »\r\n","page_name":" 132 ","page_number":132},
  {"content":"\r\nصرف اثبات عدم خوف و عدم حزن در روز قيامت ثابت نمىكند كه در دنيا خوف و حزن دارند ، ( چون به قول معروف اثبات شىء نفى ما عدا نمىكند ) . بله ، البته بين دو نشاة دنيا و آخرت فرق هست ، و آن اين است كه در آخرت نعمتها و كرامتها همه خالصند و نهايت درجه از صفا و خلوص را دارند ، ولى همين نعمتها و كرامتها در دنيا مشوب و ناخالصند .\r\nو نظير آن آيات آيه زير است كه مىفرمايد : « إِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَلا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ تُوعَدُونَ ، نَحْنُ أَوْلِياؤُكُمْ فِي الْحَياةِ الدُّنْيا وَفِي الآخِرَةِ » « 1 » هر چند اين آيات ظاهرند در اينكه اين نازل شدن و بشارت آوردن ملائكه در روز مرگ صورت مىگيرد ، چون فرموده : « كُنْتُمْ تُوعَدُونَ - وعده اش به شما داده شده بود » و نيز فرموده : « أَبْشِرُوا - مژده باد شما را به بهشت » ، و ليكن همانطور كه قبلا نيز گفتيم صرف اثبات يك زمان ، كافى نيست در نفى زمان ديگر .\r\nاين بود نظريه ما ، كه اطلاق لفظ آيه بر آن دلالت مىكرد ، و آيات ديگر هم آن را تاييد مىنمود ، ولى بيشتر مفسرين جمله * ( « لا خَوْفٌ عَلَيْهِمْ وَلا هُمْ يَحْزَنُونَ » ) * را مقيد به روز مرگ و روز قيامت نموده ، و در اين نظريه به آيات مربوط به آخرت استناد جسته‌اند و خصوصيتى را كه لفظ * ( « الَّذِينَ آمَنُوا وَكانُوا يَتَّقُونَ » ) * دارد در نظر نگرفته خيال كرده‌اند كه ايمان و تقوا دو امر متقارب و ملازم يكديگرند ، و چنين نتيجه گرفته‌اند كه آيه مىخواهد بگويد : « اولياى خدا كه همان متقين از اهل ايمان هستند در آخرت نه خوفى دارند و نه اندوهى » ولى خواننده محترم خود مىداند كه اين تقييد هيچ دليلى ندارد .\r\nو بعضى « 2 » از مفسرين نظريه ما را اختيار كرده و گفته‌اند « جمله مورد بحث هم شامل خوف و اندوه دنيا مىشود و هم خوف و اندوه آخرت » و ليكن از يك جهت ديگر معناى آيه را تباه كرده و گفته‌اند : مراد از اولياى خدا آن طور كه آيه بعدى تفسيرش مىكند همه متقين از مؤمنيناند ، و مراد از اينكه فرمود : خوف و اندوهى ندارند اين است كه مؤمنين با تقوا ، نه آن خوفى را كه بر كفار و فاسقان و ظالمان عارض مىشود - كه همان اهوال موقف محشر و عذاب آن موقف و عذاب آخرت است - دارند ، و نه اندوه آنان را ، چون كفار اين اندوه را دارند كه چرا تا در دنيا بودند براى امروز خود كارى نكردند ، و مؤمنين با تقوا نه آن خوف را دارند و نه اين اندوه را ،\r\n\r\n","description":"","footnote":"\r\n( 1 ) محققا كسانى كه گفتند پروردگار ما اللَّه است ، و سپس استقامت ورزيدند ، ملائكه بر آنان نازل مىشوند و اين بشارت را مىآورند كه نترسيد و غمگين مباشيد و خرسندى كنيد به بهشتى كه قبلا وعده اش به شما داده شده ، ما اولياى شماييم هم در زندگى دنيا و هم در آخرت . « سوره فصلت ، آيه 30 و 31 » .\r\n( 2 ) تفسير المنار ، ج 11 ، ص 416 .\r\n","page_name":" 133 ","page_number":133},
  {"content":"\r\nنه در دنيا و نه در آخرت .\r\n\r\n\r\nيكى از مفسرين « 1 » بعد از اين نتيجه گيرى گفته : اما اصل خوف و حزن يكى از احوال عارضه بر بشر است ، و هيچ بشرى نيست كه اين عوارض و احوال را نداشته باشد ، چيزى كه هست افراد مؤمن با تقوا و صالح از آنجا كه علم و اعتقاد دارند به اينكه اگر خداى تعالى آنان را گرفتار خوف و اندوه كند از باب تربيت و تكميل نفوس آنان و خالص كردنشان از راه جهاد در راه اوست ، و گرفتارشان مىكند تا در اثر صبر بر مصائب ، اجرشان را زياد كند - و آيات بسيارى بر اين معنا دلالت دارد - لذا در برابر خوفها و اندوه ها صبر مىكنند ، و به اين سنتى كه خداى تعالى در ميان همه افراد بشر جارى ساخته راضى هستند .\r\nو اما اينكه آيه را مقيد كرد به اينكه آن چيزى را كه از اولياى خدا نفى شده همان خوف و حزنى است كه بر كفار عارض مىشود نه آن خوف و حزنى كه بر حسب طبيعت بشرى و سنت الهى به عموم مؤمنين دست مىدهد ، و در اين گفتارش استناد جسته به آيات بسيارى از قرآن كريم ، نه اصل گفته اش درست است و نه استنادش ، زيرا هيچ آيه اى از قرآن كريم خوف و اندوه مورد بحث را مقيد به آن نمىسازد .\r\nو اما اينكه گفت : اصل خوف و اندوه از لوازم طبع بشرى و از سنن جارى الهى در بين بشر است و احدى از آن مستثناء نيست چيزى كه هست مؤمنين صالح در برخورد با ناملايمات خويشتندارتر و نسبت به سنن الهى راضىترند ، سخنى است نادرست و ناشى است از اينكه منظور از آيه را نفهميده و در بحث از اخلاق عاليه و مقامات معنوى انسانى تعمق نكرده و همين سطحىنگرى او را واداشته به اينكه حال بندگان مكرم و مقرب الهى يعنى انبياء و اولياء را به حال افراد متوسط از عامه مردم قياس كند و گمان كند آن حالات و عوارضى كه به قول او عوارض طبيعى بشرى است ، همانطور كه بر عامه مردم عارض مىشود بر خواص نيز عارض مىگردد ، و احوالى كه بر متوسطين از مردم سنگين و تلخ است بر كاملين از بشر نيز ناگوار و تلخ است ، و غفلت كرده از اينكه لازمه اين سخن اين است كه بين دارندگان مقامات معنوى و درجات حقيقى و بين ساير مردم هيچ فرقى نباشد ، و آنچه براى متوسطها متعذر و دشوار است براى اولياى خدا و انسانهاى كامل نيز چنين باشد ، و در نتيجه به نظر اين مفسر مقامات معنوى و درجات حقيقى غير از عناوين و اسمايى بى معنا چيزى نيست و در ما وراى اين الفاظ حقيقتى و واقعيتى نباشد ، اعتباراتى باشد كه مردم در بين خود قرار داده و اصطلاح كرده‌اند ، نظير\r\n\r\n","description":"","footnote":"\r\n( 1 ) تفسير المنار ، ج 11 ، ص 416 .\r\n","page_name":" 134 ","page_number":134},
  {"content":"\r\nمقامات وهمى و درجات رسمى اجتماعى كه جوامع به منظور حفظ نظام اجتماعى خود قرار مىدهند كه فلان شخص پادشاه و آن ديگرى وزير و آن ديگرى رئيس و بقيه مرؤس و رعيت باشند .\r\nپس ، معلوم شد كه اين مفسر حق بحث علمى را اداء نكرده و آن مقدار كه بايد ، تعمق ننموده تا به نتيجه حقيقى بحث هدايت شود و بفهمد كه توحيد كامل ، حقيقت ملك را منحصر در خداى سبحان مىكند و بر اين اساس غير از خداى تعالى هيچ چيزى استقلال در تاثير ندارد ، تا حب و بغض ما انسانها و يا خوف و اندوه و يا فرح و تاسف و يا حالات ديگرمان متعلق به آن شود ، و كسى كه اعتقاد به توحيد ، سراسر وجودش را فرا گرفته خوف و اندوه و حب و كراهتش را از خدا مىداند ، اينجاست كه ديگر بين اين دو گفتار ما تناقض نخواهد بود ، كه از يك سو بگوئيم : موحد جز از خدا از هيچ چيز ديگر نمىترسد ، و از سوى ديگر بگوئيم : موحد از بسيارى چيزها كه مضر است مىترسد ، و از بسيارى از امور كه كراهت دارد حذر مىنمايد - دقت فرماييد .\r\nپس مفسر نامبرده نه معناى توحيد كامل را فهميده و نه در بحث قرآنى راهى متقن رفته است تا برايش روشن شود كه جمله * ( « أَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ » ) * خوف و حزن را بطور مطلق نفى كرده ، و نفى آن را مقيد به هيچ قيدى و هيچ حالى نفرموده ، تنها قيدى كه براى اين جمله در قرآن كريم مىبينيم آياتى است كه مىفرمايد : اولياى خدا از خدا مىترسند ، پس اين اولياء از هيچ چيزى نه در دنيا و نه در آخرت نمىترسند و اندوهناك نمىشوند ، تنها ترسى كه دارند از خداى سبحان است .\r\nو اما اينكه گفت : آيات بسيارى تصريح دارد بر اينكه مؤمنين در هنگام مرگ و يا در روز قيامت خوف و حزنى ندارند ، منظور آن آيات ، بيان حال مؤمنين است در يك ظرف خاص ، و اين باعث نمىشود كه همين مؤمنين در ظرفى ديگر دچار خوف و حزن بشوند . آرى ، نفى و يا اثبات چيزى در يك مورد منافات ندارد به اينكه در موردى ديگر خلاف آن ، يعنى آن نفى شده را اثبات ، و آن اثبات شده را نفى نمود ، و اين بر كسى پوشيده نيست .\r\nعلاوه بر اين ، خود آيه شريفه دلالت دارد بر اينكه اين صفت ، صفت تمامى مؤمنين نيست بلكه صفت طايفه خاصى از مؤمنين است ، طايفه اى كه از سايرين به داشتن مرتبه خاصى از ايمان ممتاز شده‌اند ، مرتبه اى كه ساير مؤمنين آن را ندارند و جمله * ( « الَّذِينَ آمَنُوا وَكانُوا يَتَّقُونَ » ) * - به بيانى كه در باره دلالت آن گذشت - آن مرتبه خاص را تفسير مىكند .\r\nو كوتاه سخن اينكه ، نفى و برداشتن خوف از غير خدا و نفى حزن از اولياى او به اين\r\n","description":"","footnote":"","page_name":" 135 ","page_number":135},
  {"content":"\r\nمعنا نيست كه براى اولياء اللَّه خير و شر ، نفع و ضرر ، نجات و هلاكت ، راحت و خستگى ، لذت و درد و نعمت و بلاء يكسان ، و درك اولياى خدا در باره آنها شبيه به هم باشد ، چون عقل انسانى بلكه شعور عام حيوانى هم اين معنا را نمىپذيرد ، بلكه معنايش اين است كه اولياى خدا براى غير خداى تعالى هيچ استقلالى در تاثير نمىبينند و مؤثر مستقل را تنها خداى تعالى مىدانند و مالكيت و حكم را منحصر در خداى عز و جل دانسته ، در نتيجه از غير آن جناب نمىترسند ، و جز از چيزى كه خدا دوست مىدارد و مىخواهد كه از آن بر حذر باشند و يا به خاطر آن اندوهگين شوند ، بر حذر نشده و اندوهگين نمىگردند .\r\nهُمُ الْبُشْرى فِي الْحَياةِ الدُّنْيا وَفِي الآخِرَةِ لا تَبْدِيلَ لِكَلِماتِ اللَّه ذلِكَ هُوَ الْفَوْزُ الْعَظِيمُ « خداى تعالى در اين آيه شريفه اولياى خود را بشارتى اجمالى مىدهد ، بشارتى كه در عين اجمالى بودن مايه روشنى چشم آنان است ، حال اگر منظور از جمله هُمُ الْبُشْرى » انشاى بشارت باشد ، و معنايش اين باشد : « بشارت باد آنان را كه . . . » در نتيجه معنايش اين خواهد بود كه اين بشارت هم در دنيا براى آنان واقع مىشود و هم در آخرت واقع خواهد شد ، و اگر انشاء نباشد بلكه خبر باشد ، و خواسته باشد بفرمايد : « خداى تعالى به زودى اولياى خود را در دنيا و آخرت بشارت مىدهد » و بعدها بشارت در دنيا و آخرت واقع مىشود ، ولى آيا آن نعمتى هم كه بشارت آن را داده تنها در آخرت تحقق مىيابد ، و يا هم در دنيا و هم در آخرت ؟\r\nآيه شريفه از آن ساكت است .\r\nو اينكه فرمود : تَبْدِيلَ لِكَلِماتِ اللَّه « اشاره است به اينكه اين بشارت قضاى حتمى الهى است . و در كلام خداى تعالى مواردى ديگر نيز هست كه در آن موارد به مؤمنين بشارتهايى داده كه بر اولياى خدا منطبق است ، مثل اين آيه كه مىفرمايد : كانَ حَقًّا عَلَيْنا نَصْرُ الْمُؤْمِنِينَ » « 1 » ، و اين آيه كه مىفرمايد : « إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ » « 2 » ، و اين آيه كه مىفرمايد : « بُشْراكُمُ الْيَوْمَ جَنَّاتٌ تَجْرِي مِنْ تَحْتِهَا الأَنْهارُ » « 3 » ، و آياتى ديگر از اين قبيل .\r\n\r\n","description":"","footnote":"\r\n( 1 ) اين وعده حقى است بر ما كه مؤمنين را يارى كنيم . « سوره روم ، آيه 47 »\r\n( 2 ) ما رسولان خود و كسانى را كه ايمان آورده‌اند هم در دنيا و هم در روزى كه گواهان به پا مىخيزند يارى مىكنيم . « سوره مؤمن ، آيه 51 »\r\n( 3 ) مژده شما در امروز بهشتهايى است كه از دامنه آن نهرها روان است . « سوره حديد ، آيه 12 » .\r\n","page_name":" 136 ","page_number":136},
  {"content":"\r\n\r\n\r\n* ( « وَلا يَحْزُنْكَ قَوْلُهُمْ إِنَّ الْعِزَّةَ لِلَّه جَمِيعاً هُوَ السَّمِيعُ الْعَلِيمُ » ) * اين آيه شريفه همانطور كه آيه بعدى مىرساند تاديبى است براى رسول خدا ( ص ) ، تاديبى از راه تسليت نسبت به اذيتهايى كه مشركين به آن جناب مىكردند ، و پروردگار او را دشنام داده ، به دين او طعنه مىزدند و به خدايان دروغين خود افتخار مىكردند ، به حدى كه اى بسا آن جناب دلش مىسوخت و براى خدا غصه مىخورد ، لذا خداى تعالى او را از اين راه تسليت و دلگرمى داد ، كه مطالبى به يادش بياورد و حقايقى را تذكرش دهد كه اندوهش زايل گردد ، و آن حقايق اينست كه : خداى تعالى با اين سخنان زشت كه مشركين در باره او دارند شكست نمىخورد تا تو برايش غصه بخورى ، و او سخن مشركين را مىشنود و به حال آن جناب و حال مشركين آگاه است ، و چون همه عزتها از آن او است پس به اين افتخارها كه مشركين مىكنند و اين عزتنمايىهايشان اعتناء مكن كه عزت آنان موهوم و سخنانشان هذيان است ، و چون خداى تعالى سميع و عليم است اگر بخواهد مىتواند آنان را به عذاب خود بگيرد ، و اگر نمىگيرد براى حفظ مصلحت دعوت دينى و رعايت خير عاقبت است .\r\nاز اينجا روشن مىگردد كه هر يك از دو جمله * ( « إِنَّ الْعِزَّةَ لِلَّه » ) * و * ( « هُوَ السَّمِيعُ الْعَلِيمُ » ) * علتى مستقل براى نهى از غصه خوردن است ، و به همين جهت دو جمله مذكور به فصل ذكر شده نه به وصل . ساده تر بگويم : بدون و او عاطفه آمده تا بفهماند اينكه گفتيم غصه مخور ، به علت اينست كه عزت همه اش از خداست ، و به علت اينست كه خدا سميع و عليم است . * ( « أَلا إِنَّ لِلَّه مَنْ فِي السَّماواتِ وَمَنْ فِي الأَرْضِ . . . » ) *\r\nاين آيه شريفه مالكيت خداى تعالى را نسبت به تمامى آنهايى كه در آسمانها و زمين هستند بيان مىكند . مالكيتى كه بوسيله آن معناى ربوبيت براى إله تمام مىشود ، و بدون آن هيچ معبودى نمىتواند « رب » باشد ، چون رب عبارت است از مالكى كه مدبر امر مملوك خود باشد و چنين ملكيتى منحصر در خداى واحد بى شريك است ، و در اين ملكيت احدى شريك خدا نيست . پس ، اين شريكهايى كه براى خداى تعالى درست كرده‌اند معناى شركت در آنها وجود ندارد مگر صرف آن مفاهيم فرضى و موهومى كه مشركين براى آنها فرض كرده‌اند ، مفاهيمى كه تنها جايش عالم فرض است و در عالم خارج و واقعيت مصداقى ندارد .\r\nپس ، آيه شريفه خدايان مشركين را با خداى تعالى مقايسه مىكند ، و آن گاه حكم مىكند به اينكه نسبت آن خدايان با خدا ، نسبت خرص ( تخمين ) و گمان است با حقيقت و حق - و بقيه مطالب آيه روشن است .\r\nو اگر در اين آيه فرموده : « * ( مَنْ فِي السَّماواتِ وَمَنْ فِي الأَرْضِ ) * - هر كس كه در آسمانها و زمين\r\n","description":"","footnote":"","page_name":" 137 ","page_number":137},
  {"content":"\r\nاست » و نفرموده : « ما فى السماوات و الارض - آنچه در آسمانها و زمين است » ، براى اين بوده كه زمينه گفتار ، مساله ربوبيت غير خداى تعالى نسبت به عالم بود كه مشركين معتقد به آن هستند ، مىخواهد بفرمايد : خدايانى كه شما براى آنها قائل به ربوبيت هستيد و همه آنها را از صاحبان عقل و شعور - كه عبارتند از فرشتگان و جن و انس - مىدانيد هيچ يك از آنها نه در آسمانها و نه در زمين مالك چيزى و حتى مالك خود نيستند .\r\n* ( « هُوَ الَّذِي جَعَلَ لَكُمُ اللَّيْلَ لِتَسْكُنُوا فِيه وَالنَّهارَ مُبْصِراً . . . » ) *\r\nاين آيه بيانى را كه آيه قبلى در اثبات ربوبيت خداى تعالى داشت تمام و تكميل مىكند ، و ربوبيت - همانطور كه مىدانيد - به معناى ملك و تدبير است . خداى تعالى در آيه قبل مالكيت خود را بيان كرد ، اينك در اين آيه با ذكر يك نمونه از تدبير عمومى خود كه به تنهايى مايه قوام معيشت آنها و بقاى زندگى آنان است ( يعنى پديد آوردن شب و روز ) معناى ربوبيت خود را تمام كرده است .\r\nو به خاطر اشاره به اين تدبير است كه به صرف پديد آوردن شب و روز اكتفاء نكرد ، بلكه دخالت آن دو در زندگى انسانها را نيز ذكر كرد ، و آن سكونت انسانها در شب و ديدنشان در روز است . آرى ، شب را مايه سكونت انسانها و روز را مايه ديدن آنان قرار داد تا بتوانند انواع حركات و آمد و شدها را براى كسب مواد حيات و اصلاح شؤون معاش انجام دهند ، زيرا امر زندگى بشرى بگونه اى است كه تنها با حركت و يا تنها با سكون تمام نمىشود ، بدين جهت خداى سبحان امر او را در اين باب با ظلمت شب و روشنى روز تدبير كرد ، شب را ظلمانى كرد تا مردم مجبور شوند دست از كار كشيده خستگى و تعب و كوفتگى روز را با استراحت و با انس با زن و فرزند و بهره مندى از آنچه از راه كسب روزانه بدست آورده ، بر طرف ساخته و با خوابيدن تجديد قوا كنند ، و با روشنى روز كه وسيله ديدن اشياء و اشتياق به آنها است ، به طلب آن اشياء برخيزند .\r\n\r\n\r\n* ( « قالُوا اتَّخَذَ اللَّه وَلَداً سُبْحانَه هُوَ الْغَنِيُّ لَه ما فِي السَّماواتِ وَما فِي الأَرْضِ . . . » ) *\r\nعمل « استيلاد » ( فرزند گرفتن ) به همان معنايى است كه در بين مردم معروف است ، و آن اينست كه بعضى از اجزاى ماده ( نطفه ) موجود جاندار از او جدا شود و در رحم - به وسيله حمل - و يا به وسيله تخمگذارى در تحت تربيت تدريجى قرار گيرد ، تا از آن نطفه و يا آن تخم ، موجود ديگرى مثل خود او تكون يابد . و در خصوص انسان در بين همه جانداران شايد منظور از اين استيلاد صرف تكون يافتن موجودى مثل خود نباشد ، بلكه بسيارى از انسانها منظورى ديگر از اين كار دارند ، و آن اينست كه آن فرزند ، وى را در گرفتاريهاى دهر يارى كند و ذخيره براى\r\n","description":"","footnote":"","page_name":" 138 ","page_number":138},
  {"content":"\r\nروز فقر و فاقه و پيرى و كورى او باشد ، و اين معنا يعنى استيلاد به تمامى جهاتش در مورد خداى تعالى محال است ، زيرا اولا خداى تعالى منزه از داشتن اجزاء است ، و ثانيا در كار او تدريج نيست ، و ثالثا او منزه از داشتن مثل است ، تا بخواهد توليد مثل كند ، و رابعا او پيوسته بى نياز است ، تا براى روز نيازمنديش يار و مدد كارى پديد آورد .\r\nخود خداى تعالى هم هر جا فرزند داشتن را از خود نفى كرده ، از همه جهات مذكور نفى كرده و بر آن استدلال فرموده ، مثلا در آيه زير از تمامى جهاتش نفى كرده و فرموده : « وَقالُوا اتَّخَذَ اللَّه وَلَداً سُبْحانَه بَلْ لَه ما فِي السَّماواتِ وَالأَرْضِ كُلٌّ لَه قانِتُونَ بَدِيعُ السَّماواتِ وَالأَرْضِ وَإِذا قَضى أَمْراً فَإِنَّما يَقُولُ لَه كُنْ فَيَكُونُ » « 1 » كه در تفسير همين آيه و آيات قبل و بعدش در جلد اول اين كتاب معنايش گذشت .\r\nو اما آيه مورد بحث ، تنها در مساله نفى ولد از يك جهت استدلال شده و آن جهت اخير يعنى بى نيازى خداى سبحان است ، و فرموده كه غرض از وجود فرزند اينست كه پدر در هنگام حاجت از كمك و يارى او استفاده كند ، و اين در باره كسى تصور دارد كه به حسب طبع فقير و محتاج باشد ، و خداى سبحان بى نيازى است كه بىنيازيش آميخته با فقر و حاجت نيست ، زيرا هر آن موجودى كه در آسمانها و زمين باشد و يا فرض بشود مالكش خداست ، و معنا ندارد كه مالك ، نيازمند آن چيز باشد .\r\n* ( « إِنْ عِنْدَكُمْ مِنْ سُلْطانٍ » ) * - كلمه « سلطان » در اينجا به معناى برهان است ، مىفرمايد شما در اين ادعايتان كه مىگوييد : « خدا فرزند گرفته » ، هيچ دليلى نداريد و سخنتان از روى جهل و بدون مدرك است . و بنا بر اين ، حاصل معناى آيه چنين مىشود كه : نه تنها دليلى بر گفتار شما نيست ، بلكه دليل بر خلاف آن هست ، و آن اينست كه خداى تعالى غنى مطلق و بى نياز از هر جهت است ، و كسى كه براى خود فرزند مىگيرد ، حتما به داشتن فرزند نيازمند است ، و اين سنخ استدلال را در اصطلاح فن مناظره « منع با سند » مىنامند .\r\n* ( « أتَقُولُونَ عَلَى اللَّه ما لا تَعْلَمُونَ » ) * - اين جمله ، گويندگان آن سخن بيهوده را توبيخ مىكند كه چرا چيزى مىگوئيد كه علمى بدان نداريد . آرى ، اين عمل از اعمالى است كه عقل\r\n\r\n","description":"","footnote":"\r\n( 1 ) و گفتند خدا براى خود فرزندى گرفته ، منزه است خدا ، آخر چگونه ، با اينكه ملك تمامى آنچه در آسمانها و زمين است از آن او است و همه آنها در برابر ربوبيت او خضوع و عبوديت دارند ؟ و چگونه با اينكه او آسمانها و زمين را بدون الگو آفريد ؟ و چون قضاء براند بر اينكه چيزى هست شود تنها فرمان مىدهد : « كن » كه بلادرنگ آن چيز موجود مىشود . « سوره بقره ، آيه 117 » .\r\n","page_name":" 139 ","page_number":139},
  {"content":"\r\nبشر آن را قبيح مىداند مخصوصا اگر سخن بدون علم در باره رب العالمين - عز اسمه - باشد .\r\n* ( « قُلْ إِنَّ الَّذِينَ يَفْتَرُونَ عَلَى اللَّه الْكَذِبَ لا يُفْلِحُونَ » ) * در اين آيه شريفه گويندگان آن سخن كفرآميز را تهديد و انذار مىكند به اينكه اين افتراء عاقبت شومى دارد . در اين دو آيه التفات لطيفى به كار رفته كه براى همه روشن است ، چون در آغاز گويندگان آن سخن را غايب فرض كرده و از آنان حكايت كرده كه چنين و چنان مىگويند : * ( « قالُوا اتَّخَذَ اللَّه وَلَداً » ) * و سپس همانان را با خطابى خشمآلود مخاطب قرار داده كه شما در اين نسبتى كه به خدا مىدهيد و اين افترايى كه بر او مىبنديد هيچ دليلى نداريد : * ( « إِنْ عِنْدَكُمْ مِنْ سُلْطانٍ بِهذا أتَقُولُونَ عَلَى اللَّه ما لا تَعْلَمُونَ » ) * ؟ و در اين خطاب صاحب خطاب را معرفى نكرده ، و نفرموده كه خداى تعالى مىفرمايد : شما دليلى بر اين گفته خود نداريد ، بلكه خداى تعالى را غايب به حساب آورده و فرموده : * ( « أتَقُولُونَ عَلَى اللَّه . . . » ) * ، آيا بر خدا افترايى مىبنديد كه هيچ علمى به آن نداريد ؟ و نفرموده : « أتقولون على - آيا بر من افتراء مىبنديد ؟ » و يا « أتقولون علينا - آيا بر ما افتراء مىبنديد » ؟ و اين به خاطر آن بوده كه عظمت مقام خود را از اينكه با مشتى نفهم هم كلام شود حفظ نمايد ، و سپس بار ديگر از آنان روى گردانيده خطاب را متوجه رسول گرامىاش كرده كه تو بگو : * ( « إِنَّ الَّذِينَ يَفْتَرُونَ عَلَى اللَّه الْكَذِبَ لا يُفْلِحُونَ » ) * ، تا با اين تغيير سياق ، هم ساحت مقدس خود را از جهل آنان منزه داشته و هم به زبان رسول گرامىاش تهديدشان كرده باشد ، چون تهديد و انذارشان كار رسول خدا ( ص ) و وظيفه او است .\r\n* ( « مَتاعٌ فِي الدُّنْيا ثُمَّ إِلَيْنا مَرْجِعُهُمْ ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ » ) * اين آيه شريفه خطابى است به رسول خدا ( ص ) ، كه در آن علت رستگار نشدن كفار چنين بيان شده كه اين كفار در مقابل كفر به خداى تعالى چيزى بدست نياوردند جز متاعى اندك و لذتى دنيايى و موقت كه سرانجامش بازگشت به خداى تعالى و عذاب شديدى است كه خواهند چشيد .\r\n\r\nبحث روايتى\r\nشيخ در امالى خود مىگويد : ابو عمرو به ما خبر داد و گفت : كه يعقوب بن زياد از نصر بن مزاحم از محمد بن مروان از كلبى از ابى صالح از ابن عباس برايمان حديث كرد كه وى\r\n","description":"","footnote":"","page_name":" 140 ","page_number":140},
  {"content":"\r\nدر تفسير جمله * ( « بِفَضْلِ اللَّه وَبِرَحْمَتِه » ) * گفت : فضل خدا رسول اللَّه ( ص ) ، و رحمت خدا على ( ع ) است . « 1 »\r\nمؤلف : اين حديث را طبرسى و ابن الفارسى « 2 » نيز از ابن عباس بدون سند نقل كرده‌اند ، و نيز الدر المنثور آن را از خطيب و ابن عساكر از ابن عباس نقل كرده است . « 3 »\r\nو طبرسى در مجمع البيان گفته : امام ابو جعفر باقر ( ع ) فرموده : فضل خدا ، رسول اللَّه ( ص ) و رحمت او ، على ( ع ) است . « 4 »\r\nمؤلف : علت اينكه در اين روايات رسول خدا ( ص ) فضل و امير المؤمنين على ( ع ) رحمت خوانده شده اينست كه رسول خدا ( ص ) نعمتى است كه خداى تعالى او را به عالميان ارزانى داشته ، چون بوسيله آن جناب پيامهايى فرستاده كه مواد هدايت عالميان است ، و على ( ع ) اولين فاتح باب ولايت و فعليت دهنده نعمت هدايت است ، پس آن جناب رحمت است ، و در نتيجه اين روايات منطبق با بيانى است كه ما در تفسير آيه داشتيم .\r\n\r\n\r\nو در الدر المنثور است كه ابن ابى شيبه ، ابن جرير ، ابن منذر ، ابن ابى حاتم و بيهقى از ابن عباس روايت كرده‌اند كه در تفسير جمله * ( « قُلْ بِفَضْلِ اللَّه وَبِرَحْمَتِه » ) * گفته است : منظور از فضل خدا قرآن است ، و از رحمت خدا اينست كه مسلمانان را از اهل قرآن قرار داده . « 5 »\r\nمؤلف : اين روايت مىخواهد بگويد منظور از فضل خدا مواد معارف و احكامى است كه در قرآن آمده و مراد از رحمت خدا فعليت و تحقق آن مواد در مردم عالم است ، در نتيجه برگشت اين حديث نيز به همان بيانى است كه ما در تفسير آيه داشتيم - دقت بفرماييد - و بنا بر اين ، هيچ مخالفت و ناسازگارى بين اين حديث و حديثهاى سابق نيست .\r\nدر تفسير قمى در ذيل جمله * ( « وَما تَكُونُ فِي شَأْنٍ . . . » ) * آمده كه امام فرمود : رسول خدا ( ص ) هر وقت اين آيه را مىخواند به سخنى مىگريست . « 6 »\r\nمؤلف : اين روايت را مرحوم طبرسى نيز در مجمع البيان از امام صادق ( ع )\r\n\r\n","description":"","footnote":"\r\n( 1 ) امالى شيخ مفيد - تفسير برهان ، ج 2 ، ص 188 .\r\n( 2 ) تفسير برهان ، ج 2 ، ص 188 .\r\n( 3 ) الدر المنثور ، ط . بيروت ، ج 3 ، ص 308 .\r\n( 4 ) مجمع البيان ، ط . اسلاميه ، ج 5 ، ص 117 .\r\n( 5 ) الدر المنثور ، ط . بيروت ، ج 3 ، ص 308 .\r\n( 6 ) تفسير قمى ، ط . نجف ، ج 1 ، ص 313 .\r\n","page_name":" 141 ","page_number":141},
  {"content":"\r\nروايت كرده است . « 1 »\r\n\r\n\r\nو در امالى شيخ مفيد به سند خود از عباية الاسدى از ابن عباس روايت كرده كه گفت :\r\nشخصى از امام امير المؤمنين ، على بن ابى طالب ( ع ) معناى آيه * ( « أَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ » ) * را پرسيد و عرضه داشت : اولياء اللَّه چه كسانىاند ؟ امام امير المؤمنين ( ع ) فرمود : اولياى خدا مردمى هستند كه عبادت را خالص براى خدا بجا آورند ، و به باطن دنيا نظر كنند ، در حالى كه ساير مردم تنها ظاهر آن را مىبينند ، اولياى خدا آثار ديررس زندگى را شناختند در حالى كه ساير مردم مغرور به آثار زودرس آن شدند و به دنبال اين شناخت چيزى را كه فهميدند به زودى تركش خواهند كرد رها نمودند ، و از دنيا آنچه را كه فهميدند به زودى مايه مرگ و هلاكت آنان خواهد شد از نظر انداخته ، تحت تاثير آن قرار نگرفتند .\r\nآن گاه فرمود : هان اى كسى كه خود را با دنيا مشغول ساخته اى و دامهايى براى بدست آوردن آن نصب كرده به طرف آن مىدوى و در آباد كردن آنچه به زودى خراب خواهد شد تلاش مىكنى ، آيا آرامگاه پدرانت را در خاكهاى كهنه و پوسيده نديدى و آيا به خوابگاه فرزندانت در زير سنگها و خاكها برنخوردى چقدر بيمار را عيادت كردى و با دو دست خود برايش دوا جوشاندى و درست كردى ، حال و وضعشان را براى پزشكان تشريح مىنمودى ، و از دوستان خواهش مىكردى كه از جرم آنان بگذرند و آنان را حلال كنند و ديدى كه تلاشت سودى به حال آنان نكرد و دوايت آنان را نجات نداد . « 2 »\r\nو در تفسير عياشى از مرثد عجلى « 3 » از امام ابى جعفر ( ع ) روايت كرده كه فرمود : در كتاب على بن الحسين ( ع ) چنين يافتيم كه در تفسير جمله * ( « أَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ » ) * فرموده : مشمولين اين آيه وقتى اولياى خدا هستند و خوف و اندوهى ندارند كه واجبات خداى را انجام دهند ، و به سنتهاى رسول خدا ( ص ) عمل كنند و از حرامهاى خدا بپرهيزند و از لذائذ نقد و فريبنده دنيا زهد بورزند و به آنچه در نزد خداى تعالى است دل بسته و علاقه مند باشند ، و رزق حلال و پاك خدا را بدست آورند ، و\r\n\r\n","description":"","footnote":"\r\n( 1 ) مجمع البيان ، ج 5 ، ص 117 .\r\n( 2 ) امالى مفيد ، ط . انتشارات اسلامى ، ص 86 .\r\nخواننده عزيز توجه فرمايد كه اين روايت در تفسير عربى بسيار غلط بود ، گويا نسخه اى كه از كتاب امالى نزد استاد علامه ( رضوان اللَّه تعالى عليه ) بوده غلط داشته ، و من روايت را از نسخه جديد الطبع امالى ترجمه كرده‌ام . « مترجم »\r\n( 3 ) در تفسير عياشى ، ج 2 ، ص 124 . « بريد عجلى » ذكر شده است .\r\n","page_name":" 142 ","page_number":142},
  {"content":"\r\nمنظورشان از كسب ، اين تفاخر و تكاثر ( كه بين دنياپرستان هست ) نبوده باشد و آن گاه از آنچه به دست آورده‌اند حقوق واجبى كه به گردنشان هست بپردازند ، اينها هستند آن كسانى كه خدا در آنچه كسب مىكنند بركت قرار مىدهد ، و در آنچه براى آخرت خود از پيش مىفرستند پاداش مىدهد . « 1 »\r\nو در الدر المنثور است كه احمد ، حكيم ، و ترمذى از عمرو بن جموح روايت كرده‌اند كه وى از رسول خدا ( ص ) شنيده كه فرموده : بنده خدا حق صريح ايمان را دارا نمىشود مگر وقتى كه خدا را دوست بدارد و هر كه و هر چه را دوست مىدارد به خاطر خدا دوست بدارد ، و هر كه و هر چه را دشمن مىدارد به خاطر خدا دشمن بدارد ، كه اگر چنين باشد آن وقت است كه از ناحيه خدا مستحق ولاء او خواهد شد . . . « 2 » .\r\nمؤلف : اين سه روايت در مقام معنا كردن ولايت است كه بعضى به بعض ديگر برگشت دارد ، و همه آنها با بيانى كه ما در تفسير آيه آورديم منطبق مىشود .\r\nو در همان كتاب است كه ابن المبارك ، ابن ابى شيبه ، ابن جرير ، ابو الشيخ ، ابن مردويه ، از سعيد بن جبير از رسول خدا ( ص ) روايت كرده‌اند كه در تفسير جمله * ( « أَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ » ) * فرموده : اولياى خدا كسانى هستند كه مردم با ديدن آنان به ياد خدا مىافتند . « 3 »\r\nمؤلف : جا دارد اين روايت را حمل كنيم بر اينكه مىخواهد يكى از آثار ولايت اولياى خدا را بيان كند ، نه اينكه خواسته باشد بفرمايد : هر كس چنين باشد از اولياى خدا است ، مگر آنكه خواسته باشد بفرمايد : اولياى خدا در تمامى احوال و اعمالشان چنين هستند . و در معناى اين حديث آن روايتى است كه در تفسير همين آيه از ابى الضحى و سعد از رسول خدا ( ص ) روايت شده كه فرمود : وقتى ديده مىشوند بينندگان به ياد خداى تعالى مىافتند . « 4 »\r\nو در همان كتاب است كه ابن ابى الدنيا در كتاب « ذكر الموت » و ابو الشيخ ، ابن مردويه و ابو القاسم بن منده در كتاب « سؤال القبر » از طريق ابى جعفر از جابر بن عبد اللَّه روايت كرده‌اند كه گفت : مردى از اهل باديه نزد رسول خدا ( ص ) آمد و عرضه داشت : يا رسول اللَّه ! مرا از معناى اين كلام خداى تعالى خبر ده كه مىفرمايد :\r\n\r\n","description":"","footnote":"\r\n( 1 ) تفسير عياشى ، ج 2 ، ص 124 .\r\n( 2 ) الدر المنثور ، ج 3 ، ص 310 .\r\n( 3 ) الدر المنثور ، ج 3 ، ص 309 .\r\n( 4 ) الدر المنثور ، ج 3 ، ص 310 .\r\n","page_name":" 143 ","page_number":143},
  {"content":"\r\n* ( « الَّذِينَ آمَنُوا وَكانُوا يَتَّقُونَ لَهُمُ الْبُشْرى فِي الْحَياةِ الدُّنْيا وَفِي الآخِرَةِ » ) * رسول خدا ( ص ) فرمود : اما اينكه فرمود : « هُمُ الْبُشْرى فِي الْحَياةِ الدُّنْيا » منظور از بشراى دنيايى اينست كه خوابهاى خوب مىبينند ، و مؤمن از ديدن آن خوابها بشارتهايى براى زندگى دنيايى خود مىگيرد . و اما اينكه فرمود : « و فى الآخرة » بشارت آخرتى آنان ، آن بشارتى است كه مؤمن هنگام مردن مىگيرد ، كه به او مىگويند : خدا تو را آمرزيده و كسانى را هم كه تو را تا قبرت به دوش مىكشند آمرزيد . « 1 »\r\nمؤلف : در اين معنا روايات بسيارى از طرق اهل سنت رسيده و مرحوم صدوق آنها را بدون ذكر سند نقل كرده است ، و جمله « ترى للمؤمن » كه در روايت آمده به صيغه مجهول ( يعنى به ضمه تاء و الف ) خوانده مىشود ، و در نتيجه هم شامل رؤياهايى مىشود كه خود مؤمن مىبيند و هم آنچه كه ديگران در باره اش مىبينند . و اينكه فرمود : « هنگام مردن » ، در بعضى از روايات جمله ديگرى بر آن اضافه شده و آن اينست كه در روز قيامت هم بشارت به بهشت مىگيرد .\r\n\r\n\r\n
  ]\r\nو در مجمع البيان در ذيل جمله « هُمُ الْبُشْرى فِي الْحَياةِ الدُّنْيا وَفِي الآخِرَةِ » از امام ابى جعفر ( ع ) روايت كرده كه در معناى بشارت داشتن در دنيا فرموده : منظور از بشارت دنيوى رؤيايى است كه مؤمن براى خود مىبيند و يا ديگران در باره اش مىبينند ، و معناى « بشارت در آخرت به بهشت » همان بشارتى است كه فرشتگان در قيامت و در همه احوال آن بعد از برخاستن مؤمنين از قبور به آنان مىدهند . « 2 »\r\nمؤلف : صاحب مجمع البيان بعد از نقل اين حديث گفته است : « اين معنا در حديثى كه از رسول خدا ( ص ) نقل شده نيز آمده است » و نظير آن از امام صادق ( ع ) نيز روايت شده و آن روايت را قمى در تفسير « 3 » خود بطور مضمر آورده ( يعنى نام امام ( ع ) را نبرده و تنها گفته است : از آن جناب ) .\r\nو در تفسير برهان از ابن شهر آشوب از زريق از امام صادق ( ع ) روايت شده كه در ذيل جمله « هُمُ الْبُشْرى فِي الْحَياةِ الدُّنْيا » فرموده : آن بشارت اينست كه هنگام مردن او را به بهشت مژده مىدهند ، يعنى محمد ( ص ) و على ( ع ) اين بشارت را به آنان مىدهند . « 4 »\r\nو در كافى به سند خود از أبان بن عثمان از عقبه روايت كرده كه او از امام صادق\r\n\r\n","description":"","footnote":"\r\n( 1 ) الدر المنثور ، ج 3 ، ص 310 .\r\n( 2 ) مجمع البيان ، ج 5 ، ص 120 .\r\n( 3 ) تفسير قمى ، ج 1 ، ص 314 .\r\n( 4 ) تفسير برهان ، ج 2 ، ص 191 .\r\n","page_name":" 144 ","page_number":144},
  {"content":"\r\n( ع ) شنيده است كه فرموده : هر زمان كه جان آدمى به سينه رسد آن وقت مىبيند .\r\nعرضه داشتم : فدايت شوم در آن هنگام چه مىبيند ؟ فرمود : رسول خدا ( ص ) را مىبيند ، و آن جناب خود را براى او معرفى مىكند كه من رسول اللَّه هستم ، بشارت باد به تو ! آن گاه فرمود : سپس على بن ابى طالب را مىبيند ، آن جناب نيز خود را معرفى مىكند كه من على بن ابى طالبم ، همان كسى كه تو دوستش مىداشتى ، و ما امروز به تو سود خواهيم رسانيد .\r\nعقبه مىگويد : به آن جناب عرض كردم : هيچ ممكن هست كسى در دم مرگ آن صحنه ها را ببيند و دوباره به دنيا برگردد ؟ فرمود : همين كه اين صحنه را ببيند براى ابد مرده است « و اعظم ذلك » ، آن گاه فرمود : اين مطلب در قرآن كريم آمده آنجا كه خداى عز و جل فرموده :\r\n* ( « الَّذِينَ آمَنُوا وَكانُوا يَتَّقُونَ لَهُمُ الْبُشْرى فِي الْحَياةِ الدُّنْيا وَفِي الآخِرَةِ لا تَبْدِيلَ لِكَلِماتِ اللَّه » ) * « 1 » .\r\nمؤلف : اين معنا به طرق بسيارى ديگر از ائمه اهل بيت ( ع ) روايت شده .\r\nو اينكه در روايت بالا فرمود : « و اعظم ذلك » ، معنايش اينست كه آنچه مىبيند به نظرش سخت عظيم مىآيد . و در اين حديث جمله * ( « الَّذِينَ آمَنُوا وَكانُوا يَتَّقُونَ » ) * را كلامى مستقل گرفته و به تفسيرش پرداخته ، هم چنان كه همين كار را حديث الدر المنثور « 2 » از جابر بن عبد اللَّه از رسول خدا ( ص ) نقل كرده ، با اينكه از ظاهر سياق بر مىآيد كه آيه شريفه كلامى مستقل نيست ، بلكه مفسر و بيانگر آيه قبل است كه فرمود : * ( « أَلا إِنَّ أَوْلِياءَ اللَّه . . . » ) * و همين خود مؤيد مطلبى است كه ما در بعضى از مباحث گذشته گفتيم كه از تركيبات كلام الهى هر احتمالى كه به ذهن برسد حجتى است كه به آن احتجاج مىشود ، هم چنان كه در تفسير آيه « قُلِ اللَّه ثُمَّ ذَرْهُمْ فِي خَوْضِهِمْ يَلْعَبُونَ » « 3 » گفتيم كه چند جور ممكن است تركيب شود ، يكى اينكه از اول تا به آخر يك كلام باشد ، دوم اينكه جمله « قُلِ اللَّه ثُمَّ ذَرْهُمْ فِي خَوْضِهِمْ » يك كلام و يك تركيب باشد ، سوم اينكه جمله « قُلِ اللَّه ثُمَّ ذَرْهُمْ » تركيبى مستقل باشد ، و چهارم اينكه جمله « قُلِ اللَّه » تركيبى جداگانه باشد .\r\nو در الدر المنثور است كه ابن ابى شيبه ، احمد و ترمذى ، ( وى حديث را صحيح دانسته ) ، و ابن مردويه از انس روايت كرده‌اند كه گفت : رسول خدا ( ص ) فرمود :\r\n\r\n","description":"","footnote":"\r\n( 1 ) كافى - تفسير برهان ، ج 2 ص 189 .\r\n( 2 ) الدر المنثور ، ج 3 ، ص 312 .\r\n( 3 ) « سوره انعام ، آيه 91 » .\r\n","page_name":" 145 ","page_number":145},
  {"content":"\r\nرشته رسالت و نبوت قطع شد و بعد از من ديگر نه رسولى خواهد آمد و نه كسى به مقام نبوت خواهد رسيد ، و ليكن مبشراتى خواهد بود . اصحاب پرسيدند : يا رسول اللَّه ! مبشرات چيست ؟\r\nفرمود : رؤياهايى كه مسلمان مىبيند كه خود جزئى از اجزاى نبوت است . « 1 »\r\nمؤلف : در معناى اين حديث احاديثى ديگر از ابى قتادة و عايشه از رسول خدا ( ص ) نقل شده است .\r\n\r\n\r\nو در همان كتاب آمده كه ابن ابى شيبه ، مسلم ، ترمذى ، ابو داوود و ابن ماجه از ابى هريره روايت كرده‌اند كه گفت : رسول خدا ( ص ) فرمود : وقتى آن زمان نزديك شود ، به هيچ وجه رؤياى مؤمن دروغ نمىشود ، و در بين مؤمنين آن كسى رؤيايش صادقتر است كه خودش راستگوتر باشد ، و رؤياى مسلم يك جزء از چهل و شش جزء از نبوت است ، و همه رؤياها سه گونه هستند : يكى رؤياى صالحه كه بشارتى است از ناحيه خداى تعالى ، دوم رؤياهاى اندوه آور و سوم رؤياهايى است كه در حقيقت سخنانى است كه آدمى در عالم رؤيا با نفس خود گفته . . . « 2 » .\r\nو در همان كتاب است كه ابن ابى شيبه از عوف بن مالك اشجعى روايت كرده كه گفت : رسول خدا ( ص ) فرمود : رؤيا سه گونه است : 1 - رؤيايى كه شيطان آن را صحنه سازى مىكند تا بنى آدم اندوهناك گردند . 2 - رؤيايى كه در حقيقت يادآورى و مجسم شدن گفتگوهايى است كه آدمى در بيدارى با دل خود دارد . 3 - رؤيايى كه خود جزئى است از چهل و شش جزء نبوت . « 3 »\r\nمؤلف : اما اينكه رؤيا بنا به گفته اين دو روايت سه قسم باشد ، مطلبى است كه در معناى آن ، روايات ديگرى از طرق اهل سنت و نيز از طرق ائمه اهل بيت ( ع ) نقل شده ، و ما - ان شاء اللَّه تعالى - در تفسير سوره يوسف توضيح آن را خواهيم داد .\r\nو اما در اين زمينه كه « رؤياى صالحه ، جزئى از چهل و شش جزء نبوت است » روايات بسيارى از طرق اهل سنت وارد شده كه جمعى از صحابه مانند ابى هريره ، عبادة بن صامت ، ابى سعيد خدرى و ابى رزين آنها را روايت كرده‌اند . انس ، ابو قتاده و عايشه نيز آنها را از آن جناب نقل كرده‌اند ولى در نقل اين سه نفر همانطور كه قبلا گذشت عدد چهل و شش نيامده .\r\n\r\n","description":"","footnote":"\r\n( 1 و 2 ) الدر المنثور ، ج 3 ، ص 312 .\r\n( 3 ) الدر المنثور ، ج 3 ، ص 313 .\r\n","page_name":" 146 ","page_number":146},
  {"content":"\r\nو از صفدى نقل شده كه حديث بالا را چنين توجيه كرده كه : مدت نبوت رسول خدا ( ص ) بيست و سه سال طول كشيد كه سيزده سال آن را قبل از هجرت در مكه معظمه مردم را به سوى پروردگار خود دعوت فرمود ، و ده سال بعد از آن را در مدينه دعوت كرد ، و در روايات وارد شده كه وحى از روزى كه آغاز شد تا شش ماه به طريق رؤياى صالحه صورت مىگرفت ، تا آنكه قرآن نازل شد ، و معلوم است كه نسبت شش ماه با بيست و سه سال نسبت يك در چهل و شش است .\r\nاين توجيه از يك نظر قابل خدشه است ، و آن اينست كه در روايتى كه از ابن عمرو ابى هريره از رسول خدا ( ص ) نقل شده آمده كه آن جناب فرمود « رؤيا جزئى است از هفتاد جزء نبوت » و بنا بر اين ، اگر اين روايت درست باشد منظور از آن صرف تكثير است ، نه خصوصيت عدد هفتاد ، و ساده تر اينكه منظور اينست كه نبوت آن قدر عظيم و پر اهميت است كه رؤياى صادقه جزء ناچيزى از آن است .\r\nو بايد دانست كه كلمه « رؤيا » در لسان قرآن و حديث در بسيارى از موارد به صحنه هايى اطلاق مىشود كه يك بيننده آن را مىبيند ، و غير او كسى نمىبيند ، هر چند كه او اين صحنه را در خواب طبيعى نبيند ، ( بلكه در حالتى بين خواب و بيدارى و يا در حالت كشف و شهود ببيند ) و ما در مباحث نبوت در جلد دوم اين كتاب به اين معنا اشاره كرديم و بهترين تفسيرى كه براى اين احاديث شده گفتار خود رسول خدا ( ص ) است كه فرمود :\r\nچشم من مىخوابد ولى قلبم نمىخوابد .\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nوَ اتْلُ عَلَيْهِمْ نَبَأَ نُوحٍ إِذْ قالَ لِقَوْمِه يا قَوْمِ إِنْ كانَ كَبُرَ عَلَيْكُمْ مَقامِي وَتَذْكِيرِي بِآياتِ اللَّه فَعَلَى اللَّه تَوَكَّلْتُ فَأَجْمِعُوا أَمْرَكُمْ وَشُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَيَّ وَلا تُنْظِرُونِ ( 71 ) فَإِنْ تَوَلَّيْتُمْ فَما سَأَلْتُكُمْ مِنْ أَجْرٍ إِنْ أَجْرِيَ إِلَّا عَلَى اللَّه وَأُمِرْتُ أَنْ أَكُونَ مِنَ الْمُسْلِمِينَ ( 72 ) فَكَذَّبُوه فَنَجَّيْناه وَمَنْ مَعَه فِي الْفُلْكِ وَجَعَلْناهُمْ خَلائِفَ وَأَغْرَقْنَا الَّذِينَ كَذَّبُوا بِآياتِنا فَانْظُرْ كَيْفَ كانَ عاقِبَةُ الْمُنْذَرِينَ ( 73 ) ثُمَّ بَعَثْنا مِنْ بَعْدِه رُسُلًا إِلى قَوْمِهِمْ فَجاؤُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا بِه مِنْ قَبْلُ كَذلِكَ نَطْبَعُ عَلى قُلُوبِ الْمُعْتَدِينَ ( 74 )\r\nترجمه آيات\r\n( علاوه بر آنچه گذشت ) داستان نوح را ( نيز ) براى آنان از قرآن بخوان ، آن زمان كه به قوم خود گفت : اى قوم اگر ماموريت من و تذكراتى كه مىدهم بر شما گران مىآيد ، من بر خدا تكيه مىكنم ، ( و سپس اعلام مىكنم كه هر كارى از دستتان و از دست خدايانتان بر مىآيد با من بكنيد ) و آن گاه تصميم خود را از يكديگر پنهان مداريد و بدون اينكه به من مهلتى بدهيد به كشتنم اقدام كنيد ( 71 ) .\r\n( و بدانيد كه هيچ كارى نمىتوانيد بكنيد و به جاى آن كمى بينديشيد و علت اعراضتان از دعوتم را به دست آوريد ) ، اگر اعراضتان به خاطر اين است كه من از شما مزدى خواسته‌ام ، ( كه نخواسته‌ام ) ، مزد من تنها بر خدا است ، و ( اگر انتظار داريد دست از دعوتم بردارم ) من خود مامورم كه تسليم فرمان او باشم ( 72 ) .\r\n","description":"","footnote":"","page_name":" 148 ","page_number":148},
  {"content":"\r\n( با همه اين احوال ) او را تكذيب كردند پس ما او را و هر كس كه در راه او بود در يك كشتى نشانده نجاتشان داديم و آنان را باز مانده بقيه كرديم و بقيه را به خاطر اينكه آيات ما را تكذيب كردند غرق نموديم .\r\n( حال تو اى پيامبر ) ببين سرانجام قومى كه از ناحيه ما انذار مىشوند ولى اعتنايى به انذار ما نمىكنند چگونه بوده است ( 73 ) .\r\nما بعد از نوح پيامبرانى ديگر نيز مبعوث كرده هر يك را به سوى قوم خودش گسيل داشتيم و آنان معجزاتى روشن ارائه دادند ، ولى مردمشان بدانچه پدرانشان تكذيب كرده بودند ايمان نياوردند . آرى ، اين چنين بر دلهاى تجاوزكاران مهر مىزنيم ( 74 )\r\n.\r\nبيان آيات\r\nاين آيات اجمالى از داستان نوح ( ع ) و رسولان بعد از آن جناب - تا زمان موسى و هارون ( ع ) - را بيان نموده و به ذكر معامله اى كه خداى سبحان با امتهايى كه رسولان خود را تكذيب كردند ، مىپردازد ، و فرموده : كه آن امتها را هلاك و مؤمنين به انبياء را نجات داد . و غرض از بيان اين سرگذشت اينست كه اهل تكذيب ، از اين امت عبرت بگيرند .\r\n* ( « وَاتْلُ عَلَيْهِمْ نَبَأَ نُوحٍ . . . » ) *\r\nكلمه « مقام » مصدر ميمى و اسم زمان و مكان از ماده « قيام » است ، و منظور از اين كلمه در اينجا يا مصدر ميمى است و يا اسم مكان ، و در نتيجه معناى آيه اينست كه : نوح به قوم خود گفت : اگر قيام من در امر دعوت به سوى توحيد خدا بر شما گران است ، و يا اگر مكانت و منزلت من در دعوتم به سوى خدا كه همان منزلت رسالت است بر شما گران مىآيد ، من بر خدا توكل مىكنم .\r\nكلمه « اجماع » به معناى تصميمگيرى و عزم است ، و چه بسا كه اين كلمه با حرف « على » متعدى نشود . راغب گفته : ماده « اجماع » بيشتر در مواردى استعمال مىشود كه جمع و تصميم نتيجه حاصل از تفكر باشد ، و در آيه * ( « فَأَجْمِعُوا أَمْرَكُمْ وَشُرَكاءَكُمْ » ) * به همين معنا آمده .\r\nكلمه « غمة » - به ضمه غين - به معناى اندوه و سختى است ، و در آن ، معناى پوشش نيز هست ، گويا كربت و اندوه روى قلب را مىپوشاند . و اگر ابر آسمان را هم « غمام » مىگويند به همين جهت است كه ابر روى آسمان را مىپوشاند .\r\nو كلمه « قضاء » كه جمله * ( « ثُمَّ اقْضُوا » ) * از آن گرفته شده وقتى با حرف « الى » متعدى\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nشود به معناى تمام كردن كار مفعول خويش است ، حال يا با كشتن و نابود كردنش باشد و يا به نحوى ديگر .\r\nو معناى آيه اينست كه : اى محمد ! داستان و خبر عظيم نوح را براى مردم تلاوت كن كه چگونه تك و تنها و از طرف خويش با مردم دنيا - كه فرستاده ما به سوى آنان بود - سخن گفت و در سخنش عليه آنان تحدى كرد ، يعنى يك تنه در برابر همه مردم دنيا ايستاد و به آنان گفت هر كارى كه مىتوانند با او بكنند ، و در باب رسالت خود با آنان اتمام حجت نمود : « آن زمان كه به قوم خود گفت : اى مردم اگر مقام رسالت من و يا اينكه من در امر دعوت به سوى توحيد قيام نموده‌ام و اينكه شما را به آيات خدا تذكر مىدهم بر شما گران مىآيد » با اينكه مىدانم اين تذكر من باعث كشته شدنم خواهد شد ، و بالآخره شما درصدد برخواهيد آمد كه خود را از دست من راحت نموده ، به اين منظور به من آسيب بزنيد ، ولى من از اين بابت هيچ نگران نيستم ، زيرا « توكل من بر خداى تعالى است » . آرى ، من در قبال آن كينه هاى درونيتان كه مرا تهديد مىكند ، امر خود را به خداى تعالى واگذار نموده او را وكيل خود گرفته‌ام ، تا در همه شؤون من تصرف كند ، بدون اينكه خودم در آن شؤون تدبيرى به كار برم ، « حال هر فكرى داريد به كار زنيد و هر كيد و نقشه اى داريد بريزيد و شركاء و خدايان خود را » كه مىپنداريد در شدايد شما را يارى مىكنند « به يارى بخوانيد » و هر نقشه اى كه به نظرتان رسيد در باره من عملى كنيد .\r\nاين امرى كه نوح ( ع ) به قوم خود كرده امر و دستور معمولى نيست ، بلكه امرى است تعجيزى كه منظور از آن عاجز كردن طرف مقابل است . « و سپس امر شما بر شما غمه و كربت نباشد » ، و دچار اندوه نگرديد كه چرا براى از بين بردن نوح به همه وسايل و اسباب دست نزديد ، « آن گاه كار مرا يكسره كنيد » ، و مرا از خود دفع كرده به قتلم برسانيد ، « و مهلتى به من ندهيد » .\r\nنوح ( ع ) در اين آيه شريفه قوم خود را تهديد مىكند به اينكه هر بلايى كه مىتوانند بر سر او بياورند و اظهار مىكند كه پروردگارش قادر بر دفع آنان از وى است ، هر چند كه دست به دست هم دهند و همه توان خود و خدايان دروغين خود را به كار برند .\r\n* ( « فَإِنْ تَوَلَّيْتُمْ فَما سَأَلْتُكُمْ مِنْ أَجْرٍ . . . » ) *\r\nاين آيه شريفه تفريع و نتيجه گيرى از توكلش بر خداى تعالى است ، و جمله * ( « فَما سَأَلْتُكُمْ . . . » ) * به منزله به كار بردن سبب در جاى مسبب است ، و تقدير كلام چنين است : « فان توليتم و اعرضتم عن استجابة دعوتى فلا ضير لى فى ذلك . . . » يعنى « اگر از پذيرفتن دعوت من اعراض كنيد من كمترين ضررى نخواهيم ديد ، زيرا وقتى از اعراض شما متضرر مىشوم كه\r\n","description":"","footnote":"","page_name":" 150 ","page_number":150},
  {"content":"\r\nاز شما اجر و پاداشى خواسته باشم ، كه با اعراض شما آن پاداش از من فوت شود ، و با اينكه من هيچ مزدى از شما نخواسته‌ام و پاداشم به عهده خداى تعالى است ، ديگر چه باكى از اعراض شما داشته باشم ؟ » * ( « وَأُمِرْتُ أَنْ أَكُونَ مِنَ الْمُسْلِمِينَ » ) * - يعنى من مامورم از كسانى باشم كه امور را تسليم خداى تعالى كرده‌اند ، چه آن امورى كه خداى تعالى به نفع آنان خواسته و چه به ضرر آنان ، و مامورم از كسانى باشم كه از امر خدا استكبار ندارند و تسليم اسباب ظاهرى نگشته در برابر آنها خاضع نمىشوند و توقع نفع و ضرر از آنها ندارند .\r\n* ( « فَكَذَّبُوه فَنَجَّيْناه وَمَنْ مَعَه فِي الْفُلْكِ وَجَعَلْناهُمْ خَلائِفَ . . . » ) *\r\nكلمه « خلائف » جمع « خليفه » است ، مىفرمايد : قوم نوح ( ع ) او را تكذيب كردند و ما آنهايى را كه در كشتى نوح قرار گرفتند و نجات يافتند خليفه هايى در زمين قرار داده ، و خلف اسلافشان كرديم ، تا قائم مقام اسلاف خود باشند . بقيه الفاظ آيه روشن است .\r\n* ( « ثُمَّ بَعَثْنا مِنْ بَعْدِه رُسُلًا إِلى قَوْمِهِمْ . . . » ) *\r\nمنظور آيه شريفه از كلمه « رسل » پيغمبرانى است كه بعد از نوح و تا زمان موسى ( ع ) آمدند . و ظاهر سياق اينست كه منظور از « بينات » ، آيات معجزه آسايى است كه امتها از پيغمبران خود درخواست كردند . آرى ، امت هر پيغمبرى بعد از آمدن پيغمبرش و ادعاى نبوت كردن و به دعوت آنان پرداختن نوعا او را تكذيب مىكردند و از او معجزه مىخواستند ، و او به ناچار معجزه مىآورد ، و در همين معجزه ها بود كه خداى تعالى بين انبياء و امتهاى آنان داورى كرده امتهاى تكذيب كننده را هلاك مىكرد . مؤيد اين معنا جمله بعدى است كه مىفرمايد : * ( « فَما كانُوا لِيُؤْمِنُوا بِما كَذَّبُوا بِه مِنْ قَبْلُ . . . » ) * ، « بعد از آن هم كه معجزه را ديدند باز به آنچه قبلا تكذيب كرده بودند ايمان نياوردند » . دليل بر اين تاييد اين است كه از جمله مذكور اين معنا به ذهن خطور مىكند كه انبياء معجزاتى روشن براى مردم خود آورده بودند ، و ليكن از آنجا كه ياغىگرى در دلهاى آنان طبيعت ثانوى شده بود نمىتوانستند به آنچه قبلا تكذيب كرده بودند ايمان بياورند . آرى ، خدا به كيفر همان ياغىگرى ، مهر بر دلهايشان زده بود .\r\nو لازمه اين معنايى كه گفتيم به ذهن خطور مىكند اينست كه تكذيب امتها قبل از آمدن معجزات به دست انبياء ( ع ) بوده ، و همين طور هم بوده ، چون رسولان الهى دعوت خود را در بين مردم منتشر مىكردند و آنان را به سوى توحيد دعوت مىنمودند و امتها دعوت آنان را و دين توحيد را تكذيب مىكردند ( و براى اينكه از قيد منطق محكم و مستدل انبياء رهايى يابند از در بهانه جويى ) پيشنهاد معجزه مىكردند . انبياء ( ع ) معجزه پيشنهادى آنان را ارائه\r\n","description":"","footnote":"","page_name":" 151 ","page_number":151},
  {"content":"\r\nمىكردند ، و باز ايمان نمىآوردند .\r\nو ما پاره اى مطالب مربوط به اين آيه را در تفسير آيه « فَما كانُوا لِيُؤْمِنُوا بِما كَذَّبُوا مِنْ قَبْلُ » « 1 » در جلد هشتم اين كتاب ايراد نموده ، در آنجا گفتيم كه اين آيه به عالم ذر اشاره دارد ، و آنچه در اينجا مىخواهيم تذكر دهيم اينست : مطلبى كه در آنجا گفتيم منافاتى با اين مطلب ما ندارد ، و كسى گمان نكند كه آنچه اينجا از آيه استفاده كرديم با آنچه آنجا از آن فهميديم منافات دارد .\r\n\r\nبحث روايتى\r\n\r\nدر كافى از محمد بن يحيى از محمد بن حسين از محمد بن اسماعيل از صالح بن عقبة از عبد اللَّه بن محمد جعفى و عقبة ، هر دو از امام ابى جعفر ( ع ) روايت كرده‌اند كه فرمود :\r\nخداى عز و جل خلق را بيافريد و هر كس را كه دوست مىداشت خلق كرد ، از جمله ، چيزهايى « 2 » كه دوست داشت از گل بهشت آفريد و كسى را كه دشمن داشته از چيزى آفريده كه آن را دشمن داشت ، و چيزى كه او دشمنش مىداشت از گل دوزخ بود ، آن گاه همه را در « ظلال : سايه » « 3 » برانگيخت . من عرضه داشتم سايه چيست ؟ فرمود : مگر سايه خودت را در آفتاب نديده اى كه چيزى است و در عين حال چيزى نيست .\r\nآن گاه از ميان آنان انبياء را مبعوث نمود ، و انبياء ، بشر را دعوت كردند به اينكه به خداى عز و جل اقرار كنند ، و در اين باب فرموده : « وَلَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّه - و اگر از آنان بپرسى چه كسى خلقشان كرده حتما خواهند گفت اللَّه » ، آن گاه دعوتشان كردند به اقرار به نبوت انبياء ، كه بعضى اقرار كردند و بعضى انكار ، آن گاه دعوتشان كردند به قبول ولايت ما ، كه به خدا سوگند تنها كسانى پذيرفتند كه خداى تعالى دوستشان داشت ، و آنان را كه دشمنشان مىداشت انكار كردند ، كه در اين باب فرموده : * ( « فَما كانُوا لِيُؤْمِنُوا بِما كَذَّبُوا بِه مِنْ قَبْلُ » ) * سپس امام ابى جعفر ( ع ) فرمود : تكذيب از پيش بوده . « 4 »\r\n\r\n","description":"","footnote":"\r\n( 1 ) « سوره اعراف ، آيه 101 » .\r\n( 2 ) در نسخه اى ديگر : چيزى را كه دوست داشت .\r\n( 3 ) شايد منظور عرش باش . ( مترجم )\r\n( 4 ) كافى ، ط اسلاميه ، ج 2 ، ص 10 .\r\n","page_name":" 152 ","page_number":152},
  {"content":"\r\nمؤلف : اين روايت را صاحب علل الشرائع « 1 » به سند خود از محمد بن اسماعيل از صالح از عبد اللَّه و عقبه از آن جناب نقل كرده ، و عياشى « 2 » آن را از جعفى از آن جناب روايت كرده است .\r\n. . . و در تفسير عياشى از زراره و حمران از امام ابى جعفر باقر و امام صادق ( ع ) روايت كرده كه فرمودند : خداى تعالى خلق را بيافريد در حالى كه سايه اى بودند ، آن گاه در همان عالم رسول خود محمد ( ص ) را فرستاد ، بعضى به وى ايمان آورده ، بعضى تكذيبش كردند ، آن گاه در خلقتى آخرين ( كه همين عالم ماده است ) آن جناب را مبعوث فرمود ، در اين عالم آن عده اى به وى ايمان آوردند كه در « عالم أظله » « 3 » به وى ايمان آورده بودند ، و كسانى نبوتش را انكار كردند كه در آن عالم او را تكذيب كرده بودند ، و آيه شريفه * ( « فَما كانُوا لِيُؤْمِنُوا بِما كَذَّبُوا بِه مِنْ قَبْلُ » ) * به همين دو عالم اشاره دارد . « 4 »\r\nمؤلف : ما در تفسير آيه شريفه : « وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ ألَسْتُ بِرَبِّكُمْ قالُوا بَلى . . . » بحث مفصلى پيرامون عالم قبل از دنيا كه به « عالم ذر » ناميده شده گذرانديم ، و در آنجا روشن كرديم كه آيات راجع به عالم ذر براى انسانيت عالمى ديگر اثبات مىكند غير اين عالم مادى و محسوس و تدريجى و آميخته با آلام و مصايب و گناهان و آثار سوء گناهان .\r\nعالمى كه به نوعى مقارنت ، مقارن اين عالم محسوس است ، و در عين حال محكوم به احكام ماديت نيست ، يعنى تدريجى نيست ، آميخته با آلام و مصايب و گناهان و آثار سوء گناه نيست ، و از طريق حس مشاهده نمىشود ، و تقدمش بر عالم ما تقدم زمانى نيست ، بلكه تقدمش به نوعى ديگر از تقدم است ، نظير آن تقدمى كه از آيه شريفه : « أَنْ يَقُولَ لَه كُنْ فَيَكُونُ » « 5 » .\r\nاستفاده مىشود چون دو كلمه « كن - باش » و « يكون - بود مىشود » ، هر دو از مصداق يك هستى براى هر چيز خبر مىدهند ، و آن مصداق وجود خارجى آن چيز است . چيزى كه هست ، اين مصداق واحد ، دو رو و دو سو دارد ، يكى آن سويى كه به طرف خداى تعالى است ، و ديگر آن سويى كه جنبه ماديت دارد ، و معلوم است كه جنبه ربانى هر چيزى مقدم بر جنبه مادى\r\n\r\n","description":"","footnote":"\r\n( 1 ) علل الشرائع ، ط بيروت ، ج 1 ، ص 118 .\r\n( 2 ) تفسير عياشى ، ج 2 ص 126 .\r\n( 3 ) عالم سايه .\r\n( 4 ) تفسير عياشى ، ج 2 ، ص 126 .\r\n( 5 ) همين كه به آن بگوييم باش پس آن چيز موجود و بود مىشود . « سوره يس ، آيه 84 »\r\n","page_name":" 153 ","page_number":153},
  {"content":"\r\nآنست ، و جنبه ربانى هر موجودى محكوم به غير تدريج است ، و نه زمانى است و نه غايب از پروردگارش و نه منقطع از او ، به خلاف جنبه ماديش كه محكوم به آن احكامى است كه بر شمرديم .\r\n\r\n\r\nو روايتى كه ما در اين بحث روايتى آورديم اشاره به همان عالم ذرى دارد كه در سابق گذشت ، با اين تفاوت كه اين روايت مزيتى مخصوص به خود دارد ، و آن تعبير لطيف « ظلال » است ، چون اگر به خوبى و دقت در آن نظر شود منظور از آن بيشتر روشن مىگردد . آرى ، در موجودات اين عالم امورى است كه از جهتى شبيه به سايه اشياء است ، و آن اينست كه مانند سايه ملازم با اشياء و حاكى از خصوصيات و آثار وجود اشياء است ، و در عين حال هم عين اشياء است و هم نيست .\r\nبراى اينكه ما وقتى به اشياء نظر كنيم و نظر خود را تجريد نموده صرفا از اين نظر اشياء را ببينيم كه صنع خدا و فعل محض او است ، و منفك و جدايى پذير از او نيست - كه البته نظرى است حق و نگرشى است واقعى - در چنين نظرى چيزى در اشياء جز اين نمىبينيم كه تسليم خدا و خاضع در برابر اراده خدا ، و متذلل در برابر كبريايى او ، و وابسته محض به رحمت او و امر ربوبى اويند ، و به وحدانيت او و به آنچه به وسيله رسولانش فرستاده و به دينى كه بر آنان نازل كرده ايمان دارند .\r\nو اين خصوصيات ، وجودهايى همچون سايه براى اشياء عالمند و در عين اينكه سايه آنهايند عين آنها نيستند . البته اين زمانى است كه همانطور كه گفتيم به اشياء مادى نظر كنيم ، و عالم ماده را اصل و معيار قياس قرار دهيم ، هم چنان كه آيات قرآنى هم كه غرضش بيان ثبوت تكليف به توحيد و بيان اين معنا است كه احدى از اين تكليف مستثناء نيست و روز قيامت همه از آن سؤال خواهند شد ، همين نظر را زير بناى بيانات خود قرار داده است .\r\nحال ، اگر موجودات را از جنبه يلى الربى ( ارتباط با خدا ) اصل قرار داده ، عالم ماده را با موجوداتى كه در آن است بر آن قياس كنيم - كه البته اين نظر نيز نظرى است حق و نگرشى است واقعى - در چنين نظرى اين عالم همان سايه خواهد بود ، و جنبه يلى الربى موجودات اصل و شخص صاحب سايه خواهد بود ، هم چنان كه آيه شريفه « كُلُّ شَيْءٍ هالِكٌ إِلَّا وَجْهَه » « 1 » و آيه « كُلُّ مَنْ عَلَيْها فانٍ وَيَبْقى وَجْه رَبِّكَ » « 2 » ، به اين جنبه اشاره دارد .\r\n\r\n","description":"","footnote":"\r\n( 1 ) همه چيز نابود مىشود مگر وجه او . « سوره قصص ، آيه 88 »\r\n( 2 ) هر كس كه بر روى زمين است فانى است و تنها وجه پروردگارت باقى مىماند . « سوره الرحمن ، آيه 27 »\r\n","page_name":" 154 ","page_number":154},
  {"content":"\r\nو اما آن روايتى كه عياشى از ابى بصير از امام صادق ( ع ) آورده كه در تفسير آيه * ( « فَما كانُوا لِيُؤْمِنُوا بِما كَذَّبُوا بِه مِنْ قَبْلُ » ) * فرموده « خدا رسولان را مبعوث به سوى خلق كرد ، در حالى كه خلق در صلب پدران و رحم مادران بودند ، كسى كه در آن حال تصديق كرد بعد از آن هم تصديق كرد ، و كسى كه در آن حال تكذيب كرد در دنيا نيز تكذيب نمود » روايتى است كه حكم بديهى عقل ، مضمون آن را رد مىكند ، براى اينكه ظهور در اين معنا دارد كه نطفه انسانها در حالى كه در پشت پدران و رحم مادران است ، هم زنده است و هم عقل دارد و هم تكليف ، و ما بالضرورة مىدانيم كه چنين نيست ، و ما اين حديث را در بحثى كه پيرامون آيه « ذر » داشتيم نقل و مورد ايراد قرار داديم . پس ، اين حديث به ظاهرش قابل قبول نيست مگر آنكه آن را حمل كنيم بر اينكه مىخواهد بگويد : عالم ذر محيط به اين عالم مادى تدريجى زمانى است ، زيرا خود آن عالم ، زمانى نيست ، و وجود موجودات آن عالم بستگى به اين زمان و آن زمان ندارد ، و ليكن حمل اين معنا بر روايت بعيد است .\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nثُمَّ بَعَثْنا مِنْ بَعْدِهِمْ مُوسى وَهارُونَ إِلى فِرْعَوْنَ وَمَلائِه بِآياتِنا فَاسْتَكْبَرُوا وَكانُوا قَوْماً مُجْرِمِينَ ( 75 ) فَلَمَّا جاءَهُمُ الْحَقُّ مِنْ عِنْدِنا قالُوا إِنَّ هذا لَسِحْرٌ مُبِينٌ ( 76 ) قالَ مُوسى أتَقُولُونَ لِلْحَقِّ لَمَّا جاءَكُمْ أسِحْرٌ هذا وَلا يُفْلِحُ السَّاحِرُونَ ( 77 ) قالُوا أجِئْتَنا لِتَلْفِتَنا عَمَّا وَجَدْنا عَلَيْه آباءَنا وَتَكُونَ لَكُمَا الْكِبْرِياءُ فِي الأَرْضِ وَما نَحْنُ لَكُما بِمُؤْمِنِينَ ( 78 ) وَقالَ فِرْعَوْنُ ائْتُونِي بِكُلِّ ساحِرٍ عَلِيمٍ ( 79 )\r\nفَلَمَّا جاءَ السَّحَرَةُ قالَ لَهُمْ مُوسى أَلْقُوا ما أَنْتُمْ مُلْقُونَ ( 80 ) فَلَمَّا أَلْقَوْا قالَ مُوسى ما جِئْتُمْ بِه السِّحْرُ إِنَّ اللَّه سَيُبْطِلُه إِنَّ اللَّه لا يُصْلِحُ عَمَلَ الْمُفْسِدِينَ ( 81 ) وَيُحِقُّ اللَّه الْحَقَّ بِكَلِماتِه وَلَوْ كَرِه الْمُجْرِمُونَ ( 82 ) فَما آمَنَ لِمُوسى إِلَّا ذُرِّيَّةٌ مِنْ قَوْمِه عَلى خَوْفٍ مِنْ فِرْعَوْنَ وَمَلائِهِمْ أَنْ يَفْتِنَهُمْ وَإِنَّ فِرْعَوْنَ لَعالٍ فِي الأَرْضِ وَإِنَّه لَمِنَ الْمُسْرِفِينَ ( 83 ) وَقالَ مُوسى يا قَوْمِ إِنْ كُنْتُمْ آمَنْتُمْ بِاللَّه فَعَلَيْه تَوَكَّلُوا إِنْ كُنْتُمْ مُسْلِمِينَ ( 84 )\r\nفَقالُوا عَلَى اللَّه تَوَكَّلْنا رَبَّنا لا تَجْعَلْنا فِتْنَةً لِلْقَوْمِ الظَّالِمِينَ ( 85 ) وَنَجِّنا بِرَحْمَتِكَ مِنَ الْقَوْمِ الْكافِرِينَ ( 86 ) وَأَوْحَيْنا إِلى مُوسى وَأَخِيه أَنْ تَبَوَّءا لِقَوْمِكُما بِمِصْرَ بُيُوتاً وَاجْعَلُوا بُيُوتَكُمْ قِبْلَةً وَأَقِيمُوا الصَّلاةَ وَبَشِّرِ الْمُؤْمِنِينَ ( 87 ) وَقالَ مُوسى رَبَّنا إِنَّكَ آتَيْتَ فِرْعَوْنَ وَمَلأَه زِينَةً وَأَمْوالًا فِي الْحَياةِ الدُّنْيا رَبَّنا لِيُضِلُّوا عَنْ سَبِيلِكَ رَبَّنَا اطْمِسْ عَلى أَمْوالِهِمْ وَاشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الأَلِيمَ ( 88 ) قالَ قَدْ أُجِيبَتْ دَعْوَتُكُما فَاسْتَقِيما وَلا تَتَّبِعانِّ سَبِيلَ الَّذِينَ لا يَعْلَمُونَ ( 89 )\r\nوَ جاوَزْنا بِبَنِي إِسْرائِيلَ الْبَحْرَ فَأَتْبَعَهُمْ فِرْعَوْنُ وَجُنُودُه بَغْياً وَعَدْواً حَتَّى إِذا أَدْرَكَه الْغَرَقُ قالَ آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ وَأَنَا مِنَ الْمُسْلِمِينَ ( 90 ) آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ ( 91 ) فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً وَإِنَّ كَثِيراً مِنَ النَّاسِ عَنْ آياتِنا لَغافِلُونَ ( 92 ) وَلَقَدْ بَوَّأْنا بَنِي إِسْرائِيلَ مُبَوَّأَ صِدْقٍ وَرَزَقْناهُمْ مِنَ الطَّيِّباتِ فَمَا اخْتَلَفُوا حَتَّى جاءَهُمُ الْعِلْمُ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ( 93 )\r\n","description":"","footnote":"","page_name":" 156 ","page_number":156},
  {"content":"\r\nترجمه آيات\r\nسپس ( داستان موسى را از قرآن بر ايشان بخوان كه ) ما بعد از قوم نوح ، موسى و هارون را مبعوث به نبوت نموده ، به سوى فرعون و درباريانش و با معجزاتى از معجزاتمان گسيل داشتيم ، ولى از پذيرفتن دعوت ما استكبار ورزيدند ، چون مردمى مجرم بودند ( 75 ) .\r\nپس همين كه حق از ناحيه ما برايشان آمد گفتند : اين از آن سحرهاى روشن است ( 76 ) .\r\nموسى گفت : آخر به چه جرأتى حق را كه برايتان آمده سحر مىخوانيد ؟ با اينكه مىدانيد ساحران رستگار ( و پيروز ) نمىشوند ( 77 ) .\r\nگفتند : مثل اينكه شما با اين نقشه به سراغ ما آمده اى كه ما را از دينى كه پدران خود را بر آن دين يافته‌ايم منصرف كنى ، تا در نتيجه سرورى بر ما و بر سرزمين ما را بدست آوريد ، و چون چنين است ابدا به شما ايمان نخواهيم آورد ( 78 ) .\r\nفرعون دستور داد : هر چه ساحر دانا و ماهر هست نزد من حاضر كنيد ( 79 ) .\r\nهمين كه ساحران جمع شدند موسى به ايشان گفت : سحر خود را هر چه آورده‌ايد بيندازيد ( 80 ) .\r\nهمين كه انداختند موسى گفت : اينها كه شما براى مبارزه با من آورده‌ايد سحر است ، و خدا به زودى باطلش مىكند ، چون خدا عمل مفسدان را اصلاح نمىكند ( 81 ) .\r\nخدا حق را با كلمات خود محقق مىسازد ، هر چند كه مجرمها نخواهند ( 82 ) .\r\n( در آغاز ) جز گروهى از فرزندان قوم او به موسى ايمان نياوردند ، آن هم با ترس از اينكه فرعون و درباريانش آنان را گرفتار سازند ، چون فرعون در آن سرزمين تسلطى عجيب داشت و ( در خونريزى ) از اسرافكاران بود ( 83 ) .\r\nموسى گفت : اگر به راستى به خدا ايمان آورده‌ايد و تسليم او هستيد بايد بر او توكل كنيد ( 84 ) .\r\nگفتند ما بر خدا كه پروردگارمان است توكل مىكنيم ، پروردگارا ما را وسيله داغ دل گرفتن مردم\r\n","description":"","footnote":"","page_name":" 157 ","page_number":157},
  {"content":"\r\nستمگر قرار مده ( 85 ) .\r\nو به رحمتت ما را از شر مردم كافر نجات ببخش ( 86 ) .\r\nو ما به موسى و برادرش وحى كرديم كه : در مصر براى مردمتان فكر خانه كنيد و خانه هايتان را پهلو و مقابل يكديگر قرار دهيد ، و نماز بخوانيد و مؤمنين را بشارت ده ( 87 ) .\r\nموسى ( بعد از آنكه به كلى از به راه آوردن قومش مايوس شد از سوى خودش و برادرش ) گفت : اى پروردگار ما ! تو به فرعون و درباريانش در زندگى دنيا زينت و اموال داده اى اى پروردگار ما ! مثل اينكه خواسته اى از راه خودت گمراهشان كنى ، اى پروردگار ما اموالشان را در مسير فناء قرار بده و دلهايشان را نيز سخت كن تا ايمان نياورند ، تا در آخرت عذابى دردناك بچشند ( 88 ) .\r\nخداى تعالى ( در جواب نفرين موسى و هارون ) گفت : نفرين شما مستجاب شد ، پس شما بر كار پيشبرد دعوتتان هم چنان استوار باشيد و راه كسانى را كه علم ندارند پيروى نكنيد ( 89 ) .\r\n( اين داستان موسى را نيز از قرآن برايشان بخوان كه ما ) بنى اسرائيل را از دريا عبور داديم ، فرعون و لشكريانش كه به انگيزه بغى و ياغى گرى آنها را دنبال مىكردند غرق كرديم ، فرعون در آن لحظه كه داشت غرق مىشد گفت : ايمان آوردم به خدايى كه جز او معبودى نيست ، همان خدايى كه بنى اسرائيل به وى ايمان آوردند ، و اينك من از مسلمانانم ( 90 ) .\r\n( خطاب رسيد ) حالا ايمان آوردى ؟ ! در حالى كه قبلا نافرمانى كردى و از مفسدان بودى ؟ ( 91 ) .\r\nاينك امروز بدنت را از آب بيرون مىاندازيم ، تا براى آيندگانت آيت و عبرتى باشى ، هر چند كه بسيارى از مردم از آيتهاى ما غافلند ( 92 ) .\r\n( به شهادت اينكه ) ما بنى اسرائيل را در منزلگاهى كه همه آثار منزلى را داشت سكنى داديم ، و از انواع رزق طيب و پاك روزى داديم ، ولى ( به جاى اينكه متوجه آيتهاى ما شوند ) اختلاف كردند ، آن هم بعد از آنكه به حقانيت آيات ما يقين پيدا كردند . آرى ، پروردگار تو در روز قيامت در بين آنان و در باره موارد اختلافشان داورى خواهد كرد ( 93 )\r\n.\r\nبيان آيات\r\nخداى تعالى بعد از ذكر داستانى از نوح ( ع ) و اجمالى از داستان انبياء بعد از نوح و قبل از موسى ( ع ) در آيات قبل ، اينك در اين آيات رشته سخن را به داستان موسى و برادر و وزيرش ، هارون و سرگذشتى كه با فرعون و درباريانش داشتند كشيده ، و در عين اينكه داستان را بطور اختصار و كوتاه آورده ، با سياقى آورده كه همه فصول آن با سرگذشت رسول اسلام و دعوتش از فرعونصفتان قومش و طاغيان قريش منطبق است ، و به فهرستى از سرگذشت رسول خدا ( ص ) و مسلمين كه ذيلا ايراد مىشود اشاره دارد :\r\n\r\n\r\n1 - ايمان نياوردن طاغيان قريش 2 - ايمان آوردن ضعفاى قريش و غير قريش كه تحت\r\n","description":"","footnote":"","page_name":" 158 ","page_number":158},
  {"content":"\r\nشكنجه آن طاغيان بودند 3 - ناگزير شدن جمعى از مسلمانان ضعيف به اينكه از شهر و وطن خود كوچ كنند 4 - هجرت رسول خدا ( ص ) با جمعى از مؤمنين به مدينه طيبه 5 - تعقيب مؤمنين به وسيله فرعونصفتان اين امت و درباريان آنان 6 - هلاكت آن فراعنه به كيفر گناهانشان 7 - منزل دادن خداى تعالى مؤمنين را به بركت اسلام در منزلگاهى صدق 8 - روزى دادن به آنان از طيبات 9 - اختلاف كردن مؤمنين بعد از آنكه حق برايشان معلوم گشت 10 - اينكه خداى تعالى به زودى در بين آنان داورى خواهد كرد .\r\nپس ، بنا بر اين همه موارد مذكور تصديق آن اسرارى است كه خداى سبحان در اين آيات به پيامبرش سپرده و به زودى امتش با تاويل آن اسرار و خارجيت آنها روبرو خواهد شد ، و نيز همه اين هايى كه ذكر شد تصديق كلامى است كه رسول خدا ( ص ) در خطاب به اصحاب و امتش فرمود ، و آن اين بود كه به زودى راه و روشى را كه بنى اسرائيل پيش گرفتند پيش خواهيد گرفت ، حتى اگر بنى اسرائيل به سوراخ مارمولكى رفته باشند شما هم خواهيد رفت .\r\n* ( « ثُمَّ بَعَثْنا مِنْ بَعْدِهِمْ مُوسى وَهارُونَ . . . » ) *\r\nيعنى ما پس از آن ، يعنى بعد از نوح و رسولان بعد از او موسى و برادرش هارون را با آيات خود به سوى فرعون و درباريان او - مردمى از نژاد قبطه كه با فرعون خصوصيت داشتند - گسيل داشتيم ، ولى فرعون و درباريانش از پذيرفتن آيات ما استكبار ورزيدند ، و به ارتكاب جرم ادامه دادند .\r\n* ( « فَلَمَّا جاءَهُمُ الْحَقُّ مِنْ عِنْدِنا . . . » ) *\r\nاز ظاهر كلام چنين بر مىآيد كه منظور از كلمه « حق » آيات و معجزه حق است ، از قبيل اژدها شدن عصا و يد بيضاء ، كه خداى تعالى آن دو را به حق آيت و دليل بر رسالت موسى ( ع ) قرار داد ، و جمله مورد بحث مىفرمايد : همين كه معجزاتى به حق براى آنان آمد ( به جاى اينكه شكر بيرون آمدن از حيرت را بجاى آورند ) با لحنى مؤكد گفتند : « * ( إِنَّ هذا لَسِحْرٌ مُبِينٌ ) * - محققا و قطعا اين سحرى است كه سحر بودنش واضح است » و كلمه « هذا » اشاره به همان آيت حق مىكند .\r\nو علت اينكه آيت را حق خوانده در قبال تعبير نابجايى است كه كفار كردند ، و آن را سحر خواندند .\r\n\r\n\r\n* ( « قالَ مُوسى أتَقُولُونَ لِلْحَقِّ لَمَّا جاءَكُمْ أسِحْرٌ هذا . . . » ) *\r\nمىفرمايد : موسى ( ع ) وقتى سخنان آنان را شنيد كه به معجزه حق ، تهمت\r\n","description":"","footnote":"","page_name":" 159 ","page_number":159},
  {"content":"\r\nسحر زدند ، آن هم سحرى واضح ، از در انكار به آنان پاسخ داد ، پاسخى در شكل سؤال و استفهام و پرسيد : * ( « أتَقُولُونَ لِلْحَقِّ لَمَّا جاءَكُمْ » ) * كه تقديرش : « أتقولون للحق لما جاءكم انه لسحر مبين - بعد از آنكه حق نزدتان آمد مىگوييد آن سحرى واضح است » مىباشد آن گاه همين استفهام انكارى را تكرار كرده مىپرسد : « اسحر هذا - آيا اين سحر است ؟ » .\r\nبنا بر اين ، مقول قول « يعنى جمله انه لسحر مبين » در جمله استفهامى به جهت اختصار حذف شده ، چون استفهام دوم بر آن حذف شده دلالت مىكرد . و جمله * ( « وَلا يُفْلِحُ السَّاحِرُونَ » ) * ممكن است جمله اى حاليه باشد تا انكارى كه جمله « اسحر هذا » بر آن دلالت مىكرد را تعليل كند ، و بفهماند اگر تهمت شما مورد انكار ما واقع شده براى اينست كه ساحران رستگار نمىشوند . و ممكن هم هست جمله اى اخبارى و بيانى مستقل باشد ، و رسول خدا ( ص ) خواسته است در اين جمله خود را مبراى از ارتكاب سحر و نزديك شدن به آن سازد ، چون آن جناب معتقد بود كه خودش رستگار و ساحران محروم از رستگاريند .\r\n* ( « قالُوا أجِئْتَنا لِتَلْفِتَنا عَمَّا وَجَدْنا عَلَيْه آباءَنا . . . » ) *\r\nكلمه « لفت » مصدر و به معنى صرفنظر كردن از چيزى است ، و معناى جمله « لتلفتنا » در اين آيه اينست كه فرعون و درباريان او موسى ( ع ) را مورد عتاب و نكوهش قرار داده به او گفتند : « * ( أجِئْتَنا لِتَلْفِتَنا ) * - آيا به سر وقت ما آمده اى تا ما را منصرف سازى » ، « * ( عَمَّا وَجَدْنا عَلَيْه آباءَنا ) * - از آن دين و سنتى كه پدرانمان را بر آن دين يافتيم ؟ » . و منظورشان از كلمه « عما : از آنچه » همان سنت و طريقه نياكانشان بوده ، « * ( وَتَكُونَ لَكُمَا الْكِبْرِياءُ فِي الأَرْضِ ) * - تا در نتيجه كبريايى در زمين از آن خودتان شود ؟ » . منظورشان از كبريايى ، رياست و حكومت و گسترده شدن قدرت و نفوذ اراده است ، و خواسته‌اند بگويند : شما دو تن منظورتان از دعوت دينى اينست كه آن را وسيله قرار دهيد براى اينكه طريقه ما را كه در سرزمين ما مستقر گشته باطل و بى اعتبار ساخته ، طريقه جديدى كه خودتان مبتكر آن هستيد جايگزين طريقه ما كنيد ، و با اجراى آن در بين مردم و ايمان آوردن ما طبقه حاكم به شما و مطيع شدنمان براى شما كبرياء و عظمتى در مملكت كسب كنيد .\r\nو به عبارتى ديگر : شما آمده‌ايد براى اينكه دولت فرعونى و حكومت ريشه دار و چند ساله قبطيان را مبدل به دولتى اسرائيلى كنيد ، دولتى كه قائم به امامت و قيادت شما دو تن باشد ، و ما هرگز به شما ايمان نخواهيم آورد و نخواهيم گذاشت به آرزويى كه از اين دعوت مزورانه داريد برسيد .\r\n* ( « وَقالَ فِرْعَوْنُ ائْتُونِي بِكُلِّ ساحِرٍ عَلِيمٍ » ) * بطورى كه از مشروح داستان كه در قرآن كريم آمده و حتى از آيات بعدى استفاده\r\n","description":"","footnote":"","page_name":" 160 ","page_number":160},
  {"content":"\r\nمىشود ، جمله مورد بحث دستورى بود كه فرعون به درباريان خود داد تا با جمع آورى ساحران به معارضه با معجزات موسى ( ع ) بپردازند . * ( « فَلَمَّا جاءَ السَّحَرَةُ قالَ لَهُمْ مُوسى أَلْقُوا . . . » ) *\r\nيعنى بعد از آنكه ساحران آمدند و رو در روى موسى قرار گرفته آماده معارضه شدند ، موسى ( ع ) به آنان فرمود : آنچه از طناب و چوب دستى كه مىخواهيد بيندازيد ( و نمايش دهيد ) . چون ساحران چوب دستى و طنابهايى آماده كرده بودند تا بيندازند و با افسونها كه داشتند آنها را به صورت مار و اژدها در آورند .\r\n* ( « فَلَمَّا أَلْقَوْا قالَ مُوسى ما جِئْتُمْ بِه السِّحْرُ . . . » ) *\r\nهمين كه انداختند موسى به آنان فرمود : آنچه شما آورده‌ايد سحر است . و اين فرمايش موسى بيان حقيقتى است از حقايق ، تا عملى كه خودش انجام مىدهد بر آن حقيقت منطبق گردد ، و آن عمل اين بود كه عصاى خود را انداخت ، عصايش اژدهايى شد و تمامى چوب دستى و طنابهاى ساحران را بلعيد ، و دوباره به صورت اولش برگشت .\r\n\r\n\r\nو حقيقتى كه گفتيم عملش بر آن منطبق گرديد ، اينست كه سحر ، كارش اين است كه غير حق و غير واقع را در حس مردم و انظار آنان به صورت حق و واقع جلوه دهد ، و چون اين عمل فى نفسه كارى است باطل ، و چون خداى تعالى طبق سنت جارىاى كه بر مستقر كردن حق و احقاق آن در عالم تكوين و نيز بر محو باطل دارد و زود آن را ابطال خواهد كرد ، لا جرم دولت ، همواره براى حق بوده هر چند كه باطل احيانا جولتى داشته باشد .\r\nو به همين جهت جمله * ( « إِنَّ اللَّه سَيُبْطِلُه » ) * را چنين تعليل كرد كه : * ( « إِنَّ اللَّه لا يُصْلِحُ عَمَلَ الْمُفْسِدِينَ » ) * ، براى اينكه صلاح و فساد دو امر متقابل و ضد يكديگرند ، و سنت الهى بر اين جارى است كه آنچه را صلاحيت اصلاح دارد اصلاح كند ، و آنچه را صلاحيت فساد دارد فاسد سازد ، به اين معنا كه اثر متناسب و مختص به هر يك از صلاح و فساد را بر صالح و فاسد مترتب كند . و اثر عمل صالح اينست كه بتواند با ساير حقايق عالم در جريان نظام عالم همدست و هماهنگ شود ، و معلوم است كه چنين عملى قهرا با ساير حقايق ممزوج و مخلوط مىشود ، و به طفيل اينكه خداى تعالى كل نظام را اصلاح مىكند آن عمل را نيز اصلاح مىكند و آن را طبق مقتضايى كه طبيعتش دارد به جريان مىاندازد ، و اثر عمل فاسد اينست كه مناسب و ملايم با ساير حقايق عالم در مقتضاى طبع آنها نباشد ، و در جريان آن حقايق طبق طبع و جبلتى كه دارند اين يك عمل بر خلاف آن جريان حركت كند ، پس چنين عملى فى نفسه امرى است استثنايى ، و معلوم است كه اگر با حفظ فسادش خداى تعالى بخواهد آن را اصلاح كند ، بايد\r\n","description":"","footnote":"","page_name":" 161 ","page_number":161},
  {"content":"\r\nكل نظام را فاسد سازد و كل اسباب و حقايق عالم را بر طبق مسير آن يك عمل فاسد به جريان اندازد .\r\nو چون چنين چيزى ممكن نيست ، قهرا ساير اسباب عالم با همه قوا و وسايل مؤثرش با آن عمل فاسد معارضه مىكند ، اگر توانست آن را به سيره صالح بر مىگرداند ، و گرنه بطور قطع آن را باطل و فانى و از صفحه وجود محو مىسازد .\r\nو اين حقيقت لازمه اى دارد و آن اينست كه سحر و هر باطل ديگرى در عالم وجود دوام نمىيابد ، و خداى تعالى در مواردى از كلام مجيدش به اين لازمه تصريح نموده و جنبه منفى آن را امضاء فرموده ، از آن جمله مىفرمايد : « وَاللَّه لا يَهْدِي الْقَوْمَ الظَّالِمِينَ » « 1 » ، و نيز فرموده :\r\n« وَاللَّه لا يَهْدِي الْقَوْمَ الْفاسِقِينَ » « 2 » ، و نيز فرموده : « إِنَّ اللَّه لا يَهْدِي مَنْ هُوَ مُسْرِفٌ كَذَّابٌ » « 3 » ، و از همين آيات است آيه مورد بحث كه مىفرمايد : * ( « إِنَّ اللَّه لا يُصْلِحُ عَمَلَ الْمُفْسِدِينَ » ) * .\r\nو همين لازمه را در جانب اثباتش امضاء نموده ، در آيه بعد از آيه مورد بحث مىفرمايد :\r\n* ( « وَيُحِقُّ اللَّه الْحَقَّ بِكَلِماتِه وَلَوْ كَرِه الْمُجْرِمُونَ » ) * ، كه - ان شاء اللَّه - به زودى توضيحش مىآيد .\r\n* ( « وَيُحِقُّ اللَّه الْحَقَّ بِكَلِماتِه وَلَوْ كَرِه الْمُجْرِمُونَ » ) * بعد از آنكه خداى تعالى از آن حقيقتى كه قبلا گفته شد از جانب منفيش پرده بردارى كرد و فرمود كه خداى تعالى عمل مفسدان را اصلاح نمىكند ، اينك در اين آيه از جانب اثباتش نيز پرده برداشته مىفرمايد : خداى تعالى با كلماتش حق را به كرسى مىنشاند ، و در آيه و سوره اى ديگر بين نفى و اثبات جمع نموده و از هر دو جنبه پرده بردارى كرده مىفرمايد « لِيُحِقَّ الْحَقَّ وَيُبْطِلَ الْباطِلَ وَلَوْ كَرِه الْمُجْرِمُونَ » « 4 » .\r\nاز همين جا است كه يك احتمال به نظر قوى مىشود و آن اينست كه منظور از « كلمات » در آيه شريفه اقسام قضاها و فرامين الهى باشد كه در شؤون همه موجودات عالم به حق و بر طبق حق جارى است . آرى ، قضاى الهى ممضى و سنتش جريان يافته بر اينكه در نظام عالم بين حق و باطل اصطكاك و برخورد برقرار كند و باطل را بدون درنگ فانى و اثرش را محو\r\n\r\n","description":"","footnote":"\r\n( 1 ) و خدا مردم ستمكار را هدايت نمىكند . « سوره بقره : آيه 258 ، آل عمران : آيه 86 ، توبه : آيه 19 و 109 ، صف آيه 7 ، و سوره جمعه ، آيه 5 » .\r\n( 2 ) و خدا مردم فاسق را هدايت نمىكند . « سوره منافقون ، آيه 6 »\r\n( 3 ) خداى تعالى كسى را كه اسرافگر و دروغپرداز باشد هدايت نمىكند . « سوره مؤمن ، آيه 28 » .\r\n( 4 ) تا خداى تعالى حق را محقق و باطل را نابود كند ، هر چند كه مجرمين كراهت داشته باشند .\r\n« سوره انفال ، آيه 8 »\r\n","page_name":" 162 ","page_number":162},
  {"content":"\r\nكند و حق را بر همان جلاء و جلوه اى كه داشت باقى بگذارد و اين همان معنايى است كه آيه شريفه زير بيانش نموده مىفرمايد : « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَمِمَّا يُوقِدُونَ عَلَيْه فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُه كَذلِكَ يَضْرِبُ اللَّه الْحَقَّ وَالْباطِلَ ، فَأَمَّا الزَّبَدُ فَيَذْهَبُ جُفاءً وَأَمَّا ما يَنْفَعُ النَّاسَ فَيَمْكُثُ فِي الأَرْضِ » « 1 » و ما - ان شاء اللَّه تعالى - در ذيل همين آيه در تفسير سوره رعد بحثى كامل و مفصل در پيرامون اين معنا خواهيم داشت .\r\nو حاصل كلام اينكه : موسى ( ع ) به اين منظور اين حقيقت را براى فرعونيان بيان كرد كه آنان را بر سنت حقه الهى كه از آن در غفلت بودند واقف سازد ، و هم به اين منظور كه دلهاى ساحران را براى درك و دريافت معجزه اى كه به زودى ظاهر مىسازد آماده كند ، تا غلبه معجزه بر سحر و ظهور حق عليه باطل را بهتر بفهمند . و به همين جهت بود كه مىبينيم بنا به تفصيلى كه خداى سبحان در موارد ديگرى از كلامش آورده ساحران به محض اينكه معجزه آن جناب را ديدند بدون درنگ ايمان آورده خود را براى سجده در برابر خداى تعالى به زمين افكندند .\r\n* ( « وَلَوْ كَرِه الْمُجْرِمُونَ » ) * - خداى تعالى در بين اوصاف فرعونيان تنها صفت مجرم بودنشان را يادآور شده و اين بدان جهت است كه در اين ماده معناى قطع كردن هست ، پس گويا خواسته است بفهماند كه فرعونيان راه حق را به روى خود قطع كرده‌اند ، و بنيان خود را بر اين اساس نهاده‌اند ، و نتيجه اين وضع اين شده كه از ظهور حق كراهت داشته باشند . و به همين جهت است كه خداى تعالى وقتى كراهت از ظهور حق را به آنان نسبت مىدهد به دنبالش در جمله مورد بحث مىفهماند علت كراهتشان اينست كه مجرمند ، و در همين معنا جمله * ( « فَاسْتَكْبَرُوا وَكانُوا قَوْماً مُجْرِمِينَ » ) * است كه در اول اين آيات قرار داشت .\r\n* ( « فَما آمَنَ لِمُوسى إِلَّا ذُرِّيَّةٌ مِنْ قَوْمِه عَلى خَوْفٍ مِنْ فِرْعَوْنَ وَمَلَائِهِمْ . . . » ) *\r\nبعضى از مفسرين « 2 » گفته‌اند ضمير در كلمه « قومه » به فرعون برمىگردد ، و معناى آيه اينست كه : فرعونيان به موسى ايمان نياوردند مگر ذريه اى از قوم فرعون ، و آن ذريه اى كه از قوم\r\n\r\n","description":"","footnote":"\r\n( 1 ) خدا از آسمان آبى نازل كرد كه در هر رودى به قدر وسعت و ظرفيتش سيل آب جارى شد و بر روى سيل كفى برآمد ، چنانچه فلزاتى را نيز كه براى تجمل و زينت يا براى اثاث و ظروف در آتش ذوب كنند مثل آب كفى بر آورد ، خدا به مثل اين براى حق ، و باطل مثل مىزند كه آن كف به زودى نابود مىشود و اما آن آب و فلز كه به خير و منفعت مردم است در زمين باقى مىماند . « سوره رعد ، آيه 17 » .\r\n( 2 ) مجمع البيان ، ج 3 ، جزء 11 ، ص 83 .\r\n","page_name":" 163 ","page_number":163},
  {"content":"\r\nفرعون ايمان آوردند مادرانشان از بنى اسرائيل و پدرانشان از نژاد قبطى بودند ، و ذريه نامبرده راه مادران را پيش گرفته به موسى ايمان آوردند . بعضى « 1 » ديگر گفته‌اند : ذريه بعضى از اولادهاى همان قبطيان بودند . و بعضى « 2 » ديگر گفته‌اند : منظور از اين ذريه همسر فرعون و مؤمن آل فرعون است كه داستانشان را قرآن هم آورده ، و نيز كنيز و زنى آرايشگر بودند كه در خدمت همسر فرعون بودند .\r\nبعضى « 3 » ديگر از مفسرين گفته‌اند : ضمير مذكور به موسى ( ع ) برمىگردد ، و منظور از « ذريه اى از قوم موسى » جماعتى از بنى اسرائيل است كه سحر آموخته بودند و در زمره ساحران در آن صحنه شركت داشتند و از هواداران فرعون بودند و با ديدن معجزه موسى به وى ايمان آوردند . بعضى « 4 » ديگر گفته‌اند : منظور از ذريه ، همه بنى اسرائيل است كه ششصد هزار نفر بودند ، و اگر آنان را - با اينكه جمعيتى بسيار بودند - ذريه ناميده براى اينست كه به ضعف آنان اشاره كند . و بعضى « 5 » ديگر گفته‌اند : منظور از ذريه ، دودمان اسرائيل است ، آنهايى كه موسى به سويشان مبعوث شده بود و در طول زمان هلاك شدند . ليكن وجوه و اقوالى كه نقل شد وجوه ضعيفى است ، چون در اين آيات و ساير آياتى كه به اين داستان اشاره دارد ، هيچ دليلى لفظ بر اين وجوه وجود ندارد .\r\n\r\n\r\nو آنچه از سياق و زمينه گفتار برمىآيد و آيه شريفه نيز ظهور در آن دارد اينست كه ضمير به موسى برگردد ، و منظور از جمله * ( « ذُرِّيَّةٌ مِنْ قَوْمِه » ) * بعضى از افراد ضعيف و طبقه ناتوان بنى اسرائيل است ، و اما بزرگان و اشراف و توانگران بنى اسرائيل ايمان نياوردند . اعتبار عقلى هم مؤيد اين ظهور است ، چون ما مىدانيم كه همگى بنى اسرائيل اسير و در تحت استعمار و استثمار فراعنه و محكوم به حكم آنان بودند ، و معمولا عادت در امثال اين موارد بر اين جارى است كه ( طبقه ضعيف سر از اطاعت حاكم برداشته پيرو پيامبرش مىگردد و ) طبقه اشراف و توانگران به هر وسيله اى كه شده مقام اجتماعى و حيثيت خانوادگى خود را حفظ مىكنند .\r\nآرى ، تا بوده چنين بوده كه در چنين مواقعى طبقه اشراف سعى مىكنند به هر وسيله اى به درگاه جباران تقرب بجويند ، و آن دستگاه را با دادن مال و تظاهر به خدمتگزارى و وانمود كردن به اينكه خيرخواه دستگاهند و با دورى كردن از هر عملى كه خوشايند دستگاه نيست رضايت دستگاه را به دست آورند . اقوياى بنى اسرائيل نيز از اين روش مستثناء نبودند و نمىتوانستند\r\n\r\n","description":"","footnote":"\r\n( 1 و 2 و 3 و 4 ) مجمع البيان ، ج 3 ، جزء 11 ، ص 83 .\r\n( 5 ) الدر المنثور ، ج 3 ، ص 314 .\r\n","page_name":" 164 ","page_number":164},
  {"content":"\r\nبطور آشكار و علنى با موسى موافقت نموده تظاهر كنند به اينكه به وى ايمان آورده‌اند .\r\nعلاوه بر اين ، داستانهايى كه در قرآن كريم از بنى اسرائيل حكايت شده عادلترين گواه است بر اينكه بسيارى از گردنكلفتان و مستكبرين بنى اسرائيل تا اواخر عمر موسى ( ع ) به وى ايمان نياوردند هر چند كه به ظاهر تسليم او شده و در همه دستوراتش اطاعتش مىكردند ، چون دستوراتى كه آن جناب صادر مىكرد همه براى نجات بنى اسرائيل بود ، از اقويا نيز مىخواست كه در اين راه بذل مساعى كنند ، و اين چيزى نبوده كه اقويا از پذيرفتنش سر باز زنند براى اينكه آنچه موسى مىگفت به صلاح قوميت و حريت آنان و به نفع تك تك افراد آنان بود ، پس نبايد اطاعتشان از اين دستورات را پاى ايمان به حساب آورد . آرى ، اطاعت در اين گونه امور امرى است ، و ايمان آوردن به خدا و بدانچه رسول خدا آورده امر ديگرى .\r\n\r\n\r\nو بنا بر اين ، معناى كلمه « و ملائهم » روبراه مىشود به اينكه ضمير را به ذريه برگردانيم ، و كلام چنين معنا دهد كه كسى به موسى ايمان نياورد مگر ذريه اى از قوم موسى كه با ترس و لرز از فرعون و از اقوياى بنى اسرائيل ايمان آوردند ، و در نتيجه كلام اين معنا را افاده كند كه : ضعفاى از بنى اسرائيل در ايمان آوردن هم از فرعون ترس داشتند و هم از اشراف قوم خود ، زيرا چه بسا كه اشراف ، آنان را از ايمان آوردن منع مىكردند ، حال يا به خاطر اينكه خودشان ايمان نداشتند و يا به خاطر اينكه پيش فرعون تظاهر كنند كه ما هوادار توايم ، و به اين وسيله او را دلخوش سازند تا او هم بر اينان تنگ نگيرد و يا حد اقل كمى از شدت آزار و اذيتشان بكاهد .\r\nو اما اينكه بعضى « 1 » از مفسرين گفته‌اند كه : ضمير ، به فرعون برمىگردد ، و دليل آورده‌اند كه فرعون يك نفر نبوده بلكه درباريانى داشته و به اين جهت ضمير جمع « هم » در اينجا به كار رفته ، و يا گفته‌اند به ذريه برمىگردد ، چون ملا ذريه اى از قبط بوده‌اند ، تفسيرى است كه به هيچ وجه قابل قبول نيست ، مخصوصا وجه اول « 2 » « ان يفتنهم » يعنى ذريه موسى در حالى كه ايمان مىآورند از آن ترس داشتند كه ملا و اشراف بنى اسرائيل آنان را عذاب دهند تا دوباره به كيش ايشان برگردند . و منظور از جمله * ( « وَإِنَّ فِرْعَوْنَ لَعالٍ فِي الأَرْضِ » ) * اينست كه اين ترس را داشتند ، و ظرف همچنين ظرفى بود كه فرعون تسمه از پشت همه كشيده بود و در ظلم و\r\n\r\n","description":"","footnote":"\r\n( 1 ) تفسير الكبير ، ج 17 ، ص 144 - 145 .\r\n( 2 ) براى اينكه هيچ عاقلى در عبارت * ( « مِنْ فِرْعَوْنَ وَمَلَائِهِمْ » ) * ضمير هم كه ضمير جمع است را به فرعون و در باريان او برنمىگرداند ، وجه دوم هم از اين نظر بى اعتبار است كه معقول نيست ملا ذريه يعنى سران بنى اسرائيل از قبطيان باشند . « مترجم »\r\n","page_name":" 165 ","page_number":165},
  {"content":"\r\nتفرعن از حد گذشته بود .\r\nبنا بر اين ، معناى آيه چنين مىشود - و اللَّه اعلم - كه : نتيجه اى كه از بعثت موسى و هارون و استكبار فرعون و درباريانش به دست آمد اين بود كه كسى به موسى ايمان نياورد مگر ذريه اى و افراد ضعيفى از بنى اسرائيل ، و اينان در حالى ايمان آوردند كه هم از اقوياى خود مىترسيدند و هم از فرعون كه مبادا اين دو طايفه آنان را به جرم ايمان آوردنشان شكنجه كنند و جاى ترس هم داشت ، براى اينكه جو زندگى آنان جوى خطرناك بود ، فرعون در آن روزگار در زمين علو و ديكتاتورى داشت و بر اهل زمين مسلط بود ، و در حكمرانيش نه تنها رعايت عدالت را نمىكرد ، بلكه ستمگرى را از حد گذرانده بود و براى ظلم و شكنجه حد و مرزى نمىشناخت .\r\nو به فرض هم كه منظور از كلمه « قومه » تمامى انسانهايى باشند كه موسى ( ع ) مبعوث بر آنان شده و مامور بوده كه رسالت الهى را به آنان برساند ، چه قبطىها و چه بنى اسرائيل ، از راه ديگرى مىتوان معناى مناسبترى براى آيه كرد ، بدون اينكه احتياج به آن تكلفاتى باشد كه مفسرين مرتكب شده و مصداق آن را قبطيان شمرده‌اند ، با اينكه حاجتى به اين مطلب نيست . « 1 »\r\n\r\n\r\n* ( « وَقالَ مُوسى يا قَوْمِ إِنْ كُنْتُمْ آمَنْتُمْ بِاللَّه فَعَلَيْه تَوَكَّلُوا إِنْ كُنْتُمْ مُسْلِمِينَ » ) * از آنجا كه ايمان به خدا ، مؤمن را به مقام پروردگارش هر چند بطور اجمال آشنا مىسازد ، و مؤمن عالم به اين معنا مىشود كه خداى تعالى سببى است فوق همه اسباب ، سببى است كه سببيت همه اسباب به او منتهى مىشود ، و نيز او را آگاه مىكند به اينكه تدبير همه امور به دست خداست ، و لذا ايمان ، مؤمن را وا مىدارد به اينكه امور را تسليم به خدا كند .\r\nو هرگز به ظاهر چيزهايى كه از نظر ديگران سبب مستقل است اعتماد نكند ، زيرا اعتماد به اين سببهاى ظاهرى جهل محض است . و لازمه اين كار آنست كه مؤمن همه امور را به خدا ارجاع داده و همه توكلش بر خدا شود ، و لذا مىبينيم در آيه مورد بحث هم كه مؤمنين صاحب تسليم را امر به توكل بر خدا كرده نخست اين امر خود را مشروط به شرطى كرده و آن داشتن ايمان است ، و سپس كلام را با شرطى ديگر تمام كرده كه آن اسلام است .\r\nبنا بر اين گفتار ، آيه شريفه از نظر معنا در اين تقدير است كه فرموده باشد : اگر شما به خدا ايمان داريد و تسليم او شده‌ايد پس بر او توكل و اعتماد كنيد . خواهيد گفت اگر تقدير كلام چنين است پس چرا در آيه شريفه هر دو شرط را پهلوى هم نياورده و جمله * ( « فَعَلَيْه تَوَكَّلُوا » ) *\r\n\r\n","description":"","footnote":"\r\n( 1 ) زيرا ممكن است هم بنى اسرائيل و هم قبطيان داراى فرزندانى بوده باشند كه با ترس از بزرگترها ايمان آورده باشند . « مترجم »\r\n","page_name":" 166 ","page_number":166},
  {"content":"\r\nرا بين دو شرط فاصله قرار داده با اينكه مىتوانست بفرمايد : « ان كنتم آمنتم باللَّه و اسلمتم له فتوكلوا عليه » در پاسخ مىگوييم : شايد وجهش اين باشد كه وضع آن دو شرط مختلف است ، براى اينكه برخى فقط يكى از اين دو شرط را داشته‌اند ، و آن عبارت است از ايمان ، و اما اسلام را همه نداشتند ، چون تسليم در برابر خدا شدن از مراتب كمال ايمان است ، و چنين نيست كه ايمان بدون اسلام فرض نداشته باشد ، و واجب و ضرورى باشد كه هر مؤمنى مسلم هم باشد ، بلكه بهتر آن است كه مؤمن ايمان خود را به وسيله اسلام تكميل كند .\r\nبنا بر اين ، مىتوان گفت جدا سازى بين دو شرط براى اشعار به اين معنا بوده كه يكى از اين دو شرط واجب و ضرورى است و مخاطبين به كلام موسى ( ع ) آن را دارا بوده‌اند ، و شرط ديگر مستحبّ است ، يعنى چيزى است كه سزاوار است هر مؤمنى خود را داراى آن بسازد . پس معناى كلام موسى ( ع ) اينست كه : اى قوم اگر چنانچه به خداى تعالى ايمان داريد - كه البته داريد - و اگر تسليم امر خدا هستيد - كه جا دارد بوده باشيد - پس بر خدا توكل كنيد . و بنا بر اين ، در آيه شريفه نكته اى لطيف به كار رفته كه لطفش بر كسى پوشيده نيست .\r\n\r\n\r\n* ( « فَقالُوا عَلَى اللَّه تَوَكَّلْنا رَبَّنا لا تَجْعَلْنا فِتْنَةً لِلْقَوْمِ الظَّالِمِينَ ) * . . . * ( مِنَ الْقَوْمِ الْكافِرِينَ » ) * مؤمنين به موسى ( ع ) در پاسخ دعوت موسى كه فرمود : « بر خدا توكل كنيد گفتند : بر خدا توكل مىكنيم ، و سپس دعا كردند كه پروردگارا ما را فتنه مردم ستمكار مكن » .\r\nپس ، معلوم مىشود دعايى كه كردند نتيجه توكلى بوده كه بر خداى تعالى كردند ، و آن دعا اين بود كه اولا لباس ضعف و ذلت را از تن آنان بركند و ثانيا آنها را از قوم ستمكار نجات دهد .\r\nخواسته و دعاى اولشان همان است كه در جمله * ( « رَبَّنا لا تَجْعَلْنا فِتْنَةً لِلْقَوْمِ الظَّالِمِينَ » ) * به آن اشاره كردند ، و علت و انگيزه اينكه چنين حاجتى را خواستند اينست كه آنچه اقوياى ستمگر را بر ضعفاى مظلومين غره و مسلط مىكند ضعف ( و ظلمپذيرى ) طبقه ضعيف است . پس ضعيف به علت همان ضعفى كه در او است فتنه قوى و مورد ستم او است ، هم چنان كه در قرآن كريم اموال و اولاد را - بدان جهت كه جاذبه و محبوبيت دارد - فتنه انسان خوانده و فرموده : « انَّما أَمْوالُكُمْ وَأَوْلادُكُمْ فِتْنَةٌ » « 1 » و معلوم است كه دنيا براى طالب آن فتنه است ، پس اينكه از پروردگارشان خواستند كه آنان را براى قوم ستمكار فتنه قرار ندهد ، در حقيقت درخواست اين\r\n\r\n","description":"","footnote":"\r\n( 1 ) اموال و اولاد شما چيزى جز فتنه نيست . « سوره تغابن ، آيه 15 »\r\n","page_name":" 167 ","page_number":167},
  {"content":"\r\nبوده كه ضعف و ذلت آنان را با سلب غرض از آن سلب كند . ساده تر بگويم : خواسته‌اند بگويند ضعف و ذلت ما سبب فتنه ستمكاران است ، ولى به جاى اينكه رفع سبب را بخواهند رفع غرض و مسبب را خواسته‌اند .\r\nو اما خواسته و دعاى دومشان همان بود كه خداى تعالى در جمله دوم : * ( « وَنَجِّنا بِرَحْمَتِكَ مِنَ الْقَوْمِ الْكافِرِينَ » ) * از آنها حكايت كرده است .\r\n\r\n\r\n* ( « وَأَوْحَيْنا إِلى مُوسى وَأَخِيه أَنْ تَبَوَّءا لِقَوْمِكُما بِمِصْرَ بُيُوتاً . . . » ) *\r\nكلمه « تبوءا » تثنيه امر از باب تفعل است ، و مصدرش تبوى و به معناى مسكن گرفتن و منزل گزيدن است ، و كلمه « مصر » نام شهر و يا كشور فرعون است ، و كلمه « قبلة » در اصل ، بناى نوع از مصدر بوده مانند بناى نوع « جلسة » يعنى حالت نشستن ، و قبلة به معناى آن حالتى است كه باعث مىشود دو چيز مقابل هم قرار گيرد . پس كلمه « قبلة » مصدرى است به معناى فاعل ، و معناى جمله * ( « وَاجْعَلُوا بُيُوتَكُمْ قِبْلَةً » ) * اينست كه خانه هاى خود را متقابل بسازيد بگونه اى كه بعضى رو به روى بعضى ديگر و در جهتى واحد قرار بگيرند . و منظور از اين فرمان اين بوده كه موسى و هارون بتوانند براى امر تبليغ دسترسى به آنان پيدا كنند و آنها بتوانند نماز را به جماعت بخوانند ، هم چنان كه جمله بعدش كه مىفرمايد : * ( « وَأَقِيمُوا الصَّلاةَ » ) * از آنجا كه بدنبال جمله مورد بحث قرار گرفته دلالت و يا حد اقل اشعار بر اين معنا دارد كه منظور از آن فرمان تمكن از نماز جماعت است .\r\nو اما اينكه فرمود : * ( « وَبَشِّرِ الْمُؤْمِنِينَ » ) * ، سياق و زمينه گفتار دلالت مىكند بر اينكه منظور از آن ، بشارت به اجابت خواسته اى است كه در دعاى مذكور در دو آيه قبل يعنى : * ( « رَبَّنا لا تَجْعَلْنا فِتْنَةً . . . » ) * از خدا خواسته بودند .\r\nو معناى آيه مورد بحث اين است كه : ما به موسى و برادرش وحى كرديم كه شما براى قومتان خانه هايى در مصر بسازيد تا در آن سكونت كنند - از اين قسمت بر مىآيد كانه تا آن موقع بنى اسرائيل زندگى شهرى نداشتند ، بلكه مانند صحرانشينان در خيمه ها و مكانهايى نظير خيمه زندگى مىكردند - و شما و قومتان خانه هايتان را رو به روى هم و در يك جهت قرار دهيد ، تا ديوار به ديوار يكديگر باشد ، و امر تبليغ و مشاوره و تشكيل اجتماع براى نماز ممكن باشد ، و نماز را به پا داريد ، و تو اى موسى مؤمنين را بشارت بده به اينكه خداى تعالى به زودى آنان را از شر فرعون و قومش نجات خواهد داد .\r\n* ( « وَقالَ مُوسى رَبَّنا إِنَّكَ آتَيْتَ فِرْعَوْنَ وَمَلأَه زِينَةً وَأَمْوالًا . . . » ) *\r\nكلمه « زينة » بناء نوع از مصدر « زين » به معناى آراستن است ، و آن حالت و وضعى\r\n","description":"","footnote":"","page_name":" 168 ","page_number":168},
  {"content":"\r\nاست كه موجودى ، آن را به خود مىگيرد و باعث مىشود كه موجودى ديگر جذب به آن شود . و نسبت بين زينت و مال نسبت « عموم من وجه » « 1 » است ، زيرا بعضى از زينتها مال نيست و چيزى نيست كه مورد معامله قرار گيرد و در مقابل آن ، مالى بدهند ، مانند خوش صورتى و قامت موزون ، و بعضى از مالها هم زينت نيست ، مانند چهار پايان و اراضى ، و بعضى از زينتها هم مال و هم زينت است ، مانند زيور آلات . و اينكه در آيه شريفه بين زينت و مال مقابله شده و آن را در مقابل اين قرار داده به ما مىفهماند كه منظور از زينت تنها جهت زينت است ، با قطع نظر از ماليت آن . و خلاصه كلام ، منظورش چيزهايى از قبيل جواهرات و زيور آلات و جامه فاخر و اثاث تجملى و ساختمانهاى زيبا و امثال آن است .\r\n* ( « رَبَّنا لِيُضِلُّوا عَنْ سَبِيلِكَ » ) * - بعضى « 2 » از مفسرين گفته‌اند : لام در جمله « ليضلوا » لام عاقبت است ، و معناى آيه اينست كه « خدايا ! تو به فرعون و فرعونيان زينت و اموال دادى ، و نتيجه و عاقبتش اين شد كه بندگانت را از راهت گمراه كنند » ، نه لام تعليل و يا به عبارتى لام غرض تا معنايش اين شود كه « تو به همين منظور مال و زينت به آنان داده اى » چون ما با ادله اى روشن مىدانيم كه خداى تعالى چنين كارى نمىكند ، يعنى به غرض گمراهى بندگانش به دشمنانش مال و زينت نمىدهد ، همانطور كه مىدانيم هيچ رسولى را مبعوث\r\n\r\n","description":"","footnote":"\r\n( 1 ) اين عنوان يكى از اصطلاحات منطقى در نسبت بين دو چيز كلى است . هر دو چيزى را كه با هم مقايسه كنيم از نظر تطابق آن دو بر مصاديق يا « تباين كلى » دارند ، يعنى هيچ فردى از آن يكى ، فرد ديگرى نيست ، مثل انسان و سنگ كه هيچ سنگى انسان نيست و هيچ انسانى سنگ نيست . و يا بر خلاف صورت قبلى « تطابق كلى » دارند ، يعنى هر فردى كه مصداق يكى از آن دو باشد مصداق ديگرى نيز هست ، مانند دو عنوان « انسان » و « نفس ناطقه » كه هر موجودى مصداق اولى باشد مصداق دومى نيز هست . و يا نه تباين كلى دارند و نه تطابق كلى ، بلكه سهمى از تباين و سهمى از تطابق دارند ، و اين دو صورت دارد گاهى تطابق كلى و تباين جزئى است ، مثل دو عنوان انسان و حيوان ، كه هر موجودى مصداق انسان باشد مصداق حيوان ( جاندار ) نيز هست ، ولى چنين نيست كه هر موجودى مصداق حيوان باشد مصداق انسان نيز باشد ، به شهادت اينكه هزاران نوع حيوان داريم كه انسان نيستند ، لذا در طرف تطابق مىگوييم : تمامى انسانها حيوانند ، و در طرف تباين مىگوييم : بعضى از حيوانها انسان نيستند ، و گاه مىشود كه هم تطابق جزئى است و هم تباين ، مانند دو عنوان انسان و سفيد كه نه تمامى انسانها سفيدند ، و نه همه سفيدها انسانند ، و چنان هم نيست كه در فردى اين دو عنوان جمع نشود ، بلكه ممكن است بعضى از انسانها سفيد باشند و بعضى از انسانها سفيد نباشند ، و بعضى از سفيدها هم انسان نباشد ، اين صورت چهارم است كه در اصطلاح منطقى آن را « عام و خاص من وجه » مىنامند ، و بين زينت و مال همين نسبت برقرار است . « مترجم »\r\n( 2 ) تفسير المنار ، ج 11 ، ص 472 .\r\n","page_name":" 169 ","page_number":169},
  {"content":"\r\nنمىكند به اينكه مردم را به ضلالت وادار كند ، و نيز مىدانيم كه خداى تعالى از مردم ضلالت را نخواسته و به اين منظور مال دنيا به آنان نمىدهد .\r\n\r\n\r\nو اين سخن در جاى خود سخن حقى است ليكن بايد دانست كه تنها اضلال ابتدايى است كه بر خدا محال است ، و خداى تعالى نه كسى را گمراه مىكند و نه رسولش را به اين منظور مىفرستد و نه مال دنيا را به اين منظور به كسى مىدهد ، و اما اضلال مجازاتى و به عنوان كيفر در برابر گناهان نه تنها بر خداى تعالى محال نيست و دليلى بر امتناع آن نداريم ، بلكه كلام مجيد خدا آن را در مواردى بسيار اثبات كرده است . چه مانعى دارد كه خداى تعالى فرعون و درباريانش را كه اصرار بر استكبار داشتند و دست از ارتكاب جرائم بر نمىداشتند مال و زينت زيادى به آنان بدهد تا دست به اضلال بزنند و جرمشان بيشتر و عقابشان افزونتر گردد ؟\r\nو چه بسا از مفسرين « 1 » كه گفته‌اند : حرف « لام » در كلمه « ليضلوا » لام دعاء است . و چه بسا « 2 » كه گفته‌اند : در اين كلام حرف « أن و لا » در تقدير است ، و تقدير آن : « لئلا يضلوا عن سبيلك » است ، و ليكن سياق آيه مساعد با هيچ يك از اين دو وجه نيست .\r\nو كلمه « طمس » - بطورى كه گفته شده - به معناى آنست كه چيزى به طرف پوسيدگى و كهنه شدن دگرگونى يابد . پس معناى اينكه موسى ( ع ) از خداى تعالى خواست : « * ( اطْمِسْ عَلى أَمْوالِهِمْ ) * » اينست كه : وضع اموال فرعونيان را به سوى فنا و زوال تغيير دهد . و اينكه درخواست كرد : * ( « وَاشْدُدْ عَلى قُلُوبِهِمْ » ) * منظور از « شد » ( گره زدن و بستن ) معنايى در مقابل « حل » ( گشودن و باز كردن ) است ، و معناى گره زدن بر دلها اينست كه خدايا دلهايشان را قساوت بده و آن چنان دلهايشان را ببند كه به هيچ وجه راهى براى هدايت در آن نماند و گنجايش پذيرفتن حق را نداشته باشد و تا ابد ايمان نياورند تا آنكه عذاب اليم را ببينند .\r\nو بنا بر اين ، شد بر دلها همان طبع كردن دلهاست كه در قرآن بسيار آمده است و براى كلام موسى دو معناى ديگر كرده‌اند كه معانى بعيدى است ، يكى اينكه گفته‌اند : « 3 » منظورش از شد بر قلوب پاى بند كردن دلهايشان نسبت به اقامت در مصر است بطورى كه به هيچ وجه از اقامت در آن منصرف نگردند تا بعد از طمس اموال بيشتر رنج ببرند ، جاى خالى آن اموال را ببينند و پيوسته تاسف بخورند . دوم اينكه گفته‌اند : « 4 » منظور از شد بر دلها ، كنايه از ميراندن و هلاك\r\n\r\n","description":"","footnote":"\r\n( 1 ) تفسير كشاف ، ج 2 ، ص 365 .\r\n( 2 ) تفسير فخر رازى ، ج 17 ، ص 150 .\r\n( 3 ) مجمع البيان ، ج 3 ، جزء 11 ، ص 88 .\r\n( 4 ) تفسير طبرى ، ج 11 ، ص 110 .\r\n","page_name":" 170 ","page_number":170},
  {"content":"\r\nكردن است .\r\nپس بنا بر تفسيرى كه ما براى كلمات آيه كرديم معناى آيه چنين مىشود : موسى - بعد از آنكه از ايمان آوردن فرعون و درباريانش مايوس شد و بطورى كه از سياق گفتارش در دعا استفاده مىشود يقين كرد كه جز بر ضلات خود و اضلال ديگران ادامه نمىدهد - عرضه داشت :\r\nپروردگارا ! تو فرعون و هوادارانش را در برابر كفر و طغيانشان كيفر بدى دادى ، و آن كيفر اين است كه به آنان زينت و اموالى در زندگى دنيا دادى . پروردگارا ! و اين اراده تو بود كه آنان با اين زينت و اموال مغرور گشته پيروان خود را از راه تو منحرف سازند ، و اراده تو باطل شدنى نيست و غرضت هرگز لغو نمىباشد . پروردگارا ! به همين اراده ات و خشمى كه بر آنان گرفته اى ادامه بده و اموالشان را از مجراى نعمت بودن به مجراى نقمت و عذاب تغيير ده و دلهايشان را مسدود كن تا در نتيجه ايمان نياورند و به كفر خود ادامه بدهند ، تا برسند به موقفى كه در آن موقف ديگر ايمان سودى به حالشان ندارد ، و آن زمانى است كه عذاب الهى را ببينند . و اين دعا از موسى ( ع ) عليه فرعون و درباريانش همانطور كه گفتيم بعد از آن بود كه بطور كامل از ايمان آوردن آنها مايوس شد و يقين كرد كه از زنده بودنشان انتظارى جز گمراهى و گمراه كردن وجود ندارد ، نظير دعايى كه نوح ( ع ) عليه قومش كرد ، و بنا به حكايت قرآن گفت : « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً » « 1 » . و حاشا بر ساحت مقدس انبياء ( ع ) كه سخنى بگويند كه منشاش صرف حدس و گمان باشد ، آن هم در موقعى كه با رب العالمين - جلت كبريائه و عز شانه - سخن مىگويند .\r\n* ( « قالَ قَدْ أُجِيبَتْ دَعْوَتُكُما فَاسْتَقِيما وَلا تَتَّبِعانِّ سَبِيلَ الَّذِينَ لا يَعْلَمُونَ » ) * بطورى كه سياق دلالت مىكند خطاب در اين آيه به موسى و هارون ( ع ) است ، مىفرمايد : دعاى شما دو نفر مستجاب شد . با اينكه در آيه قبلى دعا را تنها از موسى حكايت كرد ، و اين خود مؤيد گفته مفسرين است كه گفته‌اند موسى هر زمان دعا مىكرد هارون آمين مىگفت ، چون آمين هم خود دعا است ، قهرا هر دو با هم دعا كرده‌اند ، هر چند كه متن دعا را تنها موسى ( ع ) گفته است .\r\nكلمه « استقيما » تثنيه امر حاضر از مصدر « استقامت » ، و استقامت به معناى ثبات\r\n\r\n","description":"","footnote":"\r\n( 1 ) پروردگارا از كافران كسى را بر روى زمين باقى مگذار كه اگر باقى بگذارى محققا و حتما بندگانت را گمراه نموده و از نسلشان هم غير از كافر و فاجر انسانى پديد نمىآيد . « سوره نوح ، آيه 27 » .\r\n","page_name":" 171 ","page_number":171},
  {"content":"\r\nبه خرج دادن در كارى است كه در حال انجام است ، و كارى كه موسى و هارون به عهده گرفته بودند دعوت به سوى خدا و احياى كلمه حق بود . و منظور از جمله * ( « الَّذِينَ لا يَعْلَمُونَ » ) * جاهلان از بنى اسرائيل است ، و خداى تعالى در جاى ديگر همه آنان را جاهل خوانده و فرموده :\r\n« قالَ إِنَّكُمْ قَوْمٌ تَجْهَلُونَ » « 1 » .\r\n\r\n\r\nو معناى آيه اين است كه : خداى تعالى موسى و هارون را مخاطب قرار داد و فرمود :\r\nدعاى شما دو تن مستجاب شد ، اينكه عذاب اليم را بر فرعون و در باريانش درخواست كرده بوديد ، و اينكه خواستيد اموالشان را طمس و دلهايشان را سخت كنم پذيرفتم « پس استقامت به خرج دهيد » و بر كارى كه به عهده شما نهاده‌ام ، يعنى دعوت بسوى اللَّه و احياى كلمه حق ثبات قدم داشته باشيد ، « و زنهار ، زنهار راه آنهايى را كه نادانند پيروى مكنيد » آنها مىخواهند كه شما دو تن هر چه را كه آنها به هواى دلشان و با انگيزه شهواتشان از شما خواستند برايشان انجام دهيد . و در اين تعبير نوعى اشاره است به اينكه چيزى نخواهد گذشت كه نادانها چيزهايى از موسى و هارون خواهند خواست كه جامع همه آنها زنده كردن سنت جاهلانه و سيره قومى آنهاست .\r\nو كوتاه سخن ، آيه شريفه اجابت دعاى موسى و هارون را ذكر مىكند ، دعايى كه متضمن عذاب فرعون و درباريان او و موفق نشدن آنها به ايمان آوردن است ، و به همين جهت در آيه بعدى وفاى به اين وعده را با خصوصياتى كه در آن بود ذكر مىكند .\r\nو در دعاى موسى ( ع ) چيزى نبود كه دلالت بر فوريت و يا تاخير در نازل كردن عذاب داشته باشد ، آيه بعدى هم كه اجابت و قبول دعاى موسى را متضمن است ، و همچنين آيه اى هم كه از وقوع حتمى آن وعده خبر مىدهد ، چيزى در اين باب ندارد و روايات هم مطابق با آيات است . صاحب مجمع البيان از ابن جريح روايت آورده كه گفت : فرعون بعد از نفرين موسى ( ع ) چهل سال زندگى كرد آن گاه اضافه كرده كه اين معنا از امام صادق ( ع ) روايت شده « 2 » ، و در احتجاج « 3 » همين روايت را از آن جناب نقل كرده و همچنين كلينى در كافى « 4 » و عياشى در تفسير « 5 » خود آن را از هشام بن سالم از آن جناب نقل\r\n\r\n","description":"","footnote":"\r\n( 1 ) « سوره اعراف ، آيه 138 » .\r\n( 2 ) مجمع البيان ، ج 5 ، ص 130 .\r\n( 3 ) احتجاج .\r\n( 4 ) اصول كافى ، ج 2 ، ص 489 .\r\n( 5 ) تفسير عياشى ، ج 2 ، ص 124 .\r\n","page_name":" 172 ","page_number":172},
  {"content":"\r\nكرده‌اند ، و در تفسير قمى « 1 » از پدرش از نوفلى از سكونى از امام صادق ( ع ) همين معنا را روايت كرده است .\r\n* ( « وَجاوَزْنا بِبَنِي إِسْرائِيلَ الْبَحْرَ فَأَتْبَعَهُمْ فِرْعَوْنُ وَجُنُودُه بَغْياً وَعَدْواً . . . » ) *\r\nكلمه « بغى » و كلمه « عدو » مانند كلمه « عدوان » به معناى ظلم است ، و كلمه « ادراك » در جمله * ( « حَتَّى إِذا أَدْرَكَه الْغَرَقُ » ) * و در هر جاى ديگر به معناى رسيدن و پيوستن به چيزى و مسلط شدن بر آن است ، هم چنان كه كلمه « اتباع » به معناى اينست كه به آن چيز برسى و ملحق شوى .\r\n* ( « آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ » ) * - يعنى همين كه بلاى غرق او را دريافت ، گفت : * ( « آمَنْتُ أَنَّه » ) * كه تقديرش « آمنت بانه » است ( ايمان آوردم به اينكه هيچ معبودى نيست به جز آن خدايى كه بنى اسرائيل به او ايمان آوردند ) . و اگر نگفت به « اللَّه » بلكه معبود را توصيف كرد به آن معبودى كه بنى اسرائيل به او ايمان آوردند ، براى اينست كه انگيزه اش در ايمان آوردن طمعى بوده ، كه شايد با ايمان آوردنش دست يابد به آنچه بنى اسرائيل با ايمان آوردنشان به آن دست يافتند ، و آن عبور كردن از دريا و نجات يافتن از غرق شدن بود . و باز به همين جهت است كه بين ايمان و اسلام جمع كرد تا به اين وسيله اثر آن گناهى كه بر آن اصرار داشت يعنى گناه شرك به خدا و استكبار بر خدا را بشويد . و بقيه الفاظ آيه روشن است .\r\n\r\n\r\n* ( « آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ » ) * كلمه « آلان » - با « أ » ى مد دار - اصلش « أألان : آيا الان » بوده ، يعنى آيا حالا ايمان مىآورى ؟ حالا كه عذاب خدا تو را درك كرده ؟ با اينكه ايمان و توبه هيچ كس در لحظه فرا رسيدن عذاب و آمدن مرگ از هر طرف قبول نيست . و تو قبل از اين عصيان كردى و از مفسدان بودى و عمرت را در معصيت خدا بسر بردى و توبه را در موقع خودش انجام ندادى ، حال كه وقت توبه فوت شده ايمان چه سودى به حالت دارد ، و اين موفق نشدنت به ايمان و توبه همان چيزى است كه موسى و هارون آن را از خداى تعالى خواستند . آرى ، از خدا خواستند كه فرعون را به عذاب أليم خود بگيرد و راه او را به سوى ايمان ببندد تا در تمامى طول زندگى ايمان نياورد ، مگر هنگامى كه عذاب از هر طرف احاطه اش كرده باشد ، هنگامى كه نه ايمان سودى مىبخشد و نه توبه .\r\n\r\n","description":"","footnote":"\r\n( 1 ) تفسير قمى .\r\n","page_name":" 173 ","page_number":173},
  {"content":"\r\n\r\n\r\n* ( « فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً وَإِنَّ كَثِيراً مِنَ النَّاسِ عَنْ آياتِنا لَغافِلُونَ » ) * كلمه « ننجيك » متكلم مع الغير از مضارع باب تفعيل ( تنجية ) است . و « تنجية » و همچنين « انجاء » - كه مصدر باب افعال از نجات است - هم از نظر وزن و هم از نظر معنا شبيه به تخليص و اخلاص هستند كه از ثلاثى مجرد « خلاص » گرفته شده‌اند .\r\nو تنجيه به بدن فرعون ، دلالت دارد بر اينكه فرعون غير از بدن چيز ديگرى داشته كه بدن بعد از نزول عذاب آن را از دست داده ، و آن چيزى كه نامش « فرعون » بوده و بدن بدن او بوده ، همان نفسى است كه روح هم خوانده مىشود ، و اين نفس همان چيزى است كه خداى تعالى در دم مرگ هر كس آن را مىگيرد ، هم چنان كه در آيات ذيل فرموده : « اللَّه يَتَوَفَّى الأَنْفُسَ حِينَ مَوْتِها » « 1 » ، و نيز فرموده : « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ » « 2 » ، و اين نفس همان است كه آدمى در طول عمرش از او خبر مىدهد به « من » و « اينجانب » ، و همين « من » است كه انسانيت انسان به وسيله آن تحقق مىيابد ، همان است كه درك مىكند و اراده مىنمايد ، و افعال انسانى را به وسيله بدن و قوا و اعضاى مادى آن انجام مىدهد و بدن چيزى به جز آلت و ابزار كار نفس نيست ، البته ابزار كار نفس در كارهاى مادى او و اما در كارهاى معنوى ، نفس بدون حاجت به بدن كارهاى خود را انجام مىدهد .\r\nو از آنجا كه نفس و بدن با هم متحدند نام نفس را به بدن هم اطلاق مىكنند ، ( و به بدن و جسم زيد مىگويند : اين زيد است ، با اينكه در حقيقت آن بدن زيد نيست بلكه آن نفس زيد است كه بدن مركب او است ) . دليلى كه شما ، خواننده را در اين باب قانع سازد همين كافى است كه : بدن از روزى كه متولد مىشود تا روزى كه مىميرد بطور دائم در حال تغيير است ، و دائما در معرض تبدلهاى طبيعى است كه چه بسا تمامى بدن تحليل برود و اجزاى جديدى جاى تحليل رفته ها را بگيرد و از بدنى كه روز اول به دنيا آمد چيزى باقى نماند ، بلكه بدن بدنى ديگر شود . و اگر حقيقت زيد عبارت باشد از بدن او ، همان بدنى كه مادرش به دنيا آورده و كلمه زيد هم نام آن باشد ، بايد در حال جوانىاش او را زيد نناميم ، تا چه رسد به هفتاد سالگى و هشتاد سالگيش كه بطور قطع بدن زمان تولد را ندارد ، و حتما نام زيد نام شخصى ديگر غير او خواهد بود . و بر همين حساب اگر اين شخص در جوانى كار خوبى و يا جنايتى\r\n\r\n","description":"","footnote":"\r\n( 1 ) خداى تعالى جانها را هنگام مردنش مىگيرد . « سوره زمر ، آيه 42 » .\r\n( 2 ) بگو ملك الموتى كه موكل بر شما است جانهاى شما را مىگيرد . « سوره الم سجده ، آيه 11 »\r\n","page_name":" 174 ","page_number":174},
  {"content":"\r\nكرده باشد در اين سنين عمرش نه ، مىتوان پاداشش داد و نه كيفرش كرد ، براى اينكه كار خوب از شخص ديگرى بوده ، و شخص ديگرى غير از اين شخص جنايت كرده .\r\nپس ، اين دليل و دليلهاى ديگرى مثل اين ، شواهدى است قطعى بر اينكه انسانيت انسان به نفس او است ، نه به بدن او ، و نامها نيز نام آن نفوس است نه نام بدنها ، و اين معنا را هر انسانى بطور اجمال مىفهمد هر چند كه در مقام تفصيل اگر به او بگويى بدن امروز تو غير از بدن چند سال قبل تو است تعجب كند و حاضر به پذيرفتنش نباشد .\r\n\r\n\r\nو كوتاه سخن اينكه ، آيه شريفه * ( « فَالْيَوْمَ نُنَجِّيكَ بِبَدَنِكَ » ) * اگر صريح نباشد نزديك به صريح است در اينكه نفوس بشر غير از بدنهاى آنان است ، و اسماء هم اسماء نفوس است نه بدنها ، و اگر بدنها را نيز به نام صاحبش مىناميم به خاطر شدت اتحادى است كه بين آن دو است .\r\nپس ، معناى جمله * ( « نُنَجِّيكَ بِبَدَنِكَ » ) * اين شد كه : اى فرعون ما بدن تو را از دريا نجات مىدهيم و در مىآوريم . و اگر بيرون آوردن بدن مرده فرعون را نجات بدن او خوانده ، باز به خاطر همان اتحادى است كه بين نفس و بدن هست ، و اين اتحاد باعث مىشود عملى كه با يكى از آن دو واقع شود به نحوى بر آن ديگرى نيز واقع شود . * ( « لِتَكُونَ لِمَنْ خَلْفَكَ آيَةً » ) * باز در اين جمله بدن فرعون را فرعون خوانده و فرموده : بدنت را از دريا در آورديم تا براى آنها كه بعد از تو مىآيند آيت و مايه عبرت باشى و اين تعبير به وجهى نظير تعبير آيه شريفه « مِنْها خَلَقْناكُمْ وَفِيها نُعِيدُكُمْ » « 1 » است كه خلقت انسانها را از زمين دانسته ، و فرموده : شما انسانها را به زمين بر مىگردانيم ، با اينكه آنچه به زمين بر مىگردد جسد آدمى است نه تمامى آدمى . پس اگر نسبت اعاده شدن به زمين را به انسان داده جز براى اين نيست كه بين انسان و بدنش اتحادى است كه اين نسبت را تصحيح مىكند .\r\nمفسرين در معناى جمله « ننجيك » اشكالى به نظرشان رسيده و بدين جهت گفته‌اند :\r\nاين جمله نمىتواند از مصدر « نجات » باشد ، زيرا باب افعال و تفعيل از نجات كه « انجاء » و « تنجيه » باشد لفظ و ماده اش دلالت دارد بر سلامتى آن كسى كه نجات يافته ، ( وقتى گفته مىشود : فلانى از غرق شدن و آتشسوزى نجات يافت كه او را زنده در آورده باشند ، و در آوردن بدن مرده و سوخته از دريا و آتش را نجات دادن نمىگويند ) . و اگر جمله مورد بحث از ماده نجات باشد بايد بگوييم خداى تعالى فرعون را زنده از آب بيرون آورده با اينكه مىدانيم مرده اش را بيرون آورد . پس ، ناگزير بايد بگوييم : اين جمله از ماده « نجوة » گرفته شده كه به\r\n\r\n","description":"","footnote":"\r\n( 1 ) شما را از زمين خلق كرديم و به آن بر مىگردانيم . « سوره طه ، آيه 5 »\r\n","page_name":" 175 ","page_number":175},
  {"content":"\r\nمعناى زمين بلند است ، زمينى كه سيل آن را نمىگيرد ، و معناى آيه اين است كه : امروز ما بدنت را به بلندى زمين بيرون كرديم .\r\nو چه بسا بعضى « 1 » از مفسرين كه گفته‌اند : منظور از بدن در اين جمله « زره » است ، چون فرعون زرهى از طلا داشت كه همه وى را به آن علامت مىشناختند ، و خداى تعالى فرعون را با آن زره به بالاى آب آورد تا براى آيندگان آيت و عبرت باشد . و چه بسا كه بعضى « 2 » گفته باشند : تعبير به « تنجية » از باب استهزاء به فرعون بوده است .\r\nو ليكن حق مطلب اينست كه همه اينها تكلف و خود را بيهوده به زحمت انداختن است و هيچ حاجتى به اين تكلفها نيست ، چون خداى تعالى نفرموده : « ننجيك » تا آن اشكال متوجه شود و كسى بگويد : بيرون آوردن لاشه فرعون نجات فرعون نيست ، بلكه فرموده : * ( « نُنَجِّيكَ بِبَدَنِكَ » ) * كه حرف باء براى آلت و يا سببيت است ، و معنايش اينست كه : ما تو را با بدنت و يا به سبب بدنت نجات داديم ، و در صحت اين نسبت عنايت به اتحادى است كه گفتيم بين نفس و بدن برقرار مىباشد .\r\nعلاوه بر اينكه اشكال اصلا وارد نيست ، جوابى هم كه داده‌اند صحيح نمىباشد ، زيرا صرف اينكه جمله « ننجيك » را حمل كنيم بر قرار دادن بدن روى نجوه اى از زمين ، اشكال را از اصل بر طرف نمىسازد ، براى اينكه آنچه به قول آنان بر بالاى بلندى زمين قرار گرفته بدن فرعون بوده ، نه خود فرعون چون اگر خود فرعون بود بايد زنده و سالم مىبود ناگزير بايد بگويند : فرعون زنده از آب نجات يافته كه اين را هم نمىتوانند بگويند . پس ، چاره اى جز اين ندارند كه حرف ما را قبول كنند و بگويند نسبتى كه در آيه شريفه به فرعون داده شده به عنايت اتحادى است كه بين بدن و جسم آدمى وجود دارد ، و در صورتى كه اين اتحاد مصحح اطلاق اسم انسان بر بدن انسان باشد ، قهرا مىتواند مصحح اين نيز باشد كه نجات دادن بدن انسان را نجات انسان بناميم ، مخصوصا در جايى كه قرينه اى هم باشد بر اينكه منظور از تنجيه ، تنجيه اى است كه خاص بدن است ، نه تنجيه اى كه مربوط به انسان است ، و مستلزم زنده بيرون آوردن و سلامت جان و تن انسان هر دو است ، و قرينه اى كه در مورد بحث ما هست كلمه « ببدنك » مىباشد .\r\n* ( « وَلَقَدْ بَوَّأْنا بَنِي إِسْرائِيلَ مُبَوَّأَ صِدْقٍ وَرَزَقْناهُمْ مِنَ الطَّيِّباتِ » ) * يعنى ما بنى اسرائيل را سكنى داديم در مسكنى صدق . و اگر سكنى را اضافه به صدق\r\n\r\n","description":"","footnote":"\r\n( 1 ) تفسير الكبير ، ج 17 ، ص 157 .\r\n( 2 ) تفسير الكبير ، ج 17 ، ص 157 .\r\n","page_name":" 176 ","page_number":176},
  {"content":"\r\nكرده هم چنان كه در مواردى ديگر « وعد » ، « قدم » ، « لسان » ، « مدخل » و « مخرج » را اضافه به صدق كرده و فرموده : « وعد الصدق » ، « قدم صدق » ، « لسان صدق » ، « مدخل صدق » و « مخرج صدق » همه به اين منظور است كه بفهماند لوازم معنا و آثارى كه از اين اشياء مطلوب است در اين اشياء موجود مىباشد ، و به راستى موجود مىباشد ، بدون اينكه در چيزى از آثارش كه به زبان دلالت التزاميه اش وعده آن را به طالبش مىدهد دروغ بگويد ، مثلا وعده صدق آن وعده اى است كه وعده دهنده اش زود به آن وفا مىكند ، و شخص موعود به آن وعده را خوشحال مىسازد ، وعده اى است كه جا دارد موعود آن اميد به آن ببندد ، و آرزومند وقوعش باشد ، و اما وعده اى كه وعده صدق نباشد ، قهرا وعده كذب است ، كانه خود آن وعده به زبان دلالت التزاميه اش مىگويد كه : من آثار مطلوب را ندارم .\r\n\r\n\r\nو بنا بر اين ، پس جمله * ( « مُبَوَّأَ صِدْقٍ » ) * دلالت دارد بر اينكه خداى سبحان بنى اسرائيل را در مسكنى سكنى داد كه در آن ، آنچه انسان از مسكن انتظار دارد موجود بوده است . يك انسان از مسكن مطلوب و مرغوب اين را مىخواهد كه آب و هواى خوبى داشته باشد و سرزمينش پر از بركات و داراى وفور نعمت باشد و بتواند در آن استقرار يابد . و آن مسكن عبارت بود از نواحى بيت المقدس و شام كه خداى - عز و جل - بنى اسرائيل را در آنجا سكنى داد و آن را سرزمين مقدس و نيز سرزمين مبارك نام نهاد . قرآن كريم داستان داخل شدن بنى اسرائيل در آنجا را ذكر فرموده است .\r\nو اما اينكه بعضى گفته‌اند « منظور از اين * ( » مُبَوَّأَ صِدْقٍ « ) * ، مصر است كه بنى اسرائيل داخل آن شده خانه هايى براى خود ساختند » معنايى است كه قرآن شريف آن را ذكر نكرده .\r\nعلاوه بر اين ، به فرضى هم كه بنى اسرائيل بعد از غرق شدن فرعون دوباره به مصر برگشته باشند ، سرزمين مصر براى آنان سرزمين مستقرى نبوده ، و سرزمينى را كه سكونت در آن مستقر و دائمى نباشد « مبوأ صدق » نمىخوانند .\r\nآيه مورد بحث ، يعنى جمله * ( « وَلَقَدْ بَوَّأْنا بَنِي إِسْرائِيلَ ) * . . . * ( مِنَ الطَّيِّباتِ » ) * سياق شكايت و گلايه و سرزنش را دارد . شاهد اينكه آيه در چنين سياقى است اينست كه به دنبالش مىفرمايد :\r\n« * ( فَمَا اخْتَلَفُوا حَتَّى جاءَهُمُ الْعِلْمُ ) * - اختلاف نكردند مگر بعد از آنكه به حقيقت امر علم پيدا كردند » ، و نيز مىفرمايد : « * ( إِنَّ رَبَّكَ يَقْضِي بَيْنَهُمْ ) * - خداى تعالى بين آنان داورى خواهد كرد . . . . » كه همه اينها بيانگر عاقبت وخيمى است كه اختلاف آنان از روى علم و آگاهى ببار آورد . اين جمله به منزله نتيجه اى است كه از نقل سرگذشت گرفته شده است .\r\nو معناى آيه اينست كه : ما نعمت را بر بنى اسرائيل تمام كرديم و آنان را در مسكنى كه\r\n","description":"","footnote":"","page_name":" 177 ","page_number":177},
  {"content":"\r\nهمه خصوصيات مطلوب از مسكن را دارا بود جاى داديم و بعد از سالهايى طولانى محروميت و اسارت به دست قبطيان ، از طيبات روزيشان داديم و آنان را ملت واحدى گردانيديم و پراكندگيشان را به جمع تبديل نموديم ، ولى كفران نعمت كردند و دوباره در مورد حق اختلاف راه انداختند ، و اين اختلافشان ناشى از عذر نادانى نبود ، بلكه عالما و عامدا اختلاف كردند ، و پروردگار تو بطور حتم در بين آنان در آنچه اختلاف مىكنند حكم خواهد كرد .\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nفَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ لَقَدْ جاءَكَ الْحَقُّ مِنْ رَبِّكَ فَلا تَكُونَنَّ مِنَ المُمْتَرِينَ ( 94 ) وَلا تَكُونَنَّ مِنَ الَّذِينَ كَذَّبُوا بِآياتِ اللَّه فَتَكُونَ مِنَ الْخاسِرِينَ ( 95 ) إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ ( 96 ) وَلَوْ جاءَتْهُمْ كُلُّ آيَةٍ حَتَّى يَرَوُا الْعَذابَ الأَلِيمَ ( 97 ) فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَمَتَّعْناهُمْ إِلى حِينٍ ( 98 )\r\nوَ لَوْ شاءَ رَبُّكَ لآمَنَ مَنْ فِي الأَرْضِ كُلُّهُمْ جَمِيعاً أفَأَنْتَ تُكْرِه النَّاسَ حَتَّى يَكُونُوا مُؤْمِنِينَ ( 99 ) وَما كانَ لِنَفْسٍ أَنْ تُؤْمِنَ إِلَّا بِإِذْنِ اللَّه وَيَجْعَلُ الرِّجْسَ عَلَى الَّذِينَ لا يَعْقِلُونَ ( 100 ) قُلِ انْظُرُوا ما ذا فِي السَّماواتِ وَالأَرْضِ وَما تُغْنِي الآياتُ وَالنُّذُرُ عَنْ قَوْمٍ لا يُؤْمِنُونَ ( 101 ) فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ قُلْ فَانْتَظِرُوا إِنِّي مَعَكُمْ مِنَ الْمُنْتَظِرِينَ ( 102 ) ثُمَّ نُنَجِّي رُسُلَنا وَالَّذِينَ آمَنُوا كَذلِكَ حَقًّا عَلَيْنا نُنْجِ الْمُؤْمِنِينَ ( 103 )\r\nترجمه آيات\r\nاگر در آنچه بر تو نازل كرده‌ايم ترديد دارى از اهل كتاب كه هميشه كتابهاى آسمانى را مىخوانند بپرس ، سوگند مىخورم كه از ناحيه پروردگارت حق بر تو نازل شده بنا بر اين ديگر جا ندارد كه از دودلان\r\n","description":"","footnote":"","page_name":" 179 ","page_number":179},
  {"content":"\r\nباشى ( 94 ) .\r\nو نيز مبادا از آنهايى باشى كه آيات خدا را تكذيب كردند ، كه اگر چنين باشى از زيانكاران خواهى شد ( 95 ) .\r\nمحققا كسانى كه خدا بر گمراهيشان حكم كرده ايمان نخواهند آورد ( 96 ) .\r\nهر چند كه هر نوع آيتى برايشان بيايد ، تا آنكه عذاب دردناك را ببينند ( 97 ) .\r\nچرا هيچ يك از شهرها و آباديها ايمان نياوردند كه ( ايمانشان به موقع باشد و ) مفيد به حالشان افتد ، تنها قوم يونس بود كه همين كه ايمان آورد عذاب ذلت آور دنيوى را از ايشان برداشتيم و تا مدتى ديگر از زندگى برخوردارشان كرديم ( 98 ) .\r\nو اگر خدا بخواهد تمام كسانى كه روى زمينند ايمان مىآورند ، تو نمىتوانى مردم را در فشار قرار دهى تا ايمان بياورند ( 99 ) .\r\nو هيچ شخصى جز به اذن خدا ايمان نمىآورد ، اين خداست ( كه بعضى را موفق مىكند و ) بر كسانى كه تعقل نمىكنند پليدى را بر آنها قرار مىدهد ( 100 ) .\r\nبگو نظر كنيد به موجودات گوناگونى كه در آسمانها و زمين است ، ولى چه فايده از اين آيات و اين انذارها ، براى مردمى كه ايمان نمىآورند ( 101 ) .\r\nآيا منتظر چه هستند ؟ منتظر آنند كه به سرنوشتى چون سرنوشت اقوام قبل از خود دچار شوند ؟ بگو اگر چنين است پس منتظر باشيد ، من نيز با شما جزء منتظرانم ( 102 ) .\r\nاقوام گذشته را كه گرفتار عذاب كرديم رسولان خود را از آن ميان نجات داديم و همچنين كسانى را كه ايمان آورده بودند ، اين چنين بر خود لازم كرده‌ايم كه مؤمنين را نجات دهيم ( 103 )\r\n.\r\nبيان آيات\r\nاين آيات متضمن استشهادى است بر حقانيت معارفى كه در مورد مبدأ و معاد و در باره قصص انبياء و امتهاى آنان ، در اين سوره نازل شده ، كه از جمله آن انبياء ، نوح و موسى و پيغمبران بين آن دو و امتهاى آنان است ، كه داستان آنان را كه اهل كتابهاى آسمانى در آن كتابها - كه قبل از نزول قرآن بر رسول خدا ( ص ) نازل شده بود خوانده بودند بطور اجمال ذكر كرده است .\r\nآن گاه بيانى آورده كه به منزله خلاصه گيرى از بيانات سابق است ، و آن اينست كه آنان به هيچ وجه مالك نفس خود نخواهند شد كه به دلخواه خود به خدا ايمان بياورند مگر آنكه خداى تعالى اذن دهد ، و خدا به كسى اذن مىدهد ايمان آورد كه خودش مهر بر دل وى نزده باشد و پليدى را بر او مسلط نكرده باشد ، و گرنه كسى كه « كلمة اللَّه » ( اراده و مشيت خدا ) عليه او محقق شده ديگر به خدا و آيات او ايمان نخواهد آورد ، تا زمانى كه عذاب را ببيند ، در آن\r\n","description":"","footnote":"","page_name":" 180 ","page_number":180},
  {"content":"\r\nهنگام ايمان مىآورد ، ولى ديگر چه سود .\r\nپس سنت جارى خداى تعالى اينست كه مردم از ابتداى خلقت پس از آنكه اختلاف كردند دو طايفه مختلف شدند عده اى آيات خدا را تكذيب و عده اى ديگر تصديق مىكنند . و نيز سنتش بر اين جريان يافته كه در بين اين دو طايفه به حق داورى كند ، البته بعد از آنكه پيغمبران را فرستاده باشد ، كه در اين هنگام پيغمبر هر قوم و مؤمنين آن قوم را نجات دهد ، و ديگران را به هلاكت و عذاب خود بگيرد .\r\n\r\n\r\n* ( « فَإِنْ كُنْتَ فِي شَكٍّ مِمَّا أَنْزَلْنا إِلَيْكَ . . . » ) *\r\nكلمه « شك » به معناى « ريب » و ترديد است ، و منظور از جمله * ( « مِمَّا أَنْزَلْنا إِلَيْكَ » ) * معارف راجع به مبدأ و معاد ، و سنت جارى الهى در سرنوشت امتها است ، كه در اوايل اين سوره ذكر شد . و در جمله * ( « يَقْرَؤُنَ الْكِتابَ مِنْ قَبْلِكَ » ) * كلمه « يقرؤن » فعل مضارعى است كه در استمرار ، استعمال شده و جمله « من قبلك » حال است از كتاب ، و عامل آن همان متعلق آن است كه در تقدير است ، و تقدير كلام « منزلا من قبلك » است ، همه اينها كه گفتيم بر اساس لحنى است كه سياق آيه دارد ، و اين مطالب را به دست مىدهد .\r\nو معناى آيه اين است كه : ( فان كنت ) اگر اى رسول گرامى ما ( فى شك ) « 1 » در شك هستى نسبت به * ( ( مِمَّا أَنْزَلْنا إِلَيْكَ ) ) * آنچه از معارف حقه و راجع به مبدأ و معاد كه برايت نازل كرديم و آنچه از داستانها كه بطور اجمال از قصص انبياء برايت بيان نموديم ، قصصى كه از سنت جارى خدا در خلقش حكايت مىكند و مىفهماند كه خداى تعالى هر قومى را اول دعوت مىكند و سپس قضاء به حق مىنمايد . ( فسئل ) پس سؤال كن از اهل كتاب ( الذين ) آنها كه دائما و بطور مستمر * ( ( يَقْرَؤُنَ الْكِتابَ ) ) * كتابهاى آسمانى را مىخوانند « من قبلك » كتابهايى كه قبلا نازل شده بود ، سوگند مىخورم * ( ( لَقَدْ جاءَكَ الْحَقُّ مِنْ رَبِّكَ فَلا تَكُونَنَّ مِنَ المُمْتَرِينَ ) ) * كه از ناحيه پروردگارت آنچه آمده حق است ، پس ، از زمره مترددان و دودلان مباش .\r\nاز ظاهر اين آيه برمىآيد كه رسول خدا ( ص ) - العياذ باللَّه - نسبت به حقيقت آنچه بر او نازل گرديده دچار ترديد شده و ليكن آيه شريفه چنين لازمه اى ندارد . « 2 »\r\n\r\n","description":"","footnote":"\r\n( 1 ) قابل ذكر است كه در الميزان عربى در ذيل آيه مذكور به جاى « فى شك » علامه آن را « فى ريب » ضبط نموده و به تفسير آن پرداخته ، ولى ما بطور صحيح آن را ترجمه و تفسير كرده‌ايم .\r\n( 2 ) اين سبك خطاب در صورتى مستلزم آن لازمه است كه متوجه فردى معمولى باشد ، نه يك پيامبر كه از ناحيه پروردگارش پيامها دريافت نموده ، به امتش ابلاغ مىكند . و بسيار مىشود كه از باب « اياك اعنى فاسمعى يا جارتى » ، « در به تو مىگويم ، ديوار تو بشنو » خطاب متوجه شخص او باشد ، ولى شخص او منظور نباشد . « مترجم »\r\n","page_name":" 181 ","page_number":181},
  {"content":"\r\n\r\n\r\nو اين نوع خطاب همانطور كه ممكن است متوجه كسى شود كه به راستى دچار شك و ترديد است ، همچنين ممكن است متوجه كسى شود كه خودش ، هم يقين بر صحت و حقانيت كلام دارد و هم بر دليل آن . و نيز مىتوان گفت : اين مطلب دليلهاى بسيار دارد ، و دليلش تنها آن نيست كه در دست تو است و براى افاده اين معنا بطور كنايه مىگويند اگر در حقيقت اين مطلب ترديد دارى دليلهاى بسيارى بر حقيقت آن هست و فايده اين گونه سخن گفتن اينست كه اگر شنونده واقعا ترديد دارد ، به آن ادله رجوع كند ، و اگر يقين دارد ولى يكى از آن ادله برايش مورد شك واقع شده به ساير ادله مراجعه كند .\r\nو اين جور سخن گفتن روشى است كه در عرف تخاطب و تفاهم ، شايع است ، و عقلا به انگيزه قريحه اى كه دارند اين روش را در بين خود به كار مىبرند ، مثلا وقتى مىخواهند امرى از امور را اثبات كنند ، نخست به هر دليلى كه دارند استدلال مىكنند ، و سپس به طرف مىگويند : اگر در اين باره شك دارى و يا فرض كنيم مطلوب را ايجاب نمىكند ، دليل ديگرى بر اين هست و آن فلان دليل است ، و خيال نكن كه دليل ما تنها آن بود كه گفتيم . و اين كنايه است از اينكه اين مطلب دليلهاى بسيارى دارد كه هر يك براى اثباتش كافى است ، و احتياج به بيش از يك دليل ندارد . ليكن غرض از تكثير آن اينست كه به هر حال مطلب ثابت شود ، چه با همه آن ادله و چه با يكى از آنها .\r\nدر نتيجه برگشت معناى كلام به اينست : اين معارفى است كه خداى تعالى آن را با حجتهاى قاطعى برايت بيان كرده ، كه عقول بشر را از قبول آن مضطر و ناگزير مىسازد و داستانهايى است كه همه از سنت جارى خدا در خلقش خبر مىدهد و آثار باستانى موجود هم شاهد بر آن است . خداى سبحان آن معارف و اين داستانها را در كتابى بيان كرده كه شكى در آن نيست ، پس بر طبق آنچه خداى تعالى بيان كرده حجت و دليل وجود دارد ، و علاوه بر آن ، حجت ديگرى نيز هست ، و آن اينست كه پيروان كتب آسمانى - البته آنهايى كه به قرائت صحيح و درست آن آشنايند و آن را تحريف نمىكنند - اين معارف و داستانها را در كتاب خود مىيابند .\r\nپس معلوم شد كه در اين ميان مبدأ و معادى هست و دينى الهى وجود دارد كه فرستادگان خدا ، مبعوث به دعوت بشر به سوى آنند ، و انبياى هيچ امتى از امتها را دعوت\r\n","description":"","footnote":"","page_name":" 182 ","page_number":182},
  {"content":"\r\nنكردند مگر آنكه آن امت در پذيرش دعوت پيغمبر خود دو طايفه شدند ، يكى مؤمن و ديگرى منكر و تكذيبگر . و خداى تعالى به دنبال اين اختلاف آيتى فرستاده تا بين حق و باطل جدايى افكنده و بين اهل حق و باطل حكم كند .\r\nو اين خود امرى است كه اهل كتاب نمىتوانند انكارش كنند ، تنها چيزى را كه انكار كردند آياتى از كتاب خود بود كه به آمدن و بعثت خاتم الانبياء - ص - بشارت مىداد و نيز جزئياتى بود كه آنها را تغيير داده و تحريف كردند .\r\nو يكى از اشارات لطيف قرآن اينست كه خداى سبحان در داستانهايى كه در اين سوره آورده داستان هود و صالح را ذكر نكرده ، و اين بدان جهت است كه تورات موجود در دست يهوديان آن زمان اين دو داستان را نداشته ، و همچنين قصه شعيب و سرگذشت مسيح را نياورده چون همه اهل كتاب در باره اين دو داستان ، توافق نداشتند و منظور آيه مورد بحث اين بوده كه به داستانهايى استشهاد كند كه همه اهل كتاب آنها را قبول دارند و نمىتوانند انكارش كنند .\r\nپس ، اين آيه حجتى را كه بر رسول خدا ( ص ) القاء مىكند كه در استدلال براى مردم هم وزن آيه زير است كه مىفرمايد : « أوَ لَمْ يَكُنْ لَهُمْ آيَةً أَنْ يَعْلَمَه عُلَماءُ بَنِي إِسْرائِيلَ » « 1 » .\r\nعلاوه بر اين ، سوره مورد بحث از اولين سوره هايى است كه در مكه نازل شده و در آن ايام ، خصومت بين مسلمانان و اهل كتاب شدت نگرفته بود ، و شدت اين خصومت مخصوصا در مورد يهود در مدينه بالا گرفت ، زمانى كه رسول خدا ( ص ) به آن شهر هجرت فرمود و جنگهايى بين مسلمين و يهود واقع شد ، آن روزها بود كه كار دشمنى را بدانجا رساندند كه به كلى نبوت را انكار نموده - و بنا بر حكايت قرآن كريم - گفتند : « ما أَنْزَلَ اللَّه عَلى بَشَرٍ مِنْ شَيْءٍ » « 2 » .\r\nپس ، اين بود آن معنايى كه سياق و زمينه گفتار ، به آيه مورد بحث مىدهد . و من خيال مىكنم اگر خواننده عزيز اين آيه و ساير آياتى را كه مناسب آنست - يعنى آياتى كه خداى تعالى در آن ، رسول گرامى خود را مخاطب قرار داده و حقانيت دينى كه بر او نازل شده است را بيان مىكند ، و آياتى كه بشر را تحدى كرده و به مقابله مىخواند كه شما نمىتوانيد مثل اين قرآن را بياوريد و آياتى كه رسول خدا را توصيف مىكند به اينكه وى در كار خود بصيرت دارد و از ناحيه\r\n\r\n","description":"","footnote":"\r\n( 1 ) آيا در همه اين قرآن هيچ آيتى نيست كه علماى بنى اسرائيل آن را قبول داشته باشند . « سوره شعراء ، آيه 197 »\r\n( 2 ) اصلا خدا بر هيچ بشرى هيچ وحى نازل نكرده . « سوره انعام ، آيه 91 »\r\n","page_name":" 183 ","page_number":183},
  {"content":"\r\nپروردگارش دليل و برهان دارد - مورد دقت قرار دهد ، همين دقت او را در معنايى كه ما كرديم قانع مىسازد ، و بطور مسلم از احتمالاتى كه مفسرين در تفسير آيه داده‌اند - احتمالاتى كه به خاطر بى فايده بودنش از نقلش خوددارى نموديم - بى نياز مىسازد .\r\n\r\n\r\n* ( « وَلا تَكُونَنَّ مِنَ الَّذِينَ كَذَّبُوا بِآياتِ اللَّه فَتَكُونَ مِنَ الْخاسِرِينَ » ) * در اين آيه نخست رسول خدا ( ص ) را از ترديد نهى مىكند و سپس آن را ترقى داده و تا تكذيب به آيات خدا كه خود عناد با حق و استكبار بر خداست كشانيده . آرى هيچ آيتى ، آيت نمىشود مگر وقتى كه دلالتش واضح و بيانش روشن باشد ، و چيزى كه چنين است تكذيبش جز عناد و لجاجت علت و انگيزه ديگرى نمىتواند داشته باشد .\r\nجمله * ( « فَتَكُونَ مِنَ الْخاسِرِينَ » ) * به دليل اينكه حرف « فاء » بر سرش آمده نتيجه گيرى و تفريع بر تكذيب به آيات خدا است ، مىخواهد بفرمايد : عاقبت تكذيب به آيات خدا اينست كه آدمى از زيانكاران مىگردد . پس در حقيقت همين عاقبت وخيم مورد نهى واقع گشته است .\r\nو معناى آن اينست كه : مبادا از زيانكاران باشى . و زيانكارى به معناى زايل شدن سرمايه به سبب كم شدن و يا از بين رفتن آن مىباشد ، و سرمايه آدمى در سعادت زندگى دنيا و آخرتش ايمان به خدا و آيات او است ، چون در آيه بعدى خسران را تعليل مىكند به اينكه خاسران ايمان نمىآورند .\r\n* ( « إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ وَلَوْ جاءَتْهُمْ كُلُّ آيَةٍ . . . » ) *\r\nاين آيه شريفه با بيان اثر سويى كه فعل منهى عنه دارد نهى سابق را تعليل مىكند .\r\nتوضيح اينكه : اصل نظم به حسب معناى مستفاد از سياق ، اقتضاء داشت كه گفته شود : « اى پيامبر ! مبادا كه از مكذبين باشى ، براى اينكه مكذبين ايمان نمىآورند و در نتيجه از زيانكاران خواهند شد ، چون سرمايه سعادت ، ايمان است » . و ليكن جمله « آنهايى كه كلمه پروردگارت عليه آنان حتمى شده » را در جاى كلمه « مكذبين » قرار داده تا بفهماند سبب حكم چيست ، يعنى چرا مكذبين زيانكارند . و علتش اينست كه كلمه « خداى سبحان عليه آنان حتمى شده » پس امر ، به هر حال به دست خداى سبحان است .\r\nو اما آن كلمه الهى كه عليه مكذبين به آيات خدا حتمى شده عبارت است از همان گفتارى كه در اولين روز تشريع شريعت عامه بشرى به آدم و همسرش و همه ذريه آن دو گفت ، و قرآن كريم آن را اين گونه حكايت كرده : « قُلْنَا اهْبِطُوا مِنْها جَمِيعاً . . . وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ » « 1 »\r\n\r\n","description":"","footnote":"\r\n( 1 ) گفتيم همگى از بهشت هبوط كنيد . . . و كسانى كه كفر بورزند و آيات ما را تكذيب كنند اهل آتشند ، و ايشان در آتش جاودانند . « سوره بقره ، آيه 38 و 39 »\r\n","page_name":" 184 ","page_number":184},
  {"content":"\r\nو اين دوزخى شدن ، همان چيزى است كه در جمله : * ( « إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ » ) * به عنوان بيان سبب خسران تكذيب گران منظور بوده است . پس تكذيبگرانند كه كلمه عذاب دوزخ عليه آنان حتمى شده و همانهايند كه ايمان نمىآورند ، و به همين جهت است كه خاسر و زيانكارند ، براى اينكه سرمايه سعادت خود را كه همان ايمان است از دست داده‌اند ، و در نتيجه محروم از ايمان و از بركاتى كه در دنيا و آخرت دارد شده‌اند . و چون اين كلمه عليه آنان حتمى شده كه ايمان نياورند ، پس هيچ راهى به ايمان آوردن ندارند هر چند كه تمامى معجزات هم برايشان اقامه شود ، * ( « حَتَّى يَرَوُا الْعَذابَ الأَلِيمَ » ) * تا آنكه عذاب اليم را ببينند ، وقتى عذاب را ببينند البته ايمان مىآورند ، ولى ايمان اضطرارى فايده اى ندارد .\r\nو خداى سبحان در كلام مجيدش اين معنا را مكرر آورده : كه بر اثر خسران و ايمان نياوردن ايشان « كلمه خدا عليه منكرين و مكذبين حتمى و محقق شده است » ، مثل آيه شريفه « لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ » « 1 » و آيه شريفه « لِيُنْذِرَ مَنْ كانَ حَيًّا وَيَحِقَّ الْقَوْلُ عَلَى الْكافِرِينَ » « 2 » - يعنى زمينه فراهم شود براى آنها كه آيات خدا را تكذيب مىكنند تا به جرم همان تكذيبشان توفيق ايمان از آنان سلب گشته و زيانكار شوند - و آيه شريفه « وَحَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ إِنَّهُمْ كانُوا خاسِرِينَ » « 3 » ، و آياتى ديگر .\r\nپس ، از آيات مذكور سه نكته روشن گرديد :\r\nاول اينكه : عناد و لجاجت با حق و تكذيب به آيات خدا كلمه عذاب جاودانه را عليه انسان حتمى مىسازد .\r\nدوم اينكه : سرمايه سعادت آدمى تنها ايمان است .\r\n\r\n\r\nو سوم اينكه : هر انسانى خواه ناخواه داراى ايمان هست ، چه ايمان اختيارى و چه اضطرارى با اين تفاوت كه ايمان اختيارى مقبول درگاه الهى است و آدمى را به سوى سعادت\r\n\r\n","description":"","footnote":"\r\n( 1 ) آن سخن عليه بيشترشان حتمى شده و اثرش اينست كه ايمان نخواهند آورد . « سوره يس ، آيه 7 »\r\n( 2 ) ( اين كتاب ذكر و قرآنى است مبين ) تا افراد زنده را انذار كند ، و تا آن سخن عليه كافران محقق شود . « سوره يس ، آيه 70 »\r\n( 3 ) و آن سخن در باره همه تكذيبگران در امتهاى گذشته كه قبل از شما بودند - هم در امتهاى جنى و هم انسى تحقق يافت - به خاطر اينكه از پيش زمينه زيانكار شدن خود را فراهم كرده بودند . « سوره فصلت ، آيه 25 »\r\n","page_name":" 185 ","page_number":185},
  {"content":"\r\nزندگى دنيا و آخرت سوق مىدهد ، و اما ايمان اضطرارى كه ايمان در هنگام ديدن عذاب است ، نه در درگاه خداى تعالى مقبول است ، و نه دردى را از او دوا مىكند .\r\n\r\n\r\n* ( « فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ . . . » ) *\r\nاز ظاهر سياق بر مىآيد كه كلمه « لولا » براى تحضيض ( ترغيب ) است ، و نيز بر مىآيد كه منظور از جمله « آمنت » ايمان اختيارى صحيح است ، هم چنان كه جمله بعد هم كه مىفرمايد : * ( « فَنَفَعَها إِيمانُها » ) * به اين معنا اشعار دارد . و از آنجا كه اين تحضيض بر امرى ماضى واقع شده كه هنوز تحقق نيافته قهرا معناى ياس و نوميدى را افاده مىكند ، ياسى كه مساوى با نفى است ، و چون چنين مفادى داشته قوم يونس را از آن استثناء كرده و فرموده : * ( « إِلَّا قَوْمَ يُونُسَ » ) * .\r\nو معناى آيه اينست كه : چرا - از اين قريه ها كه رسولان ما به سويشان آمدند و اهل آن قريه ها آن رسولان را تكذيب كردند - هيچ قريه اى قبل از نزول عذاب ايمانى اختيارى نياورد . تا ايمانش سودى به حالش داشته باشد ، نه ، هيچ قريه اى ايمان نياورد مگر قوم يونس كه وقتى ايمان آورد عذاب خوار كننده در زندگى دنيا را از آنان برداشتيم و تا مدتى - كه همان اجل طبيعى آنان بود - از زندگى برخوردارشان نموديم . و با اين معنايى كه ما براى آيه كرديم معلوم مىشود كه استثناء متصل است .\r\nبعضى « 1 » از مفسرين گفته‌اند : معناى آيه اينست كه در گذشته هيچ چنين اتفاقى نيفتاد كه اهل قريه اى همگى و بدون استثناء ايمان بياورند مگر قوم يونس ، و چرا همه قريه ها اينطور نباشند ؟\r\nليكن اين معنا براى آيه درست نيست ، هر چند كه فى نفسه معناى صحيحى است ، براى اينكه آيه شريفه با خصوصياتى كه در آن هست با اين معنا منطبق نيست .\r\nبعضى ديگر گفته‌اند : معنايش اينست كه : از حال هيچ قريه اى از قرى سابقه ندارد كه نخست كفر ورزيده ، سپس ايمان آورده و ايمانش سودمند به حالش شده باشد ، مگر قوم يونس كه وقتى ايمان آوردند ما عذاب را از آنان برداشته ، از زندگى برخوردارشان كرديم . اشكالى كه به اين وجه وارد است همان اشكالى است كه به وجه قبلى وارد بود .\r\n* ( « وَلَوْ شاءَ رَبُّكَ لآمَنَ مَنْ فِي الأَرْضِ كُلُّهُمْ جَمِيعاً » ) * يعنى اگر پروردگارت مىخواست ، تمامى انسانهايى كه روى زمينند ايمان\r\n\r\n","description":"","footnote":"\r\n( 1 ) مجمع البيان ، ج 3 ، ص 98 .\r\n","page_name":" 186 ","page_number":186},
  {"content":"\r\nمىآوردند ، و ليكن اينطور نخواسته و در نتيجه همه ايمان نياوردند ، و از اين به بعد هم همه ايمان نخواهند آورد . پس ، مشيت در اين باب با خداى سبحان است ، و مطلب به خواست او بستگى دارد ، و چون او چنين چيزى را نخواسته تو اى پيامبر نبايد چنين طمع و توقعى داشته باشى ، و نيز نبايد در اين باب خود را خسته كنى براى اينكه تو قادر نيستى مردم را مجبور بر ايمان كنى ، و ايمانى كه از روى اكراه باشد خواست ما نيست ، آن ايمانى را ما از انسانها خواسته‌ايم كه از حسن اختيار باشد .\r\n\r\n\r\nو به همين جهت است كه بعد از بيان اين حقيقت ، در قالب استفهام انكارى فرموده :\r\n* ( « أفَأَنْتَ تُكْرِه النَّاسَ حَتَّى يَكُونُوا مُؤْمِنِينَ » ) * ، يعنى بعد از آنكه بيان كرديم كه امر مشيت و خواست به دست خداى تعالى است و او نخواسته كه تمامى مردم ايمان بياورند ، و در نتيجه همه مردم به اختيار خود به هيچ وجه ايمان نخواهند آورد ، با اين حال ديگر راهى براى تو باقى نمانده جز اينكه فرضا مردم را به زور و به اكراه بر ايمان واداشته و مجبور سازى ، و من اين عمل را براى تو عملى منكر كرده‌ام و تو نبايد دست به چنين كارى بزنى ، و نمىتوانى اين كار را بكنى ، و خود من هم ايمان اين چنينى را قبول نمىكنم .\r\n* ( « وَما كانَ لِنَفْسٍ أَنْ تُؤْمِنَ إِلَّا بِإِذْنِ اللَّه وَيَجْعَلُ الرِّجْسَ عَلَى الَّذِينَ لا يَعْقِلُونَ » ) * بعد از آنكه در آيه سابق فرمود « امر ايمان آوردن مردم به دست خداى سبحان است ، اگر بخواهد همه اهل زمين ايمان بياورند ايمان خواهند آورد ، و ليكن اين را نخواسته ، پس جاى اين نيست كه كسى در ايمان آوردن همه طمع ببندد » ، اينك در اين آيه نكته اى در بيان اين معنا اضافه كرده كه حاصلش اينست : ملك - به كسر ميم - فقط و فقط از آن خدا است ، پس تنها او است كه اصالتا و بدون نياز به موافقت و اجازه كسى مىتواند در ملك عالم تصرف كند ، و كس ديگرى در اين اصالت تصرف شريك او نيست . بله ، مگر اينكه او به بعضى از مخلوقاتش در بعضى از تصرفات اجازه بدهد .\r\nو ايمان به خدا - البته ايمان اختيارى - و راه يافتن به سوى او مانند ساير موجودات عالم و ساير امور در تحققش محتاج به سببى است خاص به خودش ، و اين سبب هر چه باشد مؤثر واقع نمىشود و سببيتش كار آمد نمىگردد و مسبب خود را كه همان ايمان آدمى است پديد نمىآورد مگر به اذن خداى سبحان ، ليكن خداى سبحان اين اذن را در همه موارد نمىدهد ، تنها در خصوص انسانى مىدهد كه پذيراى حق باشد . و اما انسانى كه معاند حق است و در برابر حق لجاجت مىكند خداى تعالى پليدى و ضلالت را نصيب او مىكند ، ( چون خود او با بدى اختيارش سبب پليدى و ضلالت را كه همان عناد و لجاجت است انتخاب كرده ) پس اميدى در\r\n","description":"","footnote":"","page_name":" 187 ","page_number":187},
  {"content":"\r\nايمان آوردن او و سعادت يافتنش نيست .\r\n\r\n\r\nو اگر خداى تعالى در كارآمد شدن سبب ايمان در مورد انسانى اذن دهد غير اين گونه انسانهاى معاند و تكذيبگر است ، پس اينكه فرمود : * ( « وَما كانَ لِنَفْسٍ أَنْ تُؤْمِنَ إِلَّا بِإِذْنِ اللَّه » ) * حكمى است عام و حقيقى ، نه صرف اعتبار ، حكمى است كه داراى ايمان شدن نفوس را منوط و وابسته به اذن خداى تعالى كرده . و در اينكه فرمود : * ( « وَيَجْعَلُ الرِّجْسَ . . . » ) * خواست تا استعداد دريافت اذن را از آنهايى كه تعقل ندارند سلب كند و امكان رسيدن به اذن خدا را مختص غير اين طايفه بسازد . و منظور از « رجس » در خصوص اين آيه چيزى در مقابل ايمان است ، و معلوم است كه مقابل ايمان شك و ترديد است . پس در اين آيه شك و ترديد ، رجس و پليدى خوانده شده . به اين معنا كه شك مصداقى است كه عنوان رجس بر آن صادق است ، و اين رجس در آيه زير معرفى شده است : « وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً كَأَنَّما يَصَّعَّدُ فِي السَّماءِ كَذلِكَ يَجْعَلُ اللَّه الرِّجْسَ عَلَى الَّذِينَ لا يُؤْمِنُونَ » « 1 » .\r\nو نيز در خصوص اين آيه منظور از جمله * ( « الَّذِينَ لا يَعْقِلُونَ » ) * تكذيب كنندگان آيات خدا است ، و از اين جهت آنان را بى عقل خوانده كه تكذيب كنندگان آيات خدا يكى از طوايفى هستند كه كلمه عذاب عليه آنان محقق و حتمى شده و از كسانى هستند كه خدا بر دلهايشان مهر زده در نتيجه ديگر تعقل نمىكنند ، هم چنان كه در جاى ديگر در بيان وضع آنان فرموده : « وَطَبَعَ اللَّه عَلى قُلُوبِهِمْ فَهُمْ لا يَعْلَمُونَ » « 2 » * ( « قُلِ انْظُرُوا ما ذا فِي السَّماواتِ وَالأَرْضِ » ) * يعنى نظر كنيد بدانچه در آسمانها و زمين است از مخلوقات مختلف و گوناگونى كه هر يك آيتى از آيات خدا است ، و به ايمان دعوت مىكند . و ظاهر اينكه فرمود : * ( « وَما تُغْنِي الآياتُ وَالنُّذُرُ عَنْ قَوْمٍ لا يُؤْمِنُونَ » ) * اين است كه حرف « ما » در آن استفهامى باشد و اين جمله به انگيزه انكار و اظهار تاسف آورده شده باشد ، نظير اين گفتار يك طبيب به بيمار غير قابل علاجش كه « من مرگ را به چه چيز معالجه كنم » . جمله مورد بحث نيز مىفرمايد : اى پيامبر ! ما به تو دستور داديم آنان را با اين پيام ما : * ( « قُلِ انْظُرُوا ما ذا فِي السَّماواتِ . . . » ) * انذار كنى و بترسانى ،\r\n\r\n","description":"","footnote":"\r\n( 1 ) و كسى كه خدا مىخواهد گمراهش كند سينه اش ( دلش ) را براى پذيرفتن حق تنگ و متنفر مىكند گويى مىخواهد به آسمان پرواز كند ، آرى خدا اين چنين رجس را مسلط بر كسانى مىكند كه ايمان نمىآورند . « سوره انعام ، آيه 125 »\r\n( 2 ) خدا بر دلهايشان مهر زده در نتيجه ديگر نمىدانند . « سوره توبه ، آيه 93 »\r\n","page_name":" 188 ","page_number":188},
  {"content":"\r\nاما انذارها و يا آيات چه تاثيرى در آنان دارد ، با اينكه ايمان ندارند و ايمان نمىآورند ، ( يعنى با اينكه تصميم جدى دارند بر اينكه ايمان نياورند ) و اين عزمشان به خاطر مهرى است كه بر دلهايشان زده شده . چه بسا مفسرينى كه گفته‌اند : « 1 » حرف « ما » استفهامى نيست ، بلكه نافيه است ، ( و آيه مىخواهد بفرمايد : آيات و انذارها در مردمى كه ايمان ندارند تاثيرى نمىگذارد ) .\r\n* ( « فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ » ) * اين جمله - به شهادت حرف « فاء » كه بر سر آن آمده - تفريع بر حرف « ما » در جمله سابق است كه مىفرمود : * ( « وَما تُغْنِي الآياتُ وَالنُّذُرُ عَنْ قَوْمٍ لا يُؤْمِنُونَ » ) * ، و معنايش اين است :\r\nحال كه معلوم شد آيات و انذارها هيچ اثرى در آنان ندارد و آنها ايمان نمىآورند پس روزگار و سرنوشتى را نبايد انتظار داشته باشند مگر مثل سرنوشت و روزگارى كه امثال آنان در قرون گذشته داشتند . آرى ، اينان خود را ذخيره كرده‌اند براى عذاب الهى ، عذابى كه بين تو و بين آنان جدايى افكنده آنان را هلاك مىكند . براى اينكه كلمه عذاب بر آنان حتمى گشته است .\r\nو به همين جهت رسول گرامى خود را مامور كرد به اينكه اين حقيقت را به آنان ابلاغ كند : « * ( قُلْ فَانْتَظِرُوا ) * - بگو منتظر باشيد » ، يعنى منتظر روزگارى مانند روزگار كسانى كه قبل از شما بودند و يا به عبارتى منتظر روز عذابى باشيد كه بين من و شما جدايى مىافكند ، پس در آن روز ايمان خواهيد آورد ، اما ايمانى كه هيچ سودى به حالتان ندارد . « * ( إِنِّي مَعَكُمْ مِنَ الْمُنْتَظِرِينَ ) * - من نيز با شما از منتظران هستم » .\r\nالبته در سابق گفتيم كه استفهام در اين آيه انكارى است .\r\n* ( « ثُمَّ نُنَجِّي رُسُلَنا وَالَّذِينَ آمَنُوا » ) * اين جمله تتمه صدر آيه قبلى است كه مىفرمود : * ( « فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ » ) * . و جمله * ( « قُلْ فَانْتَظِرُوا . . . » ) * جمله اى است معترضه ، و نظم اصلى گفتار از نظر معنا به اين قرار است : * ( ( فَهَلْ يَنْتَظِرُونَ ) ) * آيا قوم تو ، اى رسول اسلام انتظار مىكشند * ( ( إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ ) ) * سرنوشتى غير آنچه كه امتهاى كافر گذشته داشتند كه كلمه عذاب بر آنان حتمى گرديد ، و در نتيجه آيت عذاب را به سويشان فرستاديم * ( « ثُمَّ نُنَجِّي رُسُلَنا وَالَّذِينَ آمَنُوا » ) * آن گاه رسولان خود و آنهايى كه ايمان آورده بودند را نجات داديم ؟\r\nحال بايد ديد چرا جمله * ( « فَانْتَظِرُوا إِنِّي مَعَكُمْ مِنَ الْمُنْتَظِرِينَ » ) * در بين صدر و ذيل آيه فاصله شده است ؟ علتش اينست كه اين جمله آن ارتباطى را كه با جمله قبلش دارد با جمله\r\n\r\n","description":"","footnote":"\r\n( 1 ) تفسير الكبير ، ج 17 ، ص 170 .\r\n","page_name":" 189 ","page_number":189},
  {"content":"\r\nبعدش ندارد ، ( زيرا جمله قبلش نيز سخن از انتظار داشت ) و جا داشت جمله مورد بحث به عنوان جواب از آن جمله ، پهلوى آن قرار بگيرد و بفهماند كه رسول خدا ( ص ) نيز مثل شما كفار منتظر هست ، و بعدا مساله نجات را ذكر كند كه اختصاصى به رسول خدا ( ص ) ندارد . و به عبارت ساده تر : انتظار حكم بين خودش و بين آنها مخصوص رسول خدا بود . و اما انتظار اينكه بعد از قضاى حكم ، خداوند رسول و مؤمنين را نجات دهد مخصوص شخص رسول نبود . علت ديگرش اين است كه انتظار رسول خدا ( ص ) انتظار قضاء فصل و جدا سازى بين اهل حق و باطل نبود ، بلكه انتظار نجات دادن مؤمنين از عذاب بود ، و اين چيزى نبود كه منظور اصلى گفتار باشد ، زيرا آن منظورى كه كلام در صدد ايفاى آنست انذار و ترساندن مشركين است ، نه بشارت نجات به رسول خدا ( ص ) و مؤمنين - دقت بفرماييد .\r\n\r\n\r\nو اما اينكه فرمود : * ( « كَذلِكَ حَقًّا عَلَيْنا نُنْجِ الْمُؤْمِنِينَ » ) * ( با در نظر گرفتن حرف « كاف » تشبيه ، كه در اول آن آمده ) معنايش اينست كه : همانطور كه همواره رسولان و ايمان آورندگان از امتهاى گذشته را هنگام نزول عذاب نجات داده‌ايم ، همچنين نجات دادن مؤمنين به وسيله تو نيز حقى است بر عهده ما . پس جمله * ( « حَقًّا عَلَيْنا » ) * مفعول مطلقى است كه در جاى فعل حذف شده اش نشسته ، و تقدير كلام « حق ذلك علينا حقا » است . و حرف « ال » در كلمه « المؤمنين » الف و لام عهد است ، كه معنايش مؤمنين معهود مىباشد ، يعنى مؤمنين اين امت .\r\nاين جمله بيانگر وعده جميلى است به رسول خدا ( ص ) و به مؤمنين از اين امت ، كه خداى تعالى آنان را نجات خواهد داد .\r\nو بعيد نيست از اينكه در اين جمله نام رسول خدا ( ص ) را نياورده و تنها فرموده : « مؤمنين را نجات مىدهيم » ، با اينكه در مورد امتهاى سابق ، رسولان را با مؤمنين ذكر كرده بود ، استفاده شود كه رسول خدا ( ص ) اين نجات موعود را درك نمىكند ، و خداى تعالى بعد از رحلت آن جناب ، مؤمنين امتش را نجات مىدهد ، هم چنان كه از تكرار شدن مضمونى چون : « فَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا يُرْجَعُونَ » « 1 » همين معنا به ذهن آدمى درآيد .\r\n\r\n","description":"","footnote":"\r\n( 1 ) يا بعضى از وعده هاى خود را در حال زندگيت به تو نشان مىدهيم ، و يا قبل از آن تو را از دنيا مىبريم ، پس همه به سوى ما بر مىگردند .\r\n","page_name":" 190 ","page_number":190},
  {"content":"\r\n\r\nبحث روايتى\r\n\r\nدر تفسير عياشى از محمد بن سعيد اسدى « 1 » روايت كرده كه موسى بن محمد بن رضا به وى خبر داده كه يحيى بن اكثم نامه اى به وى نوشت تا در آن نامه از وى سؤالهايى كند ، و پرسيده : در آيه * ( « فَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ » ) * روى سخن با كيست ؟ اگر با رسول خدا ( ص ) باشد لازمه اش اين مىشود كه آن جناب به آنچه به او نازل شده شك داشته باشد و اگر روى سخن با غير آن جناب باشد لازمه اش اينست كه قرآن بر غير آن جناب نازل شده باشد .\r\nموسى مىگويد : من اين سؤال را از برادرم ( على بن محمد هادى ع ) كردم ، فرمود : اما اينكه فرموده : * ( « فَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ » ) * مخاطب در آن ، رسول خدا ( ص ) است ، ولى آن جناب نسبت به آنچه به وى وحى شده بود شك و ترديد نداشت ، و ليكن از آنجا كه جاهلان مىپرسيدند چطور شد كه خدا فرشته اى به سوى ما مبعوث نكرد و چگونه فردى مبعوث كرده كه در بى نياز نبودن از خوردن و نوشيدن و راه رفتن در بازارها مثل همه مردم است لذا خداى سبحان به پيامبرش وحى كرد ( كه اگر ادله تو براى آنان قانع كننده و مؤثر واقع نشد ، اين دليل را برايشان بياور ) كه نخست اهل كتاب را نزد خود و ايشان حاضر سازى ، و در پيش روى اين جاهلان از اهل كتاب بپرسى مگر پيامبران شما غير بشر بودند ؟ و مگر غذا نمىخوردند و نوشيدنى نمىنوشيدند ؟ و مگر در بازارها قدم نمىزدند ؟ ! ( وقتى همه گفتند : آرى ، پيامبران ما همه از جنس بشر بودند و همه اين لوازم بشرى را داشتند ، آن وقت به ايشان بگو ) خوب ، پيغمبر شما هم فردى مانند آن پيامبران است ، و من نيز مثل آنها هستم .\r\nپس ، اگر در اين آيه فرموده : « اگر تو در شك هستى » با اينكه آن جناب شكى نداشته ، خواسته است از ديدگاه جاهلان مردد سخن گفته باشد ، هم چنان كه در آيه شريفه ، « فَقُلْ تَعالَوْا نَدْعُ أَبْناءَنا وَأَبْناءَكُمْ وَنِساءَنا وَنِساءَكُمْ وَأَنْفُسَنا وَأَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّه عَلَى الْكاذِبِينَ » « 2 » ، با اينكه خداى تعالى مىداند رسول گرامىاش دروغ نمىگويد ، و رسالت او را\r\n\r\n","description":"","footnote":"\r\n( 1 ) در تفسير عياشى ، ج 2 ، ص 128 ، به جاى « محمد بن سعيد اسدى » « محمد بن سعيد الازدى » مىباشد .\r\n( 2 ) بگو بياييد ما فرزندان و زنان و نفسهاى خود را بخوانيم ، و شما فرزندان و زنان و نفسهايتان را بخوانيد آن گاه لعنت خدا را عليه آن طايفه كه از بين ما و شما دروغگو است درخواست كنيم . « سوره آل عمران ، آيه 61 »\r\n","page_name":" 191 ","page_number":191},
  {"content":"\r\nمىرساند ، مع ذلك آن جناب را مانند طايفه مقابلش جايز الخطاء قلمداد كرده تا در مخاصمه ، رعايت انصاف را كرده باشد و گرنه هم خدا مىدانست كه رسول اللَّه ( ص ) دروغ نمىگويد و هم آن جناب مىدانست كه راستگو است ، چيزى كه هست خواست تا در مقام احتجاج رعايت انصاف را كرده باشد . « 1 »\r\nمؤلف : شيخ صدوق - قدس سره - اين روايت را در كتابش « 2 » به سند خود از موسى بن محمد بن على نقل كرده و برگشت آن به همان روايتى است كه نقل كرديم . و در بعضى « 3 » از روايات آمده كه : اين آيه شريفه در شب معراج نازل شد و در آن ، رسول خدا ( ص ) مامور شد تا از ارواح انبياء ( ع ) از اين معنا سؤال كند ، و همين انبياء مورد نظر آيه * ( « الَّذِينَ يَقْرَؤُنَ الْكِتابَ مِنْ قَبْلِكَ » ) * بوده‌اند . همين وجه از زهرى نيز روايت شده ، و ليكن اين روايت به خوبى و بطور روشن با لفظ آيه انطباق ندارد .\r\nو در الدر المنثور است كه عبد الرزاق و ابن جرير از قتاده روايت كرده كه در تفسير اين آيه گفته است : براى ما اينطور نقل كردند كه رسول خدا ( ص ) گفته است : من نه شك دارم و نه مىپرسم « 4 » .\r\nو در تفسير عياشى از معمر روايت آورده كه گفت : امام ابو الحسن الرضا ( ع ) فرمود : يونس از طرف خداى تعالى ماموريتهايى داشت كه همه را به قومش رسانيد ، تا در آخر ، نشانيهاى عذاب هويدا گشت ، پس مردم بين خود و اطفالشان و بين حيوانات و بچه هايشان جدايى انداختند ، آن گاه به درگاه خداى - عز و جل - تضرع و زارى كردند ، و خدا هم عذاب را از آنان برداشت . . . « 5 » .\r\nمؤلف : داستان يونس و قومش - ان شاء اللَّه - به زودى در تفسير بعضى از آياتى كه متعرض جزئيات داستان او است ، مىآيد .\r\nو در الدر المنثور است كه ابن ابى حاتم و لالكائى - در كتاب السنة - از على بن\r\n\r\n","description":"","footnote":"\r\n( 1 ) تفسير عياشى ، ج 2 ، ص 128 .\r\n( 2 ) معانى الاخبار ، علل الشرائع ، ط بيروت ، ص 129 .\r\n( 3 ) تفسير قمى ، ج 1 ص 317 ، تفسير عياشى ، ج 2 ص 128 .\r\n( 4 ) الدر المنثور ، ج 3 ، ص 317 .\r\n( 5 ) تفسير عياشى ، ج 2 ، ص 137 .\r\n","page_name":" 192 ","page_number":192},
  {"content":"\r\nابى طالب ( ع ) روايت كرده‌اند كه فرمود : بر حذر بودن مقدرات ( قضا و قدر ) را بر نمىگرداند ، ولى دعا مقدرات را بر مىگرداند و اين مطلب در قرآن كريم آمده آنجا كه مىفرمايد : * ( « إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ . . . » ) * « 1 »\r\nمؤلف : صاحب الدر المنثور روايت ديگرى در همين معنا از ابن النجار از عايشه از رسول خدا ( ص ) نقل كرده است « 2 » .\r\nو در كافى « 3 » و بصائر « 4 » با ذكر سند از ابى بصير از امام صادق ( ع ) روايت شده كه فرمود : « رجس » عبارت است از شك و ما ابدا در دين خود شك نمىكنيم .\r\n\r\n","description":"","footnote":"\r\n( 1 ) الدر المنثور ، ج 3 ، ص 317 .\r\n( 2 ) الدر المنثور ، ج 3 ، ص 318 .\r\n( 3 ) كافى ، ج 1 ، ص 288 ، ح 1 .\r\n( 4 ) بصائر ، معانى الاخبار ، ص 138 ، ( معنى الرجس )\r\n","page_name":" 193 ","page_number":193},
  {"content":"\r\n\r\n\r\nقُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي فَلا أَعْبُدُ الَّذِينَ تَعْبُدُونَ مِنْ دُونِ اللَّه وَلكِنْ أَعْبُدُ اللَّه الَّذِي يَتَوَفَّاكُمْ وَأُمِرْتُ أَنْ أَكُونَ مِنَ الْمُؤْمِنِينَ ( 104 ) وَأَنْ أَقِمْ وَجْهَكَ لِلدِّينِ حَنِيفاً وَلا تَكُونَنَّ مِنَ الْمُشْرِكِينَ ( 105 ) وَلا تَدْعُ مِنْ دُونِ اللَّه ما لا يَنْفَعُكَ وَلا يَضُرُّكَ فَإِنْ فَعَلْتَ فَإِنَّكَ إِذاً مِنَ الظَّالِمِينَ ( 106 ) وَإِنْ يَمْسَسْكَ اللَّه بِضُرٍّ فَلا كاشِفَ لَه إِلَّا هُوَ وَإِنْ يُرِدْكَ بِخَيْرٍ فَلا رَادَّ لِفَضْلِه يُصِيبُ بِه مَنْ يَشاءُ مِنْ عِبادِه وَهُوَ الْغَفُورُ الرَّحِيمُ ( 107 ) قُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ فَمَنِ اهْتَدى فَإِنَّما يَهْتَدِي لِنَفْسِه وَمَنْ ضَلَّ فَإِنَّما يَضِلُّ عَلَيْها وَما أَنَا عَلَيْكُمْ بِوَكِيلٍ ( 108 )\r\nوَ اتَّبِعْ ما يُوحى إِلَيْكَ وَاصْبِرْ حَتَّى يَحْكُمَ اللَّه وَهُوَ خَيْرُ الْحاكِمِينَ ( 109 )\r\nترجمه آيات\r\nبگو اى مردم اگر در دين من شك داريد ، من كسانى را كه شما جز خدا مىپرستيد نمىپرستم و تنها خدايى را مىپرستم كه شما را مىميراند و من مامور شده‌ام كه از مؤمنين باشم ( 104 ) .\r\n( و به من وحى شده كه : ) وجه بندگى و ديندارى را متوجه دين حنيف كن ، و زنهار ، زنهار كه از مشركين مباش ( 105 ) .\r\nو به جاى خدا و جز او كسى و چيزى را كه سود و زيانى برايت ندارد مخوان ، كه اگر چنين كنى از ستمكاران خواهى بود ( 106 ) .\r\n","description":"","footnote":"","page_name":" 194 ","page_number":194},
  {"content":"\r\nو اگر خدا به تو محنتى برساند ، هيچ كس به جز خدا نيست كه آن را بر طرف سازد ، ( هم چنان كه ) اگر چيزى براى تو خواسته باشد كسى نيست كه فضل و كرم او را برگرداند ، او به هر يك از بندگانش هر چه بخواهد به كرم خود مىرساند ، و او آمرزگار و رحيم است ( 107 ) .\r\nبگو : هان اى مردم ! از ناحيه پروردگارتان دين حق برايتان آمده ، پس هر كس هدايت شود به نفع خود هدايت شده ، و هر كس گمراه شود عليه خود گمراه شده و من مامور ( به اجبار ) شما نيستم ( 108 ) .\r\nو آنچه به سويت وحى مىشود پيروى كن و خويشتندارى نما ، تا خدا ( بين تو و قومت ) حكم كند كه او بهترين حاكمان است ( 109 )\r\n.\r\nبيان آيات\r\nاين آيات ، آيات آخر سوره است كه در آن خلاصه بيانات سوره آمده و اشاره اى اجمالى به مساله توحيد ، معاد و نبوت نيز نموده است . خداوند در اين آيات رسول گرامى خود را دستور مىدهد كه از قرآن پيروى كند و منتظر آن باشد كه خداى عز و جل بين او و امتش حكم كند .\r\n\r\n\r\n* ( « قُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي . . . » ) *\r\nدر سابق مكرر گفته شد كه دين عبارت است از سنتى كه بايد در زندگى پيروى شود ، سنتى كه پيروى آن سعادت انسان را تامين كند . و در اين كلمه ( دين ) معناى اطاعت نيز نهفته است همانطور كه خداوند مىفرمايد « وَأَخْلَصُوا دِينَهُمْ لِلَّه » « 1 » و بسا كه به معناى جزاء استعمال مىشود .\r\nو معناى جمله * ( « إِنْ كُنْتُمْ فِي شَكٍّ مِنْ دِينِي » ) * اينست كه : اگر شما در دين من يعنى آن طريقه اى كه پيموده‌ام و بر مشروعيت آن پافشارى دارم شك داريد . و شك كردن كسى در دين ديگرى و در طريقه اى كه او براى خود برگزيده به اينست كه شك كند ، آيا او بر دين خود پافشارى و استقامت مىكند يا نه ؟ و آيا دين او پا مىگيرد و دوام مىيابد يا خير ؟ و منشا اين سؤال اين بود كه مشركين طمع در زوال دين آن جناب را داشتند ، و بسيار اميدوار بودند كه بتوانند آن جناب را از دعوتش منصرف كنند و در نتيجه خود را از دعوت او به توحيد و ترك خدايان رها سازند .\r\nو با در نظر داشتن اين زمينه معناى آيه اينطور مىشود : اگر شما شك داريد در اينكه خود من بر اين دينى كه شما را به آن مىخوانم استقامت مىكنم يا نه و يا شك داريد در اين كه دين من چيست و انگيزه و ريشه اصلى دعوتم را نفهميده‌ايد اينك من بطور صريح براى شما بيان مىكنم\r\n\r\n","description":"","footnote":"\r\n( 1 ) و دين خود را براى خدا خالص گردانيدند . « سوره نساء ، آيه 146 »\r\n","page_name":" 195 ","page_number":195},
  {"content":"\r\n\r\n\r\nو مىگويم كه من به هيچ وجه خدايان شما را نمىپرستم و تنها اللَّه تعالى را مىپرستم .\r\nو اگر در جمله * ( « وَلكِنْ أَعْبُدُ اللَّه الَّذِي يَتَوَفَّاكُمْ » ) * از ميان اوصاف خداى تعالى صفت ميراندن و توفى را ذكر كرد ، بدين جهت است كه بهانه مشركين در پرستيدن خدايان اين بود كه پرستش خدايان باعث دفع ضرر و جلب نفع براى آنان مىشود و به عبارتى ساده تر : بهانه اى هر چند موهوم و خرافى داشتند ولى در مساله مرگ ديگر هيچ بهانه اى نداشتند ، و خودشان نيز معترف بودند كه پرستش بتها هيچ تاثيرى در خطر مرگ و ضرر آن ندارد ، لذا فرمود : من تنها آن خدايى را مىپرستم كه جان شما را مىگيرد . و اشاره كرد به اينكه اگر معيار در عبادت ، دفع ضرر و جلب نفع است ، شما نيز بايد خداى تعالى را بپرستيد ، چون احتياج به امنيت از ضرر و خطر مرگ داريد و اين امنيت تنها به دست خداى تعالى است .\r\nعلاوه بر اين ، انتخاب اين صفت از ميان صفات خداى تعالى اشاره اى هم به تهديد مشركين دارد ، چون آيات قبلى وعده قطعى عذاب به آنان مىداد و وفات مشركين ميعاد عذابشان بود . مؤيد اينكه اين نكته نيز منظور بوده اينست كه بعد از جمله * ( « وَلكِنْ أَعْبُدُ اللَّه الَّذِي يَتَوَفَّاكُمْ » ) * فرمود : * ( « أُمِرْتُ أَنْ أَكُونَ مِنَ الْمُؤْمِنِينَ » ) * و فهمانيد كه نجات مؤمنين جزء وعده اى است كه در دو آيه قبل داد و فرمود : « فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ . . . نُنْجِ الْمُؤْمِنِينَ » .\r\nو معناى آيه اين است : اگر در باره دين من شك داريد پس بدانيد و يقين كنيد كه من خدايان شما را نمىپرستم ، و ليكن تنها اللَّه را ، يعنى آن كسى را مىپرستم كه به تكذيبگران وعده عذاب و به مؤمنين وعده نجات داده و به من امر فرموده كه از مؤمنين باشم ، همانطور كه امر فرموده از عبادت آلهه اجتناب كنم .\r\n* ( « وَأَنْ أَقِمْ وَجْهَكَ لِلدِّينِ حَنِيفاً » ) * اين جمله عطف است بر موضعى كه جمله * ( « وَأُمِرْتُ أَنْ . . . » ) * در كلام داشت ، چون در معناى « كن من المؤمنين - از مؤمنين باش » است ، در نتيجه صيغه امر « اقم » عطف شده است به صيغه امر « كن » . و اما اينكه اقامه وجه براى دين حنيف چه معنا دارد ؟ در طول اين تفسير در چند نوبت معنايش را ذكر كرديم .\r\n* ( « وَلا تَدْعُ مِنْ دُونِ اللَّه ما لا يَنْفَعُكَ وَلا يَضُرُّكَ » ) * اين آيه شريفه نهيى است بعد از نهيى ديگر از شرك ورزيدن ، و بيان مىكند كه شرك ورزيدن ، انسان را در زمره ستمگران داخل مىسازد ، و وقتى آدمى در زمره ستمگران قرار گرفت ، آن تهديدهايى كه خداى تعالى در كلام خود به ستمگران كرده در حق آدمى محقق\r\n","description":"","footnote":"","page_name":" 196 ","page_number":196},
  {"content":"\r\nمىشود .\r\n\r\n\r\nدر اين آيه دو تعبير لطيف آمده : يكى اينكه وقتى سخن از دعاء دارد ، تعبير * ( « ما لا يَنْفَعُكَ وَلا يَضُرُّكَ » ) * - ما : چيزى كه - را آورده و چون سخن از عبادت دارد ، تعبير * ( « الَّذِينَ تَعْبُدُونَ مِنْ دُونِ اللَّه » ) * - الذين : كسانى كه - را مىآورد ، و لطف اين دو تعبير از اين جهت است كه عبادت به حسب طبع اقتضاء دارد كه معبود داراى عقل و شعور باشد ، و معلوم است كه در باره چنين معبودى بايد تعبير « الذين » آورده شود ، ولى دعا هر چند كه همواره و توأم با عبادت و خود نوعى عبادت است ، ليكن وقتى مدعو متصف باشد به صفت « لا ينفع و لا يضر » ديگر جا ندارد تعبير « الذين » آورده شود ، چون اين تعبير ذهن شنونده را دچار اشتباه مىسازد ، و شنونده خيال مىكند كه هر موجودى كه مصداق تعبير « كسانى كه » باشد ، يعنى صاحب علم و عقل مىتواند نافع و مضر باشد ، بدين جهت به جاى آن تعبير ، تعبير « چيزى كه » را آورد تا اشاره كند به اينكه اين خدايان كه شما دست به دعايشان بر مىداريد جمادند ، و در حق جمادات كسى اين احتمال را نمىدهد كه روزى اراده نفع رساندن و يا ضرر زدن كنند .\r\nعلاوه بر اشاره مذكور اثر ديگرى در اين تعبير هست ، و آن بيان دليل علت نهى از خواندن بتها است .\r\n* ( « وَإِنْ يَمْسَسْكَ اللَّه بِضُرٍّ فَلا كاشِفَ لَه إِلَّا هُوَ . . . » ) *\r\nاين جمله ، حاليه و تتمه بيان آيه قبل است ، و معناى مجموع دو آيه چنين است : به جاى خداى تعالى حاجت از چيزى مخواه كه نه سودى دارد و نه زيانى ، در حالى كه اگر خداى تعالى ضررى به تو برساند هيچ چيز و هيچ كس غير خود او نمىتواند آن ضرر را از تو برگرداند و يا بردارد ، و اگر چيزى براى تو بخواهد هيچ چيز و هيچ كس غير خود او نمىتواند آن خير را از تو برگرداند ، پس قاهر و غالب تنها او است ، و لا غير . آرى ، او است كه به مشيت و اراده اش خير به بندگانش مىرساند و با اين حال غفور و رحيم نيز هست و گناهان بندگانش را مىآمرزد و به آنان رحم مىكند . و وقتى اللَّه تعالى متصف به چنين اوصافى است و وقتى غير او از چنين اوصافى تهيدست است همين خود اقتضاء مىكند عبادت و دعا را به وى اختصاص دهند .\r\n* ( « قُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ » ) * منظور از « حق » كه مىفرمايد به سوى شما انسانها آمده ، يا قرآن است و يا دعوت حقه اى كه قرآن مشتمل بر آن است ، و جمله * ( « فَمَنِ اهْتَدى . . . » ) * اعلامى است عمومى ، به اينكه همه انسانها در آنچه براى خود انتخاب مىكنند آزادند ، و هيچ كس نمىتواند آزادى در انتخاب را از كسى سلب كند . و اين اعلام را بيان اين حقيقت كرده كه حق - همان حقى كه به\r\n","description":"","footnote":"","page_name":" 197 ","page_number":197},
  {"content":"\r\nسويشان آمده - داراى خاصيت و حكمى است ، و آن اينست كه هر كس به سوى آن راه يابد در حالى كه راه يافته سودش عايد خودش مىشود ، و هر كس از آن روى بگرداند و راهى ديگر برود در حالى رفته كه ضرر اين انحراف عايد خودش مىشود . پس ، انسانها مىتوانند هر يك از اين دو را كه براى خود مىپسندند انتخاب كنند ، يا نفع و يا ضرر را . و او ( رسول خدا ) وكيل مردم نيست ، تا كارى را كه به عهده تك تك انسانها است او انجام دهد . بنا بر اين ، بيان آيه شريفه كنايه است از وجوب اهتداء مردم به سوى حق ، چون نفعشان در آن است .\r\n* ( « وَاتَّبِعْ ما يُوحى إِلَيْكَ وَاصْبِرْ حَتَّى يَحْكُمَ اللَّه وَهُوَ خَيْرُ الْحاكِمِينَ » ) * دستورى است به رسول خدا ( ص ) به اينكه تنها تابع آن فرامينى باشد كه به خود او وحى مىشود ، و در برابر هر مصيبت و رنجى كه در راه اين تبعيت خواهد ديد صبر كند .\r\nو نيز وعده اى است به اينكه خداى سبحان به زودى بين او و قومش حكم خواهد كرد ، و او حكم نمىكند جز به نحوى كه مايه روشنى چشم آن جناب باشد . و بنا بر اين ، آيه شريفه هم دستور به استقامت است و هم تسليت بر مصائبى كه آن جناب مىبيند و هم وعده اى است به اينكه عاقبت خير ، تنها نصيب او است .\r\nآيه شريفه با حكم خداى تعالى ختم شده ، همان حكمى كه بخش عظيمى از آيات اين سوره بر آن حكم اعتماد داشت - و خدا داناتر است .\r\n","description":"","footnote":"","page_name":" 198 ","page_number":198},
  {"content":"\r\n( 11 ) سوره هود در مكه نازل شده و مشتمل بر صد و بيست آيه است ( 120 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nالر كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ ( 1 ) أَلَّا تَعْبُدُوا إِلَّا اللَّه إِنَّنِي لَكُمْ مِنْه نَذِيرٌ وَبَشِيرٌ ( 2 ) وَأَنِ اسْتَغْفِرُوا رَبَّكُمْ ثُمَّ تُوبُوا إِلَيْه يُمَتِّعْكُمْ مَتاعاً حَسَناً إِلى أَجَلٍ مُسَمًّى وَيُؤْتِ كُلَّ ذِي فَضْلٍ فَضْلَه وَإِنْ تَوَلَّوْا فَإِنِّي أَخافُ عَلَيْكُمْ عَذابَ يَوْمٍ كَبِيرٍ ( 3 ) إِلَى اللَّه مَرْجِعُكُمْ وَهُوَ عَلى كُلِّ شَيْءٍ قَدِيرٌ ( 4 )\r\nترجمه آيات\r\nبه نام خدايى كه رحمتى عمومى و رحمتى خاص متقين دارد .\r\nالر . اين ( قرآن ) كتابى است كه آياتش همه يك غرض را مىرساند ، غرضى كه وقتى شكافته شود به صورت آيات مفصل در مىآيد ، كتابى است از ناحيه خداى حكيم و آگاه ( 1 ) .\r\n( و آن غرض واحد ) اينست كه جز اللَّه را نپرستيد كه من از ناحيه او براى بشارت و انذار شما آمده‌ام ( 2 ) .\r\nو اينكه از پروردگارتان طلب مغفرت نموده سپس به سويش باز گرديد تا شما را براى مدتى معين از بهره اى نيكو برخوردار سازد و به هر صاحب كرمى آنچه از فضل و كرمش مستحق است بدهد ( تو اين پيام را به مردم برسان ) اگر از پذيرفتنش اعراض كردند ، بگو كه من بر شما مىترسم از عذاب روزى بس بزرگ ( 3 ) .\r\nروزى كه بازگشتتان به سوى خدا است و او بر چيزى توانا است ( 4 )\r\n.\r\n\r\nبيان آيات\r\n\r\nاين سوره همانطور كه از آغاز و انجامش و از زمينه اى كه همه آياتش دارد بر مىآيد در\r\n","description":"","footnote":"","page_name":" 199 ","page_number":199},
  {"content":"\r\nاين مقام است كه غرض آيات قرآنى را با همه كثرت و تشتتى كه در آنها است بيان نموده از مضامين همه آنها خلاصه گيرى كند .\r\nو خاطر نشان مىسازد كه اساس و جان تمامى معارف مختلفى كه آيات قرآنى متضمن آن است يك حقيقت است . اگر قرآن كريم سخن از معارف الهى دارد و اگر در باره فضايل اخلاقى سخن مىگويد و اگر احكامى در باره كليات عبادات و معاملات و سياسات و ولايتها تشريع مىكند و اگر از اوصاف خلايقى از قبيل : عرش ، كرسى ، لوح ، قلم ، آسمان ، زمين ، فرشتگان ، جن ، شيطانها ، گياهان ، حيوانات و انسان سخن به ميان مىآورد ، و اگر در باره آغاز خلقت و انجام آن حرف مىزند و بازگشت همه را نخست به سوى فنا و سپس به سوى خداى سبحان مىداند و خبر از روز قيامت و قبل از قيامت ، يعنى از عالم قبر و برزخ مىدهد و از روزى خبر مىدهد كه همه براى رب العالمين و به امر او به پا مىخيزند ، و همه در عرصه اى جمع گشته سؤال و بازخواست و حساب و سنجش و گواهى گواهان را مىبينند ، و در آخر بين همه آنان داورى شده گروهى به بهشت و جمعى به دوزخ مىروند ، بهشت و دوزخى كه داراى درجات و دركاتى هستند ، و نيز اگر بين هر انسانى و بين عمل او ، و نيز بين عمل او و سعادت و شقاوت او ، و نعمت و نقمت او ، و درجه و دركه او ، و متعلقات عمل او از قبيل وعده و وعيد و انذار و تبشير از راه موعظه و مجادله حسنه و حكمت رابطه برقرار دانسته و در باره آن رابطه ها سخن مىگويد ، همه اينها بر آن يك حقيقت تكيه دارد و آن حقيقت چون روح در تمامى آن معارف جريان يافته و آن يك حقيقت ، اصل و همه اينها شاخه و برگ آنند ، آن حقيقت ، زير بنا و همه اينها كه دين خدا را تشكيل مىدهند بر آن پايه بنا نهاده شده‌اند ، و آن يك حقيقت عبارت است از توحيد حق تعالى ، البته توحيدى كه اسلام و قرآن معرفى كرده ، و آن اينست كه انسان معتقد باشد به اينكه خداى تعالى رب همه اشياى عالم است و غير از خداى تعالى در همه عالم ربى وجود ندارد ، و اينكه انسان به تمام معناى كلمه تسليم او شود و حق ربوبيت او را اداء كند و دلش جز براى او خاشع نگشته ، بدنش جز در برابر او خضوع نكند ، خضوع و خشوعش تنها در برابر او - جل جلاله - باشد .\r\nو اين توحيد ، اصلى است كه با همه اجمالى كه دارد متضمن تمامى تفاصيل و جزئيات معانى قرآنى است ، چه معارفش و چه شرايعش . و به عبارتى اصلى است كه اگر شكافته شود همان تفاصيل مىشود ، و اگر آن تفاصيل فشرده شود به اين اصل واحد برگشت مىكند .\r\n\r\n\r\nپس ، اين سوره همه معارف قرآنى را نخست در اين چهار آيه اول بطور اجمال ذكر\r\n","description":"","footnote":"","page_name":" 200 ","page_number":200},
  {"content":"\r\nنموده ، سپس در طول سوره به تفصيل آن مىپردازد ، البته آن تفصيل را در قالب انذار و تبشير ريخته ، انذار و تبشيرى كه با ذكر سنت جارى خدا در بندگان و ايراد اخبار امتهاى گذشته و داستان اقوام نوح و هود و صالح و لوط و شعيب و موسى ، و سرنوشتى كه استكبار از پذيرفتن دعوت الهى و نيز افساد در زمين و اسراف در اين فساد انگيزى دارد صورت گرفته ، و نيز به توصيف وعده هاى الهى براى مؤمنين و صاحبان اعمال صالح و توصيف تهديدهايى كه خدا به طبقه كفار و تكذيبگران آياتش داده پرداخته و در خلال اين مسائل امور ديگرى از معارف الهى راجع به توحيد ، نبوت و معاد نيز خاطر نشان شده است .\r\nاز آنچه تا كنون در باره بيانات اين سوره گفتيم اشكالى كه به نظر بعضى از مفسرين بر غرض اين سوره وارد است روشن مىشود ، آن مفسر « 1 » در مقام بيان غرض اين سوره گفته است :\r\nاين سوره از نظر معنا و موضوع بحث ، نظير سوره يونس است كه متعرض عقايد اسلام است از الهيات و نبوتها و مساله بعث و جزاء و اعمال صالح ، با اين تفاوت كه در سوره يونس داستانهايى كه آمده بطور اجمال آمده بود ، و در اين سوره بطور مفصل ذكر شده .\r\nو شما خواننده عزيز توجه فرموده‌ايد كه اين دو سوره در مقام بيان دو غرض مختلفند ، دو غرضى كه اصلا ربطى به هم ندارند و برگشت هيچيك از آن دو به ديگرى نيست ، سوره يونس در مقام بيان اين معنا است كه سنت جارى خداى تعالى در بين هر رسولى با امتش اين بوده كه اگر امتش او را تكذيب مىكرد بين آن رسول و امتش حكمى كرده كه لازمه اش هلاك آن امت بود ، و امت اسلام هم از اين سنت كلى مستثناء نيست ، اين امت هم اگر تكذيب كند بر سرش همان مىآيد كه بر سر امتهاى ديگر آمد . ولى سوره مورد بحث اين هدف را دنبال مىكند كه بفهماند معارف قرآنى طورى است كه اگر تحليل شود سر از توحيد خالص در مىآورد ، بطورى كه اگر توحيد را هم بخواهيم تجزيه و تركيب كنيم سر از همان معارف اصولى و فروعى دين در مىآورد .\r\nو اين سوره به شهادت آيات و مضامين بهم پيوسته اش - كه پيوستگى بين آنها به خوبى روشن است - در مكه و يك باره نازل شده است ، چيزى كه هست از بعضى از مفسرين روايت شده كه گفته‌اند آيه دوازدهم كه مىفرمايد : « فَلَعَلَّكَ تارِكٌ بَعْضَ ما يُوحى إِلَيْكَ . . . » در مدينه نازل شده .\r\nبعضى ديگر آيه هفدهم را استثناء كرده‌اند كه مىفرمايد : « أفَمَنْ كانَ عَلى بَيِّنَةٍ مِنْ رَبِّه . . . »\r\n\r\n","description":"","footnote":"\r\n( 1 ) تفسير المنار ، ج 12 ، ص 2 .\r\n","page_name":" 201 ","page_number":201},
  {"content":"\r\n. بعضى « 1 » ديگر آيه « وَأَقِمِ الصَّلاةَ طَرَفَيِ النَّهارِ وَزُلَفاً مِنَ اللَّيْلِ . . . » را استثناء كرده و گفته‌اند : اين آيه در مدينه نازل شده . ولى هيچ يك از اين اقوال از ناحيه الفاظ آن آيات دليلى ندارند ، و همانطور كه گفتيم ظاهر اينكه مىبينيم آيات سوره به يكديگر اتصال دارد اينست كه همگى در مكه نازل شده‌اند .\r\n\r\n\r\n* ( « الر كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ » ) * مقابله اى كه در اين آيه بين احكام آيات قرآن و بين تفصيل آن واقع شده - با در نظر گرفتن اينكه كلمه تفصيل به معناى ايجاد فصل بين اجزاى يك چيزى است كه اجزائش متصل به هم بوده‌اند ، و به معناى جدا جدا كردن امورى در هم فرو رفته است - خود دليل است بر اينكه منظور از احكام آيات ، ربط بعضى از آيات جدا شده از يكديگر به هم ، و ارجاع آيات آخر آن به اولش مىباشد بگونه اى كه بازگشت همه به امر واحد بسيطى است كه داراى اجزاء و ابعاض نمىباشد .\r\nو معلوم است كه اگر كتابى داراى چنين احكام و چنين تفصيلى باشد ، قطعا از جهت معانى و مضامينى است كه كتاب ، مشتمل بر آن است نه از جهت الفاظ آن و يا چيز ديگر ، و نيز معلوم است كه حال معانى در احكام و تفصيل و در اتحاد و اختلاف غير حال اعيان خارجى است ( احكام در اعيان خارجى مثلا در يك ماشين محكم و يا ساختمان محكم يك معنا دارد ، و در معانى و مطالبى كه در يك كتاب آمده معناى ديگرى دارد ) . معانى بسيارى كه در يك كتاب آمده اگر كتابى محكم و در عين حال فصل فصل باشد همه آن فصلها به اصلى واحد بر مىگردد ، و اگر معانى بسيارى به يك اصل واحد برگردد ، آن اصل واحد اصلى خواهد بود محفوظ در ميان تمامى آن فصلهاى جدا از هم ، اصلى خواهد بود كه در عين واحد بودنش اگر شكافته شود به صورت همان تفاصيل در مىآيد ، و اگر آن تفاصيل فشرده شود به صورت همان اصل واحد بر مىگردد ، و همه اين واقعيات روشن است و هيچ شكى در آن نيست .\r\nو بر اين اساس ، اينكه فرموده « آيات اين كتاب در آغاز محكم بود و سپس مفصل شد » معنايش اينست كه آيات كريمه قرآن با همه اختلافى كه در مضامين و با همه تشتتى كه در مقاصد آنها است به يك معناى بسيط ( بدون جزء و بعض ) بر مىگردد ، و همه غرض واحدى را دنبال مىكنند ، غرضى را كه در آن نه كثرت است و نه تشتت ، به نحوى كه هر آيه از آيات آن در عين اينكه مطلب خود را بيان مىكند ، در عين حال غرضى را در نظر دارد كه چون روح در\r\n\r\n","description":"","footnote":"\r\n( 1 ) تفسير روح المعانى ، ج 11 ، ص 202 .\r\n","page_name":" 202 ","page_number":202},
  {"content":"\r\nكالبد آن آيه و همه آيات دويده است ، و حقيقتى را افاده مىكند كه همه آيات قرآن در مقام افاده آن حقيقت مىباشند .\r\nپس ، اين كتاب كريم با تشتت آيات و تفرق ابعاضش جز يك غرض را دنبال نمىكند ، غرض واحدى كه در هر موردى شكلى خاص به خود مىگيرد ، در يك مورد اصلى دينى ، و در موردى ديگر حكمى اخلاقى ، و در جايى ديگر حكمى شرعى و يا سياسى و يا قضايى و يا غير آن است ، بطورى كه هر قدر از ريشه به سوى شاخه و از شاخه به شاخه هاى باريكتر برده شود از آن معناى واحد محفوظ خارج نگشته و آن غرض اصلى گم نمىشود . پس آن ريشه ، اصلى است واحد كه وقتى تجزيه و تركيب مىشود به صورت يك يك آن اجزاء و تفاصيل عقايد و اخلاق و اعمال در مىآيد ، و آن عقايد و اخلاق و اعمال وقتى تحليل مىشود به شكل آن ريشه اصلى و آن روح دويده در همه آنها در مىآيد .\r\nو بنا بر اين ، توحيد خداى تعالى اگر آن طور كه لايق ساحت قدس و عزت و كبريايى او است در نظر گرفته شود ، آن توحيد در مقام اعتقاد مثلا به صورت اثبات اسماء و صفات حسناى الهى و اعتقاد داشتن به آنها در مىآيد ، و در مقام اخلاق ، آدمى را متخلق به اخلاق كريمه اى از قبيل رضا ، تسليم ، شجاعت ، عفت ، سخاء و . . . و مبراى از صفات رذيله مىسازد ، و در مرحله عمل وادار به اعمال صالح و تقواى از محرمات الهى مىكند .\r\nو اگر خواستى مىتوانى اينطور بگويى كه : توحيد خالص باعث مىشود آدمى در هر يك از مراتب عقايد و اخلاق و اعمال ، همان را داشته باشد كه كتاب الهى از انسانها خواسته و به آن دعوت كرده است ، هم چنان كه آنچه قرآن كريم از اين مراتب و از اجزاء آن بيان كرده هيچ يك را بدون توحيد خالص تحقق پذير نمىداند .\r\nپس ، تا اينجا روشن شد كه آيه شريفه مورد بحث در مقام بيان اين جهت است كه تفاصيل و جزئيات معارف و شرايع قرآنى به اصلى واحد بر مىگردد ، به نحوى كه اگر آن اصل در هر مورد از موارد عقايد و اوصاف و اعمال با خصوصيت مورد ، تركيب شود حكم خاص به آن مورد را نتيجه مىدهد ، همان حكمى را كه قرآن كريم براى آن مورد معين كرده ، و با اين بيان دو نكته به خوبى روشن مىشود :\r\nاول اينكه : كلمه « كتاب » در آيه مورد بحث خبر براى مبتدايى است كه از كلام حذف شده و تقدير آن « هذا كتاب » مىباشد ، و منظور از كتاب همين قرآنى است كه در دست ما است ، قرآنى كه مىبينيم به سوره هايى تقسيم شده و اين با مطلبى كه در كلمات مفسرين و يا در روايات آمده و گفته شده كه منظور از كتاب لوح محفوظ و يا قرآن واقع در لوح محفوظ است\r\n","description":"","footnote":"","page_name":" 203 ","page_number":203},
  {"content":"\r\nمنافات ندارد ، براى اينكه قرآنى كه در دست ما است و به صورت كتابى خواندنى است با آنچه كه در لوح محفوظ است منافات ندارد ، زيرا با آن متحد است ، اتحاد تنزيل با تاويل . دوم اينكه : لفظ « ثم » در جمله * ( « ثُمَّ فُصِّلَتْ » ) * براى اين آمده كه بعديت به حسب ترتيب را برساند نه بعديت زمانى را ، چون تقدم و تاخر زمانى بين معانى مختلف به حسب اصليت و فرعيت يا اجمال و تفصيل معنا ندارد ، ( و نمىشود گفت : معانى قرآن اول اصلى و يا اجمالى بوده بعد از مدتى فرعى و يا تفصيلى شده ، لا جرم كلمه « ثم » تنها در اين صدد است كه همان نكته اى را كه مشروحا گذشت افاده نموده بفهماند فروع و تفاصيل قرآن از اصولى و آن اصول از اصل واحدى منشا گرفته است ) .\r\n\r\n\r\nبا اين بيان نكته اى ديگر نيز روشن مىشود ، و آن نادرستى معنايى است كه بعضى « 1 » از مفسرين براى آيه كرده و گفته‌اند : معنايش اين است كه آيات قرآنى ، محكم و غير قابل نسخ هستند و مانند ساير كتب آسمانى و شرايع ديگر انبياء نيست كه هر يك بعد از مدتى نسخ شدند . و در معناى جمله * ( « ثُمَّ فُصِّلَتْ » ) * گفته‌اند : يعنى با بيان حلال و حرام و ساير احكام تفصيل داده شده است .\r\nدليل نادرستى اين معنا اينست كه اگر اين معنا منظور بود لازم بود نسخ نشدن را مقيد كند به نسخ نشدن به وسيله كتابى ديگر و بفرمايد : اين كتاب آسمانى با هيچ كتاب آسمانى ديگر نسخ نمىشود و ديگر هيچ كتابى نازل نمىشود تا قرآن را نسخ كند ، و آوردن قيد لازم بود ، براى اينكه جاى شك نيست كه بعضى از آيات قرآن به وسيله خود قرآن نسخ شده است ، و بطورى كه ملاحظه مىكنيد در الفاظ اين آيه چنين قيدى نيامده .\r\nو نيز وجه نادرستى گفتار بعضى « 2 » ديگر كه گفته‌اند : منظور از جمله * ( « أُحْكِمَتْ آياتُه » ) * اينست كه آيات آن با امر و نهى محكم شده و سپس با وعده و وعيد و ثواب و عقاب مفصل شده است . وجه نادرستى اين قول اينست كه بيهوده و بدون دليل سخن گفتن است .\r\nمثل گفتار بعضى « 3 » ديگر كه گفته‌اند : منظور از جمله * ( « أُحْكِمَتْ آياتُه » ) * اينست كه لفظ قرآن فصيحترين و بليغترين لفظ است ، به حدى كه فصاحت و بلاغت آن يكى از معجزات شمرده شده ، و منظور از جمله * ( « ثُمَّ فُصِّلَتْ » ) * اينست كه اين آيات با شرح و بيان تفصيل داده\r\n\r\n","description":"","footnote":"\r\n( 1 ) مجمع البيان ، ج 3 ، جزء 11 ، ص 112 ، به نقل از ابن عباس .\r\n( 2 ) مجمع البيان ، ج 3 ، جزء 11 ، ص 112 به نقل از حسن ابى العاليه\r\n( 3 ) مجمع البيان ، ج 3 ، جزء 11 ، ص 112 به نقل از ابو مسلم .\r\n","page_name":" 204 ","page_number":204},
  {"content":"\r\nشده‌اند .\r\nو باز مثل گفتار مفسرى « 1 » ديگر كه گفته است : منظور از محكم شدن آيات قرآن اينست كه آياتش آن چنان متقن و به هم پيوسته است كه هيچ خلل و هيچ باطلى در آن راه ندارد ، و منظور از مفصل شدن آن ، اينست كه آياتش پشت سر هم و يكى پس از ديگرى قرار دارد .\r\nوجه نادرستى اين معنا اينست كه كلمه « تفصيل » در لغت به اين معنا سابقه ندارد مگر آنكه مفسر نامبرده خواسته باشد آن را به معناى تفرقه و تكثير بگيرد ، كه در اين صورت گفتارش به همان معنايى كه ما براى آيه كرديم بر مىگردد .\r\nو نيز مثل گفتار مفسرى « 2 » ديگر كه گفته است : منظور از جمله * ( « أُحْكِمَتْ آياتُه » ) * اينست كه آيات قرآن قبل از آنكه نازل شود يكپارچه بود و آيه آيه نبود ، ولى در هنگام نزول ، آيه آيه نازل شد تا مكلف بهتر بتواند در آن نظر و تامل كند .\r\nوجه نادرستى اين تفسير اينست كه اين تفسير به امثال آيه « إِنَّا أَنْزَلْناه فِي لَيْلَةٍ مُبارَكَةٍ » « 3 » و آيه « وَقُرْآناً فَرَقْناه لِتَقْرَأَه عَلَى النَّاسِ عَلى مُكْثٍ وَنَزَّلْناه تَنْزِيلًا » « 4 » و آياتى كه در اين معنا هستند بهتر مىسازد تا با آيه مورد بحث ، چون آياتى كه نقل كرديم مىخواهند بفهمانند كه قرآن كريم در نزد خداى تعالى مرتبه اى بالاتر از سطح افكار بشرى داشته ، و خداى تعالى براى اينكه ما انسانهاى عادى آن را بفهميم به مرتبه اى پايين آورده كه قابل فهم و تفقه بشرى عادى باشد ، هم چنان كه آيه زير به همين معنا اشاره نموده مىفرمايد : « وَالْكِتابِ الْمُبِينِ إِنَّا جَعَلْناه قُرْآناً عَرَبِيًّا لَعَلَّكُمْ تَعْقِلُونَ وَإِنَّه فِي أُمِّ الْكِتابِ لَدَيْنا لَعَلِيٌّ حَكِيمٌ » « 5 » .\r\nو اما آيه مورد بحث كه مىفرمايد : * ( « كِتابٌ أُحْكِمَتْ آياتُه ثُمَّ فُصِّلَتْ . . . » ) * هم محكم بودن را به آيات نسبت داده و هم مفصل شدن را ، و اين نيست مگر از جهت معانى آن آيات ، يعنى مىفهماند هم محكم بودن و هم مفصل شدن وصف معانى اين آيات بسيار است . پس تمامى اين آيات قرآنى ، يك جهت وحدت و بساطت دارد ، و يك جهت كثرت و تركب و اين\r\n\r\n","description":"","footnote":"\r\n( 1 ) مجمع البيان ، ج 3 ، جزء 11 ، ص 113 .\r\n( 2 ) مجمع البيان ، جزء 11 ، ص 112 ، به نقل از قتاده .\r\n( 3 ) به درستى كه ما نازل كرديم او را در شب مباركى . « سوره دخان ، آيه 30 »\r\n( 4 ) و قرآنى كه جزء جزء كرديم آن را تا به تدريج بخوانى بر مردم ، و فرو فرستاديم آن را فرو فرستادنى . « سوره اسرى ، آيه 106 » .\r\n( 5 ) به كتاب مبين سوگند كه ما آن را به صورت كتابى خواندنى و عربى در آورديم ، باشد كه شما انسانها در آن تعقل كنيد ، و اين كتاب در نزد ما مقامى بالا و فرزانه دارد . « سوره زخرف ، آيه 4 »\r\n","page_name":" 205 ","page_number":205},
  {"content":"\r\nمضمون منطبق با همان معنايى است كه ما براى آيه كرديم ، نه با اين معنايى كه اين مفسر براى آيه كرده ، معنايى كه اين مفسر كرده به مساله تاويل و تنزيل بر مىگردد - دقت بفرمائيد .\r\nو نيز مثل گفتار بعضى « 1 » ديگر كه گفته ؟ اند : منظور از محكم بودن و مفصل شدن قرآن اينست كه بعضى از آيات قرآن مجمل است و بعضى ديگر مبين ، و آن گاه مثل زده‌اند به آيه اى از همين سوره كه مىفرمايد : « مَثَلُ الْفَرِيقَيْنِ كَالأَعْمى وَالأَصَمِّ وَالْبَصِيرِ وَالسَّمِيعِ » « 2 » كه آيه اى است مجمل ، و شنونده نمىفهمد منظور از دو فريق كور و كر و بينا و شنوا كيست ، ولى آيات ديگر همين سوره با ذكر داستان نوح و هود و صالح انگشت روى مصاديقى از دو فريق يعنى طايفه كور و كر و طايفه بينا و شنوا گذاشته منظور را روشن مىكند .\r\nوجه نادرستى اين تفسير اينست كه محكم را عبارت از آياتى دانسته و مفصل را عبارت از آياتى ديگر ، در حالى كه ظاهر آيه مورد بحث اين است كه محكم و مفصل از نظر مورد ، متحدند ، يعنى همه آيات قرآن مورد احكام قرار گرفته‌اند ، و همه آنها نيز مورد تفصيل واقع شده‌اند .\r\n* ( « مِنْ لَدُنْ حَكِيمٍ خَبِيرٍ » ) * - كلمه « حكيم » يكى از اسماى حسناى الهى و از صفات فعل او است كه از محكم كارى او در صنع عالم خبر مىدهد . و همچنين است نام « خبير » كه دلالت مىكند بر اينكه خداى تعالى به جزئيات احوال موجودات و امور هستى و مصالح آنها با خبر است ، و اگر احكام آيات و تفصيل آنها را به حكيم بودن خدا و خبير بودنش نسبت داده به خاطر مناسبتى است كه بين آن دو وجود دارد .\r\n* ( « أَلَّا تَعْبُدُوا إِلَّا اللَّه إِنَّنِي لَكُمْ مِنْه نَذِيرٌ وَبَشِيرٌ وَأَنِ اسْتَغْفِرُوا رَبَّكُمْ ثُمَّ تُوبُوا إِلَيْه » ) * اين آيه و آيه بعدش مضمون آيه اول را كه مىفرمود : * ( « كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ » ) * را تفسير مىكند . اين آيه مىفرمود : قرآن كتابى است از ناحيه خداى تعالى كه آياتش محكم و در عين حال مفصل است ، لذا عنايت در تفسير آن متوجه روشنگرى همين جهات واقع شد .\r\nو ما مىدانيم كتابى كه خداى تعالى از ناحيه خودش به رسولش نازل كرده تا رسول گرامىاش آن را بر مردم بخواند و به آنان ابلاغ كند ، هم از يك سو خطابش متوجه شخص\r\n\r\n","description":"","footnote":"\r\n( 1 ) تفسير المنار ، ج 12 ، ص 6 .\r\n( 2 ) مثل آن دو گروه چون كور و كر و بينا و شنواست . « سوره هود ، آيه 24 »\r\n","page_name":" 206 ","page_number":206},
  {"content":"\r\nرسول است و هم از سوى ديگر خطاب با وساطت رسول متوجه عموم مردم است . اما اينكه گفتيم خطاب به رسول خدا است براى اين است كه رسول كسى است كه پيام الهى را از طريق وحى خداى تعالى دريافت مىكند ، و آن پيام اينست كه : تو اى رسول ! بشر را انذار كن و بشارت ده ، و به سوى اين هدف دعوت كن . و همين وجه در نظر بوده كه در اول سوره يونس فرمود : « أكانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ أَنْ أَنْذِرِ النَّاسَ وَبَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ » « 1 » و اما وجه اينكه گفتيم خطاب متوجه مردم نيز هست ، براى اينست كه منظور اصلى از وحى و خطاب به رسول ، همان معانى و دستوراتى است كه مردم از رسول خدا ( ص ) در ضمن اينكه آن جناب آيات را بر آنان تلاوت مىكند مىگيرند . آرى ، رسول خدا ( ص ) در ضمن تلاوت آياتش اين را نيز تلاوت مىكند كه من شما را به سوى خدا مىخوانم ، و از ناحيه خدا بشير و نذير هستم ، و اين وجه از خطاب همان است كه در جمله مورد بحث منظور بوده كه فرموده : * ( « أَلَّا تَعْبُدُوا إِلَّا اللَّه إِنَّنِي لَكُمْ مِنْه نَذِيرٌ وَبَشِيرٌ . . . » ) * .\r\n\r\n\r\nپس ، اين آيه شريفه از كلام اللَّه ، مفسر آياتى است كه خبر از احكام و تفصيل آيات مىدهد ، و از اين راه تفسير مىكند آنچه را كه مردم از دعوت رسول و از خواندن كتاب خدا بر آنان مىفهمند ، ( و مىگويد اينكه ما خبر از احكام و تفصيل آيات داديم معنا و تفسيرش اينست كه شما از آياتى كه او برايتان مىخواند هم ، بطور اجمال مىفهميد كه جز خدا را نبايد بپرستيد و اينكه او بشير و نذير است ، و هم بطور تفصيل ، كه تفصيل آن عبارت است از همه قرآن و همه جزئيات و فروعى كه در قرآن آمده ) .\r\nنه اينكه اين آيه شريفه كلام رسول خدا ( ص ) باشد و خداى تعالى خواسته كلام آن جناب را حكايت كند ، و نه اينكه فرمان خدا به رسول گرامىاش باشد و كلمه « قل : بگو » در تقدير باشد ، و نه اينكه خواسته در اين جمله التفاتى به كار برده باشد ، يعنى روى سخن را از سويى به سوى ديگر كند ، و نه اينكه تقدير آيه « امركم بان تعبدوا - خداى تعالى شما را دستور داده كه جز او را نپرستيد » باشد ، و يا تقدير : « فصلت آياته لان لا تعبدوا الا اللَّه - آياتش مفصل شد تا شما به جز خدا را نپرستيد » باشد ، و در نتيجه بنا بر توجيه اخير ، جمله « لا تعبدوا » نفى باشد نه نهى ، براى اينكه جمله بعدش كه امر مىكند به استغفار و مىفرمايد :\r\n\r\n","description":"","footnote":"\r\n( 1 ) آيا مردم تعجب دارند از اينكه به فردى از خود آنان وحى بفرستيم كه مردم را انذار كن و آنهايى كه ايمان آورده‌اند را بشارت بده كه نزد پروردگارشان قدمى صدق دارند . « سوره يونس ، آيه 2 »\r\n","page_name":" 207 ","page_number":207},
  {"content":"\r\n* ( « و أَنِ اسْتَغْفِرُوا رَبَّكُمْ ثُمَّ تُوبُوا إِلَيْه » ) * عطف شده بر جمله « لا تعبدوا » ، و اين بهترين شاهد است بر اينكه جمله مذكور نفى نيست بلكه نهى است . علاوه بر اين ، اصولا تقدير گرفتن بدون دليل خلاف اصل است و جز با داشتن دليل نمىتوان مرتكب آن شد . پس بايد در آيه شريفه دقت فرماييد كه در آن نكته ظريفى از صنعت بلاغت به كار رفته است .\r\nو بنا بر آن تفسيرى كه ما براى آيه كرديم جمله * ( « أَلَّا تَعْبُدُوا إِلَّا اللَّه » ) * ، دعوت بشر است به توحيد در عبادت ، يعنى نپرستيدن غير خدا و آن بتهايى كه مشركين آنها را شريك خدا مىپنداشتند ، و دعوت به اين است كه بشر عبادت را منحصر در خداى تعالى كند در جمله و * ( « أَنِ اسْتَغْفِرُوا رَبَّكُمْ ثُمَّ تُوبُوا إِلَيْه » ) * ، امر به طلب آمرزش از همين خداى تعالى است ، كه به خاطر او عبادت غير او را ترك گفتند ، و سپس دستور مىدهد به اينكه توبه كنند ، يعنى با اعمال صالح به سوى او برگردند ، و از همه اين دستورات يك چيز به دست مىآيد ، و آن اينست كه : انسانها در زندگى خود راه طبيعى را پيش بگيرند كه اگر چنين كنند به قرب درگاه الهى منتهى مىشوند ، و راه طبيعى براى زندگى بشر اينست كه آلهه و خدايان ساختگى را رها نموده از خداى تعالى كه معبود واقعى است طلب مغفرت كنند ، و جان و دل خود را براى حضور در پيشگاه او پاك ساخته ، سپس با اعمال صالح به سوى او بازگشت كنند . و اگر در وسط آيه كلمه « أن » را كه معروف به « أن » تفسيرى است تكرار كرد ، براى اين بود كه هر دو جمله به يك مرحله از آن راه طبيعى اشاره ندارند ، جمله اول يعنى * ( « أَلَّا تَعْبُدُوا إِلَّا اللَّه » ) * به مرحله اعتقاد درونى اشاره دارد ، و آن عبارت است از توحيد در عبادت و عبادت خدا به تنهايى ، آن هم با خلوص نيت ، و جمله دوم كه فرموده : * ( « وَأَنِ اسْتَغْفِرُوا رَبَّكُمْ ثُمَّ تُوبُوا إِلَيْه » ) * اشاره دارد به مرحله عمل ، و آن عبارت است از انجام كارهاى نيك ، هر چند كه اين مرحله خود از نتايج مرحله اول و از فروع آن است .\r\nو به همين جهت كه گفتيم مفاد جمله اول اصل اساسى است ، و مفاد جمله دوم نتيجه و فرعى است كه بر آن اصل مترتب مىشود . مساله انذار و بشارت را بعد از جمله اول ذكر كرد ، و وعده جميل يعنى مفاد جمله * ( « يُمَتِّعْكُمْ . . . » ) * را بعد از جمله دوم و مساله استغفار و توبه آورد .\r\nدر باره مرحله اول فرمود : * ( « أَلَّا تَعْبُدُوا إِلَّا اللَّه إِنَّنِي لَكُمْ مِنْه نَذِيرٌ وَبَشِيرٌ » ) * ، و در اين فرموده اش بيان كرد كه انذار و بشارت هر چه باشند به توحيد برگشت داشته و وابسته به آنند ، آن گاه در باره مرحله دوم فرمود : * ( « وَأَنِ اسْتَغْفِرُوا رَبَّكُمْ ثُمَّ تُوبُوا إِلَيْه يُمَتِّعْكُمْ مَتاعاً حَسَناً . . . » ) * ،\r\nو اين بدان جهت است كه بطور كلى آثار ارزشمند و نتايج نيك و مطلوب هر چيزى وقتى بر آن چيز مترتب مىشود كه قبلا خود آن چيز به حد تمام و در صفات و فروع و نتايج به حد كمال\r\n","description":"","footnote":"","page_name":" 208 ","page_number":208},
  {"content":"\r\nرسيده باشد ، و توحيد هم مثل همه چيزهاى ديگر است . آرى ، توحيد هر چند اصل واحد و تنها ريشه همه احكام دين با آن وسعت كه در آن است مىباشد ، ليكن درخت توحيد به بار نمىنشيند مگر وقتى كه خودش استوار بر پا ايستاده باشد و شاخه ها و برگهايى داده باشد . به راستى كلمه توحيد كلمه طيبه اى است كه ريشه اش ثابت و فروعش در آسمان پراكنده شده و در هر لحظه اى ثمره اش را به اذن پروردگارش مىدهد .\r\n\r\n\r\nو ظاهرا منظور از توبه در آيه شريفه ، ايمان است ، هم چنان كه در آيه زير نيز چنين است :\r\n« فَاغْفِرْ لِلَّذِينَ تابُوا وَاتَّبَعُوا سَبِيلَكَ » « 1 » . و بنا بر اين ، پاسخ از اينكه با ذكر استغفار ذكر توبه چه معنا دارد روشن مىشود و همچنين پاسخ از اينكه چرا جمله * ( « تُوبُوا إِلَيْه » ) * با حرف « ثم » عطف به جمله * ( « وَأَنِ اسْتَغْفِرُوا رَبَّكُمْ » ) * گرديد معلوم شد ، زيرا بنا به تفسيرى كه ما براى آيه كرديم معناى آيه چنين مىشود : بعد از اين ديگر پرستش بتها را ترك بگوييد ، و از پروردگارتان نسبت به نافرمانىهايى كه تا كنون داشتيد آمرزش بخواهيد ، آن گاه به پروردگارتان ايمان بياوريد .\r\nولى بعضى « 2 » از مفسرين گفته‌اند : معناى آيه اين است كه طلب مغفرت كنيد و اين مغفرت را هدف خود قرار بدهيد و سپس براى رسيدن به اين هدف توبه كنيد . و اين معنايى است ناخوشايند . بعضى « 3 » ديگر براى توجيه آيه خود را به زحمت انداخته و گفته‌اند : معنايش اينست كه از گناهان گذشته خود طلب مغفرت كنيد ، و سپس از اين به بعد هم هر وقت گناهى مرتكب شديد توبه كنيد .\r\nمفسرى « 4 » ديگر خود را به تكلف وا داشته و گفته است : كلمه « ثم » در آيه شريفه به معناى « واو » است ، چون توبه و استغفار يك چيز مىباشند .\r\n* ( « يُمَتِّعْكُمْ مَتاعاً حَسَناً إِلى أَجَلٍ مُسَمًّى » ) * - * ( « أَجَلٍ مُسَمًّى » ) * آن زمان و لحظه اى است كه زندگى به آن منتهى شده و در آن نقطه ، پايان مىيابد و به هيچ وجه از آن تخطى نمىكند .\r\nپس ، منظور از جمله « يمتعكم » بهره مند كردن در حيات دنيا و بلكه بهره مند كردن با زندگى دنيا است ، چون خداى عز و جل زندگى دنيا را در چند جا از كلام مجيدش « متاع » ناميده ، پس\r\n\r\n","description":"","footnote":"\r\n( 1 ) پس ( خداوندا ) كسانى را كه از شرك و كفر توبه كرده و راه تو را پيروى كردند بيامرز . « سوره مؤمن ، آيه 7 »\r\n( 2 ) مجمع البيان ، جزء 11 ، ص 112 .\r\n( 3 ) تفسير الكبير ، ج 17 ، ص 181 .\r\n( 4 ) تفسير روح المعانى ، ج 11 ، ص 207 .\r\n","page_name":" 209 ","page_number":209},
  {"content":"\r\n« متاع حسن » تا « أجل مسمى » چيزى جز زندگى خوب دنيوى نمىتواند باشد .\r\nدر نتيجه برگشت معناى جمله * ( « يُمَتِّعْكُمْ مَتاعاً حَسَناً » ) * بنا بر اينكه كلمه « متاعا » مفعول مطلق باشد ، مثل اينست كه بگوئيم « يمتعكم تمتيعا حسنا بالحياة الحسنة الدنيوية - شما را برخوردار مىكند برخوردارى خوبى از حيات نيك دنيوى » ، و متاع حيات وقتى حسن و نيكو مىشود كه آدمى در آن حيات به سوى سعادتى كه برايش امكان دارد روانه شود ، و خداى تعالى او را به سوى آرزوهاى انسانىاش كه همان تنعم به نعمتهاى دنيوى از قبيل :\r\nوسعت ، امنيت ، رفاه ، عزت و شرافت است هدايت كند . پس ، اين حيات حسنه در مقابل عيش ضنك و تنگى است كه آيه شريفه « وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً » « 1 » از آن خبر داده ، مىفرمايد : كسى كه از ياد من روى بگرداند معيشتى تنگ خواهد داشت .\r\n\r\n\r\nپس متاع حيات دنيا براى كسى كه از ذكر خدا اعراض مىكند و به پروردگار خود ايمان نمىآورد نه حسنى دارد و نه سعه و گشايشى ، هر چند كه مال فراوان و جاه و مقام بلند اجتماعى داشته باشد ، و خيال كند كه به تمامى آرزوهايى كه يك انسان دارد رسيده است و ليكن او از ابتهاج و خرم دلى كه مؤمنين حقيقى در سايه ولايت خدا دارند در غفلت است .\r\nآرى ، خداى تعالى مؤمنين حقيقى و آنهايى را كه داراى حقيقت ايمانند حيات انسانى طيبى داده ، و از ذلتى كه لازمه حيات حيوانى و مادى است ، و به جز حرص و آز و افتراس و تكالب و جهالت چيزى بر آن حاكم نيست ايمن ساخته است .\r\nپس ، نفس انسانيت و آزاده از زندگى ، آنچه كه نفوس رذيله و پست برايش سر و دست مىشكنند را مذمت كرده و ناپسند مىداند ، و از آن بيزارى مىجويد ، هر چند كه در اين بيزارى جستن ، مورد ملامت و هر شناعتى ديگر قرار بگيرد ، و هر چند كه در اثر دورى از آن دچار فقر و مسكنت گردد .\r\nپس ، حيات حسنه براى مجتمع صالح و آزاده ، عبارت از حياتى است كه در آن ، همه افراد مجتمع از مزاياى نعمتهاى زمينى كه خداى تعالى برايشان خلق كرده برخوردار باشند و ترحم و تعاون و كمك به يكديگر در بين آنان حاكم باشد و در بينشان هيچگونه تجاوز و تزاحمى نباشد ، بطورى كه هر انسانى خير خود و سود خود را در خير مجتمع و سود جامعه بجويد ، نه اينكه خود را بپرستد و ديگران را برده خود بگيرد .\r\nو كوتاه سخن ، « بهره مندى از حيات حسنه و طيبه تا اجل مسمى » عبارت است از\r\n\r\n","description":"","footnote":"\r\n( 1 ) سوره طه ، آيه 124 .\r\n","page_name":" 210 ","page_number":210},
  {"content":"\r\nاينكه افراد انسانى از حيات ، طورى بهره گيرى كنند كه فطرت انسانيت آن را بپسندد ، و حيات مورد پسند فطرت اينست كه همه افراد بطور معتدل و در پرتو علم نافع و عمل صالح از زندگى برخوردار شوند ، اين در مقايسه زندگى پاك و طيب با فرد فرد جامعه است ، و اما در مقايسه با مجتمع ، عبارت است از بهره مندى عمومى از نعمتهاى زندگى طيب زمينى ، به اين معنا كه دست آورد هر فردى مختص به خود او باشد البته دست آورد در مجتمعى كه اجزاءش متلائم و نزديك به هم باشند فاصله طبقاتى و تضاد و تناقضى در بينشان نباشد .\r\n\r\n\r\n* ( « وَيُؤْتِ كُلَّ ذِي فَضْلٍ فَضْلَه » ) * - « فضل » به معناى زيادت است ، و اينكه در جمله « * ( كُلَّ ذِي فَضْلٍ ) * - هر كس كه داراى فضل است » فضل به كسى و افرادى نسبت داده شده كه داراى فضل هستند خود قرينه اى است بر اينكه ضمير ، در كلمه « فضله » به همان فرد داراى فضل بر مىگردد نه به اسم جلاله ( اللَّه ) كه بعضى « 1 » از مفسرين احتمالش را داده‌اند . و فضل و زيادى از امور نسبى است ، يعنى وقتى در چيزى تحقق مىيابد كه آن چيز با چيز ديگرى مقايسه شود و در مقايسه با آن در نظر گرفته شود .\r\nو بنا بر اين ، معناى جمله اينطور مىشود : « و يعطى كل من زاد على غيره بشىء من صفاته و اعماله . . . » ، يعنى خداى تعالى به هر كس كه صفات و اعمالى بهتر و بيشتر از ديگران دارد ، آن سعادت و اجرى را كه مختص به آن زيادت است مىدهد ، بدون اينكه حق او را باطل و يا برترى و زيادتش را غصب كند ، و يا آن را به ديگرى كه اين برترى را ندارد بدهد آن طور كه در مجتمعات غير دينى بشرى رفتار مىشود . در جوامع بشرى هر قدر يك جامعه متمدن و مترقى باشد ممكن نيست به دو طايفه مستكبر و مستضعف تقسيم نشود ، بشريت از آن روز كه در كره زمين منزل گزيد و از همان اولين روزى كه تشكيل اجتماع داد ، اجتماعش از دو طايفه مستعلاى مستكبر قاهر ، و مستعبد ذليل مقهور تشكيل شد ، و هيچ چيز اين افراط و تفريط را تعديل نكرده و نمىكند مگر دين توحيد .\r\nپس ، دين توحيد عبارت است از يگانه سنتى كه مولويت و سيادت را منحصر در خداى سبحان مىداند ، و بين قوى و ضعيف و متقدم و متاخر و كبير و صغير و سفيد و سياه و مرد و زن مساوات برقرار نموده ، مثلا به بانگ بلند ندا در مىدهد : « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ » « 2 » و يا مىفرمايد :\r\n\r\n","description":"","footnote":"\r\n( 1 ) مجمع البيان ، ج 3 ، جزء 11 ، ص 113 .\r\n( 2 ) هان اى مردم ، ما شما را از يك مرد و يك زن آفريديم و شما را شعبه شعبه و قبيله قبيله كرديم تا يكديگر را بشناسيد ، و به درستى كه نزد خدا گرامىترين شما با تقواترين شما است . « سوره حجرات ، آيه 13 »\r\n","page_name":" 211 ","page_number":211},
  {"content":"\r\n« أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ » « 1 » .\r\nمطلب ديگرى كه در باره جمله مورد بحث داريم اينست كه وقوع اين جمله ، يعنى جمله * ( « وَيُؤْتِ كُلَّ ذِي فَضْلٍ فَضْلَه » ) * كه از اعتناء به فضل هر صاحب فضلى حكايت مىكند بعد از جمله * ( « يُمَتِّعْكُمْ مَتاعاً حَسَناً إِلى أَجَلٍ مُسَمًّى » ) * كه مىفهماند خداى تعالى همه انسانها را برخوردار از زندگى مىكند اشعار به دو نكته دارد :\r\nيكى اينكه : مىفهماند منظور از متاع در جمله اولى متاع عمومى و مشترك بين همه افراد مجتمع است . و به عبارتى ديگر منظور از متاع ، زندگى اجتماعى حسن است ، و منظور از فضل در جمله دوم خصوص آن مزايايى است كه خداى تعالى به بعضى افراد در مقابل فضيلتى كه دارند مىدهد .\r\nنكته ديگر اينكه : جمله اولى به برخوردارى از زندگى دنيا اشاره دارد ، و جمله دوم مربوط به ثواب آخرت است ، ثوابى كه خداى تعالى در مقابل اعمال صالح مىدهد ، اعمال صالحى كه قائم به تك تك افراد است ، البته ممكن هم هست اشاره باشد به هر دو نوع پاداش ، هم پاداش دنيوى و هم پاداش اخروى ، و بخواهد بفرمايد : هر كس در جهات دنيوى زيادتى با خود بياورد كه اقتضاى زيادت در مزيتى از مزاياى اخروى را دارد ، خداى تعالى آن مزيت زائد اخروى را به او مىدهد ، و هر صاحب زيادت و فضلى را چه اينكه آن زيادت در صفتى از صفات باشد و چه در عملى از اعمال صالح در مقامى جاى مىدهد كه آن صفت و آن عملش اقتضاى آن مقام را داشته باشد .\r\n\r\n\r\nو خلاصه كلام ، مىخواهد بفرمايد : هر كسى را در جايى كه لايق آن است قرار مىدهد ، نه اينكه فاضل در ديندارى و مفضول را ، به يك چوب براند ، و خصوصيات افراد را ناديده بگيرد و بر روى درجات و منازلى كه اعمال و مساعى اجتماعى دارند خط بطلان بكشد ، و چنان نيست كه در آن سراى حال افراد زحمتكش با نشاط و افراد تنبل و كسل يكسان باشد ، و حال افراد جدى آن هم جدى در اعمال دقيق و مهم ، با حال افراد بازيگر ، آن هم بازيگر در اعمالى پست و حقير يك جور باشد ، و همچنين اختلافهايى كه افراد از جهات ديگر دارند ناديده گرفته شود .\r\n* ( « وَإِنْ تَوَلَّوْا فَإِنِّي أَخافُ عَلَيْكُمْ عَذابَ يَوْمٍ كَبِيرٍ » ) * - يعنى : پس اگر با اين حال\r\n\r\n","description":"","footnote":"\r\n( 1 ) من عمل هيچ عاملى از شما ، چه مردتان و چه زنتان را بى اجر و ضايع نمىكنم ، زيرا همه شما از هميد ( و براى من فرقى نداريد ) . « سوره آل عمران ، آيه 195 »\r\n","page_name":" 212 ","page_number":212},
  {"content":"\r\n( تتولوا ) اعراض كنيد - كلمه « تولوا » در اصل « تتولوا » مخاطب از فعل مضارع باب تفعل است ، نه جمع غايب ماضى آن باب ، دليل گفتار ما ، كاف خطاب در « عليكم » ، و نيز خطابهاى متعددى است كه در دو آيه قبل بود ، پس نبايد به گفتار بعضى از مفسرين گوش داد كه گفته‌اند : كلمه « تولوا » جمع مذكر غايب از فعل ماضى باب تفعل است ، چون فساد اين سخن واضح است .\r\n\r\n\r\nيكى از مفسرين « 1 » در تفسير جمله * ( « يُمَتِّعْكُمْ مَتاعاً حَسَناً إِلى أَجَلٍ مُسَمًّى » ) * حرف عجيب و غريبى زده و گفته است « اين جمله هم چنان كه در تفسير سوره يونس نيز گفتيم مىخواهد از نجات امت محمدى از عذاب انقراض خبر دهد » و من نفهميدم اين خبر را از كجاى آيه استفاده كرده ! احتمال مىدهم او از اينجا به اشتباه افتاده كه خيال كرده آيه شريفه مىخواهد به امت اسلام شرط كند كه اگر به خدا و آياتش ايمان بياورند خداى تعالى آنان را به حياتى نيكو خواهد رساند ، حياتى كه انقراض پذير نباشد ، چون امت اسلام شرط را تحقق داده و ايمان آوردند ، خداى تعالى هم اسلام را در دنيا منتشر كرد . و ليكن همه مىدانيم با اينكه رسول ( ص ) فرستاده خدا به سوى عامه بشر بود ، مع ذلك عامه بشر به وى ايمان نياوردند ، آنهايى هم كه ايمان آوردند ايمان همگيشان خالص از نفاق نبود ، و خلاصه ايمان زبانيشان از ظاهرشان به باطنشان راه نيافته و از زبان به قلب نرسيده بود .\r\nو اگر صرف ايمان بعضى از امت با كفر اكثريت امت در تحقق شرط كافى باشد و باعث شود كه خداى تعالى عذاب استيصال را از امتى بردارد ، اين مقدار ايمان در امت نوح و هود و ساير انبياء نيز وجود داشت ، آنان نيز امت خود را به همان چيزى دعوت كردند كه محمد ( ص ) دعوت كرد ، آنها نيز همان شرطى را كردند كه آن جناب كرد ، ولى ديديم كه عذاب عمومى همه را گرفت ، و خداى تعالى تنها مؤمنين را نجات داد : « وكانَ حَقًّا عَلَيْنا نَصْرُ الْمُؤْمِنِينَ » « 2 » .\r\nبا اينكه قرآن كريم از نوح و هود و صالح وعده هايى حكايت كرده كه به مردم خود دادند ، از آن جمله از نوح حكايت كرده كه به قوم خود گفت : « اسْتَغْفِرُوا رَبَّكُمْ إِنَّه كانَ غَفَّاراً يُرْسِلِ السَّماءَ عَلَيْكُمْ مِدْراراً وَيُمْدِدْكُمْ بِأَمْوالٍ وَبَنِينَ وَيَجْعَلْ لَكُمْ جَنَّاتٍ وَيَجْعَلْ لَكُمْ أَنْهاراً » « 3 » و از هود ( ع ) حكايت كرده كه به قوم خود فرمود :\r\n\r\n","description":"","footnote":"\r\n( 1 ) تفسير المنار ، ج 12 ، ص 8 .\r\n( 2 ) نصرت و يارى مؤمنان راى بر خود حتم گردانيديم . « سوره روم ، آيه 47 »\r\n( 3 ) از پروردگار خود طلب مغفرت كنيد كه او بسيار آمرزگار است تا باران آسمانى راى بر شما بباراند و شما راى به داشتن اموال و فرزندان مدد فرمايد ، و برايتان باغها قرار دهد ، و برايتان نهرها روان سازد . « سوره نوح ، آيه 12 » .\r\n","page_name":" 213 ","page_number":213},
  {"content":"\r\n« وَيا قَوْمِ اسْتَغْفِرُوا رَبَّكُمْ ثُمَّ تُوبُوا إِلَيْه يُرْسِلِ السَّماءَ عَلَيْكُمْ مِدْراراً وَيَزِدْكُمْ قُوَّةً إِلى قُوَّتِكُمْ وَلا تَتَوَلَّوْا مُجْرِمِينَ » « 1 » و بطور كلى از نوح و هود و صالح و انبياء بعد از ايشان ( ع ) حكايت كرده كه به قوم خود گفتند : « أفِي اللَّه شَكٌّ فاطِرِ السَّماواتِ وَالأَرْضِ يَدْعُوكُمْ لِيَغْفِرَ لَكُمْ مِنْ ذُنُوبِكُمْ وَيُؤَخِّرَكُمْ إِلى أَجَلٍ مُسَمًّى » « 2 » .\r\nو اما اينكه آن مفسر گفت : « هم چنان كه در تفسير سوره يونس نيز گفتيم » ما به تفسير سوره يونس او مراجعه كرديم و غير از ادعا ، هيچ بيانى نيافتيم و ما در همان سوره گفتيم كه سوره يونس صريح در اينست كه خداى تعالى به زودى در بين امت اسلام و بين پيامبرش قضاوت خواهد كرد ، و آنان را عذاب و مؤمنين ايشان را نجات مىدهد . اين سنت الهى است كه همواره در امتهاى گذشته جريان يافته ، « وَلَنْ تَجِدَ لِسُنَّةِ اللَّه تَبْدِيلًا » . « 3 »\r\n* ( « إِلَى اللَّه مَرْجِعُكُمْ وَهُوَ عَلى كُلِّ شَيْءٍ قَدِيرٌ » ) * اين جمله در مقام تعليل مطلبى است كه جمله * ( « وَإِنْ تَوَلَّوْا فَإِنِّي أَخافُ عَلَيْكُمْ عَذابَ يَوْمٍ كَبِيرٍ » ) * آن را افاده مىكرد ، و آن مطلب مساله معاد بود ، مىفرمود : « اگر اعراض كنيد من بر شما بيم دارم كه گرفتار عذاب روزى بزرگ شويد ، زيرا بازگشت شما به سوى خداست » ، و اين جمله در عين اينكه تعليل است ، ذيلش شبهه اى را كه ممكن است در دل كفار خلجان كند و فكر كنند « چگونه ممكن است كه ما بعد از مردن دوباره زنده شويم » دفع نموده مىفرمايد :\r\n« خدا بر هر كارى توانا است » .\r\nو معناى مجموع آيه چنين است كه : اگر از بتپرستى دست برنداشتيد و حاضر نشديد كه خدا را به خلوص بپرستيد ، من بر شما مىترسم از عذاب روزى بزرگ ، روزى كه در پيش روى شما است ، و به زودى با آن مواجه مىشويد ، و آن ، روز قيامت است ، روزى است كه بعد از مردن دوباره زنده مىشويد ، چون بازگشت همه شما به سوى خدا است ، و خدا قادر است بر هر كارى و بر اينكه شما را دوباره زنده كند ، و از اين كار عاجز نيست ، پس بر شما باد كه از\r\n\r\n","description":"","footnote":"\r\n( 1 ) اى مردم از پروردگار خود طلب مغفرت كنيد و سپس به سويش رجوع نماييد تا آسمان را بر شما بارنده نموده نيرويى به نيرويتان بيفزايد و با گناه از او دور نشويد . « سوره هود ، آيه 56 »\r\n( 2 ) آيا در خدا ، آفريدگار آسمانها و زمين شكى هست ، او شما را مىخواند تا گناهانى از شما را بيامرزد ، و تا مدتى معين عمرتان دهد . « سوره ابراهيم ، آيه 10 »\r\n( 3 ) براى سنت خدا تبديلى نخواهى يافت .\r\n","page_name":" 214 ","page_number":214},
  {"content":"\r\nاستبعاد و ترديد در اين مساله دورى كنيد .\r\nبنا بر اين ، آيه شريفه خود قرينه اى است بر اينكه منظور از « يوم كبير » همان روز قيامت است . قمى در تفسير خود بدون ذكر نام امام ( ع ) روايت كرده كه امام فرموده : منظور از * ( « عَذابَ يَوْمٍ كَبِيرٍ » ) * عذاب دود و صيحه است . « 1 »\r\n\r\n","description":"","footnote":"\r\n( 1 ) تفسير قمى ، ج 1 ، ص 321 .\r\n","page_name":" 215 ","page_number":215},
  {"content":"\r\n\r\n\r\nأَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْه أَلا حِينَ يَسْتَغْشُونَ ثِيابَهُمْ يَعْلَمُ ما يُسِرُّونَ وَما يُعْلِنُونَ إِنَّه عَلِيمٌ بِذاتِ الصُّدُورِ ( 5 ) وَما مِنْ دَابَّةٍ فِي الأَرْضِ إِلَّا عَلَى اللَّه رِزْقُها وَيَعْلَمُ مُسْتَقَرَّها وَمُسْتَوْدَعَها كُلٌّ فِي كِتابٍ مُبِينٍ ( 6 ) وَهُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ وَكانَ عَرْشُه عَلَى الْماءِ لِيَبْلُوَكُمْ أَيُّكُمْ أَحْسَنُ عَمَلًا وَلَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ الَّذِينَ كَفَرُوا إِنْ هذا إِلَّا سِحْرٌ مُبِينٌ ( 7 ) وَلَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُه أَلا يَوْمَ يَأْتِيهِمْ لَيْسَ مَصْرُوفاً عَنْهُمْ وَحاقَ بِهِمْ ما كانُوا بِه يَسْتَهْزِؤُنَ ( 8 ) وَلَئِنْ أَذَقْنَا الإِنْسانَ مِنَّا رَحْمَةً ثُمَّ نَزَعْناها مِنْه إِنَّه لَيَؤُسٌ كَفُورٌ ( 9 )\r\nوَ لَئِنْ أَذَقْناه نَعْماءَ بَعْدَ ضَرَّاءَ مَسَّتْه لَيَقُولَنَّ ذَهَبَ السَّيِّئاتُ عَنِّي إِنَّه لَفَرِحٌ فَخُورٌ ( 10 ) إِلَّا الَّذِينَ صَبَرُوا وَعَمِلُوا الصَّالِحاتِ أُولئِكَ لَهُمْ مَغْفِرَةٌ وَأَجْرٌ كَبِيرٌ ( 11 ) فَلَعَلَّكَ تارِكٌ بَعْضَ ما يُوحى إِلَيْكَ وَضائِقٌ بِه صَدْرُكَ أَنْ يَقُولُوا لَوْ لا أُنْزِلَ عَلَيْه كَنْزٌ أَوْ جاءَ مَعَه مَلَكٌ إِنَّما أَنْتَ نَذِيرٌ وَاللَّه عَلى كُلِّ شَيْءٍ وَكِيلٌ ( 12 ) أَمْ يَقُولُونَ افْتَراه قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ ( 13 ) فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّه وَأَنْ لا إِله إِلَّا هُوَ فَهَلْ أَنْتُمْ مُسْلِمُونَ ( 14 )\r\nمَنْ كانَ يُرِيدُ الْحَياةَ الدُّنْيا وَزِينَتَها نُوَفِّ إِلَيْهِمْ أَعْمالَهُمْ فِيها وَهُمْ فِيها لا يُبْخَسُونَ ( 15 ) أُولئِكَ الَّذِينَ لَيْسَ لَهُمْ فِي الآخِرَةِ إِلَّا النَّارُ وَحَبِطَ ما صَنَعُوا فِيها وَباطِلٌ ما كانُوا يَعْمَلُونَ ( 16 )\r\n","description":"","footnote":"","page_name":" 216 ","page_number":216},
  {"content":"\r\nترجمه آيات\r\nآگاه باشيد كه مشركين سينه هاى خود را عقب مىكشند تا خود را از خدا ( و شنيدن كلام او ) پنهان كنند . آگاه باشيد كه در همان لحظه كه جامه خود را به سر مىكشند خدا از آنچه كه پنهان مىكنند و از آنچه كه اظهار مىدارند اطلاع دارد ، چون كه او داناى به اسرار دلها است ( 5 ) .\r\nهيچ جنبده اى در زمين نيست مگر آنكه خدا رزق او را به عهده گرفته ، او قرارگاه و محل نقل و انتقالش را مىداند رزق همه در كتابى روشن ( كه همان علم خداست ) معين شده است ( 6 ) .\r\nاو كسى است كه آسمانها و زمين را در شش روز خلق كرد و عرش ( قدرت ) او بر آب قرار داشت ، و غرضش از اين خلقت آن بود كه شما را بيازمايد كداميك بهتر عمل مىكنيد ( با اين حال ) اگر تو اى پيامبر به ايشان بگويى كه بعد از مرگ دوباره زنده مىشويد آنهايى كه كافر شدند ، بطور حتم خواهند گفت : اين قرآن سحرى است آشكار ( 7 ) .\r\nو ما اگر عذاب آنها را تا مدتى اندك و معين تاخير بيندازيم حتما به عنوان مسخره مىگويند : موجب بازداشتن عذاب از آمدن چيست ؟ آگاه باشيد كه روزى كه قرار است بيايد خواهد آمد و از ايشان بر نخواهد گشت ، و فرا مىگيرد ايشان را همان عذابى كه به آن استهزاء مىكردند ( 8 ) .\r\n( بطور كلى وضع انسان چنين است كه ) اگر رحمتى را كه به وى بچشانديم از او بگيريم به نوميدى شديدى گرفتار مىشود ، و به خاطر ناسپاسى كه دارد و نعمت را از ما نمىداند اميد برگشتن آن را از دست مىدهد ( 9 ) .\r\nو اگر بعد از بيمارى كه به وى رسيده ، شفا و عافيتى به او بچشانيم مىگويد دردهاى بدى از من دور شد ، و آن چنان شادى مىكند و فخر مىفروشد كه گويى بهبودى را از ما ندانسته ، و احتمال برگشتن بيمارى را نمىدهد ( 10 ) .\r\nمگر آنها ( كه در سايه ايمان راستين ) صبر و استقامت ورزيدند و عمل صالح انجام دادند كه براى آنها آمرزش و اجر بزرگى است ( 11 ) .\r\nشايد ( علت ايمان نياوردن كفار اين باشد كه ) تو پاره اى از آيات را كه به سويت وحى شده به ايشان نرسانده اى ، ترسيده اى كه بگويند : چرا گنجى بر او نازل نشده ؟ و يا چرا فرشته اى از طرف خدا با او نيامده ؟\r\nتو فقط بيم دهنده هستى و خداوند نگاهبان و ناظر بر همه چيز است ( 12 ) .\r\nبلكه آنها مىگويند : قرآن را به دروغ به خدا بسته اى . اگر چنين مىگويند ، بگو : شما اگر راست مىگوئيد به كمك هر كسى كه مىتوانيد ده سوره مثل قرآن را بسازيد ، و به خدا افتراء و نسبت دهيد ( 13 ) .\r\nو اگر آنها دعوت شما را اجابت نمىكنند ، پس بدانيد كه قرآن به علم خدا نازل شده و در نتيجه\r\n","description":"","footnote":"","page_name":" 217 ","page_number":217},
  {"content":"\r\nمعبودى جز او نيست ، آيا بعد از اين همه سخنان منطقى ، اسلام مىآوريد يا نه ؟ ( 14 ) .\r\nكسى كه از تلاش خود تنها زندگى دنيا و زينت آن را بخواهد ، ما نتيجه تلاش ايشان را بطور كامل مىدهيم ، و در آن هيچ نقصانى نمىيابند ( 15 ) .\r\nاما اينها همانهايند كه در آخرت به جز آتش بهره اى ندارند ، و آنچه در دنيا تلاش كرده‌اند بى نتيجه مىشود ، چون هر چه كرده‌اند باطل بوده است ( 16 )\r\n.\r\nبيان آيات\r\nاين آيات پاره اى از رفتار و گفتار مشركين در رد بر نبوت خاتم الانبياء ( ص ) و نيز رفتار و گفتارى كه در رد كتاب نازل بر آن حضرت داشته‌اند را حكايت نموده و از آنها با ذكر دليل و حجت پاسخ مىدهد . از جمله رفتار ناپسندشان اين بوده كه به خداى تعالى بى حرمتى مىكردند ، و از جمله گفتارهاى باطلشان اين بوده كه مىگفتند : چرا آن عذابى كه ما را بدان تهديد مىكنى نازل نمىشود ؟ و چرا با اين پيامبر گنجى نازل نشد ؟ و يا چرا همراه او فرشته اى نيامد ؟ و يا گفتند : اين قرآن راوى به دروغ به خدا نسبت مىدهد . البته در اين آيات پاره اى معارف ديگر نيز خاطر نشان شده است .\r\n* ( « أَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْه . . . » ) *\r\nكلمه « يثنون » از باب « ثنى الشيء ، يثناه ، ثنيا » است ، بر وزن « فتح ، يفتح ، فتحا » ، و مصدر آن ، يعنى « ثنى » به معناى عطف و پيچاندن است ، و نيز به معناى رد بعضى بر بعض ديگر است . صاحب مجمع البيان مىگويد : اصل « ثنى » به معناى عطف است ، وقتى بخواهى بگويى فلانى را از فلان يا فلان عمل منصرف كردم مىگويى : « ثنيته عن كذا » ، و از همين باب است كلمه « اثنان : دو » ، چون دومى از هر چيز عطف به اولى آن مىشود ، و به سوى آن برگردانده مىشود : « ثناء » هم كه به معناى مدح است از اين باب است ، زيرا در مدح و ستودن ، فضايل شخص ممدوح را يكى يكى ذكر مىكنند ، دومى را به اولى و سومى را به دومى عطف مىنمايند ، و كلمه « استثناء » نيز از همين باب است ، چون در استثناء نظر خود را به جمله قبل بر مىگردانى و افرادى را از آن استثناء مىكنى « 1 » .\r\nوى در معناى جمله * ( « لِيَسْتَخْفُوا مِنْه » ) * گفته است : كلمه « استخفاء » به معناى طلب خفاء چيزى است ، و همچنين است كلمه « تخفى » ، و همچنين دو كلمه « استغشى » و\r\n\r\n","description":"","footnote":"\r\n( 1 ) مجمع البيان ، ج 5 ، ص 142 .\r\n","page_name":" 218 ","page_number":218},
  {"content":"\r\n« تغشى » يك معنا دارند . « 1 »\r\n\r\n\r\nپس منظور از جمله * ( « يَثْنُونَ صُدُورَهُمْ لِيَسْتَخْفُوا مِنْه » ) * اينست كه مشركين با سينه هاى خود به طرف عقب متمايل مىشوند و سرهايشان را زير مىاندازند تا خود را از شنيدن كتاب آسمانى پنهان بدارند ، تا وقتى قرآن خوانده مىشود به گوششان نخورد . و اين تعبير كنايه است از اينكه كفار خود را در هنگام تلاوت قرآن از رسول خدا ( ص ) و يارانى كه نزد آن جناب بودند پنهان مىكردند كه در آن محل ديده نشوند ، و على الظاهر حجت بر آنان تمام نگردد .\r\n* ( « أَلا حِينَ يَسْتَغْشُونَ ثِيابَهُمْ يَعْلَمُ . . . » ) * - از اين تعبير چنين بر مىآيد كه گويا مشركين سرهاى خود را نيز با جامه خود مىپوشاندند ، و لذا خداى تعالى خبر داد به اينكه او مىداند و خبر دارد از آنچه مشركين در خفاء و ظهور انجام مىدهند ، پس اينكه در هنگام تلاوت قرآن خود را پنهان مىنمايند هيچ سودى به حالشان ندارد ، زيرا خداى تعالى پنهان و آشكار آنان را مىداند .\r\nبعضى « 2 » از مفسرين گفته‌اند : منظور از * ( « يَسْتَغْشُونَ ثِيابَهُمْ » ) * اينست كه : شبها در خانه هاى خود پنهان مىشوند و هنگام خوابيدن خود را در زير لحاف پنهان مىكنند ، چون مخفىترين حال آدمى همان حال اضطجاع است ، حالى است كه آدمى خود را در زير لحاف قرار مىدهد ، و معناى آيه اينست كه : مشركين سينه هاى خود را منحرف مىكنند تا خود را هنگام تلاوت قرآن از اين كتاب آسمانى پنهان كرده باشند ، ولى خداى تعالى سر و آشكار آنان را در نهفته ترين احوالشان مىداند ، و نهفته ترين احوالشان آن حالتى است كه براى خواب ، لحاف خود را به سر مىكشند ، و اين توجيه خالى از ظهور نيست .\r\nاين آن معنايى است كه سياق آيه افاده مىكند ، البته چه بسا معانى ديگرى براى آيه ذكر كرده‌اند كه از سياق آيه بعيد است ، از آن جمله گفته‌اند : « 3 » ضمير در جمله * ( « لِيَسْتَخْفُوا مِنْه » ) * به خداى تعالى يا به رسول خدا ( ص ) برمىگردد ، و معناى آيه اين است كه : خود را از خدا و يا از رسول خدا ( ص ) پنهان مىدارند . بعضى « 4 » ديگر گفته‌اند معناى\r\n\r\n","description":"","footnote":"\r\n( 1 ) مجمع البيان ، ج 5 ، ص 142 .\r\n( 2 ) تفسير طبرى ، ج 10 ، ص 126 .\r\n( 3 ) مجمع البيان ، ج 3 ، جزء 11 ، ص 116 .\r\n( 4 ) تفسير مجمع البيان ، ج 3 ، جزء 11 ، ص 116 .\r\n","page_name":" 219 ","page_number":219},
  {"content":"\r\nجمله * ( « يَثْنُونَ صُدُورَهُمْ » ) * اينست كه : سينه هاى خود را بر كفر مىپيچند . جمعى « 1 » ديگر گفته‌اند معنايش اينست كه : سينه ها را از دشمنى با رسول خدا ( ص ) آكنده مىسازند . معانى ديگرى نيز براى آيه كرده‌اند كه گفتيم همه آنها بعيد است .\r\n* ( « وَما مِنْ دَابَّةٍ فِي الأَرْضِ إِلَّا عَلَى اللَّه رِزْقُها . . . » ) *\r\nكلمه « دابة » بطورى كه در كتب لغت آمده به معناى هر موجودى است كه حركتى هر چند اندك داشته باشد ، و بيشتر در نوع خاصى از جنبندگان استعمال مىشود ، اما قرينه مقام آيه اقتضاء دارد كه عموم منظور باشد ، براى اينكه زمينه كلام بيان وسعت علم خداى تعالى است به همين جهت است كه به دنبال جمله * ( « أَلا حِينَ يَسْتَغْشُونَ ثِيابَهُمْ يَعْلَمُ ما يُسِرُّونَ وَما يُعْلِنُونَ إِنَّه عَلِيمٌ بِذاتِ الصُّدُورِ » ) * آمده است .\r\nو اين معنا ، يعنى يادآورى رزق تمامى جنبنده ها و اينكه خداى تعالى ضامن آن مىباشد ، براى اين است كه سعه علم خدا و آگاهىاش به همه حالات جنبندگان را اثبات كند و مقتضى آن است كه جمله * ( « وَيَعْلَمُ مُسْتَقَرَّها وَمُسْتَوْدَعَها » ) * به منزله عطف تفسير باشد براى جمله * ( « عَلَى اللَّه رِزْقُها » ، ) * در نتيجه برگشت معنا به اين مىشود كه : كل جنبنده هايى كه در زمين هستند رزقشان بر عهده خداى تعالى است - و هرگز بدون رزق نمىمانند - پس خداى تعالى دانا و با خبر از احوال آنها است هر جا كه باشند ، اگر در قرارگاهى معين باشند ، قرارگاهى كه هرگز از آن خارج نمىشوند مانند دريا براى ماهى ، و نظير صدف كه در گوشه اى از ته دريا زندگى مىكند ، خداى تعالى رزقش را در همان دريا مىدهد ، و اگر قرارگاه معينى نداشته باشند و هر جا كه هستند به عنوان موقتند مانند مرغان هوا و مسافران دور شده از وطن ، و يا آنجا كه هستند تا زمانى معين مىباشند و پس از مدتى بيرون مىآيند ، مانند جنين در رحم مادر ، خداى تعالى رزقشان را در همان جا مىدهد ، و كوتاه سخن اينكه ، خداى تعالى آگاه به حال هر جنبنده اى است كه در پهناى زمين زندگى مىكند ( در آن واحد ناظر احوال و برآرنده حاجت ميلياردها جنبنده است كه در هوا و روى زمين و زير زمين و در شكم مادران هستند ) و چگونه چنين نباشد با اينكه رزق آنها به عهده آن جناب است ، و معلوم است كه رزق وقتى به روزى خوار مىرسد كه روزى دهنده آگاه به حاجت او و با خبر از وضع او و مطلع از محل زندگى او باشد ، چه محل زندگى موقت و چه محل زندگى دائمىاش .\r\nاز همين جا روشن مىشود كه منظور از دو كلمه « مستقر و مستودع » هم آن محلى است\r\n\r\n","description":"","footnote":"\r\n( 1 ) مجمع البيان ، ج 3 ، جزء 11 ، ص 116 .\r\n","page_name":" 220 ","page_number":220},
  {"content":"\r\nكه جنبده فعلا در آن هست ، و مادامى كه در زمين است و زندگى دنيوى و زمينى را مىگذراند در آنجا قرار دارد ، و هم آن محل موقتى است كه چند صباحى در آن قرار مىگيرد ، و سپس از آنجا مفارقت كرده به محلى ديگر منتقل مىشود .\r\nاين معنايى است كه به نظر ما رسيد ، ولى بعضى « 1 » از مفسرين گفته‌اند : منظور از « مستقر و مستودع » اماكن جنبندگان در حيات و بعد از ممات است ، و يا مراد از اين دو كلمه صلب جنس نر و رحم جنس ماده است ، و يا مقصود از كلمه « مستقر » مسكنهايى است كه بعد از تولد در زمين دارند ، و از كلمه « مستودع » مواد زمينى است كه بالقوه بعدها جنبده مىشود . ليكن اين معانى از سياق آيه بعيد است ، مگر آنكه جمله « مستقرها و مستودعها » را جمله اى جداى از سياق دانسته ، بگوييم در مقام تفسير ما قبل خود نيست .\r\nو ما در تفسير آيه شريفه « وَهُوَ الَّذِي أَنْشَأَكُمْ مِنْ نَفْسٍ واحِدَةٍ فَمُسْتَقَرٌّ وَمُسْتَوْدَعٌ » « 2 » مطالبى آورديم كه مناسب با اين مقام است ، هر كه بخواهد مىتواند به آنجا مراجعه نمايد .\r\n\r\n\r\nو اما اينكه فرمود : * ( « عَلَى اللَّه رِزْقُها » ) * كلامى است كه دلالت مىكند بر اينكه دادن رزق بر خداى تعالى واجب است ، و در قرآن كريم مكرر آمده كه روزى دادن ، يكى از افعال مختص به خداى تعالى است ، و اينكه روزى ، حقى است براى خلق بر عهده خداى تعالى ، به اين آيات دقت فرماييد : « أَمَّنْ هذَا الَّذِي يَرْزُقُكُمْ إِنْ أَمْسَكَ رِزْقَه » « 3 » ، كه به خوبى دلالت دارد بر اينكه غير از خداى تعالى روزى دهنده اى نيست ، « إِنَّ اللَّه هُوَ الرَّزَّاقُ ذُو الْقُوَّةِ الْمَتِينُ » « 4 » ، « وَفِي السَّماءِ رِزْقُكُمْ وَما تُوعَدُونَ فَوَ رَبِّ السَّماءِ وَالأَرْضِ إِنَّه لَحَقٌّ مِثْلَ ما أَنَّكُمْ تَنْطِقُونَ » « 5 » .\r\nو اين اشكال وارد نيست كه چگونه بر خداى تعالى حقى براى حلق او ثابت مىشود ، براى اينكه اين حق را خود خداى تعالى بر خود واجب كرده نه اينكه كسى از او طلبكار باشد ، و در كلام خداى تعالى براى اين مطلب نظايرى هست ، مثل اينكه مىفرمايد : « كَتَبَ عَلى نَفْسِه الرَّحْمَةَ »\r\n\r\n","description":"","footnote":"\r\n( 1 ) تفسير مجمع البيان ، ج 3 ، جزء 11 ، ص 117 .\r\n( 2 ) « سوره انعام ، آيه 98 » .\r\n( 3 ) و يا اگر آن كسى كه روزيتان مىدهد اگر روزى خود راى دريغ بدارد چه مىكنيد . « سوره ملك ، آيه 21 »\r\n( 4 ) خداى تعالى تنها كسى است كه تمامى روزىخواران راى روزى مىدهد ، و داراى نيرويى متين است . « سوره ذاريات ، آيه 58 »\r\n( 5 ) رزق شما و آن بهشتى كه وعده داده شده‌ايد در عالم غيب است ، پس به پروردگار آسمان سوگند كه اين مطلب حق است ، مثل حق بودن و بى ترديد بودن سخن گفتن شما . « سوره ذاريات ، آيه 22 و 23 »\r\n","page_name":" 221 ","page_number":221},
  {"content":"\r\n« 1 » ، و يا مىفرمايد : « وكانَ حَقًّا عَلَيْنا نَصْرُ الْمُؤْمِنِينَ » « 2 » ، و آيات ديگرى از اين قبيل .\r\nاعتبار عقلى هم مؤيد اين معنا است ، براى اينكه رزق عبارت است از هر چيزى كه مايه دوام حيات مخلوقات زنده است ، و چون هستى اين مخلوقات از فيض خداى تعالى است چيزى هم كه هستى آنها بستگى به آن دارد نيز از ناحيه اوست ، و همانطور كه خداى تعالى در ايجاد مخلوقات شريكى نداشته ، در روزى دادن به آنها و هر چيز ديگرى كه نيازمند به آنند نيز شريكى ندارد .\r\n* ( « كُلٌّ فِي كِتابٍ مُبِينٍ » ) * - ما در تفسير سوره انعام آيه 59 ، و نيز در سوره يونس آيه 61 در معناى « كتاب مبين » مطالبى ايراد كرديم ، خوب است خواننده به آن دو مورد مراجعه نمايد .\r\n\r\n\r\n* ( « وَهُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ وَكانَ عَرْشُه عَلَى الْماءِ » ) * بحث پيرامون چگونگى خلقت آسمانها و زمين را از طريق آيات كلام اللَّه مجيد و رواياتى كه در تفسير آنها از اهل عصمت ( ع ) رسيده به سوره حم سجده موكول مىكنيم ان شاء اللَّه .\r\n\r\n\r\nدر اينجا براى اينكه معناى « * ( سِتَّةِ أَيَّامٍ ) * - شش روز » و نيز معناى جمله * ( « وَكانَ عَرْشُه عَلَى الْماءِ » ) * براى خواننده روشن شود ، بطور اجمال مىگوييم : ظاهرا منظور از كلمه « سماوات » كه صيغه جمع است ، و همواره در مقابل كلمه « أرض » كه صيغه مفرد است قرار مىگيرد ، و در آيه مورد بحث مىفرمايد : خدا آسمانها و زمين را در شش روز آفريد ، تا طبقاتى از موجودات جسمانى باشد كه بر بالاى زمين قرار دارد ، چون بطورى كه اهل لغت گفته‌اند كلمه « سماء » به معناى هر چيزى است كه بر بالاى سر ما قرار گرفته باشد ، و معلوم است كه بالا و پايين دو امر نسبى هستند .\r\nپس « سماوات » عبارتند از طبقاتى از خلق جسمانى و مشهود كه بر بالاى كره زمين ما واقع شده ، و بر آن احاطه دارند ، و احاطه داشتنش بدين جهت است كه زمين كروى شكل است ، به دليل آيه شريفه : « يُغْشِي اللَّيْلَ النَّهارَ يَطْلُبُه حَثِيثاً » « 3 » ، كه مىفهماند شب فراگير روز است . « 4 »\r\n\r\n","description":"","footnote":"\r\n( 1 ) خداى تعالى رحمت را بر خود و به نفع بندگانش واجب كرده است . « سوره انعام ، آيه 12 »\r\n( 2 ) اين حقى است به عهده ما كه مؤمنين را يارى كنيم . « سوره روم ، آيه 47 »\r\n( 3 ) شب همه روز را فرا مىگيرد و به شتاب آن را دنبال مىكند . « سوره اعراف ، آيه 54 »\r\n( 4 ) يعنى همه آن مكانهايى را كه روز بود فرا مىگيرد ، و اگر زمين كروى نبود صحيح نبود بگوييم دائما شب روز را فرا مىگيرد ، و آن را دنبال مىكند ، زيرا در اين صورت چند ساعتى شب به دنبال روز مىبود . و چون به انتهاى سطح زمين مىرسيدند ، روز بر مىگشت و شب را دنبال مىكرد . و به عبارتى ديگر :\r\nدر هر روزى يك روز شب به دنبال روز مىرفت ، و روز ديگر ، روز به دنبال شب ، پس اينكه قرآن بطور مطلق فرمود : شب به دنبال روز مىرود جز با كرويت زمين درست در نمىآيد . ( مترجم )\r\n","page_name":" 222 ","page_number":222},
  {"content":"\r\nو آسمان اول همين آسمانى است كه چراغهاى نجوم و كواكب در آن قرار دارند ، پس اين ، آن آسمانى است كه زمين را در احاطه خود دارد ، و يا به عبارتى در بالاى زمين قرار دارد ، و زمين را در شبها زينت مىبخشد ، آن چنان كه قنديلها و چلچراغها سقف خانه را زينت مىدهد .\r\nو اما نسبت به بالاى آسمان دنيا در كلام خداى تعالى چيزى كه از وضع آن خبر دهد نيامده ، تنها آيه شريفه « سَبْعَ سَماواتٍ طِباقاً » « 1 » مىفهماند كه آسمانها هفت طبقه روى هم است ، و آيه شريفه « ألَمْ تَرَوْا كَيْفَ خَلَقَ اللَّه سَبْعَ سَماواتٍ طِباقاً وَجَعَلَ الْقَمَرَ فِيهِنَّ نُوراً وَجَعَلَ الشَّمْسَ سِراجاً » « 2 » نيز همين يك نكته را مىرساند .\r\nو آيه شريفه « أوَ لَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً فَفَتَقْناهُما وَجَعَلْنا مِنَ الْماءِ كُلَّ شَيْءٍ حَيٍّ أفَلا يُؤْمِنُونَ » « 3 » . در باره وضع آفرينش آسمانها مىفهماند قبل از آنكه به صورت فعلى در آيند ، يعنى از يكديگر جدا و متمايز شوند يكپارچه بودند ، و آيه شريفه « ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ فَقَضاهُنَّ سَبْعَ سَماواتٍ فِي يَوْمَيْنِ وَأَوْحى فِي كُلِّ سَماءٍ أَمْرَها » « 4 » كه مىفهماند خلقت آسمانها در دو روز صورت گرفته ، البته نه به روزهاى كره زمين ، چون روز به معناى يك مقدار معين از زمان است ، و لازم نيست كه حتما با روز اصطلاحى ما ساكنان زمين منطبق باشد .\r\nآرى ، روز در هر ظرفى مقدارى است از زمان ، در ظرف زمين عبارت است از مدت زمانى كه كره زمين يك بار به دور خودش بچرخد ، و در ظرف قمر - البته قمر مخصوص كره زمين - تقريبا برابر است با بيست و نه روز و نصف ، و استعمال كلمه « يوم » در برهه اى از زمان استعمالى است\r\n\r\n","description":"","footnote":"\r\n( 1 ) « سوره ملك ، آيه 3 » .\r\n( 2 ) مگر نديديد چگونه خداى تعالى هفت آسمان را بر روى هم بيافريد و ماه را در آنها نور و خورشيد را چراغى فروزان قرار داد . « سوره نوح ، آيه 15 و 16 »\r\n( 3 ) مگر اينها كه به كفر گرائيدند با ديد تفكر نديدند چگونه ، آسمانها و زمين را كه رتق ( بسته ) بود فتق كرديم ( گشوديم ) ، و از آب ، هر موجود زنده اى را ساختيم ، پس چرا ايمان نمىآورند ؟ « سوره انبياء ، آيه 30 »\r\n( 4 ) سپس به آسمان كه دودى بود پرداخت ، پس به آن و به زمين فرمان داد كه بياييد چه به شوق و رغبت و چه به جبر و كراهت . گفتند : سر در طاعتت آمديم ، آن گاه خداى تعالى به قضاء خود آنها را در دو روز هفت طبقه كرد ، و امر هر آسمانى را در آن آسمان وحى فرمود . « سوره حم سجده ، آيه 11 و 12 »\r\n","page_name":" 223 ","page_number":223},
  {"content":"\r\nشايع .\r\nبنا بر اين ، خداى تعالى آسمانها را در دو برهه از زمان آفريده ، همانطور كه در باره آفرينش زمين فرموده : « خَلَقَ الأَرْضَ فِي يَوْمَيْنِ . . . وَقَدَّرَ فِيها أَقْواتَها فِي أَرْبَعَةِ أَيَّامٍ » « 1 » پس خلقت زمين در دو روز ، يعنى در دو برهه از زمان بوده ، و ارزاق آن در چهار روز كه همان چهار فصل باشد تقدير شده است .\r\nپس آنچه از آيات گذشته به دست آمد يكى اين بود كه خلقت آسمان و زمين به اين شكل و وضعى كه ما مىبينيم ناگهانى نبوده و به اين شكل از عدم ظاهر نشده بلكه از چيز ديگرى خلق شده كه آن چيز قبلا وجود داشته و آن ، ماده اى متشابه الاجزاء و روى هم انباشته بوده كه خداى تعالى اين ماده متراكم را جزء جزء كرد ، و اجزاء آن را از يكديگر جدا ساخت ، از قسمتى از آن در دو برهه از زمان زمين را ساخت ، و سپس به آسمان كه آن موقع دود بود پرداخته ، آن را نيز جزء جزء كرد ، و در دو برهه از زمان به صورت هفت آسمان در آورد .\r\nديگر اينكه آنچه ما از موجودات زنده مىبينيم از آب آفريده شده‌اند ، پس ماده آب ، ماده حيات هر جنبنده است .\r\nبا مطالبى كه گذشت معناى آيه مورد بحث روشن گرديد ، پس اينكه فرمود : * ( « هُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ » ) * ، منظور از آفريدن آن ، جمع كردن اجزاء ، و سپس جدا ساختنش از مواد ديگرى متشابه با هم و متراكم در هم است . و به حكم اين آيات خلقت آسمانها در دو روز و خلقت زمين نيز در دو روز - به آن معنايى كه براى روز كرديم - صورت گرفته و در نتيجه از شش روز دو روز باقيمانده كه در آن كارى ديگر شده ( و آن همان تقدير ارزاق و يا به عبارتى به حركت در آوردن زمين به دور خورشيد است ، به نحوى كه در اثر دور و نزديك شدنش از خورشيد و نيز در اثر ميل به سوى شمال و جنوب ، چهار قسم هوا در زمين پيدا ( شد : هواى بهارى ، تابستانى ، پاييزى و زمستانى و در نتيجه زمين آماده گرديد براى اينكه ارزاق روزى خواران ، از آن برويد ) .\r\n\r\n\r\nو اما اينكه فرمود : * ( « وَكانَ عَرْشُه عَلَى الْماءِ » ) * جمله اى است حاليه ، و معناى مجموع آيه اينست كه : خداى تعالى در وقتى و در حالى به خلقت آسمانها و زمين پرداخت كه عرشش بر آب بود ، و بر آب بودن عرش كنايه است از اينكه مالكيت خداى تعالى در آن روز مستقر بر اين آب بود كه گفتيم ماده حيات و زندگى است ، چون عرش و تخت سلطنت هر پادشاهى عبارت\r\n\r\n","description":"","footnote":"\r\n( 1 ) زمين را در دو روز بيافريد . . . و در آن ، ارزاقش را در چهار روز تقدير نمود . « سوره حم سجده ، آيه 9 و 10 »\r\n","page_name":" 224 ","page_number":224},
  {"content":"\r\nاست از محل ظهور سلطنت او ، و استقرار پادشاه بر آن محل به معناى استقرار ملك او بر آن محل است ، ( وقتى مىگويند فلان سلطان بر تخت سلطنت دست يافت و بر آن مستقر گرديد ، معنايش اين نيست كه پس از سالها جنگ و خونريزى به چهار تخته چوب دست يافته ، بلكه معنايش اين است كه بر مقام فرماندهى و اداره كشور مسلط شده است ) . پس « استواء بر عرش » به اين معنا است كه خداى تعالى بعد از خلقت آسمان و زمين در دو روز ، به امر تدبير مخلوقات خود پرداخت .\r\nو اينكه بعضى « 1 » از مفسرين گفته‌اند : منظور از عرش ، ساختن است ، و اين معنا را از جمله « مِمَّا يَعْرِشُونَ » گرفته‌اند كه در سوره نحل آيه 68 قرار دارد ، و معنايش « مما يبنون » است ، سخن درستى نيست ، زيرا از فهم دور است .\r\n\r\n\r\n* ( « لِيَبْلُوَكُمْ أَيُّكُمْ أَحْسَنُ عَمَلًا » ) * حرف « لام » براى غايت است ، و كلمه « يبلوكم » از مصدر « بلاء » است كه به معناى امتحان مىباشد ، و جمله * ( « أَيُّكُمْ أَحْسَنُ عَمَلًا » ) * بيان آن امتحان است در شكل استفهام . مىخواهد بفهماند خداى تعالى اگر آسمانها و زمين را با آن نظام حيرت انگيزش خلق كرد ، براى اين غايت و نتيجه بود كه شما را بيازمايد و نيكوكاران شما را از بدكارانتان مشخص سازد .\r\nو معلوم است كه بلاء و امتحان هيچ وقت غرض اصلى قرار نمىگيرد ، هر امتحانى كه در هر جا صورت مىگيرد براى جدا كردن خوب از بد و مرغوب از نامرغوب است ، و همچنين است حسنه و سيئه ، يعنى اگر امتحانى صورت مىگيرد تا مردم خوب و داراى حسنات از مردم بد و داراى سيئات جدا شوند ، اين جدا سازى نمىتواند غرض اصلى باشد ، بلكه براى كار و غرضى ديگر است ، و آن جزائى است كه بر حسنه و سيئه مترتب مىشود . جزاء هم نمىتواند غرض نهايى باشد ، آن نيز به خاطر اينست كه وعده ممتحن عملى گردد ، آن هم ممتحنى كه وعده اش حق است ، و لذا مىبينيم خداى تعالى همه اين امور را به عنوان نتيجه خلقت ذكر كرده و در اينكه ابتلاء ، غايت خلقت است فرموده : « إِنَّا جَعَلْنا ما عَلَى الأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا » « 2 » ، و در اينكه اين مشخص كردن به چه معنا است ؟ فرموده : « لِيَمِيزَ اللَّه الْخَبِيثَ مِنَ الطَّيِّبِ » « 3 » ، و در خصوص جزاء فرموده :\r\n\r\n","description":"","footnote":"\r\n( 1 ) تفسير مجمع البيان ، ج 3 ، جزء 11 ، ص 118 .\r\n( 2 ) ما آنچه راى كه بر روى زمين است زينت زمين كرديم ، تا مردم راى بيازمائيم و نيكوكارشان را مشخص سازيم . « سوره كهف ، آيه 7 »\r\n( 3 ) تا خبيث و پليد راى از پاك مشخص كند . « سوره انفال ، آيه 37 » .\r\n","page_name":" 225 ","page_number":225},
  {"content":"\r\n« وَخَلَقَ اللَّه السَّماواتِ وَالأَرْضَ بِالْحَقِّ وَلِتُجْزى كُلُّ نَفْسٍ بِما كَسَبَتْ وَهُمْ لا يُظْلَمُونَ » « 1 » . و در اينكه معاد براى به كرسى نشاندن وعده هايى است كه داده ، فرموده : « كَما بَدَأْنا أَوَّلَ خَلْقٍ نُعِيدُه وَعْداً عَلَيْنا إِنَّا كُنَّا فاعِلِينَ » « 2 » و آيات ديگرى كه در اين باب هست ، و در اينكه عبادت غرض اصلى از آفريدن جن و انس است فرموده : « وَما خَلَقْتُ الْجِنَّ وَالإِنْسَ إِلَّا لِيَعْبُدُونِ » « 3 » .\r\nو اگر عمل صالح و يا انسان صالح و نيكوكار را غرض از خلقت معرفى كرده منافات با اين معنا ندارد كه مىبينيم در خلقت ، اغراض ديگرى نيز هست ، و انسان در حقيقت يكى از آن اغراض است ، براى اينكه وحدت و اتصالى كه حاكم بر سراسر عالم است اين معنا را تجويز مىكند ، كه در مقام بيان غرض از خلقت يك بار نام انسان برده شود ، بار ديگر نام موجودى ديگر ، براى اينكه همه اين انواع موجودات محصول ارتباط و نتيجه ازدواج عامى است كه دائما در بين اجزاى عالم جريان دارد ، پس چه مانعى دارد كه يك بار به نوع انسان بگويند كه از خلقت آسمانها و زمين تو منظور بودى ، و بار ديگر به نوعى ديگر از موجودات .\r\nعلاوه بر اين ، انسان كاملترين انواع موجودات و متقنترين مخلوقات جسمانى موجود در آسمانها و زمين است ، و اگر جنس بشر در جانب علم و عمل رشدى صالح و نموى درست داشته باشد ذات او از هر موجود ديگر افضل و شريفتر و مقامش رفيعتر است و درجه بلندترى دارد ، هر چند كه آسمانها هيكلى بسيار بزرگتر دارند ، و خداى تعالى در مقام احتجاج عليه كفار خطاب به ايشان مىفرمايد : « أأَنْتُمْ أَشَدُّ خَلْقاً أَمِ السَّماءُ بَناها » « 4 » . و معلوم است كه هر مصنوعى كه مشتمل بر كمال و نقص باشد ، كمال آن ، غرض و مورد نظر صانع آن است نه نقص آن ، و به همين جهت است كه خود ما مراحل مختلف وجود انسان را كه روزى منى بود و سپس جنين شد و آن گاه طفل شد و همچنين ساير مراحل آن را مقدمه وجود يك انسان كامل و تمام عيار شمرده مىگوييم اين مراحل ، مقدمه پديد آمدن آن انسان است ، چون غرض اصلى ، پديد آمدن آن انسان كامل است ، و اما مراحل نقص آن منظور نيست و همچنين است هر موجود ديگر .\r\nو با اين بيان روشن مىشود كه بهترين افراد انسان - اگر در بين انسانها افرادى باشند\r\n\r\n","description":"","footnote":"\r\n( 1 ) و خداى تعالى آسمانها و زمين را به حق آفريد تا هر كس در مقابل آنچه كرده جزاء داده شود ، و آنان در اين جزاء ستم نخواهند شد . « سوره جاثيه ، آيه 22 »\r\n( 2 ) ( روزى كه آسمانها را مانند طومار در هم پيچيم ) و به حال اول كه آفريديم باز برگردانيم اين وعده ماست كه البته انجام خواهيم داد . « سوره انبياء ، آيه 104 »\r\n( 3 ) و من جن و انس را خلق نكردم مگر براى اينكه مرا عبادت كنند . « سوره ذاريات ، آيه 56 »\r\n( 4 ) آيا بناى شما انسانها استوارتر است يا بناى آسمانها ؟ « سوره نازعات ، آيه 27 »\r\n","page_name":" 226 ","page_number":226},
  {"content":"\r\nكه از هر جهت برترى داشته باشند - غايت و غرض اصلى از خلقت آسمانها و زمينند ، و لفظ آيه نيز خالى از اشاره و دلالت بر اين معنا نيست ، براى اينكه حمله * ( « أَيُّكُمْ أَحْسَنُ عَمَلًا » ) * مىفهماند كه مقصود اصلى مشخص كردن كسى است كه بهتر از ديگران عمل مىكند چه اينكه آن ديگران اصلا عمل خوب نداشته باشند ، و يا داشته باشند ولى به پايه آنان نرسند . پس ، كسى كه عملش از عمل تمامى افراد بهتر است ، چه اينكه تمامى افراد نيكوكار باشند ولى به پايه آن شخص نرسند ، و يا اصلا نيكوكار نباشند بلكه بدكار باشند ، مشخص كردن آن كس غرض و مقصود از خلقت است ، و با اين بيان معناى حديث قدسى كه در آن خداى تعالى در خطاب به پيامبر گرامىاش فرموده : « لولاك لما خلقت الافلاك « 1 » - اگر تو در نظر نبودى من افلاك را نمىآفريدم » روشن مىشود ، براى اينكه آن جناب از تمامى افراد بشر افضل است .\r\n\r\n\r\nو در مجمع البيان آمده كه جبائى گفته است : در اين آيه دلالتى است بر اينكه قبل از خلقت آسمانها و زمين ملائكه بوده‌اند ، زيرا آيه صريح است در اينكه قبل از خلقت آسمانها و زمين عرش خدا بر آب بوده و آفريدن عرش بر آب هيچ حسنى ندارد ، مگر وقتى كه در آن ميان مكلفى باشد تا از راه عرش و آب استدلال بر وجود صاحب عرش كند . و على بن عيسى گفته :\r\nسخن جبائى درست نيست ، زيرا خبر دادن از اينكه عرش خدا قبل از خلقت آسمانها و زمين بر آب بوده تنها فايده اش استدلال مكلفين آن زمان نيست ، بلكه ممكن است اين خبر مصلحتى براى مكلفين داشته باشد كه بعد از خلقت آسمانها و زمين خلق شده‌اند ( مثل جن و انس ) ، پس ما مجبور نيستيم وجه جبائى را بپذيريم . سيد مرتضى - قدس سره - نيز همين نظريه را اختيار كرده « 2 » .\r\nمؤلف : اين دو نظريه اى كه صاحب مجمع البيان نقل كرده اساسش مذهب معتزله است ، كه گفته‌اند : افعال خداى تعالى معلل به اغراض است ، و هيچ كار خدا بدون غرض و مصلحت و جهات حسن نيست ، هر چند كه اين مصلحت عبارت باشد از اينكه ملائكه را خلق كند و آن گاه به مكلفين ، يعنى همان ملائكه خبر دهد كه عرشش بر آب است ، و آن مكلفين از اين خبر عبرت بگيرند و به خدا ايمان بياورند ، و با ايمان آوردنشان مصلحتى از مصالحشان تامين گردد . ليكن ما در بحثهاى قبلى خود گفتيم كه اين سخن درست نيست ، زيرا هيچ\r\n\r\n","description":"","footnote":"\r\n( 1 ) بحار ، ج 15 ، ص 28 ، قابل ذكر است كه در بحار به جاى « لولاك لما » ، « لولاك ما » مىباشد .\r\n( 2 ) مجمع البيان ، ج 5 ، ص 144 .\r\n","page_name":" 227 ","page_number":227},
  {"content":"\r\nچيزى ( و حتى غرض و هدف و نتيجه و علت و امثال اينها ) نمىتواند در خدا حكم كند ، و خداى تعالى را محكوم خود سازد ، و گفتيم كه غير خدا هر چه كه فرض شود اگر داراى واقعيت باشد - نه صرف اعتبار - مخلوق خدا و تحت تدبير خدا است ، آرى : « إِنِ الْحُكْمُ إِلَّا لِلَّه » و « اللَّه خالِقُ كُلِّ شَيْءٍ » ، حكم منحصرا كار خدا است ، غير او حاكمى نيست تا در او حكم كند و اثر بگذارد ، و غير او هر چه كه فرض شود مخلوق او است .\r\n\r\n\r\nپس جهات حسن و مصلحت ( و غرض و هدف و امثال اينها ) امورى است كه بر ما حكم مىكند و ما را وادار مىسازد به اينكه برخيزيم و فلان كار را شروع كنيم تا آن غرض حاصل گردد ، و اين جهات حسن و مصلحتها امورى هستند خارج از ( ذات ) و خارج از افعال ما ، كه در ما بدان جهت كه ما فاعل هستيم و با انجام كارهاى خود مىخواهيم سعادت زندگى خود را تامين كنيم اثرى مىگذارند ، اما آيا خداى سبحان نيز مثل ما است كه تحت تاثير چيزى قرار گيرد ؟ نه ، حاشا ، او اجل از اين است ، براى اينكه اين جهات حسن و مصالح ، قوانين عمومى هستند كه از نظام عمومى عالم و روابط موجود بين اجزاى خلقت گرفته شده‌اند ، ( مثلا اگر ما به خاطر مصلحت سيرى غذا مىخوريم ، و به خاطر مصلحت سلامتى از دوا استفاده مىكنيم ، اين مصلحتها از نظام عمومى عالم گرفته شده كه اولا انسان نيازمند به غذا و بيمار محتاج دوا است ، و ثانيا فلان موجود مىتواند غذاى بشر باشد - بر خلاف چيزهايى ديگر كه نمىتواند غذاى بشر واقع گردد - و فلان دوا ، فلان اثر را در مزاج بشر دارد ، پس همه آنچه كه ما مصلحتش مىخوانيم امورى است خارج از ما كه قبل از ما در عالم و در نظام جارى در عالم وجود داشته ) ، و اين عالم و نظام جارى در آن فعل خداى سبحان است ، و به هيچ وجه ممكن نيست كه مفهوم انتزاع شده از چيزى جلوتر از آن چيز تحقق يابد ، مثلا مصلحت ، كه امرى است انتزاعى جلوتر از منشا انتزاعش يعنى فعل تحقق يابد ، و تازه به اين حد هم قناعت ننموده حتى از صاحب فعل هم جلو بيفتد ، و قبل از صاحب فعل ، تحقق داشته باشد و در صاحب فعل اثر بگذارد .\r\nو اما اينكه در آيه شريفه خلقت آسمانها و زمين را با جمله * ( « لِيَبْلُوَكُمْ أَيُّكُمْ أَحْسَنُ عَمَلًا » ) * تعليل كرده ، و نيز تعليلهاى بسيار ديگرى نظاير اين تعليل كه در قرآن كريم آمده در حقيقت از قبيل تعليل به فوايدى است كه در خلقت هست ، و به مصالحى كه بر آن متفرع مىشود ، و خداى تعالى در جاى ديگر نيز خبر داده كه فعلش خالى از حسن نيست ، و فرموده :\r\n« الَّذِي أَحْسَنَ كُلَّ شَيْءٍ خَلَقَه » « 1 » . پس خداى سبحان خيرى است كه در او هيچ شرى نيست ،\r\n\r\n","description":"","footnote":"\r\n( 1 ) خدايى كه هر چه را آفريد حسن و زيبايش كرد . « سوره الم سجده ، آيه 7 »\r\n","page_name":" 228 ","page_number":228},
  {"content":"\r\nو حسنى است كه در او هيچ قبحى وجود ندارد ، و معلوم است كسى كه چنين باشد به هيچ وجه شر و قبيح از او صادر نمىشود .\r\nو مقتضاى آنچه در گذشته بيان شد اين نيست كه معناى حسن اين باشد كه از خدا سر زده باشد ، و به عبارتى ديگر : نيك آن چيزى باشد كه خدا انجام داده و يا مردم را امر كرده باشد كه آن را انجام دهند ، هر چند كه عقل آن را قبيح بداند ، و قبيح آن باشد كه از خدا صادر نشده ، و يا مردم را از انجام آن نهى كرده باشد ، هر چند كه عقل آن را حسن و زيبا بداند ، براى اينكه چنين چيزى با اين آيه شريفه كه مىفرمايد : « قُلْ إِنَّ اللَّه لا يَأْمُرُ بِالْفَحْشاءِ » « 1 » سازگار نيست .\r\n\r\n\r\n* ( « وَلَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ الَّذِينَ كَفَرُوا إِنْ هذا إِلَّا سِحْرٌ مُبِينٌ » ) * چون در آيه قبل جمله « ليبلوكم » به مساله معاد اشاره داشت ، اينك در اين آيه اشاره دارد به اينكه رسول خدا ( ص ) بعد از بيان مساله معاد براى كفار با چه عكس العملى از ناحيه آنان روبرو خواهد شد ، و آن اينست كه خواهند گفت : اين سخن ( مساله معاد ) سخنى ساحرانه است .\r\nبنا بر اين ، از ظاهر آيه برمىآيد كه : همانطور كه كفار لفظ قرآن را با آن فصاحتى كه دارد و با آن بلاغتى كه در نظم آن است آن را سحر خواندند ، همچنين حقايق معارفى را كه خرافات كفار را رد مىكند و قرآن و رسول خدا ( ص ) از آن حقايق خبر مىدهند نيز سحر خواندند . و بنا بر اين ، اين رفتار كفار كه از سحر خواندن لفظ فصيح و بليغ قرآن تجاوز نموده معارف صحيح و مستقيم آن را نيز سحر خواندند ، از باب مبالغه در افتراء بستن به كتاب خدا و از باب لجبازى و دشمنى با حق صريح است .\r\nممكن هم هست منظورشان از سحر مغالطه و تمويه « 2 » باشد ، يعنى خواسته باشند بگويند :\r\nقرآن باطل را به صورت حق جلوه مىدهد ، و اگر اين منظور را داشته باشند قهرا سحر خواندن قرآن از باب اطلاق ملزوم و اراده لازم است ، و ليكن اين احتمال با ظاهر آيه زير كه از نظر مورد ، شبيه به آيه مورد بحث است نمىسازد ، توجه فرمائيد : « قُلْ مَنْ بِيَدِه مَلَكُوتُ كُلِّ شَيْءٍ وَهُوَ يُجِيرُ وَلا يُجارُ عَلَيْه إِنْ كُنْتُمْ تَعْلَمُونَ سَيَقُولُونَ لِلَّه قُلْ فَأَنَّى تُسْحَرُونَ » « 3 » .\r\n\r\n","description":"","footnote":"\r\n( 1 ) بگو خدا محققا به فحشاء امر نمىكند . « سوره اعراف ، آيه 28 »\r\n( 2 ) امرى را خلاف آنچه كه هست جلوه دادن . « مترجم »\r\n( 3 ) بگو : اگر عالم هستيد بگوييد چه كسى ملكوت هر چيزى را خلقتى نخستين داد ؟ در حالى كه او به هر كس بخواهد پناه مىدهد ، و كسى نيست كه فرد مورد غضب او را پناه دهد ؟ به زودى خواهند گفت : اللَّه است . بگو : پس خيال بافيهاى شما ، شما را به كجا مىكشاند . « سوره مؤمنون ، آيه 88 و 89 »\r\n","page_name":" 229 ","page_number":229},
  {"content":"\r\n\r\n\r\n* ( « وَلَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُه . . . » ) *\r\nحرف « لام » در آغاز آيه لام قسم است ، و به همين جهت جواب سوگند را با آوردن حرف لام و با نون تاكيد مؤكد نموده و فرمود : « ليقولن » . و معناى آيه اين است : و سوگند مىخورم كه اگر ما عذابى را كه اين كفار مستحق آنند تا مدتى معين از آنان تاخير بيندازيم ، به استهزاء خواهند گفت : چه چيز خدا را از فرستادن عذاب جلوگيرى كرد پس چرا آن عذاب را بر ما نازل نكرد ؟ و چرا آن بلاء بر سر ما نيامد ؟\r\nو در اين آيه اشاره و بلكه دلالت است بر اينكه كفار ، وقتى از كلام خداى تعالى و يا از زبان پيامبر گرامىاش وعده عذابى را شنيدند كه مفرى از آن نبود ، و وقتى ديدند كه خدا از در رحمتش نسبت به آنان ، آن عذاب را نفرستاد ، دست به تمسخر زده و از در استهزاء گفتند : « پس آن عذاب چه شد و چرا نيامد ؟ » مؤيد اين دلالت اين است كه در آخر آيه فرموده : « * ( أَلا يَوْمَ يَأْتِيهِمْ لَيْسَ مَصْرُوفاً عَنْهُمْ ) * - آگاه باشند كه روزى كه آن عذاب بيايد ديگر از آنان بر نخواهد گشت » .\r\nو با اين بيان اين نظريه تاييد مىشود كه اين سوره يعنى سوره هود بعد از سوره يونس كه در آن آمده بود : « وَلِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ . . . » نازل شده ، ( در سوره يونس اين تهديد به گوش كفار خورده و چون عملى نشده گفته‌اند : چرا آن عذابى كه جمله « قُضِيَ بَيْنَهُمْ بِالْقِسْطِ » ما را به آن تهديد مىكرد نازل نشد ، لذا در سوره هود در آيه مورد بحث ، اين گفتارشان نقل شده ) .\r\n* ( « إِلى أُمَّةٍ مَعْدُودَةٍ » ) * - كلمه « امت » به معناى حين و وقت است هم چنان كه در آيه « وَقالَ الَّذِي نَجا مِنْهُما وَادَّكَرَ بَعْدَ أُمَّةٍ » « 1 » به اين معنا آمده است .\r\nو چه بسا ممكن است كه منظور از امت ، جماعت باشد ، و معناى آيه اين باشد كه : « و اگر ما عذاب كفار را تا رسيدن جماعتى معدود تاخير بيندازيم ، خواهند گفت : چرا آن عذاب را نفرستاد » ، و منظور از « جماعت معدود » مؤمنين باشد ، چون خداى سبحان وعده داده كه روزى ، اين دين را به دست قومى صالح تاييد مىكند ، قومى كه هيچ چيزى را بر دين خدا مقدم نمىدارند ، و چون اين قوم فراهم آيند در آن هنگام خداى تعالى دينى را كه براى آنان پسنديده بلا مانع و بدون مزاحم مىكند :\r\n\r\n","description":"","footnote":"\r\n( 1 ) و آن يك از دو نفر زندانى كه نجات يافت بعد از مدتها سفارش يوسف راى به ياد آورد . « سوره يوسف ، آيه 45 »\r\n","page_name":" 230 ","page_number":230},
  {"content":"\r\n« فَسَوْفَ يَأْتِي اللَّه بِقَوْمٍ يُحِبُّهُمْ وَيُحِبُّونَه أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّه وَلا يَخافُونَ لَوْمَةَ لائِمٍ » « 1 » و نيز فرموده : « وَعَدَ اللَّه الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ فِي الأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَلَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ . . . يَعْبُدُونَنِي لا يُشْرِكُونَ بِي شَيْئاً » « 2 » ، و اين احتمال عيبى ندارد .\r\nبعضى « 3 » از مفسرين گفته‌اند : منظور از كلمه « امت » ، جماعت است ، اما جماعتى كه بعد از اين كفار مىآيند و كافرتر از اينان هستند و بر كفر خود اصرار مىورزند ، آن وقت خداى تعالى به عذاب انقراض گرفتارشان مىكند ، همانطور كه در زمان نوح ( ع ) چنين كرد .\r\nوجه ديگرى كه در معناى آيه گفته‌اند « 4 » اين است كه : منظور از امت ، جماعت است ، ولى جماعتى كه بعد از اين كفار مىآيند و بر معصيت خدا پافشارى مىكنند ، و قيامت براى آنان به پا مىشود .\r\nليكن اين دو وجه سخيف و نادرست است ، زيرا اساس آن دو ، بر يك مبناى غلطى است ، و آن اين است كه معذبين ، كفار آينده‌اند ، نه همان كفارى كه استهزاءشان در آيه نقل شد ، با اينكه ظاهر جمله : * ( « أَلا يَوْمَ يَأْتِيهِمْ . . . » ) * اين است كه معذبين همان استهزاءكنندگانى هستند كه گفتند : * ( « ما يَحْبِسُه » ) * .\r\n* ( « أَلا يَوْمَ يَأْتِيهِمْ لَيْسَ مَصْرُوفاً عَنْهُمْ وَحاقَ بِهِمْ ما كانُوا بِه يَسْتَهْزِؤُنَ » ) * - اين آيه به منزله جواب از گفتار كفار است كه گفتند : * ( « ما يَحْبِسُه » ) * و اين سؤال ، گفتارى است كه در موقعيت استهزاء واقع شده چون در معناى رد آن عذابى است كه با آن تهديد شدند و حاصلش اين بود كه :\r\nاگر اين عذابى كه خداى تو ما را به آن تهديد مىكند حق بود در نازل كردنش درنگ نمىكرد ، و هيچ سببى نيست كه خدا به انتظار آن سبب از فرستادن عذاب صرفنظر كند ، چون اگر سببى باشد ، ايمان آوردن ما است ، كه ما ابدا ايمان نخواهيم آورد و از كفر خود دست بر نخواهيم\r\n\r\n","description":"","footnote":"\r\n( 1 ) پس خداى تعالى به زودى قومى را خواهد آورد كه دوستشان دارد ، و آنان نيز او را دوست دارند ، قومى كه در برابر مؤمنين خوار و عليه كفار شكستناپذيرند ، در راه خدا جهاد مىكنند و از ملامت هيچ ملامتگرى نمىترسند . « سوره مائده ، آيه 54 »\r\n( 2 ) خدا به كسانى از شما كه ايمان آوردند و اعمال صالح كردند وعده داده كه به زودى آنان را جانشين كفار در زمين خواهد كرد ، همانطور كه مؤمنين قبل از ايشان را جايگزين كفار نمود ، و به زودى آنان را در عمل به دينى كه خدا برايشان پسنديده متمكن خواهد ساخت . . . تا مرا بپرستند و چيزى را شريك من در پرستش نگيرند . « سوره نور ، آيه 55 »\r\n( 3 و 4 ) تفسير مجمع البيان ، ج 3 ، جزء 11 ، ص 119 .\r\n","page_name":" 231 ","page_number":231},
  {"content":"\r\nداشت ، پس درنگ در فرستادن عذاب هيچ وجه صحيحى ندارد و وجه صحيح در تعجيل آن است ، و اين خود كاشف است از اينكه تهديد مذكور از قبيل تهديد كاذب است .\r\nخداى تعالى از اين سخن كفار پاسخ داد به اينكه آن عذاب به زودى خواهد آمد و هيچ عاملى نمىتواند آن را از اين كفار برگرداند ، بلكه عذابى كه به آن استهزاء مىكردند آنان را فرا خواهد گرفت .\r\nبا اين بيان روشن مىشود كه عذابى كه خداى تعالى كفار را با آن تهديد كرده عذاب دنيوى بوده كه خيلى زود بر آنان نازل مىشده و بر اين اساس اين آيه و آيه قبل از آن هر يك ، يكى از هوسهاى جاهلانه كفار را ذكر مىكند ، آيه قبلى تذكر مىدهد كه وقتى مساله قيامت بر كفار گفته مىشود ، و از عذاب روز قيامت انذار مىشوند ، مىگويند : اين سخن سحرى است آشكار ، و آيه مورد بحث يادآور مىشود كه وقتى عذاب موعود تا مدتى تاخير انداخته مىشود و خبرش به آنان مىرسد ، از در استهزاء مىگويند : چه شد كه تاخير افتاد ؟\r\n\r\n\r\n* ( « وَلَئِنْ أَذَقْنَا الإِنْسانَ مِنَّا رَحْمَةً ثُمَّ نَزَعْناها مِنْه إِنَّه لَيَؤُسٌ كَفُورٌ » ) * در مجمع البيان مىگويد : كلمه « ذوق » - كه فعل « اذقنا » از آن گرفته شده - به معناى آن است كه چيزى را براى اينكه بفهمى چه طعمى دارد در دهان بگذارى .\r\nو اگر خداى سبحان در اين آيه حلال كردن لذات را براى انسانها اذاقه و چشاندن خوانده براى اين است كه بفهماند لذات دنيا مانند طعم غذاها ناپايدار است و به سرعت از بين مىرود ، نظير تعبيرهاى زير كه در باره لذات دنيا كرده‌اند ، يكى گفته : « ظلى است زائل » يعنى سايه اى است زودگذر ، ديگرى گفته : رؤياهاى شيرينى است كه پس از بيدارى اثرى از آن نمىيابى .\r\nو كلمه « نزع » كه فعل « نزعنا » از آن گرفته شده به معناى كندن چيزى از جايى است ( كه در آن استقرار يافته ) ، و كلمه « يؤس » بر وزن فعول ، صيغه مبالغه از ماده « ياس : نوميدى » است ، و ياس عبارت از حالتى است كه يقين كنى آن چيزى كه اميد و انتظارش را دارى تحقق نخواهد يافت ، و نقيض اين حالت را « رجاء : اميد » گويند « 1 » .\r\nو در اين آيه رحمت به جاى نعمت به كار رفته ، با اينكه نعمت چشيدنى است نه رحمت ، و جا داشت بفرمايد : « و لئن اذقنا الانسان منا نعمة » ، و اگر اينطور نفرمود ، براى اين است كه اشاره كند به اينكه هر نعمتى كه خداى تعالى به انسان مىدهد مصداقى از رحمت\r\n\r\n","description":"","footnote":"\r\n( 1 ) مجمع البيان ، ج 5 ، ص 145 .\r\n","page_name":" 232 ","page_number":232},
  {"content":"\r\nخدا است ، زيرا حاجتى از انسان را بر طرف مىسازد ، در حالى كه خود انسان استحقاق آن را ندارد و طلبكار از خداى تعالى نيست . و معناى آيه اين است : اگر ما به انسان چيزى از نعمتهايى كه انسان ، متنعم به آن است بدهيم و سپس از او نزع كنيم و بگيريم ، دچار ياس شده به شدت نوميد مىگردد ، تا اين حد كه گويى بازگشت مجدد آن نعمت را غير ممكن مىداند ، آن گاه به كفران نعمت ما مىپردازد ، تو گويى خود را طلبكار ما در آن نعمت مىدانسته و آن را حق ثابت خود مىپنداشته كه ما محكوم به دادن آن هستيم ، و گويا اصلا ما را مالك آن نعمت نمىدانسته ، پس انسان طبعا بگونه اى است كه هنگامى چيزى از او گرفته مىشود مايوس مىگردد و كفران مىورزد آفريده شده است .\r\nنكته ديگرى كه در اين آيه هست اين است كه با اينكه موضوع مورد بحث ، كفار بودند ، از سرشت انسان سخن رانده ، براى اينكه بفهماند صفتى كه ما براى انسان ذكر كرديم خاص كفار نيست ، بلكه صفت نوع بشر است . * ( « وَلَئِنْ أَذَقْناه نَعْماءَ بَعْدَ ضَرَّاءَ مَسَّتْه لَيَقُولَنَّ ذَهَبَ السَّيِّئاتُ عَنِّي إِنَّه لَفَرِحٌ فَخُورٌ » ) * در مجمع البيان گفته : كلمه « نعماء » به معناى انعامى است كه اثر آن بر صاحبش ظاهر باشد ، و « ضراء » به معناى بلاء و مضرتى است كه از حال پريشان صاحبش خبر دهد ، زيرا اين دو كلمه از مجراى كلماتى گرفته شده‌اند كه مخصوص حكايت احوال ظاهرى است ، مانند كلمه « حمراء : قرمزى » ( كه سرخيش واضح و ظاهر است ) و كلمه « عيناء : خوش چشمى » ( كه زيبايى چشمش بر همه روشن است ) ، علاوه بر اين ، اين دو كلمه دلالت بر مبالغه نيز دارند ، و كلمه « فرح » به معناى سرور است ، و اين دو كلمه ( فرح و سرور ) نظير هم هستند ، و هر دو به معناى باز شدن قلب به خاطر چيزى است كه از آن لذت مىبرد ، و ضد اين دو كلمه « غم » ( با تشديد ميم ) است - تا آنجا كه مىگويد : و كلمه « فخور » به معناى كسى است كه زياد فخرفروشى مىكند ، و يا با شمردن فضايل خود مىخواهد خود را يك سر و گردن از ديگران بلندتر جلوه دهد ، و اين كلمه هر جا اطلاق شود ذم است ، چون دلالت بر تكبر دارد ، تكبر بر كسى كه تكبر بر او جايز نيست . « 1 »\r\nو منظور از « سيئات » به قرينه مقام ، مصائب و بلاهايى است كه نزول آن بر آدمى ، انسان را بد حال و غمگين و دردمند و پريشان كند . و معناى آيه اين است كه : اگر ما انسان را\r\n\r\n","description":"","footnote":"\r\n( 1 ) مجمع البيان ، ج 5 ، ص 145 .\r\n","page_name":" 233 ","page_number":233},
  {"content":"\r\nبعد از آنكه گرفتار بود به نعمتى برسانيم حتما مىگويد شدائد از من بر طرف شد . و اين گفتار كه قرآن به عنوان زبان حال از جنس بشر حكايت مىكند كنايه است از اينكه وضع بشر چنين است كه بعد از رفع گرفتاريش خاطر جمع مىشود كه ديگر آن شدائد و مصائب بر نمىگردد .\r\nو اينكه فرمود : * ( « إِنَّه لَفَرِحٌ فَخُورٌ » ) * به منزله تعليل براى جمله * ( « لَيَقُولَنَّ ذَهَبَ السَّيِّئاتُ عَنِّي » ) * است كه مىفرمايد : علت خاطر جمعيش اين است كه او آن چنان خوشحال مىشود كه خيال مىكند هميشه در اين حال باقى خواهد ماند چون كه نعمت را بعد از بلاء چشيده است ( و در دلش جايى براى فكر صحيح باقى نمىماند ) ، و اگر او فكر مىكرد كه آنچه از نعمت كه در اختيار او است زوال پذير است و نمىتوان به بقاء و دوام آن اعتماد نمود ، چون امر به دست او نيست ، بلكه به دست غير او است هم چنان كه احتمال دارد كه آنچه از گرفتاريها و مصائب كه از او بر طرف شده دوباره برگردد ، در اين صورت ديگر خوشحال نمىشد ، چون هيچ انسان عاقلى در باره امرى مستعار و ناپايدار خوشحالى نمىكند .\r\nهم چنان كه علت فخور بودنش همان سرور است ، انسان وقتى به نعمتى مىرسد بر ديگران فخرفروشى مىكند ، با اينكه فخر ، مخصوص كرامت و فضيلتى است كه خود انسان براى خود كسب كرده باشد ، نه فضايلى ( از قبيل زيبايى ، خوشقامتى ، سلامت ، ثروت و هر نعمت ديگر كه ) به انسان داده شده است . پس ، از فخرفروشى اين گونه انسانها فهميده مىشود كه او نعمت را از خودش و اختيار آن را به دست خودش مىداند نه به دست ديگرى ، و كسى را سراغ ندارد كه نعمت را از او سلب كند ، و يا گرفتاريهايى كه داشته به او برگرداند ، و به اين جهت است كه به ديگران فخر مىفروشد .\r\n* ( « إِلَّا الَّذِينَ صَبَرُوا وَعَمِلُوا الصَّالِحاتِ أُولئِكَ لَهُمْ مَغْفِرَةٌ وَأَجْرٌ كَبِيرٌ » ) * خداى تعالى قبل از اين جمله طبيعت انسان را در حال شدت و بلاء ، و در حال نعمت و رخاء بيان كرده ، مىفرمايد كه : در حال اول دچار ياس و كفر مىشود ، و در حال دوم دچار فرح و فخر مىگردد\r\n\r\n\r\n، و منظورش از اين بيان اين است كه بفرمايد : انسان موجودى تنگ نظر است و ديدى كوتاه دارد ، تنها وضع حاضر و پيش پاى خود را مىبيند ، و از آينده دور تر خود غافل مىشود ، اگر نعمت از دستش برود ، ديگر بازگشتى براى آنها نمىبيند و به ياد نمىآورد كه آنچه داشت از خداى سبحان بود ، و خداى سبحان اگر بخواهد مىتواند دوباره آن را برگرداند ، تا در نتيجه اين يادآورى صبر كند و دل خود را به اميد و درخواست از خداى تعالى محكم سازد .\r\nو اگر ( نعمتى به او برسد و يا ) نعمت از دست رفته اش دوباره برگردد ، خيال مىكند مالك آن نعمت است ، لذا مسرور و فخور مىشود و خدا را در اين سرنوشت خود هيچكاره\r\n","description":"","footnote":"","page_name":" 234 ","page_number":234},
  {"content":"\r\nمىداند ، در نتيجه در مقام شكرگزارى بر نيامده از اظهار مسرت و فخرفروشى به ديگران نمىپرهيزد .\r\nخداى عز و جل بعد از بيان اين دو طبيعت از انسانها ، طايفه اى از آنان را استثناء نموده\r\n\r\n\r\nمىفرمايد : * ( « إِلَّا الَّذِينَ صَبَرُوا وَعَمِلُوا الصَّالِحاتِ » ) * ، سپس به اين طايفه وعده نيك داده مىفرمايد : * ( « أُولئِكَ لَهُمْ مَغْفِرَةٌ وَأَجْرٌ كَبِيرٌ » ) * .\r\nخواهيد گفت : چرا افراد استثنايى را به عنوان * ( « الَّذِينَ صَبَرُوا وَعَمِلُوا الصَّالِحاتِ » ) * .\r\nاستثناء كرده ؟ در پاسخ مىگوييم : وجهش اين است كه رهايى انسان از آن دو طبيعت مذموم ، تنها براى كسانى امكان دارد كه صابر باشند و صفت نيك و خويشتنداريشان نگذارد در برابر مصائب ، جزع و فزع نموده دچار نوميدى و كفر شوند ، و وادار سازد تا هنگام زوال شدايد و رسيدن نعمتها از خداى تعالى ، ولى نعمتشان غافل نگشته ، در مقام شكرگزارى برآيند ، و او را ثنائى گويند كه مايه خوشنوديش باشد ، و نعمت او را در جايى مصرف كنند كه او راضى باشد ، و خلق خداى را از فرح و فخر خود آسوده بدارند ، و استغناء ، وادار به اين عكس العملهاى نكوهيده شان نكند .\r\nو اين طايفه استثنايى تنها افرادى هستند كه از آن دو حالت زشت رهايى دارند ، و خدا آنان را مىآمرزد ، يعنى آثار آن دو طبيعت مذموم را از دلهايشان محو نموده به جاى آن ، خصال ستوده را جايگزين مىكند ، آرى اين طايفه نزد پروردگار خود مغفرت و اجرى بزرگ دارند .\r\nدر اين آيه دلالتى است بر اينكه صبر با عمل صالح ، منفك از ايمان نيست ، و ممكن نيست فرد بى ايمان ، صابر و داراى اعمال صالح باشد . آرى ، در اين آيه به صابران صالح وعده مغفرت و اجر بزرگ داده و معلوم است كه مغفرت شامل مشركين نمىشود ، زيرا خود خداى تعالى فرموده : « إِنَّ اللَّه لا يَغْفِرُ أَنْ يُشْرَكَ بِه » « 1 » .\r\nو باز به دليل اينكه عين اين وعده كه در اين آيه آمده ، يعنى وعده مغفرت و اجر كبير را در آيات زير به مؤمنين داده و فرموده : « وَالَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ كَبِيرٌ » « 2 » ، و نيز فرموده : « إِنَّ الَّذِينَ يَخْشَوْنَ رَبَّهُمْ بِالْغَيْبِ لَهُمْ مَغْفِرَةٌ وَأَجْرٌ كَبِيرٌ » « 3 » .\r\nو اتصال آيات سه گانه اى كه در اول آنها كلمه « لئن » آمده به ما قبل روشن است ،\r\n\r\n","description":"","footnote":"\r\n( 1 ) خدا اين جرم را نمىآمرزد كه به او شرك بورزند . « سوره نساء ، آيه 116 »\r\n( 2 ) كسانى كه ايمان آورده و اعمال صالح انجام مىدهند مغفرت و اجرى كبير دارند . « سوره فاطر ، آيه 7 » .\r\n( 3 ) كسانى كه از پروردگار خود در پنهان مىترسند ، مغفرت و اجرى كبير دارند . « سوره ملك ، آيه 12 »\r\n","page_name":" 235 ","page_number":235},
  {"content":"\r\nبراى اينكه گفتار در آيات قبل در زمينه كفر كافران و سحر خواندن وعده معاد بود ، و نيز اين را تذكر مىداد كه كفار در مقابل تهديد به عذاب ، آن را استهزاء كردند ، و در اين سه آيه فرمود كه كفار با آن وضع طبيعى كه دارند نعمت خدا را زوالپذير نمىدانند ، و همچنين اگر گرفتارند گرفتارى خود را نيز زوال پذير نمىدانند ، هر چند خداى تعالى وعده زوال آن و تبدلش به يك زندگى خوب را داده باشد . هم چنان كه در اول سوره اين وعده را داده بود .\r\n\r\n\r\n* ( « فَلَعَلَّكَ تارِكٌ بَعْضَ ما يُوحى إِلَيْكَ وَضائِقٌ بِه صَدْرُكَ . . . » ) *\r\nاز آنجا كه رسالت رسول خدا ( ص ) با قرآن معجزه آسايى كه آن را تاييد مىكرد ، و معجزات باهره و ادله و براهين قاطعى كه همراه آن بود ، چيزى نبود كه عقل سالم بتواند آن را انكار كند ، و يا انسانى داراى مشاعر درست بتواند آن را رد نموده به آن كفر بورزد ، قهرا كفرى كه قرآن از كفار و انكارى كه از مشركين حكايت مىكند به حسب طبع ، امرى بعيد به نظر مىرسيد ، و اين طبيعى است كه وقتى وقوع امرى با خصوصيات و صفاتى در نظر انسان بسيار بعيد برسد ، شروع به بى اعتنايى به استبعاد خود مىكند و سعى مىكند وقوع آن امر را از راههاى ديگرى توجيه كند تا اينكه به وقوع امرى كه عادتا و طبيعتا بعيد است ملتزم نشود .\r\nو چون آيه شريفه چنين مقامى را داشت يعنى از كفار و مشركين انكار نبوتى را نقل كرد كه حق صريح بود ، و حجتها و براهين واضحى حقانيت آن را تاييد مىكرد ، و اين انكار امر بسيار بعيدى بود و طبعا كسى آن را باور نمىكرد ، لذا در آيه مورد بحث شروع كرد با آوردن وجوهى پى در پى به تدريج آن استبعاد را از بين ببرد ، و به اين منظور فرمود : « شايد تو ، به خاطر اينكه انكار منكرين به نظرت امر بعيدى رسيده بخواهى بعضى از آنچه به تو وحى شده را ترك كنى . . . » ، « و يا مىگويند محمد اين كلام را به دروغ به خدا نسبت مىدهد . . . » .\r\nپس گويا اينطور گفته شده : اين خيلى بعيد است كه تو كفار را به سوى حق واضح دعوت بكنى و آنان دعوت تو را كه همان كلام من است بشنوند و در عين حال آن را نپذيرند ، و به حق بعد از آنكه روشن شده كفر بورزند ، پس مثل اينكه خواسته اى تو بعضى از آنچه به سويت وحى شده را ترك گويى ، يعنى آنها را به كفار ابلاغ نكنى ، به اين جهت بوده كه كفار با انكار خود با تو مواجه شدند ، و يا به خود جرأت داده‌اند بگويند : قرآن كلام خداى تعالى نيست ، بلكه افترايى است كه او بر خدا بسته است ، و باز به همين جهت بوده كه ايمان نياورده‌اند ، اگر به راستى تو به خاطر درخواستها و پيشنهادهاى نادرستى كه كفار خواهند كرد بعضى از آنچه به سويت وحى شده را ترك كرده اى ، بايد بدانى كه تو تنها پيامرسان و انذارگرى ، تو اختيار هيچ كارى را ندارى ، مگر آنچه را خدا بخواهد و اجازه دهد . و اگر كفار به\r\n","description":"","footnote":"","page_name":" 236 ","page_number":236},
  {"content":"\r\nصرف افتراء ايمان نمىآورند و تو در اين كارشان هيچ دخالتى ندارى ، به ايشان بگو شما هم ده سوره مثل سوره هاى قرآن به خدا افتراء ببنديد . . .\r\nو از آنچه گذشت روشن شد كه اگر گفتار در اين آيه را در قالب و لحن انتظار و اميدوارى و احتمال ريخته ، ( با اينكه خداى تعالى عالم به همه امور است ) ، بدان جهت است كه به مقتضاى مقام سخن گفته باشد ، چون مقام ، مقام استبعاد بوده ، و مقتضاى اين مقام اين است كه سخن با لحن « اگر و اگر » گفته شود ، و همه چيزهايى كه محتمل است در يك حادثه مستبعد - كه در مورد بحث ، همان انكار كفار است - اثر داشته باشد ذكر شود .\r\n\r\n\r\nبراى مثال ، خواننده بايد پادشاهى را در نظر بگيرد كه گزارشى به او رسيده مبنى بر اينكه جمعى از ضعيفترين طبقات رعيتش فرمانش را تمرد كرده‌اند ، و آن پادشاه بعضى از كاركنان دربار را به عنوان رسول نزد آن رعايا بفرستد تا به اطاعت و تسليم شدن در برابر شاه دعوتشان كند ، و در اين باره نامه خود را به او داده دستورش دهد نامه را بر آن جمع بخواند ، و به خاطر تمرد و استكبارشان ملامتشان كرده و بگويد : شما مردم ذليل كه از ضعيفترين طبقات اين كشوريد ، با چه نيرويى عليه پادشاه قيام كرده‌ايد ؟ پادشاهى كه هم ولى نعمت شما است و هم داراى قوت و سطوت و عزت است ، مامور دربار نيز طبق فرمان عمل نموده آنان را ملامت بكند ، ولى بر خلاف انتظارش با رد و انكار مردم مواجه شود ، و ناگزير نزد شاه برگردد و اطلاع دهد كه آن مردم دعوتش را نپذيرفتند و به نصايح و راهنمايىهايش گوش ندادند ، و به نامه پادشاه هم وقعى ننهادند ، شاه براى بار دوم نامه اى به آن مامور بنويسد و در آن نامه فرمانش دهد كه اين نامه را براى آن مردم بخوان ، شايد تو در نوبت اول نامه ما را براى آنان نخوانده اى و ترسيده اى مبادا پيشنهادى كنند كه از قدرتت خارج باشد ، و يا نامه مرا خوانده اى ولى آن مردم پنداشته‌اند كه نامه از ناحيه من نبوده و تو آن را به دروغ به من نسبت داده اى ، اگر بهانه آنان احتمال اول بوده بايد بدانند كه تو فرستاده مايى ، و غير از رساندن پيام ما و نامه ما وظيفه و پستى ندارى . و اگر احتمال دوم بوده بايد بدانند كه آن نامه به خط خودم است و با دست خود نوشته‌ام ، و با مهر خودم ممهور كرده‌ام ، و خط و مهر من طورى است كه احدى نمىتواند آن را تقليد كند .\r\nخواننده محترم اگر در اين مثال دقت كند ، متوجه مىشود كه نامه دوم خطابش در مقامى است كه شاه در صدد فهماندن استبعاد خويش است ، و منظورش از ذكر آن دو احتمال ، يعنى احتمال اينكه رسول ، نامه اولش را نرسانده باشد و احتمال اينكه مردم خيال كرده باشند كه نامه جعلى است اين نبوده كه رسول را بطور جدى سرزنش كند ، و يا احتمال كذب و افتراء را جدى بگيرد ، بلكه منظورش از ذكر آن دو احتمال اين بوده كه مقدمه چينى كند براى بيانى\r\n","description":"","footnote":"","page_name":" 237 ","page_number":237},
  {"content":"\r\nكه آن دو شبهه را رد كند و بفرمايد رسول به غير ابلاغ رسالت هيچ اختيار ديگرى ندارد ، تا مردم هر چه دلشان خواست از او تقاضا و پيشنهاد كنند ، و قرآن كريم نامه و از خود پادشاه است و در آن شك و ترديدى نيست .\r\nاز اينجا روشن مىشود كه جمله * ( « فَلَعَلَّكَ تارِكٌ بَعْضَ ما يُوحى إِلَيْكَ وَضائِقٌ بِه صَدْرُكَ . . . » ) * نمىخواهد بطور جدى اظهار احتمال كند و جدا بفرمايد : « نكند تو بعضى از آنچه را كه به سويت وحى شده به مردم نرسانده اى . . . » ، و نمىخواهد رسول خدا ( ص ) را توبيخ كند كه چرا چنين كردى ، و نيز نمىخواهد آن جناب را تسليت و دلگرمى دهد كه اگر چنين كرده اى عيبى ندارد ، غصه مخور ، و از كفر و لجبازى كفار غمگين مباش ، براى اينكه آنچه به تو وحى شده حق صريح است . بلكه همانطور كه گفتيم گفتار در اين جمله زمينه مقدمه چينى دارد ، و مىخواهد زمينه را براى يادآورى اينكه : * ( « إِنَّما أَنْتَ نَذِيرٌ وَاللَّه عَلى كُلِّ شَيْءٍ وَكِيلٌ » ) * آماده سازد .\r\nپس اينكه بعضى از مفسرين گفته‌اند : كلام در اين آيه در زمينه نهى رسول خدا ( ص ) از اندوه و تنگ حوصلگى به خاطر لجبازيهايى است كه از كفار مىبيند ، چيزى كه هست نهيى است تسليتى و دلگرم كننده ، نظير نهى در آيه « وَلا تَحْزَنْ عَلَيْهِمْ وَلا تَكُ فِي ضَيْقٍ مِمَّا يَمْكُرُونَ » « 1 » ، و آيه « لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ » « 2 » گفتارى نابجا است .\r\nو نيز روشن گرديد كه جمله * ( « فَلَعَلَّكَ تارِكٌ . . . » ) * و جمله * ( « أَمْ يَقُولُونَ افْتَراه » ) * به منزله دو شق ترديد است ، و هر دو با آيه قبل به يك جهت اتصال دارد كه بيانش گذشت .\r\nو اگر در جمله * ( « تارِكٌ بَعْضَ ما يُوحى إِلَيْكَ » ) * با آوردن كلمه « بعض » مطلب را اختصاص به بعضى از آنچه وحى شده نمود براى اين است كه آيات سابق متضمن تبليغ وحى بطور اجمال بود ، در نتيجه معناى جمله چنين مىشود : شايد تو قسمتى از آنچه ما در قرآن به سويت وحى كرده‌ايم را ترك كرده اى و براى آنان تلاوت ننموده اى و در نتيجه حقانيت قرآن آن طور كه بايد و شايد برايشان منكشف نشده ، انكشافى كه سبب شود عليه تو جبهه گيرى نكنند و دعوتت را رد ننموده ادعايت را منكر نشوند . چون اسلوب قرآن كريم طورى است كه بعضى از\r\n\r\n","description":"","footnote":"\r\n( 1 ) بر آنان اندوه مخور و از فكر و نيرنگشان حوصله ات سر نيايد . « سوره نحل ، آيه 127 »\r\n( 2 ) شايد بخواهى خود را به خاطر اينكه كفار ايمان نخواهند آورد هلاك كنى ، ما اگر بخواهيم از آسمان آيتى نازل مىكنيم كه گردنهاى اين گردنكشان در برابر آن خاضع گردد . « سوره شعراء ، آيه 4 »\r\n","page_name":" 238 ","page_number":238},
  {"content":"\r\nآن ، مفسر و روشنگر بعض ديگر است و قسمتى از آن ، قسمت ديگر را قابل قبولتر مىسازد ، مانند آيات احتجاج كه روشنگر آيات دعاوى است ، و آيات ثواب و عقاب كه قبول حق را از راه تطميع و تهديد نزديكتر مىكند و آيات مربوط به داستانهاى عبرت انگيز كه دلها را ( براى پذيرفتن اندرزها و حلال و حرامها ) نرم مىسازد .\r\n* ( « وَضائِقٌ بِه صَدْرُكَ أَنْ يَقُولُوا » ) * - در مجمع البيان گفته : « ضائق » ( اسم فاعل ) و « ضيق » ( صفت مشبهه ) و هر دو به يك معنا هستند ليكن در خصوص آيه مورد بحث كلمه « ضائق » به دو جهت بهتر است از كلمه « ضيق » : يكى اينكه كلمه « ضيق » بيشتر در چيز تنگى به كار مىرود كه تنگيش ذاتى باشد ، و كلمه « ضائق » در چيز تنگى استعمال مىشود كه تنگيش عارضى است ، و در آيه شريفه تنگ حوصله شدن رسول خدا ( ص ) امرى عارضى است ، پس آوردن كلمه « ضائق » مناسبتر است . جهت دوم اينكه از نظر قافيه و وزن شبيه به كلمه « تارك » است كه در جمله قبلى قرار دارد . « 1 »\r\nو ظاهرا ضمير در « به » به جمله « بعض ما يوحى » برمىگردد ، هر چند كه بعضى از مفسرين گفته‌اند مرجع آن جمله * ( « لَوْ لا أُنْزِلَ عَلَيْه كَنْزٌ . . . » ) * مىباشد و يا گفته‌اند : به پيشنهاد احتمالى كفار بر مىگردد . احتمال آخرى با اين نظريه موافقتر است كه جمله « ان يقولوا . . . » بدل باشد از ضمير در « به » ، و احتمالى كه ما داديم موافقتر است با اين نظريه كه جمله « ان يقولوا . . »\r\nمفعول له باشد براى جمله « تارك » ، و تقدير كلام چنين است : « لعلك تارك ذلك مخافة ان يقولوا لو لا انزل عليه كنز او جاء معه ملك - شايد توبه اين خاطر ابلاغ بعضى از آيات را ترك مىكنى كه مىترسى بگويند : چرا با او گنجى يا فرشته اى نيامد » .\r\n\r\n\r\n* ( « إِنَّما أَنْتَ نَذِيرٌ » ) * - اين جمله جواب از پيشنهاد كفار است كه گفتند : * ( « لَوْ لا أُنْزِلَ عَلَيْه كَنْزٌ أَوْ جاءَ مَعَه مَلَكٌ » ) * . و اين پيشنهاد كه از طرف كفار شده در قرآن كريم مكرر نقل شده ، در بعضى از آن نقلها تنها مساله آمدن فرشته با رسول اللَّه ( ص ) آمده ، و در بعضى ديگر پيشنهادى ديگر علاوه بر آن نقل شده ، يك جا آن پيشنهاد اضافى ، آمدن خداى سبحان براى شهادت دادن به حقانيت رسالت رسول خدا ( ص ) است ، و در بعضى ديگر اين آمده كه چرا باغى ندارد كه از ميوه آن بخورد ، و در بعضى ديگر آمده است كه چرا از آسمان كتابى نوشته شده نياورد تا مردم آن را بخوانند . و خداى تعالى در همه آن پيشنهادها و اعتراضات ، جوابى نظير جواب آيه مورد بحث داده و آن اين است كه : فرستاده او\r\n\r\n","description":"","footnote":"\r\n( 1 ) مجمع البيان ، ج 5 ، ص 146 .\r\n","page_name":" 239 ","page_number":239},
  {"content":"\r\nجز رساندن پيام و رسالت او هيچ مسئوليت و اختيار و قدرتى از خود ندارد ، چيزى در دست او نيست كه اين توقعها را از او داشته باشيد ، او يك فرد بشر است كه به عنوان رسول به سوى شما گسيل شده و هيچ كارى جز اين نمىتواند بكند مگر آنكه خداى تعالى در اين باب بخواهد به او قدرت و اختيارى بدهد و يا اجازه اش دهد كه براى شما آيتى بياورد ، در سوره مؤمن فرموده : « وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه » « 1 » .\r\nجمله * ( « وَاللَّه عَلى كُلِّ شَيْءٍ وَكِيلٌ » ) * را بعد از جمله * ( « إِنَّما أَنْتَ نَذِيرٌ » ) * آورد تا پاسخ از چون و چراى كفار عليه رسول خدا ( ص ) را تكميل كرده باشد ، و حاصلش اين است كه پيامبر ( ص ) بشرى مثل ساير مردم است . و جز انذار كه در حقيقت رسالت به اعلام خطر است هيچ ماموريتى ندارد ، و اما قيام به همه امور و تدبير آن ، حال چه امورى كه در مجراى عادى جريان دارد و چه امورى كه خارق عادت باشد تنها بدست خداى سبحان است و بس . پس ، اين مردم نبايد در كارهايى كه به عهده آن جناب نيست به او دل ببندند .\r\nدليل اين معنا روشن است ، و آن اين است كه پديد آورنده تمامى موجودات و فاطر آن خدا است ، و همانا او قائم است بر هر چيزى كه نظام بر آن جارى است ، پس هيچ چيز نيست مگر آنكه خداى تعالى مبدأ و منتها ، در امور و شؤون آن است ، و تنها حكم او است كه در آن چيز نافذ است ، پس او بر هر چيزى وكيل و مورد اعتماد است ، و در هر امرى تنها به او بايد دل بست .\r\nبا اين بيان روشن مىشود كه جمله * ( « وَاللَّه عَلى كُلِّ شَيْءٍ وَكِيلٌ » ) * به كمك جمله * ( « إِنَّما أَنْتَ نَذِيرٌ » ) * قصر قلب را افاده مىكند ، چون كفار از رسول خدا ( ص ) چيزى را خواسته بودند كه به دست آن جناب نبود ، خداى تعالى درخواستشان را وارونه و سپس در خودش منحصر كرد ( در حقيقت فرموده اولا بى جا از رسول گرامى من اين درخواست را كرديد و مىبايست از خود من بكنيد ، در ثانى غير از من هيچكس كاره اى نيست ) .\r\n* ( « أَمْ يَقُولُونَ افْتَراه قُلْ فَأْتُوا بِعَشْرِ سُوَرٍ » ) * قبل از اين آيه كلامى گذشت كه به وسيله آن مىتوان كلمه « أم » را متصله گرفت ، و آن جمله « فلعلك » است ، چون اين جمله در معناى استفهام است ، و تقدير كلام چنين است :\r\n« آيا بهانه كفار اين است كه تو بعضى از آنچه به سويت وحى شده را از ترس اعتراض كفار\r\n\r\n","description":"","footnote":"\r\n( 1 ) و هيچ رسولى اين قدرت و اجازه را ندارد كه بدون اذن خدا آيت و معجزه اى بياورد . « سوره مؤمن ، آيه 78 »\r\n","page_name":" 240 ","page_number":240},
  {"content":"\r\nترك كرده اى ، و ترسيده اى نكند كه بعد از شنيدن آن ، پيشنهاد آوردن معجزه كنند ، و يا اينكه خود كفار شك كنند در اينكه قرآن وحى باشد و اظهار كنند تو آن را به دروغ بر ما بسته اى ، چون اين خيلى بعيد است كه كلام ما را به گوش آنان رسانده باشى و آنان بدان ايمان نياورند ، پس اگر ايمان نياورده‌اند به خاطر يكى از اين دو جهت است » .\r\nولى بعضى « 1 » از مفسرين گفته‌اند : كلمه « أم » در اينجا منقطعه و به معناى « بل » است ، مىخواهد بفرمايد : « ( نه ، بهانه كفار اين نيست كه تو بعضى از آيات قرآنى را به گوش آنان نرسانده اى ، چون همه آنها را به آنان رسانده اى ، بلكه بهانه شان اين است كه مىگويند اصلا ) قرآن كلام خدا نيست و تو به ناحق و به دروغ آن را به خدا نسبت مىدهى » .\r\n\r\n\r\n* ( « قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ » ) * - در اين كلام تحدى واضحى است و به روشنى مىفرمايد : اگر قرآن را افتراء مىدانيد ، شما هم اين افتراء را ببنديد ، و ده سوره مثل قرآن از پيش خود ساخته و پرداخته كرده به افتراء به خدا نسبت بدهيد . و ضمير در كلمه « مثله » به قرآن و يا به اين سوره به اعتبار اينكه قرآن است برمىگردد ، و حرف « فاء » در كلمه « فاتوا » تفريع اين صيغه امر بر كلمه « افتراء » را مىرساند ، ( مىفرمايد : حالا كه قرآن را افتراء مىدانيد پس بياوريد . . . ) ، و در اين كلام حذف و ايصالى به كار رفته تا رعايت كوتاه گويى شده باشد ، و تقدير كلام چنين است : « قل لهم ان كان هذا القرآن مما افتريته على اللَّه و كان من عندى و كان من الجائز ان ياتى بمثله غيرى فان كنتم صادقين فى دعواكم و مجدين غير هازلين فاتوا بعشر سور مثله مفتريات - به آنان بگو : اگر اين قرآن افترايى است كه من به خدا بسته‌ام ، و كلامى است كه خود من آن را ساخته و پرداخته‌ام و چيزى است كه مىشود غير من نيز مثل آن را ساخته و پرداخته كند ، در صورتى كه در اين گفتار خود ، صادق و جدى هستيد و شوخى نمىكنيد ده سوره مثل آن را بياوريد و به خدا افتراء ببنديد » و اگر به تنهايى نتوانستيد از كسانى ديگر - به جز خدا - از قبيل خدايان خود كه گمان مىكنيد معبود شما هستند و در هنگام حاجت به آنها متوسل مىشويد استعانت بجوييد ، تا همه اسباب و وسايل برايتان جمع و جور شود و احدى از آنهايى كه احتمال مىدهيد كمكش مؤثر باشد و سودى برايتان داشته باشد باقى نماند ، چون اگر قرآن كريم ساخته و پرداخته يك فرد انسان باشد ، بايد انسانهاى ديگر نيز بتوانند نظير آن را بياورند .\r\nبا اين بيان به خوبى روشن شد كه تحدى به آوردن مثل قرآن در آيه مورد بحث تنها از\r\n\r\n","description":"","footnote":"\r\n( 1 ) تفسير مجمع البيان ، ج 3 ، جزء 11 ، ص 123 ، تفسير روح المعانى ، ج 12 ، ص 20 ، تفسير الكشاف ، ج 2 ص 383 .\r\n","page_name":" 241 ","page_number":241},
  {"content":"\r\nحيث نظم قرآن و بلاغت آن نيست ، زيرا اگر تحدى تنها از اين جهت بود بايد مىفرمود :\r\nمتخصصين در شعر و ادبيات را به كمك طلب كنيد ، ولى اينطور نفرمود ، بلكه فرمود از هر كس غير خداى تعالى كه مىتوانيد دعوت كنيد ، كمك بگيريد ، چه خدايانتان و چه غير آنها . و معلوم است كه خدايان عرب سنگ و چوبهايى بودند كه نه سخن گفتن مىدانستند و نه به نظم و اسلوب خوب كلام و به فصاحت و بلاغت آن معرفت داشتند ، پس معلوم مىشود تحدى آيه شريفه شامل تمامى جهاتى است كه قرآن متضمن آن است : چه معارف الهى و چه اخبار غيبى و چه براهين ساطع و مواعظ حسنه ، و چه دستورات مهم اخلاقى ، و چه شرايع الهى ، و چه فصاحت و بلاغت . نظير آيه مورد بحث در تحدى از جميع جهات آيه زير است كه مىفرمايد : « قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً » « 1 » كه در بحث پيرامون اعجاز قرآن در جلد اول اين كتاب در باره آن سخن گفته شد .\r\n\r\n\r\nبا اين بيان فساد اين گفته « 2 » ظاهر مىشود كه اعجاز قرآن تنها در بلاغت و فصاحت به نظم و سياق مخصوص به آن است چون اگر جهت اعجاز قرآن غير اين مىبود در مقام معارضه ، خداى تعالى در تحدى عرب به صرف ساختن و پرداختن و به خدا افتراء بستن قناعت نمىكرد ، زيرا اين بلاغت چند مرحله دارد ، كه عالىترين آن معجزه است ، ولى مرحله متوسط و پايين آن براى بشر ممكن و عملى است . پس تحدى در آيه ، به مرتبه اعلاى بلاغت مربوط است . و اگر چنين نباشد و صرف بلاغت و فصاحت كلام ( بدون توجه به نظم و سياق ) وجه اعجاز شمرده شود آن وقت سخنان ركيك ( كه كوتاه و رسا است ) داراى بيشترين حد از بلاغت اعجازآميز بايد باشند ! و كلمه « مثل » كه در آيه شريفه آمده نمىتواند منظور از آن ، مثل قرآن در جنس باشد ، زيرا مثل آن در جنس ، حكايت آن است ، و با حكايت قرآن و دوباره خوانى آن ، تحدى حاصل نمىشود . بلكه منظور از آوردن مثل ، همان چيزى است كه متعارف در بين عرب در تحدى يكديگر است ، مثلا وقتى دو نفر شاعر عرب يكديگر را تحدى مىكنند تا يكى ثابت كند كه\r\n\r\n","description":"","footnote":"\r\n( 1 ) بگو : اگر جن و انس جمع شوند بر اين مهم كه كتابى مثل اين قرآن بياورند نخواهند آورد ، هر چند كه بعضى پشتيبان بعض ديگر باشند . « سوره اسرى ، آيه 88 »\r\n( 2 ) مجمع البيان ، ج 3 ، جزء 12 ، ص 123 ، تفسير الكبير ، ج 17 ، ص 195 .\r\n","page_name":" 242 ","page_number":242},
  {"content":"\r\nحريفش قادر نيست مثل او شعر بگويد ، و آن ديگرى هم همين را در باره وى ثابت نمايد ، متعارف اين است كه اين شعر او را رد مىكند ، و او شعر اين را ، و اين گونه متناقضات در بين شعراى معروف عرب نظير امرى القيس و علقمه و عمر بن كلثوم و حارث بن حلزه و جرير و فرزدق و ديگران مشهور است .\r\nو دليل فساد اين گفتار اين است كه ، اولا : اگر علت و وجه معجزه بودن قرآن تنها فصاحت و بلاغت آن بود - با اينكه تشخيص كلام فصيح و بليغ از غير آن جهانى و عمومى نبود ، زيرا عرب به تنهايى در اين فن تخصص داشت - ديگر معنا نداشت بفرمايد : همه جن و انس را براى شركت در اين امر دعوت كنيد ، و غير از خداى تعالى هر كس ديگرى را به كمك بگيريد :\r\n* ( « وَادْعُوا مَنِ اسْتَطَعْتُمْ مِنْ دُونِ اللَّه » ) * ، « لئن اجتمعت الانس و الجن . . . » ، و لازم بود بفرمايد :\r\n« لئن اجتمعت العرب » ، و يا بفرمايد : « و ادعوا من استطعتم من آلهتكم و من اهل لغتكم - براى كمك در اين كار ، خدايان و اهل زبانتان را به كمك بخوانيد » .\r\nو ثانيا : اگر جهت اعجاز ، تنها خصوص بلاغت بود ديگر صحيح نبود به مثل آيه زير استدلال كند و بفرمايد : « وَلَوْ كانَ مِنْ عِنْدِ غَيْرِ اللَّه لَوَجَدُوا فِيه اخْتِلافاً كَثِيراً » « 1 » ، چون ظاهر اين استدلال اين است كه مىخواهد مطلق اختلاف را نفى كند و بيشتر اختلافها مربوط به مضامين و معناى كلام است نه به الفاظ كلام .\r\nو ثالثا : ما مىبينيم خداى تعالى به مثل آيه شريفه « فَلْيَأْتُوا بِحَدِيثٍ مِثْلِه » « 2 » و آيه شريفه « فَأْتُوا بِسُورَةٍ مِثْلِه وَادْعُوا مَنِ اسْتَطَعْتُمْ مِنْ دُونِ اللَّه » « 3 » ، استدلال كرده و ما در گذشته استفاده كرديم كه سوره يونس از نظر ترتيب نزول ، قبل از سوره هود نازل شده ، و روايات نيز اين استفاده ما را تاييد مىكند ، آن گاه بعد از آنكه در سوره يونس آن تحدى را كرده در سوره مورد بحث فرموده :\r\n* ( « فَأْتُوا بِعَشْرِ سُوَرٍ مِثْلِه مُفْتَرَياتٍ وَادْعُوا مَنِ اسْتَطَعْتُمْ مِنْ دُونِ اللَّه » ) * ، و اگر جهت اعجاز تنها مساله بلاغت بود ، اين تحديها خارج از نظم طبيعى مىشد ، زيرا اين صحيح به نظر نمىرسد كه امروز قوم عرب را تحدى كند به آوردن يك سوره مثل قرآن ، و فردا تحدى كند به آوردن ده سوره مثل آن ( و مثل اين مىماند كه من امروز به حريف خود بگويم : اگر مردى اين سنگ ده من را بردار ،\r\n\r\n","description":"","footnote":"\r\n( 1 ) و اگر قرآن از جانب غير خدا بود در آن اختلافهاى بسيارى پيدا مىكردند . « سوره نساء ، آيه 84 »\r\n( 2 ) حديثى مثل قرآن بياوريد . « سوره نور ، آيه 34 »\r\n( 3 ) پس يك سوره به مثل قرآن بياوريد و غير از خدا هر كه را مىتوانيد به كمك بخوانيد . « سوره يونس ، آيه 38 »\r\n","page_name":" 243 ","page_number":243},
  {"content":"\r\nو چون نتواند بردارد به او بگويم خوب حالا اگر مردى اين سنگ صد من را بردار . )\r\nآرى ، اگر جهت اعجاز خصوص فصاحت و بلاغت بود مقتضاى طبع كلام اين بود كه اول بر همه قرآن تحدى كند ، و آن گاه اگر از آوردن مثل همه قرآن عاجز شدند به كمتر از آن تنزل نموده بگويد : حد اقل ده سوره مثل آن را بياوريد ، و باز اگر نتوانستند بياورند بفرمايد : پس حد اقل يك سوره مثل آن را بياوريد .\r\n\r\n\r\nبعضى « 1 » از مفسرين براى رهايى از اين اشكال گفته‌اند : ترتيب بين سوره ها و اينكه فلان سوره قبل از فلان سوره است مستلزم آن نيست كه همه آيات اين سوره قبل از همه آيات آن سوره نازل شده باشد ، چه بسيار آياتى كه در مدينه نازل شده و در بين سوره هاى مكى گنجانيده شده است . و به عكس ، چه بسيار آياتى كه در مدينه نازل شده و آن را در بين سوره هاى مكى جاى داده‌اند ، با اين حال چه مانعى دارد كه آيات تحدى به تمام قرآن قبل از ساير آيات تحدى نازل شده باشد و آيه تحدى به ده سوره بعد از آن و آيه تحدى به يك سوره بعد از همه نازل شده باشد ؟\r\nليكن اين توجيه وقتى درست است كه بتواند آن را ثابت كند ، ولى چون امكان صرف است و تصورى بيش نيست نمىتواند اشكال را بر طرف سازد ، پس حق مطلب اين است كه قرآن از تمامى جهات مختص به خودش معجزه است : چه فصاحت و بلاغت ، چه معارف حقيقى ، چه اخلاق كريمه ، چه شرايع الهى ، چه داستانها و عبرتها ، چه خبرهاى غيبى و چه آن نفوذ عجيبش در دلها و جمال حاكمش در نفوس .\r\nصاحب مجمع البيان در توجيه اينكه در سوره مورد بحث به آوردن ده سوره تحدى كرده با اينكه در سوره يونس به آوردن يك سوره تحدى كرده بود بر آمده ، چنين مىگويد : اگر كسى بگويد چرا قرآن كريم يك بار به آوردن ده سوره تحدى كرده و يك بار به آوردن يك سوره و بارى ديگر به آوردن كلامى مثل قرآن ، جوابش اين است كه تحدى به كلام را در باره كلامى مىكنند كه معجزه بودن نظم آن كلام روشن باشد ، حال چه اينكه اول به كمترين مقدار آن تحدى كنند و يا به بيشتر ، يك بار به آن تحدى كنند و بار ديگر به اين . « 2 »\r\nمؤلف : اين فرمايش صاحب مجمع جواب از سؤالى نيست كه مطرح كرده ، بلكه جواب از اصل تحدى به يك سوره و چند سوره است ، سؤالى كه مطرح كرده اين است كه بعد از تحدى به يك سوره ديگر تحدى به ده سوره چه معنا دارد ؟ و آن پاسخ از مثل مرحوم طبرسى كه\r\n\r\n","description":"","footnote":"\r\n( 1 ) تفسير المنار ، ج 12 ، ص 33 .\r\n( 2 ) مجمع البيان ، ج 5 ، ص 147 .\r\n","page_name":" 244 ","page_number":244},
  {"content":"\r\nخود معتقد به اين است كه قرآن تنها از نظر فصاحت و بلاغت معجزه است پاسخ درستى نيست .\r\nبعضى « 1 » از مفسرين در پاسخ به اين سؤال گفته‌اند : قرآن كريم در تمامى محتوياتش معجزه است : در معارف ، اخلاق ، احكام ، داستانها و ساير خصوصياتش ، و از نظر فصاحت و بلاغت و نداشتن اختلاف به معجزه بودن توصيف مىشود ، و وقتى معارضه صورت مىگيرد كه خصم بتواند چند سوره به مثل قرآن بياورد ، و در آن چند سوره اختلافى ديده نشود ، مخصوصا اگر در آن چند سوره متعرض داستانهايى شده باشد ، و نيز جهات فصاحت و بلاغت را در آن رعايت كرده معارفى را نيز آورده باشد ، در اين صورت است كه مىتواند ثابت كند قرآن معجزه نيست ، و اما با آوردن يك سوره اين معنا ثابت نمىشود .\r\nتازه وقتى با آوردن چند سوره ثابت مىشود كه سوره هاى آن كلام مانند سوره هاى اول قرآن طولانى باشد ، و همه شؤونى كه قرآن دارد ، داشته باشد ، معرفت و داستان و استدلال و ساير جهات را نيز داشته باشد ، و خلاصه كلام اينكه سوره هايى نظير سوره اعراف و انعام باشد .\r\nو سوره هاى طولانى قرآن كه مشتمل بر تمامى فنون مذكور و قبل از سوره هود باشد - بطورى كه در روايات هم آمده - سوره اعراف ، يونس ، مريم ، طه ، شعراء ، نمل ، قصص ، قمر و سوره ص است ، كه با سوره هود ده سوره مىشود ، و اگر قرآن كريم تحدى را در ده سوره قرار داده به اين جهت بوده است ، اين بود خلاصه گفتار بسيار طولانى آن مفسر .\r\nمؤلف : اين پاسخ نيز درست نيست ، زيرا اولا : آن ترتيبى كه وى براى سوره هاى مذكور ذكر كرده قابل اعتماد نيست ، زيرا روايتى كه به آن تمسك جسته خبر واحدى است كه علاوه بر واحد بودنش خالى از ضعف نيست ، و بحث تفسيرى نمىتواند مبتنى بر امثال آن شود .\r\nو ثانيا : از ظاهر آيه شريفه * ( « أَمْ يَقُولُونَ افْتَراه قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ ) * » بر مىآيد اينكه كفار به رسول خدا ( ص ) نسبت افتراء داده‌اند ، در باره همه قرآن داده‌اند ، چه سوره هاى طولانيش و چه كوتاهش ، و اين تهمت خود را به سوره اى دون سوره اى اختصاص ندادند ، پس واجب است در رد اين تهمت جوابى به آنان داده شود كه شبهه را نسبت به كل قرآن ريشه كن سازد ، و طورى تحدى شوند كه معجزه بودن كل قرآن و ناتوانى آنان نسبت به همه قرآن ثابت شود زيرا عجز آنان از آوردن ده سوره طولانى كه فرضا جامع همه فنون و خصوصيات قرآن باشد ثابت نمىكند كه همه قرآن حتى سوره هاى كوچك آن از قبيل سوره كوثر و سوره و العصر معجزه و از ناحيه خداى تعالى است ، مگر آنكه مفسر نامبرده خواسته باشد\r\n\r\n","description":"","footnote":"\r\n( 1 ) تفسير المنار ، ج 12 ، ص 31 .\r\n","page_name":" 245 ","page_number":245},
  {"content":"\r\nچيز ديگرى بگويد كه عبارت وى آن را نمىرساند .\r\nو ثالثا : اگر ضمير در جمله * ( « بِعَشْرِ سُوَرٍ مِثْلِه » ) * به قرآن برگردد ، هم چنان كه ظاهر كلام اين مفسر است معناى جمله چنين مىشود : « ده سوره مثل قرآن بياورند » ، و اين جمله مطلق است و در آن صحبتى از طولانى و يا كوتاه بودن سوره نشده ، پس اينكه مفسر مورد بحث ما سوره را مقيد كرده به سوره طولانى دليلى بر اين تقييد ندارد و صرف تحكم است ، و از اين تحكم شديدتر اين است كه « مثل » را معنا كرده به ده سوره مشخص و نام آنها را برده ( حال از كجا اين خصوصيات را گرفته ؟ خدا مىداند ) .\r\nو اگر ضمير مذكور به سوره هود برگردد ، آن وقت كلام اين مفسر كلامى زشتتر و بىپايه تر خواهد بود ، آخر چگونه براى قرآن كريم كه مستقيمترين كلام است ممكن است در پاسخ كسى كه مثلا مىگويد : سوره كوثر و دو سوره « معوذتين » افتراء به خدا است ، بفرمايد :\r\nاگر شك داريد كه سوره كوثر مثلا كلام خدا است ده سوره به مثل سوره هود بياوريد ، و ديگر چيز ديگرى نگويد ؟ مگر آنكه كفار خواسته باشند ياوه گويى كرده بگويند : همه قرآن از ناحيه خداى تعالى است ، و تنها سوره هود افتراء بر خدا است ، و خداى تعالى در پاسخشان بفرمايد : اگر چنين است شما هم سوره اى چون سوره هود بياوريد ، ليكن ما نشنيده‌ايم كه حتى يك نفر از كفار چنين حرفى گفته باشد .\r\n\r\n\r\nو اما اينكه چرا قرآن كريم در تحديهايش پيشنهادهاى مختلفى كرده : يك جا مىفرمايد : « فَأْتُوا بِسُورَةٍ مِثْلِه » « 1 » كه ظاهر در اين است كه تحدى به يك سوره است . و جاى ديگر فرموده : * ( « فَأْتُوا بِعَشْرِ سُوَرٍ مِثْلِه مُفْتَرَياتٍ » ) * « 2 » كه ظهور در تحدى به عدد خاصى بيش از يك سوره دارد ، و جايى ديگر فرموده : « فَلْيَأْتُوا بِحَدِيثٍ مِثْلِه » « 3 » كه ظهور در تحدى به كلامى مثل كلام قرآن دارد ، هر چند كه آن كلام از يك سوره كمتر باشد .\r\nدر پاسخ مىگوييم : ممكن است علتش اين باشد كه هر يك از اين آيات غرضى خاص از تحدى دارد . توضيح اينكه امتيازات قرآن بدان جهت كه كلامى الهى است و صرف نظر از فصاحتى كه در لفظ آن و بلاغتى كه در نظم آن هست ، همه مربوط به معانى و مقاصد قرآن است . منظورم از معنا آن معنايى كه منظور علماى بلاغت مىباشد نيست ، كه مىگويند : بلاغت\r\n\r\n","description":"","footnote":"\r\n( 1 ) پس يك سوره مثل آن بياوريد . « سوره يونس ، آيه 38 » .\r\n( 2 ) پس ، ده سوره مثل سوره هاى قرآن بياوريد و به خدا افتراء ببنديد . « سوره هود ، آيه 13 » .\r\n( 3 ) پس سخنى مثل آن بياوريد . « سوره طور ، آيه 34 » .\r\n","page_name":" 246 ","page_number":246},
  {"content":"\r\nاز صفات معنا است ، و الفاظ چيز پيش پا افتاده اى است كه مفاهيم از جهت ترتب طبيعى كه در ذهن دارند به وسيله آن الفاظ معنون و تعبير مىشوند . آن معنايى كه در نظر علماى ادب هست در كلامهاى بيهوده و فحش و دروغ صريح و هجو و تهمت نيز يافت مىشود ، و كسى كه آشناى به فنون ادبيات است مىتواند در همه اين سخنان بيهوده نكات ادبى را بگنجاند ، هم چنان كه مىبينيم مقدار زيادى از اين گونه سخنان بيهوده و در عين حال اديبانه از شعرا و اديبان گذشته به عنوان شعر و نثر به يادگار مانده است . بلكه منظور از معنا و مقصد قرآن همان چيزى است كه خود قرآن در توصيف آن فرموده :\r\n« الْكِتابِ الْحَكِيمِ » « 1 » « كِتابٍ مُبِينٍ » « 2 » « الْقُرْآنَ الْعَظِيمَ » « 3 » « الْفُرْقانَ » « 4 » « يَهْدِي إِلَى الْحَقِّ وَإِلى طَرِيقٍ مُسْتَقِيمٍ » « 5 » « لَقَوْلٌ فَصْلٌ وَما هُوَ بِالْهَزْلِ » « 6 » « لَكِتابٌ عَزِيزٌ لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه » « 7 » و نيز فرموده : « لِيَحْكُمَ بَيْنَ النَّاسِ فِيمَا اخْتَلَفُوا فِيه » « 8 » « هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً » « 9 » ، و نيز فرموده : « تِبْياناً لِكُلِّ شَيْءٍ » « 10 » و « لا يَمَسُّه إِلَّا الْمُطَهَّرُونَ » « 11 » .\r\n\r\n\r\nپس روشن شد كه هيچيك از اينها كه گفته شد و قرآن خود را به داشتن آن اوصاف معرفى نموده منظور علماى ادب از بلاغت نيست ، چون گفتيم بلاغتى كه آنان در نظر دارند با دروغ و تهمت و هر سخن باطل ديگر جمع مىشود ، و قرآن كريم اين گونه سخنان بليغ را هر قدر\r\n\r\n","description":"","footnote":"\r\n( 1 ) سوره يونس ، آيه 1 .\r\n( 2 ) سوره لقمان ، آيه 2 و سوره نمل آيه 1 .\r\n( 3 ) سوره حجر ، آيه 87 .\r\n( 4 ) سوره فرقان ، آيه 1 .\r\n( 5 ) سوره احقاف ، آيه 30 .\r\n( 6 ) سوره طارق ، آيه 13 .\r\n( 7 ) سوره فصلت ، آيه 42 .\r\n( 8 ) سوره بقره ، آيه 213 .\r\n( 9 ) سوره اسراء ، آيه 84 .\r\n( 10 ) سوره نحل ، آيه 86 .\r\n( 11 ) سوره واقعه ، آيه 79 .\r\n( 12 ) خلاصه كلام اينكه : منظور ما از معجزه بودن معناى قرآن ، اديبانه بودن و مشتمل بر نكات ادبى بودن آن معانى نيست بلكه مرادمان حكيم بودن ، نور مبين بودن و عظيم بودن است ، و منظور ما اين است كه به حكم آياتى كه اشاره شد قرآن بين حق و باطل را جدا مىكند ، و به سوى حق و به سوى صراط مستقيم ره مىنمايد ، قول فصل ، و آخرين و صحيحترين سخن است ، نه شوخى ، كتاب عزيزى است كه نه در عصر نزولش و نه بعد از آن عصر ، باطلى در آن رخنه نمىكند . قرآن ذكر و يك دنيا معرفت است ، قرآن در بين مردم در آنچه كه مورد اختلافشان است حكم به حق مىكند ، براى مؤمنين شفاء و رحمت و براى ظالمان مزيد خسارت است ، تبيان هر چيز است ، و جز پاكان كسى با آن تماس نمىتواند داشته باشد . « مترجم »\r\n","page_name":" 247 ","page_number":247},
  {"content":"\r\nهم بليغ باشد ، لغو و اثم خوانده و انسانها را از تفوه به آن نهى فرموده است ، بلكه معنايى كه اوصاف مذكور در بالا دارد مقاصدى است الهى ، كه همه آنها و به تمام معنا بر حق جريان دارد ، حقى كه آميخته با باطل نيست ، حقى كه در طريق هدايت بشر واقع مىشود ، و كلامى كه مشتمل بر اين معنا باشد و چنين غرضى را تامين كند و تنها كلامى مىتواند باشد كه خداى عز و جل آن را ساخته و پرداخته كرده و نازل فرموده باشد ، تا رحمت براى مؤمنين و ذكر براى اهل عالم باشد .\r\nاين است آن كلامى كه مىتوان با آن تحدى كرد ، و تمامى بشر از اولين و آخرين را مخاطب قرار داد و گفت : « فَلْيَأْتُوا بِحَدِيثٍ مِثْلِه » ، چون هر كلام را حديث نمىنامند ، آن كلام حديث است كه مشتمل بر غرضى مهم باشد ، غرضى كه به عنوان حديث سينه به سينه و دست به دست بگردد ، و همچنين گفت : « فَأْتُوا بِسُورَةٍ مِثْلِه » ، چون خداى تعالى هر چند آيه را يك سوره نمىخواند هر چند كه آن آيات متعدد باشد ، مگر آنكه آن چند آيه مشتمل باشد بر غرضى الهى ، متمايز از غرضهايى كه در سوره هاى ديگر استيفاء شده است .\r\nو اگر اين نبود ، تحدى به آيات قرآنى تمام نمىشد ، زيرا خصم مىتوانست از مفردات آيات ، عدد بسيارى را انتخاب كند و يك يك آنها را در مقابل كلمات شيرين شعراى عرب قرار داده به مقايسه بنشيند ، مثلا كلمه « وَالضُّحى » « وَالْعَصْرِ » ، « وَالطُّورِ » ، « فِي كِتابٍ مَكْنُونٍ » ، « مُدْهامَّتانِ » ، « الْحَاقَّةُ مَا الْحَاقَّةُ » « وَما أَدْراكَ مَا الْحَاقَّةُ » ، « الرَّحْمنُ » ، « مَلِكِ النَّاسِ » ، « إِله النَّاسِ » ، « وَخَسَفَ الْقَمَرُ » ، « سَنَدْعُ الزَّبانِيَةَ » ، و كلماتى از اين قبيل را گرفته بدون اينكه آنها را به هم ربط دهد ، تا كلامى سر و ته دار و داراى غرض شود ، در مقابل اشعار عرب قرار داده بگويد : اشعار عرب خيلى شيواتر و شيرينتر از اين كلمات بى معنا است .\r\nپس آنچه كه خصم در آيات تحدى مكلف بدان شده اين است كه كلامى بياورد كه شبيه قرآن باشد ، يعنى علاوه بر بلاغت و معجزه آسايى كه در عبارات و الفاظ آن هست ، مشتمل بر بيان پاره اى از مقاصد الهى و اغراضى باشد كه خداى تعالى آنها را اغراض و اوصاف كلام خود شمرده .\r\n\r\n\r\nو كلام الهى با آن تحديهايى كه در آيات تحدى كرده به حسب آنچه از خصائصش پيدا است در هر سوره غرض خاصى را دنبال كرده ، در عين حال مجموع آن ، اغراضى ( بهم پيوسته و ) مختص به خود دارد آرى مجموع قرآن اين خصيصه را دارد كه كتابى است مشتمل بر تمامى ما يحتاج نوع بشر تا روز قيامت ، مشتمل است بر معارف اصولى ، اخلاق فاضله ، و احكام فرعيه ، ( بطورى كه در اين سه مرحله هيچ موضوعى را بدون حكم نگذاشته و آنچه بشر تا روز قيامت\r\n","description":"","footnote":"","page_name":" 248 ","page_number":248},
  {"content":"\r\nمورد حاجتش باشد بيان كرده ) ، و در عين حال تك تك سوره هاى قرآن خصوصيتى مختص به خود دارد ، و آن اين است كه با بيانى جامع و بلاغتى خارق العاده يكى از اغراض الهى را كه بستگى و ارتباط با هدايت و دين حق دارد دنبال مىكند ، و اين خصيصه غير آن خصيصه اى است كه در مجموع قرآن كريم هست ، و همچنين چند سوره مثلا ده يا بيست سوره از قرآن نيز خصيصه ديگرى مخصوص به خود دارند ، و آن اين است كه فنونى از مقاصد و اغراض را با بيانى غير از بيانات ساير سوره ها بيان مىكنند تا بيانات قرآن يك نواخت نباشد ، بلكه در آن تنوعى به كار رفته باشد ، و اين تنوع خود دليل مىشود بر اينكه نمىتوان در باره قرآن احتمال اتفاق و تصادف داد .\r\nآرى ، اگر اين تنوع نبود ممكن بود خصم در پاسخ تحديهاى قرآن در مقام آوردن مثل آن برآيد ، و چون از آوردن مثل آن عاجز شود به ذهنش برسد ، ناتوانيش از آوردن مثل قرآن دليل بر عجز بشر از آوردن مثل آن است ، و دلالتى ندارد بر اينكه قرآن از ناحيه خدا بوده و به علم الهى وحى شده است ، چون ممكن است قدرت فردى از بشر در ساختن و پرداختن قرآن مانند ساير صفات و اعمال افراد بشر باشد ، چون هر فردى از انسان صفات و اعمالى خاص به خود دارد ، بطورى كه ديگران نمىتوانند عين آنها را داشته باشند ، پس همانطور كه تصادف و دست به دست هم دادن اتفاقى اسباب باعث مىشود كه مثلا فردى ( نابغه و يا ) بلند بالا و يا كوتاه قد و يا درشت هيكل و يا شجاعتر و سخىتر و ترسوتر و بخيلتر از ساير افراد شود ، چه مانعى دارد كه اسبابى تصادفى و اتفاقى دست به دست هم داده باشند ، و محمد ( ص ) را داراى چنين قدرتى كرده باشند ، كه كلامى ساخته و پرداخته كند كه ديگران از آوردن مثل آن عاجز باشند ، پس صرف عاجز بودن ديگران از اين كار دليل نمىشود بر اينكه كلام او وحى آسمانى باشد .\r\nو اين احتمال هر چند در باره يك سوره از قرآن نيز مردود و مدفوع است ( پس به طريق اولى در مورد مجموع قرآن بعيدتر و باطلتر است ) و گو اينكه آن سوره اى كه خصم مىخواهد مثلش را بياورد كلامى است بليغ و مشتمل بر معانى حقه و حقيقى ، و خالى از ماده كذب و سوره اى كه چنين وضعى دارد ممكن نيست بطور تصادف و اتفاق از زبان كسى صادر شود ، بدون اينكه در آن غرضى مورد قصد و اراده باشد ، الا اينكه اين احتمال ( تصادف و اتفاق ) همانطور كه گفتيم در مورد سوره هاى متعدد بعيدتر و غير قابل قبولتر است ، زيرا آوردن سوره اى بعد از سوره ديگر و بيان غرضى بعد از غرض ديگر و كشف راز نهفته اى بعد از كشف از رازهاى ديگر مجالى براى احتمال صرف و اتفاق نمىگذارد .\r\n","description":"","footnote":"","page_name":" 249 ","page_number":249},
  {"content":"\r\nحال كه اين معنا روشن گرديد واضح شد كه تحدى در مثل آيه شريفه « قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً » « 1 » ممكن است در مورد تحدى به تمامى قرآن باشد ، كه همه اغراض الهى در آن جمع است ، و اين خصيصه را دارد كه مشتمل است بر تمامى معارف و احكامى كه بشر تا روز قيامت محتاج آن مىشود .\r\nو تحدى به مثل آيه « قُلْ فَأْتُوا بِسُورَةٍ مِثْلِه » تحدى به يك سوره باشد بدان جهت كه آن سوره خصيصه ظاهرى دارد ، و آن اين است كه يكى از غرضهاى جامع از اغراض هدايت الهى را بطور كامل بيان مىكند ، بيانى كه حق را از باطل متمايز مىسازد ، و صرف لفاظى و سخن پردازى نيست . و تحدى در آيه * ( « فَأْتُوا بِعَشْرِ سُوَرٍ » ) * تحدى به ده سوره از قرآن باشد ، بدان جهت كه مشتمل بر تفنن است ( يعنى يك مطلب را در چند قالب از بيان آورده و اين خود دليل قطعى است بر اينكه قرآن مولود تصادف نيست ، بلكه گوينده آن آنچه گفته از روى علم و حكمت گفته است ) ، و كلمه « عشرة - ده سوره » بدين جهت آورده نشده كه خصوص عدد ده دخالتى در اين دلالت دارد ، بلكه بدين جهت آورده شده كه اين عدد دلالت بر كثرت دارد ، و منظور از آن ، سوره هاى بسيار است ، هم چنان كه عدد صد و هزار نيز كنايه از آن است ، در قرآن كريم فرموده :\r\n« يَوَدُّ أَحَدُهُمْ لَوْ يُعَمَّرُ أَلْفَ سَنَةٍ » « 2 » .\r\n\r\n\r\nپس منظور از كلمه « عشر سور » - و خدا داناتر است - سوره هاى بسيار و داراى مرتبه اى از كثرت است ، مرتبه اى كه در عرف مردم كثير شمرده شود ، پس گويا فرموده : « اگر شك داريد كه قرآن كلام خداى تعالى است ، چند سوره مثل آن بياوريد ، كه حد اقل به ده عدد برسد » تا معلوم شود آن تنوعى كه قرآن كريم در بيانات خود دارد معجزه آسا است ، و نمىتواند جز از ناحيه خداى تعالى باشد .\r\nو اما اينكه در جاى ديگر تحدى را بر روى يك حديث مثل قرآن آورده و فرموده :\r\n« فَلْيَأْتُوا بِحَدِيثٍ مِثْلِه » گويا نوعى تحدى است كه از تحديهاى سه گانه قبل عمومىتر است ، چون كلمه « حديث » ، هم شامل يك سوره مىشود و هم شامل ده سوره و هم شامل همه قرآن ، پس اين آيه تحدى ايست مطلق به آوردن سخنى كه خصايص قرآن را داشته باشد .\r\n\r\n","description":"","footnote":"\r\n( 1 ) بگو اگر جمع شوند انس و جن كه بياورند به مثل اين قرآن نمىآورند مثلش را و اگر چه بعضى پشتيبان بعضى ديگر باشند . « سوره اسرى ، آيه 88 »\r\n( 2 ) ( هر يهودى ) آرزوى هزار سال عمر مىكند . « سوره بقره ، آيه 96 »\r\n","page_name":" 250 ","page_number":250},
  {"content":"\r\nدر اينجا دو نكته باقى مىماند كه تذكرش لازم است : يكى اينكه در ميان همه آيات تحدى در هيچيك به جز آيه مورد بحث نيامده بود كه اگر مىگوييد : قرآن افتراء به خدا است شما هم اين افتراء را بزنيد ، تنها در آيه مورد بحث است كه فرموده : * ( « فَأْتُوا بِعَشْرِ سُوَرٍ مِثْلِه مُفْتَرَياتٍ » ) * و شايد وجهش اين بوده باشد كه نوع عنايتى كه در اين آيه هست در ساير آيات تحدى نيست ، و نوع عنايتى كه در آنها هست در اين آيه نيست . عنايت در ساير آيات تحدى در اين بود كه اثبات كند منكرين قرآن نمىتوانند مثل قرآن و يا مثل سوره اى از قرآن را بياورند ، زيرا قرآن مشتمل بر جهاتى است كه قدرت بشرى متعلق به آن نمىشود ، و جز خداى تعالى كسى نمىتواند آن جهات را در كلام خود بگنجاند ، و به همين جهت كلام در آن آيات بطور مطلق آمده است . ولى در آيه مورد بحث به قرينه اينكه به دنبالش جمله * ( « فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّه » ) * آمده دلالت دارد بر اينكه تحدى در آن ، به اين جهت است كه قرآن متضمن علمى است كه آن علم مختص به خداى تعالى است ، و غير از خداى تعالى كسى راهى به آن علم ندارد ، و اين خصيصه ذاتا چيزى نيست كه بتوان احتمال افتراء در آن داد ، يعنى ذاتا افتراء پذير نيست ، و بنا بر اين كانه فرموده : اين قرآن ذاتا طورى است كه افتراء پذير نيست ، ممكن نيست كسى آن را خود ساخته و به دروغ به خدا نسبت داده باشد ، براى اينكه متضمن امورى از علم الهى است كه غير خداى تعالى كسى به آن راه ندارد ، و اگر در اين معنا شك داريد ده سوره مثل آن بياوريد و به خدا افتراء بزنيد ، و در اين كار به هر كس دست يافتيد از او كمك بگيريد ، و اگر نتوانستيد بدانيد كه پس اين قرآن به علم مخصوص خدا نازل شده - دقت بفرماييد .\r\nنكته دوم اينكه ببينيم معناى تحدى به مثل در آنجا كه فرمود : « بِمِثْلِ هذَا الْقُرْآنِ » و يا « بِحَدِيثٍ مِثْلِه » و يا « بِسُورَةٍ مِثْلِه » و يا * ( « بِعَشْرِ سُوَرٍ مِثْلِه » ) * چيست ؟ وجه ظاهر در آن ، اين است كه وقتى كلامى به ادعاى مدعيش آيت و معجزه باشد ، اگر كسى بتواند مثل آن را بياورد توانسته است ادعاى آن مدعى را باطل كند و در ابطال آن به بيش از آوردن مثل آن نيازى ندارد ، و لازم نيست كه كلامى بهتر از آن از حيث صفات و خواص بياورد .\r\n\r\n\r\nولى بعضيها به مساله آوردن مثل ، اشكال كرده ، و گفته‌اند و يا ممكن است بگويند :\r\nصرف اينكه كسى نتواند مثل آن كلام را بياورد دلالت ندارد بر اينكه آن كلام معجزه است ، و مستند به رسول خدا ( ص ) نيست ، براى اينكه صفات كمالى در نوع بشر پيدا مىشود : يكى بليغ ، يكى نويسنده ، ديگرى شجاع ، و آن ديگرى سخى ، و افراد ديگر داراى\r\n","description":"","footnote":"","page_name":" 251 ","page_number":251},
  {"content":"\r\nفضايل ديگرند ، اين صفات كمال داراى مراتبى متفاوت و مختلفند ، بعضى از مردم در داشتن يكى از اين فضايل برتر از بعض ديگرند ، و چون چنين است قهرا اين فضايل مرتبه اى خواهد داشت كه فوق همه مراتب ديگر باشد ، مرتبه اى كه نهايت درجه اى باشد كه نفس بشر بتواند به آن برسد .\r\nپس ، هر صفتى از صفات كمال كه فرض شود در بين انسانها فردى پيدا خواهد شد كه عالىترين درجه آن را داشته باشد ، درجه اى كه هيچ كس ديگرى آن درجه را نداشته و همسنگ او در آن كمال نباشد .\r\nو اين معنا قابل انكار نيست و ضرورى است كه بين عموم افراد بشر كسى يافت خواهد شد كه از همه بشر بليغتر يا نويسنده تر يا شجاعتر يا سخىتر باشد همانطور كه فردى يافت مىشود كه از عموم بشر بلندقامتتر و يا سنگين جثه تر باشد ، وقتى چنين است چرا جايز نباشد كه رسول خدا ( ص ) همان فردى باشد كه از همه مردم فصيحتر و بليغتر بوده و قرآن كلام خود او باشد كلامى كه احدى نتواند در مقام معارضه با او برآيد ، و كلامش در موقفى باشد كه براى احدى از افراد بشر جاى پايى در آن موقف نباشد ؟ بنا بر اين ، صرف ناتوانى بشر از آوردن مثل آن كلام دليل نمىشود بر اينكه كلام او از ناحيه خداى تعالى بوده و ساخته دست بشر نيست ، زيرا ممكن است ساخته بشرى باشد كه مختص به آن جناب بوده و ديگران از آوردن چنان كلامى محروم باشند .\r\nاين چكيده آن ايرادى است كه گفتيم ممكن است كسى وارد كند ، و دافع اين احتمال اين است كه : هر چند صفات بشرى كه افراد در باره آن ، مورد مقايسه قرار گرفته‌اند در فردى بيشتر از فرد ديگر و يا كمتر از فرد ديگر يافت مىشود ، و ليكن اين صفات هر چه باشد موهبتى است كه اگر طبيعت بشرى افرادى را برخوردار از آن مىسازد به خاطر استعدادى است كه خدا در آن طبيعت ، و يا به عبارتى در طبيعت آن فرد نهاده ، و چنان نيست كه بدون هيچ منشاى و به صرف تصادف در آن فرد پيدا شود .\r\nو چون چنين است هر صفتى كه در فردى از افراد فرض شود كه مختص به او باشد و كسى به پايه او نرسد تا چه رسد به اينكه از او برتر باشد ، بالآخره منشاى دارد كه ديگران مىتوانند با تمرين مستمر و رياضت پىگير آن اعمالى كه فرد مورد نظر با آن محتوا انجام مىدهد انجام دهند ، و در پاره اى اعمال از او تقليد كنند تا به تدريج مثل او شوند ، و اگر نتوانستند در همه خصوصيات تنه به تنه او بزنند حد اقل در بعضى از كمالاتش مثل او شوند ، و آنچه براى فرد نابغه باقى مىماند اصالت و سبقت و پيش كسوتى باشد ، مثلا حاتم طائى هر چند\r\n","description":"","footnote":"","page_name":" 252 ","page_number":252},
  {"content":"\r\nفردى يگانه و بدون معارض در سخاوت بوده و كسى نمىتواند در اين فضيلت از او پيشى بگيرد ، ولى اين براى هر كس ممكن است كه در راه كسب اين فضيلت رياضت بكشد ، و تمرين مستمر داشته باشد تا بتواند در آخر ، مرتبه اى از سخاوت حاتم را از خود بروز دهد ، هر چند كه نتواند در همه مراتبش از او پيشى بگيرد .\r\nآرى ، كمالات معنوى و انسانى كه در حقيقت منابع اعمال آدمى ، و اعمال آدمى آثار آن منابع است ، راهش اين راه و وضعش اين وضع است ، و هر انسانى مىتواند با تمرين و ممارست پىگير اين راه را ادامه دهد ، و مراقب باشد از آن منحرف نگردد ، تا وقتى كه آن صفتى كه در پى كسب آن است ملكه اش شده كارش به جايى برسد كه هر عملى مىكند نشان دهنده آن صفت باشد حال يا حد كامل آن صفت را نشان دهد و يا پايينتر از آن را .\r\nپس روى اين حساب اگر قرآن كريم گفتار شخص رسول خدا ( ص ) بود و فرض كنيم كه رسول خدا ( ص ) بليغترين و فصيحترين انسان دنيا بوده ، هر كس ديگرى مىتواند اهتمام به خرج دهد ، و بر طبق روشى كه آن جناب داشته و توانسته آن نظم بديع و بى سابقه را در كلام خود به كار برد تمرين كند ، و اگر نتوانست در همه قرآن با آن جناب معارضه نمايد حد اقل در بعضى از كلمات او - مثلا در يك سوره - از آن جناب تقليد نموده يك سوره مثل قرآن درست كند .\r\nآرى ، قرآن كريم در هيچيك از آيات تحديش نفرموده « اگر شك داريد كه اين كلام از ناحيه خداى تعالى نازل شده يك سوره بليغتر از آن و يا بهتر از آن و يا يك حديثى بليغتر و بهتر از آن بياوريد » تا كسى در رد آن تحدى بگويد : قرآن بليغترين كلام و يا بهترين كلام بشر است و ديگر هيچ بشرى نمىتواند بليغتر و بهتر از آن را به وجود آورد ، و نتيجه بگيرد كه عدم توانايى بشر بر آوردن كلامى بليغتر از قرآن دليل نيست بر اينكه قرآن كلام غير بشر است ، بلكه فرموده : « مثل آن را بياوريد » و يا « يك سوره مثل آن را بياوريد » و يا « يك حديث مثل آن را بياوريد » و كسى نمىتواند انكار كند كه هر انسانى مىتواند مثل كلام غير خود را درست كند ، هر چند كه فرض شود آن غير به بيانى كه گذشت نابغه در كلام باشد ، پس اشكالى كه كرده بودند با كلمه « مثله » پاسخ داده شد .\r\n* ( « فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّه وَأَنْ لا إِله إِلَّا هُوَ فَهَلْ أَنْتُمْ مُسْلِمُونَ » ) * اجابت و استجابت دعوت هر دو به يك معنا است .\r\nاز ظاهر سياق و زمينه كلام بر مىآيد كه خطاب در اين آيه به مشركين است ، و تتمه\r\n","description":"","footnote":"","page_name":" 253 ","page_number":253},
  {"content":"\r\nكلامى است كه رسول خدا ( ص ) در جمله « قل . . . » از طرف خداى تعالى مامور شده آن كلام را به مشركين بگويد . و بنا بر اين ، پس ضمير جمع در جمله * ( « فَإِلَّمْ يَسْتَجِيبُوا » ) * به آلهه و هر كسى برمىگردد كه در جمله * ( « وَادْعُوا مَنِ اسْتَطَعْتُمْ مِنْ دُونِ اللَّه » ) * قرار شد مشركين آنان را به كمك بطلبند .\r\nو معناى آيه اين است كه : حال اگر شما مشركين ، آلهه و جن و انس و بليغترين اهل لسان خود را كه عارف به اسلوبهاى كلامى هستند و يا از علماى اهل كتابند كه نزد خود كتب آسمانى دارند و از اخبار انبياء و امتها با خبرند و يا كاهنانى هستند كه همواره از القائات شيطانهاى جنى استمداد مىكنند ، و يا اهل علم و فهم از ساير طبقات مردمند و متخصص در معارفشناسى هستند و به همه اطراف و جوانب معارف آشنايى دارند به كمك خوانديد و آنان شما را اجابت نكردند ، پس بدانيد كه اين قرآن ساخته و پرداخته علم و تخصص من و غير من كه شما احتمالش را مىدهيد و خيال مىكنيد او به من تعليم داده نيست ، بلكه كلامى است الهى كه خداى تعالى آن را به علم خود نازل كرده و نيز بدانيد كه آن توحيدى كه من شما را به سوى آن دعوت مىكنم حق است ، چون اگر غير از خداى تعالى صاحب اين كلام خدايى ديگر مىبود او شما را در اين دعوت ما كمك مىكرد و تنهايتان نمىگذاشت ، آيا اى مشركين باز بر كفر و شرك خود پافشارى مىكنيد و يا آنكه تسليم خدا و منقاد در برابر امر او مىشويد ؟\r\n\r\n\r\nبنا بر اين ، اينكه فرمود : * ( « فَإِلَّمْ يَسْتَجِيبُوا لَكُمْ » ) * در معناى اين است كه بگوييم : اگر بعد از استمداد از هر كس كه توانستيد دعوت كنيد باز هم قادر نشديد با قرآن معارضه كنيد . . . براى اينكه آن اسبابى كه باعث مىشود آنان تواناى بر معارضه شوند ، همان قدرت بيان و قريحه بلاغتى است كه دارند ، و خود معتقد بودند كه اين قريحه را آلهه شان به آنان داده نه خداى تعالى ، و تازه آلهه شان هر چه داشته به آنان نداده چيزهايى ديگر نيز دارند كه اگر مشركين آن آلهه را به كمك بطلبند مىتوانند چيزهايى كه تا كنون به آنان نداده‌اند بدهند . خوب وقتى آنان نزد آلهه خود چيزهايى سراغ دارند و نيز نزد غير آلهه از كسانى كه به مددشان خواهند آمد چيزهايى سراغ دارند قاعدتا بايد در آوردن مثل قرآن كه به عقيده آنان كلام يك بشر است موفق شوند ، و اگر اين مددكاران دعوت مشركين را اجابت نكردند و در مقام معارضه با قرآن بر نيامدند ، قهرا دستشان از تمامى سببهايى كه به عقيده آنان سبب و مايه قدرت است ، قطع شده و قدرتشان سلب مىگردد ، پس لازمه اجابت نكردن مددكاران نامبرده ، قدرت نداشتن مشركين بر معارضه است ، و لازمه اش اين است كه حتى با قدرت و قريحه اى كه خودشان دارند نتوانند معارضه كنند ، و بر اين حساب در آيه شريفه كنايه اى به كار رفته .\r\n","description":"","footnote":"","page_name":" 254 ","page_number":254},
  {"content":"\r\n\r\n\r\n* ( « فَاعْلَمُوا أَنَّما أُنْزِلَ بِعِلْمِ اللَّه » ) * - ظاهرا منظور از كلمه « علم اللَّه » علم مختص به خداى تعالى است ، و آن عبارت است از غيبى كه غير خداى تعالى كسى را بدان راهى نيست مگر به اذن خود او ، هم چنان كه در جاى ديگر نيز متعرض اين معانى شده و فرموده : « لكِنِ اللَّه يَشْهَدُ بِما أَنْزَلَ إِلَيْكَ أَنْزَلَه بِعِلْمِه » « 1 » و نيز فرموده : « ذلِكَ مِنْ أَنْباءِ الْغَيْبِ نُوحِيه إِلَيْكَ » « 2 » و نيز فرموده :\r\n« عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ » « 3 » ، و نيز فرموده : « إِنَّه لَقُرْآنٌ كَرِيمٌ فِي كِتابٍ مَكْنُونٍ لا يَمَسُّه إِلَّا الْمُطَهَّرُونَ تَنْزِيلٌ مِنْ رَبِّ الْعالَمِينَ » « 4 » .\r\nپس معناى آيه چنين مىشود : اگر نتوانستيد به هيچ سببى - غير از خداى تعالى - كه شما به آن دل بسته‌ايد با قرآن معارضه كنيد ، پس يقين كنيد كه اين قرآن جز از ناحيه سببى غيبى نازل نشده بلكه از انباء و اخبار غيب است كه مختص به خداى تعالى است ، پس او است كه آن را بر من نازل كرده و به وسيله آن با من تكلم كرده و خواسته است نخست خود من معارف حقه و ذخاير هدايت آن را بفهمم ، و سپس به شما تفهيم كنم .\r\nمفسرين در معناى جمله مورد بحث توجيهات ديگرى كرده‌اند ، بعضى « 5 » گفته‌اند : منظور اين است كه قرآن با علم و آگاهى و اطلاع خداى تعالى نازل شده ، و او شاهد بر نزولش بوده .\r\nبعضى ديگر گفته‌اند : منظور اين است كه اين قرآن طورى نازل شده كه خدا مىداند كسى نمىتواند با آن معارضه كند ، زيرا قرآن قابل معارضه نيست . و يا اين است كه تنها خدا به نظم و ترتيب آن آگاه است ، و غير خدا كسى آگاه نيست . ولى همه اينها معانى سست و دور از فهم است .\r\nو جمله مورد بحث كه مىفرمايد : * ( « أَنَّما أُنْزِلَ بِعِلْمِ اللَّه » ) * بيانگر يكى از دو نتيجه اى است كه از اجابت نكردن آلهه گرفته مىشود . و نتيجه ديگرش را جمله * ( « وَأَنْ لا إِله إِلَّا هُوَ » ) *\r\n\r\n","description":"","footnote":"\r\n( 1 ) ولى خدا گواهى مىدهد به حقانيت آنچه به تو نازل كرده چون هر چه نازل كرده به علم خود نازل كرده . « سوره نساء ، آيه 166 »\r\n( 2 ) اين از اخبار غيب است كه به تو وحى مىكنيم . « سوره يوسف ، آيه 102 »\r\n( 3 ) او است عالم به غيب ، پس غيب خود را در احاطه كسى قرار نمىدهد ، مگر رسولى كه خودش بپسندد . « سوره جن ، آيه 27 »\r\n( 4 ) كه آن كلام ، قرآنى است آبرومند كه در كتابى نهفته و ناديدنى قرار داشت ، كتابى كه جز پاك شدگان با آن تماسى ندارند ، و اين قرآن از ناحيه رب العالمين نازل شده ( و در خور فهم بشر گشته ) . « سوره واقعه ، آيه 80 »\r\n( 5 ) تفسير مجمع البيان ، ج 3 ، جزء 12 ، ص 124 ، ( به نقل از مجاهد )\r\n","page_name":" 255 ","page_number":255},
  {"content":"\r\nبيان مىكند ، و به دست آمدن اين نتيجه به دو وجه است : يكى اينكه وقتى مشركين در امر مهمى از امورات خود ، آلهه خود را مىخوانند و - مثلا در همين پاسخگويى به تحدى قرآن - وقتى از آن آلهه كمك مىخواهند ، و آلهه اجابتشان نمىكنند ، همين معنا كشف مىكند كه اين آلهه چيزى به جز خيال نيست ، براى اينكه إله وقتى إله است كه وقتى بنده مضطر و بيچاره اش او را مىخواند اجابت كند آن هم در موقعيتى كه استمداد مشركين به نفع خود آلهه است ، زيرا قرآن كريم آمده تا تار و پود آلهه را بباد دهد و بساط آلهه پرستى را يكسره برچيند ، و مردم را - كه تا - كنون براى آنها حريمى و حرمتى قائل بودند - از آنها منصرف نموده متوجه خداى تعالى كند ، اگر امروز به فرياد دوستان خود - يعنى مشركين - نرسند و آنان را در معارضه با قرآن كمك نكنند بازار خود آنها برچيده مىشود ، و ما مىبينيم كه كمك نكردند ، و اين روشنترين دليل است بر اينكه إله و معبود نبودند .\r\nوجه دوم اينكه ، اگر صحيح باشد كه قرآن حق است و از ناحيه خدا نازل شده قهرا هر چه مىگويد درست و هر خبرى مىدهد راست است ، و يكى از خبرهايى كه مىدهد اين است كه غير از خداى تعالى هيچ معبود و الهى نيست ، و از همين جا مىفهميم كه جمله « لا إله الا اللَّه » نتيجه اجابت نكردن إله است ، هم چنان كه فهميديم خداى تعالى قرآن را به علم خود نازل كرده .\r\n\r\n\r\n* ( « فَهَلْ أَنْتُمْ مُسْلِمُونَ » ) * - يعنى وقتى به دليل اجابت نكردن شركايتان و هم به دليل عجز خودتان از آوردن مثل قرآن ، برايتان معلوم شد كه اين كتاب از ناحيه خداى تعالى است آيا تسليم دانسته هاى خود كه همان توحيد خداى سبحان و آسمانى بودن اين كتاب است مىشويد ؟ و آيا مىپذيريد كه خداى تعالى اين كتاب را به علم خود نازل كرده ؟ پس اين سؤال در حقيقت امر به اسلام آوردن است . همه اين مطالب امورى است كه از ظاهر آيه استفاده مىشود .\r\nولى بعضى « 1 » گفته‌اند : خطاب در اين جمله به شخص رسول خدا ( ص ) است ، و اگر خطاب را به صيغه جمع آورده با اينكه آن جناب يك نفر بوده صرفا به منظور تعظيم است ، و ضمير جمع غايب در جمله « لم يستجيبوا » به مشركين برمىگردد ، مىفرمايد : اى پيامبر ! اگر مشركين دعوت ترا كه با قرآن معارضه كنند نپذيرفتند ، پس خود بدان كه قرآن به علم خدا نازل شده و بدان كه خدا واحد است ، حال آيا تو تسليم امر او مىشوى ؟\r\n\r\n","description":"","footnote":"\r\n( 1 ) تفسير المنار ، ج 12 ، ص 47 ، تفسير الكشاف ، ج 2 ، ص 383 .\r\n","page_name":" 256 ","page_number":256},
  {"content":"\r\nو اين وجه درست نيست ، زيرا در زبان عرب احترام به وسيله استعمال صيغه جمع تنها در متكلم است كه در قرآن كريم در بسيارى موارد خداى تعالى از خودش تعبير فرموده به : « ما چنين و چنان كرديم و يا مىكنيم » ، و اما در خطاب و غيبت چنين تعبيرى سابقه ندارد .\r\nعلاوه بر اين ، استناد وحى الهى و تكلم ربانى به خداى تعالى استنادى ضرورى است و جاى شك نيست تا براى اثبات آن احتياج به دليل پيدا شود ، پس آنچه از وحى كه رسول خدا ( ص ) تلقى مىكند ، دلالتش بر اينكه كلام خدا است ، دلالتى ضرورى و بديهى است و احتياج ندارد به اينكه براى اثبات آن احتجاج شود ، و به رسول خدا ( ص ) بفرمايد : دليل اينكه قرآن كلام ما است اين آزمايش را به عمل بياور كه به مشركين بگويى مثل قرآن را بياورند تا اگر نياوردند يقين كنى كه قرآن كلام ما است . بله اين استدلال در كلام مخلوقين يعنى انسانها و جن و ملك و هر هاتف ديگرى بجا است و فرضا اگر هاتفى غيبى به شما سخنى بگويد جا دارد اضافه كند و بگويد : اگر شك دارى كه اين سخن از غيب است ، از ملائكه است ، از جن است ، به فلان دليل تمسك كن ، و نه تنها استدلالى بجا است بلكه لازم است ، زيرا بدون دليلى حسى و عقلى نمىشود آن سخن را به فرشته و يا جنى مستند كرد . و ما در سوره آل عمران در داستان زكريا مطالبى در اين باره گذرانديم ، و به زودى بحث مستوفاى آن در جاى مناسب خواهد آمد - ان شاء اللَّه .\r\nاز اين هم كه بگذريم ، اصولا مخاطب قرار دادن رسول خدا ( ص ) به خطابى به مثل * ( « وَأَنْ لا إِله إِلَّا هُوَ » ) * و مثل * ( « فَهَلْ أَنْتُمْ مُسْلِمُونَ » ) * خالى از ركاكت نيست . از اين نيز كه بگذريم ، خود استدلال نيز استدلالى است ناتمام كه توضيحش را مىدهيم .\r\nبعضى « 1 » گفته‌اند : آيه شريفه خطابش هم متوجه رسول خدا ( ص ) و هم مؤمنين و يا تنها به مؤمنين است ، براى اينكه مؤمنين نيز در دعوت دينى و تحدى به قرآن كه كتاب پروردگارشان است و بر آنان نازل شده با رسول خدا ( ص ) شريكند ، و معناى آيه اين است كه : اگر مشركين شما را در پيشنهادتان كه همان معارضه با قرآن است اجابت نكردند ، پس بدانيد كه قرآن نازل شده به علم خدا است ، و بدانيد كه هيچ معبودى جز اللَّه نيست ، پس آيا شما تسليم خدا مىشويد ؟\r\nبعضى « 2 » از صاحبان اين توجيه ، وقتى متوجه عيب گفتار خود شدند كه معنا ندارد مؤمنين\r\n\r\n","description":"","footnote":"\r\n( 1 ) تفسير المنار ، ج 12 ، ص 47 ، تفسير الكشاف ، ج 2 ، ص 383 .\r\n( 2 ) تفسير المنار ، ج 12 ، ص 47 .\r\n","page_name":" 257 ","page_number":257},
  {"content":"\r\nرا كه داراى ايمان به خداى تعالى و به كتاب او بودند دعوت به پرستش خداى يكتا و به اين معنا كرد كه بدانند كتاب خدا نازل از ناحيه خداست ، و بدانند كه خدا يگانه است و هيچ شريكى ندارد ، ناگزير گفتار خود را اينطور اصلاح نمودند كه منظور از اين دعوت اين است كه شما مؤمنين وقتى ديديد كه مشركين از آوردن مثل قرآن عاجز شدند بر علم خود ( و اينكه مىدانيد قرآن از ناحيه خداست و به علم او نازل شده و معبودى جز خدا نيست ) ثبات قدم به خرج دهيد ، و معناى اينكه در آخر فرمود : * ( « فَهَلْ أَنْتُمْ مُسْلِمُونَ » ) * اين است كه آيا اين ثباتى كه گفتيم به خرج مىدهيد و بر اسلام خود و اخلاص در آن استوار مىمانيد ؟ اشكالى كه در اين توجيه هست اين است كه آيه را با اينكه عموم و اطلاق دارد بدون دليل مقيد كرده‌اند ، زيرا دليلى كه آورده‌اند تمام نيست ، چون اگر مشركين دعوت رسول خدا ( ص ) و مؤمنين را اجابت نموده و رفته باشند از آلهه خود و ساير كسانى كه اميد مساعدتشان را داشته‌اند كمك بگيرند و همه آنها خواهش پرستندگان خود را پذيرفته و جمع شده باشند ، و در آخر از آوردن مثل قرآن عاجز مانده باشند ، آن وقت است كه مىشود به خاطر اين دليل واضح به مؤمنين گفت : پس بدانيد - و به قول اين مفسر - و بر علم خود استوار بمانيد كه قرآن فوق كلام بشر است ، و چنين و چنان است ، زيرا در اين صورت حجت بر آنان تمام شده . و اما اگر مشركين به آن دستور كه فرمود : * ( « فَأْتُوا بِعَشْرِ سُوَرٍ مِثْلِه مُفْتَرَياتٍ » ) * عمل نكنند حال يا به خاطر اينكه يقين دارند كه قرآن كلام خدا است و به حق نازل از ناحيه او است و اگر مىگويند :\r\n« افتراء است » صرف لجبازى است و عناد وادارشان كرده ، نه اينكه به راستى معتقد به گفته خويش باشند و يا در قرآن شكى داشته باشند و يا اگر اين يقين را نداشته‌اند بدين جهت اقدام به معارضه نكردند كه مايوس از اجابت خدايان خود و معارضه با قرآن بودند ، و يا اصلا در اين كلام خود جد نداشتند ، و سخن بيهوده گفته‌اند ، ( در اين صورت چيزى به ايمان مؤمنين اضافه نمىشود ، تنها حجت بر خود كفار تمام مىشود ، و تمام شدن حجت بر كفار مبنى بر نظريه ما است كه گفتيم خطاب در آيه متوجه مشركين است ) .\r\nو خلاصه : اگر مشركين دعوت رسول خدا و يا مؤمنين و يا هر دو را نپذيرند اين نپذيرفتنشان به تنهايى دليل نمىشود بر اينكه قرآن از ناحيه خداى تعالى نازل شده مگر آنكه قبلا مشركين شركاء و ياران خود را دعوت به معارضه كرده باشند و آن شركاء اجابت نكرده باشند و ما مىدانيم كه از مشركين دعوتى اين گونه صورت نگرفته بود ، تنها خود مشركين بودند كه پيشنهاد رسول خدا ( ص ) و مؤمنين را قبول نكردند ، و قبول نكردن خود آنان هيچ سودى نمىبخشد . پس چاره اى جز اين نيست كه بگوييم معناى آيه اين است كه : اى رسول و اى\r\n","description":"","footnote":"","page_name":" 258 ","page_number":258},
  {"content":"\r\nمؤمنين ! اگر مشركين رفتند تا خدايان و ياران جنى و انسى خود را دعوت كنند ولى كسى دعوتشان را نپذيرفت ، و خود مشركين هم دعوت شما را قبول نكردند ، پس بدانيد كه اين قرآن به علم خدا نازل شده و . . . و اين همان تقييدى است كه قبلا گفتيم دليلى بر آن نيست .\r\nعلاوه ، بنا بر اين توجيه خداى تعالى مؤمنين را امر كرده كه در صورت تحقق يك امر فرضى كه هرگز تحقق نمىيابد ايمان بياورند و يا در ايمان خود استوار شوند ، و كلام خداى تعالى اجل است از چنين چيزى ، و اگر هم منظور اين بوده باشد كه به مؤمنين بفهماند مشركين نمىتوانند مثل قرآن را بياورند ، هر چند كه همه شركاء و يارانى كه سراغ دارند به كمك بگيرند ، حق كلام اين بود كه بفرمايد : پس اگر دعوت شما را اجابت نكردند و هرگز هم اجابت نخواهند كرد پس بدانيد كه . . . .\r\nهم چنان كه نظير اين تعبير را در جاى ديگر كه چنين منظورى در بين بوده آورده و فرموده است : « وَإِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِه وَادْعُوا شُهَداءَكُمْ مِنْ دُونِ اللَّه إِنْ كُنْتُمْ صادِقِينَ فَإِنْ لَمْ تَفْعَلُوا وَلَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ أُعِدَّتْ لِلْكافِرِينَ » « 1 » .\r\n\r\n\r\n* ( « مَنْ كانَ يُرِيدُ الْحَياةَ الدُّنْيا وَزِينَتَها نُوَفِّ إِلَيْهِمْ أَعْمالَهُمْ فِيها وَهُمْ فِيها لا يُبْخَسُونَ » ) * مصدر « توفية » كه فعل « نوفى » از آن مشتق شده به معناى رساندن حق به صاحب آن است ، البته رساندن بطور كامل . و ماده « بخس » كه فعل مضارع مجهول « يبخسون » از آن گرفته شده به معناى كمتر دادن اجر مزدور است .\r\nاين آيه شريفه تهديد عليه كفارى است كه در برابر حق خاضع نمىشدند و يا آنكه حق بودن آن را فهميده بودند ولى زندگى دنيا را بر آخرت ترجيح داده آخرت را فراموش كرده بودند ، و در عين تهديد ايشان بيان بعضى از سنتهاى جارى در اسباب اين فراموشى نيز هست و روشن مىشود كه چطور مىشود كفار از نعيم زندگى آخرت مايوس مىگردند .\r\nتوضيح اينكه ، عمل آدمى هرطور كه باشد تنها آن نتيجه اى را كه منظور آدمى از آن عمل است به او مىدهد ، اگر منظورش نتيجه اى دنيوى باشد نتيجه اى كه شانى از شؤون زندگى\r\n\r\n","description":"","footnote":"\r\n( 1 ) و اگر در باره آنچه ما بر بنده خود نازل كرده‌ايم شك داريد يك سوره مثل آن را بياوريد ، و از خدا گذشته هر شاهدى داريد دعوت كنيد اگر راست مىگوييد ، و اگر نكرديد و هرگز هم نخواهيد كرد ، پس بترسيد از آتشى كه آتشگيره آن سنگ و مردمند ، و براى كافران آماده شده است . « سوره بقره ، آيه 24 »\r\n","page_name":" 259 ","page_number":259},
  {"content":"\r\nدنياى او را اصلاح مىكند ، از مال و جمال و جاه ، و يا بهتر شدن وضعش ، عملش آن نتيجه را مىدهد ، البته در صورتى آن نتيجه را مىدهد كه ساير اسبابى كه در حصول اين نتيجه مؤثرند مساعدت بكنند ، و عملى كه به اين منظور انجام شده نتايج أخروى را ببار نمىآورد ، زيرا فاعل آن ، قصد آن نتايج را نداشته تا آن نتايج به دستش بيايد ، و صرف اينكه عملى ممكن است و صلاحيت دارد كه در طريق آخرت واقع شود كافى نيست و رستگارى آخرت و نعيم آن را نتيجه نمىدهد ، مثلا احسان به خلق و حسن خلق ( هم مىتواند به نيت دوستيابى و جاه طلبى و نان قرض دادن انجام شود ، و هم به نيت پاداش اخروى و تحصيل خوشنودى خداى تعالى ) اگر به نيت خوشنودى خدا انجام نشود باعث اجر و پاداش اخروى و بلندى درجات نمىشود .\r\nبه همين جهت است كه مىبينيم بعد از جمله مورد بحث فرموده : * ( « أُولئِكَ الَّذِينَ لَيْسَ لَهُمْ فِي الآخِرَةِ إِلَّا النَّارُ وَحَبِطَ ما صَنَعُوا فِيها وَباطِلٌ ما كانُوا يَعْمَلُونَ » ) * ، و خبر داده كه آنان وقتى وارد در حيات آخرت مىشوند ، وارد در خانه اى مىشوند كه حقيقت و واقعيتش آتشى است كه تمامى اعمال دنيايى آنان را مىخورد ، آن طور كه آتش هيزم را از بين مىبرد ، خانه اى كه آنچه در نظر اين دنياپرستان زيبا و مايه خرسندى بود نابود مىسازد و آنچه را كه كردند بى نتيجه و خنثى مىنمايد . آرى دار آخرت چنين واقعيتى دارد و به همين جهت در جاى ديگر قرآن آن را « دار البوار : خانه هلاكت و نابودى » ناميده مىفرمايد : « ألَمْ تَرَ إِلَى الَّذِينَ بَدَّلُوا نِعْمَتَ اللَّه كُفْراً وَأَحَلُّوا قَوْمَهُمْ دارَ الْبَوارِ جَهَنَّمَ يَصْلَوْنَها » « 1 » . با اين بيان روشن مىشود كه هر يك از دو جمله * ( « حَبِطَ ما صَنَعُوا فِيها » ) * ، و * ( « وَباطِلٌ ما كانُوا يَعْمَلُونَ » ) * به نوعى مفسر و بيانگر جمله * ( « أُولئِكَ الَّذِينَ لَيْسَ لَهُمْ فِي الآخِرَةِ إِلَّا النَّارُ » ) * مىباشند .\r\nآنچه تا اينجا گفته شد دو نكته را روشن ساخت : نكته اول اينكه ، مراد از توفيه اعمال و پرداخت كامل اعمال به آنان ، پرداخت كامل نتايج اعمال آنان و رساندن آثارى است كه اعمالشان به حسب نظام اسباب و مسببات دارد ، نه آن نتايجى كه خود آنان از اعمالشان در نظر داشتند ، و به اميد رسيدن به آن نتايج ، زحمت اعمال را تحمل كردند ، دليلش هم اين است كه در اين نشاه از هر عملى آن نتيجه اى عايد صاحب عمل مىشود كه همه اسباب و عوامل دستاندركار آن عمل ، براى آن عمل معين كرده‌اند ، نه آن نتيجه اى كه صاحب عمل در نظر\r\n\r\n","description":"","footnote":"\r\n( 1 ) آيا نديدى افرادى را كه نعمت خداى را به جاى اينكه مبدل كنند بر نعمتى آخرتى ، مبدل كردند به كفر ، و اطرافيان خود را به دار البوار كشاندند ، به جهنمى كه افروخته اش مىسازند . « سوره ابراهيم ، آيه 28 و 29 »\r\n","page_name":" 260 ","page_number":260},
  {"content":"\r\nگرفته ، و بر اين حساب بايد دانست كه چنين نيست كه هر كس به هر آرزويى كه دارد برسد ، بلكه به آن نتايجى مىرسد كه عوامل مؤثر در زندگى و افعال او معين كرده باشند .\r\nو خداى تعالى در جاى ديگر از كلام مجيدش از اين حقيقت اينطور تعبير كرده كه :\r\n« وَمَنْ كانَ يُرِيدُ حَرْثَ الدُّنْيا نُؤْتِه مِنْها وَما لَه فِي الآخِرَةِ مِنْ نَصِيبٍ » « 1 » ، ملاحظه مىكنيد كه در اين آيه نفرموده : « نؤته اياه - ما هر منظورى كه داشته به او مىدهيم » بلكه فرموده : « نؤته منها - پاره اى از آن بهره ها را به او مىدهيم » . و باز در جاى ديگر فرموده : « مَنْ كانَ يُرِيدُ الْعاجِلَةَ عَجَّلْنا لَه فِيها ما نَشاءُ لِمَنْ نُرِيدُ ثُمَّ جَعَلْنا لَه جَهَنَّمَ يَصْلاها مَذْمُوماً مَدْحُوراً » « 2 » ، كه در اين آيه علاوه بر آن نكته اى كه در آيه قبلى بود اين بيان اضافى را هم دارد كه چنان نيست كه هر كس هر چه بخواهد و به همان مقدار كه خواسته به او مىرسد ، بلكه زمام امور دنيا به دست خداى سبحان است ، و طبق آنچه سنت اسباب بر آن جريان دارد به هر كس هر مقدار كه بخواهد مىدهد و هر چه را نخواهد نمىدهد ، هر كه را كه بخواهد مقدم مىدارد و هر كه را بخواهد عقب مىاندازد .\r\nنكته دوم اينكه اين دو آيه ، يعنى آيه * ( « مَنْ كانَ يُرِيدُ الْحَياةَ الدُّنْيا وَزِينَتَها نُوَفِّ إِلَيْهِمْ أَعْمالَهُمْ » ) * - تا آخر آيه بعدى - حقيقتى از حقايق الهى را بيان مىكند .\r\n\r\nبحث روايتى\r\n\r\nمرحوم كلينى در كافى در ذيل آيه * ( « أَلا إِنَّهُمْ يَثْنُونَ صُدُورَهُمْ » ) * به سند خود از ابن محبوب از جميل بن صالح از سدير از ابى جعفر ، امام باقر ( ع ) روايت كرده كه فرمود : جابر بن عبد اللَّه به من خبر داد كه مشركين وقتى پيرامون كعبه به رسول خدا ( ص ) برمىخوردند ، بعضىها سر و كمر خود را اينطور خم مىكردند و جامه اى به سر خود مىانداختند تا رسول خدا ( ص ) آنها را نبيند ، در اين باره بود كه خداى عز و جل اين جمله را نازل كرد : * ( « أَلا إِنَّهُمْ يَثْنُونَ . . . » ) * « 3 »\r\n\r\n","description":"","footnote":"\r\n( 1 ) و هر كس منظورش از اعمالى كه مىكند بهره هاى دنيوى باشد ما پاره اى از آن بهره ها را به او مىدهيم ولى ديگر در آخرت بهره اى اخروى ندارد . « سوره شورى ، آيه 20 »\r\n( 2 ) هر كس دنياى نقد را بخواهد ، ما از اين نقد به هر مقدار كه خود بخواهيم ( نه به هر مقدار كه او خواسته است . آن هم نه به هر كس بلكه ) به هر كس كه خود بخواهيم مىدهيم و سپس جهنمى برايش مقرر مىداريم تا او در كمال سر افكندگى و مطرودى ، آن جهنم را بر افروزد . « سوره اسرى آيه 18 » .\r\n( 3 ) روضه كافى ، ص 144 ، ح 115 .\r\n","page_name":" 261 ","page_number":261},
  {"content":"\r\nو در الدر المنثور است كه ابن ابى شيبه و ابن منذر و ابن ابى حاتم و ابو الشيخ از ابى رزين روايت كرده كه گفت : يكى از مشركين كمر خود را خم مىكرد و خود را با جامه اش پنهان مىساخت . « 1 »\r\nو در مجمع البيان از على بن الحسين و ابى جعفر و جعفر بن محمد روايت شده كه فرمود :\r\nكلمه « يثنونى » بر وزن « يفعوعل » است « 2 » .\r\n\r\n\r\nو در تفسير عياشى از محمد بن فضيل از جابر از ابى جعفر ( ع ) روايت شده كه فرمود : مردى از باديه نشينان نزد رسول خدا ( ص ) آمد و عرضه داشت : يا رسول اللَّه ! من داراى پسران و دختران و برادران و خواهران و پسر زاده ها و دختر زاده ها و برادر زاده ها و خواهر زاده هايى هستم ، و زندگى بر ما خفيف است - يعنى در سطحى بسيار پايين زندگى مىكنيم - اگر صلاح مىدانى دعا كن خداى تعالى به زندگى ما وسعت و گشايشى دهد .\r\nامام ( ع ) فرمود : وقتى كلام آن مرد به اينجا رسيد گريه اش گرفت و مسلمانان به حال او رقت كردند ، رسول خدا ( ص ) اين آيه را تلاوت فرمود : * ( « وَما مِنْ دَابَّةٍ فِي الأَرْضِ إِلَّا عَلَى اللَّه رِزْقُها وَيَعْلَمُ مُسْتَقَرَّها وَمُسْتَوْدَعَها كُلٌّ فِي كِتابٍ مُبِينٍ » ) * ، آن گاه فرمود :\r\nهر كس كه اين گونه شكمهاى گرسنه را كه رزقشان از ناحيه خداى تعالى ضمانت شده تكفل كند خداى تعالى رزق او را ريزان كند آن چنان كه آب در سراشيبى فرو مىريزد ، آن گاه رسول خدا ( ص ) دعا كرد و مسلمانان آمين گفتند .\r\nامام باقر ( ع ) سپس فرمود : شخصى كه آن مرد را در زمان عمر ديده و حال او را پرسيده بود به من گفت كه آن مرد در جوابم گفت : « بعد از دعاى رسول خدا ( ص ) داراى بهترين وضع شدم ، وضعم در ميان افرادى كه خدا رزق حلالشان داده از همه بهتر و مالم از همه بيشتر است » . « 3 »\r\nو در الدر المنثور است كه حكيم ترمذى در كتاب « نوادر الاصول » خود ، و حاكم - وى حديث را صحيح دانسته - و ابن مردويه ، و بيهقى در كتاب « شعب الايمان » از ابن مسعود از رسول خدا ( ص ) روايت كرده‌اند كه گفت : رسول خدا ( ص ) فرمود :\r\nوقتى مقدر شده باشد كه يكى از شما در سرزمينى از دنيا برود ، براى او حاجتى پيش مىآيد كه\r\n\r\n","description":"","footnote":"\r\n( 1 ) الدر المنثور ، ج 3 ، ص 320 .\r\n( 2 ) مجمع البيان ، ج 5 ، ص 142 .\r\n( 3 ) تفسير عياشى ، ج 2 ، ص 139 .\r\n","page_name":" 262 ","page_number":262},
  {"content":"\r\nمجبور شود به آن سرزمين سفر كند و سفر خواهد كرد تا آخرين گامى كه مقدر شده بردارد بر مىدارد ، آن گاه در همان نقطه قبض روح و آن زمين در روز قيامت او را بيرون مىاندازد و مىگويد : پروردگارا اين آن امانتى است كه به من سپردى . « 1 »\r\nمؤلف : تفسير بودن اين روايت براى آن آيه خيلى روشن نيست .\r\nو در كافى به سند خود از ابى حمزه ثمالى از امام باقر ( ع ) روايت كرده كه فرمود : رسول خدا ( ص ) در حجة الوداع فرمود : مردم ! آگاه باشيد كه جبرئيل ( روح الامين ) به دلم انداخت كه هيچ انسانى از دنيا نمىرود مگر بعد از آنكه رزقى كه برايش معين شده تا به آخر خورده باشد ، بنا بر اين ، از خدا بترسيد و در طلب رزق معتدل باشيد و دير رسيدن چيزى از رزق ، شما را واندارد به اينكه آن را با ارتكاب يكى از گناهان طلب كنيد ، زيرا خداى تعالى ارزاق را كه بين خلق خود تقسيم كرده حلالش را تقسيم كرده ، نه حرامش را .\r\nبنا بر اين هر كس از خدا پروا كند و خويشتندار باشد ، خداى عز و جل رزق او را از راه حلال مىرساند و هر كس پرده پوشش خدايى را پاره كند و رزق خويش را از راه غير مشروع به دست بياورد خداى تعالى از باب قصاص همان مقدار از رزق حلال او را دريغ نموده ، در عين حال در حساب او محاسبه مىكند . « 2 »\r\nمؤلف : اين روايت از روايات مشهورى است كه هم عامه و هم خاصه به طرقى بسيار ، آن را روايت كرده‌اند .\r\nو در تفسير عياشى از ابى الهذيل از امام صادق ( ع ) روايت شده كه فرمود :\r\nخداى سبحان ارزاق را بين بندگانش تقسيم نمود و مقدار بسيارى را زيادى آورده كه آن را بين هيچكس تقسيم نكرده و آيه « وَسْئَلُوا اللَّه مِنْ فَضْلِه » به همين زيادت اشاره نموده مىفرمايد : از آنچه خداى تعالى زيادى آورده درخواست كنيد . « 3 »\r\nمؤلف : اين روايت از رسول خدا ( ص ) نيز نقل شده و ما در تفسير آيه شريفه « وَتَرْزُقُ مَنْ تَشاءُ بِغَيْرِ حِسابٍ » « 4 » و آيه شريفه « وَسْئَلُوا اللَّه مِنْ فَضْلِه » « 5 » پاره اى روايات در اين معنا آورديم .\r\n\r\n","description":"","footnote":"\r\n( 1 ) الدر المنثور ، ج 3 ، ص 321 .\r\n( 2 ) اصول كافى ، ج 2 ، ص 74 .\r\n( 3 ) تفسير عياشى ، ج 1 ، ص 239 .\r\n( 4 ) « سوره آل عمران ، آيه 27 » .\r\n( 5 ) « سوره نساء ، آيه 32 » .\r\n","page_name":" 263 ","page_number":263},
  {"content":"\r\n\r\n\r\nو در كافى از امام صادق ( ع ) روايت شده كه فرمود : امير المؤمنين بارها مىفرمود : بدانيد و به يقين بدانيد كه خداى عز و جل به هيچ بنده اى هر قدر هم تلاشگر باشد و هر قدر زرنگى و چاره انديشىاش عظيم باشد و بسيار حيله گر و نيرنگ باز باشد اجازه نمىدهد از مقدراتى كه او در ذكر حكيم برايش تقدير كرده پيشى گرفته و آن مقدرات را تغيير دهد . ايها الناس ! هيچ انسانى به علت مهارتش نمىتواند پشيزى از آنچه برايش مقدر شده زيادتر به دست آورد و هيچ انسانى به علت حماقت و كودنىاش پشيزى از آنچه برايش مقدر شده كمتر نمىگيرد .\r\nو بنا بر اين كسى كه به اين دو نكته علم و اعتقاد داشته و بر طبق آن عمل كند در به دست آوردن بهره اش از ساير مردم راحتتر است ، و كسى كه به اين معانى علم دارد و ليكن بر طبق آن عمل نمىكند در خسارتش از همه مردم خاسرتر و زيانكارتر است ، و چه بسيار افرادى كه غرق نعمتند ولى خدا به منظور استدراج غرق نعمتشان كرده و چه بسيار گرفتاران و تهى دستانى كه خدا خيرشان را در تهى دستى ديده .\r\nبنا بر اين ، اى تلاشگر در تلاش خود از خدا پروا داشته باش و در شتابت كوتاه بيا ، و از خواب غفلتت بيدار شو ، و در آنچه از ناحيه خداى عز و جل به زبان پيامبر گرامىاش جارى شده تفكر كن . . . « 1 »\r\nو در كافى به سند خود از ابن ابى عمير از عبد اللَّه بن حجاج از امام صادق ( ع ) روايت كرده كه فرمود : محمد بن منكدر بارها مىگفت من خيال نمىكردم كه على بن الحسين ( ع ) فرزندى از خود به يادگار خواهد گذاشت كه از خودش بهتر باشد ، و چون فرزندش محمد بن على را ديدم رفتم تا او را موعظه اى كنم ، ولى او مرا موعظه كرد . دوستانش از او پرسيدند به چه چيز تو را موعظه كرد ؟ گفت : روزى كه هوا بسيار گرم بود به اطراف مدينه رفتم و به ابو جعفر محمد بن على كه مردى تنومند بود برخوردم و ديدم كه به دست دو غلام و يا آزاد شده سياه تكيه كرده است در دل با خود گفتم سبحان اللَّه ! مرد محترمى از محترمين قريش در اين ساعت روز و با چنين حالتى به دنبال دنيا برخاسته جا دارد او را موعظه اى كنم و حتما اين كار را خواهم كرد .\r\nلا جرم به نزديكش رفته سلام كردم ، ايشان در حالى كه عرق از سر و رويش مىريخت با حالتى كه بيانگر بى مهرى بود جواب سلامم را داد . عرض كردم : خدا تو را اصلاح كند آيا اين درست است كه مردى محترم از شيوخ قريش در اين ساعت و با اين حالت در طلب دنيا باشد ؟ و\r\n\r\n","description":"","footnote":"\r\n( 1 ) كافى\r\n","page_name":" 264 ","page_number":264},
  {"content":"\r\nآيا اگر در همين حال اجلت فرا رسد فكر مىكنى كه در چه حالى از دنيا رفته باشى ؟ فرمود : اگر مرگ من در اين ساعت برسد در حالى رسيده كه من مشغول طاعت خداى عز و جل هستم و خود و عيالم را از تو و از مردم بى نياز مىكنم ، ترس من تنها از اين است كه مرگم در حالى برسد كه مشغول گناهى از گناهان باشم . گفتم : بله ، خدا رحمتت كند تو درست گفتى ، من آمدم تو را موعظه كنم تو مرا موعظه كردى . « 1 »\r\nو در همان كتاب از عبد الاعلى مولاى آل سام روايت كرده كه گفت : روزى تابستانى كه هوا بسيار گرم بود در يكى از راههاى مدينه به امام صادق ( ع ) برخورده عرض كردم : فدايت شوم آيا با آن وضعى كه نزد خداى تعالى و با آن قرابتى كه نسبت به رسول خدا ( ص ) دارى در مثل چنين روزى چرا خود را به زحمت مىاندازى ؟ فرمود : اى عبد الاعلى به طلب رزق برخاسته‌ام تا از كسى مثل تو بى نياز باشم . « 2 »\r\nمؤلف : بين اعتقاد به اينكه رزق تقسيم شود ، و بين امر به طلب رزق منافاتى نيست و اين معنا روشن است .\r\n\r\n\r\nو در الدر المنثور است كه طيالسى و احمد و ترمذى - وى حديث را حسن دانسته - و ابن ماجه و ابن جرير و ابن منذر و ابو الشيخ در كتاب « العظمة » و ابن مردويه و بيهقى در كتاب « الاسماء و الصفات » از ابى رزين روايت كرده‌اند كه گفته است : به رسول خدا ( ص ) عرضه داشتم پروردگار ما قبل از آنكه خلق خود را بيافريند كجا بود ؟ فرمود : در عمائى بود كه ما تحت و ما فوق آن هوا بود ، و عرش خود را بر آب خلق كرد . « 3 »\r\nمؤلف : كلمه « عماء » به معناى ابر و مه غليظى است كه جلو ديد چشم را بگيرد و كلمه « ما » در « ما تحت و ما فوق » موصوله است و مراد از « هوا » فضايى است كه از هر چيز خالى باشد ، هم چنان كه در جمله « أَفْئِدَتُهُمْ هَواءٌ - دلهايشان خالى است » به اين معنا آمده .\r\nممكن هم هست حرف « ما » نافيه و كلمه « هواء » به همان معناى معروفش باشد كه در اين صورت منظور از آن جمله ، اين مىشود كه : خداى تعالى در عمائى بود كه مانند ساير عماءها ( ابرها ) بالا و پائينش را هواء احاطه نداشت .\r\nو اين روايت از روايات تجسم است ( كه يا بايد طرح و طرد شود ، و يا توجيه گردد ) ،\r\n\r\n","description":"","footnote":"\r\n( 1 ) كافى ، بحار الانوار ، ج 11 ، ( حالات امام باقر ) ص 82 .\r\n( 2 ) كافى .\r\n( 3 ) الدر المنثور ، ج 3 ، ص 322 .\r\n","page_name":" 265 ","page_number":265},
  {"content":"\r\nو لذا آن را توجيه كرده‌اند به اينكه تعبير به عماء كنايه است از غيب ذات كه ديدگان از ديدنش ناتوان و عقول از دركش حيرانند .\r\nو در همان كتاب است كه احمد ، بخارى ، ترمذى ، نسايى و ابو الشيخ در كتاب « العظمة » و ابن مردويه و بيهقى در كتاب « الاسماء و الصفات » همگى از عمران بن حصين روايت كرده‌اند كه گفت : اهل يمن به رسول خدا ( ص ) عرضه داشتند : يا رسول اللَّه ! بما خبر بده از اول اين امر كه چگونه بوده است ؟ فرمود : خداى تعالى قبل از هر چيز بود ، و در آن هنگام عرش او بر آب بود ، و در لوح محفوظ ذكر همه چيز را نوشت و آن گاه آسمانها و زمين را خلق كرد . ( در اين هنگام شخصى ) ندا در داد كه : اى پسر حصين ماده شترت رفت ، من ( رسول خدا ( ص ) و مردم يمن را ترك گفته ) به دنبال شترم روانه شدم ديدم حيوان به طمع آب سرابهايى را كه در بيابان از دور مىبيند تعقيب مىكند ، و خلى متاسف شدم و دلم مىخواست از شترم چشمپوشى كرده خود را به حضور رسول خدا ( ص ) برسانم . « 1 »\r\nمؤلف : عده اى از رجال حديث اين روايت را از بريده نقل كرده‌اند ، و در آخر روايت آنان آمده كه بريده گفت : سپس شخصى نزدم آمد و گفت : ماده شترت فرار كرد ، من از محضر رسول خدا ( ص ) بيرون آمدم ، ولى برق سراب نگذاشت ببينم شتر در كدام طرف بيابان است ، و خيلى دلم مىخواست از آن صرف نظر كنم . و اينكه يك جريان به دو نفر نسبت داده شده خود دليل بر سستى و بى اعتبارى اين دو حديث است . « 2 »\r\n\r\n\r\nو باز در همان كتاب در ذيل جمله * ( « لِيَبْلُوَكُمْ أَيُّكُمْ أَحْسَنُ عَمَلًا » ) * آمده كه داوود بن محبر ( مركب ساز ) در كتاب « العقل » و ابن جرير و ابن ابى حاتم و حاكم در « التاريخ » و ابن مردويه از ابن عمر روايت كرده‌اند كه گفت : وقتى رسول خدا ( ص ) آيه * ( « لِيَبْلُوَكُمْ أَيُّكُمْ أَحْسَنُ عَمَلًا » ) * را تلاوت كرد ، پرسيدم : يا رسول اللَّه ! معناى اين جمله چيست ؟ فرمود : معنايش اين است كه خدا مىخواهد شما را بيازمايد و معلوم كند عقل كدامتان بهتر است . آن گاه فرمود : و عقل آن كسى از شما بهتر است كه از همه شما بيشتر از گناه و محارم الهى پرهيز كند و به طاعت خدا داناتر - و در نسخه اى ديگر عاملتر - باشد . « 3 »\r\nو در كافى با ذكر سند از سفيان بن عيينه از امام صادق ( ع ) روايت كرده كه\r\n\r\n","description":"","footnote":"\r\n( 1 ) الدر المنثور ، ج 3 ، ص 221 .\r\n( 2 و 3 ) الدر المنثور ، ج 3 ، ص 322 .\r\n","page_name":" 266 ","page_number":266},
  {"content":"\r\nدر تفسير اين كلام خداى عز و جل * ( « لِيَبْلُوَكُمْ أَيُّكُمْ أَحْسَنُ عَمَلًا » ) * فرمود : منظور خداى تعالى اين نيست كه كداميك از شما زيادتر عمل مىكنيد ، بلكه منظور اين است كه كداميك بيشتر به واقع اصابه مىكنيد ، يعنى درستتر عمل مىكنيد ، و ( منشا همه درستىها ) و اصابه ها همانا ترس از خدا و نيت صادق است .\r\nآن گاه فرمود : عمل را باقى گذاشتن ( و به آن ادامه دادن و تمرين كردن ) تا زمانى كه خالص شود سختتر است از خود عمل ، و عمل خالص آن عملى است كه منظورت از انجام آن اين نباشد كه غير از خدا كسى تو را در برابر آن ستايش كند ، و اين چنين نيتى از خود عمل دشوارتر است . البته اين را هم بدانيد كه نيت ، خود همان عمل است . آن گاه اين آيه را تلاوت كردند : « قُلْ كُلٌّ يَعْمَلُ عَلى شاكِلَتِه » « 1 » .\r\nمؤلف : اينكه امام فرمود : « بايد بدانيد كه نيت ، همان عمل است » معنايش اين است كه عمل هيچ اثرى ندارد مگر طبق آن نيتى كه با عمل بوده .\r\n\r\n\r\nو صاحب تفسير نعمانى به سند خود از اسحاق بن عبد العزيز از امام صادق ( ع ) روايت كرده كه در ذيل جمله * ( « لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ » ) * فرمود : منظور از « عذاب » خروج مهدى ( ع ) ، و منظور از « امت معدوده » اهل بدر و اصحاب آن جنگ است . « 2 »\r\nمؤلف : اين معنا را كلينى در كافى « 3 » و قمى « 4 » و عياشى « 5 » در تفسير خود از امام على و امام باقر و امام صادق ( ع ) روايت كرده‌اند .\r\nو در مجمع البيان است كه بعضى گفته‌اند : منظور از امت معدوده اصحاب مهدى ( ع ) است كه عددشان سيصد و ده و اندى نفر است - به مقدار عدد اصحاب بدر - كه در روز ظهورش در يك ساعت دور آن جناب جمع مىشوند ، همانطور كه قطعات ابرهاى پائيزى دور هم جمع مىشوند . آن گاه گفته است : اين معنا از امام ابى جعفر و ابى عبد اللَّه ( ع ) روايت شد است . « 6 »\r\n\r\n","description":"","footnote":"\r\n( 1 ) اصول كافى ، ج 2 ، ص 16 .\r\n( 2 ) تفسير نعمانى .\r\n( 3 ) كافى .\r\n( 4 ) تفسير قمى ، ج 1 ، ص 323 .\r\n( 5 ) تفسير عياشى ، ج 2 ، ص 140 .\r\n( 6 ) مجمع البيان ، ج 5 ، ص 144 .\r\n","page_name":" 267 ","page_number":267},
  {"content":"\r\nو در تفسير قمى در ذيل جمله * ( « إِلَّا الَّذِينَ صَبَرُوا وَعَمِلُوا الصَّالِحاتِ » ) * آمده كه امام فرمود : يعنى در شدائد صبر مىكنند ، و در روز راحتى اعمال صالح انجام مىدهند . « 1 »\r\n\r\n\r\nو در الدر المنثور در ذيل آيه * ( « مَنْ كانَ يُرِيدُ الْحَياةَ الدُّنْيا » ) * آمده كه بيهقى در كتاب « الشعب » از انس روايت كرده كه گفت : رسول خدا ( ص ) فرمود : وقتى قيامت به پا شود امت من سه طائفه خواهند شد : 1 - فرقه اى كه خداى تعالى را به خلوص عبادت مىكرده‌اند 2 - فرقه اى كه خداى تعالى را به رياء بندگى مىكرده‌اند 3 - فرقه اى كه خدا را عبادت مىكردند تا به سودى دنيوى برسند . خداى تعالى به آنكه به منظور دنيا خدا را عبادت مىكرد مىفرمايد : تو را به عزت و جلال خودم سوگند مىدهم بگو كه در عبادتت چه منظور داشتى ؟ در پاسخ مىگويد : منظورم دنيا بود . خطاب مىرسد لا جرم آنچه از راه عبادت جمع كردى برايت سودى ندارد و به سوى آن برنخواهى گشت ، او را به سوى آتش ببريد .\r\nو به آنكه عبادت خدا را ريايى انجام داده است مىفرمايد : تو را به عزت و جلال خود سوگند مىدهم بگو كه از عبادت من چه منظورى داشتى ؟ مىگويد : منظورم خودنمايى بود . پس خطاب مىرسد هر عبادتى كه مىكردى و با آن خودنمايى مىنمودى به درگاه ما نرسيده در نتيجه آن عبادت ، امروز سودى به حالت ندارد ، او را به سوى آتش ببريد .\r\nو به آنكه عبادت خدا را به خلوص انجام مىداده خطاب مىرسد : تو را به عزت و جلالم سوگند ، بگو كه به چه منظورى مرا عبادت مىكردى ؟ مىگويد : به عزت و جلالت سوگند كه تو خود از من بهتر مىدانى كه تو را فقط صرفا براى خوشنودى و پاداش خانه آخرتت عبادت مىكردم . خطاب مىرسد : آرى ، راست گفتى اى بنده من ، او را به سوى بهشت ببريد . « 2 »\r\n\r\n","description":"","footnote":"\r\n( 1 ) تفسير قمى ، ج 1 ، ص 323 .\r\n( 2 ) الدر المنثور ، ج 3 ، ص 323 .\r\n","page_name":" 268 ","page_number":268},
  {"content":"\r\n\r\n\r\nأفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه وَمِنْ قَبْلِه كِتابُ مُوسى إِماماً وَرَحْمَةً أُولئِكَ يُؤْمِنُونَ بِه وَمَنْ يَكْفُرْ بِه مِنَ الأَحْزابِ فَالنَّارُ مَوْعِدُه فَلا تَكُ فِي مِرْيَةٍ مِنْه إِنَّه الْحَقُّ مِنْ رَبِّكَ وَلكِنَّ أَكْثَرَ النَّاسِ لا يُؤْمِنُونَ ( 17 ) وَمَنْ أَظْلَمُ مِمَّنِ افْتَرى عَلَى اللَّه كَذِباً أُولئِكَ يُعْرَضُونَ عَلى رَبِّهِمْ وَيَقُولُ الأَشْهادُ هؤُلاءِ الَّذِينَ كَذَبُوا عَلى رَبِّهِمْ أَلا لَعْنَةُ اللَّه عَلَى الظَّالِمِينَ ( 18 ) الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ هُمْ كافِرُونَ ( 19 ) أُولئِكَ لَمْ يَكُونُوا مُعْجِزِينَ فِي الأَرْضِ وَما كانَ لَهُمْ مِنْ دُونِ اللَّه مِنْ أَوْلِياءَ يُضاعَفُ لَهُمُ الْعَذابُ ما كانُوا يَسْتَطِيعُونَ السَّمْعَ وَما كانُوا يُبْصِرُونَ ( 20 ) أُولئِكَ الَّذِينَ خَسِرُوا أَنْفُسَهُمْ وَضَلَّ عَنْهُمْ ما كانُوا يَفْتَرُونَ ( 21 )\r\nلا جَرَمَ أَنَّهُمْ فِي الآخِرَةِ هُمُ الأَخْسَرُونَ ( 22 ) إِنَّ الَّذِينَ آمَنُوا وَعَمِلُوا الصَّالِحاتِ وَأَخْبَتُوا إِلى رَبِّهِمْ أُولئِكَ أَصْحابُ الْجَنَّةِ هُمْ فِيها خالِدُونَ ( 23 ) مَثَلُ الْفَرِيقَيْنِ كَالأَعْمى وَالأَصَمِّ وَالْبَصِيرِ وَالسَّمِيعِ هَلْ يَسْتَوِيانِ مَثَلًا أفَلا تَذَكَّرُونَ ( 24 )\r\nترجمه آيات\r\nآيا كسى كه از ناحيه پروردگارش برهانى چون نور روشن دارد و به دنبال آن نور ، شاهدى هم از سوى او مىباشد ، و پيش از آن ، كتاب موسى كه پيشوا و رحمت بود ( گواهى بر آن مىدهد همچون كسى است كه\r\n","description":"","footnote":"","page_name":" 269 ","page_number":269},
  {"content":"\r\nچنين نباشد ) ، آن ( حقطلبان و حقيقت جويان ) به او ايمان مىآورند و هر كس از گروه هاى مختلف به او كافر شود آتش وعده گاه اوست ، پس تو در باره نور خودت ( قرآن ) در شك مباش كه آن حق است و از ناحيه پروردگار تو است ، ولى بيشتر مردم ايمان نمىآورند ( 17 ) .\r\nو كيست ستمكارتر از آن كس كه دروغ را به خدا افتراء مىبندد ، اين گونه افراد بر پروردگارشان عرضه مىشوند و گواهان خواهند گفت : خدايا اينها بودند كسانى كه بر پروردگار خود دروغ بستند ، آگاه باشيد كه لعنت خدا بر ستمكاران است ( 18 ) .\r\nهمانهايى كه راه خدا را مىبندند و آن را كج و معوج نشان مىدهند و به نشاه قيامت كفر مىورزند ( 19 ) .\r\nاينها ( بدانند ) كه نمىتوانند خدا را در زمين به ستوه آورند و ( اصولا ) غير خدا هيچ اوليايى ندارند ( و از ناحيه يگانه وليشان ) عذابى مضاعف دارند ، نه ديگر قدرت شنوايى برايشان مىماند و نه نيروى بينايى ( 20 ) .\r\nاينها همانهايند كه ( در دنيا ) حقيقت ذاتشان را باختند و از دست دادند ، و در قيامت اثرى از آن افتراءاتشان نمىبينند ( 21 ) .\r\nدر نتيجه در آخرت زيانكارترين افراد نيز همينهايند ( 22 ) .\r\nكسانى كه ايمان آورده اعمال صالح انجام مىدهند و به منظور تقرب به خدايشان براى او تواضع مىكنند ، اهل بهشت و در آن جاودانند ( 23 ) .\r\nمثل اين دو طايفه مثل كور و كر ، و بينا و شنوا است ، اگر اين دو طايفه يكسان باشند آن دو طايفه نيز يكسان خواهند بود ، پس چرا به خود نمىآيند ( 24 )\r\n.\r\nبيان آيات\r\nاز ظاهر اين آيات برمىآيد كه در زمينه دلخوش كردن رسول خدا ( ص ) و تقويت ايمان آن جناب به كتاب خدا و تاكيد بصيرتش نسبت به وظيفه اش سخن دارد . پس سياق كلام در اين آيات سياق خطاب به رسول خدا ( ص ) است ، همانطور كه در آيات قبل ، تا آنجا كه مشركين متهمش كردند به دروغ بستن به خدا ، روى سخن به آن جناب بود . بعد از نقل آن اتهام باز روى سخن به آن جناب كرد كه عليه مشركين تحدى كن و بگو :\r\nاگر راست مىگويند ده سوره مثل قرآن بياورند و به خدا افترا ببندند . و در آخر به آن جناب امر مىكند به اينكه دلخوش بدارد ، و بر علمى كه نسبت به خدايى بودن قرآنش دارد ثبات به خرج دهد ، يعنى بداند كه او بر حق است و به خدا افتراء نبسته ، پس از اينكه اكثر مردم ( مشركين ) از پذيرفتن دعوتش اعراض مىكنند دل چركين نباشد ، و در ايمان و علم خود دچار ترديد نگردد .\r\n","description":"","footnote":"","page_name":" 270 ","page_number":270},
  {"content":"\r\n* ( « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه وَمِنْ قَبْلِه كِتابُ مُوسى إِماماً وَرَحْمَةً » ) * .\r\nاين جمله تفريع و نتيجه گيرى از گفتار سابق است كه در زمينه احتجاج عليه افتراء بودن قرآن و استدلال بر خدايى بودن آن سخن داشت . و كلمه « من : كسى كه » در آغاز آيه مبتداء است و خبر آن كه كلمه « كغيره » و يا چيزى نظير آن است كه حذف شده و تقدير كلام چنين است : آيا كسى كه از ناحيه پروردگارش داراى بينه و علم قطعى است مثل ديگران است ؟ دليل بر اين تقدير دنباله آيه است كه هر دو طايفه را نام برده و مىفرمايد : * ( « أُولئِكَ يُؤْمِنُونَ بِه وَمَنْ يَكْفُرْ بِه مِنَ الأَحْزابِ فَالنَّارُ مَوْعِدُه » ) * - دسته اول به آن ايمان دارند - دسته دوم يعنى كسى كه از احزاب به آن كفر بورزد آتش موعد او است .\r\nو استفهامى كه در آيه شده استفهام انكارى است ، يعنى مىخواهد بفرمايد : اين دو طايفه يكسان نيستند آيا كسى كه چنين و چنان باشد مثل كسى است كه اينطور نباشد ؟ و تو اى پيامبر اين اوصاف را دارى ، پس در باره قرآن ترديد مكن .\r\n\r\n\r\n* ( « عَلى بَيِّنَةٍ مِنْ رَبِّه » ) * - كلمه « بينة » صفت مشبهه است و معنايش دليل ظاهر و واضح است ، چيزى كه هست بسيارى از امور واضح و ظاهر آن قدر ظهور دارند كه هر چه هم متعلق به آنها شود آن را نيز روشن مىسازند ، مثل نور كه خودش ظاهر و واضح است و هر چه هم متعلق به آنها شود آن را نيز روشن مىسازند ، مثل نور كه خودش ظاهر و واضح است و هر چه هم نزديكش شود ظاهر مىگردد ، و به همين خاطر كلمه « بينة » بسيار مىشود كه در باره چيزهايى استعمال مىشود كه به وسيله آن چيزهاى ديگر روشن و واضح مىگردد ، نظير حجت و آيت كه از آن دو ، تعبير به « بينه » مىشود . شاهدى را هم كه به نفع مدعى شهادت مىدهد از اين رو بينه مىنامند كه ادعاى او را روشن مىكند .\r\nدر قرآن كريم نيز در آيات زيادى حجت و آيت را بينه خوانده ، از آن جمله : « لِيَهْلِكَ مَنْ هَلَكَ عَنْ بَيِّنَةٍ » « 1 » . و در آيه زير آيت خود را بينه خوانده مىفرمايد : « قَدْ جاءَتْكُمْ بَيِّنَةٌ مِنْ رَبِّكُمْ هذِه ناقَةُ اللَّه لَكُمْ آيَةً » « 2 » و در حكايت كلام نوح ( ع ) بصيرت خاص الهى را كه خداى تعالى آن را به انبياء خود اختصاص داده بينه خوانده و فرموده : « يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي رَحْمَةً مِنْ عِنْدِه » « 3 » . و نيز مطلق بصيرت الهى را بينه خوانده ،\r\n\r\n","description":"","footnote":"\r\n( 1 ) تا هر كس هلاك مىشود با داشتن حجت عليه خود هلاك گردد . « سوره انفال ، آيه 42 »\r\n( 2 ) از ناحيه پروردگارتان بينه اى برايتان آمد ، و آن اين ناقه خداست كه براى شما آيت و معجزه اى است . « سوره اعراف ، آيه 73 »\r\n( 3 ) اى قوم من ، اگر من داراى بصيرتى از ناحيه پروردگارم باشم ، و او رحمتى از ناحيه خود به سوى من نازل كرده باشد ( باز هم حقيقت حال بر شما پوشيده خواهد ماند ) . « سوره هود ، آيه 28 »\r\n","page_name":" 271 ","page_number":271},
  {"content":"\r\nهم چنان كه آيه زير ظهور در چنين بصيرتى دارد : « أفَمَنْ كانَ عَلى بَيِّنَةٍ مِنْ رَبِّه كَمَنْ زُيِّنَ لَه سُوءُ عَمَلِه وَاتَّبَعُوا أَهْواءَهُمْ » « 1 » در جاى ديگر خداى تعالى نيز در همين معنا فرموده : « أوَ مَنْ كانَ مَيْتاً فَأَحْيَيْناه وَجَعَلْنا لَه نُوراً يَمْشِي بِه فِي النَّاسِ كَمَنْ مَثَلُه فِي الظُّلُماتِ لَيْسَ بِخارِجٍ مِنْها » « 2 » .\r\n\r\n\r\nبه معناى بصيرت الهى است و جمله مذكور منطبق بر رسول خدا ( ص ) است 
  ]\r\nو ظاهرا منظور از بينه در آيه مورد بحث به قرينه مقامى كه اين آيه دارد معناى اخير باشد كه اختصاص به انبياء ندارد بلكه عمومى است . قرينه و دليل اين معنا جمله بعد از جمله مورد بحث است كه مىفرمايد : * ( « أُولئِكَ يُؤْمِنُونَ بِه » ) * ، هر چند كه از نظر مورد ، تنها رسول خدا ( ص ) منظور است ، چون كلام در زمينه اى است كه جمله « * ( فَلا تَكُ فِي مِرْيَةٍ مِنْه ) * - پس تو اى پيامبر در آن بينه ترديد مكن » بر آن زمينه متفرع مىشود .\r\nدر نتيجه منظور از بينه ، آن بصيرت الهيى است كه خداى تعالى به نفس رسول اللَّه ( ص ) داده بود ، نه خود قرآن كريمى كه بر آن جناب نازل فرمود ، براى اينكه على الظاهر اگر منظور ، قرآن بود درست نبود كه جمله * ( « فَلا تَكُ فِي مِرْيَةٍ مِنْه » ) * ، بر آن متفرع شود ، ( براى اينكه اين درست نيست كه به آن جناب بفرمايد : تو داراى قرآنى هستى كه از ناحيه پروردگارت به تو داده شده پس در آن ترديد مكن ، و اين بر كسى پوشيده نيست ) . خواهى گفت : آخر در قرآن كريم ، قرآن بينه خوانده شده آنجا كه فرموده : « قُلْ إِنِّي عَلى بَيِّنَةٍ مِنْ رَبِّي وَكَذَّبْتُمْ بِه » « 3 » مىگوييم منافات ندارد كه در آيه مورد بحث به معناى بصيرت باشد نه به معناى قرآن . زيرا آيه مورد بحث در مقامى است و آيه سوره انعام در مقامى ديگر .\r\nبا بيانى كه گذشت روشن مىگردد اينكه بعضى « 4 » گفته‌اند منظور از كلمه « من كان . . . »\r\nخصوص رسول خدا ( ص ) است ، به اين معنا كه اراده استعمالى ، آن جناب را مخصوص نموده به اينكه معناى كلمه خاص باشد ، سخن درستى نيست ، و اگر آن جناب منظور هست به خاطر اين است كه مورد با آن جناب منطبق مىشود ( و قهرا به ذهن مىرسد كه تنها آن\r\n\r\n","description":"","footnote":"\r\n( 1 ) آيا كسانى كه داراى بينه اى از ناحيه پروردگارشان هستند مانند كسانيند كه عمل زشتشان در نظرشان زينت داده شده در نتيجه پيرو هواهاى خود شده‌اند . « سوره محمد ، آيه 14 »\r\n( 2 ) آيا كسى كه مرده بود سپس زنده اش كرده ، برايش نورى قرار داديم تا با آن نور در بين مردم زندگى و رفت و آمد كند ، مثل كسى است كه در ظلمتهايى چند قرار دارد ، كه از آن به در نتواند گشت ؟ .\r\n« سوره انعام ، آيه 122 »\r\n( 3 ) بگو من بر بينه اى از ناحيه پروردگارم هستم ، و شما آن را تكذيب كرديد . « سوره انعام ، آيه 57 »\r\n( 4 ) تفسير مجمع البيان ، ج 3 ، جزء 11 ، ص 130 .\r\n","page_name":" 272 ","page_number":272},
  {"content":"\r\nحضرت منظور است ، در حالى كه آن جناب تنها منظور نيست ) .\r\nو همچنين اينكه بعضى « 1 » گفته‌اند : منظور از اين جمله خصوص مؤمنين از اصحاب رسول خدا ( ص ) است ، زيرا دليلى كه اين تخصيص را برساند در دست نيست .\r\nو نيز با بيان گذشته ما فساد گفتار بعضى « 2 » ديگر روشن مىشود كه گفته‌اند : مراد از كلمه « بينة » قرآن است . و يا گفته‌اند : « 3 » منظور از آن حجت ، عقل است ، و اگر به خدا نسبت داده شده و فرموده : * ( « بَيِّنَةٍ مِنْ رَبِّه ) * » از اين جهت است كه نصب كننده ادله عقليه و نقليه خداى تعالى است . وجه فساد اين گفته ها اين است كه اولا دليلى بر اين تخصيص نيست . و در ثانى بينه اى را كه از ناحيه خداى تعالى براى رسول گراميش قائم مىشود نبايد با تعريف الهى كه براى ما و از ناحيه عقول ما قائم مىشود مقايسه نمود .\r\n\r\n\r\n* ( « وَيَتْلُوه شاهِدٌ مِنْه » ) * - منظور از شهادت در اينجا تحمل شهادت نيست ، بلكه اداى شهادت است . ساده تر بگويم : منظور شهادت دادن است ، شهادتى كه صحت امر مشهود را افاده كند ، زيرا مقام ، مقام تثبيت حقانيت قرآن است و در چنين مقامى مناسب اين است كه شهادت به معناى اداء باشد نه به معناى تحمل .\r\nحال ببينيم آن شاهد كيست ؟ ظاهرا مراد ، بعضى از افرادى است كه به حجيت و حقانيت قرآن يقين داشته ، و در اين يقين خود بصيرتى الهى دارند ، و به خاطر همان بصيرت و يقين به قرآن ايمان آورده و شهادت داده‌اند به اينكه قرآن حق است ، و از ناحيه خداى تعالى نازل شده ، هم چنان كه شهادت داده‌اند به يكتايى خداى تعالى و به رسالت رسول خدا ( ص ) ، چون شهادت دادن چنين كسانى كه داراى يقين و بصيرت هستند ، از هر انسانى كه اين شهادت را بشنود ترديد ناشى از وحشت و غريب بودن اينكه كتابى از آسمان بر فردى از انسانها نازل شود را از بين مىبرد ، و نيز وحشت آدمى را از اينكه چگونه جرأت كنم به اين شخص و اين كتاب ايمان بياورم را زائل مىسازد . آرى آدمى نسبت به امرى هر قدر هم ايمان داشته باشد وقتى خود را در آن ايمان تنها ببيند از اظهار ايمان خود وحشت مىكند ، با خود فكر مىكند چگونه ايمان خود را اظهار كنم ، در حالى كه تمام مردم دنيا بر خلاف اعتقاد من هستند ، ولى همين كه ديد ديگران نيز به آن امر ايمان پيدا كرده و نظريه و اعتقاد او را تاييد نموده‌اند آن\r\n\r\n","description":"","footnote":"\r\n( 1 ) تفسير مجمع البيان ، ج 3 ، جزء 11 ، ( به نقل از جبائى ) .\r\n( 2 ) تفسير مجمع البيان ، ج 3 ، جزء 11 ، ص 129 .\r\n( 3 ) تفسير مجمع البيان ، ج 3 ، جزء 11 ، ص 130 ( به نقل از ابو مسلم ) .\r\n","page_name":" 273 ","page_number":273},
  {"content":"\r\nوحشت از دلش زايل گشته ، قلبش قوى و دلش محكم مىشود ، و با جرأت ايمان خود را اظهار مىنمايد . خداى تعالى به چيزى نظير اين معنا استدلال كرده و فرموده : « قُلْ أرَأَيْتُمْ إِنْ كانَ مِنْ عِنْدِ اللَّه وَكَفَرْتُمْ بِه وَشَهِدَ شاهِدٌ مِنْ بَنِي إِسْرائِيلَ عَلى مِثْلِه فَآمَنَ وَاسْتَكْبَرْتُمْ » « 1 » .\r\nو بنا بر اين ، پس جمله « يتلوه » از مصدر « تلو » است ، نه از مصدر « تلاوت » ، و ضمير « ها » در آن به كلمه « من : كسى كه » بر مىگردد ، البته ممكن هم هست به كلمه « بينه » برگردد . و اگر بگويى كلمه « بينة » مؤنث است ، و اگر مرجع آن ضمير باشد بايد مىفرمود « يتلوها » ؟ در پاسخ مىگوييم : اين بدان اعتبار است كه بينه نور و دليل است ، و نور و دليل مذكرند و شاهد نامبرده دنبال آن نور و دليل مىرود و برگشت هر دو وجه به يك معنا است ، چون شاهدى كه دنبال « * ( فَمَنْ كانَ عَلى بَيِّنَةٍ ) * - كسى كه داراى بينه است » مىرود ، قهرا دنبال نور و دليل او نيز رفته است ، و ضمير در كلمه « منه » به كلمه « من » بر مىگردد ، نه به كلمه « ربه » ، و برنگشتن آن به كلمه « بينة » به خوبى روشن است ، و حاصل معناى آيه اين مىشود كه : آيا كسى كه خودش نسبت به امرى داراى نور و بصيرتى الهى است و كسى دنبال او مىرود كه از خود او است ، و بر صحت امر او استقامت و بر كار او شهادت مىدهد مثل كسى است كه چنين نباشد ؟\r\n\r\n\r\nو بنا بر اين وجه ، آيه شريفه با رواياتى منطبق مىشود كه هم شيعه آنها را قبول دارد و نقل كرده و هم سنى ، و در آن روايات آمده كه مقصود از « شاهد » على بن ابى طالب ( صلوات اللَّه عليه ) است ، البته اين وقتى است كه منظور روايات اين باشد كه مورد آيه با آن جناب منطبق است ، نه به اين معنا كه الفاظ آيه در مورد آن جناب استعمال شده است - اين بود نظريه ما در باره مفردات و ضمائر و جملات آيه .\r\nولى مفسرين در معناى آن اقوالى مختلف دارند ، بعضى « 2 » گفته‌اند : كلمه « يتلوه » از تلاوت است ، هم چنان كه بعضى ديگر گفته‌اند از مصدر « تلو » است . بعضى « 3 » ضمير در اين جمله را راجع به كلمه « بينة » دانسته‌اند ، و بعضى ديگر راجع به كلمه « من »\r\n\r\n","description":"","footnote":"\r\n( 1 ) بگو به من خبر دهيد اگر اين قرآن از ناحيه خداى تعالى باشد و شما با اينكه شاهدى از بنى اسرائيل بر مثل آن شهادت داده و ايمان آورده باشد ، به آن كفر ورزيده و استكبار كرده باشيد ، آيا مستحق عذاب نيستيد . « سوره احقاف ، آيه 10 »\r\n( 2 ) تفسير الكبير ، ج 17 ، ص 201 .\r\n( 3 ) تفسير روح المعانى ، ج 12 ، ص 27 .\r\n","page_name":" 274 ","page_number":274},
  {"content":"\r\nبعضى « 1 » گفته‌اند : منظور از شاهد ، قرآن است ، و بعضى « 2 » ديگر گفته‌اند جبرئيل است كه قرآن را بر رسول خدا ( ص ) مىخواند . و شايد اين مفسر احتمال خود را از آيه زير گرفته كه سخن از شهادت ملائكه بر حقانيت قرآن دارد : « لكِنِ اللَّه يَشْهَدُ بِما أَنْزَلَ إِلَيْكَ أَنْزَلَه بِعِلْمِه وَالْمَلائِكَةُ يَشْهَدُونَ » « 3 » .\r\nبعضى « 4 » ديگر گفته‌اند : شاهد فرشته اى است كه رسول خدا ( ص ) را تسديد ، و قرآن را حفظ مىكند . و چه بسا اين مفسر احتمال خود را به نوعى مستند به همان آيه سوره نساء كرده است .\r\nبعضى « 5 » ديگر گفته‌اند : شاهد خود رسول خدا ( ص ) است ، به دليل اينكه خود خداى تعالى آن جناب را شاهد خوانده و در كلام مجيدش فرموده : « يا أَيُّهَا النَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً » « 6 » . بعضى « 7 » ديگر گفته‌اند : منظور از جمله : * ( « شاهِدٌ مِنْه ) * - شاهدى از او » زبان آن حضرت است ، كه آن جناب قرآن را با آن مىخواند .\r\nبعضى « 8 » ديگر گفته‌اند : شاهد ، على بن ابى طالب ( ع ) است ، كه بر طبق اين نظريه رواياتى چند از طرق شيعه و اهل سنت وارد شده .\r\nو دقت در سياق آيه و ظاهر جملات آن كافى است كه خواننده ، به بطلان وجوه نامبرده حكم كند - غير از وجهى كه نظر ما بود - و ديگر حاجت به آن نيست كه ما گفتار را در رد آن وجوه طول دهيم و به بحث و مناقشه در آنها بپردازيم .\r\n* ( « وَمِنْ قَبْلِه كِتابُ مُوسى إِماماً وَرَحْمَةً » ) * - ضمير در كلمه « من قبله » به موصول در جمله قبل يعنى جمله « أفمن . . . » بر مىگردد ، احتمال دومى كه در ضمير « يتلوه » داديم اينجا نيز\r\n\r\n","description":"","footnote":"\r\n( 1 ) تفسير كشاف ، ج 2 ، ص 385 ، مجمع البيان ، ج 3 ، جزء 12 ، ص 130 ( به نقل از ابى مسلم ) .\r\n( 2 ) مجمع البيان ، ج 3 ، جزء 11 ، ص 130 ( به نقل از ابن عباس و مجاهد و زجاج ) .\r\n( 3 ) ليكن خدا گواه است به آنچه به سويت نازل كرد ، و اينكه آنچه نازل كرده به علم خود نازل كرده كه ملائكه شاهد و ناظر بودند . « سوره نساء ، آيه 166 »\r\n( 4 ) مجمع البيان ، ج 3 ، جزء 12 ، ص 130 ( به نقل از مجاهد ) .\r\n( 5 ) تفسير مجمع البيان ، ج 3 ، جزء 12 ، ص 130 .\r\n( 6 ) اى پيغمبر بدرستى كه ما تو را فرستاديم در حالى كه شاهد و بشارت دهنده و انذار كننده مىباشى . « سوره احزاب ، آيه 45 »\r\n( 7 ) مجمع البيان ، ج 3 ، جزء 12 ، ص 130 ( به نقل از محمد بن حنفيه و حسن و قتاده )\r\n( 8 ) مجمع البيان ، ج 3 ، جزء 12 ، ص 130 ( به نقل جبائى ) ، و تفسير طبرى ، ج 12 ، ص 11 .\r\n","page_name":" 275 ","page_number":275},
  {"content":"\r\nوجود دارد ، يعنى ممكن است اين ضمير نيز به كلمه « بينة » برگردد ، به همان بيانى كه در آنجا گذشت . و جمله مورد بحث حالى است بعد از حالى ديگر ، مىفرمايد : آيا كسى كه داراى بصيرتى الهى بوده كه با آن بصيرت برايش كشف و يقينى شده كه قرآن نازل از ناحيه خداى تعالى است ، در حالى كه با آن قرآن شاهدى است كه او نيز با بصيرت به اين معنا شهادت مىدهد ، و باز در حالى كه اين شخص داراى بصيرت و اين آورنده قرآن اولين نفرى نيست كه از ناحيه خداى تعالى كتابى آورده باشد ، بلكه قبل از كتاب او كتاب موسى آمده بود ، كتابى كه امام و رحمت بود . و يا قبل از اينكه اين شخص داراى بينه هايى بشود كه يكى از آنها قرآن است ، و يا قبل از اينكه داراى بينه اى شود كه همان قرآن مشتمل بر معارف و شرايع هادى به سوى حق است ، كتاب موسى آمده بود ، كتابى كه امام و رحمت بود ، پس اين شخص و يا اين بينه اى كه نزد اين شخص است چيز نوظهور و بى سابقه اى نيست ، بلكه در سابق مثل و نظير داشته ، و آن طريقه اى بوده كه كتاب موسى مردم را به آن طريقه هدايت مىكرده است .\r\n\r\n\r\nاز اينجا روشن مىشود كه چرا كتاب موسى يعنى تورات را به صفت « امام و رحمت » توصيف كرده چون آن كتاب ( قبل از آنكه دستخوش تحريف شود ) مشتمل بر معارف حق و شرايع الهى بوده كه مردم آن شرايع را امام و پيشرو خود قرار داده و خود تابع آن بودند . و آن شرايع رحمت و نعمتى بود كه بشر آن روز از آن متنعم مىشد . و توصيف تورات به امام و رحمت در جاى ديگر از كلام اللَّه مجيد آمده آنجا كه فرموده : « قُلْ أرَأَيْتُمْ إِنْ كانَ مِنْ عِنْدِ اللَّه وَكَفَرْتُمْ بِه وَشَهِدَ شاهِدٌ مِنْ بَنِي إِسْرائِيلَ عَلى مِثْلِه فَآمَنَ وَاسْتَكْبَرْتُمْ إِنَّ اللَّه لا يَهْدِي الْقَوْمَ الظَّالِمِينَ وَقالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْه وَإِذْ لَمْ يَهْتَدُوا بِه فَسَيَقُولُونَ هذا إِفْكٌ قَدِيمٌ وَمِنْ قَبْلِه كِتابُ مُوسى إِماماً وَرَحْمَةً وَهذا كِتابٌ مُصَدِّقٌ لِساناً عَرَبِيًّا لِيُنْذِرَ الَّذِينَ ظَلَمُوا وَبُشْرى لِلْمُحْسِنِينَ » « 1 » .\r\nو اين آيات بطورى كه ملاحظه مىكنيد از نظر مضمون نزديكترين آيات هستند به آيه\r\n\r\n","description":"","footnote":"\r\n( 1 ) با منكران قرآن بگو چه تصور مىكنند اگر از جانب خدا باشند و شما به آن كافر شويد در صورتى كه از بنى اسرائيل شاهدى بر مثل قرآن گواهى داده و ايمان آورد و شما تكبر ورزيد ( آيا مستحق عذاب نيستيد ) و بدرستى كه خداوند هدايت نمىكند كافران را ، و كافران به اهل ايمان گفتند اگر دين اسلام بهتر بود مردم در ايمان به آن بر ما سبقت نمىگرفتند و چون به قرآن هدايت نمىشوند خواهند گفت كه اين كتاب دروغى از پيشينيان است ، و پيش از قرآن كتاب تورات بر موسى كه امام و پيشواى رحمت خلق بود نازل گرديد و اين كتاب مصدق كتب آسمانى پيشين به زبان عربى نازل شده تا ستمكاران را از عذاب خدا ترسانده نيكوكاران را بشارت دهد . « سوره احقاف ، آيه 10 - 12 »\r\n","page_name":" 276 ","page_number":276},
  {"content":"\r\nمورد بحث ، زيرا اولا در اين آيات نيز قرآن را بينه اى الهى و يا امرى خوانده كه بينه اى الهى بر صحت آن اقامه شده است ، و ثانيا مساله شهادت را آورده . چيزى كه هست در اين آيات شاهد بر افرادى از بنى اسرائيل دانسته كه چون قرآن را كتاب آسمانى تشخيص داده به آن ايمان آورده و با ذكر اين شهادت حقانيت قرآن را تاييد كردند ، و ثالثا مانند آيه مورد بحث فرموده : قرآن چيز نوظهورى نيست ، بلكه قبل از آن نيز كتابى مشتمل بر چنين معارف و شرايعى از آسمان نازل شده بود ، و آن كتاب موسى بود ، كه امام و رحمت بود ، امام بود چون بنى اسرائيل به آن اقتداء مىكردند ، و رحمت بود چون به وسيله آن هدايت مىشدند . طريقه اى بود كه درستى راهنمايىهايش تجربه شده بود . قرآن نيز كتابى است مثل آن كتاب و مصدق آن ، كتابى است مانند آن كه از ناحيه خداى تعالى و به منظور انذار ستمگران و بشارت دادن به نيكوكاران نازل شده .\r\nاز اينجا اين معنا نيز روشن مىگردد كه كلمه « اماما » و كلمه « رحمة » حال است از كتاب موسى ، نه از جمله : « شاهد منه » كه بعضى از مفسرين پنداشته‌اند .\r\n* ( « أُولئِكَ يُؤْمِنُونَ بِه وَمَنْ يَكْفُرْ بِه مِنَ الأَحْزابِ فَالنَّارُ مَوْعِدُه » ) * مشار اليه به كلمه « اولئك : آنان » بنا بر معنايى كه قبلا براى صدر آيه كرديم ، همان كسانىاند كه در جمله * ( « أفَمَنْ كانَ . . . » ) * فرمود داراى بينه اى از ناحيه پروردگارشان هستند ، و اما اين احتمال كه مشار اليه مؤمنين باشند چون سياق بر آن دلالت دارد ، احتمالى است دور از فهم .\r\nو همچنين ضمير در كلمه « به » به قرآن بر مىگردد ، از اين جهت كه قرآن بينه اى از ناحيه خداى تعالى است ، و يا امرى است كه بينه بر آن اقامه شده است . و اما اين احتمال كه به رسول خدا ( ص ) برگردد احتمالى است كه با آن معنايى كه ما براى آيه كرديم سازش ندارد ، براى اينكه صدر آيه بيانگر حال رسول خدا ( ص ) به نحو عموم بود تا بتواند در آخر نتيجه گيرى نموده به شخص آن جناب خطاب كند كه : * ( « فَلا تَكُ فِي مِرْيَةٍ مِنْه » ) * ، كانه فرموده :\r\nتو داراى بينه اى چنين و چنانى و با تو شاهدى است و قبل از تو موسى بود ، و كسى كه چنين وضعى دارد البته به آنچه از كتاب خدا به او وحى شده ايمان مىآورد ، و معنا ندارد بفرمايد : و كسى كه چنين وضعى دارد به تو ايمان مىآورد . و گفتار در ضميرى كه در جمله * ( « وَمَنْ يَكْفُرْ بِه » ) * است همان گفتارى است كه در باره ضمير در جمله « يؤمنون به » آورديم .\r\nو أمر اين آيه و احتمالهايى كه در الفاظ و ضماير آن هست امر عجيبى است كه اگر احتمالات مربوط به الفاظ آن را در احتمالهاى مربوط به ضماير آن ضرب كنيم ، حاصل ضرب ، هزاران احتمال مىشود كه بعضى از آنها صحيح و بعضى ديگر ناصحيح است .\r\n","description":"","footnote":"","page_name":" 277 ","page_number":277},
  {"content":"\r\n* ( « فَلا تَكُ فِي مِرْيَةٍ مِنْه إِنَّه الْحَقُّ مِنْ رَبِّكَ وَلكِنَّ أَكْثَرَ النَّاسِ لا يُؤْمِنُونَ » ) * كلمه « مرية » مانند كلمه « جلسة » بر وزن « فعلة » ، نوع را مىرساند ، پس « مريه » يعنى نوعى از شك ، و « جلسه » يعنى نوعى نشستن . جمله مورد بحث به دليل اينكه حرف « فاء » بر سر دارد تفريعى است بر صدر آيه ، و معناى آن اين است : كسى كه در امرى از امور داراى بينه اى از ناحيه پروردگارش هست و شاهدى از خود او نيز بر صحت آن أمر شهادت داده و قبل از آن نيز امام و رحمتى چون كتاب موسى بوده ، چنين كسى مثل ساير مردم كه هم غافلند و هم به غفلت كشيده شده‌اند نيست ، زيرا او به آنچه از پيش خدا در نزد خود دارد ايمان دارد ، و از اينكه بيشتر مردم از آنچه او دارد رويگردانند به وحشت نمىافتد ، و تو اى محمد چنين كسى هستى ، براى اينكه تو داراى بينه و بصيرتى از ناحيه پروردگارت مىباشى ، و شاهدى از ناحيه تو به دنبال تو است ، و قبل از تو كتاب موسى بود ، در حالى كه امام و رحمت بود ، و وقتى تو چنين هستى پس در امر آنچه از قرآن به سويت نازل شده و در حق بودن محض آن و اينكه از ناحيه خداى تعالى نازل شده ترديد مكن ، و ليكن بيشتر مردم ايمان نمىآورند .\r\n* ( « إِنَّه الْحَقُّ مِنْ رَبِّكَ » ) * - اين جمله تعليل نهى از مريه و شك است ، كه با حرف « ان » و الف و لام جنس تاكيد شده تا دلالت كند بر اينكه اسباب نبودن شك يكى دو تا نيست ، زيرا هم بينه قائم شده و هم شاهدى شهادت داده و هم كتابى قبل از اين كتاب به عنوان امام و رحمت وجود داشته ، كه آن كتاب موسى ( ع ) است .\r\n* ( « وَمَنْ أَظْلَمُ مِمَّنِ افْتَرى عَلَى اللَّه كَذِباً . . . » ) *\r\nاحتمال دارد اين جمله دنباله اى باشد براى سياق سابق كه در مقام دلگرم كردن رسول خدا ( ص ) بود . و بنا بر اين احتمال ، معناى مجموع جمله و سياق چنين مىشود :\r\nتو بدانجهت كه داراى بينه اى از ناحيه پروردگارت هستى نمىتوانى و ممكن نيست ظالم باشى ، حاشا بر تو كه در دعوتت به خداى تعالى افتراء بسته باشى ، براى اينكه مفترى بر خداى تعالى و كسى كه به ساحت مقدس او دروغ مىبندد از ستمكارترين ستمكاران است ، و چنين و چنان وبالى در برابر دروغشان دارند .\r\nو به هر حال چه دنباله سياق قبلى باشد و چه نباشد ، منظور از افتراى كذب بر خداى سبحان ، توصيف خداى تعالى است به صفتى كه در او نيست ، و يا نسبت دادن چيزى به ناحق ، و يا بدون علم و مدرك به او است . و افتراء از روشنترين مصاديق ظلم و گناه است . و معلوم است كه ظلم نسبت به هر كسى يك حكم ندارد ، هر قدر آن طرف كه مورد ظلم ما واقع شده بزرگتر باشد ، ظلم ما نيز به همان نسبت بزرگتر خواهد بود ، تا آنجا كه به بزرگترين مقام يعنى به ساحت\r\n","description":"","footnote":"","page_name":" 278 ","page_number":278},
  {"content":"\r\nعظمت و كبريايى پروردگار منتهى شود كه افتراء و ظلم به او عظيمترين ظلم خواهد بود .\r\n\r\n\r\nدر اين جمله عين آن ادعايى كه مشركين عليه رسول خدا ( ص ) كردند ، عليه خود آنان ادعا شده . آنها عليه رسول خدا ( ص ) ادعا كرده بودند كه وى قرآن را خودش ساخته و پرداخته و به دروغ به خدا افتراء بسته ، همين ادعا عليه خود آنان قلب شده ، و فرموده : اين شما هستيد كه با عقايد خرافى خود به خدا افتراء مىبنديد ، براى او بدون هيچ علم و مدركى شريك اثبات مىكنيد ، با اينكه او « اللَّه » است و هيچ معبودى جز او نيست و شما هستيد كه از راه خدا جلوگيرى مىكنيد . و معناى اين جمله اين است كه ، راهى كه شما پيش گرفته‌ايد افتراء است ، نه راه خدا ، شما راه ديگرى پيش گرفته و آن را سنت و روش زندگى خود كرديد كه اين خود دگرگون ساختن راه خدا است ، همان راهى كه فطرت و نبوت به سوى آن هدايت مىكند ، و شما به آخرت كفر ورزيده آن را نفى كرديد ، و اين اثبات مبدء بدون معاد معنايش نسبت دادن لغو و عمل باطل به خداى تعالى است كه خود افترايى ديگر است . آرى ، اگر كسى معتقد باشد به اينكه معادى نيست ، نسبت لغو به خدا داده ، زيرا در اين صورت خلقت بيهوده و بى غرض خواهد بود .\r\nو كوتاه سخن ، اعتقاد مشركين به غير دين و سنت خدا و گرويدن به عقايد باطل در مساله مبدء و معاد و در زندگى دنيايى و اجتماعى غير سنت الهى را سنت خود قرار دادن است و اين - با اينكه سنتى كه از ناحيه خدا آمده تنها سنت حق است و نزد خدا به جز دين حق هيچ سنتى نيست - افترايى است بر خدا ، كه به زودى در روزى كه بر پروردگارشان عرضه مىشوند گواهان عليه آنان شهادت خواهند داد .\r\n* ( « أُولئِكَ يُعْرَضُونَ عَلى رَبِّهِمْ » ) * - « عرض » به معناى اظهار چيزى است تا طرف آن را ببيند و به موضع آن واقف گردد . و در معناى اين كلمه در آيه مورد بحث مىگوييم : در روز قيامت حجابها ( ى ماديت و منيت و عادت و ملكات زشت ناشى از آنها و از غير آنها ) كه در دنيا بين مشركين و پروردگارشان حائل شده بود ، به وسيله ظهور آيات الهى كنار مىرود و حق بطور صريح و بدون هيچ شاغلى كه آن را از يادها ببرد و انسانها را مشغول به خود سازد روشن مىگردد ، و انسانها براى فصل قضاء ( و اينكه خداى تعالى بين خود آنان ، و بين آنان و نسلهايشان و بين آنان و خودش و اولياءش داورى كند ) حاضر مىشوند ، و چون اين حضور ، حضورى اضطرارى خواهد بود كه خود انسانها در آن دخالتى ندارند ، لذا در آيه مورد بحث از اين حضور تعبير به « عرضه شدن انسانها به پروردگارشان » كرد ، هم چنان كه در آيه اى ديگر به خاطر نكته اى ديگر از اين حضور تعبير فرمود به بروز آنان براى پروردگارشان : « يَوْمَ هُمْ بارِزُونَ لا\r\n","description":"","footnote":"","page_name":" 279 ","page_number":279},
  {"content":"\r\nيَخْفى عَلَى اللَّه مِنْهُمْ شَيْءٌ » « 1 » ، و نيز فرموده : « وَبَرَزُوا لِلَّه الْواحِدِ الْقَهَّارِ » « 2 » . پس اينكه فرمود :\r\n* ( « أُولئِكَ يُعْرَضُونَ عَلى رَبِّهِمْ » ) * معنايش اين شد كه در آن روز ملائكه موكل بر مشركين ، آنان را مىآورند و در موقفى قرار مىدهند كه بين آنان و پروردگارشان هيچ حجابى حايل نباشد تا خداى تعالى بين آنان داورى كند .\r\n* ( « وَيَقُولُ الأَشْهادُ هؤُلاءِ الَّذِينَ كَذَبُوا عَلى رَبِّهِمْ » ) * - كلمه « اشهاد » جمع شهيد ( گواه ) است ، مانند كلمه « اشراف » كه جمع شريف است . بعضى « 3 » گفته‌اند : جمع شاهد است ، مانند اصحاب كه جمع صاحب است . مؤيد قول اول آيه شريفه زير است كه مىفرمايد :\r\n« فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ » « 4 » كه اين آيه نيز از روزى خبر مىدهد كه اشهاد قيام مىكنند ، پس اشهاد همان شهيدهاى امتها هستند ، در نتيجه اين كلمه جمع شهيد است . و نيز آيه زير كه مىفرمايد : « وَجاءَتْ كُلُّ نَفْسٍ مَعَها سائِقٌ وَشَهِيدٌ » « 5 » .\r\nو اينكه اشهاد در آن روز مىگويند : اينها آن كسانىاند كه در دنيا به پروردگار خود دروغ بستند شهادتى است از آن گواهان عليه مشركين كه به خداى تعالى افتراء بستند كه در حقيقت از ناحيه شهادت اشهاد عليه آنان مسجل مىشود كه آنان مفترى بودند ، چون آنجا موقفى است كه جز حق چيزى گفته نمىشود ، و كسى را نيز از گفتن حق و اعتراف و قبول حق چاره و مفرى نيست ، هم چنان كه در جاى ديگر فرموده : « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَبَيْنَه أَمَداً بَعِيداً » « 6 » .\r\n* ( « أَلا لَعْنَةُ اللَّه عَلَى الظَّالِمِينَ الَّذِينَ يَصُدُّونَ عَنْ سَبِيلِ اللَّه . . . » ) *\r\nاين جمله تتمه كلام گواهان است ، دليل بر اين معنا آيه زير است كه مىفرمايد :\r\n« فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّه عَلَى الظَّالِمِينَ الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ كافِرُونَ »\r\n\r\n","description":"","footnote":"\r\n( 1 ) روزى كه آنان بارز و آشكار هستند و چيزى از آنان بر خداى تعالى پوشيده نيست . « سوره مؤمن ، آيه 16 »\r\n( 2 ) و براى خداى واحد قهار بارز و هويدا گشتند . « سوره ابراهيم ، آيه 48 »\r\n( 3 ) تفسير مجمع البيان ، ج 3 ، جزء 12 ، ص 128 .\r\n( 4 ) چه خواهند كرد روزى كه از هر امتى شهيدى بياوريم . « سوره نساء ، آيه 41 »\r\n( 5 ) هر انسانى مىآيد در حالى كه يك فرشته او راى به جلو مىراند و فرشته اى ديگر گواه او است .\r\n« سوره ق ، آيه 21 »\r\n( 6 ) روزى كه هر شخصى در مىيابد كه آنچه از خير كرده حاضر است و آنچه بدى كرده نيز حاضر است آن وقت آرزو مىكند كه اى كاش بين او و بديهايش فاصله اى زياد بود . « سوره آل عمران ، آيه 30 »\r\n","page_name":" 280 ","page_number":280},
  {"content":"\r\n« 1 » .\r\nو اين كلام گواهان كه خداى تعالى آن را حكايت كرده تثبيت دورى از رحمت خدا از ناحيه گواهان است براى ستمكاران و مسجل كردن عذاب است براى آنان ، نه اينكه نظير لعنت و رحمت دنيايى ، صرف نفرين و دعا و مانند لعنتى باشد كه در اين آيه آمده : « أُولئِكَ يَلْعَنُهُمُ اللَّه وَيَلْعَنُهُمُ اللَّاعِنُونَ » « 2 » ، براى اينكه دنيا دار عمل است و قيامت روز جزاء ، پس هر لعنت و رحمتى كه در قيامت باشد خارجيت آن است نه لفظ و آرزوى آن . لعنت در قيامت رساندن عذابى است به ايشان كه بر ايشان ذخيره شده ، و رحمت در آن روز رساندن پاداش ذخيره شده است . پس اگر لاعنى در قيامت كسى را لعنت كند معنايش اين است كه او را از رحمت مخصوص به مؤمنين طرد نموده عذاب بعد را عليه او مسجل كند .\r\n\r\n\r\nخداى تعالى سپس ظالمينى را كه مورد لعن گواهان بودند تفسير كرده به : « * ( الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ هُمْ كافِرُونَ ) * - كسانى كه راه خدا را مىبندند و آن را كج و معوج جلوه مىدهند و به آخرت كافرند » . پس ظالمان كسانى هستند كه اذعان و اعتقادى به روز حساب ندارند تا براى آن روز عمل كنند ، قهرا هر چه مىكنند منحصرا براى دنيا مىكنند ، و از راههاى زندگى هر راهى كه به منافع مادى آنها منتهى شود پيش مىگيرند و بس . و اين سنت اجتماعى آنان است ، و در اين سنت هيچ اعتنايى نمىشود به اينكه خدا از بندگانش دين حق و كيش فطرت را خواسته . پس اين ستمكاران چه اينكه معتقد به صانعى باشند ولى دين فطرت را كه همان اسلام است رها كرده به سنت تحريف شده و منحرف كننده اى گرويده باشند ، و چه اينكه اصلا به صانعى معتقد نباشند و از آنهايى باشند كه مىگويند « جز اين زندگى دنيا زندگانى ديگرى نيست و ما را جز روزگار كسى نمىميراند » در هر حال ستمكار و مفترى بر خدا هستند و به خدا دروغ بسته‌اند - ما در تفسير سوره اعراف آيه 44 و 45 مطالبى در اين معانى آورديم .\r\nاز مطالبى كه تا اينجا در باره دو آيه مورد بحث خاطر نشان ساختيم دو نكته به خوبى روشن گرديد : يكى اينكه كلمه « دين » در اصطلاح قرآن كريم عبارت است از سنتى اجتماعى كه در مجتمع عملى مىشود . دوم اينكه سنتهاى اجتماعى يا دين حق و فطرى مىباشد كه همان\r\n\r\n","description":"","footnote":"\r\n( 1 ) پس اعلامگرى در بينشان اعلام كرد كه لعنت خدا بر ستمكاران ، آنهايى كه در دنيا مردم را از راه خدا جلوگيرى مىكردند و آن را كج و معوج جلوه مىدادند و خود به عالم آخرت كفر مىورزيدند . « سوره اعراف ، آيه 45 »\r\n( 2 ) آنان را خدا و همه لعنت كنندگان لعنت مىكنند . « سوره بقره ، آيه 159 »\r\n","page_name":" 281 ","page_number":281},
  {"content":"\r\nاسلام است و يا دين تحريف شده از دين حق ، و راه كج و معوج از راه خدا .\r\n* ( « أُولئِكَ لَمْ يَكُونُوا مُعْجِزِينَ فِي الأَرْضِ وَما كانَ لَهُمْ مِنْ دُونِ اللَّه مِنْ أَوْلِياءَ . . . » ) *\r\nكلمه « اولئك : آنان » اشاره است به آن كسانى كه بر خداى تعالى افتراء بسته بودند ، كه در دو آيه قبل اوصافشان ذكر شد . ( صرفنظر از الفاظ آيه ) مقامى كه آيه شريفه دارد دلالت مىكند بر اينكه منظور خداى تعالى از اينكه فرمود : « آنان در زمين خداى را عاجز نمىكنند » ، اين است كه در زندگى مادى و زمينى خود نمىتوانند به صرف خارج شدن از زى بندگى او را به ستوه بياورند ، پس اگر با دست زدن به افتراء ، دروغ به خداى تعالى مىبندند ، و اگر راه خدا را به روى مردم سد مىكنند ، و اگر آن راه را كج و معوج مىخواهند همه اينها بدان جهت نيست كه قدرت عاريتى آنان بر قدرت خداى سبحان فايق آمده ، كه توانستند چنين كارهايى بكنند ، و نيز براى آن نيست كه مشيت آنان بر مشيت خداى سبحان پيشى گرفته ، و باز براى آن نيست كه آنان از تحت ولايت خداى تعالى بيرون آمده در ولايت كس ديگر داخل شده‌اند ، و غير خدا را ولى خود گرفته‌اند كه يا بتها باشند و يا اسباب ظاهرى كه دل بدان بسته‌اند ، زيرا خود خداى تعالى فرموده : * ( « وَما كانَ لَهُمْ مِنْ دُونِ اللَّه مِنْ أَوْلِياءَ » ) * .\r\nو كوتاه سخن اينكه ، نه قدرتشان بر قدرت خداى عزيز غالب آمده و نه شركايى كه براى خود گرفته و آنها را اولياى خود ناميده‌اند و در حقيقت ولايتى دارند و مدبر امور آنهايند ، و نه آن اولياء خيالى ، آنها را به اين كارهاى ناروا يعنى بغى و ظلم واداشته‌اند ، بلكه وليشان و مدبر امورشان خداى تعالى است و اوست كه امر آنان را تدبير مىكند ، و در برابر سوء نيات و اعمال زشتشان كه سرانجامش سوء عذاب است كيفر مىدهد و آنان را از راهى كه خودشان متوجه نشوند استدراج مىكند ، هم چنان كه فرموده : « فَلَمَّا زاغُوا أَزاغَ اللَّه قُلُوبَهُمْ » « 1 » و نيز فرموده :\r\n« يُضِلُّ بِه كَثِيراً وَيَهْدِي بِه كَثِيراً وَما يُضِلُّ بِه إِلَّا الْفاسِقِينَ » « 2 » .\r\n\r\n\r\n* ( « يُضاعَفُ لَهُمُ الْعَذابُ » ) * - خداى تعالى عذاب را براى آنان مضاعف مىكند و اين مضاعف كردن عذاب براى اين است كه آنها فاسق شدند ، و سپس بر اين فسق و تباهى خود لجاجت و اصرار كردند . و يا براى اين است كه هم خودشان نافرمانى خدا را كردند و هم ديگران را به معصيت خدا واداشتند ، به اين جهت ، هم عذاب معصيت خود را دارند و هم عذاب\r\n\r\n","description":"","footnote":"\r\n( 1 ) وقتى رفتارشان انحرافى شد ، خداى تعالى دلهايشان را منحرف مىسازد . « سوره صف ، آيه 5 »\r\n( 2 ) خداى سبحان با اين قرآن بسيارى را هدايت و بسيارى را گمراه مىكند ، و گمراه نمىكند مگر فاسقان را . « سوره بقره ، آيه 26 »\r\n","page_name":" 282 ","page_number":282},
  {"content":"\r\nمعصيتى كه ديگران به تحريك آنان مرتكب شدند ، خداى تعالى همين معنا را در جاى ديگر خاطر نشان كرده ، مىفرمايد : « لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَمِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ » « 1 » ، و نيز مىفرمايد : « وَنَكْتُبُ ما قَدَّمُوا وَآثارَهُمْ » « 2 » .\r\n\r\n\r\n* ( « ما كانُوا يَسْتَطِيعُونَ السَّمْعَ وَما كانُوا يُبْصِرُونَ » ) * - اين جمله در مقام تعليل است ، و به همين جهت به فصل ، يعنى بدون واو عاطفه آمده ، مىفرمايد : اگر اينها كافر شدند و خداى را نافرمانى كردند براى اين نبود كه اراده خود را بر اراده خدا غلبه دادند و براى اين نيز نبود كه آنان به راستى غير از خدا اوليايى داشتند و به كمك آن اولياء ، خدا را شكست دادند ، بلكه براى اين بود كه آنان نمىتوانستند انذارها و بشارتهايى كه از ناحيه خداى تعالى شدند بشنوند ، و يا بعث و زجرى كه از آن ناحيه مىشدند با گوش دل درك كنند ، و نيز نمىتوانستند آيات خدا را ببينند تا به آن ايمان بياورند . آرى ، وضع آنان آن طور بوده كه خداى تعالى در اين آيه بيان كرده : « لَهُمْ قُلُوبٌ لا يَفْقَهُونَ بِها وَلَهُمْ أَعْيُنٌ لا يُبْصِرُونَ بِها وَلَهُمْ آذانٌ لا يَسْمَعُونَ بِها أُولئِكَ كَالأَنْعامِ بَلْ هُمْ أَضَلُّ » « 3 » ، و نيز در توصيف وضع آنان فرمود : « نُقَلِّبُ أَفْئِدَتَهُمْ وَأَبْصارَهُمْ كَما لَمْ يُؤْمِنُوا بِه أَوَّلَ مَرَّةٍ » « 4 » . و نيز فرموده : « خَتَمَ اللَّه عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ » « 5 » ، و آيات بسيارى ديگر كه دلالت مىكنند بر اينكه خداى تعالى عقل و چشم و گوش را از آنان سلب كرده . چيزى كه هست از خود آنان حكايت كرده كه در قيامت مىگويند : « لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ فَاعْتَرَفُوا بِذَنْبِهِمْ » « 6 » ، از اين جهت اعتراف كردند كه نشنيدن و تعقل نكردن را گناه خود شمردند ، و در اينجا اين سؤال پيش مىآيد كه چگونه گناه\r\n\r\n","description":"","footnote":"\r\n( 1 ) تا در روز قيامت هم وزرهاى گناهان خود را بطور كامل به دوش بگيرند ، و هم پاره اى از وزرهاى كسانى كه آنها را بدون علم و مدرك گمراه كردند . « سوره نحل ، آيه 25 »\r\n( 2 ) ما ، هم اعمال خود آنان را مىنويسيم و هم آثارى كه بعد از مردنشان بر اعمالشان مترتب مىشود . « سوره يس ، آيه 12 »\r\n( 3 ) آنها دلهايى دارند كه با آنها نمىفهمند و ديدگانى دارند كه با آنها نمىبينند و گوشهايى دارند كه با آنها نمىشنوند ، آنان چون چهارپايان و بلكه گمراه ترند . « سوره اعراف ، آيه 179 »\r\n( 4 ) ما دلها و ديدگان آنان را زير و رو كرديم همانطور كه در بار اول ايمان نياوردند . « سوره انعام ، آيه 110 »\r\n( 5 ) خدا بر دلها و گوشهايشان مهر زده و بر چشمانشان پرده افكنده . « سوره بقره ، آيه 7 »\r\n( 6 ) اگر ما مىتوانستيم بشنويم و يا تعقل كنيم امروز در زمره اهل آتش نبوديم ، با همين گفته به گناه خود اعتراف كردند . « سوره ملك ، آيه 10 و 11 »\r\n","page_name":" 283 ","page_number":283},
  {"content":"\r\nخود شمردند با اينكه خدا عقل و گوش را از آنان سلب كرده ؟ جوابش اين است كه همين خود دليل بر اين است كه خودشان در اين سرنوشت خود دخالت داشته‌اند و خود با ارتكاب گناهان باعث سلب اين نعمتها از خويش شده‌اند ، هم چنان كه آيه سوره بقره نيز بر اين دلالت كرده و مىفرمود : « وَما يُضِلُّ بِه إِلَّا الْفاسِقِينَ » .\r\n\r\nمفسرين در معناى جمله * ( « ما كانُوا يَسْتَطِيعُونَ السَّمْعَ وَما كانُوا يُبْصِرُونَ » ) * وجوه ديگرى گفته‌اند : بعضى « 1 » گفته‌اند جمله « ما كانوا . . . » به خاطر افتادن حرف جر ، در محل نصب است و جمله با حرف جر متعلق است به جمله « يضاعف . . . » و تقدير كلام اينطور بوده : « بما كانوا يستطيعون السمع و بما كانوا يبصرون » . و معنايش اين است كه : خداى تعالى عذاب آنان را مضاعف مىكند به خاطر اينكه مىتوانستند بشنوند و نشنيدند و به خاطر اينكه مىتوانستند ببينند و نديدند .\r\nبعضى « 2 » ديگر گفته‌اند : منظور خداى تعالى از جمله * ( « ما كانُوا يَسْتَطِيعُونَ . . . » ) * نفى سمع و بصر از خدايان دروغين آنها است ، و تقدير كلام اين است : اين كفار و آلهه آنان نمىتوانند خدا را در زمين به ستوه بياورند ( آن گاه درباره خدايان دروغين آنها فرموده ) نه مىتوانند بشنوند و نه مىتوانند ببينند .\r\nبعضى « 3 » ديگر از مفسرين گفته‌اند : لفظ « ما » در جمله * ( « ما كانُوا يَسْتَطِيعُونَ » ) * ماى نافيه نيست بلكه جارى مجرا و به منزله حرف « ما » در اين كلام عرب است : « لاواصلنك ما لاح نجم - يقين بدان كه همواره پيوند بين خودم و تو را حفظ مىكنم مادامى كه ستاره اى در آسمان طلوع مىكند » يعنى دائما - آيه شريفه نيز مىخواهد بفرمايد : كفار در عذاب هستند مادامى كه زنده‌اند ( و مىتوانند بشنوند و ببينند ) .\r\nبعضى « 4 » ديگر گفته‌اند : منظور از نفى سمع و بصر نفى فائده از آنها است . پس چون استماع آيات قرآن و نظر كردن در آنها براى كفار سنگين بود و از اين كار كراهت داشتند لذا تشبيه شدند به كسانى كه توانايى شنيدن و ديدن را ندارند . پس در حقيقت كلام بر اساس كنايه ايراد شده است .\r\n\r\n","description":"","footnote":"\r\n( 1 ) تفسير مجمع البيان ، ج 3 ، جزء 12 ، ص 132 ( به نقل از فراء و بلخى ) .\r\n( 2 ) مجمع البيان ، ج 3 ، جزء 12 ، ص 133 ( به نقل از ابن عباس ) .\r\n( 3 ) تفسير مجمع البيان ، ج 3 ، جزء 11 ، ص 133 .\r\n( 4 ) تفسير روح المعانى ، جزء 12 ، ص 32 .\r\n","page_name":" 284 ","page_number":284},
  {"content":"\r\nو از همه وجوه معتدلتر ، وجه آخرى است تازه همين وجه و بقيه وجوهى كه نقل كرديم سخيف و بى پايه هستند ، و سخافت و بى ارزشى آنها براى هر كسى روشن است ، و وجه صحيح همان است كه از نظر شما گذشت .\r\n\r\n\r\n« أُولئِكَ الَّذِينَ خَسِرُوا أَنْفُسَهُمْ وَضَلَّ عَنْهُمْ ما كانُوا يَفْتَرُونَ » اين آيه شريفه مشتمل بر دو نكته است : يكى اينكه مىفرمايد كفار نفس خود را خاسر كردند . دوم اينكه مىفرمايد افترايى كه يك عمر مرتكب آن شدند در آخرت اثرى از آن نمىيابند . اما خسران آنان دليلش اين است كه آدمى مالك نيست مگر نفس خود را كه البته مالكيتش نسبت به نفس خودش استقلالى نيست ، بلكه به تمليك خداى تعالى است و وقتى آدمى چيزى را براى نفس خود بخرد كه مايه هلاكتش باشد ، و سرمايه عمر و مال و هر چيز ديگر را بدهد و در مقابل كفر و معصيت را بخرد در اين معامله ضرر كرده و اين ضرر را خودش براى خود فراهم آورده است . پس خسران نفس كنايه است از هلاك كردن نفس ، و اما ضلالت در افترايى كه بستند علتش اين است كه عقايد خرافى كه داشتند دروغ بود ، يعنى وهمى بود كه در خارج واقعيت نداشت ، خرافاتى بود كه هوا و هوسهاى دنيوى آن را در نظرشان جلوه داده بود ، و با برچيده شدن زندگى دنيا و هيچ و پوچ شدن هوا و هوسها ، آن اوهام و خرافات نيز جلوه و رنگ خود را مىبازد ، و معلوم مىشود چيزى جز دروغ و افتراء نبوده ، در آن روز هر كسى مىفهمد كه حق مبين تنها خداى تعالى بوده و آنچه را حق مىپنداشتند چيزى جز خيال نبوده است .\r\n* ( « لا جَرَمَ أَنَّهُمْ فِي الآخِرَةِ هُمُ الأَخْسَرُونَ » ) * از « فراء » نقل شده كه گفته است : كلمه « لا جرم » در اصل به معناى كلمات « لا بد » و « لا محالة : بناچار » بوده و بعدا در معناى سوگند ، استعمالى شايع يافته و به تدريج معناى كلمه « حقا » را به خود گرفته است ، و به همين جهت در جواب آن ، لام قسم آورده مىشود ، يعنى گفته مىشود : « لا جرم لافعلن كذا - حقا اين كار را به يقين مىكنم » .\r\nاهل لغت در ساختمان اين كلمه گفته‌اند : « جرم » - به دو فتحه - به معناى « قطع » يعنى بريدن است . و شايد در اصل در نتايج كلام استعمال مىشده مانند لفظ « لا محالة » كه مىفهماند : « فلان سخنى كه به وسيله من و يا فلانى گفته شده هيچ قاطعى نيست كه آن سخن را قطع و باطل سازد » هم چنان كه نظير اين معنا از كلمه « لا محالة » به ذهن مىآيد . و بنا بر اين ، معناى آيه اينطور مىشود : حقا اين خرافه پرستان در آخرت زيانكارترين افراد خواهند بود .\r\nو وجه زيانكارتر بودنشان در آخرت - اگر فرض كنيم منظور ، زيانكارتر از ساير معصيتكاران باشند - اين است كه ساير گنهكاران اميد نجات دارند ، اما اينها به خاطر كفر و\r\n","description":"","footnote":"","page_name":" 285 ","page_number":285},
  {"content":"\r\nعنادشان نفس خود را خاسر و ضايع و هلاك كردند ، در نتيجه ديگر اميدى در نجاتشان از آتش آخرت نيست همانطور كه در دنيا با حفظ آن عنادى كه داشتند اميدى به رستگارى و برگشتن از كفر به سوى ايمان در آنان نبود ، هم چنان كه قرآن كريم در باره وضع دنيايى خاسران و اينكه ايمان نخواهند آورد فرموده : « الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ » « 1 » و نيز در باره اينها كه مهر بر دلها و گوشها و ديدگانشان خورده فرموده است : « وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ وَسَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ » « 2 » ، و نيز در اينكه چرا نمىتوانند ايمان بياورند فرموده : « أفَرَأَيْتَ مَنِ اتَّخَذَ إِلهَه هَواه وَأَضَلَّه اللَّه عَلى عِلْمٍ وَخَتَمَ عَلى سَمْعِه وَقَلْبِه وَجَعَلَ عَلى بَصَرِه غِشاوَةً فَمَنْ يَهْدِيه مِنْ بَعْدِ اللَّه » « 3 » .\r\nو اگر فرض كنيم كه منظور از خاسرتر بودنشان اين است كه خسران آخرتشان بيش از خسران دنيايى آنان است در اين صورت وجه آن اين است كه اين كفار به خاطر كفرشان و به خاطر اينكه مردم را از راه خدا جلوگيرى مىكردند و در سعادتى كه دين حق براى آنان فراهم نموده بود محروم مىساختند ، قهرا هم در دنيا زيانكار شدند و هم در آخرت ، ليكن خسران آخرتشان شديدتر است ، زيرا دائمى و جاودانى است ، ( براى اينكه باعث كفر و محروميت ديگران نيز شدند ) . پس خسران دنيائيشان در مقايسه با خسران آخرتيشان بسيار اندك است ، و لذا قرآن كريم در باره اندك بودن خسران دنيائيشان فرموده : « كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ » « 4 » .\r\nعلاوه بر اين ، در آخرت اعمال از نظر نتايج ، شديدتر و مضاعف مىگردد ، هم چنان كه قرآن كريم فرموده : « وَمَنْ كانَ فِي هذِه أَعْمى فَهُوَ فِي الآخِرَةِ أَعْمى وَأَضَلُّ سَبِيلًا » « 5 » ، حال از\r\n\r\n","description":"","footnote":"\r\n( 1 ) كسانى هستند كه نفس خود را باخته خود را هلاك كردند در نتيجه ، ديگر ايمان نمىآورند .\r\n« سوره انعام ، آيه 12 »\r\n( 2 ) ما از پيش رو و پشت سرشان سدى نهاديم و بر چشمشان هم پرده افكنديم كه هيچ ( راه حق را ) نبينند و تو چه انذارشان بكنى و چه نكنى ايمان نمىآورند . « سوره يس ، آيه 9 و 10 »\r\n( 3 ) ( اى رسول ما ) مىنگرى آن را كه هواى نفس خود را معبود خود گرفته ، و خدا او را با داشتن علم و چشم باز گمراه كرده و بر گوش و دل او مهر زده و بر چشمش پرده افكنده ، چه كسى بعد از خدا مىتواند او را هدايت كند . « سوره جاثيه ، آيه 23 »\r\n( 4 ) روزى كه مىبينند آنچه كه قبلا وعده اش را شنيده بودند چنين به نظرشان مىرسد كه در دنيا بيش از ساعتى از يك روز درنگ نكرده‌اند . « سوره احقاف ، آيه 35 »\r\n( 5 ) و كسى كه در اين جهان كور باشد در آخرت كورتر و گمراهتر است . « سوره اسرى ، آيه 72 »\r\n","page_name":" 286 ","page_number":286},
  {"content":"\r\nاين دو احتمالى كه فرض كرديم كدام بهتر است ؟ بايد گفت احتمال اولى بهتر است ، براى اينكه ظاهر آيه اين است كه مىخواهد « اخسرين - زيانكارترين » را منحصر در آنان كرده بفرمايد : اين طايفه از تمامى طوايف گنهكار خاسرترند و نمىخواهد بفرمايد : خسران آخرتشان بيشتر از خسران دنيائيشان است .\r\n\r\n\r\n* ( « إِنَّ الَّذِينَ آمَنُوا وَعَمِلُوا الصَّالِحاتِ وَأَخْبَتُوا إِلى رَبِّهِمْ . . . » ) *\r\nراغب در مفردات گفته است : كلمه « خبت » به معناى زمين مطمئن و محكم است ، و وقتى گفته مىشود : « أخبت الرجل » معنايش اين است كه تصميم گرفت به زمينى محكم برود ، و يا در آن زمين پياده شد ، نظير كلمه « اسهل و انجد » كه به معناى « به سرزمين هموار رفت ، به بلندى رفت » مىباشد ، و به تدريج در معناى نرمى و تواضع استعمال شده كه در آيه * ( « وَأَخْبَتُوا إِلى رَبِّهِمْ » ) * به همين معنا آمده ، و نيز در جمله « وَبَشِّرِ الْمُخْبِتِينَ » به معناى تواضع آمده ، مىفرمايد افراد متواضع را كه استكبارى از عبادت خدا ندارند بشارت بده ، و نيز در جمله « فَتُخْبِتَ لَه قُلُوبُهُمْ » يعنى دلهايشان براى او نرم و خاشع مىگردد « 1 » .\r\nو بنا بر اين ، منظور از « اخبات مؤمنين به سوى خدا » ، اطمينان و آرامش يافتنشان به ياد او و تمايل دلهايشان به سوى او است ، بطورى كه ايمان درون دلشان متزلزل نگشته ، به اين سو و آن سو منحرف نشوند و دچار ترديد نگردند ، همانطور كه زمين محكم اين چنين است ، و اشيايى را كه بر گرده خود دارد نمىلغزاند . بنا بر اين ، وجهى نيست براى گفتار آن مفسر « 2 » كه گفته :\r\nاصل جمله * ( « أَخْبَتُوا إِلى رَبِّهِمْ » ) * « اخبتوا لربهم » بوده ، زيرا نكته اى كه در معناى اطمينان هست نكته اى است كه بايد با حرف « الى » متعدى شود ، نه با حرف « لام » .\r\nدر اين آيه خداى تعالى ايمان و عمل صالح را مقيد كرده به اخبات ، و اين دلالت دارد بر اينكه منظور از اين مؤمنين عموم دارندگان ايمان نيست ، بلكه طايفه خاصى از مؤمنين است ، و آن افراد خاصى از مؤمنين هستند كه اطمينان به خدا دارند و داراى بصيرتى از ناحيه پروردگار خويشند ، و اين خصوصيت همان است كه ما در صدر آيات در تفسير جمله * ( « أفَمَنْ كانَ عَلى بَيِّنَةٍ مِنْ رَبِّه . . . » ) * آورده و گفتيم : اين آيات ما بين دو طايفه خاص از مردم مقايسه مىكند ، يكى آنهايى كه اهل بصيرت الهىاند ، و يكى آنهايى كه چشم بصيرت خود را از دست داده‌اند .\r\nاز اينجا فساد گفتار بعضى از مفسرين روشن مىشود كه گفته‌اند : اين هفت آيه ، يعنى\r\n\r\n","description":"","footnote":"\r\n( 1 ) مفردات راغب ، ماده « خبت » .\r\n( 2 ) تفسير طبرى ، ج 12 ، ص 16 .\r\n","page_name":" 287 ","page_number":287},
  {"content":"\r\nآيه * ( « أفَمَنْ كانَ عَلى بَيِّنَةٍ مِنْ رَبِّه ) * - تا جمله - * ( أفَلا تَذَكَّرُونَ » ) * بيان حال دو طايفه از مردم است ، يكى آنها كه به قرآن كفر ورزيدند ، و ديگرى همه آنهايى كه به آن ايمان آوردند .\r\n* ( « مَثَلُ الْفَرِيقَيْنِ كَالأَعْمى وَالأَصَمِّ وَالْبَصِيرِ وَالسَّمِيعِ هَلْ يَسْتَوِيانِ مَثَلًا أفَلا تَذَكَّرُونَ » ) * كلمه « مثل » به معناى وصف است ، ولى بيشتر در مثلهاى رايج در بين مردم استعمال مىشود و آن اين است كه معنايى از معانى پوشيده و مخفى از ذهن شنونده را با امرى محسوس و يا نزديك به محسوس برايش بيان كنى تا ذهنش با آن معناى پنهان و دقيق انس پيدا كند و فهمش از آن امر محسوس به آن امر معقول كه مقصود گوينده است منتقل گردد . و منظور از « دو فريق » همان كسانىاند كه حالشان را در آيات قبلى بيان كرده بود ، و بقيه الفاظ آيه روشن است .\r\n\r\nبحث روايتى\r\n\r\nدر كافى به سند خود از احمد بن عمر خلال روايت كرده كه گفت : من از امام ابو الحسن ( ع ) از اين كلام خداى عز و جل پرسيدم كه مىفرمايد : * ( « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه » ) * ، فرمود : آن شاهدى كه از خود رسول خدا ( ص ) بود على امير المؤمنين ( ع ) بود ، و رسول خدا ( ص ) خودش داراى بينه اى از ناحيه پروردگارش بود . « 1 »\r\nو شيخ صدوق در أمالى به سند خود از عبد الرحمن بن كثير از جعفر بن محمد از پدرش از جدش على بن الحسين از حسن بن على ( ع ) روايت كرده كه آن حضرت در ضمن خطبه اى طولانى كه در حضور معاويه ايراد فرمود ، اين جمله را فرمود كه : سرانجام امور و گذشت روزگار بدينجا منتهى شد كه خداى عز و جل محمد ( ص ) را مبعوث به نبوت كرد ، و او را براى رسالت برگزيد و كتابش را بر او نازل كرد ، و سپس مامورش كرد به اينكه بشر را به سوى خداى عز و جل دعوت كند ، همين كه دعوت را آغاز كرد پدرم اولين كسى بود كه دعوت خدا و رسول را لبيك گفت و اولين كسى بود كه ايمان آورد و خدا و رسولش را تصديق نمود ، خداى عز و جل نيز از اين معنا خبر داده آنجا كه مىفرمايد : * ( « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه » ) *\r\n\r\n","description":"","footnote":"\r\n( 1 ) اصول كافى ، ج 1 ، ص 190 .\r\n","page_name":" 288 ","page_number":288},
  {"content":"\r\nپس اعلام كرد كه رسول خدا ( ص ) داراى بينه اى از ناحيه پروردگار است ، و پدرم آن كسى است كه پيرو او و شاهدى است از خود او . . . « 1 » .\r\nمؤلف : كلام حسن بن على ( ع ) بهترين شاهد است بر آنچه ما در معناى آيه آورديم ، و گفتيم كه منظور حسن بن على ( ع ) از شاهد بودن پدر بزرگوارش از باب انطباق است .\r\nو در بصائر الدرجات با ذكر سند از اصبغ بن نباته روايت آورده كه گفت : امير المؤمنين ( ع ) فرمود : اگر مىگذاشتند زمام حكومت را به دست بگيرم ، در بين اهل تورات با توراتشان و در بين اهل انجيل با انجيلشان و در بين اهل قرآن با قرآنشان حكم مىكردم ، حكمى كه با درخشندگى به سوى خدا بالا برود . به خدا سوگند هيچ آيه اى از كتاب خدا در شب و يا در روز نازل نشده مگر آنكه مىدانم در حق چه كسى نازل شده و هيچ انسانى نيست كه سرش با تيغ تراشيده شده « 2 » مگر آنكه آيه اى از كتاب خدا در باره اش نازل شده كه يا او را به سوى بهشت سوق مىدهد و يا به سوى آتش .\r\nوقتى سخن امام بدينجا رسيد مردى برخاست و عرضه داشت : يا امير المؤمنين ! آن كدام آيه قرآن است كه در حق خودت نازل شده ؟ فرمود آيا اين قول خداى تعالى را نشنيده اى كه مىفرمايد : * ( « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه » ) * ، پس رسول اللَّه ( ص ) بر بينه اى از پروردگارش بود ، و من شاهدى براى او و از خود اويم . « 3 »\r\nمؤلف : اين معنا را مفيد ، نيز در امالى خود « 4 » با ذكر سند نقل كرده . و در كشف الغمه « 5 » بدون ذكر سند از عباد بن عبد اللَّه اسدى از آن حضرت ( ص ) نقل كرده . عياشى نيز در تفسيرش « 6 » بدون ذكر سند از جابر از عبد اللَّه بن يحيى از آن حضرت روايت كرده . و همچنين ابن شهرآشوب « 7 » از طبرى و او به سند خود از جابر بن عبد اللَّه از آن جناب ، و همچنين از اصبغ و از زين العابدين و امام باقر و امام صادق ( ع ) از آن جناب ( ص ) نقل كرده\r\n\r\n","description":"","footnote":"\r\n( 1 ) امالى شيخ صدوق .\r\n( 2 ) منظور از اين تعبير صرف عموميت دادن است . « مترجم »\r\n( 3 ) بصائر الدرجات ، ص 152 .\r\n( 4 ) امالى مفيد ، ص 86 .\r\n( 5 ) كشف الغمة ، ج 1 ، ص 315 .\r\n( 6 ) تفسير عياشى ، ج 2 ، ص 142 .\r\n( 7 ) مناقب ، ابن شهر آشوب ، ج 3 ، ص 85 .\r\n","page_name":" 289 ","page_number":289},
  {"content":"\r\nاست .\r\nو در الدر المنثور است كه ابن ابى حاتم و ابن مردويه و ابو نعيم در كتاب « المعرفة » از على بن ابى طالب ( ع ) روايت كرده‌اند كه گفت : هيچ مردى از قريش نيست مگر آنكه چند آيه از قرآن در باره اش نازل شده . مردى از آن جناب پرسيد در حق خودت چه آيه اى نازل شده ؟ فرمود : مگر سوره هود را نخوانده اى آنجا كه مىفرمايد : * ( « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه » ) * ، رسول خدا ( ص ) بر بينه اى از پروردگارش بود و من شاهدى از او « 1 » .\r\nمؤلف : و در تفسير برهان « 2 » از تفسير ثعلبى نقل كرده كه او به سند خود از شعبى با حذف اسناد از على ( ع ) نظير اين حديث را نقل كرده است . و در همان كتاب « 3 » از ابن مغازلى و او با حذف سند از عباد بن عبد اللَّه از على ( ع ) نظير آن را روايت كرده و همچنين از « كنوز الرموز » تاليف رسعنى مثل آن را آورده .\r\nو در الدر المنثور آمده كه ابن مردويه از طريقى ديگر از على ( ع ) روايت كرده كه فرمود : رسول خدا ( ص ) آيه * ( « أفَمَنْ كانَ عَلى بَيِّنَةٍ مِنْ رَبِّه » ) * را تلاوت كرده و فرمودند : منظور منم ، و منظور از جمله * ( « وَيَتْلُوه شاهِدٌ مِنْه » ) * على است . « 4 »\r\nمؤلف : و در تفسير برهان از ابن مغازلى نقل كرده كه در تفسير اين آيه نظير اين روايت را از رسول خدا ( ص ) آورده . « 5 »\r\nو در تفسير برهان از ابن مغازلى نقل كرده كه وى به سند خود از على بن حابس روايت كرده كه گفت : من به اتفاق ابو مريم بر عبد اللَّه بن عطاء وارد شديم . ابو مريم گفت : آن حديثى را كه قبلا از ابى جعفر براى ما نقل كردى اينك بار ديگر حديث كن . ابن عطاء گفت : من نزد ابى جعفر نشسته بودم كه ناگهان پسر عبد اللَّه بن سلام از آنجا گذشت ، پرسيدم : فدايت شوم ! اين پسر همان كسى است كه علم كتاب نزد او است ؟ فرمود : نه ، ولى آن كسى كه علم كتاب نزد او است صاحب شما ( آن كسى كه شما به وى محبت مىورزيد ) على بن ابى طالب است ،\r\n\r\n","description":"","footnote":"\r\n( 1 ) الدر المنثور ، ج 3 ، ص 324 .\r\n( 2 ) تفسير برهان ، ج 2 ، ص 214 .\r\n( 3 ) تفسير برهان ، ج 2 ، ص 215 .\r\n( 4 ) الدر المنثور ، ج 3 ، ص 324 .\r\n( 5 ) تفسير برهان ، ج 2 ، ص 214 .\r\n","page_name":" 290 ","page_number":290},
  {"content":"\r\nكه آياتى از كتاب خدا در باره اش نازل شده ، از آن جمله آيه « وَمَنْ عِنْدَه عِلْمُ الْكِتابِ » و آيه * ( « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه » ) * ، و آيه « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا » است « 1 » .\r\nو در همان كتاب از ابن شهر آشوب از حافظ ابو نعيم به سه طريق از ابن عباس روايت كرده كه گفت : من از على ( ع ) شنيدم كه گفت : كلام خداى تعالى كه مىفرمايد :\r\n* ( « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه » ) * رسول خدا ( ص ) بر بينه بود و من آن شاهدم . « 2 »\r\nو نيز در همان كتاب از موفق بن احمد روايت آورده كه گفت : ابن عباس در تفسير اين كلام خداى تعالى كه مىفرمايد : * ( « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه » ) * گفت : او على است ، كه شهادت مىدهد بر نبوت رسول خدا ( ص ) ، و از خود او نيز هست . « 3 »\r\nمؤلف : صاحب تفسير برهان اين روايت را از ثعلبى كه وى در تفسير خود با حذف سند از ابن عباس آورده نيز نقل كرده ، و ابن عباس در آن روايت كلمه « خاصة » را اضافه كرده ، يعنى گفته : اين آيه تنها در خصوص على ( ع ) نازل شده . « 4 »\r\nمؤلف : صاحب المنار در تفسير اين آيه وقتى معانى شاهد را مىشمارد ، مىگويد :\r\nيكى ديگر از معانى شاهد در اين آيه على ( ع ) است ، البته اين روايت را شيعه نقل مىكند و « شهادت » را به امامت تفسير مىكند . و روايت شده كه از على ( ع ) وقتى از اين معنا سؤال شد ، انكار كرد ، و شاهد را تفسير كرد به زبان رسول خدا ( ص ) .\r\nدشمنان شيعه نيز در مقابل شيعه روايت آورده‌اند كه منظور از شاهد ابو بكر است ، و اين دو ، يعنى هم روايت شيعه و هم روايت دشمنان شيعه از باب تفسير به هوى و هوس است . « 5 »\r\nاما اينكه گفت « اين روايت را شيعه نقل مىكند » صرف تهمت است ، زيرا خواننده محترم توجه كرد كه راويان سنى اين روايت بيشتر از راويان شيعه است . و اما اينكه گفت « تفسير آيه به وسيله شيعه مثل تفسير اهل سنت به ابى بكر از باب تفسير به هوى و هوس است » در پاسخش كافى است بار ديگر تفسيرى كه ما براى آيه كرديم از نظر بگذرانى و ببينى آيا تفسير ما تفسير به هوى و هوس بوده يا نه ؟\r\n\r\n","description":"","footnote":"\r\n( 1 ) تفسير برهان ، ج 2 ، ص 214 .\r\n( 2 و 3 و 4 ) تفسير برهان ، ج 2 ، ص 214 .\r\n( 5 ) تفسير المنار ، ج 12 ، ص 53 .\r\n","page_name":" 291 ","page_number":291},
  {"content":"\r\n\r\n\r\nو در كافى به سند خود از زيد شحام از امام صادق ( ع ) روايت كرده كه گفت : به آن جناب عرض كردم : نزد ما مردى هست كه او را كليب مىنامند ، هيچ حديثى از ناحيه شما به ما نمىرسد مگر آنكه او به محض شنيدن مىگويد : من تسليمم ، و لذا اسم او را « كليب تسليم » گذاشته‌ايم حضرت چون اين را شنيد براى كليب طلب مغفرت كرد ، آن گاه فرمود : هيچ مىدانيد تسليم چيست ؟ همه ساكت مانده و پاسخى نداديم ، فرمود : به خدا سوگند تسليم همان اخباتى است كه در كلام خداى تعالى آمده آنجا كه فرموده : * ( « الَّذِينَ آمَنُوا وَعَمِلُوا الصَّالِحاتِ وَأَخْبَتُوا إِلى رَبِّهِمْ » ) * . « 1 »\r\nمؤلف : نظير اين روايت را عياشى در تفسيرش « 2 » و كشى « 3 » و همچنين صاحب بصائر « 4 » از ابى اسامة ، زيد شحام از آن جناب ( ع ) نقل كرده‌اند .\r\n\r\n","description":"","footnote":"\r\n( 1 ) اصول كافى ، ج 1 ، ص 391 .\r\n( 2 ) تفسير عياشى ، ج 2 ، ص 143 .\r\n( 3 ) رجال كشى ، ص 288 .\r\n( 4 ) بصائر الدرجات ، ص 545 .\r\n","page_name":" 292 ","page_number":292},
  {"content":"\r\n\r\n\r\nوَ لَقَدْ أَرْسَلْنا نُوحاً إِلى قَوْمِه إِنِّي لَكُمْ نَذِيرٌ مُبِينٌ ( 25 ) أَنْ لا تَعْبُدُوا إِلَّا اللَّه إِنِّي أَخافُ عَلَيْكُمْ عَذابَ يَوْمٍ أَلِيمٍ ( 26 ) فَقالَ الْمَلأُ الَّذِينَ كَفَرُوا مِنْ قَوْمِه ما نَراكَ إِلَّا بَشَراً مِثْلَنا وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ وَما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ ( 27 ) قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي رَحْمَةً مِنْ عِنْدِه فَعُمِّيَتْ عَلَيْكُمْ أنُلْزِمُكُمُوها وَأَنْتُمْ لَها كارِهُونَ ( 28 ) وَيا قَوْمِ لا أَسْئَلُكُمْ عَلَيْه مالًا إِنْ أَجرِيَ إِلَّا عَلَى اللَّه وَما أَنَا بِطارِدِ الَّذِينَ آمَنُوا إِنَّهُمْ مُلاقُوا رَبِّهِمْ وَلكِنِّي أَراكُمْ قَوْماً تَجْهَلُونَ ( 29 )\r\nوَ يا قَوْمِ مَنْ يَنْصُرُنِي مِنَ اللَّه إِنْ طَرَدْتُهُمْ أفَلا تَذَكَّرُونَ ( 30 ) وَلا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ وَلا أَقُولُ إِنِّي مَلَكٌ وَلا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّه خَيْراً اللَّه أَعْلَمُ بِما فِي أَنْفُسِهِمْ إِنِّي إِذاً لَمِنَ الظَّالِمِينَ ( 31 ) قالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ ( 32 ) قالَ إِنَّما يَأْتِيكُمْ بِه اللَّه إِنْ شاءَ وَما أَنْتُمْ بِمُعْجِزِينَ ( 33 ) وَلا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّه يُرِيدُ أَنْ يُغْوِيَكُمْ هُوَ رَبُّكُمْ وَإِلَيْه تُرْجَعُونَ ( 34 )\r\nأَمْ يَقُولُونَ افْتَراه قُلْ إِنِ افْتَرَيْتُه فَعَلَيَّ إِجْرامِي وَأَنَا بَرِيءٌ مِمَّا تُجْرِمُونَ ( 35 )\r\n","description":"","footnote":"","page_name":" 293 ","page_number":293},
  {"content":"\r\nترجمه آيات\r\nما نوح را نيز به اين پيام فرستاده بوديم كه اى مردم من براى شما بيمرسانى روشنم ( 25 ) .\r\nتهديدتان مىكنم - كه زنهار ! جز اللَّه را بندگى نكنيد ، كه بر شما از عذاب روزى دردناك مىترسم ( 26 ) .\r\nبزرگان كفار قومش ( در پاسخ ) گفتند ما تو را جز بشرى مثل خود نمىبينيم و ما نمىبينيم كه تو را پيروى كرده باشند ، مگر افراد اراذل و فرومايه اى از ما كه رأيى نپخته دارند ، و اصلا ما هيچ برترى در شما نسبت به خود نمىبينيم ، بلكه بر عكس ، شما مسلمانان را مردمى دروغگو مىپنداريم ( 27 ) .\r\n- نوح در پاسخ آنان - گفت : اى قوم شما كه مىگوييد من بشرى چون شمايم و فرستاده خدا نيستم ، به من خبر دهيد اگر فرضا از ناحيه پروردگارم معجزه اى دال بر رسالتم داشته باشم ، و او از ناحيه خودش رحمتى به من داده باشد كه بر شما مخفى مانده ، آيا من مىتوانم شما را به پذيرش آن مجبور سازم ، هر چند كه از آن كراهت داشته باشيد ؟ ( 28 ) .\r\nو اى مردم ! من در برابر نبوت از شما مالى درخواست ندارم ، چون پاداش من جز به عهده خدا نيست ، و من هرگز افرادى را كه ايمان آورده‌اند - و شما آنان را اراذل مىخوانيد ، به خاطر شما - از خود طرد نمىكنم ، چون آنان پروردگار خود را ديدار مىكنند - حسابشان با خدا است نه با من - ولى شما را قوم جاهلى مىبينم ( كه گمان كرده‌ايد شرافت در توانگرى است و فقرا اراذلند ) ( 29 ) .\r\nو اى مردم ! اگر فرضا آنان را طرد كنم چه كسى از عذاب خدا ، ياريم مىكند ، چرا متذكر نمىشويد ؟ ( 30 ) .\r\nو اما اينكه گفتيد : من اصلا هيچ برترى از شما ندارم ، من آن برترى كه در نظر شما است ندارم چون - نمىگويم خزينه هاى زمين و دفينه هايش مال من است - از سوى ديگر از نظر معنويت هم برترى ندارم - و نمىگويم غيب مىدانم ، و نيز نمىگويم من فرشته‌ام ، و در باره آنهايى كه در چشم شما خوار مىنمايند - و خدا بهتر داند كه در ضمائر ايشان چيست ، - نمىگويم هرگز خدا خيرى به ايشان نخواهد داد ، چون اگر چنين ادعايى بكنم ، از ستمكاران خواهم بود ( 31 ) .\r\nگفتند اى نوح ! - عمرى است كه - با ما بگو مگو مىكنى ، و اين بگو مگو را از حد گذراندى ، - كار را يكسره كن - اگر راست مىگويى آن عذابى را كه همواره به ما وعده مىدادى بياور ( 32 ) .\r\nنوح گفت : تنها خدا است كه اگر بخواهد آن را بر سرتان مىآورد ، و - اگر خواست بياورد - شما نمىتوانيد از آمدنش جلوگيرى كنيد ( 33 ) .\r\nهم چنان كه اگر او بخواهد گمراهتان كند ، نصيحت يك عمر من به شما هر چه هم بخواهم نصيحت كنم سودى به حالتان نخواهد داشت ، پروردگار شما اوست ، و به سوى او باز مىگرديد ( 34 ) .\r\nنه ، مساله اين نيست كه تو و پيروانت مال دنيا نداريد ، - و يا چنين و چنان نيستيد - بلكه علت و بهانه\r\n","description":"","footnote":"","page_name":" 294 ","page_number":294},
  {"content":"\r\nواقعى آنها اين است كه مىگويند : دعوت تو ، از خدا نيست ، و به خدا افترا بسته اى ، بگو اگر افترايش بسته باشم جرمش به عهده من است ، ولى من عهده دار جرمهايى كه شما مىكنيد نيستم ( 35 )\r\n.\r\nبيان آيات\r\nدر اين آيات متعرض قصص انبياء ( ع ) شده ، و نخست داستان نوح را آورده و بعد از آن سرگذشت جماعتى از انبياء كه بعد از نوح ( ع ) آمدند را ذكر كرده مانند هود و صالح و ابراهيم و لوط و شعيب و موسى ( ع ) و داستان نوح را به چند فصل تقسيم كرده كه در فصل اول ، احتجاجهايى را كه نوح ( ع ) با قوم خود در مساله توحيد داشته آورده ، چون بطورى كه خداى تعالى در كتاب مجيدش ذكر كرده ، آن جناب اولين پيغمبرى است كه براى دين توحيد بر عليه بتپرستى قيام كرده ، ( مؤلف رحمة اللَّه عليه بقيه فصول را نام نبرده ، و به نظر مىرسد كه فصل ديگر سخنان نوح استدلال بر مساله نبوت ، و فصل كوتاه ديگرى بطور اشاره استدلال بر مساله معاد باشد ، و در مساله توحيد ) ، بيشتر احتجاجهايى كه قرآن كريم از آن جناب نقل كرده ، از باب مجادله « بالتى هى احسن - مجادله به بهترين طريق » مىباشد .\r\nالبته بعضى از آن احتجاجها جنبه موعظه و اندكى از آنها جنبه حكمت دارد ، ( و اين نص قرآن بيانگر اين حقيقت است كه نوح ( ع ) دستورى را كه خداى تعالى به پيامبر اسلام داد كه « در راه پروردگارت هم از راه حكمت دعوت كن و هم از راه موعظت و هم از راه جدال به بهترين وجه » « 1 » عمل مىكرده است . ) كه متناسب با تفكر انسانهاى اولى و با فكر ساده قديميان و مخصوصا ساده انديشىهايشان در مسائل اجتماعى مىباشد .\r\n* ( « وَلَقَدْ أَرْسَلْنا نُوحاً إِلى قَوْمِه إِنِّي لَكُمْ نَذِيرٌ مُبِينٌ » ) * در قرائت معروف ، كلمه « انى » با كسره همزه قرائت شده و بنا بر اين قرائت ، چيزى از ماده « قول » در تقدير گرفته شده كه در نتيجه قرائت تقدير آيه : « و لقد ارسلنا نوحا الى قومه فقال انى لكم نذير مبين » است ، يعنى ما نوح را به سوى قومش فرستاديم ، پس او گفت من براى شما بيمرسانى روشنم .\r\nبعضى « 2 » از قاريان ، اين كلمه را با فتحه همزه خوانده‌اند كه بنا بر اين قرائت ، حرف « باء » در تقدير گرفته شده و تقدير كلام : « بانى لكم . . . » است ، و معنايش اين است كه : ما نوح را به\r\n\r\n","description":"","footnote":"\r\n( 1 ) سوره نحل ، آيه 125 .\r\n( 2 ) مجمع البيان ، ج 5 ، ص 153 ، چاپ ايران .\r\n","page_name":" 295 ","page_number":295},
  {"content":"\r\nسوى قومش فرستاديم به اينكه من براى شما نداگرى روشنم ، و اين جمله يعنى جمله * ( « إِنِّي لَكُمْ نَذِيرٌ مُبِينٌ » ) * چه به آن قرائت و چه به اين قرائت بيانى است اجمالى براى فهماندن اينكه نوح ( ع ) چه رسالتهايى داشته و آنچه داشته و از ناحيه پروردگارش رسانده ، انذارهايى روشن بوده ، پس خود آن جناب قهرا نذيرى مبين بوده است .\r\nپس همانطور كه اگر مىگفت : اى مردم آنچه من به شما خواهم گفت انذارى مبين است ، با بيانى اجمالى و كوتاه ترين بيان فهمانده بود كه رسالتش چه جنبه اى دارد ، حالا هم كه گفته : من نذيرى مبين هستم ، همان اجمال را رسانده است ، با اين تفاوت كه در اين تعبير يك نكته اضافى نيز هست و آن بيان وضع خودش است كه فهمانده خيال نكنيد من همه كاره عالمم ، نه ، من تنها پيام و رسالتى از ناحيه خداى تعالى - همه كاره عالم - دارم ، و آن اين است كه شما را از عذاب او انذار كنم . و خلاصه آن نكته اين است كه من تنها يك نامه رسان و يك واسطه هستم .\r\n\r\n\r\n* ( « أَنْ لا تَعْبُدُوا إِلَّا اللَّه إِنِّي أَخافُ عَلَيْكُمْ عَذابَ يَوْمٍ أَلِيمٍ » ) * اين جمله بيان ديگرى است براى آن رسالتى كه در جمله : * ( « إِنِّي لَكُمْ نَذِيرٌ مُبِينٌ » ) * آورده بود ، كه برگشت هر دو وجه به يك چيز است . و كلمه « أن » در جمله * ( « أَنْ لا تَعْبُدُوا » ) * به هر حال تفسيرى است ، و معناى جمله اين است كه رسالت من « لا تعبدوا - عبادت نكنيد » است ، رسالتم اين است كه شما را از راه انذار و تخويف ، از عبادت غير خداى تعالى نهى كنم .\r\nپس نظر ما اين شد كه جمله * ( « أَنْ لا تَعْبُدُوا . . . » ) * تفسير است براى جمله * ( « إِنِّي لَكُمْ نَذِيرٌ مُبِينٌ » ) * ، ولى بعضى « 1 » از مفسرين آن را بدل آن جمله و يا مفعول كلمه « مبين » گرفته‌اند كه بنا بر بدليت معنا چنين مىشود : « و لقد ارسلنا نوحا الى قومه أن لا تعبدوا . . . » ، و بنا بر مفعول بودن چنين مىشود : « * ( إِنِّي لَكُمْ نَذِيرٌ مُبِينٌ أَنْ لا تَعْبُدُوا ) * - من براى شما بيم دهنده بوده و بيانگر اين هستم كه غير خدا را نپرستيد » و شايد سياق آيه از ميان اين سه وجه قول ما را تاييد كند .\r\nو ظاهرا منظور از عذاب يوم عظيم عذاب انقراض باشد ، نه خصوص عذاب آخرت و نه مطلق عذاب ، - أعم از عذاب آخرت و عذاب انقراض - دليل بر اين گفتار ما يكى از پاسخهايى است كه در همين آيات ، قوم نوح به آن جناب داده و گفتند : * ( « يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ قالَ إِنَّما يَأْتِيكُمْ بِه اللَّه إِنْ شاءَ » ) * « 2 » ، و ظاهر اين\r\n\r\n","description":"","footnote":"\r\n( 1 ) روح المعانى ، ج 12 ، ص 36 ، چاپ بيروت .\r\n( 2 ) اى نوح با ما سر به سر گذاشته اى و حوصله ما را به سر بردى ، اگر راست مىگويى آن عذابى كه با آمدنش تهديدمان مىكنى بياور ، گفت : خدا اگر بخواهد مىآورد .\r\n","page_name":" 296 ","page_number":296},
  {"content":"\r\nگفت و شنود اين است كه منظور از عذاب ، عذاب انقراض است .\r\nپس معلوم مىشود نوح ( ع ) قوم خود را دعوت مىكرده به اينكه از پرستش بتها دست بردارند ، و تهديدشان مىكرده به روزى كه عذابى اليم از ناحيه خدا بر سرشان آيد ، و اگر فرمود : عذاب روزى كه آن روز اليم - مولم و دردناك - است ، با اينكه خود عذاب مولم است ، در حقيقت از باب توصيف ظرف - يوم - است به صفت مظروف آن - يعنى عذاب - .\r\nبا بيانى كه گذشت جلو اشكالى كه بعضى « 1 » كرده‌اند گرفته مىشود ، و آن اين است كه گفته‌اند : با اينكه عذاب مشركين قطعى است ، چرا نوح ( ع ) گفته : من مىترسم عذاب بر شما نازل شود ، با اينكه ترسيدن ، مخصوص خطر محتمل است نه خطر قطعى ، ( زيرا نوح خود را معرفى كرد به اينكه من فقط يك واسطه هستم ، و واسطه نمىتواند بطور قطع از آمدن عذاب خبر دهد ، چون عذاب به دست او نيست ، و از نظر او يك خطر محتمل است نه يك خطر قطعى و حتمى . )\r\n\r\n\r\nو كوتاه سخن اينكه نوح ( ع ) مردم را به توحيد و وحدانيت خداوند سبحان دعوت مىكرد و آنان را از عذاب اليم مىترساند ، و بدين جهت مىترساند كه ايشان بت مىپرستيدند ، و انگيزه بتپرستىشان اين بود كه از خشم بتها مىترسيدند ، نوح در مقام مقابله با آنان برآمد به اينكه اين اللَّه سبحان است كه خالق شما و مدبر شؤون زندگى شما و امور معاش شما است ، و براى همين منظور هم آسمانها و زمين را آفريد ، خورشيد را تابنده و قمر را نورانى كرد ، بارانها را از آسمان بارانيد ، زمين را رويانيد و باغها را ايجاد كرده و نهرها را به جريان در آورد ، كه اين بيانات نوح را خداى تعالى در سوره نوح حكايت كرده .\r\nو چون اللَّه سبحان چنين خدايى است و چون او پروردگار شما است ، پس بايد تنها از او بترسيد ، و به انگيزه ترستان تنها او را بپرستيد .\r\nو اين حجت در حقيقت حجتى است برهانى كه اساس آن يقين است ، و ليكن از نظر قوم نوح كه گفتيم مردمى ساده لوح و قديمى بودند برهانى جدلى رسيد ، چون به خاطر ساده نگريشان اين دلواپسى را داشتند كه نكند خداى تعالى آنان را به خاطر مخالفتشان مورد خشم قرار دهد ، آرى بتپرستان نيز خداى تعالى را ولى امر خود و اصلاح كننده شؤون خود مىدانند ، و أمر او را با أمر اولياى بشرى ، يعنى آنهايى كه به پائينتر از خود حكومت مىكنند مقايسه نموده و فكر مىكردند همانطورى كه بايد در برابر كدخدا و يا شاه سر تسليم فرود آورد ، و در برابر آنان\r\n\r\n","description":"","footnote":"\r\n( 1 ) مجمع البيان ، ج 5 ، ص 155 ، چاپ ايران .\r\n","page_name":" 297 ","page_number":297},
  {"content":"\r\nخضوع نموده و تسليم اراده آنان شد ، و اگر كسى از خضوع در برابر آنان و تسليم در برابر اراده آنان استكبار بورزد ، بر او خشم مىگيرند و او را به خاطر تمردش عقاب مىكنند ، بايد به همين قياس خداى تعالى و يا اربابى كه امور عالم و ولايت نظام جارى در آن به آنها ارجاع شده را راضى نگه بداريم ، و به منظور خاموش كردن آتش خشم او عبادتش كنيم و به درگاهش تقرب بجوئيم ، يعنى مثلا قربانى و نذر و نياز و انحاء ديگر عبادات تقديمش بداريم .\r\n\r\n\r\nآرى بتپرستان اينطور اعتقاد داشتند ، كه البته اعتقادى است بر اساس ظن .\r\nليكن مساله نزول عذاب بر كسى كه از عبادت او سرپيچى ، و از تسليم او شدن تكبر و از خضوع در برابر او امتناع ورزيده ، يك مساله ظنى نيست ، بلكه مساله اى است حقيقى و يقينى ، براى اينكه يكى از نواميس كلى و جارى در عالم همين است كه بايد ضعيف در برابر قوى خاضع باشد ، و متاثر ناتوان و مقهور ، بايد در برابر اراده مؤثر قوى تسليم گردد ، خوب ، وقتى اين حقيقت يكى از نواميس كلى اين جهان است ، آن وقت آيا در برابر خداى واحد قهار كه مصير تمامى امور عالم منتهى به او است و همه سر نخها به دست او است ، نبايد چنين ادبى را رعايت كرد ؟ ! خدايى كه اجزاى اين عالم را ابداع كرد ، يعنى بدون - به اصطلاح - مصالح ساختمانى ، از عدم و از هيچ آفريد و اجزاى آن را به يكديگر مرتبط نمود ، و به دنبال آن ، حوادث را طبق نظام اسباب به جريان انداخت ، و مىبينيم كه طبق همين سنت هر چيزى مطابق چار چوب نظامش جريان مىيابد ، بطورى كه اگر فرضا از آن چارچوبى كه ساير اسباب جهان را براى آن ترسيم كرده منحرف شود ، قهرا نظام خودش مختل مىگردد ، و اين انحرافش در حقيقت جنگيدن آن با ساير اسباب است و معلوم است كه در اين جنگ شكست خواهد خورد ، زيرا اسباب جارى در كل جهان ، خود را فداى بلهوسى اين موجود نمىكند ، بلكه براى تعديل امر آن و برگرداندنش به خط سيرى كه با وضع خود سازگار است قيام مىكند ، اگر توانست آن موجود منحرف را به راه مستقيم برگرداند كه هيچ ، و گرنه او را در زير چرخهاى سنگين خود خرد مىكند ، و مورد هجوم بلاها قرارش داده از صفحه روزگار حذفش مىكند ، كه اين هم خود يكى از نواميس كلى جهان است .\r\nانسان هم كه يكى از اجزاى اين عالم است ، براى زندگيش خط سيرى دارد ، كه نظام آفرينش و ايجاد براى او ترسيم كرده كه اگر آن خط سير را پيش بگيرد به سوى سعادتش هدايت شده ( و يا به عبارت ديگر : صنع و ايجاد او را به سوى سعادتش هدايت كرده ) و ساير اجزاى كون نيز با او هماهنگى مىكنند ، و درهاى آسمان براى برخوردارى چنين انسانى از بركات آن به\r\n","description":"","footnote":"","page_name":" 298 ","page_number":298},
  {"content":"\r\nرويش باز مىشود ، زمين نيز گنجينه هاى خيرات خود را در اختيار او مىگذارد ، و اين تسليم شدن انسان در برابر خط سير همان اسلامى است كه دين خداى تعالى است ، و بوسيله نوح و ساير انبياء و رسل به سوى آن دعوت شده است .\r\nو اما اگر از آن خط سير تخطى نموده ، به اين سو و آن سو منحرف شود ، در حقيقت به جنگ با همه اسباب كون و اجزاى عالم هستى برخاسته و خواسته است نظام جارى در سراسر جهان را بر هم بزند ، كه بايد منتظر تلخى عذاب و سنگينى بلاها باشد ، پس اگر در اين ميان به راه راست خود برگشت و در برابر اراده خداى سبحان يعنى همان خط سيرى كه كل جهان برايش ترسيم كرده خاضع شده اميد آن مىرود كه مجددا به نعمتهاى از دست داده برسد و بلاها از او برگردد ، و گرنه هلاك و نابوديش حتمى بوده و خدا را به وى نيازى نيست ، زيرا خدا از همه عالميان بى نياز است ، و اين بحث در بعضى از جلدهاى سابق اين كتاب نيز مطرح شد .\r\n* ( « فَقالَ الْمَلأُ الَّذِينَ كَفَرُوا مِنْ قَوْمِه ما نَراكَ إِلَّا بَشَراً مِثْلَنا . . . » ) *\r\nحرف « فاء » كه بر سر اين جمله آمده مىفهماند كه اين جواب متفرع است بر كلام نوح ( ع ) و در اين تفريع كردن اشاره اى است به اينكه ( قوم نوح ) در رد و انكار سخن نوح ( ع ) شتاب كرده و در اين باره هيچ فكر نكردند كه رد دعوت او برايشان بهتر است يا قبول آن .\r\nآيه مورد بحث مىفرمايد : جواب دهندگان ، سران قوم و اشراف و ريش سفيدان قوم بودند ، و اين سران در متن پاسخ خود اصلا دليلى كه نوح ( ع ) بر مساله توحيد آورده بود را متعرض نشده و از دستپاچگى حرف خود را زدند كه آن نفى رسالت نوح ( ع ) و تكبر و گردنكشى خود از اطاعت آن جناب بود .\r\nآرى نوح ( ع ) در سخن خود كه از جمله * ( « إِنِّي لَكُمْ نَذِيرٌ مُبِينٌ » ) * آغاز شده و تا آخر دو آيه ادامه دارد ، دو ادعا مطرح كرد ، يكى ادعاى رسالت ، و ديگرى ادعاى اينكه مردم بايد او را متابعت كنند ، البته ادعاى دوم را در آيه مورد بحث بطور اشاره آورده ، ولى در كلمات ديگرش كه قرآن از آن جناب حكايت كرده به آن تصريح نموده و فرمود : « يا قَوْمِ إِنِّي لَكُمْ نَذِيرٌ مُبِينٌ أَنِ اعْبُدُوا اللَّه وَاتَّقُوه وَأَطِيعُونِ » « 1 » .\r\nو حاصل پاسخى كه خداى تعالى از آنان حكايت كرده اين است كه ( گفتند ) : هيچ\r\n\r\n","description":"","footnote":"\r\n( 1 ) اى قوم محققا من براى شما بيمرسانى آشكارم ، سخنم اين است كه خدا را بپرستيد و از او بترسيد ، و مرا اطاعت كنيد . « سوره نوح ، آيه 3 »\r\n","page_name":" 299 ","page_number":299},
  {"content":"\r\nدليلى نيست بر اينكه اطاعت كردن از تو بر ما واجب باشد ، بلكه دليل بر خلاف آن هست . پس در حقيقت پاسخ كفار منحل به دو حجت مىشود كه به طريق اصطلاحى « اضراب و ترقى » رديف شده ، و به همين جهت جمله * ( « بَلْ نَظُنُّكُمْ كاذِبِينَ » ) * در آخر ذكر شد .\r\n\r\n\r\nمدلول حجت اول اين است كه دليلى بر وجوب متابعت كردن از تو نيست ، و اين حجت به سه طريق بيان شده :\r\nاول اينكه گفتند : « * ( ما نَراكَ إِلَّا بَشَراً . . . ) * - نمىبينيم تو را به جز يك بشر معمولى . . . » .\r\nدوم اينكه گفتند : « * ( وَما نَراكَ اتَّبَعَكَ . . . ) * - نمىبينم كسى - به جز اراذل - تو را پيروى كند . . . » .\r\nو سوم اينكه گفتند : « * ( وَما نَرى لَكُمْ عَلَيْنا . . . ) * - نمىبينيم شما بر ما فضيلتى داشته باشيد . . . » .\r\nو اين حجت كه گفتيم ، داراى سه جزء است ، اساس و زيربنايش انكار هر چيزى است كه محسوس نباشد - به زودى اين معنا را توضيح خواهيم داد - و دليل اين معنا اين است كه در هر سه جزء حجت و دليل ، كلمه « نمىبينى و نمىبينيم » را آورده‌اند .\r\nپس جمله * ( « ما نَراكَ إِلَّا بَشَراً مِثْلَنا » ) * آغاز پاسخ كفار از ادعاى رسالتى است كه نوح ( ع ) كرده ، و در اين جمله به مقابله به مثل تمسك كرده‌اند . و اين سنخ مقابله بطورى كه قرآن كريم فرموده و نمونه هايى نيز حكايت كرده عادت و سيره همه امتها در برخورد با پيغمبرانشان بوده ، قرآن كريم مىفرمايد نوعا امتها در پاسخ پيغمبران خود مىگفتند : تو نيز در بشريت مثل مايى و اگر به راستى فرستاده خدا به سوى ما مىبودى اينطور نبودى ، و ما اصلا از تو چيزى جز اين مشاهده نمىكنيم كه بشرى مثل خود ما هستى ، و چون تو بشرى مثل خود ما هستى ( پس ) هيچ سبب و موجبى نيست كه پيروى كردن از تو را بر ما واجب كند .\r\nبنا بر اين ، در اين گفتار كفار تكذيب رسالت و ادعاى نوح ( ع ) است به اينكه او بجز يك بشر معمولى نيست ، و به همين جهت دليلى نيست كه پيروى كردن از او را واجب كند ، و دليل گفته ما ( نيز ) گفتار خود نوح ( ع ) است كه خداى تعالى به زودى از آن جناب حكايت مىكند كه گفت : * ( « يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي . . . » ) * « 1 » .\r\nدر اينجا امر بر بعضى از مفسرين مشتبه شده و كلام كفار را كه گفتند :\r\n\r\n","description":"","footnote":"\r\n( 1 ) اى ، قوم ! شما چه مىگوييد كه اگر ببينيد من از ناحيه پروردگارم داراى بينه و بصيرتى باشم . . . ؟ . « سوره هود ، آيه 28 »\r\n","page_name":" 300 ","page_number":300},
  {"content":"\r\n* ( « ما نَراكَ إِلَّا بَشَراً مِثْلَنا » ) * را اينطور بيان كرده‌اند كه صاحبان اين سخن نوح ( ع ) را از نظر وزن اجتماعى با خود برابر دانسته و آن گاه نتيجه گرفته‌اند كه چه دليلى دارد كه ما تابع او باشيم .\r\nاين مفسر در تفسير جمله مذكور گفته كه : كفار ، دعوت نوح ( ع ) را با چهار دليل سست و باطل ، رد كردند كه يكى از آن ادله اين بود كه وى مثل خود آنان يك بشر است ، و از اين دليل نتيجه گرفته‌اند كه وى بطور اجمال برابر با ايشان است . و اين دليل كفار دلالت مىكند كه نوح ( ع ) از نظر خاندان و از نظر شخص خودش از طبقه عامه مردم و يا نزديك به آنان بوده نه از اشراف ، البته اين اختصاص به آن جناب نداشته ، بلكه همه پيامبران از طبقه متوسط جامعه خود بوده‌اند .\r\nو وجه جوابى كه آنان داده‌اند اين است كه مساوات و برابرى يك پيامبر با مردمش مانع از آن است كه او بر مردمش تفوق و برترى پيدا كند ، حتى در بين دو نفر كه از هر جهت مثل همند تفوق يكى بر ديگرى و اينكه يكى تابع باشد و ديگرى متبوع ، يكى مطيع باشد و ديگرى مطاع ، معقول نبوده و مستلزم ترجيح بلا مرجح است . « 1 »\r\nو اگر معناى آيه اين بوده باشد كه وى براى آيه كرده است ، جا داشت كه قرآن كريم اينطور حكايت كند : « انت مثلنا - تو مثل مايى » و يا « نراك مثلنا - ما تو را مثل خود مىبينيم » نه اينكه بفرمايد : * ( « ما نَراكَ إِلَّا بَشَراً مِثْلَنا » ) * كه بشريت را براى نوح ( ع ) اثبات كنند ، چه حاجتى به اين اثبات بود . و اگر منظور از اين جمله ، آن معنايى باشد كه مفسر نامبرده برايش كرده ، اصلا جمله ، اضافى است ، براى آنكه معنايى كه او كرده در جمله بعدى آمده كه گفتند : « * ( وَما نَرى لَكُمْ عَلَيْنا مِنْ فَضْلٍ ) * - ما براى تو فضيلتى بر خود نمىبينيم » .\r\nو تعجب اينجا است كه اين مفسر از جمله مورد بحث برابرى نوح ( ع ) با مردمش از نظر خاندان و شخصيت را نيز استفاده كرده ، و از اين گذشته حكم كرده به اينكه همه انبياء اينطور بودند ، با اينكه اولا كلام كفار هيچ دلالتى بر اين معانى نداشت ، و ثانيا همه انبياء از طبقه متوسط جامعه خود نبودند ، زيرا در اين سلسله جليله ، پيامبرانى چون ابراهيم خليل و سليمان و أيوب ( ع ) بوده‌اند .\r\n* ( « وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ » ) * - راغب در مفردات گفته : كلمه « رذل » - ( به فتحه راء - و نيز كلمه « رذال » - به كسره راء ) - به معناى هر چيز و هر كسى است كه به خاطر پستيش مورد تنفر باشد ، و در قرآن كريم آمده كه : « مِنْكُمْ مَنْ يُرَدُّ إِلى أَرْذَلِ الْعُمُرِ »\r\n\r\n","description":"","footnote":"\r\n( 1 ) تفسير المنار ، ج 12 ، ص 62 ، چاپ بيروت .\r\n","page_name":" 301 ","page_number":301},
  {"content":"\r\n« 1 » و نيز آمده كه * ( « إِلَّا الَّذِينَ هُمْ أَراذِلُنا بادِيَ الرَّأْيِ » ) * « 2 » . و نيز آمده كه : « قالُوا أنُؤْمِنُ لَكَ وَاتَّبَعَكَ الأَرْذَلُونَ » « 3 » ، و كلمه « ارذلون » جمع « ارذل » است « 4 » .\r\nو در مجمع البيان آمده كه كلمه « رذل » به معناى پشيز و حقير از هر چيز است و جمع آن « ارذل » - با ضمه ذال - به معناى رذلها است ، آن گاه همين جمع را بار ديگر جمع بسته و گفته‌اند « أراذل » ، مثل اينكه مىگويى « كلب و اكلب و اكالب » . البته احتمال هم دارد كه جمع كلمه « ارذل » - با فتحه ذال - به معناى رذلتر باشد ، كه در اين صورت مثل « أكبر » مىشود كه جمعش « اكابر » است .\r\nصاحب مجمع گفته است : كلمه « رأى » به معناى رؤيت ( ديدن ) است ، در جمله « يَرَوْنَهُمْ مِثْلَيْهِمْ رَأْيَ الْعَيْنِ » ، معناى « يرونهم مثليهم رؤية العين » را مىدهد ، يعنى جمعيت آنان را در چشم خود به اندازه دو برابر خويش مىديدند .\r\nمعناى ديگر اين كلمه ، نظريه اى است كه آدمى در باره امرى مىدهد ، كه در اين صورت جمع آن « آراء » مىآيد « 5 » .\r\nو راغب در مفردات خود كلمه « بادى الرأى » را به معنى رأى ابتدايى و يا به عبارت ديگر نظريه بدوى و خام گرفته است ، بعضى آيه را به صورت « بادى » - بدون همزه ، بر وزن شادى - قرائت كرده‌اند كه معناى ظاهر را مىدهد ، و كلمه « بادى الرأى » معنايش نظريه دادن بدون تفكر است . « 6 »\r\nو در جمله « بادى الرأى » دو احتمال هست :\r\nاحتمال اول اينكه قيد باشد براى جمله « هم أراذلنا » ، كه در اين صورت معناى دو جمله چنين مىشود : « ما به جز افراد پستى كه رذالتشان در ظاهر نظر يا در اول نظر پيدا است نمىبينيم كسى تو را پيروى كرده باشد . »\r\nاحتمال دوم اينكه قيد باشد براى جمله « اتبعك » كه در اين صورت معناى جمله\r\n\r\n","description":"","footnote":"\r\n( 1 ) بعضى از شما تا پستترين مراحل زندگى برگردانده مىشويد . « سوره نمل ، آيه 70 »\r\n( 2 ) مگر مشتى از افراد - كه هر كس آنها را ببيند در همان نظر اول مىفهمد - كه افراد پست ما هستند . « سوره هود ، آيه 27 »\r\n( 3 ) گفتند آيا به تو ايمان بياوريم در حالى كه پستترها پيرو تو شدند ؟ . « سوره شعراء ، آيه 111 »\r\n( 4 ) مفردات راغب ، ص 199 ، چاپ ايران .\r\n( 5 ) مجمع البيان ، ج 5 ، ص 154 ، چاپ ايران .\r\n( 6 ) مفردات راغب ، ص 35 ، چاپ ايران .\r\n","page_name":" 302 ","page_number":302},
  {"content":"\r\nچنين مىشود : « پيروى كسانى كه تو را در ظاهر رأى يا در اولين برخورد پيروى كردند ، بدون اينكه در كار خود تعمق و تفكرى كرده باشند بوده است كه اگر دعوت تو را مورد بررسى قرار داده بودند هرگز پيرويت نمىكردند . » ، و بنا بر اين احتمال بايد جمله « اتبعوك » ى ديگرى در تقدير گرفت و گفت : « و ما نراك اتبعك الا الذين هم اراذلنا اتبعوك بادى الرأى » ، و گرنه اگر كلمه « اتبعوك » تكرار نشود معناى آيه مختل مىشود .\r\nبعضى ديگر گفته‌اند : تقدير آيه « ما نراك اتبعوك فى بادى الرأى الا الذين هم اراذلنا » « 1 » مىشود .\r\n\r\n\r\nو سخن كوتاه اينكه خواسته‌اند بگويند : ما مىبينيم كه پيروان تو همه افرادى بى سر و پا و پست از اين مردمند ، و اگر ما نيز تو را پيروى كنيم مثل آنها خواهيم شد ، كه اين با شرافت ما منافات داشته و از قدر و منزلت اجتماعى ما مىكاهد ، و در اين گفتار اشاره اى هست به بطلان رسالت نوح ( ع ) ، و اين اشاره از راه دلالت التزامى است ، به اين معنا كه لازمه گفتار آنان اين است كه رسالت آن جناب باطل باشد ، چون عقيده عوام مردم اين است كه هر سخنى اگر حق و نافع باشد اول پولدارها و اشراف و نيرومندان آن را مىپذيرند ، و اگر اين طبقه سخنى را رد كنند و طبقه پست جامعه يعنى بردگان و مستمندان كه بهره اى از مال و جاه و مقام اجتماعى ندارند آن را بپذيرند ، آن سخن خيرى ندارد .\r\n\r\n\r\n* ( « وَما نَرى لَكُمْ عَلَيْنا مِنْ فَضْلٍ » ) * - منظور از اينكه بطور مطلق فضيلت نوح را نفى كردند ، تنها فضيلتهاى مادى نيست ، يعنى خواسته‌اند بگويند : تو از متاع دنيا چه دارى كه ما نداريم ؟\r\nو نيز تو چيزى از امور غيبى از قبيل علم غيب و يا تاييد به نيرويى ملكوتى ندارى ، كه اين عموميت نفى ، از وقوع نكره - فضل - در سياق نفى استفاده مىشود .\r\nكفار در اين سخن خود ، مؤمنين را نيز شريك نوح ( ع ) در دعوت او دانسته و همه را مخاطب قرار دادند كه : « ما فضيلتى براى شما بر خود نمىبينيم » و نگفتند : « ما براى تو كه نوح هستى فضيلتى نمىبينيم » و از اين تعبير بر مىآيد كه مؤمنين ، كفار را دعوت و تشويق مىكردند به اينكه شما نيز نوح را پيروى كنيد و طريقه ما را بپذيريد .\r\nو معناى آيه اين است كه اين دعوت شما از ما - كه اين همه مزاياى حيات دنيوى از قبيل مال و فرزندان و علم و نيرو داريم - وقتى عمل درستى بود و اثر خود را مىبخشيد كه شما حد اقل يك مزيت بر ما مىداشتيد ، يا علمتان بيشتر بود ، يا از غيب آگاه مىبوديد و يا نيروى\r\n\r\n","description":"","footnote":"\r\n( 1 ) نمىبينيم كسى تو را به نظر ابتدايى پيروى كرده باشد مگر آنهايى كه اراذل ما هستند .\r\n","page_name":" 303 ","page_number":303},
  {"content":"\r\nملكوتيتان بيشتر بود كه قهرا ما را در برابر شما خاضع مىكرد ، ولى ما هيچ يك از اين فضائل را در شما نمىبينيم ، پس چه علتى ايجاب مىكند كه ما پيرو شما شويم ؟\r\nو اگر ما كلام كفار را عموميت داده و گفتيم كه همه جهات فضل را شامل مىشود ، - چه جهات مادى و چه جهات معنوى از قبيل علم غيب و نيروى ملكوتى - بر خلاف بيشتر مفسرين كه كلمه « فضل » را تنها بر برتريهاى مادى ، مانند اموال و نفرات و غيره تفسير كرده‌اند ، براى اين بود كه ما از گفتار كفار كه كلمه « فضل » را بدون الف و لام در سياق نفى قرار دادند عموميت فهميديم .\r\nعلاوه بر اين ، از پاسخى هم كه نوح ( ع ) به اين كلام كفار داد همين عموميت استفاده مىشود ، زيرا اگر منظور كفار خصوص برترىهاى مادى بود كافى بود كه نوح ( ع ) در جواب آنان بفرمايد : مگر من ادعا كرده‌ام كه خزينه هاى خدا به دست من است كه شما منكر آنيد ؟ ( ادعاى من اين است كه من فرستاده خدايم ) ، ليكن نوح ( ع ) به اين اكتفاء نكرد ، بلكه در پاسخ آنان فرمود : « * ( وَلا أَقُولُ لَكُمْ عِنْدِي خَزائِنُ اللَّه ، وَلا أَعْلَمُ الْغَيْبَ ، وَلا أَقُولُ إِنِّي مَلَكٌ . . . ) * - نه خزينه هاى خدا دست من است ، و نه علم غيب دارم ، و نه داراى نيروى ملكوتى هستم . . . » كه بيانش به زودى مىآيد ان شاء اللَّه .\r\n\r\n\r\n* ( « بَلْ نَظُنُّكُمْ كاذِبِينَ » ) * كلمه « بل » اعراض از مطالب قبل از خود را مىرساند ، و در اينجا اعراض از احتجاج قبلى را مىفهماند كه قبلا نيز به آن اشاره كرديم ، پس حاصل معناى اين جمله اين است كه ما نه تنها در شما فضيلتى نمىبينيم كه پيرويتان را بر ما واجب كند ، بلكه مطلب ديگرى اينجا هست كه ايجاب مىكند ما شما را پيروى نكنيم ، و آن اين است كه ما شما را دروغگو مىدانيم .\r\nو معناى آيه ، آن طور كه از سياق برمىآيد - و خدا داناتر است - اين است كه وقتى در شما - صاحبان دعوت دينى - چيزى كه صحت دعوتتان را نشان دهد ديده نمىشود ، و شما با اينكه از مزاياى حيات يعنى مال و جاه ، تهيدست هستيد ، مع ذلك اصرار داريد كه ما تسليم شما شده و اطاعتتان كنيم ، همين اصرار شما اين گمان را در دل ما قوى مىسازد كه شما در اين ادعايتان دروغگو بوده و مىخواهيد به اين وسيله آنچه كه از امتيازات دنيوى كه در دست ما است از چنگ ما در آوريد .\r\nو كوتاه سخن اينكه اين اصرار شما نشانه و شاهدى است كه عادتا اين فكر را در دل آدمى مىاندازد كه دعوت شما صرف يك دروغ ، و نيرنگى براى جمع كردن و به دست آوردن\r\n","description":"","footnote":"","page_name":" 304 ","page_number":304},
  {"content":"\r\nثروت مردم و به دنبالش آقايى و رياست و حكومت بر مردم بيش نيست و اين نظير گفتار ديگرى است كه خداى تعالى - در مثل اين داستان - از كفار حكايت كرده و فرموده : « فَقالَ الْمَلأُ الَّذِينَ كَفَرُوا مِنْ قَوْمِه ما هذا إِلَّا بَشَرٌ مِثْلُكُمْ يُرِيدُ أَنْ يَتَفَضَّلَ عَلَيْكُمْ » « 1 » .\r\nو با اين بيان روشن مىشود كه چرا دروغگويى را مستند به ظن كردند نه به جزم ( چون گفتند : ما مىپنداريم كه شما دروغگوئيد ، و نگفتند : ما يقين داريم كه شما دروغگوييد ، براى اينكه از اصرار نوح و يارانش اين را حدس زدند ) و نيز روشن مىشود كه مراد از كذب ، كذب مخبرى است نه كذب خبرى . يعنى خواسته‌اند بگويند شما دروغگوئيد ، نه اينكه بگويند خبرى كه مىدهيد دروغ است چون آن حضرات خبرى نداده بودند تا راست باشد يا دروغ .\r\n* ( « قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي . . . » ) *\r\nاين آيه شريفه و سه آيه بعدش پاسخى را كه نوح ( ع ) به استدلال كفار داده بيان مىكند ، و كلمه « عميت » ماضى مجهول از باب تفعيل ، يعنى تعميه است ، و تعميه به معناى پنهان كردن است ، مىفرمايد : اى قوم اگر من فرضا داراى بصيرتى از ناحيه پروردگارم باشم و او رحمتى از ناحيه خود به من داده و آن را بر شما مخفى كرده باشد ، و شما به خاطر جهل و بىرغبتىتان نسبت به پذيرفتن حق ، آن رحمت را درك نكرده باشيد ، آيا مىتوانم شما را در درك آن مجبور بسازم ؟\r\nبعضى از اساتيد قرائت ، كلمه « عميت » را بدون تشديد و نيز به صيغه معلوم - يعنى با فتحه عين - خوانده‌اند كه بنا بر اين قرائت ، معناى كلمه مذكور « آن رحمت بر شما مخفى شده » خواهد بود . « 2 »\r\nچون كه اساس و پايه حجت كفار منحصر كردن حقايق در محسوسات و انكار غير محسوسات بوده ، از اين طرز فكر خود نخست اين نتيجه را گرفتند كه : دليلى بر لزوم پيروى كردن از نوح ( ع ) و وجوب اطاعت از او وجود ندارد ، و سپس قدمى فراتر نهاده اين نتيجه را گرفتند كه بلكه دليل بر عدم وجوب هست ، باز قدمى از اين فراتر نهاده گفتند بلكه دليل داريم بر اينكه واجب است اطاعت نكنيم .\r\nو چون اساس استدلال كفار اين بود لذا نوح ( ع ) در صدد بر آمد تا اولا آنچه\r\n\r\n","description":"","footnote":"\r\n( 1 ) سران قومش كه به وى كفر ورزيدند ، به مردم گفتند ، اين مرد جز يك فرد بشر مثل خود شما نيست كه مىخواهد بر شما آقايى كند . « سوره مؤمنون ، آيه 24 »\r\n( 2 ) مجمع البيان ، ج 5 ، ص 153 ، چاپ ايران .\r\n","page_name":" 305 ","page_number":305},
  {"content":"\r\nآنها مىخواستند نفى كنند اثبات كند ، و آن رسالت و توابع رسالت خود بود ، و ثانيا آنچه آنها مىخواستند اثبات كنند كه همان اتهام او و پيروانش به دروغگويى بود را نفى كند .\r\nچيزى كه هست قبل از هر سخنى اول با خطاب : « يا قوم » - با اضافه به ضمير تكلم - يعنى اى قوم من ، اى هموطنان من ، و امثال آن ، عواطف آنان را تحريك نمود ، و اين خطاب را مكرر و در آغاز هر سخنى تكرار كرد تا بدان وسيله دل ايشان را به سوى خود جلب كرده و در نتيجه خيرخواهىهايش مورد قبول آنان واقع گردد .\r\nآيات كريمه مورد بحث در ميان حجت نوح ( ع ) تقرير و بيانى زيبا و بديع آورده ، به اين معنا كه حجت كفار را فصل فصل و قطعه قطعه كرده و از هر فصلى به دو وجه پاسخ داده ، يكى از اين جهت كه از دليل خود نتيجه گرفتند كه دليلى بر وجوب اطاعت نوح نيست ، و ديگرى از اين جهت كه نتيجه گرفتند دليل بر خلاف آن هست .\r\nاما پاسخ نوح از جهت اول حجت كفار كه گفتند : « تو بجز بشرى مثل ما نيستى » جمله * ( « يا قَوْمِ أرَأَيْتُمْ إِنْ كُنْتُ عَلى بَيِّنَةٍ . . . » ) * است . و پاسخش از اينكه گفتند : « نمىبينيم كسى بجز اراذل ما پيرويت كرده باشد » جمله * ( « وَما أَنَا بِطارِدِ الَّذِينَ آمَنُوا . . . » ) * است . و پاسخش از اينكه گفتند : « ما هيچ فضيلتى در شما نمىبينيم » جمله * ( « وَلا أَقُولُ لَكُمْ عِنْدِي خَزائِنُ اللَّه . . . » ) * است .\r\nآن گاه قرآن كريم از هر حجت سابق چيزى نظير خلاصه گيرى ضميمه حجت بعدى كرده و آن را در آغاز آن حجت قرار داده ، در نتيجه حجتها در عين اينكه هر يك براى خود مستقل و كامل است به هم آميخته شده .\r\n\r\n\r\nپس پاسخ آن حضرت از گفتار كفار مشتمل است بر سه حجت تمام كه بر سر هر حجتى خطاب : « يا قوم » را آورده و فرموده است : * ( « يا قَوْمِ أرَأَيْتُمْ إِنْ كُنْتُ عَلى بَيِّنَةٍ . . . » ) * ، و * ( « وَيا قَوْمِ لا أَسْئَلُكُمْ عَلَيْه مالًا . . . » ) * ، و * ( « وَيا قَوْمِ مَنْ يَنْصُرُنِي مِنَ اللَّه إِنْ طَرَدْتُهُمْ . . . » ) * ، و اين به عهده خواننده است كه در اين سه حجت تدبر كند .\r\nپس اينكه فرمود : * ( « يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي » ) * جواب از اين گفته كفار است كه گفتند : * ( « ما نَراكَ إِلَّا بَشَراً مِثْلَنا » ) * منظور كفار ( همانطور كه قبلا نيز گفتيم ) اين بوده كه در نوح چيزى بجز بشريت نيست ، و بشريت او نيز هيچ فرقى با بشريت ما ندارد ، پس به چه ملاكى ادعا مىكند كه همه بشرها تابع او شوند ؟ پس قطعا او در ادعاى نبوت كاذب بوده و مىخواهد با اين رسالت ادعائيش مردم را به دام انداخته اموالشان را ربوده و بر آنها رياست كند .\r\n","description":"","footnote":"","page_name":" 306 ","page_number":306},
  {"content":"\r\nو چون اين قسمت از كلام كفار متضمن نفى رسالت آن جناب بود ، دليلشان در اين گفتار اين بود كه آن جناب بشرى معمولى است ، و چيزى كه دلالت بر رسالتش و اتصالش به عالم غيب بكند با او نيست ، لذا لازم بود نوح ( ع ) آنان را متوجه به چيزى كند كه آن چيز صدق گفتار و ادعاى رسالتش را ظاهر سازد و آن چيز غير از معجزه اى كه بر صدق رسول در ادعاى رسالت باشد نمىتوانست باشد .\r\nآرى ، رسالت ، نوعى اتصال به عالم غيب است ، اتصالى غير معمولى و خارق العاده و مردم نمىتوانند يقين كنند به اينكه فلان مدعى رسالت به راستى چنين اتصالى را دارد مگر به اينكه يك امر خارق العاده ديگرى از او ببينند ، امرى كه براى آنان يقين بياورد بر اينكه او در ادعاى رسالت صادق است ، به همين جهت نوح ( ع ) در جمله * ( « يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي » ) * اشاره كرد به اينكه همراه او بينه و آيت و نشانه معجزه آسايى از ناحيه خداى تعالى هست كه بر صدق او در ادعايش دلالت مىكند .\r\nاز همين جا روشن مىشود كه مراد از بينه و آيت ، معجزه اى است كه بر ثبوت رسالت صاحبش دلالت مىكند .\r\nآرى اين معنا آن معنايى است كه سياق كلام به كلمه « بينه » مىدهد ، پس نبايد به گفته آن مفسرى گوش داد كه گفته : مراد از بينه در اين آيه علم ضرورى و بديهى و مسلمى است كه يك پيامبر پيدا مىكند به اينكه پيامبر است . چون اين معنا از سياق آيه بيگانه و بدور است . « 1 »\r\n* ( « وَآتانِي رَحْمَةً مِنْ عِنْدِه فَعُمِّيَتْ عَلَيْكُمْ » ) * - ظاهرا نوح ( ع ) در اين جمله به كتاب و علمى اشاره كرده كه خداى تعالى به وى داده بود ، و در قرآن كريم مكرر آمده كه نوح ( ع ) داراى كتاب و علمى بوده ، و همچنين در جاى ديگر قرآن نيز از « علم و كتاب » به « رحمت » تعبير شده ، آنجا كه فرموده : « وَمِنْ قَبْلِه كِتابُ مُوسى إِماماً وَرَحْمَةً » « 2 » ، و نيز فرموده :\r\n« وَنَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَهُدىً وَرَحْمَةً » « 3 » ، و نيز فرموده : « فَوَجَدا عَبْداً مِنْ عِبادِنا آتَيْناه رَحْمَةً مِنْ عِنْدِنا » « 4 » ، و نيز فرموده : « رَبَّنا لا تُزِغْ قُلُوبَنا بَعْدَ إِذْ هَدَيْتَنا وَهَبْ لَنا مِنْ لَدُنْكَ رَحْمَةً »\r\n\r\n","description":"","footnote":"\r\n( 1 ) مجمع البيان ، ج 5 ، ص 155 ، چاپ ايران .\r\n( 2 ) قبل از قرآن كتاب موسى بود كه امام و رحمت بود . « سوره هود ، آيه 17 » .\r\n( 3 ) ما اين كتاب راى بر تو نازل كرديم در حالى كه بيانگر هر چيز ، و هدايت و رحمت است . « سوره نحل ، آيه 89 » .\r\n( 4 ) موسى و همسفرش بنده اى از بندگان ما راى يافتند كه ما به او رحمتى از ناحيه خود داده بوديم .\r\n« سوره كهف ، آيه 65 » .\r\n","page_name":" 307 ","page_number":307},
  {"content":"\r\n« 1 » .\r\nو اما اينكه در كلامش گفت : * ( « فَعُمِّيَتْ عَلَيْكُمْ » ) * ظاهرا ضمير مؤنث در « عميت » به رحمت برمىگردد ، و مراد اين است كه آن علم و معرفتى كه من دارم جهل شما و كراهتتان از حق ، آن را بر شما پوشانده ، با اينكه من تذكرش را به شما داده و آن را در بين شما منتشر ساختم .\r\n\r\n\r\n* ( « أنُلْزِمُكُمُوها وَأَنْتُمْ لَها كارِهُونَ » ) * - ماده و مصدر الزام كه فعل « نلزم » صيغه متكلم مع الغير از مضارع آن است به معناى آن است كه چيزى را آن چنان مقارن و همراه چيزى ديگر كنى كه از آن جدا نشده و همواره با آن باشد ، و منظور از اينكه پرسيد « آيا من مىتوانم آن رحمت را به شما الزام كنم با اينكه شما از آن كراهت داريد ؟ » اين است كه « آيا من مىتوانم شما را به قبول آن و يا به عبارت ديگر به ايمان آوردن به خدا و آيات او اجبار كنم ؟ و آيا مىتوانم شما را به زور وادار سازم كه آثار معارف الهى يعنى نور و بصيرت را دارا شويد ؟ » .\r\nو معناى آيه - كه خدا داناتر است - اين است كه شما مردم به من خبر دهيد آيا اگر نزد من آيت و نشانه اى به صورت معجزه باشد كه رسالتم را با اينكه بشرى مثل شما هستم تصديق كند ، و نيز نزد من همه آن چيزهايى كه رسالت نيازمند به آن است يعنى كتاب و علمى كه شما را به سوى حق هدايت كند موجود باشد - و ليكن عناد و تكبر شما وادارتان كرد به اينكه بدون درنگ و بدون اينكه در كار من تحقيق و فكر كنيد دعوتم را رد كنيد و در نتيجه آن كتاب و علم بر شما پوشيده ماند ، - آيا در چنين وصفى باز هم بر ما واجب است كه شما را به قبول آن دعوت مجبور كنيم ؟ .\r\nو خلاصه كلام اينكه جناب نوح خواسته است بفرمايد نزد من همه چيزهايى كه رسالت از ناحيه خدا بدان نيازمند است موجود است و من شما را به آن چيزها آگاه كردم اما شما از در تكبر و طغيان ، به آن ايمان نياورديد ، و ديگر بر من لازم نيست كه شما را در قبول آن مجبور سازم چون در دين خداى سبحان هيچ اجبارى نيست .\r\nدر اين كلام حضرت نوح ( ع ) تعريضى است به كفار به اينكه حجت بر شما تمام شد و حقيقت امر برايتان معلوم و روشن گرديد اما با اين حال ايمان نياورديد ، و تازه داريد\r\n\r\n","description":"","footnote":"\r\n( 1 ) راسخين در علم و دانايان به علم كتاب مىگويند : پروردگارا دلهاى ما را بعد از آنكه هدايت فرمودى بار ديگر از راه منحرف مساز ، و از ناحيه خود رحمتى به ما ارزانى بدار . « سوره آل عمران ، آيه 8 » .\r\n","page_name":" 308 ","page_number":308},
  {"content":"\r\nدنبال چيزى مىگرديد كه به خاطر آن ايمان بياوريد ، و آن چيز غير از اجبار و الزام چيز ديگرى نيست ، پس اينكه گفتيد : * ( « ما نَراكَ إِلَّا بَشَراً مِثْلَنا » ) * در حقيقت درخواست اجبار از شما است ، و در دين خدا اجبار نيست .\r\nو اين آيه از جمله آياتى است كه اكراه را در دين خدا نفى كرده و دلالت مىكند بر اينكه مساله اجبار نكردن ، خود يكى از احكام دينى است كه در همه شرايع و حتى قديمىترين آنها كه شريعت نوح ( ع ) است تشريع شده و تا به امروز نيز به قوت خود باقى بوده و نسخ نگرديده است .\r\nاز آنچه گذشت روشن گرديد كه آيه شريفه كه مىفرمايد : * ( « يا قَوْمِ أرَأَيْتُمْ إِنْ كُنْتُ . . . » ) * ، جواب اين گفته كفار است كه گفتند : * ( « ما نَراكَ إِلَّا بَشَراً مِثْلَنا » ) * ، بنا بر اين ، فساد گفتار بعضى از مفسرين كه آن را پاسخ از جمله * ( « بَلْ نَظُنُّكُمْ كاذِبِينَ » ) * دانسته‌اند و همچنين گفتار جمعى ديگر كه آن را جواب از جمله * ( « وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ » ) * گرفته‌اند « 1 » ، و نيز گفتار جمعى ديگر كه آن را جواب از جمله * ( « وَما نَرى لَكُمْ عَلَيْنا مِنْ فَضْلٍ » ) * گرفته‌اند « 2 » روشن مىگردد و ديگر حاجت به آن نيست كه با متعرض شدن كلمات آنان و رد آنها بحث خود را طول دهيم .\r\n* ( « وَيا قَوْمِ لا أَسْئَلُكُمْ عَلَيْه مالًا إِنْ أَجرِيَ إِلَّا عَلَى اللَّه » ) * منظور آن جناب در اين جمله اين است كه از تهمتى كه به وى زده و دروغگويش خواندند پاسخ دهد ، چون لازمه تهمت آنان اين بود كه دعوت آن جناب وسيله و طريقه اى باشد براى جلب اموال مردم و ربودن آنچه دارند به انگيزه طمع ، و وقتى نوح ( ع ) در طول دعوتش چيزى از مردم نخواهد ، و اعلام كند كه چيزى از شما نمىخواهم ، ديگر كفار نمىتوانند او را متهم كنند .\r\n* ( « وَما أَنَا بِطارِدِ الَّذِينَ آمَنُوا إِنَّهُمْ مُلاقُوا رَبِّهِمْ وَلكِنِّي أَراكُمْ قَوْماً تَجْهَلُونَ » ) * اين جمله پاسخ از آن گفتار مشركين است كه گفته بودند : * ( « وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ » ) * « 3 » ، و در اين پاسخ ، تعبير زشت كفار از مؤمنين را كه آنان را به عنوان تحقير و تنقيص ، اراذل خواندند مبدل كرد به تعبير محترمانه * ( « الَّذِينَ آمَنُوا » ) * تا در مقابل تحقير كفار ، ايمان مؤمنين را تعظيم نموده ، به ارتباطى كه مؤمنين با پروردگار خود دارند اشاره\r\n\r\n","description":"","footnote":"\r\n( 1 و 2 ) مجمع البيان ، ط بيروت ، ج 3 ، ص 140 و 141 .\r\n( 3 ) آنها توقع داشتند كه نوح ( ع ) افراد بى بضاعت را كه به وى ايمان آورده بودند از خود براند ، ولى ايشان در پاسخ فرمود : هرگز اين كار را نخواهم كرد .\r\n","page_name":" 309 ","page_number":309},
  {"content":"\r\nكرده باشد .\r\n\r\n\r\nنوح ( ع ) در اين پاسخش ، طرد مؤمنين را نفى كرده و فرمود : اين كار را نمىكنم ، و علت آن را چنين ذكر كرد كه : « مؤمنين پروردگار خود را ديدار مىكنند » و با ذكر اين علت اعلام داشت كه خود كفار نيز روزى را در پى دارند كه در آن روز به پروردگار خود رجوع نموده ، پروردگارشان به حساب اعمالشان مىرسد و طبق كرده هايشان به آنان جزا مىدهد ، - خوب باشد خوب ، بد باشد بد - پس حساب اين مؤمنين با پروردگارشان است ، و غير او هيچ كس هيچ اختيارى ندارد ، و ليكن قوم نوح به علت نادانيشان توقع داشتند كه فقراء و مساكين و ضعفاء از مجتمع خير دينى طرد و از نعمت دين كه در حقيقت شرافت و كرامت آدمى است محروم باشند .\r\nپس روشن شد كه مراد آن جناب از جمله * ( « إِنَّهُمْ مُلاقُوا رَبِّهِمْ » ) * اين بوده كه اشاره كند به اينكه خود آن كفار نيز مانند مؤمنين به سوى خداى سبحان برمىگردند ، و خداى تعالى نيز به حساب آنان رسيدگى خواهد كرد ، و نظير اين اشاره در آيه زير نيز آمده كه مىفرمايد : « وَلا تَطْرُدِ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه ما عَلَيْكَ مِنْ حِسابِهِمْ مِنْ شَيْءٍ وَما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ » « 1 » .\r\nو اما سخن كسى كه گفته است معناى جمله * ( « إِنَّهُمْ مُلاقُوا رَبِّهِمْ » ) * اين است كه : نوح مؤمنين فقير را طرد نمىكند براى اينكه مؤمنين پروردگارشان را ديدار مىكنند ، و نزد وى از كسى كه طردشان كرده و به آنان ستم روا داشته شكايت نموده و كيفر او را درخواست مىكنند ، و يا معنايش اين است كه مؤمنين ثواب پروردگارشان را مىبينند ، و با اين حال چگونه ممكن است اراذل باشند ؟ و چطور ممكن و جايز است آنان را طرد كرد با اينكه استحقاق طرد ندارند « 2 » سخن درستى نيست ، زيرا از فهم به دور است ، علاوه بر اينكه معناى اول اگر منظور باشد بايد بگوييم جمله بعدى كه مىفرمايد : * ( « وَيا قَوْمِ مَنْ يَنْصُرُنِي مِنَ اللَّه إِنْ طَرَدْتُهُمْ » ) * زيادى است ، چون ديگر حاجتى به آن نيست و اين واضح است و توضيح نمىخواهد و نيز روشن شد كه منظور نوح ( ع ) از جهلى كه به كفار نسبت داد و گفت : * ( « وَلكِنِّي أَراكُمْ قَوْماً تَجْهَلُونَ » ) * جهلشان\r\n\r\n","description":"","footnote":"\r\n( 1 ) كسانى را كه صبح و شام به منظور رضاى خدا ، پروردگارشان را مىخوانند از خود مران ، نه چيزى از حساب آنان بر تو است و نه از حساب تو چيزى بر آنان است ، تا به بهانه سبك شدن حسابت آنان را از خود برانى ، كه اگر برانى از ستمكاران خواهى بود . « سوره انعام ، آيه 52 » .\r\n( 2 ) مجمع البيان ، ج 5 ، ص 156 ، چاپ ايران .\r\n","page_name":" 310 ","page_number":310},
  {"content":"\r\nبه مساله معاد است ، و اينكه نمىدانند حساب و جزاء تنها و تنها به دست خداى تعالى است نه دست كس ديگر .\r\nو اما اينكه بعضى از مفسرين گفته‌اند كه : « منظور از اين جهالت ، جهالت ضد عقل و حلم است ، و نوح ( ع ) خواسته است بگويد كه شما كفار نسبت به ما و كار ما سفاهت به خرج داده و عقل خود را به كار نمىزنيد . و يا منظور از » تجهلون « اين است كه شما نمىدانيد كه امتياز يك انسان بر ساير انسانها به پيروى از حق و عمل نيك و آراستگى به فضائل است ، نه به داشتن مال و جاه كه شما مىپنداريد . » « 1 » معناى بعيدى است از سياق آيه .\r\n* ( « وَيا قَوْمِ مَنْ يَنْصُرُنِي مِنَ اللَّه إِنْ طَرَدْتُهُمْ أفَلا تَذَكَّرُونَ » ) * كلمه « ينصرنى » در عين اينكه معناى يارى را مىدهد ، بويى هم از معناى منع و يا نجات دهى و امثال آن دارد ، - و به همين جهت است كه با حرف « من » متعدى شده است .\r\nپس معناى آيه اين است كه اى قوم كفر پيشه من ! اگر من مؤمنان را از خود برانم چه كسى مرا از عذاب خدا منع مىكند و يا نجات مىدهد ؟ چرا متذكر نمىشويد كه راندن آنان ظلم است و خداى سبحان مظلوم را عليه ظالم نصرت داده و انتقام او را از ظالمش مىگيرد ، عقل خود شما نيز حكم جزمى و قطعى مىكند كه در درگاه خداى سبحان ظالم و مظلوم يكسان نيستند ، و خدا ظالم را بدون كيفر ظلمش هم چنان رها نمىكند كه هر چه خواست ظلم كند ، بلكه او را كيفرى مىدهد كه مايه بدبختى او و خنك شدن دل مظلوم باشد ، و خدا عزيزى است داراى انتقام .\r\n\r\n\r\n* ( « وَلا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ وَلا أَقُولُ إِنِّي مَلَكٌ » ) * اين جمله پاسخى است از اين قسمت گفتار كفار كه گفتند : * ( « وَما نَرى لَكُمْ عَلَيْنا مِنْ فَضْلٍ » ) * و اين چنين گفتار آنان را رد مىكند كه شما گويا به خاطر اينكه من ادعاى رسالت كرده‌ام انتظار داريد من ادعاى فضيلتى بر شما بكنم ، و مىپنداريد بر هر پيغمبرى لازم است كه خزائن رحمت الهى را مالك و كليددار باشد ، و مستقيما و مستقلا هر فقيرى را كه خواست غنى كند ، و هر بيمارى را كه خواست شفا دهد ، و هر مرده اى را كه خواست زنده كند ، و در آسمان و زمين و ساير اجزاى عالم به دلخواه خود و به هر نحوى كه خواست تصرف نمايد .\r\nو نيز مىپنداريد كه پيغمبر آن كسى است كه علم غيب داشته و بر هر چيزى كه از نظر ديگران پنهان است آگاه باشد ، و بتواند آن چيزها را به طرف خود جلب كند ، و نيز بر هر شرى\r\n\r\n","description":"","footnote":"\r\n( 1 ) روح المعانى ، ج 12 ، ص 42 ، چاپ بيروت ، تفسير الكشاف ، ج 2 ، ص 390 ، چاپ بيروت .\r\n","page_name":" 311 ","page_number":311},
  {"content":"\r\nكه ديگران از آن بى خبرند با خبر باشد ، و آن را از خود دفع نمايد . و كوتاه سخن اينكه پيغمبر بايد داراى خيرات بوده و از شرور مصون باشد .\r\n\r\n\r\nو نيز مىپنداريد كه يك پيغمبر بايد از رتبه بشريت تا مقام فرشتگان بالا برود ، به اين معنى كه مانند فرشتگان از لوثهايى كه لازمه بشريت و طبيعت است منزه بوده و از حوائج بشريت و نقائص آن مبرا باشد ، نه غذا بخورد ، نه آب بنوشد ، نه ازدواج بكند ، و نه براى كسب روزى و تهيه لوازم و اثاث زندگى خود را به تعب بيندازد .\r\nآيا به نظر شما جهات فضل اينها است كه مىپنداريد يك پيامبر بايد داشته و در مالكيت آنها مستقل باشد ؟ در حالى كه اشتباه مىكنيد و رسول به غير از مسئوليت رسالت ، هيچ يك از اين امتيازات را ندارد ، و من نيز هيچ ادعايى در اين باره نكرده‌ام ، نه ادعا كرده‌ام كه خزائن خدا نزد من است ، و نه گفته‌ام كه من فرشته‌ام .\r\nو خلاصه كلام اينكه من ادعاى داشتن هيچ يك از آن چيزهايى كه به نظر شما فضل است را نكرده‌ام ، تا شما تكذيبم كرده و بگوييد كه تو هيچ يك از اين فضلها را ندارى و در ادعايت دروغگويى .\r\nتنها ادعايى كه من دارم اين است كه از ناحيه پروردگارم داراى بينه و دليلى بر صدق رسالتم هستم ، و خداى تعالى از ناحيه خود رحمتى به من ارزانى داشته است .\r\nو مراد از جمله * ( « خَزائِنُ اللَّه » ) * همه ذخيره ها و گنجينه هاى غيبى است كه مخلوقات در آنچه در وجود و بقايشان بدان محتاجند از آن ارتزاق مىكنند ، و به وسيله آن ، نقائص خود را تكميل مىنمايند .\r\nاينها آن چيزهايى است كه عوام الناس معتقدند كه كليدهايش به دست انبياء و اولياء است ، و مىپندارند كه آن حضرات مالك مستقل آنها و در نتيجه صاحب قدرتى هستند كه هر كارى بخواهند مىتوانند بكنند ، و هر حكمى كه بخواهند مىرانند ، هم چنان كه نظير اين توقعات را از نبى گرامى اسلام ( ص ) داشتند و خداى تعالى آن را در آيه زير حكايت كرده كه گفتند : « لَنْ نُؤْمِنَ لَكَ حَتَّى تَفْجُرَ لَنا مِنَ الأَرْضِ يَنْبُوعاً أَوْ تَكُونَ لَكَ جَنَّةٌ مِنْ نَخِيلٍ وَعِنَبٍ فَتُفَجِّرَ الأَنْهارَ خِلالَها تَفْجِيراً أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّه وَالْمَلائِكَةِ قَبِيلًا أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَلَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُه قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا » « 1 » .\r\n\r\n","description":"","footnote":"\r\n( 1 ) ما هرگز به تو ايمان نمىآوريم تا وقتى كه از زمين چشمه اى برايمان بجوشانى ، و يا باغى از خرما و انگور داشته باشى كه در بين آنها نهرها جارى باشد ، و تو آن نهرها را از اين سو و آن سو جارى كنى ، و يا آن طور كه مىپندارى با آسمان رابطه دارى قطعاتى از آسمان را بر سر ما بيفكنى ، و يا خدا و ملائكه را رو در روى ما حاضر كنى ، و يا خانه اى از طلا داشته باشى ، و يا به طرف آسمان بالا به روى ، و ما هرگز به افسون تو ايمان نمىآوريم تا كتابى بر ما نازل كنى كه خود ، آن را بخوانيم . بگو سبحان اللَّه ، مگر من به جز بشرى كه به رسالت مبعوث شده ، چيز ديگرى هستم . « سوره اسراء ، آيات 90 - 93 »\r\n","page_name":" 312 ","page_number":312},
  {"content":"\r\nنوح ( ع ) در اين سخنش در باره همه آنچه از خود نفى كرد اينطور تعبير كرد كه من نمىگويم چنين و چنانم ، ولى در نفى علم غيب فرمود : « * ( وَلا أَعْلَمُ الْغَيْبَ ) * - و من غيب نمىدانم » ديگر نگفت : « و لا اقول انى اعلم الغيب - من نمىگويم غيب مىدانم » و اين بدان جهت بوده كه علم غيب از اسرارى است كه هر كس داراى آن باشد به آسانى اظهارش نمىكند ، بلكه تا بتواند از اظهار آن خوددارى مىنمايد ، و اگر كسى بگويد : « من نمىگويم غيب مىدانم » براى شنونده دليل نمىشود بر اينكه او به راستى نمىداند ، ( چون ممكن است علم غيب داشته باشد و در عين حال بگويد من نمىگويم غيب مىدانم ) ولى اگر بگويد « غيب نمىدانم » دليل مىشود بر اينكه نمىداند ، به خلاف آن امور ديگرى كه از خود دفع كرده و گفت : * ( « لا أَقُولُ لَكُمْ عِنْدِي خَزائِنُ اللَّه » ) * و يا گفت : * ( « وَلا أَقُولُ إِنِّي مَلَكٌ » ) * كه در آنها كلمه « نمىگويم » ، شنونده را به ترديد نمىاندازد .\r\nنكته ديگرى كه در اين آيه است اين است كه در سه فقره اى كه جمله « لا اقول » آمده كلمه « لكم » فقط يك بار در فقره اول آمده ، ولى در دو فقره ديگر نيامده ، و اين بدان جهت بوده كه آوردن يك بار كافى بوده است .\r\nخداى تعالى رسول گرامى خود را نيز دستور داد تا همان جوابى را كه نوح ( ع ) به قوم خود داد به قوم خود داده و بگويد : * ( « لا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ وَلا أَقُولُ إِنِّي مَلَكٌ » ) * و سپس دنباله اى به آن اضافه كرد كه به وسيله آن ، منظور روشن شود ، و آن دنباله اين است « إِنْ أَتَّبِعُ إِلَّا ما يُوحى إِلَيَّ قُلْ هَلْ يَسْتَوِي الأَعْمى وَالْبَصِيرُ أفَلا تَتَفَكَّرُونَ » « 1 » .\r\nخواننده عزيز ! يك بار ديگر به دقت در جمله * ( « لا أَقُولُ لَكُمْ . . . » ) * و سپس در جمله « إِنْ أَتَّبِعُ إِلَّا ما يُوحى إِلَيَّ » ، و آن گاه در جمله « قُلْ هَلْ يَسْتَوِي الأَعْمى وَالْبَصِيرُ . . . » نظر كن ، آن گاه خواهى فهميد كه آيه سوره انعام ، نخست آن سنخ برترى و فضيلتى را كه عوام الناس\r\n\r\n","description":"","footnote":"\r\n( 1 ) من پيروى نمىكنم مگر آنچه را كه به من وحى شده ، بگو آيا كور و بينا يكسانند ؟ پس چرا تفكر نمىكنيد ؟ ! . « سوره انعام ، آيه 50 »\r\n","page_name":" 313 ","page_number":313},
  {"content":"\r\nاز پيغمبر خود توقع دارند نفى مىكند ، و سپس تنها رسالت را براى رسول اثبات مىكند و آن گاه بدون درنگ ، به اثبات نوعى فضيلت براى رسول پرداخته غير آنچه عوام توقع دارند و آن فضيلت عبارت است از اينكه او به وسيله بصيرت و بينايى خدايى داراى بصيرت است ، ولى ديگران نسبت به ايشان ، همانند كورانند نسبت به دارندگان چشم ، و همين داشتن بصيرت است كه پيروى كردن از رسول را بر مردم واجب مىسازد همانطور كه افراد كور مجبورند به راهنمايى و دستگيرى بينايان راه بروند و هر جا آنها رفتند قدم بگذارند ، و مجوز اينكه رسول ، مردم خود را دعوت به پيروى از خود مىكند نيز همين است .\r\n\r\nگفتارى فلسفى و قرآنى پيرامون قدرت انبياء و اولياء\r\n\r\nمردم نوعا نسبت به مقام پروردگار خود جاهل بوده و از اينكه خداى تعالى بر آنان احاطه و تسلط دارد در غفلتند ، و به همين جهت با اينكه فطرت انسانيت ، آنان را به وجود خداى تعالى و يگانگى او هدايت مىكند در عين حال ابتلايشان به عالم ماده و طبيعت ، و نيز انس و فرورفتگيشان در احكام و قوانين طبيعت از يك سو ، و نيز انسشان به نواميس و سنتهاى اجتماعى از سوى ديگر ، و انسشان به كثرت ، و بينونت و جدايى - كه لازمه عالم طبيعت است - از سوى ديگر وادارشان كرده به اينكه عالم ربوبى را با عالم مانوس ماده قياس كرده و چنين بپندارند كه وضع خداى سبحان با خلقش عينا همان وضعى است كه يك پادشاه جبار بشرى با بردگان و رعاياى خود دارد .\r\nآرى ما انسانها در عالم بشريت خود ، يك فرد جبار و گردنكلفت را نام پادشاه بر سرش مىگذاريم ، و اين فرد اطرافيانى به نام وزراء و لشگريان و جلادان براى خود درست مىكند كه امر و نهىهاى او را اجراء كنند ، و عطايا و بخششهايى دارد كه به هر كس بخواهد مىدهد ، و اراده و كراهت و بگير و ببندى دارد ، هر جا كه خواست مىگيرد و هر جا كه نخواست رد مىكند ، هر كه را خواست دستگير و هر كه را خواست آزاد مىكند ، به هر كس خواست ترحم نموده و به هر كس كه خواست خشم مىگيرد ، هر جا كه خواست حكم مىكند و هر جا كه خواست حكم خود را نسخ مىكند ، و همچنين از اين گونه رفتارهاى بدون ملاك دارد .\r\nاين پادشاه و خدمتگزاران و ايادى و رعايايش و آنچه نعمت و متاع زندگى در دست آنها مىگردد امرى است موجود و محدود ، موجوداتى هستند مستقل و جداى از يكديگر ، كه به وسيله احكام و قوانين و سنتهايى اصطلاحى به يكديگر مربوط مىشوند ، سنتهايى كه جز در عالم ذهن صاحبان ذهن ، و اعتقاد معتقدين موطنى ديگر ندارند .\r\n","description":"","footnote":"","page_name":" 314 ","page_number":314},
  {"content":"\r\nانسانهاى معمولى ، عالم ربوبى يعنى آن عالمى كه انبياء از آن خبر مىدهند را با علم خودشان مقايسه مىكنند ، مقام پروردگار را با مقام يك پادشاه و صفات و افعال خداى تعالى را با صفات و افعال او و كتابها و رسولان الهى را با نامه ها و مامورين او تطبيق مىكنند ، ( مثلا ) اگر از انبياء مىشنوند كه خداى تعالى اراده و كراهت و عطاء و منع دارد و نظام خلقت را تدبير مىكند ، فورا به ذهنشان مىرسد كه حق تعالى نيز مانند يك انسانى است كه ما او را پادشاه مىناميم ، يعنى العياذ باللَّه او نيز موجودى است محدود ، و وجودش در گوشه و كنارى در عالم است ، و هر يك از ملائكه و ساير مخلوقاتش نيز وجودهايى مستقل دارند و هر يك مالك وجود خود و نعمتهاى موهوبه خود هستند كه خداى سبحان مالكيتى نسبت به آنها ندارد .\r\nو همانا خداى تعالى در ازل ، تنها بوده و هيچ موجود ديگرى از مخلوقاتش با او نبود ، و او بود كه در جانب ابد خلائقى را ابداع كرد ، يعنى بدون مصالح ساختمانى و يا به تعبير ديگر از هيچ بيافريد ، از آن به بعد موجوداتى ديگر با او شدند .\r\nپس بطورى كه ملاحظه مىكنيد انسانهاى معمولى در ذهن خود موجودى را اثبات كردند كه از نظر زمان محدود به حدود زمان است نه اينكه وجود زمانى او دائمى باشد فقط چيزى كه هست اين است كه قدرتش مانند ما محدود نيست ، بلكه بر هر چيزى قادر است ، به هر چيزى عالم است ، اراده اى دارد كه به هيچ وجه شكسته نمىشود ، قضا و حكمش رد نمىگردد ، موجودى است كه در آنچه از صفات و اعمال كه دارد مستقل است ، همانطور كه فرد فرد ما مستقل هستيم ، - البته به نظر عوام - و مالك همه دارايىهاى خويش يعنى حيات و علم و قدرت و ساير صفات خويش هستيم ، پس حيات انسان حيات خودش است نه حيات خدا ، و نيز علم و قدرتش علم و قدرت خود او است نه علم و قدرت خدا ، و همچنين ساير آنچه كه دارد ، و اگر در عين حال گفته مىشود كه وجود و حيات ما ، و يا علم و قدرت ما از آن خدا است - به نظر عوام - مثل اين است كه مىگويند : آنچه در دست رعيت است ملك پادشاه است كه معنايش اين است كه آنچه رعيت دارد قبلا نزد پادشاه بود ، و آن گاه پادشاه آن را در اختيار رعيت قرار داده تا در آن تصرف كنند .\r\nپس همه اين احكامى كه انسانهاى معمولى در باره خدا و خلق دارند زيربنايش محدوديت خداى تعالى و جداييش از خلق است ، و ليكن برهانهاى عقلى به فساد همه آنها حكم مىكند .\r\nآرى برهان حكم مىكند به سريان فقر و وابستگى و حاجت در تمامى موجودات عالم ، به خاطر اينكه همه در ذات و آثار ذاتشان ممكن الوجودند ، و چون حاجت همه آنها به خداى\r\n","description":"","footnote":"","page_name":" 315 ","page_number":315},
  {"content":"\r\nتعالى در مقام ذات آنها است ، ديگر محال على الاطلاق است كه در چيزى از خداى تعالى مستقل باشند ، زيرا اگر براى چيزى از وجود و يا آثار وجودش استقلال فرض شود ، و به هر نحوى كه فرض شود ، چه در حدوث و چه در بقايش - قهرا در آن جهت از خداى تعالى - خالق خود - بى نياز خواهد بود ، و محال است كه ممكن الوجود از خالقش بى نياز باشد .\r\nپس هر موجودى كه ممكن الوجود فرض بشود ، نه در ذاتش استقلال دارد و نه در آثار ذاتش ، بلكه تنها خداى سبحان است كه در ذاتش مستقل است ، و او غنيى است كه به هيچ چيز نيازمند نيست ، چون فاقد هيچ چيز نيست ، نه فاقد وجودى از وجودات است و نه فاقد كمالى از كمالات وجود از قبيل حيات و علم و قدرت ، پس قهرا هيچ حدى نيست كه او را محدود كند ، و ما در تفسير سوره مائده آيه « لَقَدْ كَفَرَ الَّذِينَ قالُوا إِنَّ اللَّه ثالِثُ ثَلاثَةٍ » « 1 » تا حدودى اين مساله را روشن كرديم .\r\nو بنا بر مطالبى كه گذشت آنچه در ممكن الوجود هست يعنى اصل وجود و حيات و قدرت و علمش همه وابسته به خداى تعالى و غير مستقل از او است ، و در هيچ وجهى از وجوهش مستقل از او نيست و مادامى كه خصيصه عدم استقلال در ممكن الوجود محفوظ است هيچ فرقى بين اندك و بسيار آن نيست .\r\nبنا بر اين با حفظ عدم استقلال از خداى سبحان و عدم جدايى از او هيچ مانعى نيست از اينكه ما موجودى ممكن الوجود و وابسته به خداى تعالى فرض كنيم كه به هر چيزى دانا و بر هر چيزى توانا ، و داراى حياتى دائمى باشد ، هم چنان كه هيچ مانعى نيست از اينكه ممكن الوجودى با وجودى موقت و داراى زمان و علم و قدرتى محدود تحقق يابد ، موجودى كه به بعضى از چيزها دانا و بر بعضى امور توانا باشد .\r\nبله آنچه محال است اين است كه ممكن الوجود ، مستقل از خداى تعالى باشد ، چون فرض استقلال ، حاجت امكانى را باطل مىسازد ، - باز بدون فرق بين اندك و بسيارش - اين بود بحث ما از نظر فلسفه و به راهنمايى عقل .\r\nو اما از جهت نقل ، كتاب الهى در عين اينكه تصريح دارد به اختصاص بعضى از صفات و افعال از قبيل علم به غيب ، زنده كردن ، ميراندن و آفريدن به خداى تعالى كه در باره علم غيب مىفرمايد : « وَعِنْدَه مَفاتِحُ الْغَيْبِ لا يَعْلَمُها إِلَّا هُوَ » « 2 » و در باره زنده كردن و ميراندن\r\n\r\n","description":"","footnote":"\r\n( 1 ) سوره مائده ، آيه 73 .\r\n( 2 ) مفاتيح و كليدهاى غيب نزد او است ، و جز او كسى غيب را نمىداند . « سوره انعام ، آيه 59 »\r\n","page_name":" 316 ","page_number":316},
  {"content":"\r\nمىفرمايد : « وَأَنَّه هُوَ أَماتَ وَأَحْيا » « 1 » و نيز مىفرمايد : « اللَّه يَتَوَفَّى الأَنْفُسَ حِينَ مَوْتِها » « 2 » ، و در باره آفرينش مىفرمايد : « اللَّه خالِقُ كُلِّ شَيْءٍ » « 3 » و نيز آيات ديگرى از اين قبيل در كتاب مجيدش هست ، و ليكن در عين حال همه اين آيات به وسيله آياتى ديگر تفسير شده ، نظير آيه زير كه در باره علم به غيب مىفرمايد : « عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ » « 4 » ، و در باره ميراندن غير خودش مىفرمايد : « قُلْ يَتَوَفَّاكُمْ مَلَكُ الْمَوْتِ » « 5 » ، و در باره زنده كردن غير خودش از عيسى ( ع ) حكايت كرده كه گفت : « وَأُحْيِ الْمَوْتى بِإِذْنِ اللَّه » « 6 » ، و در مساله آفريدن غير خودش مىفرمايد : « وَإِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي » « 7 » .\r\nو نيز آيات ديگرى از اين قبيل كه اگر ما اين دسته آيات را ضميمه آن دسته ديگر كنيم شكى باقى نمىماند در اينكه مراد از آيات دسته اول كه علم به غيب و خلق و غيره را از غير خدا نفى مىكرد ، اين است كه اين امور به نحو استقلال و اصالت ، مختص به خداى تعالى است ، و مراد از آياتى كه آن امور را براى غير خداى تعالى اثبات مىكرد ، اين است كه غير خداى تعالى نيز ممكن است به نحو تبعيت و عدم استقلال داراى آن امور شود .\r\nپس كسى كه چيزى از علم غيب و قدرت غيبى را از غير طريق فكر و قدرت بشرى ، و خارج از مجراى عادى و طبيعى براى غير خداى تعالى يعنى انبياء و اولياى او اثبات مىكند ، - هم چنان كه در روايات و تواريخ بسيارى اثبات شده و در عين حال اصالت و استقلال را از آن حضرات در اين گونه امور نفى كرده و مىگويد : اين حضرات بطور استقلال علم غيب و قدرت غيبى ندارند ، و هر چه از آنان به ظهور رسيده به اذن خدا و به افاضه وجود او بوده - تناقضى نگفته ، بلكه سخنى منطقى گفته است .\r\n\r\n","description":"","footnote":"\r\n( 1 ) و اينكه تنها او است كه مىميراند و زنده مىكند . « سوره نجم ، آيه 44 »\r\n( 2 ) خدا است كه جانها را هنگام مردنش مىگيرد . « سوره زمر ، آيه 42 »\r\n( 3 ) آفريدگار هر چيزى تنها خدا است . « سوره زمر ، آيه 62 »\r\n( 4 ) داناى غيب است ، و احدى را بر غيب خود احاطه نمىدهد مگر رسولى كه او براى اين موهبت بپسندد . « سوره جن ، آيه 26 و 27 »\r\n( 5 ) بگو ملك الموت شما را مىميراند . « سوره سجده ، آيه 11 »\r\n( 6 ) و مردگان را به اذن خدا زنده مىكنم . « سوره آل عمران ، آيه 49 »\r\n( 7 ) و آن زمان كه به دستور من از گل مجسمه اى به شكل مرغ مىساختى و در آن مىدميدى ، و به اذن من طيرى زنده مىشد . « سوره مائده ، آيه 110 »\r\n","page_name":" 317 ","page_number":317},
  {"content":"\r\nو بر عكس كسى كه براى آن حضرات معتقد به اصالت و استقلال در داشتن اين گونه امور باشد - آن طور كه در سابق گفتيم - با فهم عوام الناس قضاوت كرده و چنين كسى خالى از غلو نيست ، هر چند كه بگويد اين اصالت و استقلال را خداى تعالى به انبياء و اولياء داده - همانطور كه مىگفت رعيت هر چه دارد در عين اينكه در داشتن آن مستقل است ولى شاه به او داده - و چنين كسى مشمول آيه شريفه زير است كه مىفرمايد : « لا تَغْلُوا فِي دِينِكُمْ وَلا تَقُولُوا عَلَى اللَّه إِلَّا الْحَقَّ » « 1 » .\r\n\r\n* ( « وَلا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّه خَيْراً اللَّه أَعْلَمُ بِما فِي أَنْفُسِهِمْ إِنِّي إِذاً لَمِنَ الظَّالِمِينَ » ) * راغب در مفردات مىگويد : وقتى گفته مىشود « زريت عليه » معنايش اين است كه من فلانى را به خاطر فلان عملى كه كرد تنقيص و توبيخ و تحقير كردم ، و وقتى گفته مىشود :\r\n« ازريت به - و يا - ازدريت به » معنايش اين است كه تصميم گرفتم او را تحقير كنم ، و اصل كلمه « أزريت » « ازتريت » از باب افتعال بوده ، در قرآن كريم هم كه آمده : « تزدرى اعينكم » يعنى چشمان شما ايشان را حقير و اندك مىبيند ، و تقدير جمله مذكور « تزدريهم اعينكم » است ، يعنى چشمان شما حقيرشان مىبيند و خوارشان مىشمارد . « 2 »\r\n\r\n\r\nو اين قسمت از پاسخ نوح ( ع ) اشاره است به خطايى كه سران كفار از قومش مرتكب شدند ، و بر اساس سنت اشرافيت و طريقه آقا نوكرى ، به اعتقادى باطل معتقد شدند ، و آن اين بود كه افراد بشر دو قسمند : يكى اقويا و ديگرى ضعفاء ، اقويا به خاطر داشتن مال و نفرات مردمى نيرومند و مقتدرند ، و اما ضعفاء ، ساير طبقات مختلف مردمند ، اقويا در مجتمع بشرى آبرومند بوده و داراى سيادت و سرورى هستند ، نعمت و احترام دارند ، و اصلا انعقاد مجتمع به خاطر آنها است ، و غير آنان از ازل به خاطر آنان خلق شده‌اند و مقصود از خلقت ضعفاء اين بوده كه اقويا آسايش داشته و كارشان لنگ نماند ، و جان كلام اينكه ضعفاء قربانيان منافع اقويايند نظير رعايا نسبت به تخت سلطنت ( البته در سلطنت استبدادى ، كه رعايا نيز قربانيان منافع صاحب تختند ) و باز نظير بردگان نسبت به مواليشان ، و خدام و كارگران نسبت به كارفرمايانشان ، و زنان نسبت به مردان كه همه آن طبقات ضعيف ، قربانيان منافع اين طبقات زورمند جامعه هستند .\r\n\r\n","description":"","footnote":"\r\n( 1 ) در دين خود غلو مكنيد و در باره خداى تعالى جز حق چيزى مگوييد . « سوره نساء ، آيه 171 »\r\n( 2 ) مفردات راغب ، ص 212 ، چاپ ايران .\r\n","page_name":" 318 ","page_number":318},
  {"content":"\r\nو كوتاه سخن اينكه سران كفار قوم نوح معتقد بودند به اينكه طبقه ضعيف در مجتمع انسانى ، به عنوان انسانى منحط و يا حيوانى به صورت انسان است ، و اگر به درون مجتمع انسانها داخل شده و در زندگى شريك آنها مىشود براى اين است كه انسانهاى واقعى يعنى طبقه اشراف از نيروى كارى او بهره مند شده و كارهاى دشوارى را كه در زندگى دارند به دوش او بگذارند ، و معلوم است كه عكس اين قضيه هرگز رخ نمىدهد ، يعنى طبقه اشراف هيچگاه خدمتى به طبقه ضعيف نمىكنند ، بلكه اين طبقه از هر كرامت و احترامى محروم ، و از حظيره شرافت مطرود ، و از رحمت و عنايت مايوس هستند .\r\nاين است آن ديدگاهى كه سران قوم كافر داشته و آن را زيربنا و تكيه گاه همه مسائل مجتمع خود قرار داده بودند ، و نوح ( ع ) به مبارزه با اين طرز فكر برخاسته و خطاب به ايشان گفت : * ( « وَلا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّه خَيْراً ) * - من به طبقه ضعيف كه به من ايمان آورده و در نظر شما خوار و حقير مىآيند هرگز نمىگويم كه خدا هيچ خيرى به آنان نخواهد داد . »\r\n\r\n\r\nآن گاه به منظور اينكه سران كافر را به اشتباهشان و به بطلان اعتقادشان متذكر كند ، فرمود : * ( « اللَّه أَعْلَمُ بِما فِي أَنْفُسِهِمْ ) * - خدا بهتر مىداند كه در دلهاى آنان چه ارزشها و يا ضد ارزشهايى وجود دارد . » يعنى از ديدگاه شما ، طبقه مؤمن به علت ضعفى كه در ظاهر حال آنان مشاهده مىشود طبقه اى خوار و بى مقدار مىآيند ، و براى آنان هيچ ارزش و احترامى قائل نيستيد ، در حالى كه ملاك در احراز خير واقعى و داشتن كرامت و حرمت ، ظاهر حال افراد نيست ، بلكه ملاك در اين باب و مخصوصا در داشتن خيرات و كرامات الهى نفوس بشر است كه اگر به زيور فضائل درونى و مناقب معنوى آراسته باشد داراى كرامت هست ، و گرنه ، نه ، و در تشخيص اين كه اين مؤمنين چگونه باطنى دارند ، و خفاياى دلهايشان چيست ، نه من راهى دارم و نه شما ، تنها كسى كه از باطن دلها آگاه است خداى تعالى است ، پس من و شما حق نداريم به محروميت آنان از خير و سعادت حكم كنيم .\r\nنوح ( ع ) بعد از بيان آن حقيقت با جمله * ( « إِنِّي إِذاً لَمِنَ الظَّالِمِينَ ) * - در اين صورت - كه اگر آنها را از خود برانم - از ستمكاران خواهم بود . » سبب دورى گزيدن و اجتنابش از داورى در باره طبقه مؤمن و ضعيف را بيان نمود ، و معناى اين قسمت از كلام آن جناب اين است كه داورى در باره باطن دل مردم ، بى مدرك حرف زدن است ، و من نمىتوانم به گزاف و بدون دليل خير را بر كسانى كه ممكن است مستحق آن باشند تحريم كنم ، زيرا اين عمل ظلم است ، و بر هيچ انسانى نمىسزد كه حتى قصد ظلم كرده و خود را در زمره ستمكاران قرار دهد .\r\n","description":"","footnote":"","page_name":" 319 ","page_number":319},
  {"content":"\r\nو اين معنا همان معنايى است كه خداى تعالى در كلامى كه از اهل اعراف در روز قيامت حكايت كرده كه به اقوياى قوم خود خطاب مىكنند ، اشاره نموده ، مىفرمايد : « وَنادى أَصْحابُ الأَعْرافِ رِجالًا يَعْرِفُونَهُمْ بِسِيماهُمْ : قالُوا ما أَغْنى عَنْكُمْ جَمْعُكُمْ وَما كُنْتُمْ تَسْتَكْبِرُونَ ، أهؤُلاءِ الَّذِينَ أَقْسَمْتُمْ لا يَنالُهُمُ اللَّه بِرَحْمَةٍ » « 1 » .\r\nو در اين كلام يعنى گفتار نوح ( ع ) كه گفت : * ( « وَلا أَقُولُ لِلَّذِينَ تَزْدَرِي أَعْيُنُكُمْ . . . » ) * تعريضى است بر كفار كه آنها همانگونه كه ضعفاء را جزء مجتمع خود ندانسته و آنان را از مزاياى زندگى محروم كرده‌اند ، از كرامت دينى نيز محروم دانسته و مىگويند : ضعفاء حتى به وسيله گرايش و ايمان دينى نيز روى سعادت را نمىبينند ، و تنها طبقه اشراف و مخصوصا اقوياى آنان هستند كه مىتوانند از كرامت و شرافت دينى برخوردار شوند . در گفتار نوح ( ع ) علاوه بر آن تعريض ، اين تعريض نيز هست كه كفار را ستمكار خوانده .\r\nنوح ( ع ) بعد از آنكه توهمهاى كفار در مورد خود را انكار و نفى كرده و فرمود :\r\n« من به شما نمىگويم كه خزائن خداى تعالى نزد من است ، و علم غيب هم ندارم و نمىگويم كه من فرشته‌ام » ، دنبالش فرمود : « و در باره كسانى كه در چشم شما خوار و بى مقدار آمده‌اند - يعنى مؤمنين - نمىگويم كه هرگز خدا خيرى به آنان نمىدهد . . . » با اينكه اين جمله مربوط به مؤمنين بود كه ضعفاى اجتماع بودند ، و اين به خاطر آن بود كه كفار در كلام خود مؤمنين به نوح را با خود نوح مورد خطاب قرار داده و گفته بودند : * ( « وَما نَرى لَكُمْ عَلَيْنا مِنْ فَضْلٍ » ) * .\r\nو توضيح كلام كفار و پاسخ نوح ( ع ) اين است كه معناى پيروى كردن ما از تو و از اين اراذل كه به تو ايمان آورده‌اند وقتى صحيح است كه شما فضيلتى بر ما داشته باشيد ، و داشتن آن فضيلت ، مسلم و مورد اتفاق باشد ، و حال آنكه شما چنين فضيلتى نداريد .\r\nاما تو اى نوح ! فضيلتى بر ما ندارى ، براى اينكه چيزى از مختصات يك رسول با تو نيست ، نه قدرتى ملكوتى دارى و نه علمى به غيب و نه فرشته اى هستى كه از پليديهاى ماده و طبيعت منزه باشى ، و اما مؤمنين به تو فضيلتى بر ما ندارند براى اينكه آنان مشتى سر و پا برهنه و اراذل و مايوس از كرامت انسانيت و محروم از رحمت و عنايت جامعه‌اند .\r\nو نوح پاسخى داد كه معنايش اين است كه : اما خود من كه ادعاى هيچ فضيلتى از آن\r\n\r\n","description":"","footnote":"\r\n( 1 ) اصحاب اعراف ، رجالى را كه به سيمايشان مىشناسند خطاب كرده و گفتند : ديديد كه جمع و عده و عده شما به دردتان نخورد ، و ديديد كه آن تكبرها كه مىكرديد سودى به حالتان نداد ، آيا اين فقراى داراى ايمان - كه اينك در بهشت منزل گرفته‌اند - بودند كه سوگند مىخورديد هرگز خدا مورد رحمت خود قرارشان نمىدهد ؟ ! « سوره اعراف ، آيه 48 و 49 »\r\n","page_name":" 320 ","page_number":320},
  {"content":"\r\nفضائل كه شما توقعش را از رسالت من داريد نكرده‌ام ، چون نه من و نه هيچ رسولى ديگر جز رسالت چيزى ندارد ، و اما اين مؤمنين و ضعفا كه به خاطر نداشتن زر و زور در نظر شما خوارند ممكن است خداى تعالى كه از سويدا و باطن دل آنان با خبر است خيرى در دل آنان سراغ داشته باشد ، و به پاداش آن خير ، خير و فضلى به آنان كرامت بفرمايد ، پس خداى سبحان داناتر به دلهاى ايشان است ، و ملاك كرامت دينى و رحمت الهى هم همان فضائل نفسانى يعنى پاك بودن دل و سلامت قلب است ، نه ظاهرى كه چشم شما آن را حقير و بى مقدار مىبيند ، و به همين جهت است كه من نمىگويم خداى تعالى هرگز خيرى به آنان نمىدهد چون گفتن اين حرف ظلم است و مرا در زمره ظالمان قرار مىدهد .\r\n\r\n\r\n* ( « قالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ » ) * اين آيه شريفه حكايت گفتارى است از سران كفر پيشه قوم نوح كه بعد از ناتوانيشان از پاسخ منطقى و ابطال حجت نوح و ابطال مسلكى كه ايشان را به سوى آن مىخواند ، به زبان آوردند ، كه در واقع خواسته‌اند از باب به اصطلاح تعجيز بگويند : تو هيچ كارى نمىتوانى بكنى ، و آن عذابى كه ما را به آن تهديد مىكردى نمىتوانى بياورى ، و منظورشان از جمله « تعدنا » همان عذاب اليمى است كه نوح ( ع ) در آغاز دعوتش كفار را از آن انذار كرد .\r\nدر اينجا نكته اى است كه بايد تذكر داده شود ، و آن اين است كه خداى تعالى گفتار قوم نوح را كه فعلا مورد بحث است بطور فصل نقل كرد و آن را بر بگومگوهاى قبلى تفريع نكرد ، و نفرمود : « فقالوا يا نوح قد جادلتنا . . . » بلكه فرمود : « قالوا » و اين بدان جهت بود كه هر چند سراينده داستان خداى سبحان است كه محيط به سراپاى دهر و به همه حوادث واقع در كل جهان است و به همين جهت همه بگومگوهاى نوح ( ع ) با قومش را به صورت داستانى آورده كه گويى در يك روز واقع شده ، و ليكن واقع امر اين است كه نوح ( ع ) ساليان دراز در بين قوم خود دعوت مىكرده ، و اين بگو مگوها مربوط به آن ساليان دراز است كه آن جناب قوم خود را به توحيد مىخوانده ، و به فنون مختلف مناظره و احتجاج تمسك مىجسته است بطورى كه تمامى بهانه ها و عذرهاى آنان را قطع نموده و حق را براى آنان چون روز آفتابى روشن كرده است ، و آيه شريفه زير از طول زمان دعوت آن جناب خبر داده مىفرمايد : « فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً » « 1 » .\r\n\r\n","description":"","footnote":"\r\n( 1 ) نوح نهصد و پنجاه سال در بين مردمش زندگى كرد . « سوره عنكبوت ، آيه 14 »\r\n","page_name":" 321 ","page_number":321},
  {"content":"\r\nو آيه زير از اختلاف انحاء مناظره آن جناب خبر داده مىفرمايد : « قالَ رَبِّ إِنِّي دَعَوْتُ قَوْمِي لَيْلًا وَنَهاراً . . . ثُمَّ إِنِّي دَعَوْتُهُمْ جِهاراً ثُمَّ إِنِّي أَعْلَنْتُ لَهُمْ وَأَسْرَرْتُ لَهُمْ إِسْراراً » « 1 » .\r\nپس احتجاجهايى كه در آيات مورد بحث از نوح ( ع ) حكايت شده در طول صدها سال واقع شده و بدين جهت بود كه خداى تعالى گفتار كفار را متفرع بر سخنان قبل نكرد .\r\nآرى آيات مورد بحث كلام و سرائيده خدايى است كه محيط به كل حوادث دهر است و شنونده اين آيات نيز رسول خدا ( ص ) است كه از ناحيه خداى تعالى داراى وسعت نظرى شده كه حوادث امتهاى مختلف و زمانهاى متفاوت نزد آن جناب جمع و مانند حوادث يك روز يك جمعيت است .\r\nو معناى كلام كفار - و خدا داناتر است - اين است كه : اى نوح تو با ما جدال كردى ، و زياد سر به سر ما گذاشتى ، بطورى كه حوصله ما را سر بردى ، و ما را خسته كردى ، و ما اينك سخن آخر خود را به تو مىگوييم و آن اين است كه به تو ايمان نخواهيم آورد ، پس كار را يكسره كن و آن عذابى كه ما را به آن تهديد مىكنى بياور .\r\nخواننده عزيز توجه دارد كه كفار در اين سخن خود اعتراف نكردند به اينكه ما در برابر دعوت تو حرف حسابى و منطق صحيحى نداريم ، و از پاسخ درست به تو عاجزيم ، بلكه تنها آن جناب را از خود مايوس كرده و از او همان چيزى را خواستند كه هر صاحب دعوتى بعد از نوميد شدن از تاثير دعوتش - يعنى از ايمان آوردن و تسليم شدن مردمش - دست به آن كار مىزند ، و آن آوردن عذابى است كه هر صاحب دعوتى در خلال دعوت و ضمن خيرخواهىهايش مردم را از آن عذاب تحذير مىكند .\r\n\r\n\r\n* ( « قالَ إِنَّما يَأْتِيكُمْ بِه اللَّه إِنْ شاءَ وَما أَنْتُمْ بِمُعْجِزِينَ » ) * از آنجا كه از جمله * ( « فَأْتِنا بِما تَعِدُنا » ) * بر مىآيد كه كفار آوردن عذاب را از خود نوح ( ع ) خواسته بودند و ( لذا لازم بود قبل از هر سخنى اين خطا اعلام شود زيرا ) آوردن عذاب به اختيار نوح ( ع ) نبود ، و آن جناب تنها يك رسول بود ، لذا در پاسخ آنان در سياق معروف به « قصر قلب » « 2 » فرمود : آوردن عذاب كار من ( و كار هيچ پيغمبرى ديگر ) نيست ،\r\n\r\n","description":"","footnote":"\r\n( 1 ) پروردگارا ! من قوم خود را شب و روز دعوت كردم . . . سپس با صداى بلند دعوت كردم - ديدم فايده نبخشيد - پس از آن به صورت علنى دعوت كردم - باز نشد - آن گاه به صورت سرى و محرمانه دعوت كردم - باز نشد - . « سوره نوح ، آيه 5 - 9 »\r\n( 2 ) حكمى را كه خصم معتقد به عموميت موضوع آن است نخست منحصر در يك مورد و يا موارد خاصى كند ، و سپس موضوعى را هم كه خصم ، موضوع حكم پنداشته بود عوض نمايد قصر قلب مىگويند .\r\n","page_name":" 322 ","page_number":322},
  {"content":"\r\nبلكه تنها و تنها كار خداى تعالى است ، او است كه مالك امر شما است ، و عذابى را كه من به دستور او وعده اش را به شما داده‌ام مىآورد ، پس پروردگار شما او است ، و مرجع همه امور شما به سوى او است ، و از امر تدبير هيچ چيزى در دست من نيست ، حتى تهديدى هم كه من نسبت به شما كرده و گفتم كه اگر ايمان نياوريد به عذابى اليم گرفتار مىشويد ، و پيشنهادى كه شما به من مىكنيد كه آن عذاب را بياورم هيچ تاثيرى در ساحت كبريايى خداى تعالى ندارد ، پس اگر بخواهد آن عذاب را مىآورد ، و اگر نخواست نمىآورد .\r\nاز اينجا روشن مىشود كه جمله « ان شاء » از لطيفترين قيود در اين مقام است كه حق تنزيه ساحت مقدس ربوبى را ادا كرده و فهمانده است كه خداى سبحان محكوم به حكم هيچ كس و مقهور به قهر هيچ چيز نمىشود ، او هر چه را بخواهد مىكند ، و هيچ كس ديگرى غير او نيست كه هر چه بخواهد بكند ، و اين قيد نظير استثنايى است كه در اواخر همين سوره آمده آنجا كه خداى تعالى فرموده : « خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ » « 1 » و جمله * ( « وَما أَنْتُمْ بِمُعْجِزِينَ » ) * هم تنزيه ديگرى است براى خداى سبحان ، و با اين حال جوابى نيز هست از تعجيزى كه كفار نسبت به نوح ( ع ) كردند ، چون ظاهر بى اعتنايى كفار به انذار آن جناب از عذاب اليم اين است كه گويى خواسته‌اند بگويند تو هيچ كارى به ما نمىتوانى بكنى .\r\n* ( « وَلا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّه يُرِيدُ أَنْ يُغْوِيَكُمْ . . . » ) *\r\nراغب در مفردات گفته : كلمه « نصح » به معناى به كار بردن نهايت درجه قدرت خود در عمل و يا سخنى است كه در آن عمل و يا سخن مصلحتى براى صاحبش باشد ، - مىگويد - اين كلمه از جمله « نصحت له الود » « 2 » گرفته شده ، و ناصح عسل به معناى عسل خالص است ، ممكن هم هست از جمله « نصحت الجلد » « 3 » گرفته شده باشد ، ( چون ناصح نيز مانند ناصح\r\n\r\n","description":"","footnote":"\r\n( 1 ) سعادتمندان در بهشت جاودانند و تا وقتى كه آسمانها و زمين پاى بر جا هستند خواهند بود ، مگر آنكه مشيت پروردگارت طورى ديگر باشد ، و اين عطاء ، عطائى است قطع ناشدنى . « سوره هود ، آيه 108 » بطورى كه ملاحظه مىشود در عين اينكه وعده قطعى داده و عطاى بهشت را عطائى قطع ناشدنى معرفى مىكند ، در عين حال همين حكم قطعى را معلق به مشيت خود فرموده . « مترجم »\r\n( 2 ) دوستى را در باره او به نهايت درجه خلوص رساندم .\r\n( 3 ) پوست را دوختم .\r\n","page_name":" 323 ","page_number":323},
  {"content":"\r\nپوست همه سعيش در اين است كه دريدگى و نقصى را كه در كار دوستش پيدا شده رفو و اصلاح كند ) چون ناصح به معناى خياط و نصاح به معناى نخ خياطى است .\r\n\r\n\r\nو نيز مىگويد كلمه « غى » به معناى جهلى است كه از اعتقادى باطل ناشى شده باشد ، چون انسانهاى جاهل دو قسمند ، يكى آن جاهلى كه جهلش ناشى از اعتقاد نباشد ، يعنى انسانى غير معتقد باشد ، نه اعتقاد درستى داشته باشد و نه اعتقاد نادرستى ، و ديگرى آن جاهلى است كه جهلش از اعتقادى فاسد منشا گرفته است كه جهل چنين انسانى را « غى » مىنامند و مىگويند : « فلان له غى - فلانى داراى غى است » ، در قرآن كريم هم آمده آنجا كه در باره رسول خدا به مشركين فرموده : « ما ضَلَّ صاحِبُكُمْ وَما غَوى » و نيز فرموده : « وَإِخْوانُهُمْ يَمُدُّونَهُمْ فِي الغَيِّ » . « 1 »\r\nو بنا به گفته وى فرق بين « اغواء » و « اضلال » اين مىشود كه « اضلال » عبارت از اين است كه كسى را از راه به دركنى ، در حالى كه آن كس هدفش را گم نكرده بلكه هم چنان در ياد هدف و در پى رسيدن به آن است ، ولى تو راهى پيش پايش مىگذارى كه او را به هدفش نمىرساند ، ولى « اغواء » عبارت است از اينكه او را بطورى از راه به در ببرى كه در اثر جهل ، به چيز ديگرى مشغول شود ، و هدف اصلى را فراموش كند .\r\nو جمله « أردت » از مصدر « اراده » است ، و اراده و مشيت ، تقريبا دو كلمه مترادفند ، و اراده و مشيت از خداى تعالى به معناى اراده اى كه ما داريم نيست ، در ما اراده حالتى نفسانى است كه در اثر به كار افتادن حواس باطنى پديد مىآيد ، ولى در خداى تعالى به معناى اين است كه براى پديد آوردن چيزى اسبابى را فراهم بياورد كه به دنبال آن اسباب ، آن چيز پديد مىآيد و ممكن نيست كه نيايد ، پس مراد بودن چيزى براى خداى تعالى به معناى اين است كه او همه اسباب وجود آن را فراهم و كامل كرده باشد كه در اين صورت آن چيز بطور حتم تحقق خواهد يافت ، و اما اصل سببيت جارى ، خودش مستقيما مراد خداى تعالى است ، و به همين جهت است كه گفته شده : « خلق اللَّه الاشياء بالمشية و المشية بنفسها » « 2 » .\r\nو كوتاه سخن اينكه جمله * ( « وَلا يَنْفَعُكُمْ نُصْحِي . . . » ) * به منزله يكى از دو شق ترديد است ، كه بيانگر شق ديگرش جمله * ( « وَما أَنْتُمْ بِمُعْجِزِينَ » ) * است ، گويا فرموده : امر شما محول به خداى تعالى است ، اگر خواست عذابتان كند آن عذاب را مىآورد ، و عذاب او را هيچ چيزى\r\n\r\n","description":"","footnote":"\r\n( 1 ) مفردات راغب ، ص 380 ، چاپ ايران .\r\n( 2 ) خداى تعالى اشياء را به وسيله مشيت بيافريد و مشيت را به خود مشيت .\r\n","page_name":" 324 ","page_number":324},
  {"content":"\r\nدفع نمىكند و بر مشيت او هيچ كس و هيچ چيز غالب نمىشود ، پس شما نه مىتوانيد او را عاجز كنيد و نه نصح و خير خواهى من سودى به حالتان خواهد داشت .\r\nآرى اگر خداى تعالى خواسته باشد شما را اغواء كند تا به او كفر بورزيد ، بر فرض هم كه من بخواهم نصيحتتان كنم نصيحتم سودى به حالتان نخواهد داشت ، پس در چنان فرضى كلمه عذاب بر شما حتمى است .\r\nو اگر نوح ( ع ) نصيحت كردن خود را مشروط به اراده خود كرده و فرمود : * ( « إِنْ أَرَدْتُ أَنْ أَنْصَحَ لَكُمْ » ) * براى اين بود كه كفار ، نزد نوح ( ع ) اقرار نمىكردند به اينكه او خيرخواهشان است ، - هر چند كه واقعا مىدانستند خيرخواه آنان است ، - و به همين جهت نوح ( ع ) نيز بطور صريح نفرمود من براى شما خيرخواهى مىكنم ، بلكه فرمود : اگر خواستم خيرخواهى بكنم خيرخواهىام سودى به حالتان ندارد .\r\n\r\n\r\nدر اين آيه شريفه نسبت اغواء را به خداى تعالى داده ، و اين سؤال پيش مىآيد كه : مگر خداى تعالى كسى را اغواء مىكند ؟ جوابش اين است كه هر چند اغواء را نيز مانند اضلال نمىتوان به خداى تعالى نسبت داد ، و ليكن بايد دانست اين اغواء و اضلال ابتلايى است كه جايز نيست به خداى تعالى نسبت داده شود ، اما اغواء و اضلال به عنوان مجازات ، جايز است ، مثل اينكه كسى آن قدر گناه كند كه مستوجب اغواء و اضلال گردد ، و خداى تعالى اسباب توفيق را از او منع كرده و او را به حال خودش واگذار نمايد ، و در نتيجه دچار اغواء گشته ، از راه خدا گمراه شود ، هم چنان كه خودش فرمود : « يُضِلُّ بِه كَثِيراً وَيَهْدِي بِه كَثِيراً ، وَما يُضِلُّ بِه إِلَّا الْفاسِقِينَ » « 1 » .\r\nنكته اى كه از اين آيه شريفه به دست مىآيد اشاره است به اينكه نازل شدن عذاب استيصال و ريشه كن كننده بر قوم كفار ، مسبوق به اغواء بوده ، يعنى قبل از آنكه عذاب غرق شدن بر آنان نازل شود ، اول خداى تعالى اغوايشان كرد ، و اين مطلب كه در آيه مورد بحث بطور اشاره آمده در آيه زير بدان تصريح شده و فرموده : « وَإِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً » « 2 » و نيز فرموده : « وَقَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَما خَلْفَهُمْ وَحَقَّ عَلَيْهِمُ الْقَوْلُ »\r\n\r\n","description":"","footnote":"\r\n( 1 ) خداى تعالى به وسيله قرآن ، بسيارى راى هدايت و بسيارى راى گمراه مىكند ، و به جز فاسقان ، كسى راى گمراه نمىكند . « سوره بقره ، آيه 26 »\r\n( 2 ) و چون اراده كنيم اهل قريه اى راى هلاك كنيم نخست به عياشان قريه دستور مىدهيم در آن قريه فسق كنند ، تا به جايى كه كلمه عذاب حتمى شود ، آن وقت قريه راى به نحوى ناگفتنى زير و رو مىكنيم .\r\n« سوره اسرى ، آيه 16 »\r\n","page_name":" 325 ","page_number":325},
  {"content":"\r\n« 1 » .\r\n* ( « هُوَ رَبُّكُمْ وَإِلَيْه تُرْجَعُونَ » ) * - اين جمله تعليل مىكند جمله * ( « وَلا يَنْفَعُكُمْ نُصْحِي » ) * را ، كه بنا بر اين معناى مجموع دو جمله چنين مىشود : خيرخواهى من فايده اى به حال شما ندارد ، براى اينكه او رب شماست و امر تدبير شما به دست او است ، و شما به سوى او باز مىگرديد ممكن هم هست تعليل باشد براى هر دو آيه يعنى از جمله * ( « إِنَّما يَأْتِيكُمْ بِه اللَّه إِنْ شاءَ ) * . . . * ( يُرِيدُ أَنْ يُغْوِيَكُمْ » ) * كه بنا بر اين معناى حاصل از دو آيه چنين مىشود : زمام تدبير امور بندگان به دست رب آنان است كه رب همه عالميان است ، ربى كه همه امور به او راجع است ، و رب شما همان اللَّه تعالى است ، اگر او بخواهد آن عذاب را بر سرتان بياورد مىآورد و شما را منقرض مىكند ، و اگر او بخواهد شما را اغواء كند و سپس عذاب نمايد در خيرخواهى من هيچ سودى براى شما نيست .\r\n\r\n\r\nاين بود نظريه ما در معناى جمله * ( « إِنْ كانَ اللَّه يُرِيدُ أَنْ يُغْوِيَكُمْ » ) * ، ولى مفسرين در تفسير آن مرتكب تاويلهايى شده‌اند كه از آن جمله گفته‌اند : « 2 » معنايش اين است كه خداى تعالى شما را در برابر كفرتان عقاب مىكند ، و در اينجا عقاب را « اغواء » خوانده ، هم چنان كه در سوره مريم عذاب را « غى » خوانده و فرموده : « فَسَوْفَ يَلْقَوْنَ غَيًّا » « 3 » .\r\nو از آن تاويلها يكى ديگر اين است كه مراد : « ان كان اللَّه يريد عقوبة اغوائكم الخلق و اضلالكم اياهم » است ، يعنى اگر خدا بخواهد شما را در برابر اينكه خلق را اغواء كرده و از راه منحرف نموديد عقاب كند ، و در توجيه اين تاويل خود گفته‌اند : در عرب رسم است كه نام « معاقب عليه » و گناه را بر سر عقوبت مىگذارند ، و از همين باب است كه در قرآن كريم فرموده : « اللَّه يَسْتَهْزِئُ بِهِمْ » « 4 » ، كه معنايش « اللَّه يعاقبهم على استهزائهم - خدا در برابر استهزايشان آنها را عقاب مىكند » است .\r\nو نيز از همين باب است آيه شريفه « وَمَكَرُوا وَمَكَرَ اللَّه » « 5 » كه تقدير و يا معنايش « و مكروا و عذبهم اللَّه على مكرهم » است ، يعنى آنان نيرنگ كردند ، و خداى تعالى در برابر\r\n\r\n","description":"","footnote":"\r\n( 1 ) ما باعث شديم تا آنها به رفيقان و يارانى از شيطانها برخورد كنند و آن شيطانها امر دنيا و آخرت آنان را در نظرشان بطور دلخواه زينت دهند و در نتيجه فرمان هلاكتشان حتمى شود . « سوره فصلت ، آيه 25 »\r\n( 2 ) مجمع البيان ، ط بيروت ، ج 3 ، ص 145 .\r\n( 3 ) به زودى عقاب را ديدار خواهند كرد . « سوره مريم ، آيه 59 »\r\n( 4 ) سوره بقره ، آيه 15 .\r\n( 5 ) سوره آل عمران ، آيه 54 .\r\n","page_name":" 326 ","page_number":326},
  {"content":"\r\nنيرنگشان عذابشان كرد . و از اين باب آياتى ديگر نيز هست . « 1 »\r\nيكى ديگر اينكه گفته‌اند « اغواء » در اينجا به معناى « اهلاك : هلاك كردن » است ، و معناى آيه اين است كه اگر خدا بخواهد شما را هلاك كند خيرخواهى من سودى به حالتان نخواهد داشت ، پس اين تعبير از قبيل تعبير « غوى الفصيل » است ، كه وقتى گوساله و يا بچه شتر در اثر زياده روى در شير خوردن هلاك شود مىگويند : « غوى الفصيل » « 2 » .\r\nوجه ديگرى كه ذكر كرده‌اند اين است كه قوم نوح معتقد بودند به اينكه خدا بندگان خود را اضلال مىكند ، پس كفرى كه آنان دارند به اراده خداى تعالى است ، و اگر خدا نمىخواست مىتوانست كفرشان را مبدل به ايمان كند . و به همين منظور بوده كه نوح ( ع ) به عنوان تعجب و به منظور انكار عقيده آنان فرمود : « اگر آن طور كه شما معتقد هستيد خدا شما را به كفر واداشته پس ديگر خيرخواهى من سودى به حالتان نخواهد داشت » « 3 » .\r\nليكن خواننده عزيز اگر در آنچه ما گفتيم دقت كند مىفهمد كه كلام در آيه شريفه ، كلامى روشن است و هيچ احتياجى به اين تاويلها ندارد .\r\n* ( « أَمْ يَقُولُونَ افْتَراه قُلْ إِنِ افْتَرَيْتُه فَعَلَيَّ إِجْرامِي وَأَنَا بَرِيءٌ مِمَّا تُجْرِمُونَ » ) * كلمه « جرم » بطورى كه راغب در مفرداتش گفته در اصل به معناى چيدن ميوه از درخت است ، و باب افعال آن يعنى « أجرم » به معناى صاحب جرم شدن است ، ولى به عنوان استعاره در هر كار ناپسند استعمال شده ، پس كلمه « جرم » - به ضمه و فتحه جيم - به معناى اكتساب مكروه است ، و اكتساب مكروه به معناى معصيت است .\r\nاين آيه شريفه موقعيت اعتراض را دارد ، يعنى در عين اينكه سرگذشت قوم نوح است مىخواهد به رفتار مشركين مكه نيز گوشه و كنايه بزند ، چون دعوت نوح و احتجاجهايى كه عليه وثنيت قومش داشته ، مخصوصا احتجاجهايى كه خداى تعالى در اين سوره از آن جناب حكايت كرده بسيار شبيه است به دعوت رسول خدا ( ص ) و احتجاجهايى كه آن جناب عليه وثنيت قوم خود داشته است .\r\nو اگر بخواهى اين مطلب را باور كنى به سوره انعام - كه در حقيقت سوره احتجاج است - مراجعه كن ، و سخنى را كه خداى تعالى در اين سوره از نوح ( ع ) حكايت كرده با سخنى كه در آن سوره به رسول خدا دستور گفتنش را داده مقابله كن ، تا صدق گفتار ما برايت روشن گردد ، اينك آن آيات :\r\n\r\n","description":"","footnote":"\r\n( 1 و 2 و 3 ) مجمع البيان ، ط بيروت ، ج 3 ، ص 145 .\r\n","page_name":" 327 ","page_number":327},
  {"content":"\r\n« قُلْ لا أَقُولُ لَكُمْ عِنْدِي خَزائِنُ اللَّه ، وَلا أَعْلَمُ الْغَيْبَ وَلا أَقُولُ لَكُمْ إِنِّي مَلَكٌ إِنْ أَتَّبِعُ إِلَّا ما يُوحى إِلَيَّ قُلْ هَلْ يَسْتَوِي الأَعْمى وَالْبَصِيرُ أفَلا تَتَفَكَّرُونَ » « 1 » ، « وَلا تَطْرُدِ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه ما عَلَيْكَ مِنْ حِسابِهِمْ مِنْ شَيْءٍ ، وَما مِنْ حِسابِكَ عَلَيْهِمْ مِنْ شَيْءٍ ، فَتَطْرُدَهُمْ فَتَكُونَ مِنَ الظَّالِمِينَ » « 2 » ، « قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّه قُلْ لا أَتَّبِعُ أَهْواءَكُمْ قَدْ ضَلَلْتُ إِذاً وَما أَنَا مِنَ الْمُهْتَدِينَ » « 3 » .\r\n\r\n\r\nو تو خواننده عزيز اگر بخواهى بيش از اين باور كنى ، ساير حجتهايى را كه در سوره هاى نوح و اعراف از آن جناب حكايت شده با حجتهايى كه در سوره انعام و در همين سوره براى رسول خدا ( ص ) ذكر شده تطبيق كنى آن وقت صدق ادعاى ما را به عيان مىبينى .\r\nو به خاطر همين مشابهت ، مناسب بود داستان تهمتهايى را كه به رسول خدا ( ص ) زده و گفتند : او به خدا افتراء بسته است ، عطف به داستان نوح كند ، چون رسول خدا ( ص ) جز همان انذارى كه نوح داشت نمىكرد ، و جز به همان حجتهايى كه نوح داشت احتجاج نمىنمود .\r\nآرى ذكر سرگذشت رسول خدا ( ص ) بعد از سرگذشت نوح ( ع ) در مثل همانند فرستاده پادشاهى مىماند كه رعاياى متمرد شاه را به خاطر سرپيچيشان از اطاعت او انذار و نصيحت كرده و حجت را بر آنان تمام نمايد ، و آن مردم به وى تهمت و افتراء زده و بگويند اين مرد از طرف پادشاه نيامده ، و به همين جهت نه اطاعتى در كار هست و نه وظيفه اى .\r\nآن مرد مجددا به سراغ مردم بيايد و سرگذشت ناصحى ديگر را كه قبل از وى نزد مردمى\r\n\r\n","description":"","footnote":"\r\n( 1 ) بگو من به شما نمىگويم خزينه هاى خدا نزد من است ، غيب هم نمىدانم ، و به شما نمىگويم من فرشته‌ام ، من پيروى نمىكنم مگر آن چيزى را كه به من وحى مىشود ، بگو آيا كور و بينا يكسانند ؟ پس چرا تفكر نمىكنيد . « سوره انعام ، آيه 50 » .\r\n( 2 ) و كسانى كه پروردگار خود را صبح و شام مىخوانند و رضاى او را مىطلبند از خود مران ، نه چيزى از حساب آنان به دوش تو است و نه چيزى از حساب تو به دوش آنان است ، تا تو آنان را از خود برانى ، كه اگر چنين كنى از ستمكاران خواهى بود . « سوره انعام ، آيه 52 »\r\n( 3 ) بگو من نهى شده‌ام از اينكه كسانى را كه شما به جاى خدا مىپرستيد بپرستم ، بگو من هواهاى شما را پيروى نمىكنم ، زيرا اگر چنين كنم گمراه شده و ديگر از راه يافتگان نخواهم شد . « سوره انعام ، آيه 56 »\r\n","page_name":" 328 ","page_number":328},
  {"content":"\r\nديگر رفته بود براى آنان تعريف كند كه آن ناصح نزد آن مردم رفت و همين حرفهاى مرا زد و آن مردم به راه نيامده در نتيجه هلاك شدند ، و اين شخص در حالى كه حجتها و مواعظ خود را ذكر مىكند ، ترس و تاسف وادارش كند به اينكه به ياد افتراى قبلى آنان بيفتد ، و از شدت تاسف بگويد : شما به من تهمت دروغ و افتراء مىزنيد ، با اينكه من جز آنچه آن رسول به آن قوم مىگفت به شما نمىگويم و جز آن كلمات حكمت و موعظتى كه او داشت ندارم ، ناچار اگر من به او افتراء مىبندم گناهش به گردن خودم است و شما به خاطر اين ، سخن مرا قبول نمىكنيد كه من با اعمال شما مخالفم .\r\nخداى تعالى نظير اين گفتگو را براى بار دوم در آخر همين سوره ، بعد از ايراد چند داستان از چند رسول تكرار نموده و مىفرمايد : « وَكُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِه فُؤادَكَ . . . وَقُلْ لِلَّذِينَ لا يُؤْمِنُونَ اعْمَلُوا عَلى مَكانَتِكُمْ إِنَّا عامِلُونَ وَانْتَظِرُوا إِنَّا مُنْتَظِرُونَ » « 1 » بعضى از مفسرين گفته‌اند : « 2 » آيه مورد بحث تتمه داستان نوح ( ع ) است و خطاب در آن نيز متوجه به همان جناب است و معنايش اين است كه گويا قوم نوح مىگويند نوح اين دعوت را به دروغ به خدا منسوب مىكند ، تو اى نوح به ايشان بگو اگر من اين دعوت را به خدا افتراء مىبندم جرمش به گردن خودم است و من از جرمى كه شما مىكنيد بيزارم .\r\nو بنا به گفته اين مفسر ، كلام مشتمل بر نوعى التفات است ، التفاتى از غيبت به خطاب ، و ليكن نظريه اين مفسر از سياق آيه بى نهايت دور است .\r\n* ( « وَأَنَا بَرِيءٌ مِمَّا تُجْرِمُونَ » ) * - در اين جمله جرم مستمر را براى كفار اثبات كرده و آن را از مسلميات شمرده ، هم چنان كه در جمله * ( « فَعَلَيَّ إِجْرامِي » ) * اثبات جرم شده ، اما جرم فرضى ، توضيح اينكه حجتهايى كه نوح ( ع ) براى قوم خود بيان كرد ، از آن جهت كه رسول خدا ( ص ) و يا كتاب نازل ، بر او ، آنها را حكايت مىكنند دو احتمال دارد ، يكى اينكه دروغ و افتراء باشند ، يعنى نوح ( ع ) به چنان حجتهايى احتجاج نكرده باشد ، احتمال ديگر اينكه راست باشند و نوح ( ع ) به راستى اين احتجاجات را با قوم خود كرده باشد ، ولى همين احتجاجها از اين جهت كه حجتهايى عقلى و قاطع هستند ديگر دو احتمال ندارد ، چون ممكن نيست دروغ باشند ، پس اگر با تعبير « تجرمون » براى كفار جرم مستمر و قطعى اثبات\r\n\r\n","description":"","footnote":"\r\n( 1 ) سوره هود ، آيه 120 - 122 .\r\n( 2 ) تفسير روح المعانى ، جلد 12 ، ص 48 ، چاپ بيروت .\r\n","page_name":" 329 ","page_number":329},
  {"content":"\r\nكرده براى اين است كه كفار به هر حال مجرم بودند ، يا به خاطر اينكه حجتهاى الهى حكايت شده در كتاب خداى تعالى را انكار كردند و يا به خاطر اينكه حجتهايى عقلى و قطعى كه آنان را به سوى ايمان و عمل صالح هدايت مىكرد منكر شده و ترك گفتند .\r\nپس به هر حال و بطور قطع مجرمند ، چون از مقتضاى اين حجتها خارج شدند ، به خلاف رسول خدا ( ص ) كه در يك تقدير مجرم است ، و آن فرض و تقدير اين است كه مفترى باشد يعنى حجتهايى را از پيش خود به نوح نسبت داده باشد كه نوح به چنان حجتهايى احتجاج نكرده باشد ، و حال آنكه آن حضرت مفترى نيست ، زيرا آنچه در قرآن كريم در اين باره نقل كرده از پيش خود نبوده ، بلكه خداى تعالى آن را حكايت كرده است .\r\n\r\nبحث روايتى\r\n\r\nدر تفسير عياشى از ابن ابى نصر بزنطى از امام ابى الحسن رضا ( ع ) روايت كرده كه فرمود : خداى تعالى از نوح حكايت كرده كه گفت : * ( « لا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ ، إِنْ كانَ اللَّه يُرِيدُ أَنْ يُغْوِيَكُمْ » ) * آن گاه فرمود : امر هدايت به دست خداى تعالى است ، او است كه هدايت مىكند و گمراه مىنمايد . « 1 »\r\nمؤلف : بيان اين حديث در سابق گذشت .\r\nو در تفسير برهان در ذيل آيه شريفه * ( « أَمْ يَقُولُونَ افْتَراه . . . » ) * از كتاب نهج البيان شيبانى از مقاتل روايت كرده كه گفت : كفار مكه گفته بودند : محمد قرآن را افتراء بسته است . آن گاه صاحب برهان اضافه كرده است كه نظير اين سخن را از امام ابى جعفر و امام صادق ( ع ) نيز روايت شده است . « 2 »\r\n\r\n","description":"","footnote":"\r\n( 1 ) تفسير عياشى ، ج 2 ، ص 143 ، چاپ ايران .\r\n( 2 ) تفسير برهان ، ج 2 ، ص 216 ، چاپ ايران .\r\n","page_name":" 330 ","page_number":330},
  {"content":"\r\n\r\n\r\nوَ أُوحِيَ إِلى نُوحٍ أَنَّه لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ ( 36 ) وَاصْنَعِ الْفُلْكَ بِأَعْيُنِنا وَوَحْيِنا وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ ( 37 ) وَيَصْنَعُ الْفُلْكَ وَكُلَّما مَرَّ عَلَيْه مَلأٌ مِنْ قَوْمِه سَخِرُوا مِنْه قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ ( 38 ) فَسَوْفَ تَعْلَمُونَ مَنْ يَأْتِيه عَذابٌ يُخْزِيه وَيَحِلُّ عَلَيْه عَذابٌ مُقِيمٌ ( 39 ) حَتَّى إِذا جاءَ أَمْرُنا وَفارَ التَّنُّورُ قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَأَهْلَكَ إِلَّا مَنْ سَبَقَ عَلَيْه الْقَوْلُ وَمَنْ آمَنَ وَما آمَنَ مَعَه إِلَّا قَلِيلٌ ( 40 )\r\nوَ قالَ ارْكَبُوا فِيها بِسْمِ اللَّه مَجْراها وَمُرْساها إِنَّ رَبِّي لَغَفُورٌ رَحِيمٌ ( 41 ) وَهِيَ تَجْرِي بِهِمْ فِي مَوْجٍ كَالْجِبالِ وَنادى نُوحٌ ابْنَه وَكانَ فِي مَعْزِلٍ يا بُنَيَّ ارْكَبْ مَعَنا وَلا تَكُنْ مَعَ الْكافِرِينَ ( 42 ) قالَ سَآوِي إِلى جَبَلٍ يَعْصِمُنِي مِنَ الْماءِ قالَ لا عاصِمَ الْيَوْمَ مِنْ أَمْرِ اللَّه إِلَّا مَنْ رَحِمَ وَحالَ بَيْنَهُمَا الْمَوْجُ فَكانَ مِنَ الْمُغْرَقِينَ ( 43 ) وَقِيلَ يا أَرْضُ ابْلَعِي ماءَكِ وَيا سَماءُ أَقْلِعِي وَغِيضَ الْماءُ وَقُضِيَ الأَمْرُ وَاسْتَوَتْ عَلَى الْجُودِيِّ وَقِيلَ بُعْداً لِلْقَوْمِ الظَّالِمِينَ ( 44 ) وَنادى نُوحٌ رَبَّه فَقالَ رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ وَأَنْتَ أَحْكَمُ الْحاكِمِينَ ( 45 )\r\nقالَ يا نُوحُ إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ فَلا تَسْئَلْنِ ما لَيْسَ لَكَ بِه عِلْمٌ إِنِّي أَعِظُكَ أَنْ تَكُونَ مِنَ الْجاهِلِينَ ( 46 ) قالَ رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِه عِلْمٌ وَإِلَّا تَغْفِرْ لِي وَتَرْحَمْنِي أَكُنْ مِنَ الْخاسِرِينَ ( 47 ) قِيلَ يا نُوحُ اهْبِطْ بِسَلامٍ مِنَّا وَبَرَكاتٍ عَلَيْكَ وَعَلى أُمَمٍ مِمَّنْ مَعَكَ وَأُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ ( 48 ) تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَلا قَوْمُكَ مِنْ قَبْلِ هذا فَاصْبِرْ إِنَّ الْعاقِبَةَ لِلْمُتَّقِينَ ( 49 )\r\n","description":"","footnote":"","page_name":" 331 ","page_number":331},
  {"content":"\r\nترجمه آيات\r\nو به نوح وحى شد كه مطمئن باش از قوم تو جز آنهايى كه قبلا ايمان آورده بودند هرگز ايمان نخواهند آورد ، ديگر از اين پس در باره آنچه مىكنند ناراحت نباش ( 36 ) .\r\nو زير نظر ما آن كشتى كذايى را بساز ، و از اين پس ديگر در مورد كسانى كه ستم كردند سخنى از وساطت مگو كه آنان غرق شدنى هستند ( 37 ) .\r\nنوح به ساختن كشتى پرداخت ، هر وقت دسته اى از مردمش از كنار او مىگذشتند مسخره اش مىكردند ، نوح مىگفت : امروز شما ما را مسخره مىكنيد و به زودى ما نيز شما را همين طور مسخره مىكنيم ( 38 ) .\r\nو به زودى خواهيد دانست كسى كه عذاب بر سرش آيد او را در دنيا خوار مىسازد ، و از پس دنيا عذابى هميشگى و ثابت بر او نازل مىشود ( 39 ) .\r\nجريان بدين منوال مىگذشت - تا آنكه فرمان ما صادر شد و تنور جوشيدن گرفت ، - چون اولين نقطه اى كه آغاز به فوران آب كرد تنور معينى بود كه آب از آن فوران كرد ، در آن هنگام به نوح - گفتيم : تو اى نوح از هر نر و ماده اى يك جفت سوار كشتى كن ، خانواده ات را نيز به جز آن كسى كه حكم هلاكتش از ناحيه ما داده شده ، و همچنين افرادى كه ايمان آورده‌اند - گو اينكه - جز اندكى از قومش ايمان نياورده بودند ( 40 ) .\r\nنوح گفت : به نام خدا سوار كشتى شويد كه رفتن و ايستادنش به نام او است ، چون پروردگار من آمرزنده و مهربان است ( 41 ) .\r\nكشتى ، سرنشينان را در ميان امواجى چون كوه مىبرد - كه ناگهان چشم نوح به فرزندش افتاد كه از پدرش و مؤمنين كناره گيرى كرده بود ، و در نقطه اى دور از ايشان ايستاده بود - فرياد زد ، هان اى فرزند بيا با ما سوار شو ، و با كافران مباش ( 42 ) .\r\nگفت : من به زودى خود را به پناه كوهى مىكشم كه مرا از خطر آب حفظ كند - نوح - گفت : امروز هيچ پناهى از عذاب خدا نيست ، مگر براى كسى كه خدا به او رحم كند - چيزى نگذشت كه - موج بين او و فرزندش حائل شد ، و در نتيجه پسر نوح نيز از زمره غرق شدگان قرار گرفت ( 43 ) .\r\nفرمان الهى رسيد كه اى زمين آبت را - كه بيرون داده اى - فرو ببر ، و اى آسمان - تو نيز از باريدن - باز ايست ، آب فرو رفت ، و فرمان الهى به كرسى نشست و كشتى بر سر كوه جودى بر خشكى قرار گرفت - و در\r\n","description":"","footnote":"","page_name":" 332 ","page_number":332},
  {"content":"\r\nمورد زندگى آخرتى كفار - فرمانى ديگر رسيد كه مردم ستمكار از رحمت من دور باشند ( 44 ) .\r\nنوح - در آن لحظه اى كه موج بين او و پسرش حائل شد - پروردگارش را ندا كرده با استغاثه گفت :\r\nاى پروردگار من پسرم از خاندان من است ، و به درستى كه وعده تو حق است و تو احكم الحاكمينى ، و حكمت متقنترين حكم است ( 45 ) .\r\nخطاب رسيد اى نوح ! او از خاندان تو نيست چون كه او عمل ناصالحى است ، لذا از من چيزى كه اجازه خواستنش را ندارى مخواه ، من زنهارت مىدهم از اينكه از جاهلان شوى ( 46 ) .\r\nنوح عرضه داشت پروردگارا ! من به تو پناه مىبرم از اينكه درخواستى كنم كه نسبت به صلاح و فساد آن علمى نداشته باشم ، و تو اگر مرا نيامرزى و رحمم نكنى از زيانكاران خواهم بود ( 47 ) .\r\nگفته شد اى نوح ! با سلامت و بركت از ناحيه ما بر تو و بر تمام امتهايى كه با تواند فرود آى ، و امتهايى نيز هستند كه به زودى خواهند آمد و ما در آغاز ، آنان را بهره مندشان مىكنيم و در آخر عذابى دردناك از ناحيه ما آنان را فرا خواهد گرفت ( 48 ) .\r\nاينها همه خبرهايى غيبى است كه ما آن را به تو وحى مىكنيم ، به شهادت اينكه در سابق از آنها خبرى نداشتى نه تو و نه قومت ، پس صبر پيشه گير كه عاقبت از آن مردم با تقوا است ( 49 )\r\n.\r\nبيان آيات\r\nاين آيات تتمه داستان نوح ( ع ) است ، و مشتمل بر چند فصل است ، مثلا فصلى در اينكه آن جناب به قوم خود خبر داد كه عذاب بر آنان نازل مىشود ، و فصلى ديگر در اينكه خداى سبحان به وى دستور داد كشتى درست كند ، و فصلى ديگر در اينكه عذاب كه عبارت بود از طوفان ، چگونه نازل شد ، و فصلى در داستان غرق شدن پسرش ، و فصلى در قصه نجات يافتن خود و همراهانش ، ليكن در عين اينكه مشتمل بر چند فصل است همه فصولش به وجهى به يك فصل برگشت مىكند و آن عبارت است از فصل قضا و حكمى كه خداى سبحان بين آن جناب و قوم كافرش كرد .\r\n* ( « وَأُوحِيَ إِلى نُوحٍ أَنَّه لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ » ) * كلمه « ابتئاس » مصدر باب افتعال از ماده « بؤس » است ، و « بؤس » به معناى اندوهى توأم با ذلت و خضوع است .\r\n\r\n\r\nاين قسمت از وحيى كه آيه از آن خبر مىدهد ، كه خداى تعالى به وى فرمود : * ( « لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ » ) * ، در واقع مىخواهد نوح ( ع ) را از ايمان آوردن كفار قومش مايوس و نوميد كند و بفرمايد از اين به بعد ديگر منتظر ايمان آوردن كسى مباش ، و به\r\n","description":"","footnote":"","page_name":" 333 ","page_number":333},
  {"content":"\r\nهمين جهت از اين فرموده خود نتيجه گيرى كرد كه * ( « فَلا تَبْتَئِسْ بِما كانُوا يَفْعَلُونَ » ) * پس ديگر به خاطر كردار آنان اندوه مخور زيرا يك نفر دعوت كننده كه مردم را به چيزى دعوت مىكند ، وقتى از مخالفت و تمرد مدعوين غمناك مىشود كه اميدى به ايمان آوردن و استجابت دعوتش از ناحيه آنان داشته باشد ، و اما اگر بطور كلى از اجابت آنان مايوس شود ، ديگر اهميتى به آنان و به كارشان نداده و در دعوت آنان ، خود را به تعب نمىاندازد ، و اصرار نمىكند كه به وى رو آورند ، و بر فرض هم كه بعد از آن نوميدى باز هم دعوتشان كند ، حتما غرض ديگرى چون اتمام حجت و اظهار معذرت دارد .\r\nو بنا بر اين در اينكه فرمود : * ( « فَلا تَبْتَئِسْ بِما كانُوا يَفْعَلُونَ » ) * تسليتى است كه خداى تعالى به نوح ( ع ) داده و آن جناب را دلخوش فرموده ، چون در اين كلام اشاره اى هست به اينكه لحظه قضاء و حكم جدايى بين آن جناب و قومش فرا رسيده ، اين اشاره را كرد تا قلب شريف آن جناب را از تاثر و اندوهى كه از ديدن اعمال كفار و رفتارشان با وى و با مؤمنين و از يادآورى خاطره هاى چندين ساله از آزار و اذيت كفار آكنده گشته سبك بار كند .\r\nآرى نوح ( ع ) نزديك به هزار سال در ميان قوم كافر خود زندگى كرد و آزار و اذيت ديد .\r\nاز كلام بعضى از مفسرين چنين برمىآيد كه از جمله * ( « لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ » ) * استفاده كرده و خواسته است بفرمايد آنهايى كه كفر ورزيده‌اند از اين لحظه تا ابد ديگر ايمان نخواهند آورد هم چنان كه آنها كه ايمان آورده‌اند بر ايمان خود استوار و دائم خواهند بود . « 1 »\r\nليكن نظر وى صحيح نيست زيرا در اين كلام همه عنايت در اين است كه بيان كند كفار از اين به بعد ديگر ايمان نخواهند آورد ، و اما ايمان مؤمنين مورد عنايت نيست مگر صرف تحقق آن . و اما دوام و ثبات آن مورد بحث نيست ، و استثناى * ( « إِلَّا مَنْ قَدْ آمَنَ » ) * نيز هيچ دلالتى بر بيش از اصل تحقق ندارد ، و از ثبات و دوام آن ساكت است . « 2 »\r\n\r\n","description":"","footnote":"\r\n( 1 ) روح المعانى ، ج 12 ، ص 48 .\r\n( 2 ) شايد مفسر نامبرده ، ثبات و دوام ايمان مؤمنين را از كلمه « قد » استفاده كرده و فكر كرده باشد كسانى كه خداى تعالى از ايمانشان خبر مؤكد داده و مىفرمايد : « من قد امن » حتما ايمانشان آن قدر محكم است كه به آسانى زايل نمىشود ، ليكن كلمه « قد » ، تحقق سابق را تاكيد مىكند نه ثبوت و دوام در آينده را .\r\nبه هر حال ، مرحوم مؤلف متعرض بيان اين جهت نشده كه آمدن كلمه « قد » چه نكته اضافى را مىرساند و اگر نمىآمد چه مىشد ؟ . « مترجم »\r\n","page_name":" 334 ","page_number":334},
  {"content":"\r\nاز آيه مورد بحث استفاده مىشود كه اولا كفار در هر جا و هر زمان كه اميد ايمان آوردن در آنها باشد معذب نمىشوند ، و بلا بر آنان نازل نمىشود ، وقتى عذاب نازل مىشود كه كفر در دلهاشان ملكه شده و پليدى شرك با خونشان عجين شده باشد ، بطورى كه ديگر هيچ اميدى به ايمان آوردنشان نباشد در اين هنگام است كه كلمه عذاب بر آنان محقق مىگردد .\r\nو ثانيا نفرينى كه خداى تعالى در سوره نوح ، از نوح ( ع ) حكايت كرده كه گفت : « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً » « 1 » ، در زمانى واقع شده كه هنوز فرمان ساختن كشتى از ناحيه خداى تعالى صادر نشده بود ، و نيز بعد از خبر ياس آورى واقع شده كه خداى تعالى به او داده و فرمود : « و از اين به بعد ديگر منتظر ايمان آوردن كفار مباش » .\r\nپس آيات سوره نوح نفرينى را حكايت مىكند كه بعد از تحقق مضمون آيه مورد بحث و قبل از تحقق مضمون آيه * ( « وَاصْنَعِ الْفُلْكَ ) * . . . * ( إِنَّهُمْ مُغْرَقُونَ » ) * واقع شده است .\r\nبراى اينكه نوح ( ع ) همانطور كه بعضى از دانشمندان گفته‌اند - نمىدانسته كه كفار در آينده نيز ايمان نخواهند آورد ، و از طريق عقل نيز راهى به اين علم نداشته ، چون جزء غيبهاى عالم بوده و تنها راهى كه به اين علم و آگهى داشته طريق نقل بوده ، كه همان طريق وحى است پس نوح ( ع ) قبل از نفرين و درخواست عذاب ، از طريق وحى خداى تعالى به وى كه ديگر از كفار كسى ايمان نخواهد آورد آگاه شده كه نه خود كفار ايمان مىآورند و نه از نسلشان مؤمنى پديد مىآيد ، پس در حقيقت در دعايش همان مطلبى را كه به وى وحى شده بود ذكر كرد ، و عرضه داشت : پروردگارا ! از اين كفار و نسلشان ديگر مؤمنى نخواهد آمد . و وقتى كه خداى تعالى نفرينش را مستجاب كرد و خواست تا كفار را هلاك كند ، دستورش داد تا كشتى و سفينه اى بسازد و به كفار خبر دهد كه بطور حتم غرق خواهند شد .\r\n* ( « وَاصْنَعِ الْفُلْكَ بِأَعْيُنِنا وَوَحْيِنا وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ » ) * كلمه « فلك » - به ضمه فاء - به معناى سفينه است ، چه يك سفينه و چه چند سفينه ، به خلاف كلمه « سفينه » كه به معناى يك كشتى است ، و در مورد چند كشتى مىگوييم :\r\n« سفن » ، و كلمه « أعين » جمع قله عين است .\r\n\r\n","description":"","footnote":"\r\n( 1 ) پروردگارا ! احدى از كافران را بر روى زمين باقى مگذار ، كه اگر آنان را باقى بگذارى بندگانت را گمراه مىكنند ، و اولاد آنان هم جز افرادى فاجر و كافر بيش نيستند . « سوره نوح ، آيه 26 و 27 »\r\n","page_name":" 335 ","page_number":335},
  {"content":"\r\nو اگر بپرسى چرا خداى تعالى براى خود ، ديدگان بسيارى اثبات كرده و فرموده : به نوح گفتيم كه كشتى را در جلو چشمهاى بسيارى كه ما داريم بساز ، با اينكه خداى تعالى اصلا چشم ندارد ، تا چه رسد به اينكه چشمهاى بسيارى داشته باشد .\r\nدر پاسخ مىگوئيم كلمه « عين - چشم » در مورد خداى تعالى به معناى مراقبت و كنايه از نظارت است ، و استعمال جمع اين كلمه يعنى كلمه « اعين » براى فهماندن كثرت مراقبت و شدت آن است ، و ذكر كلمه : « أعين » قرينه است بر اينكه مراد از وحى در كلمه « وحينا » وحى لفظى و بيانى كه فرمان * ( « وَاصْنَعِ الْفُلْكَ . . . » ) * با آن نازل شده نيست .\r\nو خلاصه كلام اينكه كلمه « أعين » به ما مىفهماند كه منظور اين نيست كه ما به نوح گفتيم كشتى را در تحت مراقبت ما و طبق فرمان لفظى ما بساز ، بلكه منظور اين است كه ما به نوح گفتيم كشتى را در تحت مراقبت ما و طبق هدايت عملى ما و راهنمايى ما بساز ، پس مراد از وحى در كلمه « و وحينا » هدايت عملى به وسيله تاييد روح القدس است ، كه به وى اشاره كند به اينكه اين كار را اينطور انجام بده و آن ديگرى را فلان جور .\r\nو خلاصه همان هدايت عملى كه خداى تعالى در مورد تمامى امامان از آل ابراهيم به كار برده ، و در باره اش فرموده : « وَأَوْحَيْنا إِلَيْهِمْ فِعْلَ الْخَيْراتِ وَإِقامَ الصَّلاةِ وَإِيتاءَ الزَّكاةِ وَكانُوا لَنا عابِدِينَ » « 1 » ، و ما در مباحث سابق به وجود چنين وحيى غير وحى لفظى اشاره نموديم ، در آينده نيز در تفسير سوره انبياء متعرض اين بحث مىشويم ان شاء اللَّه تعالى .\r\nو معناى اينكه فرمود : * ( « وَلا تُخاطِبْنِي فِي الَّذِينَ ظَلَمُوا » ) * اين است كه در باره ستمكاران از من چيزى كه شر و عذاب را دفع مىكند مخواه ، و براى برگشتن بلا از آنان شفاعت مكن ، زيرا قضا و حكمى را كه رانده‌ايم قضاى فصل و حكم حتمى است ، و با اين جمله دو نكته روشن مىشود يكى اينكه جمله * ( « إِنَّهُمْ مُغْرَقُونَ » ) * كار تعليل را مىكند ، حال يا فقط تعليل جمله * ( « وَلا تُخاطِبْنِي » ) * ، و يا تعليل مجموع جمله هاى * ( « وَاصْنَعِ الْفُلْكَ بِأَعْيُنِنا وَوَحْيِنا وَلا تُخاطِبْنِي فِي الَّذِينَ ظَلَمُوا » ) * ، نكته ديگرى كه روشن شد اين است كه جمله * ( « وَلا تُخاطِبْنِي . . . » ) * كنايه از شفاعت است .\r\n\r\n\r\nو معناى آيه اين است كه : كشتى را زير نظر ، و مراقبت كامل ما و طبق تعليمى كه به تو مىدهيم بساز ، و از من مخواه كه عذاب را از اين ستمكاران برگردانم ، كه قضاء و حكم غرق\r\n\r\n","description":"","footnote":"\r\n( 1 ) ما به امامان از آل ابراهيم انجام خيرات و اقامه نماز و دادن زكات را وحى كرديم - و هدايت عملى نموديم - و آن امامان پرستندگانى براى ما بودند . « سوره انبياء ، آيه 73 »\r\n","page_name":" 336 ","page_number":336},
  {"content":"\r\nشدن بر عليه آنان رانده شده و اين قضاء حتمى بوده و به هيچ وجه برگشت ندارد .\r\n* ( « وَيَصْنَعُ الْفُلْكَ وَكُلَّما مَرَّ عَلَيْه مَلأٌ مِنْ قَوْمِه سَخِرُوا مِنْه قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ » ) * طبرسى - رحمت اللَّه عليه - در مجمع البيان گفته : « سخريه » به معناى اين است كه انسان كارى را بر خلاف آنچه در باطن دارد انجام دهد ، بطورى كه هر بيننده اى به كم عقلى انجام دهنده آن كار پى ببرد ، و از همين باب است كلمه « تسخير » چون تسخير به معناى آن است كه كسى را آن قدر با قهر استضعاف كنى كه ذليل شود ، و فرق ميان سخريه و بازى اين است كه در سخريه معناى خدعه و نيرنگ و ناقص جلوه دادن طرف مىباشد ، و معلوم است كه طرف بايد موجودى جاندار باشد تا بشود با او نيرنگ كرد به خلاف لعب و بازى كه با جمادات نيز ممكن است . « 1 »\r\nو اما راغب در معناى اين كلمه در مفرداتش گفته : وقتى گفته مىشود « سخرت منه » و همچنين « استسخرته » معنايش اين است كه من او را مسخره كردم ، و در كلام خداى تعالى نيز چند جا استعمال شده يكى در اين آيه كه مىفرمايد : * ( « إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ فَسَوْفَ تَعْلَمُونَ » ) * ، و يكى ديگر آنجا كه مىفرمايد : « بَلْ عَجِبْتَ وَيَسْخَرُونَ » ، و بعضى گفته‌اند : « رجل سخرة » - به ضمه سين و فتح خاء - يعنى كسى كه ديگران را مسخره مىكند ، و « رجل سخرة » - به ضمه سين و سكون خاء - يعنى كسى كه ديگران مسخره اش كرده باشند ، و كلمه « سخريه » - به ضمه سين - و همچنين كلمه « سخريه » - به كسره سين - به آن عملى گفته مىشود كه مسخره كننده در مسخرگى خود استفاده مىكند . « 2 »\r\nجمله * ( « وَيَصْنَعُ الْفُلْكَ » ) * هر چند صيغه مضارع است ولى از نظر معنا حكايت حال گذشته است ، و معنايش اين است كه نوح در حالى كه كشتى را مىساخت مردم دسته دسته آمده بالاى سرش مىايستادند و مسخره اش مىكردند ، و آن جناب در برابر دعوت الهى خود و اقامه حجت بر عليه آنان همه آن آزارها را تحمل مىكرد ، بدون اينكه فشل و سستى و انصرافى از خود نشان دهد .\r\nو جمله * ( « وَكُلَّما مَرَّ عَلَيْه مَلأٌ مِنْ قَوْمِه سَخِرُوا مِنْه » ) * حال از فاعل « يصنع » است ، - كه همان نوح ( ع ) باشد ، - و معناى آن اين است كه نوح ( ع ) كشتى را مىساخت\r\n\r\n","description":"","footnote":"\r\n( 1 ) مجمع البيان ، ج 5 ، ص 159 ، چاپ ايران .\r\n( 2 ) مفردات راغب ، ص 232 ، چاپ ايران .\r\n","page_name":" 337 ","page_number":337},
  {"content":"\r\n\r\n\r\nدر حالى كه هر دسته از سران مردم بر او گذشته و مسخره اش مىكردند ، و كلمه « ملا » در خصوص اين جمله ، به معناى جماعتى است كه مورد اعتناى مردم باشند ، ( گو اينكه در موارد ديگر به معناى درباريان است ) و اين آيه دلالت دارد بر اينكه مردم زمان نوح ( ع ) براى مسخره كردن آن جناب دسته دسته مىآمدند ، و نيز دلالت دارد بر اينكه آن جناب كشتى را پيش روى مردم مىساخته ، و محل كارش سر راه عموم مردم بوده است . * ( « قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ » ) * - اين قسمت از آيه شريفه به منزله جواب از سؤالى تقديرى است ، گويا كسى پرسيده نوح در برابر مسخرگىهاى كفار چه گفت ؟\r\nدر پاسخ فرموده : نوح گفت : اگر شما ما را مسخره مىكنيد ما نيز شما را مسخره خواهيم كرد . و به همين جهت جمله مزبور را بدون حرف عطف آورد تا معلوم كند كه معطوف به ما قبل نيست ، بلكه مربوط به سؤالى مقدر است .\r\nدر جمله مورد بحث نفرمود : « ان تسخروا منى فانى اسخر منكم - اگر شما مرا مسخره كنيد من ( نيز ) شما را مسخره مىكنم » تا هم از خود دفاع كرده باشد و هم از مؤمنين و گروندگان به خود ، و چه بسا از همين تعبير فهميده شود كه آن جناب در ساختن كشتى از اهل و گروندگان خود كمك مىگرفته و در هنگام گفتن اين سخن ، يارانش نيز حضور داشته‌اند ، و سخريه كفار سخريه آنان نيز بوده ، در نتيجه كلام اين ظهور را دارد كه كفار گروه گروه از كارگاه نوح عبور مىكرده‌اند و در حالى كه آن جناب و يارانش مشغول ساختن كشتى بودند ، مسخره اش كرده و نسبت جنون و حواسپرتى به او مىدادند ، پس هر چند كفار در استهزايشان جز از نوح نامى نبردند ، و ليكن استهزاى آنان شامل مؤمنين به آن جناب نيز مىشده .\r\nصرف نظر از اين ظهور ، طبع و عادت نيز اقتضاء مىكند كه كفار ، پيروان آن جناب را نيز استهزاء كنند ، همانطور كه خود او را مسخره مىكردند ، براى اينكه نوح و پيروانش اجتماع واحدى بودند كه معاشرت آنان را به يكديگر مرتبط مىكرده ، هر چند كه مسخره كردن پيروان آن حضرت در حقيقت مسخره كردن خود آن جناب بود ، اما چون اصل و پايه اى كه دعوت به توحيد قائم به آن بود همان نوح ( ع ) بود ، و لذا گفته شد : « سخروا منه - او را مسخره كردند » .\r\nو نفرمود : « سخروا منه و من المؤمنين - او و مؤمنين را مسخره كردند » .\r\nدر اين آيه سؤالى به ذهن مىآيد ، و آن اين است كه اگر سخريه عمل زشتى است چرا نوح ( ع ) به كفار فرموده ما شما را مسخره مىكنيم ، و اگر بد نيست چرا آيه كفار را ملامت مىكند بر اينكه نوح را مسخره مىكردند ؟ جوابش اين است كه آنچه از سخريه زشت است ابتدايى آن است و اما اگر جنبه مجازات و تلافى باشد آن هم در جايى كه فايده اى عقلايى\r\n","description":"","footnote":"","page_name":" 338 ","page_number":338},
  {"content":"\r\nاز قبيل پيشبرد هدف و اتمام حجت بر آن مترتب شود زشت نيست و به همين جهت قرآن كريم در جاى ديگر نسبت سخريه را به خود خداى تعالى داده و فرموده : « فَيَسْخَرُونَ مِنْهُمْ سَخِرَ اللَّه مِنْهُمْ وَلَهُمْ عَذابٌ أَلِيمٌ » « 1 » .\r\nنكته ديگرى كه در آيه مورد بحث است اين است كه با آوردن جمله * ( « كَما تَسْخَرُونَ » ) * مماثلت و به يك اندازه بودن سخريه را معتبر فرموده است .\r\n* ( « فَسَوْفَ تَعْلَمُونَ مَنْ يَأْتِيه عَذابٌ يُخْزِيه وَيَحِلُّ عَلَيْه عَذابٌ مُقِيمٌ » ) * سياق آيه حكم مىكند به اينكه حرف « فاء » براى اين بر سر جمله * ( « فَسَوْفَ تَعْلَمُونَ » ) * آمده كه مطلب را متفرع بر جمله شرطيه قبل يعنى : * ( « إِنْ تَسْخَرُوا مِنَّا فَإِنَّا نَسْخَرُ مِنْكُمْ » ) * بسازد ، و بفهماند كه جمله مورد بحث متن همان سخريه اى است كه نوح ( ع ) از كفار كرده ، و به عبارت ساده تر اينكه سخريه آن جناب از كفار همين بوده كه به آنان فرموده : « آن عذابى كه وعده اش را داده‌ام گريبان هر كس را بگيرد خوارش مىسازد » و جمله : * ( « مَنْ يَأْتِيه عَذابٌ يُخْزِيه . . . » ) * ، متعلق به جمله « تعلمون » است تا معلوم آن علم باشد ، يعنى به زودى مىدانيد كه « * ( مَنْ يَأْتِيه عَذابٌ يُخْزِيه ) * » .\r\nو معناى آيه اين است كه اگر ما را مسخره كنيد ما نيز شما را مسخره مىكنيم يعنى مىگوييم به زودى خواهيد فهميد كه چه كسى دچار عذاب مىشود ما و يا شما ؟ و اين قسم سخريه ، سخريه با سخن حق است .\r\nو در جمله * ( « مَنْ يَأْتِيه عَذابٌ » ) * منظور از عذاب ، عذاب دنيوى است كه موجب انقراض و ريشه كن شدن مىشود ، و آن همان عذاب غرق است كه سرانجام آن قوم كافر را منقرض نموده و خوار و ذليل كرد ، و مراد از « عذاب مقيم » در جمله * ( « وَيَحِلُّ عَلَيْه عَذابٌ مُقِيمٌ » ) * عذاب آتش در آخرت است كه عذابى است ثابت و دائمى ، دليل بر گفتار ما نيز كه گفتيم عذاب اول دنيوى و عذاب دوم اخروى است ، مقابله اى است كه در اين دو واقع شده ، و كلمه عذاب - به صورت نكره يعنى بدون الف و لام در عبارت - تكرار شده و اولى توصيف به اخزاء و دومى به اقامه شده .\r\nو چه بسا كه بعضى « 2 » از مفسرين جمله * ( « فَسَوْفَ تَعْلَمُونَ » ) * را جمله اى تام گرفته و\r\n\r\n","description":"","footnote":"\r\n( 1 ) آنان را مسخره مىكنند خداى تعالى هم ايشان را مسخره مىكند ، و براى ايشان است عذابى دردناك . « سوره توبه ، آيه 79 »\r\n( 2 ) مجمع البيان ، ج 5 ، ص 159 ، چاپ ايران .\r\n","page_name":" 339 ","page_number":339},
  {"content":"\r\nگفته‌اند متعلق اين جمله در عبارت نيامده و نفرموده چه چيز را مىدانند و آن گاه جمله * ( « مَنْ يَأْتِيه عَذابٌ يُخْزِيه » ) * را ابتداى كلام نوح گرفته‌اند ، ليكن ، اين توجيه و تفسير از سياق آيه دور است .\r\n\r\n\r\n* ( « حَتَّى إِذا جاءَ أَمْرُنا وَفارَ التَّنُّورُ . . . » ) *\r\nوقتى گفته مىشود : « فار القدر يفور فورا و فورانا » معنايش اين است كه ديگ به جوش آمد و فوران كرد ، يعنى به شدت جوشيد . و وقتى گفته مىشود : « فار النار » معنايش اين است كه آتش مشتعل شد و شعله اش بالا رفت ، و كلمه « تنور » از لغات مشترك فارسى و عربى است ، احتمال هم دارد كه در اصل فارسى بوده و در عرب مورد استعمال قرار گرفته باشد و به معناى محلى است كه خمير را براى پخته شدن به آن مىچسبانند .\r\nو « فوران تنور » به معناى جوشيدن آب از داخل تنور و سرازير شدن از تنور است ، در روايات نيز آمده كه در ماجراى طوفان نوح اولين نقطه اى كه آب از آن فوران كرد يك تنور بود و بنا بر اين روايت ، الف و لامى كه در آيه شريفه بر سر كلمه تنور آمده الف و لام عهد خواهد بود يعنى آن تنور معهود ، در خطاب ، فوران كرد « 1 » . احتمال هم دارد فوران تنور به معناى جوشيدن تنور نانوايى نباشد بلكه كنايه باشد از شدت غضب خداى تعالى كه در اين صورت نظير عبارت « حمى الوطيس » خواهد بود ، كه وقتى در مورد جنگ استعمال مىشود اين معنا را مىدهد كه تنور جنگ گرم شد و آتش جنگ شعله ور گرديد ، پس اينكه فرمود : * ( « حَتَّى إِذا جاءَ أَمْرُنا وَفارَ التَّنُّورُ » ) * معنايش اين است كه وضع نوح و قومش به همان منوال ادامه داشت ، تا آنكه امر ما آمد ، يعنى امر ربوبى تحقق يافته و متعلق به آنان گرديد و آب از تنور جوشيد ، و يا غضب الهى شدت گرفت كه در آن هنگام ما به نوح چنين و چنان گفتيم .\r\nو در معناى كلمه « تنور » اقوال ديگرى نيز هست كه از فهم به دور است ، مثل قول آن مفسرى كه گفته مراد از تنور طلوع فجر است ، و معناى آيه اين است كه « امر به همان منوال بود تا آنكه امر ما آمد ، و فجر كه لحظه اول عذاب بود طلوع كرد » و قول آن مفسر ديگر كه گفته مراد از تنور بلندترين نقطه زمين و مشرفترين آن است و معناى آيه اين است كه آب از نقاط بلند زمين فوران كرد ، و قول بعضى ديگر كه گفته‌اند تنور به معناى همه روى زمين است . « 2 »\r\n* ( « قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ » ) * - يعنى ما به نوح دستور داديم كه از هر جنسى از اجناس حيوانات يك جفت يعنى يك نر و يك ماده سوار بر كشتى كن .\r\n\r\n","description":"","footnote":"\r\n( 1 و 2 ) مجمع البيان ، ج 5 ، ص 163 ، چاپ ايران .\r\n","page_name":" 340 ","page_number":340},
  {"content":"\r\n* ( « وَأَهْلَكَ إِلَّا مَنْ سَبَقَ عَلَيْه الْقَوْلُ » ) * - يعنى و اهل خود را نيز سوار كن ، و اهل هر كس عبارتند از افرادى كه مختص وى باشند نظير همسر و فرزند و همسر فرزندان و اولاد آنان * ( « إِلَّا مَنْ سَبَقَ عَلَيْه الْقَوْلُ » ) * ، يعنى مگر آن افرادى كه اهل تو هستند ، و ليكن فرمان و عهد ما در سابق بر هلاكت آنان گذشته است . و منظور از اين اهل كه قرار شده هلاك گردند يكى همسر خائن آن جناب بوده ، به دليل اينكه قرآن كريم در آيه اى ديگر فرموده : « ضَرَبَ اللَّه مَثَلًا لِلَّذِينَ كَفَرُوا امْرَأَتَ نُوحٍ وَامْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما » « 1 » ، و ديگرى پسر نوح بوده كه خداى تعالى در آيات بعد ، داستان او را بيان مىكند ، و نوح ( ع ) مىپنداشته كه استثناء تنها مربوط به همسرش است ، بدين جهت خداى تعالى آن را برايش بيان كرده و فرمود كه او اهل تو نيست ، او عملى غير صالح است ، بعد از اين بيان الهى فهميد كه فرزندش نيز از كسانى است كه ظلم كرده .\r\n* ( « وَمَنْ آمَنَ وَما آمَنَ مَعَه إِلَّا قَلِيلٌ » ) * - يعنى غير اهلت آنان كه از قوم تو به تو ايمان آوردند را نيز سوار كشتى كن ، و اما اينكه گفت غير اهلت را سوار كشتى كن ، براى اين بود كه اهل آن جناب را قبلا در جمله « و اهلك » بيان كرده بود ، و در آخر فرموده كه از قوم نوح جز اندكى به وى ايمان نياورده بودند .\r\nدر اين جمله اخير فرمود : * ( « وَما آمَنَ مَعَه » ) * و نفرمود : « و ما امن به » ، براى اينكه اشاره كند به اينكه منظور از ايمان آوردن به نوح ، ايمان آوردن قوم نوح و خود نوح به خداى تعالى است ، و اين تعبير مناسبتر بوده به مقامى كه آيه شريفه داشته ، چون آيه شريفه در اين مقام است كه بفرمايد خداى تعالى چه كسانى را از بلاى غرق نجات داد ، و ملاك اين نجات دادن هم ايمان به خداى تعالى و خضوع در برابر ربوبيت حضرتش بود ، و همچنين اگر فرمود : « الا قليل » و نفرمود : « الا قليل منهم » ، براى اين بود كه بفهماند ايمان آورندگان ، فى نفسه اندك بودند نه در مقايسه با قوم ، چون در مقايسه با همه قوم بسيار اندك بودند ، به حدى كه نمىشد گفت اين چند نفر اندك از آن قومند .\r\n\r\n\r\n* ( « وَقالَ ارْكَبُوا فِيها بِسْمِ اللَّه مَجْراها وَمُرْساها إِنَّ رَبِّي لَغَفُورٌ رَحِيمٌ » ) * بعضى « 2 » از اساتيد قرائت ، كلمه « مجراها » را به فتحه ميم قرائت كرده و آن را مصدر ميمى از ثلاثى مجرد و به معناى جريان و سير و حركت كشتى گرفته‌اند . بعضى « 3 » ديگر آن را\r\n\r\n","description":"","footnote":"\r\n( 1 ) خدا براى كسانى كه كافر شدند همسر نوح و همسر لوط را مثل زده كه در تحت حباله و فرمان دو بنده از بندگان صالح ما بودند ، كه به آن دو خيانت كردند . « سوره تحريم ، آيه 10 »\r\n( 2 و 3 ) مجمع البيان ، ط بيروت ، ج 3 ، ص 151 .\r\n","page_name":" 341 ","page_number":341},
  {"content":"\r\n« مجراها » - به ضمه ميم - خوانده - و آن را مصدر ميمى از باب افعال - و به معناى اجراء و سوق دادن و به پيش راندن كشتى گرفته‌اند و از كلمه « مرسا » مصدر ميمى - از باب افعال - و به معناى ارساء و مرادف آن است ، و ارساء به معناى متوقف كردن و ثابت نگه داشتن كشتى است ، و اين كلمه در جاى ديگر قرآن آمده ، آنجا كه فرموده : « وَالْجِبالَ أَرْساها » « 1 » .\r\nو جمله * ( « قالَ ارْكَبُوا فِيها » ) * عطف است بر جمله * ( « جاءَ أَمْرُنا » ) * كه در آيه قبل بود ، و معناى اين معطوف و آن معطوف عليه اين است كه : « مسخره كردن نوح هم چنان ادامه يافت تا زمانى كه امر ما آمد و نوح به اهل خود و ساير مؤمنين و يا به همه كسانى كه در كشتى بودند خطاب كرد : كه اين كشتى رفتن و ايستادنش به نام خدا است » .\r\nو منظور از بردن نام خدا اين بوده كه از نام مبارك پروردگار بركت گرفته و به آن وسيله خير را در حركت و سكون كشتى جلب كند ، چون وقتى انسان فعلى از افعال و يا امرى از امور را معلق بر نام خداى تعالى كرده و آن را با نام مبارك حضرتش مرتبط مىسازد ، همين عمل باعث مىشود كه آن فعل و يا آن امر از هلاكت و فساد محفوظ گشته و از ضلالت و خسران مصون بماند .\r\nآرى همانطور كه خداى تعالى فنا و بطلان و گمراهى و خستگى نمىپذيرد ، چون رفيع الدرجات و داراى مقام منيع و بلند است ، همچنين امرى و فعلى هم كه مرتبط به او - جل و علا - شده قهرا از گزند عوارض سوء مصون مىماند .\r\nپس نوح ( ع ) حركت و سكون كشتى را معلق به نام خدا كرد ، و با در نظر گرفتن اينكه سبب ظاهرى نجات كشتى همين دو سبب يعنى حركت و سكون صحيح كشتى است ، وقتى اين دو سبب كارگر مىافتد كه عنايت الهى شامل حال سرنشينان كشتى باشد ، و شمول اين عنايت به اين است كه مغفرت الهى شامل خطاهاى سرنشينان گردد ، تا زمينه براى رحمت الهى فراهم گشته ، از غرق نجات يابند و آزاد و آسوده در زمين زندگى كنند ، و چون زمينه چنين زمينه اى بود ، لذا نوح ( ع ) اشاره كرد به اينكه به اين خاطر ، من حركت و سكون كشتى را وابسته به نام خدا كرد كه پروردگارم غفور و رحيم است ، * ( « إِنَّ رَبِّي لَغَفُورٌ رَحِيمٌ » ) * ، او است كه مىتواند مجرا و مرساى كشتى را از اختلال و اشتباه حفظ كند ، و در نتيجه با مغفرت و رحمت او كشتى از غرق حفظ شود .\r\nو نوح اولين انسانى است كه خداى تعالى گفتن بسم اللَّه را در كتاب مجيدش از او\r\n\r\n","description":"","footnote":"\r\n( 1 ) خداى تعالى كوه ها را ثابت و استوار كرده . « سوره نازعات ، آيه 32 »\r\n","page_name":" 342 ","page_number":342},
  {"content":"\r\nحكايت كرده ، پس او اولين كسى است كه تمسك به نام كريم خدا را فتح باب نموده ، هم چنان كه او اولين كسى است كه بر مساله توحيد اقامه حجت نموده ، و اولين كسى است كه كتاب و شريعتى آورده ، و اولين كسى است كه در صدد بر آمده تا اختلاف طبقاتى مجتمع بشرى را تعديل نموده و تناقض را از آن بر طرف نمايد .\r\nو معنايى كه ما براى جمله * ( « بِسْمِ اللَّه مَجْراها وَمُرْساها » ) * كرديم مبنى بر اين بود كه گفتار ، گفتار نوح ( ع ) باشد و نيز دو كلمه « مجرى » و « مرسا » مصدر ميمى باشند ، ولى بسيارى از مفسرين چه بسا احتمال داده باشند كه « اين گفتار » گفتار خود نوح نبوده ، بلكه كلام همراهان نوح باشد و نوح به آنان دستور داده باشد كه هنگام سوار شدن ، اين كلمه شريفه را بگويند و يا احتمال داده باشند كه دو كلمه « مجرى و مرسا » اسم زمان و مكان باشند كه در اين صورت معناى آيه طورى ديگر مىشود « 1 » .\r\nزمخشرى در كشاف ، در تفسير اين آيه گفته « 2 » « ممكن است اين سخن كلامى واحد باشد و ممكن هم هست كه دو كلام باشد ، وجه واحد بودنش اين است كه جمله * ( » بِسْمِ اللَّه « ) * متصل باشد به جمله » اركبوا « و حال باشد از » واو « جمع كه در اين صورت شكل جمله » * ( قالَ ارْكَبُوا فِيها بِسْمِ اللَّه ) * « مىشود و معنايش اين مىشود كه سوار كشتى شويد در حالى كه نام خدا را ببريد ، و يا در هنگام به حركت در آمدن كشتى و كنده شدنش از زمين و هنگام ايستادنش بسم اللَّه بگوييد حال يا به خاطر اينكه دو كلمه » مجرى « و مرسا » اسم زمانند ، و يا به خاطر اينكه مصدر ميمى و به معناى اجرا و ارساءاند كه در تقدير كلمه « وقت » بر آن دو اضافه شده و در نتيجه عبارت مجراها و مرساها « وقت اجراءها و ارساءها » بوده ، همانطور كه « خفوق النجم » به معناى وقت حركت و گردش ستاره ، و « مقدم الحاج » به معناى وقت آمدن حاجيان است .\r\nممكن هم هست اين دو كلمه اسم مكان و به معناى مكان اجراء و مكان ارساء باشند ، و اگر منصوب خوانده شده‌اند يا به خاطر فعلى باشد كه در معناى بسم اللَّه خوابيده ( و آن فعل ، يا ابتداء مىكنم است و يا استعانت مىجويم ، و يا هر فعل ديگرى كه بر اراده قول دلالت كند .\r\nو وجه دو كلام بودنش اين است كه جمله « بسم اللَّه » ، خبر مقدم و دو كلمه مجراها و مرساها مبتداى مؤخر باشند ، و اين مبتداء و خبر كه به اصطلاح « مقتضبه » « 3 » هستند يك كلام\r\n\r\n","description":"","footnote":"\r\n( 1 ) مجمع البيان ، ج 5 ، ص 160 و 164 ، چاپ ايران .\r\n( 2 ) تفسير كشاف ، ج 2 ، ص 394 .\r\n( 3 ) كلامى كه ابتدايى بوده و بريده از ما قبل باشد « مقتضبه » مىگويند .\r\n","page_name":" 343 ","page_number":343},
  {"content":"\r\n* ( « قالَ ارْكَبُوا فِيها » ) * باشد و كلام ديگرش * ( « بِسْمِ اللَّه مَجْراها وَمُرْساها » ) * ، يعنى نوح گفت : سوار بر كشتى بشويد كه سكونش در روى زمين و كنده شدنش از زمين و به حركت در آمدنش بر روى آب به نام خدا است ، در روايت نيز آمده : همين كه كشتى خواست حركت كند نوح گفت : « بسم اللَّه » آن گاه كشتى به حركت در آمد و وقتى خواست بر روى زمين قرار گيرد نيز گفت : « بسم اللَّه » پس كشتى روى زمين قرار گرفت .\r\nاحتمال هم دارد كه كلمه « اسم » به عنوان تقحيم « 1 » ذكر شده باشد ، هم چنان كه شاعر در شعر خود گفته : « ثم اسم السلام عليكما » ، و تقدير كلام « باللَّه مجراها و مرسيها » بوده .\r\nزمخشرى سپس گفته : دو كلمه مجرى و مرسا ، هر دو به فتحه ميم نيز قرائت شده‌اند ، كه در اين صورت يا مصدر ميمى از ماده « جرى » و ماده « رسى » است ، و يا اسم زمان و مكان از آنها است ، و مجاهد هر دو كلمه را به ضمه ميم قرائت كرده تا اسم فاعل از ماده اجراء و ارساء باشند ، و محل آن دو را مجرور گرفته تا دو صفت براى لفظ اللَّه باشند چون كلمه اللَّه نيز مجرور به حرف باء است . « 2 »\r\n* ( « وَهِيَ تَجْرِي بِهِمْ فِي مَوْجٍ كَالْجِبالِ » ) * ضمير « هى » به سفينه بر مىگردد ، و كلمه « موج » مانند كلمه « تمر » اسم جنس است ، و يا بطورى كه گفته شده جمع كلمه « موجة » است ، و موجه به معناى قطعه عظيمى از آب است كه از آبهاى اطراف خود بالاتر رفته باشد ، و در آيه شريفه بطورى كه ديگران نيز گفته‌اند اشاره اى است به اينكه كشتى نوح روى آب حركت مىكرده ، نه اينكه همانند ماهيان دريا در جوف آب شناور بوده باشد - چنانچه بعضى چنين گفته‌اند .\r\n* ( « وَنادى نُوحٌ ابْنَه وَكانَ فِي مَعْزِلٍ يا بُنَيَّ ارْكَبْ مَعَنا وَلا تَكُنْ مَعَ الْكافِرِينَ » ) * كلمه « معزل » اسم مكان از عزل است ، كه همانا پسر نوح ، خود را از پدرش و از مؤمنين كنار كشيده بود ، و در جايى قرار داشته كه به پدر نزديك نبوده است ، و به همين جهت\r\n\r\n","description":"","footnote":"\r\n( 1 ) تقحيم در اصطلاح اهل ادب اين است كه بين دو كلمه اى كه بايد به هم متصل باشند كلمه ديگرى را داخل نمود ، مانند « مضاف و مضاف اليه » . و مانند كلمه « ثم » و كلمه « سلام » در شعر « ثم اسم السلام عليكما » ، مراد اين است كه كلمه « اسم » واقع شده بين « ثم » و « سلام » . و باز مانند لفظ « باء » و لفظ « جلاله » مثل « بسم اللَّه » كه در اين دو مورد « اسم » در وسط دو كلمه آورده شده تا در شعر شاعر ، عظمتى براى سلام و در آيه ، عظمتى براى اللَّه باشد .\r\n( 2 ) قرائت « مرساها » - به فتحه ميم - از قرائتهاى نادر است كه تنها به « ابن محيض » نسبت داده شده .\r\n","page_name":" 344 ","page_number":344},
  {"content":"\r\nتعبير به « نداء » كه مخصوص صدا زدن از دور است آورده و فرموده * ( « وَنادى نُوحٌ ابْنَه » ) * و نفرموده : « و قال نوح لابنه - نوح به پسرش گفت » .\r\n\r\n\r\nو معناى آيه اين است كه نوح فرزند خود را كه در نقطه دورى كناره گيرى كرده بود از همان دور صدا زد ( و در ندايش گفت : « يا بنى » ، و كلمه « بنى » مصغر - كوچك شده - كلمه « ابنى » است ، كه به معناى « پسرم » مىباشد ، قهرا كلمه « بنى » معناى پسركم را مىدهد ، و اضافه كردن اين كلمه بر ياى متكلم براى اين است كه بر شفقت و مهربانى گوينده دلالت كند و به پسر بفهماند كه پدرش او را دوست مىدارد و خير او را مىخواهد ) . و گفت : اى پسرك من ، با ما سوار بر كشتى شو ، و با كافران مباش ، و گرنه در بلاء شريك آنان خواهى شد ، همانطور كه در همنشينى و سوار نشدن بر كشتى شريك آنهايى ، و نوح ( ع ) در اين گفتارش نفرمود « و لا تكن من الكافرين - از كافران مباش » براى اينكه خيال مىكرد مسلمان است ، چون از نفاق دلش خبر نداشت و نمىدانست كه او تنها به زبان مسلمان و مؤمن است ، بدين جهت بود كه او را صدا زد تا با مسلمانان باشد و سوار بر كشتى شود ، - و خلاصه اگر از كفر درونى پسرش اطلاع مىداشت او را صدا نمىزد . * ( « قالَ سَآوِي إِلى جَبَلٍ يَعْصِمُنِي مِنَ الْماءِ قالَ لا عاصِمَ الْيَوْمَ مِنْ أَمْرِ اللَّه » ) * راغب گفته كلمه « ماوى » مصدر ميمى از فعل « أوى - ياوى - اويا و ماوى » است ، وقتى مىگويى : « أوى الى كذا » معنايش اين است كه فلانى خود را منضم به فلان كس يا فلان چيز كرد ، مضارعش « ياوى » و مصدرش « اوى » و باب افعالش « آوى - يؤوى - ايواء » است ، يعنى فلانى را منضم به خود كرد .\r\nو معناى آيه اين است كه پسر نوح در پاسخ دعوت پدرش و در رد فرمان او گفت : من به زودى به كوهى منضم مىشوم تا مرا از آب حفظ كند و در آب غرق نشوم نوح گفت : امروز هيچ حافظى از بلاى خدا وجود ندارد ، زيرا امروز غضب خدا شدت يافته و اين قضاء رانده شده كه تمامى اهل زمين به جز كسانى كه به خود او پناهنده شوند غرق گردند ، امروز نه هيچ كوهى عاصم و حافظ است و نه چيز ديگرى .\r\nبعد از اين گفتگو فاصله زيادى نشد كه موج ، بين نوح و پسرش فاصله شد و پسرش از غرق شدگان بود ، و اگر موج بين آنها فاصله نمىشد و گفتگويشان ادامه مىيافت به كفر پسرش واقف مىشد و از او بيزارى مىجست .\r\n\r\n","description":"","footnote":"\r\n( 1 ) مفردات راغب ، ص 28 ، چاپ ايران .\r\n","page_name":" 345 ","page_number":345},
  {"content":"\r\nدر اين كلام اشاره اى است به اينكه سرزمينى كه نوح و مردمش در آن زندگى مىكردند سرزمين كوهستانى بوده و رفتن يك انسان به بالاى بعضى از كوه ها مئونه زيادى نمىخواسته است .\r\n\r\n\r\n* ( « وَقِيلَ يا أَرْضُ ابْلَعِي ماءَكِ وَيا سَماءُ أَقْلِعِي وَغِيضَ الْماءُ وَقُضِيَ الأَمْرُ وَاسْتَوَتْ عَلَى الْجُودِيِّ وَقِيلَ بُعْداً لِلْقَوْمِ الظَّالِمِينَ » ) * كلمه « بلع » - كه مصدر ثلاثى مجرد ابلعى است - به معناى اجراء و جريان دادن چيزى در حلق به طرف معده ، و يا به عبارت ديگر به طرف جوف بدن است ، و كلمه « اقلاع » كه مصدر صيغه امر « اقلعى » است به معناى اين است كه چيزى را از اصل و ريشه اش ترك و امساك كنى ، و كلمه « غيض » به معناى اين است كه زمين آب و هر مايع مرطوب ديگرى را از ظاهر خود به باطنش فرو برد نظير كلمه « نشف » كه آن نيز به همين معنا است ، مثلا وقتى گفته مىشود : « غاضت الارض الماء » ، معنايش اين است كه زمين آب را فرو برده و از آن كاست .\r\nكلمه « جودى » به معناى مطلق كوه ، و زمين سنگى و سخت است ، ولى بعضى گفته‌اند كلمه مذكور بر همه كوه هاى دنيا اطلاق نمىشود بلكه نام كوه معينى در سرزمين موصل است و اين كوه معين در يك رشته جبالى واقع شده كه آخرش به سرزمين « ارمينيه » منتهى مىشود ، كه به سلسله جبال « آرارات » معروف است . « 1 »\r\nو جمله * ( « وَقِيلَ يا أَرْضُ ابْلَعِي ماءَكِ وَيا سَماءُ أَقْلِعِي » ) * ندايى است كه از ساحت عظمت و كبريايى حق تعالى صادر شده ، و اگر نام حضرتش را نبرد و نفرمود : « و قال اللَّه يا ارض ابلعى . . . » به منظور تعظيم بوده ، و دو صيغه امرى كه در اين جمله است يعنى امر « ابلعى » و امر « اقلعى » امر تكوينى است ، همان امرى كه كلمه « كن » حامل آن است ، و از مصدر صاحب عرش ، خداى تعالى صادر مىشود ، و همه مىدانيم كه وقتى اين كلمه در مورد چيزى صادر شود بدون فاصله اى زمانى آن امر محقق مىشود ، و در مورد بلعيده شدن آب طوفان بوسيله زمين نيز چنين شد ، زمين ديگر نجوشيد ، آسمان هم نباريد .\r\nو در اين آيه دلالتى است بر اينكه در داستان طوفان نوح به امر الهى ، هم زمين در طغيان آب دخالت داشته و هم آسمان هم چنان كه در جاى ديگر فرموده : « فَفَتَحْنا أَبْوابَ السَّماءِ بِماءٍ مُنْهَمِرٍ وَفَجَّرْنَا الأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ » « 2 » .\r\n\r\n","description":"","footnote":"\r\n( 1 ) كشاف ، ج 2 ، ص 398 ، چاپ بيروت .\r\n( 2 ) پس درهاى آسمان را به آبى ريزان باز نموده و زمين را به صورت چشمه هايى جوشان گردانيديم پس آن گاه آب بالا و پايين بر سر امرى كه مقدر شده بود به يكديگر پيوست . « سوره قمر ، آيه 12 »\r\n","page_name":" 346 ","page_number":346},
  {"content":"\r\nجمله : * ( « غِيضَ الْماءُ » ) * به معناى آن است كه آب كم شده و از ظاهر زمين به باطن آن .\r\nفرو رفت ، و زمين كه تا آن لحظه در زير آب فرو رفته بود پديدار شد ، و اين حادثه مىتواند حادثه اى طبيعى باشد به اينكه مقدارى از آب در گودالهاى زمين جمع شود ، و درياها و درياچه هايى را تشكيل دهد ، و مقدارى هم در داخل زمين فرو رود .\r\nو جمله * ( « وَقُضِيَ الأَمْرُ » ) * معنايش اين است كه آن وعده اى كه خداى تعالى به نوح داده بود كه قوم وى را عذاب كند منجر و قطعى شد و آن قوم غرق شده و زمين از لوث وجودشان پاك گرديد ، و به قول بعضى آنچه أمر « كن » به آن تعلق گرفته بود محقق گرديد ، پس تعبير « قضاء امر » همانطور كه به معناى صادر شدن حكم و جعل آن استعمال مىشود ، در معناى امضاء و انفاذ حكم و محقق ساختن آن در خارج نيز استعمال مىگردد ، منتهى چيزى كه هست اين است كه چون قضاى الهى و حكم او عين وجود خارجى است ، قهرا جعل حكم و انقاذ آن هر دو يكى خواهد بود و اختلافى اگر باشد صرفا از نظر تعبير است .\r\nجمله * ( « وَاسْتَوَتْ عَلَى الْجُودِيِّ » ) * به اين معنا است كه كشتى نوح بر بالاى كوهى از كوه ها و يا بر بالاى كوه جودى كه كوهى است معهود نشست . و اين جمله خبر مىدهد از اينكه ماجراى طوفان كه نوح و گروندگان به وى ناظر آن بودند خاتمه يافت .\r\n* ( « وَقِيلَ بُعْداً لِلْقَوْمِ الظَّالِمِينَ » ) * - يعنى خداى عز و جل فرمود دورى باد نصيب مردم ستمگر . و اين جمله مىخواهد بفهماند كه خداى تبارك و تعالى آن قوم را از دار كرامت خود يعنى از بهشت دور كرد ، و پاسخ اين سؤال كه چرا در اينجا نفرمود : « قال اللَّه بعدا للقوم الظالمين » همان جوابى است كه در تعبير * ( « قِيلَ يا أَرْضُ ابْلَعِي » ) * داديم .\r\nامر در جمله * ( « بُعْداً لِلْقَوْمِ الظَّالِمِينَ » ) * كه تقديرش ابعدوا بعدا است نيز مانند دو امر قبل از آن ، يعنى « ابلعى و اقلعى » امر تكوينى خداى تعالى بوده نه امر تشريعى ، كه گفتيم امر تكوينى او عين ايجاد و انفاذ او است ، پس همين كه اين امرها از مقام ربوبى صادر شد بلا فاصله زمين و آسمان به خروش آمدند ، و قوم نوح غرق گشتند و در نتيجه در دنيا گرفتار خوارى و در آخرت مبتلا به خسران شدند ، هر چند كه از وجهى ديگر ، اين امر از جنس امرى تشريعى بوده ، زيرا متفرع بر مخالفت قوم بوده ، ساده تر بگويم از آنجا كه قوم نوح دستور الهى به ايمان و عمل صالح را مخالفت كردند نتيجه و فرعش اين شد كه خداى تعالى با امرى تكوينى كه از مخالفت امرى تشريعى نشات گرفته بود ، آن فرامين را صادر فرمود تا جزاى آنان در برابر تكبر و استعلايشان بر خداى عز و جل باشد .\r\nو در چشمپوشى از ذكر فاعل در سه جمله * ( « وَقِيلَ يا أَرْضُ . . . » ) * ، و جمله * ( « وَقُضِيَ الأَمْرُ » ) * ، و جمله * ( « وَقِيلَ بُعْداً . . . » ) * در خصوص آيه مورد بحث وجه ديگرى هست كه مشترك است\r\n","description":"","footnote":"","page_name":" 347 ","page_number":347},
  {"content":"\r\nبين هر سه و آن اين است كه اين امور سه گانه به قدرى عظيم و دهشتآور است كه كسى جز خداى تعالى قادر به ايجاد آن نيست و چون هر شنونده اى مىداند كه فاعل آنها خداى واحد قاهرى است كه در امرش شريك ندارد ، لذا فاعل را ذكر نفرمود چون ذكر فاعل براى اين است كه ذهن شنونده جاى ديگر نرود ولى در اين گونه امور ذهن كسى متوجه غير خداى تعالى نشده و فاعل براى كسى مشتبه نمىگردد . و خلاصه كلام اينكه همه مىدانند كار ، كار خداى تعالى است چه نامش برده بشود و چه نشود .\r\nدر جمله « غيض الماء » نيز فاعل آن كه زمين است به همين جهت ذكر نشده چون وقتى گفته مىشود « آب فرو رفت » همه مىدانند كه زمين آن را فرو برده . و همچنين در جمله * ( « وَاسْتَوَتْ عَلَى الْجُودِيِّ » ) * به خاطر معلوم بودن فاعل كه سفينه باشد آن را حذف كرد و نفرمود :\r\n« و استوت السفينة على الجودى » . و باز به خاطر همين نكته فرمود : « دورى نصيب ستمكاران باد » و نام ستمكاران را نبرد ، چون براى شنونده معلوم بود كه منظور همان قوم نوح است و نيز نام نجات يافتگان را نبرد چون شنونده مىدانست نجات يافتگان ، نوح و همراهان وى در كشتى بودند .\r\n\r\n\r\nآرى اين آيه در بلاغت عجيبى كه از حيث سياق داستان دارد به آن حد رسيده كه در آن به جز نام آسمانى كه بارانهايش را نازل مىكند و زمينى كه چشمه هايش مىجوشد ، و آب را فرو مىبرد و سفينه اى كه در امواج دريا به حركت در مىآيد و امرى كه انفاذ شده و قوم ستمگرى كه غرق شدند نيامده ( و با كوتاهى عبارتش مىفهماند ) اگر آب فروكش شده ، زمين آن را فرو برده ، و اگر چيزى بر كوه جودى نشسته كشتى نوح بوده ، و اگر به زمين فرمان داده شده كه « ابلعى » و به آسمان كه « اقلعى » فرمانده خداى سبحان بوده ، و اگر گفته شده * ( « بُعْداً لِلْقَوْمِ الظَّالِمِينَ ) * - دورى بهره ستمگران باد » گوينده اش خداى عز اسمه بوده و قوم ستمگر همان قومى بودند كه عذاب بر آنها گذرا شده و اگر گفته شده « قضى الامر - امر گذرا شد » گذرا كننده امر ، خدا و امر گذرا شده آن امر هلاكتى بوده كه خداى تعالى به نوح وعده اش را داده و او را نهى كرده بود از اينكه در باره آن امر به درگاهش مراجعه كند ، و اگر بعد از فرمان « ابلعى » به زمين ، فرمان « اقلعى » را به آسمان داده منظور از اقلاع آسمان اين بوده كه از ريختن آب باز ايستد و ديگر نبارد .\r\nبنا بر اين در آيه كريمه ، اجتماع اسباب ايجاز - كوتاه گويى - و توافق لطيفى در بين آن اسباب وجود دارد ، همانطور كه آيه شريفه در موقف عجيبى از بلاغت معجزه آساى قرآنى قرار دارد ، بلاغتى كه عقل را حيران و دهشت زده مىكند ، گو اينكه همه قرآن بلاغتى معجزه آسا دارد ، ليكن خصوص اين آيه شريفه آن قدر بليغ و مشتمل بر نكاتى ادبى است كه رجال ادب و\r\n","description":"","footnote":"","page_name":" 348 ","page_number":348},
  {"content":"\r\nمتخصصين بلاغت پيرامون خصوص اين آيه بحثها كرده و در آبهاى بىكران اين دريا شناورىها نموده ، لؤلؤهايى استخراج نموده‌اند ، تازه خود آنان در آخر اعتراف كرده‌اند كه آنچه استخراج كرده‌اند در مثل نظير مشتى آب از دريايى بىكران و يا مشتى ريگ از بيابانى ريگزار است .\r\n* ( « وَنادى نُوحٌ رَبَّه فَقالَ رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ وَأَنْتَ أَحْكَمُ الْحاكِمِينَ » ) * اين آيه شريفه دعائى است كه نوح براى پسرش كرده ، البته آن پسرى كه از سوار شدن بر كشتى تخلف ورزيد ، و آخرين بارى كه نوح او را ديد همان روزى بود كه با ياران خود سوار بر كشتى شد ، و ديد كه او در كنارى ايستاده صدايش زد كه پسرم بيا سوار كشتى شو ، ولى او نپذيرفت و بعد از آنكه طوفان شروع شد و موج بين او و پسرش حائل شد ، در اين هنگام به خيال اينكه او نيز مانند ساير فرزندانش به خدا ايمان دارد و چون قبلا از خداى تعالى اين وعده را شنيده بود كه اهل او را نجات مىدهد لذا او را صدا زد ، و گرنه اين كار را نمىكرد .\r\nو اگر در آيه شريفه آمده كه : « * ( وَنادى نُوحٌ رَبَّه ) * - نوح پروردگار خود را نداء كرد » و نفرموده : « و سال نوح ربه - نوح از پروردگار خود درخواست كرد » و يا « و قال نوح - نوح گفت » و يا « و دعا نوح - نوح دعا كرد » ، براى اين است كه نوح ( ع ) در آن لحظه دچار اندوه شديدى از هلاكت فرزند خود بوده ، و از اين تعبير مىفهميم كه آن جناب صداى خود را به استغاثه و دعا بلند كرده و اين عكس العمل از كسى كه دچار اندوه شديد باشد امرى طبيعى است ، و درخواست نوح از خداى تعالى كه جمله : * ( « وَنادى نُوحٌ رَبَّه فَقالَ رَبِّ إِنَّ ابْنِي مِنْ أَهْلِي . . . » ) * آن را بيان مىكند ، هر چند كه در اين آيات بعد از جمله * ( « وَاسْتَوَتْ عَلَى الْجُودِيِّ . . . » ) * آمده ، و هر چند ظاهرش اين است كه اين استغاثه و دعاى نوح بعد از غرق شدن كفار و فرو نشستن طوفان بوده ليكن مقتضاى ظاهر حال اين است كه استغاثه وى بعد از حائل شدن موج بين او و فرزندش واقع شده باشد ، پس اگر در اين آيات آن استغاثه را بعد از تمام شدن ماجرا ذكر كرده ، براى اين بوده كه به بيان همه جزئيات داستان در يك جا عنايت داشته ، جزئياتى كه همه اش هولانگيز است ، تا نخست اصل داستان را بطور كامل در يك آيه بيان كند و سپس به بعضى جهات باقيمانده بپردازد .\r\nنوح ( ع ) فرستاده خداى تعالى و يكى از انبياى اولوا العزم - يعنى صاحب شريعت - بوده ، و چنين كسى بطور مسلم عالم به مقام خداى تعالى و عارف به آن و بصير به موقف عبوديت خود بوده ، علاوه بر همه اينها ظرف گفتگويى كه نوح با پروردگارش داشته ظرف\r\n","description":"","footnote":"","page_name":" 349 ","page_number":349},
  {"content":"\r\nمعمولى نبوده ، بلكه ظرفى بوده كه آيات ربوبيت خداى تعالى و قهر و غضب الهى به حد اكمل ظهور يافته و تمام دنيا و اهل دنيا در زير آب فرو رفته و غرق شده‌اند ، و از ساحت عظمت و كبريايى خداى تعالى نداء شده كه : ستمكاران از رحمت من دور شوند . در چنين جوى چطور ممكن است نوح ( ع ) براى پسرش دعا كند ؟ و ادب عبوديت چگونه اجازه مىدهد كه او خواست دل خود را كه همان نجات فرزند است بطور صريح و پوست كنده در ميان بگذارد ؟\r\n\r\n\r\nلذا مىبينيم كه آن جناب رعايت ادب را نموده و سخن خود را در قالب سؤال و استفسار از حقيقت امر بيان كرده ، و نخست وعده اى را كه خداى تعالى قبلا يعنى هنگام سوار كردن مؤمنين و جفت جفت حيوانات در كشتى داده بود كه اهل او را نجات مىدهد به زبان آورد .\r\nاز سوى ديگر براى آن جناب كفر فرزند ثابت نشده بود ، بلكه اهل آن جناب حتى همين فرزندش ( البته غير از همسرش ) به ظاهر مؤمن بودند ، و اگر فرزند مذكور وى بر خلاف آنچه نوح ( ع ) مىپنداشت كافر بود بطور مسلم او را براى سوار شدن به كشتى نمىخواند و چنين درخواستى را از خداى تعالى نمىكرد ، براى اينكه خود آن جناب قبلا كفار را نفرين كرده و از خداى تعالى خواسته بود كه ديارى از كافران را بر روى زمين زنده نگذارد ، پس همه اينها شاهد بر آن است كه او پسر مورد بحثش را مؤمن مىپنداشته ، و اگر آن پسر سوار كشتى نشده و دستور پدر را مخالفت كرد ، صرف اين مخالفت كفر آور نيست بلكه تنها معصيتى است كه مرتكب شده بوده .\r\nو به خاطر همه اين جهات بود كه نوح ( ع ) گفت : * ( « رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ » ) * ، پس وعده پروردگارش را ياد كرد و به ضميمه اين يادآورى گفت : پسرم اهل من است . و اين خطاب را با كلمه « ربى » ادا كرد تا رحمت پروردگارش را به سوى خود جلب كند ، چون اين كلمه دلالت بر استرحام و طلب رحم و شفقت دارد . و نيز گفت « ابنى » كه در آن « ابن » به « ياء » متكلم اضافه شده ، تا حجتى باشد بر كلمه « من اهلى » ، و در حقيقت گفته باشد كه اين جوان اهل من است زيرا پسر من است ، و اينكه جمله * ( « وَإِنَّ وَعْدَكَ الْحَقُّ » ) * را با « ان » و « لام جنس » تاكيد كرد - با اينكه ممكن بود بگويد : « و وعدك حق » - براى اين بود كه با آوردن حرف « إن » و الف و لام جنس ، حق ايمان را اداء كرده باشد .\r\nو اين دو جمله يعنى جمله * ( « إِنَّ ابْنِي مِنْ أَهْلِي » ) * و جمله * ( « وَإِنَّ وَعْدَكَ الْحَقُّ » ) * وقتى به يكديگر منضم شوند نتيجه مىدهند كه بايد پسرش نجات يابد ، و جا داشت خود آن جناب نتيجه گيرى نموده بگويد پس او را نجات ده ، ليكن از اين دو جمله اش نتيجه گيرى نكرد ، تا در مقام عبوديت ، رعايت ادب را كرده باشد ، و چون هيچ كس به جز خداى تعالى صاحب حكم نيست ، حكم حق و قضاى فصل را به خداى تعالى واگذار نموده تا در برابر حكم او تسليم باشد ،\r\n","description":"","footnote":"","page_name":" 350 ","page_number":350},
  {"content":"\r\nو لذا در آخر كلامش گفت : * ( « وَأَنْتَ أَحْكَمُ الْحاكِمِينَ » . ) *\r\nبا در نظر گرفتن نكات بالا ، معناى آيه چنين مىشود : « اى پروردگار من ! پسرم اهل من است ، و وعده تو حق است ، آن هم كل حق و به تمام معناى حق ، و همين حق بودن وعده ات دليل بر اين است كه تو او را به عذاب قوم كافر نگرفته و غرقش نمىكنى ، ولى با همه اين احوال حكم حق به دست تو است و تو احكم الحاكمينى » ، گويا نوح ( ع ) با اين گفتار خود خواسته است حقيقت امر را به وضوح بفهمد ، و بيش از اين چند جمله كه خداى تعالى از او حكايت كرده چيزى نگفته ، و به زودى بيان كامل اين معنا مىآيد ان شاء اللَّه .\r\n\r\n\r\n* ( « قالَ يا نُوحُ إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ فَلا تَسْئَلْنِ ما لَيْسَ لَكَ بِه عِلْمٌ . . . » ) *\r\nدر اين آيه ، خداى سبحان راه صواب و وجه صحيح آنچه را كه نوح در كلامش آورده و گفته بود : * ( « إِنَّ ابْنِي مِنْ أَهْلِي وَإِنَّ وَعْدَكَ الْحَقُّ . . . » ) * بيان فرموده است . نوح ( ع ) مىخواست با گفتار خود نجات پسرش را حتمى سازد و همانطور كه قبلا گفتيم خداى تعالى با جمله « * ( إِنَّه لَيْسَ مِنْ أَهْلِكَ ) * - او اهل تو نيست » اثر استدلال نوح را از بين برد .\r\nو منظور از اينكه فرمود : « او اهل تو نيست » - و خدا داناتر است - اين است كه او از آن افرادى كه خدا وعده نجاتشان را داده و فرموده بود : « اهل خودت را نيز سوار كشتى بكن » نيست زيرا منظور از اهلى كه قرار است نجات يابند اهل صالح تواند ولى پسرت نيست زيرا او در عين اينكه پسر و اهل تو است و اختصاصى به تو دارد ولى صالح نيست ، و لذا خداى تعالى دنبال جمله * ( « إِنَّه لَيْسَ مِنْ أَهْلِكَ » ) * بلا فاصله فرمود : « * ( إِنَّه عَمَلٌ غَيْرُ صالِحٍ ) * - براى اينكه او از نظر عمل ، غير صالح است » .\r\nاگر شما در اينجا بگوييد لازمه اين مطلب اين است كه پسر نوح از همسرش به وى بيگانه تر باشد ، و به عبارتى ديگر همسر نوح داخل در اهل او بوده و از پسر نوح به نوح نزديكتر باشد براى اينكه همسر نوح در جمله * ( « قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَأَهْلَكَ » ) * داخل در كلمه اهل بود ، ولى جمله استثنايى * ( « إِلَّا مَنْ سَبَقَ عَلَيْه الْقَوْلُ » ) * او را استثناء كرد ، يعنى موضوعا داخل بوده بعد خارج شده اما پسر نوح بنا به گفته شما اصلا موضوعا داخل در كلمه « اهل » نبوده ، و بدون حاجت به استثناء ، خارج بوده ، و اين بعيد است .\r\nدر پاسخ مىگوييم : منظور از اهل در جمله * ( « وَأَهْلَكَ إِلَّا مَنْ سَبَقَ عَلَيْه الْقَوْلُ » ) * اهل به معناى اختصاص است ، يعنى در جمله مزبور دستور داده كه آن جناب افرادى را كه به نحوى به وى اختصاص دارند سوار بر كشتى كند ، و منظور از مستثنى يعنى جمله * ( « مَنْ سَبَقَ عَلَيْه الْقَوْلُ » ) * غير صالحين از خواص نوح ( ع ) است كه مصداقش همسر و پسر آن جناب بوده ،\r\n","description":"","footnote":"","page_name":" 351 ","page_number":351},
  {"content":"\r\nو اما منظور از كلمه اهل در جمله * ( « إِنَّه لَيْسَ مِنْ أَهْلِكَ » ) * خصوص صالحين از خواص نوح بود ، چون طبق همان معنايى كه خود نوح در جمله * ( « رَبِّ إِنَّ ابْنِي مِنْ أَهْلِي » ) * از كلمه اهل در نظر داشته صالحين از خواصش بوده ، زيرا گفتيم كه اگر غير صالحين را نيز در نظر مىداشت كلمه اهل ، شامل همسرش نيز مىشد و استدلالش باطل مىشد ، دقت بفرماييد .\r\nاين بود آنچه از ظاهر آيه به نظر ما مىرسيد ، و مؤيد آن پاره اى روايات است كه از امامان اهل بيت ( ع ) رسيده كه ان شاء اللَّه در بحث روايتى آينده از نظر خواننده خواهد گذشت .\r\n\r\n\r\nولى مفسرين در تفسير اين آيه معانى ديگرى آورده‌اند ، كه از جمله گفته‌اند : منظور از اينكه فرمود : * ( « إِنَّه لَيْسَ مِنْ أَهْلِكَ » ) * اين است كه او بر دين تو نيست چون كفر او ، او را از اينكه مشمول احكام اهل شود خارج كرد . « 1 » و اين تفسير به جماعتى از مفسرين نسبت داده شده ، ولى تفسير درستى نيست ، زيرا هر چند كه ساقط شدن كافر از اينكه اهل مسلمان باشد در جاى خود مطلب درستى است ، و ليكن اين معنا از آيه شريفه استفاده نمىشود .\r\nآرى اگر كلمه « اهل » در همين جمله آمده بود ممكن بود بگوييم چنين معنايى منظور بوده ، ليكن قبل از اين جمله در كلام خود نوح ( ع ) نيز آمده بود ، پس بايد هر دو را به يك معنا بگيريم و بگوييم همان معنايى كه نوح ( ع ) از كلمه اهل براى پسرش اثبات كرده ، خداى تعالى همان معنا را نفى نموده ، و نوح در كلام خود منظورش از كلمه اهل اختصاص و صلاحيت بوده هر چند كه صلاحيت مستلزم ايمان نيز هست ، ولى آن جناب در اين صدد نبوده كه اثبات كند پسرش مؤمن و غير كافر است مگر اينكه منظور اين مفسرين همان معنايى بوده باشد كه ما قبلا در آن سؤال و جواب توضيح داديم .\r\nو از آن جمله اين است كه گفته‌اند : آن پسرى كه از سوار شدن بر كشتى تخلف كرد پسر واقعى نوح نبوده ، بلكه در بستر زناشويى او متولد شده بود ، و نوح خيال مىكرد او واقعا پسر خودش است ، و خبر نداشته كه همسرش به ناموس وى خيانت كرده - و از مردى بيگانه باردار شده - خداى تعالى در جمله * ( « إِنَّه لَيْسَ مِنْ أَهْلِكَ » ) * آن جناب را متوجه به حقيقت امر نموده است « 2 » . و اين تفسير به « حسن » و « مجاهد » نسبت داده شده .\r\nاين نيز درست نيست ، زيرا اولا نسبت ننگ به ساحت مقدس انبياء دادن امرى است\r\n\r\n","description":"","footnote":"\r\n( 1 ) مجمع البيان ، ط بيروت ، ج 3 ، ص 164 .\r\n( 2 ) مجمع البيان ، ج 3 ، - از 10 جلدى - ط بيروت ، ص 164 .\r\n","page_name":" 352 ","page_number":352},
  {"content":"\r\nكه ذوق آشناى با كلام خداى تعالى آن را نمىپسندد ، بلكه اين گونه امور را از ساحت مقدس انبياء دفع مىكند ، و آن حضرات را منزه از امثال اين اباطيل مىداند . و ثانيا اين مطلبى است كه لفظ آيه بطور صريح بر آن دلالت ندارد و حتى ظهورى هم در آن ندارد ، زيرا ما در اين قسمت از داستان نوح ( ع ) جز اين جمله كه مىفرمايد : * ( « إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ » ) * چيز ديگرى نداريم ، و اين عبارت هيچ ظهورى در آن جسارتى كه مفسرين نامبرده كرده‌اند ندارد ، و اگر در آيه « امْرَأَتَ نُوحٍ وَامْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما » « 1 » نسبت خيانت به همسر نوح و همسر لوط داده ، بيش از اين ظهور ندارد كه آن دو زن با دشمنان شوهر خود دوستى مىكرده‌اند ، و اسرار شوهر خود را مخفيانه در اختيار دشمنان مىگذاشته و آنان را بر عليه همسران خود مىشورانيدند .\r\nو از آن جمله اين است كه گفته‌اند : پسر متخلف ، پسر صلبى خود نوح نبوده ، بلكه پسر همسرش و ربيبش بوده . « 2 » اين وجه نيز درست نيست ، زيرا اولا در لفظ آيه هيچ دليلى بر آن نيست ، و ثانيا با تعليلى كه خداى تعالى براى جمله او اهل تو نيست آورده و فرموده : « چون او عمل غير صالح است » نمىسازد ، زيرا اگر واقعا آن پسر ربيب نوح ( ع ) بوده باشد ، بايد خداى تعالى در تعليلش بفرمايد : « او پسر تو نيست زيرا پسر زن تو است » .\r\n\r\n\r\n* ( « إِنَّه عَمَلٌ غَيْرُ صالِحٍ » ) * - از ظاهر سياق بر مىآيد كه مرجع ضمير همان پسر نوح باشد ، و خود او عمل غير صالح باشد ، و اگر خداى تعالى او را عمل غير صالح خوانده از باب مبالغه است ، همانطور كه وقتى بخواهى در عدالت زيد مبالغه كنى مىگويى زيد عدالت است ، يعنى آن قدر داراى عدالت است كه مىتوان گفت او خود عدالت است هم چنان كه آن شاعر گفته :\r\n« فانما هى اقبال و ادبار - دنيا اقبال و ادبار است » يعنى داراى اقبال و ادبار است . پس معناى جمله اين است كه اين پسر تو داراى عمل غير صالح است و از آن افرادى نيست كه من وعده دادم نجاتشان دهم ، مؤيد اين معنا هم قرائت قاريانى است كه كلمه « عمل » را به صورت فعل ماضى قرائت كرده و گفته‌اند : معنايش اين است كه اين پسر تو در سابق عمل ناشايست مرتكب شده است ، اين آن چيزى است كه از ظاهر سياق استفاده مىشود ، ولى بعضى « 3 » از مفسرين گفته‌اند مرجع ضمير مذكور سؤالى است كه از گفته نوح ( ع ) فهميده مىشود كه\r\n\r\n","description":"","footnote":"\r\n( 1 ) زن نوح و زن لوط تحت حباله دو نفر از بندگان صالح ما بودند پس به آن دو خيانت كردند .\r\n« سوره تحريم ، آيه 1 »\r\n( 2 ) مجمع البيان ، - 10 جلدى - ط بيروت ، ج 3 ، ص 164 .\r\n( 3 ) مجمع البيان ، ج 3 ، ص 165 ، ط بيروت ، ( از 10 جلدى )\r\n","page_name":" 353 ","page_number":353},
  {"content":"\r\nگفت : * ( « رَبِّ إِنَّ ابْنِي مِنْ أَهْلِي » ) * و آن سؤال عبارت است از درخواست نجات ، در نتيجه معناى جمله * ( « إِنَّه عَمَلٌ غَيْرُ صالِحٍ » ) * اين مىشود كه اين درخواست تو عملى غير شايسته است زيرا درخواست چيزى است كه تو به آن آگاهى ندارى ، و يك پيامبر سزاوار نيست پروردگار خود را به مثل اين گونه درخواستها خطاب كند .\r\nو اين از سخيفترين تفسيرهايى است كه براى جمله مورد بحث شده ، براى اينكه نه با جمله قبلش مىسازد و نه با جمله بعدش ، نه با جمله « * ( إِنَّه لَيْسَ مِنْ أَهْلِكَ ) * - او اهل تو نيست » و نه با جمله « * ( فَلا تَسْئَلْنِ ما لَيْسَ لَكَ بِه عِلْمٌ ) * - چيزى را كه علمى به آن ندارى درخواست مكن » و اين ناسازگارى روشن است و حاجت به توضيح ندارد و اگر چنين معنايى منظور بود حق كلام اين بود كه جمله دوم قبل از جمله اول و متصل به كلام نوح آورده شود ، و دنبال جمله * ( « وَأَنْتَ أَحْكَمُ الْحاكِمِينَ » ) * بفرمايد : « لا تسالن ما ليس لك به علم انه ليس من اهلك » .\r\n\r\n\r\nعلاوه بر اين ، خواننده محترم توجه فرمود كه گفتيم منظور نوح ( ع ) تقاضاى نجات فرزند نبود ، بلكه صرفا مىخواست از حقيقت امر استفسار كند ، البته اگر سخن او ادامه مىيافت و موج ، بين او و فرزندش فاصله نشده بود گفتارش به تقاضا كشيده مىشد .\r\n* ( « فَلا تَسْئَلْنِ ما لَيْسَ لَكَ بِه عِلْمٌ » ) * - همانطور كه گفتيم ، گويا كلام نوح ( ع ) كه گفت : * ( « رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ » ) * در مظنه اين بود كه دنبالش و پس از شنيدن جواب مساعد ، نجات فرزند خود را تقاضا كند ، كه عنايت الهى شامل حالش شد و نگذاشت از روى جهل درخواستى كند .\r\nآرى او اطلاع نداشت كه پسرش اهل او يعنى اهل ايمان نيست ولى تسديد غيبى ( توجه خاص الهى ) بين او و آن درخواست نپخته و بيجايش حائل شد و نهى * ( « فَلا تَسْئَلْنِ ما لَيْسَ لَكَ بِه عِلْمٌ » ) * او را دريافت و با آوردن حرف « فاء » بر سر اين نهى ، جمله را متفرع بر ما قبل كرد ، و چنين معنايى به جمله داد كه : « حال كه او اهل تو نيست به علت اينكه او عملى غير صالح است ، و حالا كه تو راهى ندارى به اينكه به ايمان و يا كفر فرزندت علم پيدا كنى ، پس زنهار كه به درخواست نجات پسرت مبادرت كنى زيرا اين سؤال چيزى است كه علم به حقيقت آن ندارى » .\r\nو صرف اينكه خداى تعالى او را از تقاضايى كه حقيقت آن را نمىداند نهى كرد دليل نمىشود بر اينكه آن جناب چنين تقاضايى كرده ، نه بطور استقلال و نه در ضمن جمله * ( « رَبِّ إِنَّ ابْنِي مِنْ أَهْلِي » ) * ، براى اينكه نهى از عملى مستلزم اين نيست كه مخاطب به نهى ، آن عمل را قبلا مرتكب شده باشد ، هم چنان كه مىبينيم با اينكه پيامبر اسلام كمترين توجهى به اموال\r\n","description":"","footnote":"","page_name":" 354 ","page_number":354},
  {"content":"\r\nدنيوى نداشته با اين حال خداى تعالى او را نهى مىكند از اينكه دل به دنيا بدهد ، و مىفرمايد :\r\n« لا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ » « 1 » و حاشا از رسول خدا ( ص ) كه حب دنيا را در دل خود جاى داده و مفتون زر و زيور آن شده باشد .\r\n\r\n\r\nتنها چيزى كه نهى در صحت تعلقش نياز دارد اين است كه آن فعلى كه نهى ، متعلق به آن مىشود فعلى اختيارى باشد و ممكن باشد كه مكلف انجامش دهد ، و آنچه از اين گونه افعال كه انبياء از انجام آن نهى شده‌اند با اينكه معصوم از گناه هستند تنها جنبه تسديد از ناحيه غيب دارد ، آرى عصمت و تسديد اين است كه خداى سبحان مراقب اعمال آن حضرات باشد هر گاه به صحنه اى نزديك شوند كه انسان در آن صحنه خطر لغزش دارد آنان را متوجه راه صحيح و وجه صواب آن صحنه بسازد ، و به سوى سداد و التزام طريق عبوديت بخواند ، اين همان معنايى است كه آيه شريفه زير ، آن را به پيامبر اسلام خاطر نشان مىكند و مىفرمايد : « وَلَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا إِذاً لأَذَقْناكَ ضِعْفَ الْحَياةِ وَضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً » « 2 » و به آن جناب خبر مىدهد كه او وى را ثبات قدم داد ، و نگذاشت به ركون و اعتماد كردن به كفار نزديك شود ، تا چه رسد به اينكه ركون كند .\r\nو نيز در جايى ديگر خطاب به آن جناب فرمود : « وَلَوْ لا فَضْلُ اللَّه عَلَيْكَ وَرَحْمَتُه لَهَمَّتْ طائِفَةٌ مِنْهُمْ أَنْ يُضِلُّوكَ وَما يُضِلُّونَ إِلَّا أَنْفُسَهُمْ وَما يَضُرُّونَكَ مِنْ شَيْءٍ وَأَنْزَلَ اللَّه عَلَيْكَ الْكِتابَ وَالْحِكْمَةَ وَعَلَّمَكَ ما لَمْ تَكُنْ تَعْلَمُ وَكانَ فَضْلُ اللَّه عَلَيْكَ عَظِيماً » « 3 » .\r\nدليل بر اينكه نهى مورد بحث يعنى جمله « فلا تسئلن » نهى از عملى است كه هنوز واقع نشده ، سخن خود نوح ( ع ) است كه بعد از شنيدن اين نهى عرضه مىدارد * ( « رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِه عِلْمٌ » ) * و اگر آن جناب قبلا درخواست بيجاى مزبور را\r\n\r\n","description":"","footnote":"\r\n( 1 ) از در حسرت چشم به زر و زيورها كه ما خانواده هايى از كفار را به آن برخوردار ساختيم مدوز .\r\n« سوره حجر ، آيه 88 »\r\n( 2 ) و اگر ما همواره تو را تسديد نكرده و ثابت قدم نمىنموديم چيزى نمانده بود كه اندكى به طرف كفار متمايل شده و اعتماد پيدا كنى . و اگر چنين مىكردى ما دو چندان عذاب زندگى و عذاب مرگ را به تو مىچشانيديم ، آن وقت هيچ كسى را نمىيافتى كه تو را بر عليه ما يارى كند . « سوره اسراء ، آيه 74 و 75 »\r\n( 3 ) و اگر فضل و رحمت خدا بر تو نبود طايفه اى از كفار كمر همت بسته بودند كه تو را گمراه كنند ، و گمراه نمىكنند مگر خويشتن را و به تو هيچ ضررى نمىزنند ، و خدا كتاب و حكمت بر تو نازل كرده ، و چيزهايى تعليم داده كه هرگز نمىتوانستى به آنها آگهى يا بى و فضل خدا بر تو همواره عظيم بوده است . « سوره نساء ، آيه 113 »\r\n","page_name":" 355 ","page_number":355},
  {"content":"\r\nكرده بود جا داشت كه عرض كند : « رب انى اعوذ بك من سؤالى هذا - پروردگارا من از اين درخواستم به تو پناه مىبرم » تا مصدر مضاف به معمولش ( درخواستم ) تحقق و وقوع ارتكاب را برساند ، نه اينكه بگويد : « پروردگارا من به تو پناه مىبرم از اينكه چنين و چنان كنم » .\r\nو نيز دليل بر اينكه نوح ( ع ) آن درخواست بى جا را نكرده بوده اين است كه خداى تعالى بعد از نهى يعنى جمله * ( « فَلا تَسْئَلْنِ ما لَيْسَ لَكَ بِه عِلْمٌ » ) * فرموده * ( « إِنِّي أَعِظُكَ أَنْ تَكُونَ مِنَ الْجاهِلِينَ » ) * زيرا معناى اين جمله اين است كه من تو را نصيحت مىكنم و زنهارت مىدهم ، كه با اين سؤالت از جاهلين مباشى . و اگر نوح ( ع ) در سخن خود درخواست نجات فرزند را كرده بود از جاهلان شده بود ، براى اينكه درخواستى كرده بود كه از حقيقت و واقعيت آن آگاه نبوده .\r\nو اگر بگويى آوردن تعبير به اسم فاعل ( جاهلين ) استقرار در صفت جهل را مىرساند ، و استقرار وقتى تحقق پيدا مىكند كه عمل جاهلانه مكرر از آدمى سر بزند ، نه يك بار و دو بار ، پس معلوم مىشود كه آن جناب يك عمل جاهلانه را مرتكب شده و يك درخواست بى جا كرده است و خداى تعالى در جمله مورد بحث زنهارش مىدهد از اينكه بار ديگر اين گونه اعمال را مرتكب شود ، و در نتيجه در اثر تكرار آن متصف به صفت جهل گشته ، از جاهلان شود .\r\nدر پاسخ مىگوييم وزن فاعل از قبيل « جاهل » و امثال آن دلالتى بر استقرار و تكرر ندارد ، بله از ماده « جهل » وزن فعولش اين دلالت را دارد ، و اهل ادب گفته‌اند صيغه اى كه از اين ماده استقرار را مىرساند جاهل نيست بلكه جهول است ، شاهدش هم آيه مربوط به داستان « گاو » بنى اسرائيل است كه بنى اسرائيل به موسى ( ع ) گفتند : « قالُوا أتَتَّخِذُنا هُزُواً » و موسى در پاسخ فرمود : « أَعُوذُ بِاللَّه أَنْ أَكُونَ مِنَ الْجاهِلِينَ » « 1 » و شاهد ديگرش آيه زير است كه دعاى يوسف را حكايت مىكند ، كه عرضه داشت : « وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَأَكُنْ مِنَ الْجاهِلِينَ » « 2 » ، و آيه زير است كه در خطاب به پيامبر گرامش فرموده :\r\n« وَلَوْ شاءَ اللَّه لَجَمَعَهُمْ عَلَى الْهُدى فَلا تَكُونَنَّ مِنَ الْجاهِلِينَ » « 3 » .\r\n\r\n","description":"","footnote":"\r\n( 1 ) بنى اسرائيل گفتند آيا ما را به مسخره گرفته اى ؟ موسى فرمود : پناه مىبرم به خدا اگر از جاهلان باشم . « سوره بقره ، آيه 67 »\r\n( 2 ) پروردگارا اگر دستگيرى تو نباشد و اگر كيد زنان مصر را از من برنگردانى من به سوى آنها متمايل شده و از جاهلان مىگردم . « سوره يوسف ، آيه 33 »\r\n( 3 ) و اگر خدا مىخواست همگى را به هدايت مجتمع مىكرد ، پس زنهار ، از جاهلان مباشى .\r\n« سوره انعام ، آيه 35 »\r\n","page_name":" 356 ","page_number":356},
  {"content":"\r\nو نيز اگر منظور از نهى اين بود كه نوح ( ع ) جهالتى را كه يك بار كرده تكرار نكند ، جا داشت تصريح كند به اينكه ديگر اين كار را تكرار مكن ، نه اينكه از اصل آن كار نهى كند ، هم چنان كه مىبينيم در جايى كه كسى و يا كسانى كار زشتى را مرتكب شده‌اند ، وقتى از آن كار نهى مىكند مىفرمايد بار ديگر چنين كار را مكنيد . به آيه زير توجه فرماييد : « إِذْ تَلَقَّوْنَه بِأَلْسِنَتِكُمْ وَتَقُولُونَ بِأَفْواهِكُمْ ما لَيْسَ لَكُمْ بِه عِلْمٌ . . . يَعِظُكُمُ اللَّه أَنْ تَعُودُوا لِمِثْلِه أَبَداً » « 1 » .\r\n* ( « قالَ رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِه عِلْمٌ وَإِلَّا تَغْفِرْ لِي وَتَرْحَمْنِي أَكُنْ مِنَ الْخاسِرِينَ » ) * بعد از آنكه نوح ( ع ) فهميد كه سؤال او سؤالى بوده كه اگر ادامه مىيافته طبيعتا منجر به درخواستى مىشده كه از واقعيت آن خبر نداشته و در نتيجه از جاهلان مىشده ، و نيز به دست آورد كه عنايت خداى تعالى بين او و هلاكت حايل شده ، لذا از در شكرگزارى به خدا پناه برده ، و از او از چنان سؤال خسران آورى طلب مغفرت و رحمت كرده و عرضه داشته است . * ( « رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِه عِلْمٌ » ) * و اما استعاذه از عملى كه هنوز واقع نشده و پناه بردن به خدا از امور مهلكه و معاصى ساقط كننده اى كه هنوز مرتكب نشده چه معنايى دارد ؟ جوابش همان جوابى است كه از سؤال قبلى داديم ، كه نهى از گناهى كه هنوز واقع نشده چه معنا دارد . در سابق نيز در اين باره بحث كرديم ، و اين اختصاصى به داستان نوح ندارد و خداى تعالى در قرآن كريم مكرر رسول گرامى خود را دستور داده به اينكه از شر شيطان به خدا پناه ببرد ، با اينكه شيطان راهى به آن جناب نداشته ، از آن جمله فرموده : « قُلْ أَعُوذُ بِرَبِّ النَّاسِ . . . مِنْ شَرِّ الْوَسْواسِ الْخَنَّاسِ الَّذِي يُوَسْوِسُ فِي صُدُورِ النَّاسِ » « 2 » و نيز فرموده : « وَأَعُوذُ بِكَ رَبِّ أَنْ يَحْضُرُونِ » « 3 » ، با اينكه وحى الهى مصون از دستبرد شيطانها است به شهادت كلام خداى تعالى كه فرموده : « عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً لِيَعْلَمَ أَنْ قَدْ أَبْلَغُوا رِسالاتِ رَبِّهِمْ » « 4 » .\r\n\r\n","description":"","footnote":"\r\n( 1 ) شما آن را به زبان مىپذيريد و به زبانهاى خود چيزهايى مىگوييد كه عملى بدان نداريد . . .\r\nخداى تعالى شما را زنهار مىدهد از اينكه ديگر بار مثل چنين كارى را مرتكب شويد . « سوره نور ، آيه 17 »\r\n( 2 ) بگو من پناه مىبرم به پروردگار بشر . . . از شر وسواس خناسى كه در دل بشر وسوسه مىكند .\r\n« سوره ناس ، آيات 1 - 5 »\r\n( 3 ) و پناه مىبرم به تو از اينكه شيطانها به سراغم آيند . « سوره مؤمنون ، آيه 98 »\r\n( 4 ) او داناى غيب است كه احدى را به غيب خود آگاه نمىكند مگر رسولى را كه خود پسنديده باشد ، پس به درستى كه خداى تعالى فرشتگانى را از پيش رو و پشت سر آن رسول در كمين مىگذارد تا معلوم كند كه رسالت پروردگارش را ابلاغ كرد يا نه . « سوره جن ، آيه 26 و 27 »\r\n","page_name":" 357 ","page_number":357},
  {"content":"\r\n\r\n\r\n* ( « وَإِلَّا تَغْفِرْ لِي وَتَرْحَمْنِي أَكُنْ مِنَ الْخاسِرِينَ » ) * - كلامى است از نوح ( ع ) كه صورتش صورت توبه است ولى حقيقتش شكر در برابر نعمت تعليم و تاديبى است كه خداى تعالى به وى ارزانى داشت .\r\nو اما اينكه به صورت توبه تعبير شده علتش اين است كه همين شكرگزارى رجوع به خدا و پناه بردن به او است ، و لازمه آن اين است كه از خداى تعالى طلب مغفرت و رحمت كند ، يعنى آن عملى كه اگر انسان انجام دهد گرفتار لغزش و سپس دچار هلاكت مىگردد بر آدمى بپوشاند ، ( چون مغفرت به معناى پوشاندن است ) و نيز عنايت و رحمتش شامل حال آدمى گردد ، و ما در اواخر جلد ششم اين كتاب بيان كرديم كه كلمه « ذنب » تنها به معناى نافرمانى خداى تعالى نيست بلكه هر و بال و اثر بدى كه عمل آدمى داشته باشد هر چند آن عمل نافرمانى امر تشريعى خداى تعالى نباشد نيز ذنب گفته مىشود ، و در نتيجه « مغفرت » نيز تنها به معناى آمرزش و پوشاندن معصيت به معناى معروفش در نزد متشرعه نيست بلكه هر ستر و پوششى الهى مغفرت الهى است هر چند ستر آثار سويى باشد كه عمل صالح انسان داشته باشد ، و اگر خداى تعالى آن اثر سوء را نپوشاند سعادت و آسودگى خاطر از آدمى سلب مىشود .\r\nو اما اينكه گفتيم « حقيقت اين كلام نوح ( ع ) اظهار تشكر است » براى اين است كه عنايت الهى كه بين آن جناب و بين آن سؤال بيجايى كه اگر مىكرد داخل در زمره جاهلان مىشد حائل گشت و نيز عصمت الهى كه وجه صواب را برايش بيان نمود - آن عنايت و اين عصمت الهى - ستر و پرده اى الهى بود كه آن لغزش و خطاى او را در طريقه اش پوشاند ، و نعمت و رحمتى بود كه خداى سبحان وى را با آن انعام فرمود ، پس اينكه عرضه داشت : * ( « وَإِلَّا تَغْفِرْ لِي وَتَرْحَمْنِي أَكُنْ مِنَ الْخاسِرِينَ » ) * در حقيقت ثناء و شكرى است در برابر صنعى جميل كه خداى تعالى با وى داشته . « * ( قِيلَ يا نُوحُ اهْبِطْ بِسَلامٍ مِنَّا وَبَرَكاتٍ عَلَيْكَ وَعَلى أُمَمٍ مِمَّنْ مَعَكَ . . . » ) *\r\nكلمه « سلام » هم به معناى سلامت است و هم به معناى تحيت و درود ، چيزى كه هست در اينجا به قرينه اينكه در آخر آيه سخن از مس عذاب رفته ، مراد از آن در صدر آيه همان سلامتى از عذاب است ، و همچنين اينكه در آخر آيه بركات در اول آيه را به تمتع مبدل كرد ، خود قرينه و دليل بر اين است كه مراد از بركات ، مطلق نعمتها و همه متاعهاى زندگى نيست ، بلكه خصوص آن نعمتهايى است كه آدمى را به خير و سعادت رسانيده و به سوى عاقبت\r\n","description":"","footnote":"","page_name":" 358 ","page_number":358},
  {"content":"\r\nپسنديده اش سوق دهد .\r\nو اگر در اول آيه فرمود : « و قيل - گفته شد » و نام گوينده يعنى خداى تعالى را نبرد ، و نفرمود : « و قال اللَّه - خدا فرمود » ، براى اين بود كه گوينده را تعظيم كند * ( « يا نُوحُ اهْبِطْ بِسَلامٍ مِنَّا وَبَرَكاتٍ عَلَيْكَ » ) * معنايش « و خدا داناتر است » اين است كه : اى نوح از روى آب طوفانى ، به روى خاك نازل شو ، با سلامتى از عذاب طوفان ، و با نعمتهايى پر بركت و خيرى كه از ناحيه ما بر تو نازل شده . و يا معنايش اين است كه نازل شو با تحيت و بركاتى كه از ناحيه ما بر تو نازل شده است .\r\n* ( « وَعَلى أُمَمٍ مِمَّنْ مَعَكَ » ) * - اين جمله عطف است بر جمله « عليك » ، و اگر كلمه « امم » را نكره آورد ، و نفرمود : « و على الامم » ، براى اين است كه دلالت بر تبعيض كند ، يعنى بفهماند كه سلام و بركات ما شامل حال بعضى از امتهايى مىشود كه در كشتى با تو بودند ، به دليل اينكه دنبال جمله مورد بحث بعضى از امتها را استثناء نموده و فرمود : * ( « وَأُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ » ) * .\r\n\r\n\r\nو اين خطاب يعنى خطاب * ( « يا نُوحُ اهْبِطْ بِسَلامٍ مِنَّا وَبَرَكاتٍ عَلَيْكَ . . . » ) * با در نظر گرفتن ظرفى كه اين خطاب در آن ظرف صادر شده ظرفى كه مىدانيم غير از جاندارانى كه در كشتى بودند هيچ نفسكشى در روى زمين باقى نمانده و همه غرق شده بودند ، و در حالى اين خطاب صادر شده كه كشتى بر كوه جودى مىنشسته و خداى تعالى براى اهل كشتى قضاء رانده و حكم كرده بودند كه در زمين پياده شده و آن را آباد كنند و تا مدتى معين در آن زندگى كنند ، خطابى عمومى بوده كه شامل همه بشر در تمام زمانها مىشده ، از روزى كه از كشتى خارج شدند تا روز قيامت .\r\nو اين خطاب نظير خطابى است كه از ناحيه خداى تعالى در روز هبوط آدم از بهشت به زمين صادر شد ، و خداى تعالى آن را در قرآن مجيدش اين چنين حكايت كرده : « وَقُلْنَا اهْبِطُوا بَعْضُكُمْ لِبَعْضٍ عَدُوٌّ وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ . . . قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَلا هُمْ يَحْزَنُونَ ، وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ » « 1 » ، و در جايى ديگر فرموده :\r\n\r\n","description":"","footnote":"\r\n( 1 ) و گفتيم از بهشت به زمين هبوط كنيد در حالى كه با يكديگر دشمن هستيد و در زمين تا مدتى معين مستقر گرديد . . . همگى از بهشت هبوط كنيد ، تا آن گاه كه از ناحيه من هدايتى به سوى شما آيد - كه البته خواهد آمد - پس كسانى كه هدايتم راى پيروى كنند نه خوفى خواهند داشت و نه اندوهگين مىشوند ، و كسانى كه كفر ورزيده و آيات ما راى تكذيب كنند آنان ملازم با آتش خواهند بود ، و در آن جاودانه مىمانند .\r\n« سوره بقره ، آيات 36 - 39 »\r\n","page_name":" 359 ","page_number":359},
  {"content":"\r\n« قالَ فِيها تَحْيَوْنَ وَفِيها تَمُوتُونَ وَمِنْها تُخْرَجُونَ » « 1 » .\r\nپس در حقيقت خطاب به نوح در آيه مورد بحث خطاب دومى است به كل بشر و خطاب به آدم خطاب اول است زيرا تمامى افراد بشر كه در زمان نوح بودند به آدم منتهى مىشدند و همه افرادى كه تا روز قيامت آمده و مىآيند به نوح و همراهان آن جناب منتهى مىگردند ، و اين خطاب متضمن قضايى است كه خداى تعالى در باره بشر رانده و آن اين است كه در زمين نازل شوند ، و در آنجا استقرار يافته و منزل گزينند و تا مدتى معين در آن زندگى كنند .\r\nو خداى تعالى مخاطبينى را كه اذن داد در زمين حيات بشرى خود را از سر بگيرند به دو طايفه تقسيم كرد ، و از اذن خود به يك طايفه از آن دو طايفه به « سلام و بركات » كه خالى از بشارت به خير و سعادت صاحبانش نيست تعبير كرد ، و آن طايفه عبارتند از نوح و بعضى از امتهايى كه همراه او بودند ، و از اذن خود به طايفه ديگر ، به « تمتيع - بهره مند كردن » ، و به دنبال آن ، رسيدن به عذابى كه مخصوص آنان است تعبير كرد .\r\nپس ، از همين جا روشن شد كه خطاب هبوط و نازل شدن از كشتى به زمين با متعلقاتى كه اين خطاب داشت يعنى سلام و بركات براى يك طايفه و تمتيع و بهره مندى براى طايفه ديگر ، همه متوجه به عامه بشر و همه افراد است ، از زمان به زمين نشستن كشتى تا روز قيامت ، همانطور كه خطاب هبوطى كه متوجه آدم و همسرش شد ، چنين خطابى بود و معلوم شد كه در اين خطاب اذنى عمومى است در برخوردارى از زندگى زمينى ، كه اين اذن عمومى براى كسى كه اطاعت خدا كند وعده است ، و براى كسى كه نافرمانيش كند وعيد ، هم چنان كه خطاب در داستان آدم « طابق النعل بالنعل » اينطور بود .\r\n\r\n\r\nو با اين بيان روشن گرديد كه مراد از جمله * ( « وَعَلى أُمَمٍ مِمَّنْ مَعَكَ » ) * امتهاى صالح از اصحاب كشتى و نيز صالحينى است كه بعدها از نسل آنان پديد مىآيند و بنا بر اين آيه شريفه اين ظهور را خواهد داشت كه كلمه « من » در جمله « ممن معك » ابتدايى باشد نه بيانى ، و به عبارت ساده تر اينكه نمىخواهد بفرمايد اممى كه با تو هستند ، بلكه مىخواهد بفرمايد اممى كه پيدايش و تكونشان از كسانى آغاز مىشود كه با تو هستند ، يعنى افراد صالحى كه با تو هستند و افراد صالحى كه از نسل آنان پديد مىآيند .\r\nو ظاهر اين تعبير اين مىشود كه اصحاب كشتى همه سعادتمند و اهل نجات باشند ، اعتبار عقلى هم مساعد با اين ظهور است ، براى اينكه آنهايى كه در كشتى با نوح بودند از بوته\r\n\r\n","description":"","footnote":"\r\n( 1 ) در زمين زندگى مىكنيد و در همان زمين مىميريد و از آن زمين بيرون مىشويد . « سوره اعراف ، آيه 25 » .\r\n","page_name":" 360 ","page_number":360},
  {"content":"\r\nامتحان خالص در آمده و قرب الهى را بر هر چيزى مقدم داشتند ، به شهادت اينكه خداى تعالى ايمان آنان را دو بار در ضمن نقل داستان تصديق كرد ، يك بار آنجا كه فرمود : * ( « إِلَّا مَنْ قَدْ آمَنَ » ) * و بار ديگر در آنجا كه فرمود : * ( « وَمَنْ آمَنَ وَما آمَنَ مَعَه إِلَّا قَلِيلٌ » ) * .\r\n* ( « وَأُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ » ) * - گويا كلمه « امم » مبتدايى است براى خبرى كه حذف شده ، و تقدير كلام « و ممن معك امم . . . » ، و يا « و هناك امم . . . » باشد ، يعنى « و از آنان كه با تواند امتى هستند كه . . . » و يا : « در اين ميان امتى هستند كه . . . »\r\nدر اينجا سؤالى پيش مىآيد ، و آن اين است كه چرا نفرمود : « قيل يا نوح اهبط بسلام منا و بركات عليك و على امم ممن معك و متاع لامم آخرين سيعذبون - به نوح گفته شد اى نوح به سلامتى و بركاتى از ناحيه من بر تو و بر امتهايى از آنان كه با تواند پياده شو ، به سلام و بركاتى بر شما و متاعى براى امتهايى ديگر كه به زودى عذاب مىشود » ، جوابش به زبان ساده اين است كه نخواست آن طايفه را داخل آدم حساب كند ، بلكه خواست از موقف احترام طردشان كرده و بفرمايد : « البته در اين ميان امتهايى ديگر هستند كه ما به زودى بهره مندشان مىكنيم ، و سپس عذاب مىشوند ، و اينها مانند طايفه اول با اذن كرامت و بزرگى ، ماذون در تصرف در متاعهاى حيات نيستند » .\r\nو در اين آيه جهاتى از تعظيم گوينده هست كه بر خواننده پوشيده نيست ، يكى اينكه نام گوينده را نبرد و فرمود : « قيل » ، و ديگر اينكه خطاب را متوجه شخص نوح كرد ( و ديگران را قابل خطاب نشمرد ) و ديگر اينكه در دو جا از گوينده تعبير به « ما » كرد و فرمود : « * ( بِسَلامٍ مِنَّا ) * - سلامى از ما » و « سنمتّعهم - به زودى ايشان را بهره مند مىكنيم » و جهاتى ديگر نظير اينها .\r\nو نيز روشن گرديد كه تفسيرى كه بعضى از مفسرين براى جمله * ( « عَلى أُمَمٍ مِمَّنْ مَعَكَ » ) * كرده و گفته‌اند : تقدير آن « على امم من ذرية من معك » است . « 1 » تفسير درستى نيست براى اينكه اولا تقدير گرفتن ، جز در مورد ضرورت خلاف اصل است ، و ثانيا با تقدير گرفتن ذريه ، همراهان نوح ( ع ) از مورد خطاب خارج مىشوند ، و همچنين تفسير آن مفسر ديگر كه گفته : منظور از كلمه « امم » ، ساير حيواناتى است كه با نوح ( ع ) در كشتى بودند ، چون خداى سبحان در آن حيوانات بركت قرار داده بود . « 2 » ولى فساد اين تفسير از تفسير قبلى روشنتر است « 3 » .\r\n\r\n","description":"","footnote":"\r\n( 1 ) مجمع البيان ، ج 3 ، ص 166 ، ط بيروت ، ( از 10 جلدى ) .\r\n( 2 ) مجمع البيان ، ج 5 ، ص 168 .\r\n( 3 ) براى اينكه از حيوانات تعبير به « امم » نمىكنند ، زيرا اولا تعبير از حيوانات به كلمه « ما » مىآيد نه به كلمه « من » ، و در ثانى اين از ادب خارج است كه به نوح ( ع ) گفته شود حيواناتى كه با تو در كشتى هستند . « مترجم »\r\n","page_name":" 361 ","page_number":361},
  {"content":"\r\n* ( « تِلْكَ مِنْ أَنْباءِ الْغَيْبِ نُوحِيها إِلَيْكَ . . . » ) *\r\nيعنى اين داستانها و يا خصوص اين داستان از اخبار غيب است كه ما آن را به تو وحى مىكنيم .\r\n* ( « ما كُنْتَ تَعْلَمُها أَنْتَ وَلا قَوْمُكَ مِنْ قَبْلِ هذا » ) * - يعنى اى پيامبر اسلام اين داستانها در عين اينكه صد در صد درست و صحيح و صدق محض است ، براى تو و قومت تا اين زمان مجهول بود ، و آنچه از سرگذشتهاى مذكور قبل از نزول قرآن نزد اهل كتاب بوده تحريف شده و برگشته از وجه صواب بود ، كما اينكه اگر شما خواننده عزيز آن داستانهاى تحريف شده را كه ما به زودى از تورات موجود نقل خواهيم كرد ببينيد آن وقت بهتر متوجه مىشويد كه آنچه در قرآن از داستان نوح ( ع ) آمده قبل از قرآن هيچ سابقه اى نداشته ، و خبر قرآن خبرى است غيبى .\r\n* ( « فَاصْبِرْ إِنَّ الْعاقِبَةَ لِلْمُتَّقِينَ » ) * - اين امر به علت حرف « فاء » كه بر سر آن آمده دستورى است كه از مجموع جزئيات قصه انتزاع شده و معنايش اين است كه : اى پيامبر ! حال كه فهميدى مال كار نوح و قوم او به كجا انجاميد و چگونه قومش هلاك شدند و خود و مؤمنين همراهش نجات يافتند ، و خداى تعالى ايشان را به خاطر صبرشان وارثان زمين قرار داد ، و حال كه فهميدى اگر خداى تعالى نوح را بر دشمنانش نصرت داد به خاطر صبرى بود كه او كرد ، پس تو نيز در برابر حق صبر كن ، كه سرانجام نيك از آن افراد و اقوام با تقوا است ، و دارندگان تقوا همانهايند كه در راه خدا صبر مىكنند .\r\n\r\nبحث روايتى\r\n\r\nدر الدر المنثور است كه اسحاق بن بشر و ابن عساكر هر دو از ابن عباس روايت كرده‌اند كه گفت : قوم نوح ( ع ) آن جناب را كتك مىزدند ( تا از حال مىرفت ) پس او را در نمدى مىپيچيدند ، و به خيال اينكه جان داده ، به درون خانه اش مىانداختند ، ولى او به حال مىآمد و دوباره براى دعوت آنان از خانه بيرون مىشد ، و اين وضع هم چنان ادامه داشت تا اينكه از ايمان آوردن قومش مايوس گشت ، در اين زمان بود كه مردى با فرزندش نزد وى آمد در حالى كه آن مرد به عصايى تكيه داشت و به پسرش رو كرد و گفت : پسرم مواظب باش كه اين\r\n","description":"","footnote":"","page_name":" 362 ","page_number":362},
  {"content":"\r\nپير مرد تو را فريب ندهد . پسر گفت پدر جان عصايت را در اختيارم بگذار تا آن را بر بدن اين پير مرد آشنا سازم . پدر قبول كرد ، و عصا را به پسر داد و گفت : مرا روى زمين بنشان و برو . پسر پدر را روى زمين نشانيد و به طرف نوح ( ع ) رفت و عصا را به فرق سر آن جناب زد ، سر آن جناب شكافت ، و خون روان گشت .\r\nنوح ( ع ) گفت : پروردگارا مىبينى كه بندگانت با من چه معامله اى مىكنند ، پس اگر به ايشان احتياج دارى هدايتشان كن ، و اگر چنين نيست پس به من صبر و توانايى بده تا بين من و آنان حكم كنى ، كه تو بهترين حكمكنندگانى خداى تعالى به آن جناب وحى فرستاد كه ديگر منتظر هدايت قومت مباش و او را از اينكه قومش ايمان بياورند مايوس كرد و به وى خبر داد كه حتى در پشت پدران و رحم مادران ايشان نيز مؤمنى پديد نخواهد آمد : * ( « وَأُوحِيَ إِلى نُوحٍ أَنَّه لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ » ) * اى نوح به يقين بدان كه ديگر تا قيامت كسى جز آنها كه ايمان آورده‌اند ايمان نخواهند آورد ، پس ديگر غم مخور و به ساختن كشتى بپردازد .\r\nنوح ( ع ) پرسيد : پروردگارا كشتى چيست ؟ خطاب رسيد خانه اى است كه از چوب ساخته مىشود ، بطورى كه بتواند روى آب به حركت در آيد ، اين كار را بكن كه به زودى اهل معصيت را غرق مىكنم ، و زمينم را از لوث وجودشان پاك مىسازم . نوح ( ع ) پرسيد : پروردگارا آب كجا است ؟ فرمود : من بر هر چه بخواهم قادرم « 1 » .\r\nو در كافى به سند خود از مفضل روايت كرده كه گفت : در آن ايام كه امام صادق ( ع ) براى ديدن ابى العباس به كوفه تشريف آورده بود ، در خدمت حضرتش بودم ، همين كه به « كناسه » رسيديم فرمود : اينجا بود كه عمويم زيد كه خدايش رحمت كند به دار آويخته شد ، امام ( ع ) از آنجا گذشت تا رسيد به « بازار زيتونفروشان » كه در آخر آن بازار سراجها ( زين سازان ) بود ، امام در آنجا پياده شد ، و به من فرمود : پياده شو كه مسجد كوفه سابق در اين محل بوده يعنى آن مسجدى كه آدم نقشه اش را ريخته بود ، و من دوست ندارم در چنين مكانى سوار بر مركب داخل شوم . عرضه داشتم : چه كسى آن نقشه را بهم زد ؟ فرمود : اما اولين بارى كه آن نقشه بهم خورد ، زمانى بود كه طوفان نوح رخ داد و سپس اصحاب كسرى و نعمان آن را تغيير دادند ، و بعد از آنها نيز زياد بن ابى سفيان آن را دگرگون ساخت . پرسيدم مگر شهر كوفه و مسجدش در زمان نوح ( ع ) وجود داشت ؟ فرمود : بله اى مفضل ، منزل نوح و قوم او در قريه اى بوده كه با فرات يك منزل راه فاصله داشته ، و اين قريه در سمت مغرب كوفه\r\n\r\n","description":"","footnote":"\r\n( 1 ) الدر المنثور ، ج 3 ، ص 327 ، چاپ ايران .\r\n","page_name":" 363 ","page_number":363},
  {"content":"\r\nواقع بوده .\r\nو نيز فرمود : نوح مردى نجار بود ، كه خداى تعالى او را به نبوت برگزيد ، و نوح ( ع ) اولين كسى بود كه كشتى ساخت ، سفينه اى درست كرد كه بر روى آب راه مىرفت . و نيز فرمود : نوح در ميان قومش نهصد و پنجاه سال دعوت به توحيد كرد ، و آنان وى را مسخره و استهزاء مىكردند ، و آن جناب وقتى چنين ديد نفرينشان كرد و عرضه داشت : « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً » « 1 » .\r\nخداى تعالى به آن جناب وحى فرستاد كه سفينه اى بسيار بزرگ و جادار بساز و در ساختنش عجله كن ، پس نوح نيز در مسجد كوفه به ساختن آن سفينه پرداخت ، و چوبها را خود مىآورد و مىتراشيد ، تا آنكه ( از ناحيه خداى تعالى ) چوب برايش آوردند ، تا از ساختن آن فراغت يافت .\r\nمفضل مىگويد : در اين هنگام وقت ظهر شد ، و نماز ظهر سخنان آن جناب را قطع كرد ، امام برخاست و نماز ظهر و عصر را خواند ، و از مسجد بيرون رفته متوجه سمت چپ خود شد و با دست خود به محلى به نام « دار الدارين » اشاره كرد ، و آن محل خانه ابن حكيم بود ، كه بعدها بستر آب فرات شد ، و سپس به من فرمود : اى مفضل قوم نوح در همين جا بتهاى خود را نصب كرده بودند ، و نام آنها « يعوق » و « نسر » بود ، آن گاه امام ( ع ) به طرف مركب خود رفت و سوار شد .\r\nمن گفتم فدايت شوم ، نوح كشتى خود را در چه مدتى ساخت ؟ فرمود : در دو « دور » .\r\nعرضه داشتم : هر دورى چند سال است ؟ فرمود هشتاد سال . عرضه داشتم : عامه مىگويند در پانصد سال آن را تمام كرد ؟ فرمود : چنين چيزى نيست ، و چگونه ممكن است پانصد سال طول كشيده باشد با اينكه خداى تعالى فرموده : « كشتى را به وحى ما ، يعنى به دستورى كه ما به تو وحى مىكنيم بساز » . مىگويد : عرضه داشتم : حال بفرماييد معناى جمله * ( « حَتَّى إِذا جاءَ أَمْرُنا وَفارَ التَّنُّورُ » ) * چيست ؟ و بفرماييد اين « تنور » كجا و چگونه بوده است ؟ فرمود : تنور مذكور در خانه پير زنى مؤمن بود ، و خانه او در پشت محراب مسجد ، سمت راست قبله مسجد واقع شده بود .\r\nپرسيدم در كجاى مسجد فعلى واقع بوده ؟ فرمود : در زاويه باب الفيل امروز . آن گاه پرسيدم : آيا شروع جوشش آب از همين تنور بوده ؟ فرمود : آرى خداى عز و جل مىخواسته قوم نوح نشانه آمدن\r\n\r\n","description":"","footnote":"\r\n( 1 ) سوره نوح ، آيه 26 و 27 .\r\n","page_name":" 364 ","page_number":364},
  {"content":"\r\nعذاب را ببينند ، بعد از نشان دادن اين آيت ، بارانى بر آن قوم باريد كه بطور حيرت انگيزى نازل مىشد ، و آنچه چشمه بر روى زمين بود نيز به جوشش در آمد ، و خداى تعالى آن قوم را غرق نموده ، نوح و كسانى را كه در كشتى با او بودند نجات داد . . . « 1 »\r\nمؤلف : اين حديث كه ما قسمتى از آن را با طول و تفصيلش نقل كرديم خيلى ارتباط به بحث تفسيرى نداشت چيزى كه هست ما آن را به عنوان نمونه اى از روايات بسيارى كه در اين جزئيات از طرق شيعه و اهل سنت وارد شده آورديم ، و نيز به اين منظور نقل كرديم تا براى خواننده در فهم داستانهاى آيات مورد بحث كمكى از ناحيه روايات شده باشد .\r\nو در اين روايت از جمله * ( « وَاصْنَعِ الْفُلْكَ بِأَعْيُنِنا وَوَحْيِنا . . . » ) * استفاده شده كه نوح ( ع ) كشتى را در كمتر از پانصد سال ساخته ، و روايت ، نام زياد را به ابن ابى سفيان اضافه كرده ( با اينكه به اعتقاد ما زياد ولد زنا بوده و پدرش معلوم نبود ) ، اما شايد لفظ ابى سفيان كلام امام نبوده و راوى آن را از پيش خود اضافه كرده باشد .\r\nو در همان كتاب به سند خود از « رزين اسدى » از امير المؤمنين ( ع ) روايت كرده كه فرمود : وقتى نوح ( ع ) از ساختن كشتى فارغ شد ، ميعاد و وعده عذابى كه بين او و پروردگارش معين شده بود تا قوم او با آن عذاب هلاك شوند فرا رسيد و آن تنور معين كه بر حسب آن ميعاد مىبايست در خانه آن زن فوران كند فوران كرد ، زن به نوح خبر داد كه تنور به فوران در آمده ، نوح ( ع ) برخاست و با مهر مخصوص خود آن را مهر كرد ، آن گاه آب بالا آمد و به بركت آن مهر روى هم ايستاد و گسترده نشد و نوح هر كسى را كه مىخواست بر كشتى سوار كند سوار كرد ، و هر كسى را كه مىخواست بيرون كند بيرون كرد ، آن گاه به سراغ مهر خود رفت ، و آن را از تنور كند ، كه ناگهان ريزش آسمان و جوشش زمين شروع شد و خداى تعالى در اين باره فرموده : « فَفَتَحْنا أَبْوابَ السَّماءِ بِماءٍ مُنْهَمِرٍ ، وَفَجَّرْنَا الأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ ، وَحَمَلْناه عَلى ذاتِ أَلْواحٍ وَدُسُرٍ » « 2 » .\r\nآن گاه فرمود : نجارى نوح و ساختن كشتى در وسط مسجد شما واقع شد ، و مساحت مسجد شما از مساحتى كه در زمان نوح داشته هفتصد ذراع كاسته شده .\r\nمؤلف : اينكه فوران تنور نشانه نزديك شدن عذاب بوده تنها در اين حديث نيامده بلكه\r\n\r\n","description":"","footnote":"\r\n( 1 ) بحار الانوار ، ج 11 ، ص 331 ، چاپ جديد ، تفسير عياشى ، ج 1 ، ص 144 ، حديث 19 .\r\n( 2 ) ما ، درهاى آسمان را به آبى پر پشت گشوديم ، و زمين را به چشمه هايى جوشان شكافتيم ، پس آب بالا و پايين به هم پيوست تا امر تقدير شده محقق شود ، و ما نوح را بر تخته چوبها كه به وسيله ميخ به هم متصل شده بود سوار كرديم . « سوره قمر ، آيات 11 - 13 »\r\n","page_name":" 365 ","page_number":365},
  {"content":"\r\nدر رواياتى چند از طرق شيعه و سنى نقل شده است ، و سياق آيه شريفه * ( « حَتَّى إِذا جاءَ أَمْرُنا وَفارَ التَّنُّورُ قُلْنَا احْمِلْ فِيها . . . » ) *\r\nخالى از اين ظهور نيست كه فوران تنور ، خود عذاب نبوده ، بلكه ميعاد آن بوده ، به عبارت ساده تر اينكه از سياق ، آن فهميده مىشود كه خداى تعالى قبلا به آن جناب خبر داده بوده كه هر زمانى كه فلان تنور فوران كرد بدان كه نزول عذاب نزديك شده است .\r\nو در همان كتاب به سند خود از اسماعيل جعفى از امام ابى جعفر ( ع ) روايت آورده كه فرمود : شريعت نوح ( ع ) تنها اين بوده كه خلق خدا را به يگانگى و اخلاص بپرستند ، يعنى در پرستش او هواهاى نفسانى و اهداف شيطانى را دخالت نداده و خدايان دروغين را از خدايى خلع كنند ، و اين شريعت ، همان شريعت فطرت است ، فطرتى كه خداى عز و جل مردم را بر آن فطرت آفريده ، و نيز خداى تعالى از آن جناب و از همه انبياء پيمان گرفته بود كه تنها او را پرستيده و چيزى را شريك او نگيرند ، و دستور به نماز و امر به معروف و نهى از منكر و حلال و حرام داده بود ، ولى احكام حدود و فرايض ارث برايش تشريع نشده بود اين بود شريعت نوح ( ع ) و آن جناب نهصد و پنجاه سال در بين قومش زندگى كرد ، و آنان را سرى و علنى به شريعت خود دعوت فرمود ، ولى زير بار نرفته و سركشى كردند ، در آخر به خداى تعالى شكوه كرد كه : « رب انى مَغْلُوبٌ فَانْتَصِرْ - پروردگارا من شكست خورده‌ام پس ياريم كن » خداى متعال نيز به وى وحى فرستاد كه * ( « لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ » ) * و اين وحى تصديق نظريه خود نوح است كه عرضه داشته بود : « وَلا يَلِدُوا إِلَّا فاجِراً كَفَّاراً » و چون كار بدين جا كشيد خداى تعالى وحى فرستاد كه : « أَنِ اصْنَعِ الْفُلْكَ » « 1 » .\r\nمؤلف : اين روايت را عياشى نيز از جعفى نقل كرده ، « 2 » ولى سند آن را ذكر نكرده است ، و ظاهر روايت اين است كه نوح ( ع ) دو نوبت قوم خود را نفرين كرده يكى از آن دو نفرين كه همان نفرين نوبت اول يعنى : « فَدَعا رَبَّه أَنِّي مَغْلُوبٌ فَانْتَصِرْ » مىباشد ، در سوره قمر واقع شده ، و دومى آن بعد از مايوس شدن نوح از ايمان آوردن قومش بوده ، و در سوره نوح واقع شده ، آنجا كه عرضه مىدارد : « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً » .\r\nو مرحوم صدوق در كتاب معانى الاخبار به سند خود از حمران از امام ابى جعفر\r\n\r\n","description":"","footnote":"\r\n( 1 ) بحار الانوار ، ج 11 ، ص 331 ، چاپ جديد .\r\n( 2 ) تفسير عياشى ، ج 2 ، ص 144 ، حديث 19 .\r\n","page_name":" 366 ","page_number":366},
  {"content":"\r\n( ع ) روايت آورده كه در تفسير جمله * ( « وَما آمَنَ مَعَه إِلَّا قَلِيلٌ » ) * فرمود : ايمان آورندگان به نوح ( ع ) هشت نفر بودند . « 1 »\r\nمؤلف : اين روايت را عياشى « 2 » نيز از حمران از آن جناب نقل كرده . و اهل تسنن در عدد مؤمنين به آن جناب اقوال « 3 » ديگرى دارند از قبيل شش نفر ، هفت نفر ، ده نفر ، هفتاد و دو نفر و هشتاد نفر ، ليكن بر طبق هيچ يك از اين اقوال ، دليلى در دست ندارند .\r\n\r\n\r\nو نيز صدوق در كتاب عيون به سند خود از « عبد السلام بن صالح هروى » روايت كرده كه گفت : حضرت رضا ( ع ) فرمود : وقتى كشتى نوح ( ع ) به زمين نشست ، خود و فرزندانش و مؤمنين كه با او در كشتى بودند جمعا هشتاد نفر بودند ، و در همان محلى كه از كشتى پياده شد قريه اى بنا كرد و نام آن را قريه « ثمانين - هشتاد » گذاشت . « 4 »\r\nمؤلف : بين اين روايت و روايت معانى الاخبار منافاتى نيست ، زيرا ممكن است منظور از جمله « * ( وَما آمَنَ مَعَه إِلَّا قَلِيلٌ ) * - و با او به جز اندكى ايمان نياورد » هشت نفر از غير اهل آن جناب باشد و بقيه هشتاد نفر كه هفتاد و دو نفر است ، همه فرزندان او بوده باشند ، چون كسى كه نزديك به هزار سال عمر كرده به خوبى مىتواند هفتاد و دو نفر فرزند داشته باشد .\r\nو در همان كتاب به سند خود از « حسن بن على وشاء » از حضرت رضا ( ع ) روايت كرده كه گفت : من از آن جناب شنيدم مىفرمود : پدرم موسى بن جعفر فرمود : امام صادق ( ع ) فرمود : خداى عز و جل به نوح فرمود : * ( « إِنَّه لَيْسَ مِنْ أَهْلِكَ » ) * براى اينكه او مخالف نوح بود ، ( و از سوى ديگر غريبه هايى كه تابع او بودند را اهل او خواند ) .\r\nراوى مىگويد : امام ( ع ) از من پرسيد : مردم اين آيه را كه درباره پسر نوح است چگونه قرائت مىكنند ؟ عرضه داشتم : مردم آن را به دو جور قرائت مىكنند يكى « * ( إِنَّه عَمَلٌ غَيْرُ صالِحٍ ) * - او عملى است غير صالح » و ديگرى * ( « إِنَّه عَمَلٌ غَيْرُ صالِحٍ » ) * - او عمل ( به وجود آمده از ) شخص ناصالحى است حضرت فرمود : مردم دروغ گفته‌اند ، او پسر حقيقى نوح بود و ليكن خداى تعالى او را بعد از آنكه پدر را در دينش مخالفت كرد نفى نموده و فرمود او اهل تو نيست . « 5 »\r\nمؤلف : بعيد نيست كه حضرت صادق ( ع ) خواسته باشد در جمله « و از سوى\r\n\r\n","description":"","footnote":"\r\n( 1 ) معانى الاخبار ، باب معنى القليل ص 151 .\r\n( 2 ) تفسير عياشى ، ج 2 ، ص 148 ، حديث 29 ، چاپ ايران .\r\n( 3 ) تفسير روح المعانى ، ج 12 ، ص 55 .\r\n( 4 ) بحار الانوار ، ج 11 ، ص 322 ، چاپ جديد .\r\n( 5 ) بحار ، ج 11 ، ص 320 ، چاپ ايران .\r\n","page_name":" 367 ","page_number":367},
  {"content":"\r\nديگر غريبه هايى را كه تابع او بودند اهل او خواند » به آيه هفتاد و شش سوره انبياء : « فَنَجَّيْناه وَأَهْلَه مِنَ الْكَرْبِ الْعَظِيمِ » و آيه هفتاد و شش سوره صافات : « وَنَجَّيْناه وَأَهْلَه مِنَ الْكَرْبِ الْعَظِيمِ » اشاره كند ، چون ظاهر اين دو آيه اين است كه مراد از اهل ، همه گروندگان به نوح ( ع ) هستند نه خصوص خانواده آن جناب .\r\nو گويا مراد امام رضا ( ع ) از اينكه از راوى پرسيد : « مردم اين آيه را كه در باره پسر نوح است چگونه قرائت مىكنند » اين بوده كه چگونه تفسيرش مىكنند ، و منظور راوى هم از اينكه گفت : « آن را دو جور قرائت مىكنند » اين بود ، كه به تفسير بعضىها « 1 » اشاره كند كه گفته‌اند : آيه شريفه مىخواهد بفهماند كه همسر نوح آن پسر را كه با كفار هلاك شد از غير نوح حامله شده ، و خلاصه پسرى نامشروع بوده و او را به ناحق و به دروغ به شوهرش نوح نسبت داده ، و اين دسته از مفسرين گفتار خود را تاييد كرده گفته‌اند به همين جهت بعضى « 2 » از قاريان ، جمله « * ( وَنادى نُوحٌ ابْنَه ) * - و نوح پسر خودش را ندا كرد » را به صورت « و نادى نوح ابنها - نوح پسر آن زن را ندا كرد » قرائت كرده‌اند ، و بعضى هم كه به شكل * ( « وَنادى نُوحٌ ابْنَه » ) * قرائت كرده‌اند حرف « ها » را با فتحه خوانده‌اند تا مخفف « ابنها » باشد ، و اين دو قرائت يعنى « ابنها » و « ابنه » را به على ( ع ) و به بعضى از امامان اهل بيت ( ع ) نسبت داده‌اند .\r\nاز آن جمله زمخشرى در كشاف گفته : على ( رضى اللَّه عنه ) آيه شريفه را به صورت « ابنها » قرائت كرده و ضمير مؤنث را به همسر نوح برگردانيده ، و محمد بن على ( امام پنجم ) و عروة ابن زبير آن را به فتح « ها » و به شكل « ابنه » قرائت كرده‌اند ، و منظورشان اين بوده كه كلمه در اصل « ابنها » است ، ولى الف را حذف كرده و به فتحه اكتفاء كرده‌اند ، و با اين قرائت ، مذهب حسن تاييد مىشود چون قتاده گفته است كه من از حسن از معناى اين آيه پرسيدم كه گفت : به خدا سوگند پسر مورد بحث ، فرزند نوح نبوده . گفتم : آخر اهل كتاب هيچ اختلافى ندارند در اينكه او پسر نوح بوده ؟ گفت : بله ، ليكن مگر كسى دين خود را از اهل كتاب مىگيرد ؟ آن گاه حسن اينطور بر گفتار خود استدلال كرد كه : اگر پسر مورد بحث ، فرزند واقعى نوح بود ، بايد نوح مىفرمود : « انه منى - او از من است » نه اينكه بفرمايد : « او اهل من است » . « 3 »\r\nو دليلى كه وى به آن استدلال كرده دليلى سخيف و سست است ، براى اينكه خداى\r\n\r\n","description":"","footnote":"\r\n( 1 ) تفسير طبرى ، ج 12 ، ص 30 .\r\n( 2 ) تفسير الكبير ، ج 17 ، ص 231 ، تفسير كشاف ، ج 2 ، ص 396 .\r\n( 3 ) كشاف زمخشرى ، ج 2 ، ص 396 ، چاپ بيروت .\r\n","page_name":" 368 ","page_number":368},
  {"content":"\r\nتعالى به آن جناب وعده نجات اهل او را داده بود نه وعده نجات هر كسى كه از او باشد ، بله اگر خداى تعالى فرموده بود : « احمل فيها من كل زوجين و من كان منك - از هر نر و ماده اى يك جفت سوار كشتى كن و هر كس هم كه از تو است سوار كن » . نوح ( ع ) ناچار بود هنگام درخواست نجات پسرش بگويد : « پروردگارا او از من است » ولى خداى تعالى اينطور نفرمود ، پس جمله * ( « إِنَّ ابْنِي مِنْ أَهْلِي » ) * هيچ دلالت ندارد بر اينكه پسر مورد بحث فرزند نوح نبوده ، در سابق هم بيان كرديم كه لفظ آيات با اين توجيه سازگارى ندارد .\r\nو اين هم كه گفتند : « اهل كتاب هيچ اختلافى ندارند در اينكه او پسر نوح بوده » محل اشكال است ، براى اينكه تورات به كلى از سرگذشت اين پسر نوح كه عرق شده ساكت است .\r\nو در الدر المنثور است كه ابن الانبارى در كتابش « المصاحف » و أبو الشيخ از على ( رضى اللَّه عنه ) روايت آورده‌اند كه آيه را به شكل « و نادى نوح ابنها » قرائت كرده . « 1 »\r\nو در همان كتاب است كه ابن جرير و ابن منذر و ابن ابى حاتم ، و ابو الشيخ از امام ابى جعفر محمد بن على ( ع ) روايت كرده‌اند كه در تفسير آيه * ( « وَنادى نُوحٌ ابْنَه » ) * فرموده : اين قرائت به لغت و زبان قبيله طىء است ، و آن پسر ، پسر خود نوح نبوده ، بلكه پسر زن او بوده است . « 2 »\r\nمؤلف : اين روايت را عياشى در تفسير خود از محمد بن مسلم از امام باقر ( ع ) آورده . « 3 »\r\nو در تفسير عياشى از موسى بن علاء بن سيابة از امام صادق ( ع ) روايت كرده كه در ذيل جمله * ( « وَنادى نُوحٌ ابْنَه » ) * فرموده : وى پسر نوح نبوده ، بلكه پسر زنش بوده و آيه به زبان قبيله طىء نازل شده كه پسر زن هر كسى را پسر او مىخوانند . . . « 4 » .\r\nو در همان تفسير از زراره از امام باقر ( ع ) روايت كرده كه در ذيل كلام نوح كه گفت : « * ( يا بُنَيَّ ارْكَبْ مَعَنا ) * - پسرم با ما سوار شو » فرموده : او پسرش نبود . عرض كردم آخر خود نوح او را پسر خود خوانده و گفته « يا بنى » ؟ فرمود : درست است كه نوح او را پسر خود خوانده ولى او نمىدانسته كه وى پسرش نيست . « 5 »\r\nمؤلف : بعد از همه اين حرفها روايتى كه بشود به آن اعتماد كرد روايت حسن وشاء از حضرت رضا ( ع ) است .\r\n\r\n","description":"","footnote":"\r\n( 1 و 2 ) الدر المنثور ، ج 3 ، ص 334 .\r\n( 3 و 4 و 5 ) تفسير عياشى ، ج 2 ، ص 148 .\r\n","page_name":" 369 ","page_number":369},
  {"content":"\r\nو در همان تفسير ، از ابراهيم بن ابى العلاء از يكى از دو امام باقر و صادق ( ع ) روايت كرده كه فرمود وقتى خداى تعالى فرمود : * ( « يا أَرْضُ ابْلَعِي ماءَكِ وَيا سَماءُ أَقْلِعِي » ) * ، زمين با خود گفت مامور شده‌ام تنها آب خودم را فرو ببرم نه آب آسمان را ، در نتيجه زمين آب خود را فرو برد ، و آب آسمان در اطراف زمين به صورت اقيانوسها باقى ماند . « 1 »\r\nو در همان كتاب از ابى بصير از امام ابى الحسن موسى بن جعفر ( ع ) روايتى در باره « جودى » نقل كرده كه در آن آمده : « جودى كوهى است در موصل » . « 2 »\r\nو نيز در همان كتاب از مفضل بن عمر از امام صادق ( ع ) روايت كرده كه در ذيل جمله * ( « وَاسْتَوَتْ عَلَى الْجُودِيِّ » ) * فرمود : جودى همان فرات كوفه است . « 3 »\r\nمؤلف : روايت قبلى را روايات ديگرى نيز تاييد مىكند .\r\nو در همان كتاب از عبد الحميد بن ابى الديلم از امام صادق ( ع ) روايت كرده كه فرمود : بعد از آنكه نوح سوار بر كشتى شد اين خطاب صادر شد كه : * ( « بُعْداً لِلْقَوْمِ الظَّالِمِينَ » ) * « 4 » .\r\nو در مجمع البيان در ذيل آيه * ( « وَقِيلَ يا أَرْضُ ابْلَعِي ماءَكِ . . . » ) * مىگويد : چنين روايت شده كه كفار قريش مىخواستند در مقام معارضه با قرآن برآيند چهل روز دور هم جمع شده طعامهايى از مغز گندم و گوشت گوسفند و شرابى كهنه خوردند تا به خيال خود ذهنشان صاف شود ، همين كه مىخواستند دست به كار شوند اين آيه به گوششان خورد ، لا جرم به يكديگر گفتند : اين كلام كلامى است كه هيچ گفتارى نمىتواند شبيه به آن شود ، و به هيچ كلام مخلوقى شباهت ندارد ، و بناچار از تصميم خود منصرف شدند . « 5 »\r\n\r\nچند بحث قرآنى ، روايتى ، تاريخى و فلسفى پيرامون داستان نوح ( ع )\r\n\r\n1 - اجمالى از اصل داستان\r\nنام نوح ( ع ) در چهل و چند جاى قرآن كريم آمده و در آنها به قسمتى از\r\n\r\n","description":"","footnote":"\r\n( 1 ) تفسير عياشى ، ج 2 ، ص 149 .\r\n( 2 ) همان مدرك ، ص 150 .\r\n( 3 ) همان مدرك ، ص 149 .\r\n( 4 ) همان مدرك ، ص 151 .\r\n( 5 ) مجمع البيان ، ج 3 ، ص 160 .\r\n","page_name":" 370 ","page_number":370},
  {"content":"\r\nداستان آن جناب اشاره شده ، در بعضى موارد بطور اجمال و در برخى بطور تفصيل ، ليكن در هيچ يك از آن موارد مانند داستاننويسان كه نام ، نسب ، دودمان ، محل تولد ، مسكن ، شؤون زندگى ، شغل ، مدت عمر ، تاريخ وفات ، مدفن و ساير خصوصيات مربوط به زندگى شخصى صاحب داستان را متعرض مىشوند به جزئيات آن جناب پرداخته نشده علتش هم اين است كه قرآن كريم كتاب تاريخ نيست تا در آن به شرح زندگى فرد فرد مردم و اينكه چه كسى از نيكان و چه كسى از بدان بوده بپردازد .\r\nبلكه قرآن كريم كتاب هدايت است و از امور گذشتگان آنچه مايه سعادت مردم است متعرض مىشود ، و براى مردم شرح مىدهد كه حق صريح كدام است تا مردم همان را برنامه زندگى خود كرده و در حيات دنيوى و اخروى رستگار گردند ، و بسا مىشود كه به گوشه اى از قصص انبياء و امتهاى آنان اشاره مىكند تا مردم بفهمند سنت و روش خداى تعالى در ساير امتها چه بوده ، تا اگر كسى هست كه مشمول عنايت و موفق به كرامت است عبرت بگيرد ، و كسى هم كه چنين نيست آن سرگذشتها را بشنود تا حجت بر او تمام شود .\r\nو داستان نوح ( ع ) در شش سوره از سوره هاى قرآنى بطور تفصيل آمده ، و آن سوره ها عبارتند از : 1 - اعراف 2 - هود 3 - مؤمنون 4 - شعراء 5 - قمر 6 - نوح ، و از همه اين موارد مفصلتر سوره هود متعرض آن شده ، زيرا سرگذشت آن جناب در بيست و پنج آيه يعنى از آيه 25 تا 49 طول كشيده است .\r\n\r\n\r\n2 - داستان نوح ( ع ) در قرآن\r\nبعثت و رسالت نوح ( ع ) بشر بعد از حضرت آدم ( ع ) به صورت يك امت ساده و بسيط زندگى مىكرد و فطرت انسانيت خود را راهنماى زندگى خود داشت ، تا آنكه رفته رفته روح استكبار در او پيدا شد و گسترده گشت ، و در آخر ، كارش به استعباد يكديگر انجاميد ، بعضى بعض ديگر را تحت فرمان خود گرفتند و زير دستان ، ما فوق خود را رب خود پنداشتند و همين پندار ، بذرى بود كه كاشته شد ، بذرى كه هر زمان و در هر جا كه كاشته شود و سپس جوانه بزند و سبز شود و رشد كند ، چيزى به جز دين و ثنيت و اختلاف شديد طبقاتى يعنى استخدام ضعفا بوسيله اقويا و برده گرفتن و دوشيدن افراد ذليل بوسيله قدرتمندان را به بار نمىآورد ، آرى همه اختلافها و كشمكشها و خونريزيهاى بشر از آنجا آغاز گرديد .\r\nدر زمان نوح ( ع ) فساد در زمين شايع گشت و مردم از دين توحيد و از سنت\r\n","description":"","footnote":"","page_name":" 371 ","page_number":371},
  {"content":"\r\nعدالت اجتماعى رويگردان شده و به پرستش بتها روى آوردند ، و خداى سبحان نام چند بت آن روز را كه عبارت بودند از « ود » ، « سواع » ، « يغوث » ، « يعوق » و « نسر » در سوره نوح ذكر كرده .\r\nفاصله طبقاتى روز به روز بيشتر شد ، و آنهايى كه از نظر مال و اولاد قوىتر بودند حقوق ضعفاء را پايمال كردند و جباران ، زير دستان را به ضعف بيشتر كشانيده و طبق دلخواه خود بر آنان حكومت كردند . « 1 »\r\nدر اين زمان بود كه خداى تعالى نوح ( ع ) را مبعوث كرده و او را با كتاب و شريعتى به سوى آنان گسيل داشت تا از راه بشارت و انذار ، به دين توحيد و ترك خدايان دروغين دعوتشان نموده مساوات را در بينشان برقرار سازد . « 2 »\r\n\r\nدين و شريعت نوح ( ع )\r\nبطورى كه از تمامى آيات مربوط به داستان نوح ( ع ) بر مىآيد آن جناب همواره قوم خود را به توحيد خداى سبحان و ترك شرك دعوت مىكرد ، و بطورى كه از دو سوره نوح و يونس ، و سوره آل عمران آيه 19 بر مىآيد آنان را به اسلام مىخواند ، و بطورى كه از سوره هود آيه 28 استفاده مىشود از آنان مىخواسته تا امر به معروف و نهى از منكر كنند ، و نيز همانطور كه از آيه 103 سوره نساء و آيه 8 سوره شورا بر مىآيد نماز خواندن را نيز از آنان مىخواسته و بطورى كه از آيه 151 و 152 سوره انعام بر مىآيد رعايت مساوات و عدالت را نيز از آنان مىخواسته ، و دعوتشان مىكرده به اينكه به فواحش و منكرات نزديك نشوند ، راستگو باشند و به عهد خود وفا كنند ، و بطورى كه از آيه 41 سوره هود بر مىآيد آن جناب اولين كسى بوده كه مردم را دعوت مىكرده به اينكه كارهاى مهم خود را با نام خداى تعالى آغاز كنند .\r\nتحمل زحمات طاقتفرساى نوح ( ع ) در كار دعوت :\r\nاز آيات سوره هاى نوح و قمر و مؤمنون بر مىآيد كه آن جناب قوم خود را دائما دعوت مىكرده به اينكه به خداى تعالى و آيات او ايمان بياورند و در اين دعوت منتهاى جد و جهد را به خرج مىداده و شب و روز و آشكارا و پنهان وادارشان مىكرده به اينكه حق را بپذيرند ، ولى قومش جز به عناد و تكبر خود نمىافزودند ، هر قدر او دعوت خود را بيشتر مىكرده آنان سركشى و كفرشان را بيشتر مىكردند و به جز اهل و اولادش وعده اندكى كه از غير آنان ايمان نياوردند ، بطورى كه ديگر از ايمان آوردن\r\n\r\n","description":"","footnote":"\r\n( 1 ) با استفاده از سوره هاى اعراف ، هود و نوح .\r\n( 2 ) سوره بقره ، آيه 21 .\r\n","page_name":" 372 ","page_number":372},
  {"content":"\r\nسايرين به كلى مايوس گرديد در آن هنگام به درگاه پروردگار خود شكايت برده و از او طلب نصرت كرد .\r\n\r\nمدت زيستن نوح ( ع ) در ميان قومش :\r\nاز آيات سوره عنكبوت بر مىآيد كه آن جناب نهصد و پنجاه سال مشغول دعوت قوم خود بوده ، ولى قوم ، او را جز به استهزاء و مسخره كردن و نسبت جنون به او دادن عكس العملى از خود نشان ندادند ، آنها وى را متهم مىكردند به اينكه منظورش اين است كه به آقايى و سرورى بر ما دست يابد ، تا آنكه در آخر از پروردگار خود يارى طلبيد . و از آيات سوره هود استفاده مىشود كه بعد از اين استنصار ، خداى تعالى به وى وحى كرد كه از قومش به جز آن چند نفرى كه ايمان آورده‌اند احدى ايمان نمىآورد ، و آن جناب را در باره قومش تسليت گفت و دلگرمى داد ، و بطورى كه از آيات سوره نوح استفاده مىشود نوح ( ع ) قوم خود را به هلاكت و نابودى نفرين كرد ، و از خداى تعالى خواست تا زمين را از لوث وجود همه آنان پاك كرده و احدى از آنان را زنده نگذارد ، و بطورى كه از آيات سوره هود بر مىآيد خداى تعالى به آن جناب وحى كرد كه زير نظر ما و طبق وحى ما كشتى را بساز .\r\nكشتى سازى نوح ( ع )\r\nاز آيات سوره هود بر مىآيد كه خداى تعالى به آن جناب دستور داد تا كشتى را با تاييد و تسديد او بسازد ، و آن جناب شروع به ساختن آن كرد ، كه مردم دسته دسته از محل كار آن جناب گذشته و او را مسخره مىكردند ، چون كشتى آب مىخواهد ، و كشتى سازى بايد در لب دريا باشد ، و آن جناب اين كار را در بيابانى بدون آب انجام مىداد ، و همين باعث مىشد كه مردم او را مسخره كنند ، و آن جناب در پاسخشان مىفرمود اگر امروز شما ما را مسخره مىكنيد به زودى خواهيد ديد كه ما شما را مسخره مىكنيم و به زودى خواهيد فهميد كه كسى كه دچار عذاب گردد خوار و ذليل و بيچاره مىشود ، و عذابى كه مىآيد عذابى است مقيم و غير قابل زوال و نيز از دو سوره هود و مؤمنون بر مىآيد كه خداى عز و جل براى نزول آن عذاب ، علامتى قرار داده بود و آن اين بوده كه آب از تنورى بالا مىزند .\r\nنزول عذاب و آمدن طوفان :\r\nنوح ( ع ) هم چنان كه از سوره هود و مؤمنون استفاده مىشود مشغول ساختن كشتى بود تا اينكه آن را به اتمام رسانيد و امر خداى تعالى مبنى بر نزول عذاب صادر شد ، و آن تنور شروع به جوشيدن كرد ، در اين هنگام خداوند متعال به آن جناب\r\n","description":"","footnote":"","page_name":" 373 ","page_number":373},
  {"content":"\r\nوحى فرستاد كه از هر حيوان يك جفت نر و ماده سوار كشتى كند و نيز اهل خود را به جز افرادى كه مقدر شده بود هلاك شوند يعنى همسرش كه خيانت كار بود و فرزندش كه از سوار شدن امتناع ورزيده بود و نيز همه آنهايى كه ايمان آورده بودند سوار كند . و از سوره قمر بر مىآيد همين كه آنها را سوار كرد خداى تعالى درهاى آسمان را به آبى ريزان باز كرد ، و زمين را به صورت چشمه هايى جوشان بشكافت ، آب بالا و پايين براى تحقق دادن امرى كه مقدر شده بود دست به دست هم دادند . و نيز از سوره هود استفاده مىشود كه رفته رفته آب زمين را فرا گرفت و بالا آمد و كشتى را از زمين كند ، كشتى در موجى چون كوه هاى بلند سير مىكرد ، و طوفان همه مردم روى زمين را فرا گرفت و همه را در حالى كه ستمگر بودند هلاك كرد ، و خداى تعالى به آن جناب دستور داده بود همين كه در كشتى مستقر شدند خدا را در برابر اين نعمت كه از شر قوم ستمكار نجاتشان داد حمد بگويند و در پياده شدن از او بركت بخواهند ، و نوح ( ع ) گفت : « الْحَمْدُ لِلَّه الَّذِي نَجَّانا مِنَ الْقَوْمِ الظَّالِمِينَ » « 1 » و نيز گفت : « رَبِّ أَنْزِلْنِي مُنْزَلًا مُبارَكاً وَأَنْتَ خَيْرُ الْمُنْزِلِينَ » « 2 » .\r\n\r\nپايان يافتن داستان و پياده شدن نوح و همراهانش به زمين :\r\nبعد از آنكه طوفان به دليل آيه 77 سوره صافات عالمگير شده و مردم روى زمين همه غرق شدند ، خداى تعالى به زمين فرمان داد تا آب خود را ببلعد ، و به آسمان نيز فرمان داد تا از باريدن بايستد ، آب از ظاهر زمين كاسته شد ، و كشتى بر بالاى كوه جودى قرار گرفت و فرمان « * ( وَقِيلَ بُعْداً لِلْقَوْمِ الظَّالِمِينَ ) * - دورى باد بر عليه ستمكاران » صادر شد ، آن گاه خداى تعالى به نوح وحى كرد كه : اى نوح ! از كشتى پايين آى و با سلامى از ناحيه ما و بركاتى بر تو و امتهايى كه با تواند پياده شو ، كه بعد از اين طوفان ، ديگر هيچگاه دچار طوفانى عالمگير نخواهند شد چيزى كه هست بعضى از اين نجات يافتگان امتهايى هستند كه خدا در دنيا از متاعهاى زندگى دنيا برخوردارشان مىكند ، و سپس عذابى دردناك آنان را فرا مىگيرد ، پس نوح و همراهان او از كشتى خارج شده و در زمين قرار گرفتند و خدا را به توحيد و اسلام پرستيدند ، و زمين را به ارث دست به دست به ذريه هاى خود سپردند ، و خداى سبحان تنها ذريه نوح را باقى گذاشت . « 3 »\r\nداستان پسر غرق شده نوح :\r\nنوح ( ع ) هنگامى كه سوار كشتى مىشد ديد\r\n\r\n","description":"","footnote":"\r\n( 1 و 2 ) سپاس خداى را كه ما را از قوم ستمكار نجات داد ، پروردگارا مرا در جايگاه با بركتى فرود آر كه تو بهترين فرود آورندگانى . « سوره مؤمنون ، آيه 28 و 29 »\r\n( 3 ) با استفاده از سوره هود و صافات .\r\n","page_name":" 374 ","page_number":374},
  {"content":"\r\nكه يكى از پسرانش سوار نشده ، و علتش اين بوده كه به وعده پدرش مبنى بر اينكه هر كس از سوار شدن تخلف كند غرق خواهد شد ايمان نداشته ، وقتى چشم نوح به او افتاد كه در كنارى ايستاده ، صدا زد كه اى پسرم بيا با ما سوار شو و با كافران مباش . پسر دعوت پدر را اينطور رد كرد كه من به زودى به يكى از كوه ها پناه مىبرم تا مرا از خطر آب حفظ كند . نوح ( ع ) گفت : امروز هيچ چيزى نمىتواند احدى را از عذاب الهى حفظ كند مگر كسى را كه خدا به او رحم كرده باشد ، كه منظورش همان كسانى است كه سوار كشتى بودند - پسر نوح به اين پاسخ پدر توجهى نكرد ، و چيزى نگذشت كه موج ، بين پدر و پسر حائل شده و پسر جزء غرق شدگان گرديد .\r\nنوح ( ع ) هيچ احتمال نمىداد كه پسر در باطن دلش كفر پنهان كرده باشد و تا كنون اگر اظهار اسلام مىكرده از باب نفاق بوده باشد ، بر خلاف همسرش كه نوح از كفر او خبر داشته ، و بطور قطع اگر پسرش را نيز مانند همسرش كافر مىدانسته هرگز تقاضاى نجات او را نمىكرده ، براى اينكه اين خود نوح ( ع ) بود كه از خداى عز و جل درخواست كرد تا ديارى از كفار را زنده نگذارد ، و بنا بر حكايت قرآن كريم گفته بود : « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً » « 1 » و نيز خود او بوده كه به حكايت قرآن در دعايش گفته بود : « فَافْتَحْ بَيْنِي وَبَيْنَهُمْ فَتْحاً وَنَجِّنِي وَمَنْ مَعِيَ مِنَ الْمُؤْمِنِينَ » « 2 » و چگونه ممكن است خود او با آگاهى از كفر باطنى پسرش مع ذلك نجات او را از خدا بخواهد ؟ با اينكه قبلا فرمان خداى تعالى را شنيده بود كه فرمود : * ( « وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ » ) * « 3 » .\r\nنوح ( ع ) با حائل شدن موج بين او و فرزندش و در حالى كه بى خبر از كفر باطنى پسرش بود دچار اندوهى شديد شد ، و پروردگار خود را چنين نداء كرد كه : * ( « رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ » ) * پروردگارا اين پسر من از اهل من است و وعده تو ، به اينكه اهل مرا نجات دهى حق است و تو احكم الحاكمينى يعنى حكمت از حكم هر حاكم ديگرى متقنتر\r\n\r\n","description":"","footnote":"\r\n( 1 ) پروردگارا اين قوم كافر را هلاك كن و ديارى از ايشان را بر روى زمين باقى مگذار ، كه اگر ايشان را باقى بگذارى بندگان پاك و با ايمانت را گمراه مىكنند و فرزندى هم جز بدكار و كافر از آنان به ظهور نمىرسد . « سوره نوح ، آيه 26 و 27 » .\r\n( 2 ) بارالها ! بين من و قوم ، حكم فرما و به ما گشايشى عطا كن و من و مؤمنانى كه با من همراهند از شر قوم نجات ده . « سوره شعراء ، آيه 118 »\r\n( 3 ) « سوره هود ، آيه 37 » .\r\n","page_name":" 375 ","page_number":375},
  {"content":"\r\nاست ، و تو در قضايى كه مىرانى جور و ستم نمىكنى و حكمت ناشى از جهل به مصالح واقعى نيست ، بنا بر اين لطف كن و به من خبر ده كه واقعيت فرزند من چيست و با اينكه او اهل من است چرا مستوجب عقاب شده است ؟ در اينجا عنايت الهى شامل حال نوح شد ، و نگذاشت بطور صريح درخواست نجات فرزند خود را كند ، - و يا به عبارت ديگر درخواستى كند كه به واقعيت آن علمى ندارد - خداى تعالى در پاسخش به وى وحى فرستاد كه اى نوح پسر تو اهل تو نيست ، او عمل غير صالحى است ، پس زنهار كه مبادا با من در باره نجات او روبرو شوى و درخواست نجات او را بكنى ، كه اگر چنين درخواستى كنى درخواستى كرده اى كه به واقعيت آن آگاهى ندارى و من تو را پند مىدهم كه مبادا از جاهلان باشى .\r\nبعد از اين وحى ، نوح ( ع ) از واقع امر آگاه شد و به پروردگارش ملتجى گشت كه : پروردگارا من پناه مىبرم به تو از اينكه از تو چيزى بخواهم كه علمى به واقعيت آن ندارم ، و از تو درخواست مىكنم كه عنايت شامل حالم بشود و با مغفرتت مرا بپوشانى ، و با رحمتت بر من عطوفت كنى ، كه اگر غير اين كنى از زيانكاران خواهم شد .\r\n\r\n3 - خصائص نوح ( ع )\r\n\r\nحضرت نوح ( ع ) اولين پيغمبر اولوا العزم و از بزرگان انبياء ( ع ) است ، كه خداى عز و جل او و ساير انبياء اولوا العزم را بر تمامى بشر مبعوث كرده و با كتاب و شريعت فرستاده است ، بنا بر اين ، كتاب او اولين كتاب آسمانى است كه مشتمل بر شرايع الهى است ، و شريعت او نيز اولين شريعت خدايى مىباشد .\r\nو آن جناب پدر دوم نسل حاضر بشر است ، چون تمامى افراد بشر امروز از طرف پدر و مادر به آن جناب منتهى مىشوند و همه ذريه آن حضرتند ، كه قرآن كريم در باره اش فرمود : « وَجَعَلْنا ذُرِّيَّتَه هُمُ الْباقِينَ » « 1 » و آن جناب پدر بزرگ همه انبياء است ، غير آدم و ادريس ( ع ) ، و خداى تعالى در اين باب فرموده : « وَتَرَكْنا عَلَيْه فِي الآخِرِينَ » « 2 » .\r\nو آن جناب اولين پيغمبرى بوده كه باب تشريع احكام و كتاب و شريعت را گشوده و فتح نمود ، و علاوه بر طريق وحى ، با منطق عقل و طريق احتجاج با مردم صحبت كرد ، بنا بر اين آن جناب ريشه و منشا دين توحيد در عالم است ، و بر تمامى افراد موحد عالم كه تا كنون آمده و تا\r\n\r\n","description":"","footnote":"\r\n( 1 ) و نژاد و اولاد او را در روى زمين باقى گذاشتيم . « سوره صافات ، آيه 77 »\r\n( 2 ) و در ميان آيندگان براى او نام نيكويى قرار داديم . « سوره صافات ، آيه 78 »\r\n","page_name":" 376 ","page_number":376},
  {"content":"\r\nقيامت خواهند آمد منت داشته و همه مرهون اويند ، و به همين جهت است كه خداى عز و جل او را به سلامى عام اختصاص داده و هيچ كس ديگر را در آن سلام شريك وى نساخت و فرمود :\r\n« سَلامٌ عَلى نُوحٍ فِي الْعالَمِينَ » « 1 » .\r\nو باز به همين جهت است كه خداى عز و جل او را از همه عالميان برگزيد و از نيكوكارانش شمرد « 2 » ، و او را عبدى شكور خواند « 3 » ، و او را از بندگان مؤمن خود دانست « 4 » ، و او را عبدى صالح خواند « 5 » .\r\nو آخرين دعايى كه خداى تعالى از آن جناب نقل فرموده اين است كه به درگاه پروردگارش عرضه داشت : « رَبِّ اغْفِرْ لِي وَلِوالِدَيَّ وَلِمَنْ دَخَلَ بَيْتِيَ مُؤْمِناً وَلِلْمُؤْمِنِينَ وَالْمُؤْمِناتِ وَلا تَزِدِ الظَّالِمِينَ إِلَّا تَباراً » « 6 » .\r\n\r\n4 - داستان نوح ( ع ) در تورات فعلى\r\nدر تورات در « اصحاح ششم از سفر تكوين » در باره آن جناب چنين آمده كه وقتى مردم در روى زمين زاد و ولد را شروع كردند و دخترانى برايشان پيدا شد ، پسران خدا - كه منظور پيغمبران هستند - ديدند دختران مردم زيبايند لا جرم از آن دختران هر چه را اختيار مىكردند همسر خود مىساختند . رب - يعنى خداى تعالى - گفت روح من در انسان دائما داورى نخواهد كرد زيرا كه او نيز بشر است - آزاد است و اراده دارد - و روزگار او به صد و بيست سال رسيده بود ، و در زمين طاغوتها در آن ايام بودند - هم چنان كه بعد از آن نيز بوده‌اند - چون فرزندان خدا ( انبياء ) داخل بر دختران مردم شدند و دختران براى آنان اولاد آوردند ، و جبارانى پديد آمد كه از همان روزگاران نخستين اسم داشتند .\r\nو چون رب ديد شر انسان در زمين زياد شد و تمامى خاطرات فكرى قلب بشر همه روزه\r\n\r\n","description":"","footnote":"\r\n( 1 ) سلام بر نوح در همه ادوار عالم بشريت تا روز قيامت . « سوره صافات ، آيه 79 »\r\n( 2 ) سوره انعام ، آيه 84 و سوره صافات ، آيه 80 .\r\n( 3 ) سوره اسرى آيه 3 .\r\n( 4 ) سوره صافات ، آيه 81 .\r\n( 5 ) سوره تحريم ، آيه 10 .\r\n( 6 ) بارالها مرا و پدر و مادرم را و عموم كسانى كه با داشتن ايمان به خانه من در مىآيند و عموم مؤمنين و مؤمنات را بيامرز ، و در باره ستمگران به جز تبار و هلاكت ميفزا . « سوره نوح ، آيه 28 »\r\n","page_name":" 377 ","page_number":377},
  {"content":"\r\nشر شد ، رب غصه دار شد كه ديد عمل انسان در زمين اينطور شده ، و در قلب خود تاسف خورد ، به ناچار فرمان داد كه جنس اين بشر را كه من آفريده‌ام از روى زمين محو كنيد ، هم انسان را و هم همه چهارپايان و جنبندگان و مرغان هوا را ، براى اينكه من از اعمالى كه آنها كردند محزون شدم ، و اما نوح ، نعمت را در چشم رب بديد .\r\nاينها همه فرزندان نوحند ، و نوح مردى نيكوكار و در ميان اقران و نزديكان خود مردى كامل بود و با خدا سير مىكرد ، و براى او سه فرزند متولد شد به نامهاى « سام » ، « حام » ، « و يافث » ، و زمين در پيش روى خدا فاسد شده و پر از ظلم گرديد ، و خدا زمين را ديد كه فاسد شده ، زيرا هر فردى از افراد بشر طريقه اش در زمين فاسد شد .\r\nآن گاه خدا به نوح فرمود كه عمر كل بشريت بسر آمده و دارم مىبينم كه به زودى نابود مىشوند ، براى اينكه زمين از رفتار آنان پر از ظلم شده ، و من نابود كننده آنان و نابود كننده زمينم ، تو براى خودت از چوب « جفر » سفينه اى بساز و در آن كشتى خانه هايى جدا جدا بساز ، و از داخل و خارج ، آن را قيرمالى كن ، و آن را بدين منوال مىسازى كه طولش سيصد ذراع ، عرضش پنجاه ذراع و بلنديش سى ذراع باشد ، و براى آن پنجره اى به بلندى يك ذراع قرار مىدهى ، و درب ورودى آن را كه مىسازى در دو سمت آن مسكنهايى روى هم ، يعنى به صورت سه طبقه بالا و پايين و متوسط درست مىكنى ، كه اينك من دارم طوفان آب بر روى زمين را مىآورم ، تا تمامى اهل زمين و هر جسد داراى روح و حيات را كه در زير آسمان است هلاك كنم ، همه جانداران روى زمين مىميرند ، ولى من عهدم را با تو استوار مىدارم ، تو و فرزندان و همسرت و همسر فرزندانت داخل كشتى مىشويد ، و از هر جاندار صاحب جسد يك جفت داخل كشتى مىكنى تا نسل آنها از بين نرود ، و بايد اين يك جفت نر و ماده باشند ، از مرغان ماده اش از جنس نرش باشد ، از چهارپايان نيز همجنس باشد ، از تمامى جنبندگان زمين همه همجنس باشند ، خود اين جنبندگان نزد تو مىآيند تا نسلشان باقى بماند ، و تو نيز براى خودت از هر طعام خوردنى فراهم بياور و در كشتى نزد خود جمع كن تا هم طعام تو باشد و هم طعام آن جانداران ، نوح بر حسب دستورى كه خداى تعالى داده بود عمل كرد .\r\nو در اصحاح هفتم از سفر تكوين مىگويد ، رب به نوح گفت : تو و همه فرزندانت داخل كشتى شويد ، زيرا من تو را از ميان نسل موجود بشر مردى نيكوكار ديدم ، و از همه چهارپايانى كه پاك هستند را هفت تا هفت تا به صورت نر و ماده نزد خود نگه دار ، و از آنهايى كه ناپاكند تنها دو به دو نگه دار ، كه آنها نيز بايد نر و ماده باشند ، از مرغان نيز هفتتا هفتتا به صورت نر و ماده پيش خود ببر تا نسل آنها در روى زمين باقى بماند زيرا كه من نيز بعد از هفت روز ديگر ،\r\n","description":"","footnote":"","page_name":" 378 ","page_number":378},
  {"content":"\r\nچهل روز و چهل شب بر زمين مىبارانم ، و در روى زمين هر موجود استوارى كه ساخته‌ام را محو مىكنم ، نوح بر حسب آنچه خدا امر كرده بود عمل كرد .\r\nبعد از آنكه نوح به سن ششصد سالگى رسيد طوفان زمين را فرا گرفت و نوه و فرزندان و همسر خودش و همسران پسرانش از روى آب طوفان داخل كشتى شدند ، هر جنبنده اى هم كه در زمين بود - چه پاكش و چه ناپاكش - همانطور كه خدا به نوح فرمان داده بود به صورت نر و ماده و دو تا دو تا داخل كشتى شدند .\r\nو بعد از هفت روز چنين شد كه آبهاى طوفان ، زمين را فرا گرفت ، و اين حادثه در ششصدمين سال عمر نوح و در روز هفدهم ماه دوم بود و در آن روز همه چشمه هاى وسيع و بزرگ جوشيدن گرفت و طاقهاى آسمان باز شد ، و چهل روز و چهل شب باران بباريد ، و در همان روز ، نوح و همسرش و فرزندانش « سام » و « حام » و « يافث » با همسرانشان داخل در كشتى شدند ، و تمامى مرغان با ماده هاى همجنس خود ، و همه پرندگان كوچك داراى بال داخل بر نوح در درون كشتى شدند ، و از هر جاندار داراى جسد جفت جفت به درون كشتى در آمدند ، و از هر جنبنده داراى جسد كه وارد مىشدند نر و ماده وارد مىشدند ، همانطور كه خدا دستور داده بود ، آن گاه خدا درب كشتى را بر نوح بست .\r\nو طوفان چهل روز در زمين ادامه داشت ، آب بى اندازه زياد شد ، كشتى آن قدر بالا رفت كه بر بالاى همه زمين قرار گرفت و روى آبها حركت مىكرد ، آب جدا زياد و عظيم بود حتى تمامى كوه هاى بلندى كه در زير آسمان بود پانزده ذراع زير آب فرو رفتند ، باز آب رو به فزونى داشت ، بطورى كه ديگر اثرى از كوه ها باقى نماند ، در نتيجه تمامى جانداران صاحب جسد از مرغان و چهار پايان و وحشىها و تمامى خزندگانى كه روى زمين مىخزيدند و تمامى مردم و تمامى موجوداتى كه بويى از روح حيات را در دماغ داشتند همه مردند ، البته آنهايى كه در خشكى زندگى مىكردند ، و خدا تمامى موجوداتى كه بر روى زمين استوار بود از بين برد ، چه انسانها و چه چهار پايان و چه حشرات و چه مرغان ، همگى از روى زمين محو شدند تنها نوح و همراهانش در كشتى باقى ماندند ، و باز آب هم چنان تا مدت صد و پنجاه روز رو به فزونى داشت .\r\nتورات ، سپس در « اصحاح هشتم از سفر تكوين » مىگويد : خدا به ياد نوح و همه وحوش و چهار پايانى كه در كشتى با او بودند افتاد ، و بادى را بر زمين عبور داد كه در نتيجه آبها آرام گرفتند و جلو چشمه هاى زمين و درهاى آسمان گرفته شد ، آسمان ديگر نباريد و آبهايى كه از زمين جوشيده بود به تدريج به زمين برگشت ، و بعد از صد و پنجاه روز آب كاهش يافت و كشتى\r\n","description":"","footnote":"","page_name":" 379 ","page_number":379},
  {"content":"\r\nدر روز هفدهم در ماه هفتم بر بالاى جبال آرارات مستقر گرديد ، و آب تا ماه دهم ، همه روزه فرو مىنشست تا اينكه در دهه اول آن ماه قله هاى كوه ها سر از آب در آورد .\r\nو بعد از چهل روز چنين شد كه نوح پنجره اى را كه براى كشتى درست كرده بود باز كرد ، و كلاغ را از درون كشتى رها ساخت ، كلاغ همه جا سرگردان بال مىزد و به نزد نوح برنگشت تا آنكه زمين به كلى خشك شد و آب در آن فرو رفت بعد از كلاغ كبوتر را رها ساخت تا ببيند آيا آب در روى زمين كم شده يا نه ، و چون كبوتر جاى خشكى نيافت تا منزل كند به ناچار به نزد نوح و به كشتى برگشت چون آب هنوز همه روى زمين را پوشانده بود ، نوح دست خود را دراز كرد و كبوتر را گرفته به نزد خود در داخل كشتى برد . و باز هفت روز ديگر در كشتى درنگ كرده مجددا كبوتر را از داخل كشتى رها ساخت ، كبوتر هنگام عصر نزد نوح برگشت ، در حالى كه يك برگ سبز زيتون به منقار داشت ، نوح فهميد كه آب از روى زمين فروكش كرده و كم شده است هفت روز ديگر مكث كرد ، باز كبوتر را رها ساخت اين دفعه ديگر به نزد نوح برنگشت .\r\nو در اول ماه ششصد و يكمين سال از عمر نوح بود كه آب به كلى فرو رفته و نوح پرده كشتى را برداشت و چشمش به زمين افتاد و ديد كه آب به كلى فرو رفته ، و در روز بيست و هفتم ماه دوم بود كه زمين خشك شد .\r\nآن گاه خداى تعالى با نوح چنين گفتگو كرد كه اى نوح ! تو و همسر و فرزندانت و همسران ايشان از كشتى خارج شويد و همه حيواناتى كه صاحب جسد هستند و در كشتى با تو بودند و همه جنبندگانى كه در زمين حركت مىكنند را از كشتى خارج كن ، و در زمين توالد و تناسل را به راه بينداز ، و عده انسانها را زياد كن ، نوح و فرزندانش و همسر خود و همسر فرزندانش و همه حيوانات و جنبندگان و همه مرغان با همجنس و همنوع خود از كشتى خارج شدند .\r\nو نوح قربانگاهى براى رب بنا كرد ، و از هر چهار پا و پرنده پاك يكى بگرفت ، آن گاه سوختنىها ، يعنى هيزمها را به بالاى قربانگاه برد ، رب چون اين را ديد نسيم رضايت را وزانيد در قلب خودش با خود گفت ديگر هرگز زمين را به خاطر انسان لعنت نمىكنم و به صرف تصور اينكه قلب انسان از روزى كه پديد آمده شرير بوده تمامى جانداران زمين را مانند اين دفعه هلاك نمىكنم و مقرر مىدارم مادامى كه زمين برجا است در زمين زراعت باشد و در آن سرما و گرما ، تابستان و زمستان ، و روز و شب باشد و هرگز اين نظام را بر هم نمىزنم .\r\nو در اصحاح نهم از سفر تكوين آمده كه خدا نوح و فرزندانش را مبارك كرد ، و به نسل آنان بركت داد ، و به آنان فرمود : توالد كنيد وعده نفرات بشر را زياد كنيد و زمين را از انسانها پر\r\n","description":"","footnote":"","page_name":" 380 ","page_number":380},
  {"content":"\r\nسازيد ، و بايد كه ترس و وحشت شما - تنها بر جان خودتان نباشد بلكه - حيوانات زمين و كل مرغان آسمان با كل جنبندگان بر روى زمين و كل ماهيان دريا باشد چون من كل جنبندگان زنده را به دست شما سپرده‌ام تا براى شما طعامى باشد ، هم چنان كه همه گياهان سبز را به شما سپرده‌ام تنها از هر حيوانى خون آن و جنابتش را نخوريد ، و من ، تنها براى شما خونخواهى مىكنم - نه براى ساير جانداران - خون شما را طلب مىكنم ، چه از حيوانى كه خونتان را ريخته باشند و چه از انسانى كه چنين كرده باشد ، خون انسان را از كسى كه خون برادرش را ريخته طلب مىكنم ، آرى ريزنده خون انسان خونش ريخته مىشود ، چون خدا انسان را به شكل خود درست كرده ، به همين جهت بايد كه از راه توالد و تناسل عدد انسانها را در زمين بسيار كنيد .\r\nخدا با نوح و فرزندانش سخن گفت ، و در سخنش چنين فرمود : اينك من ميثاق خود را با شما مىبندم ، هم با شما و هم با نسل شما كه بعد از شما مىآيد ، و هم با هر نفس زنده اى كه با شما - در كشتى - بودند چه مرغان و چه چهار پايان ، و همچنين كل وحوش زمين كه با شما بودند و با شما از كشتى خارج شدند حتى همه جنبندگان زمين ، ميثاق خود را با شما محكم كردم كه هيچ يك از شما جانداران داراى جسد ، نسلش به وسيله طوفان منقرض نشود ، و اينكه از اين به بعد ديگر طوفانى كه زمين را ويران سازد پيش نياورم ، و اما علامت اين ميثاق كه من بين خود و شما بسته و استوار كرده‌ام - كه كل صاحبان نفس زنده كه با شما هستند تا قرنهاى آينده از طوفان ويرانگر ايمن باشند - اين است كه من قوس خودم را در ابرها نهادم ، تا علامت ميثاقى باشد كه بين من و بين زمين بسته شد ، و در نتيجه از اين پس هر گاه ابرى را بر زمين بگسترانم قوس خود را در ابر مىبينم و به ياد ميثاقى كه بين خود و شما و هر صاحب نفس زنده و داراى جسد بسته‌ام مىافتم ، و همين باعث مىشود كه طوفان ويرانگر به پا نكنم و هر حيوان صاحب جسد را هلاك نسازم .\r\nپس هر زمان كه قوس در ابر باشد من آن را مىبينم تا به ياد ميثاقى بيفتم كه تا ابد بين خدا و بين هر صاحب نفس زنده در كل جسدهاى ساكن در زمين بسته شده و خدا به نوح گفت اين است آن علامتى كه مرا به ياد ميثاقى مىاندازد كه من بين خود و بين هر صاحب جسدى بر روى زمين بسته‌ام .\r\nآن پسران نوح كه با نوح از كشتى خارج شدند عبارت بودند از سام و حام و يافث ، و حام پدر كنعان است ، و اين سه نفر ، پسران نوح بودند كه تمامى انسانهاى روى زمين از اين سه تن شعبه شعبه شدند .\r\n","description":"","footnote":"","page_name":" 381 ","page_number":381},
  {"content":"\r\nو نوح در ابتداء ، كشاورز بود و درخت انگور مىكاشت ، وقتى شراب خورد و مست شد و در حال مستى لخت و عريان داخل خيمه اش شد ، حام كه پدر كنعان باشد عورت پدرش را ديد و به دو برادرش كه در خارج خيمه بودند خبر داد ، پس سام و يافث ردائى ( پوششى ) را به دوش خود گرفته از پشت سر به روى پدر انداختند ، و عورت پدر خود را پوشاندند ، در حالى كه صورت خود را به طرف پشت برگردانده بودند كه عورت پدر را نبينند .\r\nهمين كه پدر از مستى به هوش آمد و ملتفت شد كه پسر كوچكش چه كرده ، گفت :\r\nكنعان ملعون باد ، بنده بندگان برادران خود باشد و گفت : مبارك باد « يهوه » خداى سام ، و كنعان بنده او باشد ، تا خدا « يافث » را وسعت دهد و در خيمه هاى سام ، مسكن گزيند و كنعان عبد او باشد .\r\nنوح بعد از ماجراى طوفان ، سيصد و پنجاه سال زندگى كرد و مجموعا عمر نوح نهصد و پنجاه سال بود ، و بعد از آن از دنيا رفت . اين بود آنچه كه از تورات مورد حاجت ما بود .\r\n\r\n\r\nو اين بيان - بطورى كه ملاحظه مىكنيد - از چند جهت مخالف با بيان قرآن است :\r\n1 - در تورات هيچ نامى از غرق شدن همسر نوح نيامده بلكه تصريح كرده به اينكه او با شوهرش داخل كشتى شد ، و بعضى اينطور توجيه كرده‌اند كه شايد نوح دو همسر داشته ، يكى غرق شده و ديگرى نجات يافته .\r\n2 - در تورات نامى از پسر نوح كه غرق شد نيامده در حالى كه قرآن كريم سرگذشت او را آورده است .\r\n3 - در تورات سخنى از مؤمنين به نوح در ميان نيامده و تنها نام نوح و خانواده اش ، و فرزندان و همسر فرزندانش آمده است .\r\n4 - در تورات ، مجموعا عمر نوح را نهصد و پنجاه سال ذكر كرده ، در حالى كه از ظاهر قرآن عزيز بر مىآيد كه نهصد و پنجاه سال آن مدتى است كه نوح ( ع ) قبل از حادثه طوفان در بين مردمش به كار دعوت پرداخته ، و در اين زمينه فرموده : « وَلَقَدْ أَرْسَلْنا نُوحاً إِلى قَوْمِه فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً فَأَخَذَهُمُ الطُّوفانُ وَهُمْ ظالِمُونَ » « 1 » .\r\n5 - مساله قوس قزحى كه تورات آن را وسيله ياد آورى خدا ذكر كرده ، و مساله فرستادن كلاغ و كبوتر كه به عنوان خبرگيرى از فروكش شدن آب آورده ، و نيز خصوصياتى كه براى\r\n\r\n","description":"","footnote":"\r\n( 1 ) و همانا ما نوح را به سوى قومش گسيل داشتيم و او مدت نهصد و پنجاه سال در بين آنان بود ، پس از آن ، طوفان ايشان را در حالى كه هم چنان ظالم بودند - و به نوح ايمان نياورده بودند - بگرفت . « سوره عنكبوت ، آيه 14 »\r\n","page_name":" 382 ","page_number":382},
  {"content":"\r\nكشتى ذكر كرده ، از عرض و طول و ارتفاع و سه طبقه بودن آن ، و مدت طوفان و بلندى آب طوفان و غيره ، قرآن كريم از ذكر آنها ساكت است ، و بعضى از آنها مطالبى است كه بعيد به نظر مىرسد ، نظير مساله قوس قزح ، كه خداى تعالى با آن ميثاق ببندد ، و امثال اين معانى در قصه سرايىهاى صحابه و تابعين در داستان نوح ( ع ) زياد است كه بيشتر آن سخنان به جعليات اسرائيلى شبيه تر است .\r\n\r\n5 - در تواريخ و اسطوره هاى ساير ملل در باره طوفان چه آمده است ؟\r\nصاحب المنار در تفسير خود مىگويد در تواريخ امتهاى قديم نيز جسته و گريخته ذكرى از مساله طوفان آمده ، بعضى از آن سخنان با مختصر اختلافى مطابق با خبرى است كه در سفر تكوين تورات آمده و بعضى ديگر با مختصر توافقى مخالف آن است .\r\nو از همه اخبار نزديكتر به خبر سفر تكوين ، اخبار كلدانيان است ، و اينان همان قومى هستند كه حادثه نوح در سرزمينشان رخ داد « برهوشع » و « يوسيفوس » از اين قوم نقل كرده‌اند كه زمانى كه « زيزستروس » بعد از اينكه پدرش « اوتيرت » از دنيا رفت ، در عالم رؤيا ديد كه - به او گفتند - به زودى آبها طغيان مىكند ، و تمام افراد بشر غرق مىشوند ، و به او دستور دادند كه سفينه اى بسازد تا به وسيله آن خودش و اهل بيت و خواص و دوستانش را از غرق شدن حفظ كند ، او نيز چنين كرد ، و اين روايت بدين جهت كه طوفان را مخصوص دوران جبارانى دانسته كه فساد را در زمين گسترش دادند و خدا آنان را با عذاب طوفان عقاب كرد ، مطابق روايت سفر تكوين است .\r\nبعضى از انگليسىها به الواحى از آجر دست يافتند كه در آن اين روايت با حروف ميخى نوشته شده و متعلق به دوره « آشور بانيپال » بود ، يعنى حدود ششصد و شصت سال قبل از ميلاد مسيح بوده و خود آن از نوشته اى متعلق به قرن هفتم قبل از ميلاد نقل شده بود ، در نتيجه نمىتواند از سفر تكوين تورات گرفته شده باشد چون قديمىتر از آن بوده است .\r\nيونانيها نيز خبرى از طوفان ، روايت كرده‌اند و اين خبر را افلاطون در كتابش به اين مضمون آورده كه : كاهنان مصرى به « سولون » - حكيم يونانى - گفتند : آسمان ، طوفانى در زمين به پا كرد كه وضع زمين را به كلى تغيير داد و چند نوبت و به طرق مختلف بشر روى زمين هلاك گرديد ، و اين امر باعث شد كه انسانهاى عصر جديد هيچ اثر و معارفى از آثار انسانهاى\r\n","description":"","footnote":"","page_name":" 383 ","page_number":383},
  {"content":"\r\nقبل از خود را در دست نداشته باشند « مانيتون » داستان طوفان را آورده و تاريخ آن را بعد از « هرمس اول » كه بعد از « ميناس اول » بوده ذكر كرده است ، و به حسب اين نقل نيز ، تاريخ طوفان قديمتر از تاريخى است كه تورات براى آنان ذكر كرده . و از قدماى يونان روايت شده كه در قديم طوفانى عالمگير حادث شد و همه روى زمين را فرا گرفت ، تنها « دوكاليون » و همسرش « بيرا » از آن نجات يافتند .\r\nو از قدماى فرس - ايرانيان - نيز روايت شده كه گفته‌اند خدا طوفانى به پا كرد و زمين را كه به دست اهريمن - خداى شرور - مالامال از فساد و شر شده بود غرق كرد ، و گفته‌اند كه اين طوفان نخست از داخل تنورى آغاز گرديد ، تنورى كه در خانه عجوزه ( زول كوفه ) واقع بود و اين عجوزه هميشه نان خود را در اين تنور مىپخت ، و ليكن مجوسيان منكر طوفانى عالمگير بوده و گفته‌اند كه طوفان مورد بحث تنها در سرزمين عراق بوده و دامنه اش تا به حدود كردستان نيز كشيده شده بود .\r\nقدماى هند نيز وقوع طوفان را ثبت كرده و آن را به شكلى خرافى روايت كرده و هفت بار دانسته‌اند ، و در باره آخرين طوفان گفته‌اند : پادشاه هنديان و همسرش در يك كشتى عظيم كه آن را به امر اللَّه خود « فشنو » ساخته و با ميخ و ليف خرما محكم كرده بود نشستند و از غرق نجات يافتند ، و اين كشتى بعد از طوفان و فروكش شدن آب بر كوه « جيمافات » - هيماليا - به زمين نشست . ولى « برهمىها » مانند مجوسيان منكر طوفانى عمومى هستند كه همه سرزمين هند را گرفته باشد ، و مساله تعدد وقوع طوفان از ژاپنىها و چينىها و برزيلىها و مكزيكىها ، و اقوامى ديگر نيز روايت شده ، و همه اين روايات متفقند در اينكه سبب پيدايش اين طوفان ظلم و شرور انسانها بوده ، كه خداى تعالى آنان را به اين وسيله عقاب كرده است . « 1 »\r\nدر كتاب « اوستا » كه كتاب مقدس مجوسيان است در نسخه اى كه به زبان فرانسه ترجمه و در پاريس چاپ شده آمده است كه « اهورامزدا » به « ايما » ( كه به اعتقاد مجوسيان همان جمشيد پادشاه است ) وحى كرد كه به زودى طوفانى واقع خواهد شد و همه زمين غرق خواهد گشت ، و به او دستور داد تا چهارديوارى بسيار بلندى بسازد بطورى كه هر كس داخل آن قرار بگيرد از غرق شدن محفوظ بماند . و نيز به او دستور داد تا از زنان و مردانى كه صالح براى نسل باشند جماعتى را برگزيده و در آن چهار ديوارى جاى دهد ، و همچنين از هر جنسى اجناس\r\n\r\n","description":"","footnote":"\r\n( 1 ) المنار ، ج 11 ، ص 101 - 105 .\r\n","page_name":" 384 ","page_number":384},
  {"content":"\r\nمختلف حيوانات يك نر و ماده داخل چهار ديوارى كند ، و در داخل چهار ديوارى اطاقها و سالنهايى در چند طبقه بسازد تا انسانهايى كه در آنجا جمع مىشوند در آن اطاقها منزل كنند ، و همچنين حيوانات و جانوران و مرغان نيز در آن جاى داشته باشند ، و نيز به وى دستور داد تا در داخل آن چهار ديوارى ، درختان ميوه اى كه مورد حاجت مردم باشد بكارد و حبوباتى كه مايه ارتزاق جانداران است كشت و زرع كند تا در نتيجه زندگى به كلى از روى زمين قطع نشود و كسانى باشند كه در آينده زمين را آباد كنند .\r\nو در تاريخ ادب هند بطورى كه « عبد الوهاب نجار » در قصص الانبياى خود آورده ، در باره داستان نوح آمده : در هنگامى كه « مانو » ( پسر إله به اعتقاد وثنى مسلكها ) داشت دست خود را مىشست ، ناگهان يك ماهى به دستش آمد كه مايه دهشت وى شد ، چون ماهى سخن مىگفت و از او مىخواست كه وى را از هلاكت نجات دهد و به او وعده مىداد كه اگر چنين كند او نيز « مانو » را در آينده از خطرى عظيم نجات مىدهد ، و آن خطر عظيم و عالمگير كه ماهى از آن خبر مىداد عبارت بود از طوفانى كه به زودى همه مخلوقات را هلاك مىكند ، و بنا بر اين شرط ، مانو آن ماهى را در مرتبان حفظ كرد .\r\nوقتى ماهى بزرگ شد به « مانو » از سالى خبر داد كه در آن سال طوفان واقع مىشود ، و سپس راه نجات را نيز به او آموخت و آن اين بود كه كشتى بزرگى درست كند و هنگام به پا شدن طوفان داخل آن كشتى گردد ، و مىگفت من تو را از طوفان نجات مىدهم ، در نتيجه مانو دست به كار ساختن كشتى شد ، و ماهى آن قدر بزرگ شد كه ديگر در مرتبان جاى نگرفت و به ناچار مانو آن را به دريا افكند .\r\nچيزى نگذشت كه طوفان همانطور كه ماهى گفته بود آمد و وقتى مانو داخل كشتى مىشد دوباره ماهى نزد او آمد و كشتى مانو را به شاخى كه بر سر خود داشت بست و آن را به طرف كوه هاى شمالى كشيد و در آنجا مانو كشتى را به درختى بست و چون آب فروكش نمود و زمين خشك شد مانو تنها ماند .\r\n\r\n6 - آيا نبوت نوح ( ع ) ، جهانى و براى همه بشر بوده ؟\r\nدر اين مساله آراء و نظريه علماء با هم اختلاف دارد ، آنچه در نزد شيعه معروف است اين است كه رسالت آن جناب عموميت داشته و آن جناب بر كل بشر مبعوث بوده ، و از طرق اهل بيت ( ع ) نيز رواياتى دال بر اين نظريه وارد شده ، رواياتى كه آن جناب را از\r\n","description":"","footnote":"","page_name":" 385 ","page_number":385},
  {"content":"\r\nانبياء اولوا العزم شمرده ، و اولوا العزم در نظر شيعه عبارتند از : « نوح » ، « ابراهيم » ، « موسى » ، « عيسى » ، و « محمد » ( ص ) كه بر عموم بشر مبعوث بودند .\r\n\r\n\r\nو اما بعضى از اهل سنت معتقدند به عموميت رسالت آن جناب و اعتقاد خود را مستند كرده‌اند به ظاهر آياتى همانند « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً » « 1 » و : * ( « لا عاصِمَ الْيَوْمَ مِنْ أَمْرِ اللَّه إِلَّا مَنْ رَحِمَ » ) * « 2 » و : « وَجَعَلْنا ذُرِّيَّتَه هُمُ الْباقِينَ » « 3 » كه دلالت دارند بر اينكه طوفان تمامى روى زمين « 4 » را فرا گرفت . و نيز به روايات صحيحى در مساله شفاعت استناد كرده‌اند كه مىگويد : نوح اولين رسولى است كه خداى تعالى به سوى اهل زمين گسيل داشته است ، و لازمه اين حديث آن است كه آن جناب بر همه اهل زمين مبعوث شده باشد .\r\nبعضى ديگر از اهل سنت منكر اين معنا شده و به روايت صحيحى از رسول خدا ( ص ) استدلال كرده‌اند كه فرموده است هر پيغمبرى تنها بر قوم خود مبعوث شده ولى من بر همه بشر مبعوث شده‌ام ، و از آياتى كه دسته اول به آنها استدلال كرده‌اند پاسخ داده‌اند به اينكه آن آيات قابل توجيه و تاويل است ، مثلا ممكن است كه منظور از كلمه « ارض - زمين » همان سرزمينى باشد كه قوم نوح در آن سكونت داشته و وطن آنان بوده است هم چنان كه فرعون در خطابش به موسى و هارون گفت : « وَتَكُونَ لَكُمَا الْكِبْرِياءُ فِي الأَرْضِ » « 5 » .\r\nپس معناى آيه اول اين مىشود كه : پروردگارا ! ديارى از كافران قوم مرا در اين سرزمين زنده نگذار . و همچنين مراد از آيه دوم اين مىشود كه : امروز براى قوم من هيچ حافظى از عذاب خدا نيست . و مراد از آيه سوم اين مىشود كه : ما تنها ذريه نوح را باقيمانده از قوم او قرار داديم .\r\nو ليكن حق مطلب اين است كه در كلام اهل سنت آن طور كه بايد حق بحث ادا نشده و آنچه سزاوار است گفته شود اين است كه : پديده نبوت اگر در مجتمع بشرى ظهور پيدا كرده است به خاطر نيازى واقعى بوده كه بشر به آن داشته و به خاطر رابطه اى حقيقى بوده كه بين\r\n\r\n","description":"","footnote":"\r\n( 1 ) پروردگارا از كافران ديارى بر روى زمين باقى مگذارد . « سوره نوح ، آيه 26 »\r\n( 2 ) تفسير قرآن العظيم ، ج 4 ، ص 427 .\r\n( 3 ) سوره هود ايه 43 .\r\n( 4 ) تنها ذريه نوح را باقى گذاشتيم . « سوره صافات ، آيه 77 »\r\n( 5 ) منظور شما اين است كه كبريايى در زمين را از ما بگيريد و به خود اختصاص دهيد . « سوره يونس ، آيه 78 »\r\n","page_name":" 386 ","page_number":386},
  {"content":"\r\nمردم و پروردگارشان برقرار بوده است و اساس و منشا اين رابطه يك حقيقت تكوينى بوده نه يك اعتبار خرافى ، براى اينكه يكى از قوانينى كه در نظام عالم هستى حكم فرما است قانون و ناموس تكميل انواع است ، ناموسى كه هر نوع از موجودات را به سوى غايت و هدف هستيش هدايت مىكند هم چنان كه قرآن كريم هم فرمود : « الَّذِي خَلَقَ فَسَوَّى وَالَّذِي قَدَّرَ فَهَدى » « 1 » و نيز فرمود : « الَّذِي أَعْطى كُلَّ شَيْءٍ خَلْقَه ثُمَّ هَدى » « 2 » .\r\n\r\n\r\nپس هر نوع از انواع موجودات عالم از آغاز تكون و وجودش به سوى كمالش حركت مىكند و رو به سوى آن هدفى دارد كه منظور از خلقتش آن هدف بوده ، هدفى كه خير و سعاد آن موجود در آن است ، نوع انسانى نيز يكى از اين انواع است و از اين ناموس كلى مستثناء نيست ، او نيز كمال و سعادتى دارد كه به سوى رسيدن به آن در حركت است و افرادش به صورت انفرادى و اجتماعى متوجه آن هدفند .\r\nو به نظر ما اين معنا ضرورى و بديهى است كه اين كمال براى انسان به تنهايى دست نمىدهد براى اينكه حوائج زندگى انسان يكى دو تا نيست و قهرا اعمالى هم كه بايد براى رفع آن حوائج انجام دهد از حد شمار بيرون است در نتيجه عقل عملى كه او را وادار مىسازد تا از هر چيزى كه امكان دارد مورد استفاده اش قرار گيرد استفاده نموده و جماد و نبات و حيوان را استخدام كند ، همين عقل عملى او را ناگزير مىكند به اينكه از اعمال غير خودش يعنى از اعمال همه همنوعان خود استفاده كند .\r\nچيزى كه هست افراد نوع بشر همه مثل همند و عقل عملى و شعور خاصى كه در اين فرد بشر هست در همه افراد نيز هست همانطور كه اين عقل و شعور ، اين فرد را وادار مىكند به اينكه از همه چيز بهره كشى كند همه افراد ديگر را نيز وادار مىكند ، و همين عقل عملى ، افراد را ناچار ساخته به اينكه اجتماعى تعاونى تشكيل دهند يعنى همه براى همه كار كنند و همه از كاركرد هم بهره مند شوند ، اين فرد از اعمال سايرين همان مقدار بهره مند شود كه سايرين از اعمال وى بهره مند مىشوند و اين به همان مقدار مسخر ديگران شود كه ديگران مسخر وى مىشوند ، هم چنان كه قرآن كريم به اين حقيقت اشاره نموده مىفرمايد : « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَرَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا » « 3 » .\r\n\r\n","description":"","footnote":"\r\n( 1 ) آن خدايى كه ( عالم را ) بيافريد و هر چه آفريد به بهترين وجه آفريد كه از آن بهتر تصور نمىشود و آن خدايى كه هر چيزى را تقدير و اندازه اى داد سپس هدايت فرمود . « سوره اعلى ، آيه 2 و 3 »\r\n( 2 ) آن خدايى كه خلقت هر چيزى را بداد و سپس هدايت كرد . « سوره طه ، آيه 50 »\r\n( 3 ) ما معيشت آنان را در زندگى دنيا بين آنان تقسيم كرده و بعضى را به درجات ما فوق بعضى ديگر رسانديم تا يكديگر را مسخر كنند . « سوره زخرف ، آيه 32 »\r\n","page_name":" 387 ","page_number":387},
  {"content":"\r\nو اينكه گفتيم بناى زندگى بشر بر اساس اجتماع تعاونى است ، وضعى است اضطرارى و اجتناب ناپذير ، يعنى وضعى است كه حاجت زندگى از يك سو و نيرومندى رقيبان از سوى ديگر براى انسان پديد آورده . پس اگر انسان مدنى و تعاونى است در حقيقت به طبع ثانوى چنين است نه به طبع اولى زيرا طبع اولى انسان اين است كه از هر چيزى كه مىتواند انتفاع ببرد استفاده كند حتى دسترنج همنوع خود را به زور از دست او بربايد و شاهد اينكه طبع اولى انسان چنين طبعى است كه در هر زمان فردى از اين نوع قوى شد و از ديگران بى نياز گرديد و ديگران در برابر او ضعيف شدند به حقوق آنان تجاوز مىكند و حتى ديگران را برده خود ساخته و استثمارشان مىكند يعنى از خدمات آنها استفاده مىكند بدون اينكه عوض آن را به ايشان بپردازد ، قرآن كريم نيز به اين حقيقت اشاره نموده و فرموده است : « إِنَّ الإِنْسانَ لَظَلُومٌ كَفَّارٌ » « 1 » و نيز فرموده : « إِنَّ الإِنْسانَ لَيَطْغى أَنْ رَآه اسْتَغْنى إِنَّ إِلى رَبِّكَ الرُّجْعى » « 2 » .\r\n\r\n\r\nاين نيز بديهى و مسلم است كه اجتماع تعاونى در بين افراد وقتى حاصل شده و بطور كامل تحقق مىيابد كه قوانينى در بين افراد بشر حكومت كند و وقتى چنين قوانينى در بشر زنده و نافذ مىماند كه افرادى آن قوانين را حفظ كنند ، و اين حقيقتى است كه سيره مستمره نوع بشر شاهد صدق و درستى آن است و هيچ مجتمعى از مجتمعات بشرى چه كامل و چه ناقص ، چه متمدن و چه منحط نبوده و نيست مگر آنكه رسوم و سنتهايى در آن حاكم و جارى است حال يا به جريانى كلى و يا به جريانى اكثرى ، يعنى يا كل افراد مجتمع به آن سنتها عمل مىكنند و يا اكثر افراد آن ، كه بهترين شاهد درستى اين ادعا تاريخ گذشته بشر و مشاهده و تجربه است .\r\nو اين رسوم و سنتها ، كه توى خواننده مىتوانى نام آنها را قوانين بگذارى مواد و قضايايى فكرى هستند كه از فكر بشر سرچشمه گرفته‌اند و افراد متفكر ، اعمال مردم مجتمع را با آن قوانين تطبيق كرده‌اند حال يا تطبيقى كلى و يا اكثرى ، كه اگر اعمال مطابق اين قوانين جريان يابد سعادت مجتمع يا بطور حقيقى و قطعى و يا بطور ظنى و خيالى تامين مىشود ، پس به هر حال ، قوانين عبارتند از : امورى كه بين مرحله كمال بشر و مرحله نقص او فاصله شده‌اند ، بين انسان اولى كه تازه در روى زمين قدم نهاده ، و انسانى كه وارد زندگى شده و در صراط استكمال قرار گرفته و اين قوانين او را به سوى هدف نهايى وجودش راهنمايى مىكند » دقت\r\n\r\n","description":"","footnote":"\r\n( 1 ) انسان محققا موجودى است ستمكار و كفرانگر . « سوره ابراهيم ، آيه 34 »\r\n( 2 ) انسان محققا چنين است كه هر گاه خود را بى نياز احساس كند طغيان مىكند ، در حالى كه بازگشتش به سوى پروردگار تو است . « سوره علق ، آيه 8 »\r\n","page_name":" 388 ","page_number":388},
  {"content":"\r\nبفرماييد «\r\n\r\n\r\nحال كه معناى قانون معلوم شد ، اين معنا نيز در جاى خود مسلم شده كه خداى تعالى بر حسب عنايتش ، بر خود واجب كرده كه بشر را به سوى سعادت حيات و كمال وجودش هدايت كند همانطور كه هر موجود از انواع موجودات ديگر را هدايت كرده و همانطور كه بشر را به عنايتش از طريق خلقت - يعنى جهازاتى كه بشر را به آن مجهز نموده - و فطرت به سوى خير و سعادتش هدايت نموده و در نتيجه بشر از اين دو طريق نفع و خير خود را از زيان و شر و سعادتش را از شقاوت تشخيص مىدهد و قرآن كريم در اين باره فرموده : « وَنَفْسٍ وَما سَوَّاها فَأَلْهَمَها فُجُورَها وَتَقْواها قَدْ أَفْلَحَ مَنْ زَكَّاها وَقَدْ خابَ مَنْ دَسَّاها » « 1 » .\r\nهمچنين واجب است او را به عنايت خود به سوى اصول و قوانينى اعتقادى و عملى هدايت كند تا به وسيله تطبيق دادن شؤون زندگيش بر آن اصول به سعادت و كمال خود برسد زيرا عنايت الهى ايجاب مىكند هر موجودى را از طريقى كه مناسب با وجود او باشد هدايت كند .\r\nمثلا نوع وجودى زنبور عسل ، نوعى است كه تنها از راه هدايت تكوينى به كمال لايق خود مىرسد ولى نوع بشر نوع وجودى است كه تنها با هدايت تكوينى به كمال و سعادتش دست نمىيابد و بايد كه از راه هدايت تشريع و به وسيله قانون نيز هدايت شود .\r\nآرى براى هدايت بشر اين كافى نيست كه تنها او را مجهز به عقل كند ، - البته منظور از عقل در اينجا عقل عملى است ، كه تشخيص دهنده كارهاى نيك از بد است - چون همانطور كه قبلا گفتيم همين عقل است كه بشر را وادار مىسازد به استخدام و بهره كشى از ديگران ، و همين عقل است كه اختلاف را در بشر پديد مىآورد ، و از محالات است كه قواى فعال انسان دو تا فعل متقابل را كه دو اثر متناقض دارند انجام دهند ، علاوه بر اين ، متخلفين از سنن اجتماعى هر جامعه ، و قانونشكنان هر مجتمع ، همه از عقلاء و مجهز به جهاز عقل هستند ، و به انگيزه بهره مندى از سرمايه عقل است كه مىخواهند ديگران را بدوشند .\r\nپس روشن شد كه در خصوص بشر بايد طريق ديگرى غير از طريق تفكر و تعقل براى تعليم راه حق و طريق كمال و سعادت بوده باشد و آن طريق وحى است كه خود نوعى تكليم الهى است ، و خداى تعالى با بشر - البته به وسيله فردى كه در حقيقت نماينده بشر است - سخن مىگويد ، و دستوراتى عملى و اعتقادى به او مىآموزد كه به كار بستن آن دستورات وى را در\r\n\r\n","description":"","footnote":"\r\n( 1 ) قسم به نفس و آنكه او را نيكو بيافريد و به او خير و شرش را الهام كرد كه هر كس نفس ناطقه خود را از گناه و بدكارى پاك و منزه سازد به يقين رستگار خواهد بود . « سوره شمس ، آيات 7 - 10 »\r\n","page_name":" 389 ","page_number":389},
  {"content":"\r\nزندگى دنيوى و اخرويش رستگار كند .\r\n\r\n\r\nو اگر اشكال كنى كه چه فرقى بين بود و نبود وحى و دستورات الهى هست با اينكه مىبينيم دستورات الهى فايده اى بيش از آنچه عقل حكم كرده و اثر بخشيده نداشته است و عالم انسانى تسليم شرايع انبياء نگشته همانطور كه تسليم حكم عقل نگرديده است و خلاصه بشريت نه در برابر احكام عقل خاضع و تسليم شد و نه در برابر احكام شرع ، نه به نداى عقل گوش داد و نه به نداى شرع ، پس وحى آسمانى با اينكه نتوانست مجتمع بشرى را اداره نموده او را به صراط حق بيندازد چه احتياجى به وجود آن هست ؟\r\nدر پاسخ مىگوييم : اين بحث دو جهت دارد ، يكى اينكه خداى تعالى چه بايد بكند ؟ و ديگرى اينكه بشر چه كرده است ؟ از جهت اول گفتيم بر عنايت الهى واجب است كه مجتمع بشرى را به سوى تعاليمى كه مايه سعادت او است و او را به كمال لايقش مىرساند هدايت كند ، و اين همان هدايت به طريق وحى است كه در اين مرحله عقل به تنهايى كافى نيست ، و خداى تعالى نمىبايد تنها به دادن عقل به بشر اكتفاء كند . و جهت دوم بحث اين است كه بشر در مقابل اين دو نعمت بزرگ يعنى نعمت عقل كه پيامبر باطن است و نعمت شرع كه عقل خارج است چه عكس العملى از خود نشان داده ، و ما در اين جهت بحثى نداريم ، بحث ما تنها در جهت اول است ، و وقتى معلوم شد كه بر عنايت الهى لازم است كه انبيايى بفرستد و از طريق وحى بشر را هدايت كند ، جارى نشدن تعاليم انسان ساز انبياء در بين مردم ، مگر در بين افراد محدود ضررى به بحث ما نمىزند و وجهه بحث و نتيجه آن را تغيير نمىدهد ، ( پس همانطور كه به خاطر عمل نكردن بشر به دستورات عقلى نمىشود گفت چرا خدا به بشر عقل داده ، عمل نكردن او به دستورات شرع نيز كار خداى تعالى را در فرستادن انبياء لغو نمىكند ) هم چنان كه نرسيدن بسيارى از افراد حيوانات و گياهان به آن غايت و كمالى كه نوع آنها براى رسيدن به آن خلق شده‌اند باعث نمىشود كه بگوييم : چرا خدا اين حيوان را كه قبل از رسيدنش به كمال قرار بود بميرد و فاسد شود خلق كرد ، با اينكه او مىدانست كه اين فرد ، به حد بلوغ نمىرسد و عمر طبيعى خود را نمىكند ؟\r\nو كوتاه سخن اينكه طريق نبوت چيزى است كه در تربيت نوع بشر نظر به عنايت الهى چاره اى از آن نيست ( بلكه اين عقل خود ما است كه حكم مىكند به اينكه بايد خداى تعالى بشر را از طريق وحى تربيت كند و گرنه العياذ به اللَّه خدايى بيهوده كار خواهد بود ، هر چند همين عقل ما در مرحله عمل به اين حكم خود يعنى به دستورات وحى عمل نكند ، و حتى به ساير احكامى كه خود در آن مستقل است عمل ننمايد . ) آرى عقل حكم مىكند به اينكه اگر خداى\r\n","description":"","footnote":"","page_name":" 390 ","page_number":390},
  {"content":"\r\nتعالى بشر را از راه وحى هدايت و تربيت نكند حجتش بر بشر تمام نمىشود ، و نمىتواند در قيامت اعتراض كند كه مگر من به تو عقل نداده بودم ، زيرا وظيفه و كار عقل كار ديگرى است ، عقل كارش اين است كه بشر را دعوت كند به سوى هر چيزى كه خير و صلاحش در آن است ، حتى اگر گاهى او را دعوت مىكند به چيزى كه صلاح نوع او در آن است ، نه صلاح شخص او ، در حقيقت باز او را به صلاح شخصش دعوت كرده ، چون صلاح نوع نيز صلاح شخص است ، در اين بحث دقت بيشترى به كار ببريد و به خوبى در مضمون آيه زير تدبير بفرماييد : « إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَالنَّبِيِّينَ مِنْ بَعْدِه وَأَوْحَيْنا إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ وَعِيسى وَأَيُّوبَ وَيُونُسَ وَهارُونَ وَسُلَيْمانَ وَآتَيْنا داوُدَ زَبُوراً وَرُسُلًا قَدْ قَصَصْناهُمْ عَلَيْكَ مِنْ قَبْلُ وَرُسُلًا لَمْ نَقْصُصْهُمْ عَلَيْكَ وَكَلَّمَ اللَّه مُوسى تَكْلِيماً رُسُلًا مُبَشِّرِينَ وَمُنْذِرِينَ لِئَلَّا يَكُونَ لِلنَّاسِ عَلَى اللَّه حُجَّةٌ بَعْدَ الرُّسُلِ وَكانَ اللَّه عَزِيزاً حَكِيماً » « 1 » .\r\n\r\n\r\nپس در عنايت خداى تعالى واجب است كه بر مجتمع بشرى ، دينى نازل كند كه به آن بگروند و شريعت و طريقه اى بفرستد كه آن را راه زندگى اجتماعى خود قرار دهند ، دينى كه اختصاص به يك قوم نداشته باشد ، و ديگران آن را متروك نگذارند ، بلكه جهانى و همگانى باشد لازمه اين بيان اين است كه اولين دينى كه بر بشر نازل كرده چنين دينى باشد يعنى شريعتى عمومى و فراگير باشد .\r\nو اتفاقا اينطور هم بوده ، چون خداى عز و جل فرموده : « كانَ النَّاسُ أُمَّةً واحِدَةً فَبَعَثَ اللَّه النَّبِيِّينَ مُبَشِّرِينَ وَمُنْذِرِينَ وَأَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيه » « 2 » ، كه اين آيه شريفه بيان مىكند : مردم در آغاز پيدايش خود در همان اولين روزى كه خلق شدند و شروع به افزودن تعداد و نفرات خود كردند بر طبق فطرت ساده خود زندگى مىكردند ، و\r\n\r\n","description":"","footnote":"\r\n( 1 ) ما به تو وحى كرديم هم چنان كه به نوح و انبياء بعد از او وحى كرديم و به ابراهيم و اسماعيل و اسحاق و يعقوب و اسباط و عيسى و أيوب و يونس و هارون و سليمان وحى كرديم ، و به داوود زبور را داديم و رسولانى گسيل داشتيم كه شرح حال آنان را برايت گفته‌ايم ، و رسولانى نيز فرستاده‌ايم كه شرح حالشان را برايت نگفته‌ايم و خدا با موسى به طريقى ناگفتنى تكلم كرد در حالى كه اينها همه فرستادگانى بشارت ده و بيمرسان بودند تا ديگر بعد از اين همه رسول ، مردم - در قيامت - حجتى عليه خدا نداشته باشند ، و خدا مقتدرى شكست ناپذير و حكيمى على الاطلاق است . « سوره نساء ، آيات 163 - 165 »\r\n( 2 ) مردم همه يك امت بودند ، پس آن گاه خداى تعالى انبياء را كه بشارت ده و بيمرسان بودند مبعوث كرد ، و با آنان كتاب را به حق نازل فرمود تا در بين مردم در آنچه اختلاف دارند حكم كنند . « سوره بقره ، آيه 213 »\r\n","page_name":" 391 ","page_number":391},
  {"content":"\r\nهيچ اختلافى در بينشان نبود ، بعدها به تدريج اختلافات و منازعات بر سر امتيازات زندگى در بينشان پيدا شد ، و خداى تعالى براى رفع آن اختلافات انبياء را مبعوث كرد ، و شريعت و كتابى به آنان داد تا بين آنان در هر اختلافى كه دارند حكم كنند و ماده خصومت و نزاع را ريشه كن نمايند .\r\nآن گاه در ضمن منتهايى كه بر محمد خاتم النبيين ( ص ) نهاده مىفرمايد : « شَرَعَ لَكُمْ مِنَ الدِّينِ ما وَصَّى بِه نُوحاً وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى » « 1 » و مقام منتگذارى اقتضا دارد كه شرايع الهى نازل شده بر كل بشر ، همين شرايع باشد كه فرمود : به تو وحى كرديم نه چيز ديگر ، و اولين شريعتى كه نام برده شريعت نوح بوده و اگر شريعت نوح براى عموم بشر نمىبود بلكه مختص به مردم زمان آن حضرت بود يكى از اين دو محذور پيش مىآمد : يا اينكه پيغمبر ديگرى داراى شريعت براى غير قوم نوح وجود داشته ، كه بايد در آيه شريفه آن را ذكر مىكرد كه نكرده ، نه در اين آيه و نه در هيچ جاى ديگر قرآن ، و يا اينكه خداى سبحان غير قوم نوح ، اقوامى كه در زمان آن جناب بودند و بعد از آن جناب تا مدتها مىآمده و مىرفته‌اند مهمل گذاشته و آنان را هدايت ننموده است ، و هيچ يك از اين دو محذور را نمىتوان ملتزم شد .\r\nپس معلوم شد كه نبوت نوح ( ع ) عمومى بوده و آن جناب كتابى داشته كه مشتمل بر شريعتى رافع اختلاف بوده ، و نيز معلوم شد كه كتاب او اولين كتاب آسمانى و مشتمل بر شريعت بوده و همچنين معلوم شد مراد از اينكه در آيه سابق فرمود : « و با آنان كتاب را به حق نازل كرد تا در بين مردم در آنچه اختلاف مىكنند حكم نمايند » همين كتاب نوح ( ع ) و يا كتاب غير او از ساير انبياء اولوا العزم يعنى ابراهيم و موسى و عيسى و محمد ( ص ) است .\r\nو نيز روشن گرديد كه آنچه از روايات دلالت دارد بر اينكه نبوت آن جناب عمومى نبوده از آنجا كه رواياتى است مخالف با قرآن كريم مردود است ، در حالى كه رواياتى ديگر صريح در عموميت نبوت آن جناب است ، در حديث حضرت رضا ( ع ) آمده كه اولوا العزم از انبياء پنج نفر بودند كه هر يك شريعتى جداگانه و كتابى على حده داشتند ، و نبوتشان عمومى و فراگير بوده ، حتى انبياء غير خود آن حضرات نيز مامور به عمل به شريعت آنان\r\n\r\n","description":"","footnote":"\r\n( 1 ) خدا براى شما مسلمين از دين ، همان را تشريع كرد كه به نوح توصيه نمود ، و به سوى تو نيز همان را وحى كرديم و به ابراهيم و موسى و عيسى هم آن را توصيه نموديم . « سوره شورى ، آيه 13 »\r\n","page_name":" 392 ","page_number":392},
  {"content":"\r\nبودند ، تا چه رسد به غير انبياء ، و اين حديث در تفسير آيه شريفه « كانَ النَّاسُ أُمَّةً واحِدَةً » « 1 » در جلد دوم اين كتاب گذشت .\r\n\r\n7 - آيا طوفان نوح همه كره زمين را فرا گرفت ؟\r\nجواب از اين سؤال در فصل سابق داده شد ، براى اينكه وقتى ثابت شد كه دعوت آن جناب عمومى بوده ، قهرا بايد عذاب نازل شده نيز عموم بشر را فرا گرفته باشد و اين خود قرينه خوبى است بر اينكه مراد از ساير آياتى كه به ظاهرش دلالت بر عموم دارد همين معنا است ، مانند آيه اى كه دعاى نوح ( ع ) را حكايت نموده و مىفرمايد : « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً » « 2 » ، و آيه اى كه باز گفتار آن جناب را حكايت نموده مىفرمايد : * ( « لا عاصِمَ الْيَوْمَ مِنْ أَمْرِ اللَّه إِلَّا مَنْ رَحِمَ » ) * « 3 » ، و آيه شريفه « وَجَعَلْنا ذُرِّيَّتَه هُمُ الْباقِينَ » « 4 » .\r\nو از شواهدى كه در كلام خداى تعالى بر عموميت طوفان شهادت مىدهد اين است كه در دو جا از كلام مجيدش فرموده كه : به نوح دستور داديم تا از هر نوع حيوان نر و ماده اى يك جفت داخل كشتى كند ، چون واضح است كه اگر طوفان اختصاص به يك ناحيه از زمين داشت مثلا مختص به سرزمين عراق بود - كه بعضى « 5 » گفته‌اند - احتياج نبود كه از تمامى حيوانات يك جفت سوار كشتى كند ، زيرا فرضا اگر حيوانات عراق منقرض مىشدند در نواحى ديگر زمين وجود داشتند .\r\n\r\n\r\nبعضى « 6 » اين احتمال را اختيار كرده‌اند كه طوفان مخصوص سرزمين قوم نوح بوده .\r\nصاحب تفسير المنار در تفسير « 7 » خود گفته : اما اينكه خداى تعالى بعد از ذكر نجات نوح ( ع ) و اهلش فرموده : « وَجَعَلْنا ذُرِّيَّتَه هُمُ الْباقِينَ » و باقيماندگان بعد از طوفان را منحصر در ذريه آن جناب نموده ممكن است منظور از آن ، انحصارى اضافى و نسبى باشد ، و معنايش اين باشد كه از قوم آن جناب تنها ذريه اش را باقى گذاشتيم نه از كل ساكنان زمين .\r\n\r\n","description":"","footnote":"\r\n( 1 ) سوره بقره ، آيه 213 .\r\n( 2 ) سوره نوح ، آيه 26 .\r\n( 3 ) سوره هود ، آيه 43 .\r\n( 4 ) تنها ذريه نوح را بر روى زمين باقى گذاشتيم . « سوره صافات ، آيه 77 »\r\n( 5 ) تفسير المنار ، ج 12 ، ص 105 ، ط بيروت .\r\n( 6 و 7 ) تفسير المنار ، ج 12 ، ص 106 و 107 ، ط بيروت .\r\n","page_name":" 393 ","page_number":393},
  {"content":"\r\nو اما اينكه آن جناب از خداى تعالى خواست كه ديارى از كافران را بر روى زمين باقى نگذارد عبارتى كه از آن جناب حكايت شده صريح در اين معنا نيست كه منظورش از كلمه « أرض » همه كره زمين است ، چون معروف از كلام انبياء و اقوام و همچنين از اخبارى كه تاريخ از آنان حكايت مىكند اين است كه منظورشان از كلمه « أرض » - هر جا كه ذكر شده باشد - سرزمين خود آنان يعنى خصوص وطن آنان است ، مثل آيه زير كه در حكايت خطاب فرعون به موسى مىفرمايد : « وَتَكُونَ لَكُمَا الْكِبْرِياءُ فِي الأَرْضِ » « 1 » كه منظورش از زمين ، كره زمين نيست بلكه سرزمين مصر است ، و آيه شريفه « وَإِنْ كادُوا لَيَسْتَفِزُّونَكَ مِنَ الأَرْضِ لِيُخْرِجُوكَ مِنْها » « 2 » ، كه در اينجا نيز منظور از كلمه « ارض » خصوص وطن رسول خدا ( ص ) يعنى شهر مكه است ، و آيه شريفه « وَقَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الأَرْضِ مَرَّتَيْنِ » « 3 » كه منظور از كلمه « ارض » سرزمينى است كه در آنجا موطن كردند و شواهد بر اين گفتار بسيار است .\r\nو ليكن ظواهر آيات با كمك قرائن و تقليدهايى كه از يهود و نصاراى قديم به ارث مانده دلالت دارد بر اينكه در دوران نوح روى كره زمين غير از نقطه اى كه قوم نوح بودند ، هيچ نقطه ديگرى مسكونى نبوده و جمعيت بشر منحصر بودند در همان قوم نوح كه آنها هم در حادثه طوفان هلاك شدند و بعد از آن حادثه به جز ذريه آن جناب كسى نماند و اين احتمال اقتضاء دارد كه طوفان تنها در قطعه زمينى واقع شده باشد كه نوح و قومش - و يا به عبارت ديگر كل بشر - در آن قطعه زندگى مىكرده‌اند و طوفان همه آن بقعه را از كوهستان و دشتش فرا گرفته باشد نه همه كره زمين را ، مگر آنكه احتمال ديگرى دهيم و بگوييم اصلا در آن روز كه قريب العهد به آغاز پيدايش زمين و بشر بوده از كره زمين تنها همان سرزمين نوح و قومش خشك و مسكونى بوده و ما بقى هنوز از زير آب بيرون نيامده بوده ، و علماى زمينشناس و ژئولوژيستها نيز مىگويند :\r\nزمين در روزگارى كه از كره خورشيد جدا شد كره اى آتشين و ملتهب بود و به تدريج سرد شده و به صورت كره اى آبى در آمد ، كره اى كه همه اطرافش را آب فرا گرفته بود و سپس به تدريج\r\n\r\n","description":"","footnote":"\r\n( 1 ) شما دو تن در پى آنيد كه سرورى در زمين را به دست آوريد . « سوره يونس ، آيه 78 » .\r\n( 2 ) محققا مىخواستند تو را به تنگ آورند تا از اين سرزمين بيرونت كنند . « سوره بنى اسرائيل ، آيه 76 »\r\n( 3 ) ما به بنى اسرائيل وحيى حتمى كرديم كه محققا دو نوبت در زمين فساد خواهيد كرد . « سوره بنى اسرائيل ، آيه 4 »\r\n","page_name":" 394 ","page_number":394},
  {"content":"\r\nنقاط خشكى از زير آب بيرون آمد .\r\nصاحب المنار سپس اضافه مىكند به استدلالى كه بعضى از اهل نظر بر عموميت طوفان كرده و گفته‌اند : دليل بر اين معنا اين است كه ما فسيل و اسكلتهاى سنگ شده ماهيانى را در بالاى كوه ها يافته‌ايم و معلوم است كه ماهى بالاى كوه زندگى مىكرده پس حتما در روزگارى زندگى مىكرده كه بالاى كوه ها نيز زير آب قرار داشته و اين كافى است به اينكه يك بار كوه ها در زير آب قرار گرفته باشند .\r\nآن گاه سخن اين اهل نظر را رد نموده و گفته است پيدا شدن صدفها و حيوانات دريايى در بالاى قله كوه ها دليل بر اين نمىشود كه از آثار باقيمانده از طوفان نوح است بلكه آنچه به ذهن نزديكتر است اين است كه گفتيم قلل جبال و همچنين ساير نقاط كره زمين در زير آب درست شده و تكون يافته است زيرا بالا رفتن آب براى چند روز از كوه ها كافى نيست در اينكه حيوانات زنده اى در بالاى قلل جبال بميرند و فسيل شوند .\r\nآن گاه در آخر گفتارش كلامى دارد كه خلاصه اش اين است كه اين مسائل تاريخى و باستانى از اهداف و مقاصد قرآن نيست و به همين جهت قرآن كريم آن را بطور صريح و قاطع بيان نكرده ما هم كه در اين باره اظهار نظرى كرديم تنها گفتيم از ظاهر نصوص چنين بر مىآيد نه اينكه خواسته باشيم اعتقاد دينى خود را اظهار نماييم و يا نتيجه بحث را به عنوان يك عقيده قطعى دينى بپذيريم ، بنا بر اين اگر در فن ژئولوژى خلاف اين نتيجه ثابت شده باشد ضررى به حال ما ندارد براى اينكه هيچ نص قطعى ، بحث ما را نقض نمىكند . « 1 »\r\n\r\n\r\nمؤلف : اما اينكه آيات را تاويل كرده و حصر را در آنها اضافه گرفته مرتكب تقييدى شده كه هيچ دليلى بر اين تقييد دلالت نمىكند و اما اينكه در رد استدلال بر وجود فسيل حيوانات در بالاى قله كوه ها گفته : اين معنا دليل نمىشود بر اينكه طوفان نوح جهانى بوده ، زيرا طوفان براى چند صباحى قلل جبال را فرا گرفته و اين مدت كوتاه كافى نيست در اينكه حيواناتى در آن بلنديها بميرند و فسيل شوند ، در پاسخش مىگوييم كه ممكن است امواج طوفان اين فسيلها را كه قبلا در دريا مرده و به صورت فسيل شده بودند به بالاى كوه ها آورده باشد و اين احتمال در باره طوفانى آن چنان عظيم كه همه كره زمين و قلل جبال را فرا گرفته باشد احتمال بعيدى نيست .\r\nو بعد از همه اين حرفها ، صاحب المنار به اين معنا توجه نكرده كه آيات داستان نوح\r\n\r\n","description":"","footnote":"\r\n( 1 ) تفسير المنار ، ج 12 ، ص 106 .\r\n","page_name":" 395 ","page_number":395},
  {"content":"\r\n( ع ) صراحت دارد بر اينكه آن جناب مامور شده بود تا از تمامى حيوانات موجود در زمين يك جفت نر و ماده داخل كشتى كند و اين خود صريح و يا مثل صريح است بر اينكه طوفان تمامى سطح كره زمين را كه به صورت خشك و مسكونى بوده و يا قسمت معظم آن را كه به منزله همه آن بوده فرا گرفته است .\r\nپس مطلب اين است كه از ظاهر قرآن كريم - آن هم ظهورى كه قابل انكار نيست - بر مىآيد كه طوفان نوح تمامى كره زمين را فرا گرفته و آنچه از جنس بشر بر روى زمين بوده همه غرق شده‌اند مگر آن عده اى كه در كشتى بوده و نجات يافتند ، و هيچ دليل قطعى كه اين ظهور را از آيات بگيرد وجود ندارد .\r\nو در سابق از دوست فاضلم آقاى دكتر سحابى كه در فن ژئولوژى ، استاد دانشگاه تهرانند در خواست كرده بودم مرا از نتيجه بحثهاى ژئولوژى كه پيرامون اين طوفان جهانى شده آگاه سازد تا اگر نظريه ما را و آنچه كه ما از ظاهر قرآن كريم استفاده كرده‌ايم را به وجه كلى تاييد مىكند در اين جا نقل كنيم ايشان نيز جوابى برايم فرستادند كه ما آن را در طى چند فصل بطور مفصل ايراد مىكنيم\r\n:\r\n\r\n\r\n1 - سرزمينهاى رسوبى :\r\nدر علم ژئولوژى اصطلاح « اراضى رسوبى » به طبقاتى از زمين اطلاق مىشود كه رسوبات آبهاى جارى بر روى زمين آنها را پديد آورده مانند دره ها و مسيلها - سيل راهها - كه پوشيده از شن و ماسه مىباشند .\r\nعلامت رسوبى بودن زمين انباشته شدن سنگ و ريگهاى مدور و كروى شكل بر روى هم است كه اين سنگها در آغاز قطعاتى دندانه دار و از هر طرف داراى لبه هاى تيز بوده كه در اثر حركت در بستر رودخانه ها و اصطكاك با سنگهاى اطراف ، لبه هاى تيزش سائيده شده و گرد و مدور شده‌اند و آب همه آنها را به نقطه اى دور يا نزديك حمل كرده كه فشارش در آن نقطه كاهش يافته و اين سنگها و ريگها در آنجا روى هم انباشته شده‌اند .\r\nو اين اراضى رسوبى مختص به دره ها نيست بلكه غالب سرزمينهاى خاكى نيز از اين راه تكون يافته‌اند يعنى از ته نشين شدن سيلهاى گلآلود پديد آمده‌اند ، در حقيقت اينها ريگهاى بسيار ريزى است كه از سائيده شدن سنگها با آب سيل مخلوط شده و چون سبك وزن بوده با آب راه افتاده و در نقطه اى روى هم انباشته شده است .\r\nدليل اين معنا هم اين است كه مىبينيم اراضى رسوبى از طبقات مختلفى از ريگ و خاك پوشيده شده در حالى كه ترتيب و نظمى در اين طبقات به چشم نمىخورد و علت اين بى نظمى اين است كه اولا اين طبقات در يك زمان درست نشده و ثانيا مسير سيلها و آبها\r\n","description":"","footnote":"","page_name":" 396 ","page_number":396},
  {"content":"\r\nهميشه در يك نقطه نبوده و شدت جريان نيز هميشه به يك اندازه نبوده در زمانهاى مختلف نيز ، هم مسير تغيير مىكرده و هم شدت جريان بوده است .\r\nبا اين بيان روشن مىشود كه اراضى رسوبى در زمانهاى قديم مجراى سيلهاى مهيب بوده هر چند كه امروز در نقطه بلندى واقع شده باشد و نهر و رودخانه اى از آن عبور نكند . و اين اراضى كه از جريان آبهاى بسيار زياد و برخاستن سيلهاى مهيب در آنها حكايت مىكند در اغلب نقاط زمين و از آن جمله اغلب نقاط ايران از قبيل تهران و قزوين و سمنان و سبزوار و يزد و تبريز و كرمان و شيراز و غير اينها يافت مىشود و بعضى از آنها در مركز بين النهرين و جنوب آن و در ما وراء النهر و صحراى شام و در هند و جنوب فرانسه و ناحيه شرقى چين و اكثر نقاط آمريكا يافت شده ، و ضخامت اين طبقه رسوبى در بعضى از نقاط به صدها متر مىرسد هم چنان كه در زمين تهران متجاوز از چهارصد متر است .\r\nو اين بيان دو نتيجه را دست مىدهد يكى اينكه سطح زمين در عهدى نه چندان دور ( كه توضيحش خواهد آمد ) مجراى سيلهاى مهيب و عظيمى بوده كه چه بسا معظم نقاط روى زمين را پوشانده است .\r\nنتيجه دوم اينكه طغيان و طوفان آب - از نظر ضخامت قشر رسوبى در بعضى از اماكن - نه در يك نوبت بوده و نه در يك سال و چند سال ، بلكه اين حوادث بطور دائم و مكرر در طول صدها سال بوده در هر نوبتى كه طوفانى رخ مىداده يا سيلى برمىخاسته يك طبقه رسوبى در محل پديد مىآمده و چون حادثه تمام و فروكش مىشده طبقه اى از خاك روى آن طبقه رسوبى را مىپوشانده باز اگر سيل و طوفانى برخاسته روى آن طبقه خاكى طبقه اى رسوبى به جاى نهاده ، و همين طور . و نيز اين نتيجه به دست آمد كه اختلاف طبقات رسوبى در خردى و درشتى ريگهايش به ما مىفهماند كه سيلها و طوفانها از نظر شدت و ضعف مختلف بوده‌اند .\r\n2 - عامل پيدايش قشرها و طبقات ژئولوژى ، همان طبقات رسوبى بوده‌اند :\r\nطبقات رسوبى عادتا بايد به شكل افقى پديد آيند چون ( وقتى سيلى برخاست در نقطه اى كه از حركت باز مىماند مواد غير آبى خود را در آنجا ته نشين كرده و طبقه اى افقى از رسوب پديد مىآورد ) ليكن گاهى مىشود كه اجزاى متراكم رسوبى در تحت فشارهاى بسيار شديد ، فشارى كه يا از سمت بالا بر او وارد مىآورد ( مانند آبشارهاى بزرگ ) و يا در اثر عوامل درونى زمين از پايين بر آن وارد مىشود به تدريج از شكل افقى درآمده و دائره شكل مىشود البته چنين چيزى در زمانهاى كوتاه رخ نمىدهد بلكه وقتى ممكن است رخ دهد كه ميليونها سال ادامه يابد . و پيدايش كوه ها و سلسله جبال به هم پيوسته اى كه مىبينيم بعضى بر بالاى بعضى ديگر قرار\r\n","description":"","footnote":"","page_name":" 397 ","page_number":397},
  {"content":"\r\nگرفته‌اند و قله بعضى از آن سلسله سر از زير آب درياها در آورده ، و كوهستانها را تشكيل داده‌اند در اثر گذشت سالهايى بس طولانى بوده است .\r\nو ما از اين مطلب نتيجه مىگيريم كه آنچه طبقات رسوبى افقى شكل در روى زمين هست تازه ترين پديده هاى كره زمين است و دلائل فنى موجود نيز دلالت مىكند بر اينكه عمر اين طبقات از ده الى پانزده هزار سال قبل از عصر حاضر تجاوز نمىكند . « 1 »\r\n\r\n3 - توسعه و گسترش درياها به علت سرازير شدن سيلابها به طرف آنها :\r\nپيدايش قشرهاى رسوبى جديد باعث شد كه بيشتر درياها توسعه يافته و زمينهاى اطراف خود را فرا بگيرد ، و آب درياها بالا آمده بيشتر سواحل خود را بپوشاند و نقاط بلندى كه در سواحل بوده را از همه اطراف و يا بيشتر اطرافش محاصره نموده آن نقطه مرتفع را به صورت « جزيره و يا شبه جزيره » در آورد .\r\nيكى از نمونه هاى اين جريان سرزمين بريتانيا است كه قبلا به قاره اروپا متصل بوده و بعدها در اثر اين جريان از آن قاره جدا شده و بين آن و فرانسه را آب فراگرفته است ، و نمونه ديگرش دو قاره اروپا و آفريقا است كه به وسيله صحرايى به يكديگر متصل بودند ، صحرا و سرزمينى كه اروپا را از ناحيه جنوبش و آفريقا را از ناحيه شمالش به يكديگر متصل مىكرده ولى بعدها در اثر همين جريان يعنى بالا آمدن آب مديترانه ، آن سرزمين خشك زير آب رفته و دو قاره اروپا و آفريقا از يكديگر جدا شدند ، و نيز در طرف شمال شرقى مديترانه و يا جنوب شرقى اروپا ، شبه جزيره ايتاليا و جزيره « صقليه » و « سردينيا » و در سمت جنوب مديترانه شبه جزيره تونس و جزايرى ( كوچك و بزرگ ) پديد آمد . و نمونه ديگرش جزائر اندونزى است كه از ناحيه « جاوه » و « سوماترا » به جزائر جنوبى ژاپن متصل است و نيز قاره آسيا كه از ناحيه جنوب به آن سرزمين متصل بوده و در اثر بالا آمدن اقيانوس هند همه اين سرزمين زير آب رفته و نقاط بلندترش به صورت جزائرى خشك مانده ، همه اين تحولات در دورانى واقع شده كه گفتيم آب درياها بالا آمده كه آن دوران همان دوران وقوع طوفان است . و نمونه چهارمش آمريكاى شمالى است كه قبلا به شمال اروپا اتصال داشته اما بعد از حادثه طوفان و بالا آمدن آب درياها از اروپا جدا شده است .\r\n\r\n","description":"","footnote":"\r\n( 1 ) بله دانشمندان اين فن ، بعضى از طبقات رسوبى كناره بالتيك و ساير مناطق نيمكره شمالى را استثناء كرده و گفته‌اند كه اينها در عين افقى بودن ، به خاطر جهاتى كه در محل خود ذكر شده مربوط است به قديمترين عهد ژئولوژى زمين .\r\n","page_name":" 398 ","page_number":398},
  {"content":"\r\nحركات و تحولات داخلى زمين نيز آثار بسزايى در به راه افتادن آبها و مستقر شدن آن در نقاط گودتر زمين داشته و لذا مىبينيم بعضى از نقاط زمين كه در دوران « استيلاى طوفان بر زمين » ، دورانى كه بيشتر نقاط زمين به صورت درياچه و دريا درآمد ، در زير آب قرار داشته كه رفته رفته آب آن به جاهاى ديگر منتقل شده و آن نقطه خشك شده است ، يكى از نمونه هاى اين جريان همان جنوب سرزمين خوزستان است كه در سابق در زير آب قرار داشته و درياى خليج فارس از آنها به وجود آمده . « 1 »\r\n\r\n4 - در عهد طوفان چه عواملى باعث زياد شدن آبها و شدت عمل آنها شدند ؟\r\nشواهدى كه در فن ژئولوژى آمده و ما در سابق به بعضى از آنها اشاره نموديم مؤيد اين احتمالند كه ريزش باران در اوائل دوره حاضر از ادوار حيات بشر كه همان دوره وقوع طوفان باشد ريزشى غير عادى بوده ( زيرا ريزش باران بطور عادى ، طوفانى پديد نمىآورد كه همه كره زمين را غرق كند ) و قطعا ريزش باران در آن دوره ناشى از تغيرات جوى مهمى بوده كه آن تغيرات نيز بطور قطع ، خارق العاده بوده است ، يعنى هوا در اين دوره بعد از سرمايى شديد نسبتا گرم شده و چون بيشتر نيمكره شمالى پوشيده از برف و يخ بوده احتمال قوى مىرود كه همان يخهاى دوره سابق بر اين دوره هنوز باقى بوده و در اكثر نقاط منطقه معتدل شمالى در مرتفعات باقى بوده‌اند و حرارت در سطح زمين در دوره متوالى باعث شده باشد كه تحول شديدى در جو ، و انقلاب عظيمى در بالا رفتن بخار آب به جو به وجود بيايد و ابرهايى بسيار متراكم و غير عادى و هولناك آورده باشد كه اين ابرها بارانهايى شديد و هولناك و بى سابقه ريخته باشند .\r\nو معلوم است كه نزول بارانهاى سيلآسا و ادامه داشتن اين بارش بر ارتفاعات پوشيده از برف و يخ و مخصوصا بر سلسله جبال جديد الاحداث كه در جنوب و مغرب آسيا و جنوب اروپا و شمال آفريقا يعنى سلسله جبال « البرز » و « هيماليا » و « آلپ » « 2 » و در مغرب آمريكا چه سيلهاى عظيم و ويرانگرى پديد مىآورد ، سيلهايى كه سنگهاى بزرگ را از جاى مىكند و زمينهاى هموار را مىشويد و گود مىكند و گوديهاى زمين را از سنگ و خاك پر مىكند و بالا مىآورد و مسيلهاى جديدى پديد مىآورد و مسيلهاى قبلى را گودتر و وسيعتر مىسازد ، و\r\n\r\n","description":"","footnote":"\r\n( 1 ) چون شهر شوش و قصر كرخه كه متعلق به ايران بودند در زمان سلاطين هخامنشى بر ساحل دريا قرار داشتند و كشتىهاى بادى كه در خليج فارس كار مىكرده‌اند طناب و حلقه آن را جلو قصر مىبستند .\r\n( 2 ) ناگفته نماند كه اگر ما جبال مذكور را جديد الاحداث خوانديم براى اين است كه اين جبال كمعمرترين كوه هاى زمين هستند و بيش از دو ميليون سال از عمر آنها نگذشته و چون باد و بارانهاى كمترى ديده‌اند لذا بلندى خود را حفظ كرده و فعلا بلندترين كوه هاى زمين هستند .\r\n","page_name":" 399 ","page_number":399},
  {"content":"\r\nآنچه از سنگ و شن و ريگ كه با خود حمل كرده به صورت پوسته و قشر رسوبى جديدى پديد مىآورد .\r\nعامل ديگرى كه باعث شدت اين طوفان و سيل شده و حجم آن را بيشتر كرده اين است كه همه مىدانيم كه در زير زمين منابعى از آب وجود دارد كه پوسته اى رسوبى روى آن را پوشانده و نمىگذارد آن آبها به راه بيفتند و معلوم است كه وقتى سيلى عظيم آن پوسته را بشويد آبهاى زير زمينى نيز بيرون آمده و دست به دست سيلها مىدهند و نيروى شكننده آن سيلها را در تخريب و غرق كردن هر چه بر سر راه دارند زيادتر مىكنند .\r\nچيزى كه هست اين است كه چون آبهاى زيرزمينى محدود است قهرا با به راه افتادنش تمام مىشود و وقتى آسمان از باريدن باز بايستد و طوفان تمام شود ، آبها به طرف گوديها يعنى درياها و زمينهاى گود و منابع خالى شده زير زمين مىروند و منابع خالى شده زير زمين به مقدار ظرفيت خود آن آبها را مىمكند .\r\n\r\n5 - نتيجه بحث :\r\nبنا بر آنچه در بحث كلى ما گذشت ما مىتوانيم داستانى را كه قرآن كريم از خصوصيات طوفان واقع شده در زمان نوح آورده با نتائجى كه از اين بحث گرفته مىشود تطبيق دهيم نظير آيه شريفه « فَفَتَحْنا أَبْوابَ السَّماءِ بِماءٍ مُنْهَمِرٍ وَفَجَّرْنَا الأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ » « 1 » و آيه : * ( « حَتَّى إِذا جاءَ أَمْرُنا وَفارَ التَّنُّورُ » ) * و آيه * ( « وَقِيلَ يا أَرْضُ ابْلَعِي ماءَكِ وَيا سَماءُ أَقْلِعِي وَغِيضَ الْماءُ وَقُضِيَ الأَمْرُ » ) * « 2 » .\r\nاز جمله مطالبى كه مناسب با اين مقام است خبرى است كه بعضى از جرايد تهران « 3 » نقل كرده و خلاصه اش اين است كه : عده اى از دانشمندان آمريكايى به راهنمايى يك نفر ارتشى تركيه ، در بعضى از قلل جبال آرارات واقع در مشرق تركيه در ارتفاع 1400 پايى كوه به چند قطعه چوب برخورده‌اند كه به نظر مىرسد قطعاتى از يك كشتى بسيار قديمى بوده و متلاشى شده و حدس زده‌اند كه عمر بعضى از آن قطعات دو هزار و پانصد سال قبل از ميلاد باشد .\r\n\r\n","description":"","footnote":"\r\n( 1 ) ما هم ( دعاى او را مستجاب كرده و ) درهاى آسمان را گشوديم و سيلابى از آسمان فرو ريختيم و در زمين چشمه هايى جارى ساختيم تا آب آسمان و زمين با هم به طوفانى كه مقدر و حتمى شده بود اجتماع يافت . « سوره قمر ، آيه 11 و 12 »\r\n( 2 ) پايان گفتار آقاى دكتر سحابى .\r\n( 3 ) روزنامه كيهان اول سپتامبر 1962 مطابق با اول ربيع الاول 1382 هجرى قمرى كه از روزنامه آسوشيتدپرس نقل كرده است .\r\n","page_name":" 400 ","page_number":400},
  {"content":"\r\nو موازين باستانشناسى دلالت مىكرده بر اينكه قطعات مذكور قسمتى از يك كشتىاى بوده كه حجم آن بالغ بر دو ثلث حجم كشتى « كوئين مارى » انگليسى بوده و كشتى كوئين مارى هزار و نوزده پا طول و صد و هجده پا عرض داشته ، چوبهاى مزبور را از تركيه به سانفرانسيسكو بردند تا در پيرامون آن تحقيق به عمل آوردند و ببينند آيا با اعتقادى كه صاحبان اديان در باره كشتى نوح ( ع ) دارند تطبيق مىكند يا خير .\r\n\r\n8 - عمر طولانى نوح ( ع )\r\nقرآن كريم دلالت دارد بر اينكه نوح ( ع ) عمرى بس دراز داشته و ( تنها قبل از حادثه طوفان و بعد از بعثتش ) نهصد و پنجاه سال قوم خود را به سوى خداى سبحان دعوت مىكرده ولى بعضى « 1 » از دانشمندان اين معنا را بعيد دانسته و گفته‌اند كه : عمر انسانها اغلب از صد سال ، و حد اكثر از صد و بيست سال تجاوز نمىكند حتى بعضى از آنان گفته‌اند كه : در قديم هر يك ماه را يك سال مىناميدند و در نتيجه هزار سال منهاى پنجاه سال قرآن بر اين حساب معادل هشتاد سال منهاى ده ماه مىشود ليكن توجيه اين آقايان بسيار بعيد است ( زيرا سابقه ندارد كه مردمى و قومى يك ماه را يك سال بنامند ) .\r\nبعضى « 2 » ديگر گفته‌اند : طول عمر نوح ( ع ) روى جريان عادى و طبيعى نبوده بلكه ( مانند ساير معجزات ) جنبه خارق عادت داشته ، ثعلبى در قصص الانبياء در خصائص نوح گفته : وى از همه انبياء بيشتر عمر كرده و به همين جهت او را اكبر الانبياء و شيخ المرسلين مىگفته‌اند و خداى تعالى معجزه او را همين طول عمر او قرار داده بود ، چون آن جناب هزار سال عمر كرده بود در حالى كه نه يك دندان از دست داده بود و نه هيچ يك از قواى بدنى خود را .\r\nليكن حق مطلب اين است كه تا به امروز هيچ دليلى اقامه نشده بر اينكه ممكن نيست انسان با عمر اين چنين طولانى زندگى كند ، بلكه آنچه به اعتبار عقلى نزديكتر است اين است كه انسانهاى اولى عمرى بسيار زيادتر از عمر طبيعى انسانهاى امروز داشته‌اند براى اينكه زندگى آنان زندگانى ساده ، و غم و اندوهشان بسيار كم و قهرا بيماريهايشان نيز محدود بوده ، و اين همه انواع بيمارى كه امروز گريبانگير بشر شده نداشتند و همچنين ساير عواملى كه ويرانگر زندگى آدمى است در آنها وجود نداشته دليل بر اين هم كه بساطت و سادگى زندگى و نداشتن\r\n\r\n","description":"","footnote":"\r\n( 1 و 2 ) تفسير المنار ، ج 12 ، ص 103 ، ط بيروت .\r\n","page_name":" 401 ","page_number":401},
  {"content":"\r\nاندوه فراوان عمر را طولانى مىكند اين است كه در همين زمان نيز هر كسى را كه مىبينيم صد سال يا صد و بيست سال و يا صد و شصت سال عمر كرده وقتى زندگيش را بررسى مىكنيم مىبينيم زندگى ساده ، و هم و غم اندك و ناچيزى داشته و اصولا فهمى ساده ولى فارغ داشته يعنى بسيارى از صحنه ها كه ديگران را پريشان مىكند او را پريشان نمىكرده با اين حساب چه بعدى دارد كه عمر بعضى از افراد بسيار قديمى به صدها سال بالغ شده باشد .\r\nعلاوه بر اين ، اعتراض كردن به كتاب خدا در خصوص عمر نوح با اينكه اين كتاب مقدس معجزات و خارق العادات بسيارى براى انبياء ذكر مىكند اعتراضى است عجيب و ما بحثى پيرامون معجزات در جلد اول اين كتاب گذرانديم .\r\n\r\n9 - كوه جودى كجا است ؟\r\nبعضى « 1 » ها گفته‌اند : اين كوه در ديار « بكر » كه سرزمينى است در موصل و متصل است به كوه هاى « ارمينيه » كه تورات آن كوه ها را جبال آرارات ناميده واقع شده است .\r\nصاحب قاموس گفته : جودى كوهى است در جزيره اى كه كشتى نوح بر روى آن قرار گرفت و اين كوه در تورات ، كوه آرارات ناميده شده « 2 » . و صاحب كتاب « مراصد الاطلاع » گفته كلمه « جودى » - با تشديد يا - نام كوهى است مشرف بر جزيره ابن عمر ، و اين جزيره در شرق دجله از سرزمينهاى موصل واقع شده و جودى همان كوهى است كه كشتى نوح بعد از فروكش شدن آب بر آن كوه قرار گرفت « 3 » .\r\n10 - بعضى گفته‌اند :\r\nگيريم كه قوم نوح به خاطر گناهانى كه مرتكب شدند غرق گشتند در اين ميان گناه حيوانات روى زمين چه بوده است كه همه گرفتار طغيان آب شدند ؟ .\r\nاين از بىپايه ترين اعتراضها است ، چون هر هلاكتى هر چند عمومى باشد عقوبت و\r\n\r\n","description":"","footnote":"\r\n( 1 ) تورات ، سفر پيدايش ، باب هشتم ، ص 10 .\r\n( 2 ) قاموس ، ج 1 ، ص 285 ، ط بيروت .\r\n( 3 ) مراصد الاطلاع ، ج 1 ، ص 356 ، ط بيروت .\r\n","page_name":" 402 ","page_number":402},
  {"content":"\r\nانتقام نيست ، زيرا بسيار است حوادث عمومى كه در يك لحظه و يا زمانى كوتاه هزاران هزار انسان و حيوان را در كام مرگ مىبرد و اين حوادث كه يا زلزله است و يا طوفان و يا و با و يا طاعون ، حوادثى نادر نيست بلكه بسيار اتفاق افتاده و مىافتد و اين خداى سبحان است كه در مخلوقات خود هر حكمى بخواهد مىراند .\r\nگفتارى در چند فصل پيرامون پرستش بتها\r\n\r\n1 - گرايش و اطمينان انسان به حس\r\n\r\n: انسان در زندگى اجتماعيش بر اساس اعتبار قانون عليت و معلوليت كلى و اعتبار ساير قوانين كلى زندگى مىكند ، قوانينى كه خود او آنها را از اين نظام كلى و محسوس جهان گرفته است ، انسان بر خلاف آنچه كه ما آن را در عملكرد ساير حيوانات مشاهده مىكنيم در تفكر و استدلال و يا در قياس چيدن و نتيجه گرفتن از قياس در چهار ديوارى آنچه حس كرده نمىگنجد بلكه پا را از آن فراتر نهاده و به گرفتن نتايجى بسيار دور مىپردازد .\r\nانسان در عين حال در فحص و بحث و كنجكاويش آرام نمىگيرد تا در نهايت در باره علت پيدايش اين عالم محسوس كه خود او جزئى از آن عالم است حكمى يا به اثبات و يا به نفى نموده ( تا خود را آسوده سازد ) چون مىبيند سعادت زندگى او كه در نظر او هيچ چيزى محبوبتر از آن نيست بر دو تقدير اثبات و نفى فرق مىكند يعنى مىبيند اگر معتقد شود به اينكه براى اين عالم علت فاعله اى به نام خداى عز و جل هست ، سعادت زندگيش جوهر و واقعيتى خواهد داشت كه در صورت نداشتن چنين اعتقادى جوهره و واقعيت زندگيش با فرض اول مختلف مىشود .\r\nآرى اين معنا بسيار روشن است كه هيچ شباهتى بين زندگى يك انسان خداپرست كه معتقد است به اينكه براى اين عالم صانع و صاحب و معبودى است يكتا و زنده و عليم و قدير ، خدايى كه هيچ چاره اى جز خضوع در برابر عظمت و كبريايى او و عمل بر طبق آنچه او را خشنود بسازد نيست ، با زندگى انسانى ديگر كه مىپندارد اين عالم بى صاحب و بى صانع و افسار گسيخته است به چشم نمىخورد . آرى چنين كسى كه براى عالم ، مبدأ و منتهايى قائل نيست براى انسان زندگىاى غير از اين زندگى محدود كه با مرگ خاتمه مىيابد و با فوت باطل مىشود قائل نيست و انسان هيچ موقف و واقعيتى غير از آنچه حيوانهاى زبان بسته دارند ندارد بلكه واقعيت زندگى او نيز در چند كلمه شهوت و غضب و شكم و عورت خلاصه مىشود .\r\n","description":"","footnote":"","page_name":" 403 ","page_number":403},
  {"content":"\r\nپس اين اختلاف جوهره حيات و جوهره سعادت زندگى بشر ، انگيزه اى درونى بود تا بشر را به اين فكر بيندازد كه آيا براى هستى معبودى هست يا نه ؟ و به دنبال اين انگيزه ، انگيزه اى ديگر پيدا شده به اينكه در مساله قبلى حكم كند به اينكه آرى عالم را صانعى هست ، و آن فطرت خود بشر بود كه حكم مىكرد به اينكه عالم الهى دارد كه تمامى عالم را به قدرت خود خلق كرده و به ربوبيت خود نظامى عمومى در آن جارى ساخته ، و به مشيت خود هر موجودى را به سوى غايت و كمالش هدايت نموده و به زودى هر موجودى به سوى پروردگارش كه از ناحيه او نشات گرفته بود بر مىگردد ، - توجه بفرمائيد - و آن گاه كه انسان از آنجا كه همه روزه بلكه همه ساعته سر و كارش با حس و محسوسات است و در طول زندگيش فرو رفته در ماده و ماديات است اين انس به ماديات براى او عادتى شده و باعث گشته كه معقولات و ذهنيات خود را نيز قالبى حسى بدهد هر چند كه آن معقولات ، امورى باشد كه حس و خيال هيچ راهى به درك آن نداشته باشد ، مانند كليات و حقايقى كه منزه از ماده است ، علاوه بر سر و كار داشتن همه روزه با ماديات ، علت ديگر اين خطاء اين است كه اصولا انسان از طريق حس و احساس و تخيل ، به معقولات منتقل مىشود ، پس آدمى انيس حس ، و مالوف با خيال است .\r\nو اين عادت هميشگى و غير منفك از انسان ، او را وادار كرد به اينكه براى پروردگارش نيز يك صورتى خيالى تصور كند حال آن صورت چه باشد بستگى دارد به اينكه از امور مادى با چه چيز بيشتر الفت داشته باشد حتى مىبينيم بيشتر موحدين ، كه ساحت رب العالمين را منزه از جسميت و عوارض جسميت مىدانند در عين حال هر گاه مىخواهند به او توجه كنند و يا از ناحيه او چيزى بگويند در ذهن خود براى او صورت خيالى مبهمى تصور مىكنند ، صورتى كه جداى از عالم است ، چيزى كه هست اين است كه تعليم دينى اين خطا را با جمع بين نفى و اثبات و مقارنه بين تشبيه و تنزيه اصلاح نموده و به موحدين آموخته است كه بگويند خداى تعالى چيز هست و ليكن هيچ چيز مثل او نيست ، خداى تعالى قدرت دارد ولى نه چون قدرتى كه خلق او دارد ( قدرت در خلق به معناى داشتن سلسله اعصاب است ، اما در خداوند قدرت بدون سلسله اعصاب مىباشد . ) خداى تعالى علم دارد اما نه چون علمى كه خلق او دارد ( خلق اگر علم دارد به خاطر اين است كه داراى بافته هاى مغزى است ، اما خداى تعالى علم دارد بدون آنكه داراى بافته هاى مغزى باشد ) و بر همين قياس هر كمالى را براى خدا اثبات مىكند ولى نواقص امكانى و مادى را از او نفى مىنمايد .\r\nو بسيار كم اتفاق مىافتد كه آدمى متوجه ساحت عزت و كبريايى بشود و دلش خالى از\r\n","description":"","footnote":"","page_name":" 404 ","page_number":404},
  {"content":"\r\nاين مقايسه باشد اينجا است كه مىفهميم خداى هستى به كسى كه دل خود را براى خدا خالص كرده و به غير او به هيچ چيز ديگر دل نبسته و خود را از تسويلات و اغوائات شيطانى دور داشته چه نعمت بزرگى ارزانى داشته است ، خود خداى سبحان در ستايش اين گونه افراد فرموده :\r\n« سُبْحانَ اللَّه عَمَّا يَصِفُونَ إِلَّا عِبادَ اللَّه الْمُخْلَصِينَ » « 1 » ، و در حكايت كلام ابليس فرموده :\r\n« فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ » « 2 » .\r\nو كوتاه سخن اينكه انسان بسيار حريص است در اينكه امور غير محسوس را در صورت امور محسوس تخيل كند مثلا وقتى مىشنود كه در ما وراء طبيعت جسمى و محسوس ، نيرويى هست قوىتر و تواناتر و عظيمتر و بالاتر از طبيعت ، و آن نيرو است كه در طبيعت كار مىكند و محيط به آن است ، نيرويى است قديمتر از طبيعت و مدبر طبيعت و حاكم در آن ، نيرويى كه هيچ موجود جز به امر او موجود نمىشود و جز به امر او و به مشيت و اراده او از حالى به حال ديگر متحول نمىگردد ، وقتى همه اينها را مىشنود بدون درنگ آن نيرو و اوصافش را به اوصاف نيروى جسمانى و آنچه از مقايسه جسمانيات با يكديگر مىفهمد تشبيه و قياس مىكند .\r\nو بسيار مىشود كه آن نيرو را به صورت انسانى تصور مىكند كه در بالاى آسمانها بر يك صندلى كه همان تخت حكمرانى است نشسته و امور عالم را از راه تفكر تدبير نموده و سپس تدبير خود را با اراده و مشيت و امر و نهى خود تكميل مىكند و تحقق مىبخشد ، هم چنان كه مىبينيم تورات موجود ، آن نيرو ، يعنى خداى تعالى را چنين موجودى معرفى كرده و نيز گفته كه خداى تعالى انسان را به شكل خود آفريده ، كه ظاهر انجيلهاى موجود مسيحيان نيز همين است .\r\nپس روشن شد كه نزديكتر به طبع بشر و مخصوصا انسانهاى ساده اولى اين بوده كه براى پروردگار منزه از شبه و نظير خود صورتى تصور كند كه شبيه به موجودات مادى و جسمانى باشد ، البته صورتى كه با اوصاف و خصوصياتى كه براى خدا قائل است تناسب داشته باشد ، هم چنان كه مسيحيان ، « ثالوث » ( يعنى سه خدا بودن خدا در عين يكى بودن ) را به انسانى تشبيه مىكنند كه داراى سه صورت است ، كه گويى هر يك از صفات عمومى ، وجه و صورتى است\r\n\r\n","description":"","footnote":"\r\n( 1 ) منزه است خدا از آنچه مردم در باره اش مىگويند مگر بندگان مخلص خدا . « سوره صافات ، آيه 159 و 160 »\r\n( 2 ) به عزتت قسم كه همه انسانها را از راه به در مىبرم مگر بندگان مخلصت را . « سوره ص ، آيه 82 و 83 »\r\n","page_name":" 405 ","page_number":405},
  {"content":"\r\nبراى رب كه با آن سه صورت ، با خلق خود مواجه مىشود .\r\n\r\n2 - توجه به خدا از راه عبادت\r\n\r\n: وقتى انسان حكم كند به اينكه براى عالم خالق و خدايى است كه عالم را به علم و قدرت خود آفريده ديگر چاره اى جز اين ندارد كه در برابر او خاضع گردد ، خضوعى عبادتى ، تا ناموس عام عالمى را كه همان خضوع ضعيف در برابر قوى ، و خاضع شدن عاجز و ناتوان در مقابل قادر و توانا ، و تسليم شدن صغير حقير در مقابل عظيم كبير است پيروى كرده باشد ، آرى اين ناموس عام در همه عالم جارى است و در همه اجزاى هستى حاكم است و با اين ناموس كلى است كه اسباب در مسببات اثر نموده و مسببات از اسباب متاثر مىشوند .\r\nالبته اين ناموس در همه عالم ، مظاهرى يكسان ندارد بلكه وقتى در موجودات جاندار صاحب شعور و اراده ظهور مىكند مظاهرش عبارت است از خضوع و انقياد ضعيف در برابر قوى همانطور كه از حال حيوانات بى زبان مشاهده مىكنيم كه وقتى خود را در برابر حيوانى نيرومندتر از خود مىبينند دچار حالت ياس مىشوند به اين معنا كه از مقاومت در برابر او و از غلبه يافتن بر او نوميد گشته تسليم و منقاد او مىشوند .\r\nو وقتى در انسانها ظهور مىكند مظاهرش وسيعتر و روشنتر از مظاهر آن در حيوانات است براى اينكه انسان داراى دركى عميقتر و خصيصه فكر مىباشد و در اجراى آن ناموس در غالب مقاصد و اعمالش به يك جور اجراء نمىكند ، او در هر كارى جلب نفع و يا دفع ضرر را در نظر دارد هر جا كه اين منظورش با خضوع تامين شود ، خضوعى متناسب آن از خود نشان مىدهد كه اين خضوعها نيز يك جور نيست مانند خضوع رعيت در برابر سلطان ، و خضوع فقير در برابر غنى ، و خضوع مرؤس در برابر رئيس ، و مامور در برابر آمر ، و خادم در برابر مخدوم ، و متعلم در برابر معلم ، و عاشق در برابر محبوب ، و محتاج در برابر مستغنى ، و عبد در برابر مولا ، و مربوب در برابر رب ، كه هر يك به نحو و شكلى على حده است .\r\nولى همه اين خضوعها با همه اشكالى كه دارد يك حقيقت است و آن عبارت است از احساس ذلت و خوارى در نفس در مقابل عزت و قهر طرف مقابل ، و آن شكل و قيافه اى كه حاكى از احساس درونى ذلت است عبارت است از همان عبادت ، حال هرطور كه مىخواهد باشد و از هر كس كه مىخواهد باشد و در برابر هر كس كه مىخواهد باشد ، و خلاصه مىخواهيم بگوييم همه انحاء خضوعها چه خضوع در برابر خداى تعالى و چه خضوع برده در برابر مولايش و چه خضوع رعيت نسبت به سلطانش و چه خضوع محتاج در برابر مستغنى و چه غير اينها ، همه و همه عبادت است .\r\nو به هر حال انسان هيچ راهى به انكار اين حقيقت ندارد ، و نمىتواند هيچگونه\r\n","description":"","footnote":"","page_name":" 406 ","page_number":406},
  {"content":"\r\nخضوعى در برابر هيچ كس و هيچ چيز نداشته باشد براى اينكه اين خضوع ريشه در فطرت آدمى دارد و فطريات چيزى نيست كه بتوان شانه از زير آن خالى كرد مگر آنكه كشف خلافى رخ دهد يعنى كسى كه مدتها در برابر فلان شخص خضوع داشت او را قوى و خود را ضعيف مىپنداشت به دست آورد كه اشتباه كرده ، نه آن شخص قوى بوده و نه خود در برابر او ضعيف است ، بلكه هر دو ، سر و ته يك كرباسند .\r\n\r\n\r\nو به همين جهت است كه مىبينيم قرآن كريم و دين مبين اسلام از گرفتن خدايان دروغينى غير از خدا و خضوع در برابر آنها نهى نكرده مگر بعد از آنكه براى مردم روشن ساخته كه اينها خدايان دروغين هستند و همه آنها مانند خود مردم مخلوق و مربوبند و عزت و قوت هر چه هست براى خداى تعالى است هم چنان كه خداى تعالى در باره مخلوق بودن هر چيزى كه غير خدا است فرموده : « إِنَّ الَّذِينَ تَدْعُونَ مِنْ دُونِ اللَّه عِبادٌ أَمْثالُكُمْ » « 1 » و نيز فرموده : « وَالَّذِينَ تَدْعُونَ مِنْ دُونِه لا يَسْتَطِيعُونَ نَصْرَكُمْ وَلا أَنْفُسَهُمْ يَنْصُرُونَ وَإِنْ تَدْعُوهُمْ إِلَى الْهُدى لا يَسْمَعُوا وَتَراهُمْ يَنْظُرُونَ إِلَيْكَ وَهُمْ لا يُبْصِرُونَ » « 2 » و در باره اينكه خضوع در برابر خداى تعالى فطرى هر انسانى است فرموده : « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ أَلَّا نَعْبُدَ إِلَّا اللَّه وَلا نُشْرِكَ بِه شَيْئاً وَلا يَتَّخِذَ بَعْضُنا بَعْضاً أَرْباباً مِنْ دُونِ اللَّه فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ » « 3 » در اين آيه ، گفتار به مساله تسليم شدن در برابر خداى تعالى ختم شده ، بعد از آنكه اهل كتاب را دعوت كرد به اينكه عبادت غير خدا را ترك كنند و دست از خدايان دروغين برداشته و از خضوع در برابر مخلوقين مثل خود اجتناب كنند . فرمود پس شاهدشان بگير كه شما مسلمانان ، تسليم در برابر خداييد . و در باره اينكه همه قوتها و نيروها تنها از آن خدا است فرمود : « أَنَّ الْقُوَّةَ لِلَّه جَمِيعاً » « 4 » و در باره اينكه همه عزت از آن خدا است\r\n\r\n","description":"","footnote":"\r\n( 1 ) آنچه به جاى خدا مىپرستيد مانند خود شما بنده‌اند . « سوره اعراف ، آيه 194 »\r\n( 2 ) و آنچه به جاى او مىپرستيد ، نه مىتوانند شما را يارى دهند و نه خود را و اگر آنها را به سوى هدايت بخوانيد نمىشنوند ، رويشان به سوى تو است ، به تو نگاه مىكنند ولى نمىبينند . « سوره اعراف ، آيه 197 و 198 »\r\n( 3 ) بگو اى اهل كتاب بياييد به سوى حقيقتى كه ما و شما در قبول آن حقيقت يكسانيم ، چون مطابق فطرت ما و شما است و آن حقيقت اين است كه جز در برابر اللَّه خضوع و بندگى نداشته و چيزى را در پرستش خود شريك او نكنيم و به جاى خداى تعالى يكديگر را ارباب خود نگيريم پس ( اگر دعوت را پذيرفتند كه هيچ ، و اگر نپذيرفتند خود آنان را گواه گرفته و ) بگو گواه باشيد كه ما در برابر اين حقيقت فطرى تسليم هستيم . « سوره آل عمران ، آيه 64 »\r\n( 4 ) نيرو همه و همه اش از آن خداست . « سوره بقره ، آيه 165 »\r\n","page_name":" 407 ","page_number":407},
  {"content":"\r\nفرمود : « فَإِنَّ الْعِزَّةَ لِلَّه جَمِيعاً » « 1 » و در باره اينكه به جز خداى تعالى هيچ دوست و صاحب اختيار و شفيعى نيست فرموده : « ما لَكُمْ مِنْ دُونِه مِنْ وَلِيٍّ وَلا شَفِيعٍ » « 2 » و آيات ديگرى در اين معانى است .\r\nبنا بر اين ، نزد غير خداى تعالى چيزى كه ما را وادار به خضوع كند وجود ندارد ، پس هيچ مجوزى نيست كه خضوع ما را در برابر كسى غير خدا جايز كند مگر آنكه خضوع در برابر غير خدا برگشتش به خضوع در برابر خداى تعالى باشد و دستور به احترام غير خدا و تعظيمش از ناحيه خود خداى تعالى صادر شده باشد مانند دستور به احترام رسول خدا ( ص ) و پيروى بدون چون و چراى آن جناب ، كه آيه شريفه زير در باره آن فرموده : « الَّذِينَ يَتَّبِعُونَ الرَّسُولَ النَّبِيَّ الأُمِّيَّ . . . فَالَّذِينَ آمَنُوا بِه وَعَزَّرُوه وَنَصَرُوه وَاتَّبَعُوا النُّورَ الَّذِي أُنْزِلَ مَعَه أُولئِكَ هُمُ الْمُفْلِحُونَ » « 3 » و نيز مانند دستور به اطاعت اولياء اللَّه كه آيه زير در باره آن فرموده : « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا . . . وَهُمْ راكِعُونَ » « 4 » و نيز فرموده : « وَالْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ » « 5 » و نيز مانند دستور به احترام شعائر خدا كه آيه زير بيانگر آن است : « وَمَنْ يُعَظِّمْ شَعائِرَ اللَّه فَإِنَّها مِنْ تَقْوَى الْقُلُوبِ » « 6 » پس در اسلام هيچ خضوعى براى احدى غير خداى تعالى وجود ندارد مگر آن خضوعى كه برگشتش به اطاعت دستور الهى و خضوع در برابر او باشد .\r\n\r\n3 - وثنيت از كجا سرچشمه گرفت و به چه صورت آغاز شد ؟\r\nدر فصل گذشته روشن شد كه انسان در تجسم دادن به امور معنوى و تصور و قالبگيرى آنها به تمثيل در قالب\r\n\r\n","description":"","footnote":"\r\n( 1 ) همانا همه عزت از آن خداوند است . « سوره نساء ، آيه 139 »\r\n( 2 ) سوره الم سجده ، آيه 4 .\r\n( 3 ) كسانى كه رسول ، آن پيامبر درس نخوانده را پيروى مىكنند . . . پس كسانى كه به او ايمان آورده و احترام و ياريش كردند ، و پيروى نمودند آن نورى را كه به او نازل شده چنين كسانى رستگارانند . « سوره اعراف ، آيه 157 »\r\n( 4 ) تنها سرپرست شما خدا و رسولش ، و كسانى است كه ايمان آورده‌اند . . . در حالى كه در ركوعند . « سوره مائده ، آيه 55 »\r\n( 5 ) مردان و زنان با ايمان ، بعضى اولياء بعضى ديگرند كه امر به معروف و نهى از منكر مىكنند .\r\n« سوره توبه ، آيه 71 »\r\n( 6 ) و كسى كه شعائر الهى را بزرگ مىشمارد و تقوا دارد ( خوشا به حالش ) چون تعظيم شعائر الهى از تقواى دلها است . « سوره حج ، آيه 32 »\r\n","page_name":" 408 ","page_number":408},
  {"content":"\r\nمحسوس ، در پرتگاهى دشوار قرار دارد و در عين حال ، اين درك فطرى را نيز دارد كه در برابر هر نيرويى كه ما فوق نيروى او و قاهر و غالب بر او باشد ناگزير از خضوع و اعتنا به شان آن نيرو است . و چون انسان ، چنين وضعى دارد كه سرايت روحى شرك و وثنيت در مجتمع او آن چنان است كه گويى اصلا قابل اجتناب نيست حتى در مجتمعات متمدن و پيش رفته امروزى و حتى در مجتمعاتى كه اساسش بى دينى است مىبينيم كه براى مردان سياسى و يا نظامى خود مجسمه ساخته و آن را تعظيم و احترام مىكنند و در خاضع شدن در برابر آن مجسمه ها ، حركاتى از خود نشان مىدهند كه مراسم وثنيت عهد قديم و انسانهاى اولى را به ياد ما مىآورد علاوه بر اين در همين عصر حاضر در روى زمين آن قدر بتپرست هست كه شايد آمارشان به صدها ميليون نفر برسد و اين جمعيت انبوه ، هم در شرق زمين هستند و هم در غرب آن .\r\nاز اينجا اين احتمال به حسب اعتبار عقلى تاييد مىشود كه اساس و ريشه وثنيت همان مساله مجسمه سازى باشد ، و به عبارت ديگر قبل از پيدا شدن وثنيت ، نخست اين رسم در بشر معمول شد كه براى بزرگان خود و مخصوصا بزرگانى كه از آنان از دنيا مىرفته مجسمه اى مىساختند تا به اصطلاح ياد او را زنده نگهدارند ، سپس اين رسم پيدا شد كه براى « رب النوعهايى » كه به حسب اعتقادشان رب ناحيه اى از نواحى عالم هستند نيز بايد مجسمه اى بسازند تا نشان دهنده صفاتى باشد كه براى آن رب النوع و يا به عبارت ديگر براى آن خدا معتقدند .\r\nاتفاقا در روايات وارده از طرق ائمه اهل بيت ( ع ) نيز مضامينى ديده مىشود كه اين احتمال را تاييد مىكند ، از آن جمله در تفسير « 1 » قمى روايتى مضمر ( يعنى بدون ذكر نام امام آورده ) و در كتاب علل الشرائع « 2 » همان روايت با ذكر سند از امام صادق ( ع ) آمده كه در ذيل آيه شريفه : « وَقالُوا لا تَذَرُنَّ آلِهَتَكُمْ . . . » « 3 » فرموده : اينها مردمى بودند كه خودشان خدا پرست بودند و وقتى از دنيا رفتند خويشان و علاقمندانشان از مرگ آنان سخت ناراحت شدند ، ابليس - كه خدا لعنتش كند - نزد آنان آمد و گفت : من ( براى تسلاى دل شما ) اصنام و مجسمه هايى به شكل و قيافه آن عزيزان شما مىسازم تا با نظر كردن به آن مجسمه ها دلتان آرام گرفته با آنها مانوس شويد و از عبادت خدا باز نمانيد ، پس براى آنها اصنامى به شكل عزيزان\r\n\r\n","description":"","footnote":"\r\n( 1 ) تفسير قمى ، ج 2 ، ص 387 .\r\n( 2 ) علل الشرائع ، ج 1 ، ص 3 ، ط بيروت .\r\n( 3 ) ( قوم نوح گفتند : ) هرگز خدايان خود را رها نكنيد . . . « سوره نوح ، آيه 23 »\r\n","page_name":" 409 ","page_number":409},
  {"content":"\r\nآنان درست كرد كه در كنار آن مجسمه ها به عبادت خداى عز و جل مىپرداختند ، در ضمن در حال عبادت ، به آن مجسمه ها نظر مىكردند و چون فصل زمستان و بارندگى مىشد براى اينكه از عبادت باز نمانند مجسمه ها را داخل خانه هاى خود مىبردند .\r\nاين مراسم يعنى عبادت خدا در برابر مجسمه يادبود عزيزان هم چنان ادامه يافت تا آنكه يك نسل از بين رفت و اولاد آنان روى كار آمدند در حالى كه از منطق پدران خود در مراسم مذكور اطلاعى نداشتند و خيال مىكردند كه پدرانشان همين مجسمه ها را مىپرستيدند ، لذا آنها به جاى پرستش خداى عز و جل شروع كردند به پرستش اصنام ، اين است معناى اينكه خداى تعالى مىفرمايد : « وَلا تَذَرُنَّ وَدًّا وَلا سُواعاً . . . » « 1 » .\r\nاز سوى ديگر تاريخ مىگويد در روم و يونان قديم رسم بر اين بود كه هر خانواده اى ، بزرگ خود را مىپرستيدند و وقتى بزرگشان از دنيا مىرفت صنم و مجسمه اى از آن بزرگ برايشان درست مىشد تا اهل خانه آن را بپرستند ، و نيز بيشتر پادشاهان و بزرگان روم در ميان مردم خود معبود و مورد پرستش بودند كه قرآن كريم هم ( اين نكته تاريخى را تاييد نموده ) و از آنها نمرود پادشاه معاصر ابراهيم ( ع ) را كه آن جناب با وى در خصوص پروردگارش محاجه و جدال و احتجاج كرد و نيز فرعون معاصر موسى ( ع ) را ذكر كرده است .\r\nهمين امروز در بت خانه هاى موجود و در آثار باستانى كه تا كنون بر جاى مانده مجسمه و صنم بسيارى از رجال بزرگ دين ، مانند مجسمه « بودا » و صنمهاى بسيارى از « براهمه » و ديگران موجود است .\r\nو اينكه براى مردگان خود صنم مىساخته و آن را مىپرستيدند خود يكى از شواهدى است بر اينكه اين اقوام ، مرگ را انتهاى زندگى و يا به تعبير ديگر بطلان و نابودى نمىدانسته‌اند بلكه معتقد بوده‌اند به اينكه ارواح مردگان ، بعد از مرگ نيز باقى هستند و همان عنايت و آثارى كه در زندگى خود داشتند در بعد از مرگ نيز دارند بلكه آثار وجوديشان بعد از مردن قوىتر و اراده شان نافذتر و تاثير آن شديدتر مىشود ، براى اينكه بعد از مردن ، ديگر پاى بند چار چوب محدود ماديات نبوده و از تاثرات جسمانى و انفعالهاى جرمانى ( اثر پذيرى مادى ) نجات يافته‌اند و لذا فرعون ، هم عصر موسى ( ع ) با اينكه خودش إله مردم بود مع ذلك براى خود اصنامى داشت و قرآن كريم در اين باره مىفرمايد :\r\n\r\n","description":"","footnote":"\r\n( 1 ) و ( باز قوم نوح گفتند : ) دست از پرستش بتهاى « ود » و « سواع » و . . . بر نداريد . « سوره نوح ، آيه 23 »\r\n","page_name":" 410 ","page_number":410},
  {"content":"\r\n« وَقالَ الْمَلأُ مِنْ قَوْمِ فِرْعَوْنَ أتَذَرُ مُوسى وَقَوْمَه لِيُفْسِدُوا فِي الأَرْضِ وَيَذَرَكَ وَآلِهَتَكَ » « 1 » .\r\n\r\n4 - چرا براى ارباب انواع و خدايانى ديگر مجسمه ساختند ولى براى خداى تعالى مجسمه نساختند ؟\r\nگويا - همانطور كه قبلا گفتيم - مجسمه سازى براى رجال بزرگ ، بشر را منتقل كرد به اينكه براى معبودهاى خيالى خود نيز مجسمه بسازند ولى سابقه ندارد كه براى خداى سبحان مجسمه ساخته باشند ، خدايى كه متعال و بلندتر از آن است كه دست اوهام بشر به ساحتش احاطه يابد و گويا همين متعالى بودن خداى تعالى مشركين را از مجسمه سازى براى او منصرف كرده و به ساختن مجسمه براى غير او واداشته است ، پس هر فرد و قومى به آنچه كه از جهات تدبير محسوس در عالم اهميت مىداده براى خداى آن ناحيه مجسمه مىساخته و با عبادت آن خدا كه به نظر او اللَّه تعالى تدبير آن ناحيه را به او واگذار نموده است خدا را عبادت مىكرده .\r\nآنهايى كه در سواحل درياها و اقيانوسها زندگى مىكرده‌اند از آنجا كه به عوايد و فوايد دريا چشم دوخته و از خطر طغيان دريا بيمناك بودند خداى درياها را مىپرستيدند تا آنان را از عوايد درياها برخوردار نموده و از طوفان و طغيان آنها حفظ كند . و آنها كه در بيابانها زندگى مىكرده‌اند خداى بيابانها را مىپرستيدند تا آنان را از فوايد بيابانها برخوردار ، و از ضرر و زيان آنها حفظ كند و نيز كسانى كه اهل جنگ بودند رب جنگ را مىپرستيدند و همچنين هر چيز ديگرى كه براى آنان اهميت داشته خداى آن را مىپرستيدند .\r\nچيزى نگذشت كه سليقه ها نيز در كار مجسمه سازى به كار افتاد و هر كس هر الهى را كه دوست مىداشت و طبق شكل و قيافه اى كه در ذهن خود براى آن إله تصور مىكرد مجسمه اى مىساخت اگر دلش مىخواست آن را از فلز بسازد از فلز مىساخت و اگر دوست مىداشت از چوب يا سنگ يا غير اينها مىساخت ، حتى روايت شده كه « بنى حنفيه » كه قبيله اى از يمامه بودند ، بتى از كشك درست كردند و اتفاقا وقتى دچار قحطى شدند و گرسنگى بر آنان فشار آورد از ناچارى حمله كرده و بت خود را خوردند .\r\nو بعضى از آنان اگر به درخت و يا سنگى زيبا بر مىخوردند و از آن خوششان مىآمد همان را خداى خود گرفته و مىپرستيدند ، گوسفند و يا شترى را سر مىبريدند و خون آن را به آن مجسمه مىماليدند تا آن بت گوسفندان و شتران ايشان را از درد و بلا حفظ كند ، و وقتى حيواناتشان مريض مىشدند آنها را يكى يكى آورده و به بت مىماليدند تا شفا پيدا كنند و\r\n\r\n","description":"","footnote":"\r\n( 1 ) سران و بزرگان قوم فرعون به او گفتند آيا موسى و هواخواهان او را به حال خودشان وا مىگذارى تا در زمين فساد كنند و خدايى تو و خدايى خدايانت را متروك سازند ؟ . « سوره اعراف ، آيه 127 »\r\n","page_name":" 411 ","page_number":411},
  {"content":"\r\nبسيار مىشد كه درختان را ارباب و خداى خود اتخاذ مىكردند و به آن درختان به اصطلاح دخيل مىشدند و از آن تبرك مىجستند و هرگز به آنها آسيب نمىرساندند ، نه قطعش مىكردند و نه شاخه اش را مىشكستند و با آوردن قربانيها و نذورات و هدايا به آن درختها تقرب مىجستند .\r\nاين سنت ، كار عقايد مردم را به هرج و مرج كشانيد و عقايد در باره بت و بتپرستى آن قدر شاخه شاخه شد كه با هيچ ضابطه اى نمىتوان آن را آمارگيرى نمود ، چيزى كه هست در بيشتر معتقدات بتپرستان اين يك عقيده وجود دارد كه بت را شفيع خود به درگاه خدا مىگيرند تا آن بت ، خيرات را به سوى آنان جلب و شرور را از آنان دفع كند ، البته بسيارى از عوام مشركين هستند كه بت را مستقل در الوهيت مىدانند نه شفيع در درگاه معبود و حتى آن را مقدم بر خداى تعالى و برتر از او مىدانند دليل اين معنا هم آيه زير است كه عقايد آنان را حكايت كرده و مىفرمايد : « فَما كانَ لِشُرَكائِهِمْ فَلا يَصِلُ إِلَى اللَّه وَما كانَ لِلَّه فَهُوَ يَصِلُ إِلى شُرَكائِهِمْ » « 1 » .\r\nو بعضى از مشركين ملائكه و بعضى ديگر جن را عبادت مىكنند ، و بعضى ستارگان ثابت مانند ستاره « شعرى » را مىپرستند ، و طايفه اى بعضى از ستارگان سيار را معبود خود مىگيرند - كه در كتاب الهى به همه اين عقايد اشاره شده است - انگيزه آنان در همه اينها طمع در خير معبودها و يا ترس از شر آنها است .\r\nو كم هستند مشركينى كه غير خدا را معبود گرفته باشند و براى آن معبود بتى درست نكرده باشند تا عبادات خود را روبروى آن صنم انجام دهند بلكه هر چيزى را كه معبود خود مىگيرند بتى نيز از چوب يا سنگ و يا فلز براى آن درست مىكنند و از صفات و مزاياى حيات ، هر مزيتى را كه براى معبود خود قائل باشند آن صفت و مزيت را در آن بت مجسم مىسازند در نتيجه بتى را به صورت انسان مىتراشند و بتى ديگر را به صورت حيوان ، هر چند كه معبودشان شكل و قيافه آن بت را نداشته باشد مانند كواكب ثابت يا سيار و مانند « إله علم » و « إله حب » و « إله رزق » و « إله جنگ » و إله هايى ديگر نظير اينها .\r\nو منطق مشركين در ساختن صنم براى معبودهاى خود اين است كه مىگويند خدا ، متعال و منزه از داشتن صورتى محسوس است و مانند ارباب انواع و ساير إله هاى مادى نيست تا\r\n\r\n","description":"","footnote":"\r\n( 1 ) آنچه نذر و هديه كه به شركاى خود پيشكش مىكنند به خدا نمىرسد ولى آنچه براى خدا پيشكش مىكنند به شركايشان نيز مىرسد . « سوره انعام ، آيه 136 »\r\n","page_name":" 412 ","page_number":412},
  {"content":"\r\nبه شكل و قيافه اى در آيد و يا اينكه هميشه در حالت ظهور نيستند مثلا فلان ستاره كه معبود ما است هميشه پيدا نيست تا عبادات خود را روبروى آن انجام دهيم بلكه همواره در حال طلوع و غروب است و دست يا بى و توجه به آن مشكل است ، پس لازم است صنمى درست شود كه اولا حاكى از صفات و خصوصيات آن إله باشد و ثانيا هميشه در دسترس باشد تا هر وقت انسان بخواهد عبادتى كند رو به سوى آن كند .\r\n\r\n5 - وثنيت صابئه :\r\nوثنيت - بتپرستى - هر چند اقسام گوناگون آن به يك اصل بر مىگردد و آن عبارت است از شفيع گرفتن به درگاه خدا و پرستش بت و مجسمه آن شفيع و شايد اين مسلك چند بار سراسر عالم بشرى را گرفته باشد هم چنان كه قرآن كريم از امتهاى مختلفى آن را حكايت مىكند ، از امت نوح و ابراهيم و موسى ( ع ) الا اينكه اختلاف مذاهب و گروندگان به اين مسلك آن قدر سليقه ها و هوا و هوسها و خرافات را در آن راه داده‌اند كه امروز براى يك متتبع ، محال و يا نزديك به محال است كه آمار آن مذاهب را به دست بياورد و بيشتر آن مذاهب مبنى بر اساس استوار و ثابت ، و قواعدى نظم يافته و با هم سازگار نيستند .\r\nتنها مذهبى كه از مذاهب بتپرستى مىتوان گفت تا اندازه اى انتظام يافته و اصول و فروعش با هم سازگار است مذهب « صابئه » و وثنيت « برهمىها » و « بودايىها » است .\r\nاما وثنيت « صابئه » بر اين اساس مبتنى شده كه مىگويند بين كون و فساد ، و حوادثى كه در زمين رخ مىدهد با عالم بالا مثلا با حركت اجرام فلكى چون خورشيد و ماه و عطارد و زهره و مريخ و مشترى و زحل رابطه اى وجود دارد ، و به عبارت ديگر اجرام فلكى و روحانياتى كه متعلق به آنها است اين نظام محسوس و مشهود عالم اراضى را تدبير مىكنند ، و هر يك از آنها با يكى از حوادث زمين ارتباط دارد كه عالم نجوم بيانگر ارتباط هر حادثه اى با جرمى از اجرام سماوى است و اين حوادث ، هر زمان كه دور فلك تجديد شود از نو شروع مىشود ، حوادث دور گذشته را كه در هر قطعه از زمين داشت دوباره بروز مىدهد و اين جريان همواره تجديد مىشود بدون اينكه به جايى و زمانى منتهى و متوقف گردد .\r\nپس در حقيقت اجرام فلكى و روحانيات آنها واسطه هايى هستند بين خداى سبحان و بين اين عالم مشهود ، و ما اگر آنها را عبادت كنيم آنها ما را به خداى تعالى نزديك مىكنند به همين جهت ما ناگزيريم از اينكه براى آن روحانيات مجسمه و بتى بسازيم و آنها را عبادت كنيم تا خدا را عبادت كرده باشيم چون ، نه خدا ديدنى است و نه آن روحانيات .\r\nمورخين خاطرنشان كرده‌اند كه اولين كسى كه اساس بتپرستى صابئه را بنيان نهاد و اصول و فروع آن را تهذيب كرد « يوذاسف » منجم بود كه در سرزمين هند در زمان سلطنت\r\n","description":"","footnote":"","page_name":" 413 ","page_number":413},
  {"content":"\r\nطهمورث پادشاه ايران ظهور كرد و مردم را به سوى مذهب صابئه دعوت نمود و خلقى انبوه به او گرويدند و مذهبش در اقطار زمين يعنى در روم و يونان و بابل و ديگر سرزمينها شيوع پيدا كرد ، و براى مراسم عبادت معبدها و هيكلهايى ساخته شد كه در آنها بتهايى نصب شد كه هر بتى مربوط به ستاره اى بود ، و احكام و شرايع تشريع شد و ذبيحه ها و قربانيهايى رسم شد ، كه متصدى اين هيكلها همان كاهنان معروف بودند و چه بسا به اين مذهب نسبت داده باشند كه گاهى انسانها را نيز قربانى مىكردند .\r\nاين طايفه ، خداى تعالى را تنها در الوهيت ، واحد و يگانه مىدانند نه در عبادت ، و او را منزه از هر نقص و قبيحى مىدانند و وقتى او را توصيف مىكنند در همه اوصاف به نفى توصيف مىكنند نه به اثبات ، مثلا نمىگويند خدا عالم و قادر وحى است بلكه مىگويند خدا جاهل و عاجز نيست و نمىميرد و ظلم و جور نمىكند و اين صفات سلبى را بطور مجاز ، « اسماء حسنى » مىنامند و آن صفات را اسم حقيقى نمىدانند ، و ما در سابق آنجا كه آيه شريفه : « إِنَّ الَّذِينَ آمَنُوا وَالَّذِينَ هادُوا وَالنَّصارى وَالصَّابِئِينَ » « 1 » را تفسير مىكرديم - يعنى در جلد اول اين كتاب - مقدارى از تاريخ وثنيت صابئه را نقل كرديم .\r\n\r\n6 - وثنيت برهميه :\r\n« برهميه » ( همانطور كه در سابق گفتيم ) يكى از مذاهب اصلى و ريشه دار وثنيت است و شايد بتوان گفت كه قديمترين مذهب وثنيت در بين مردم است براى اينكه تمدن هندى از قديمترين تمدن بشرى است ، آن قدر قديمى است كه آغاز آن بطور تحقيق معلوم نشده و آغاز تاريخ وثنيت هندى نيز معلوم نگشته ، چيزى كه هست اين است كه بعضى « 2 » از مورخين مانند مسعودى و غير او گفته‌اند كه كلمه « برهمن » نام اولين پادشاه هند است كه بلاد هند را آباد كرد و قوانينى مدنى در آنجا تاسيس نمود و عدل و داد را در بين اهل هند بگسترانيد .\r\nو شايد مذهب برهميه بعد از آن پادشاه به نام او ناميده شد چون بسيارى از امم گذشته ، ملوك و بزرگان قوم خود را مىپرستيدند چون معتقد بودند كه از ناحيه غيب داراى سلطنت و سطوت شده‌اند و لاهوت در آنها به نوعى ظهور كرده ، مؤيد اين مطلب هم اين است كه از ظاهر كتاب « ويدا » كه كتاب مقدس آنان است بر مىآيد كه اين كتاب مجموع چند رساله و چند مقاله مختلفى است كه هر قسمت از آن را يكى از رجال دينى بسيار قديم ايشان نوشته و بعدها به اين مردم به ارث رسيده و همه آنها را جمع كرده و به نام كتاب « ويدا » گرد آورده‌اند ،\r\n\r\n","description":"","footnote":"\r\n( 1 ) سوره بقره ، آيه 62 .\r\n( 2 ) مروج الذهب ، ج 1 ، ص 91 - 93 .\r\n","page_name":" 414 ","page_number":414},
  {"content":"\r\nكتابى كه اشاره مىكند به دينى كه براى خود نظامى دارد ، علماى سانسكريت نيز به اين معنا تصريح كرده‌اند و لازمه اين حرف اين است كه برهميه نيز مانند ساير مذاهب وثنيت از مشتى افكار عاميانه و بى ارزش آغاز شده باشد و آن گاه در طول زمان تحولات و تطوراتى در مراحل تكامل به خود گرفته و در آخر بهره اى از كمال را دارا شده باشد .\r\nبستانى در كتاب دائرة المعارف در اين باره بيانى دارد كه خلاصه آن از نظر خواننده مىگذرد :\r\nكلمه « برهم » ( - به فتحه باء و راء ، و سكون هاء و ميم ، و يا به فتحه باء ، و سكون راء و فتحه ها و سكون راء و ميم - ) در نزد هندىها نام اولين و بزرگترين معبود است و اين معبود نزد هندىها اصل و منشا تمامى موجودات است ، و خود موجودى است واحد و تغيير ناپذير و غير قابل درك ، موجودى است ازلى و مطلق ، كه سابق بر تمامى مخلوقات عالم است و همه مخلوقات عالم را يك جا به مجرد اراده اش و به فرمان اوم ( يعنى : كن - باش ) آفريده . و حكايت برهم از همه جهات شبيه است به حكايت « اى بوذه » و هيچ فرقى بين آن دو نيست مگر در نام و صفات ، و بسيار مىشود كه كلمه « برهم » را نام اقنومهاى سه گانه كه ثالوث هندىها از آن سه تاليف شده و يا به تعبير ديگر « برهما » و « وشنو » و « سيوا » از آن تركيب يافته قرار مىدهند ، و پرستندگان برهم را « برهميون » و يا « براهمه » مىنامند .\r\nو اما كلمه « برهما » به معناى همان برهم معبود هندىها است البته در بعضى از حالاتش يعنى در زمانى كه به كار خود مشغول شد ، ( به دليل زياد شدن « الف » در آخرش كه اين از اصطلاحات آنها است ) پس به اصطلاح هنود ، « برهم » و « برهما » به يك معنا است و آن عبارت است از آفريدگار جهان كه قبل از آفريدن نامش برهم و بعد از دست به كار خلقت شدن نامش برهما است و اين برهما همان اقنوم اول از ثالوث هندى است به اين معنا كه « برهم » در سه اقنوم ظهور مىكند هر بار در يك اقنوم ، پس اقنوم اول كه « برهم » براى اولين بار در آن ظهور كرده نامش « برهما » است و اقنوم دوم نامش « وشنو » است و اقنوم سوم نامش « سيوا » است .\r\nپس همين كه برهما خواست دست به كار خلقت شود مدتى طولانى بر روى « سدره » اى كه در زبان هندى به آن « كمالا » و در زبان سنسكريت « بدما » گويند بنشست و از هر سو نظر مىكرد ، برهما كه خود چهار سر و هشت چشم داشت هر چه نظر كرد جز فضايى بسيار وسيع و ظلمانى و مالامال از آب نديد از آن فضاى تاريك دهشت زده شد و نتوانست سر آن را ريشه يا بى كند به ناچار ساكت و لال ، غرق در تفكر گشت .\r\n","description":"","footnote":"","page_name":" 415 ","page_number":415},
  {"content":"\r\nقرنها بدين منوال گذشت كه ناگهان صدايى به دو گوشش خورد و صداى نامبرده ، او را كه در حال چرت زدن و انديشيدن بود به خود آورد و به او گفت كه : هوش و گوشت با « باغادان » باشد - باغادان لقب برهم است - ناگهان باغادان را ديد كه به شكل يك مرد داراى هزار سر در آمد ، برهما در برابر او به سجده افتاد و او را تسبيح گفت ، كه در اثر تسبيح برهما ، دل باغادان باز شد و نور را از هيچ و پوچ بيافريد و ظلمت را از بين ببرد و حالت هست شدن خود و يا هست شدن او و ساير كائنات را براى بنده اش برهما به شكل جرثومه هايى داراى پوشش اظهار كرد و به او نيرويى بخشيد كه بتواند با آن نيرو و جرثومه ها را از آن پوشش خارج سازد .\r\nبرهما صد سال الهى كه هر سالش سى و شش هزار سال شمسى است به دقت و مطالعه پرداخت كه چگونه كار را شروع و از كجا آغاز كند ، بعد از گذشت اين مدت ، كار خود را آغاز كرد و ابتدا هفت آسمان را خلق كرد كه به زبان برهمائيان « سورغة » ناميده مىشود ، و آن هفت آسمان را با اجرامى نورانى كه اين قوم به آنها « ديقانه » مىگويند روشن ساخت ، آن گاه « مريثلوكا » يعنى مقر مرگ و سپس زمين ، و ماه آن را بيافريد ، آن گاه مساكن هفتگانه زمين را كه به زبان سنسكريت « تبالة » ناميده مىشود را خلق كرد ، و آن مساكن را به وسيله هشت گوهر كه هر يك بر روى سر مارى جاى داده شده روشن ساخت .\r\nپس آسمانهاى هفتگانه و مساكن هفتگانه عبارتند از « عوالم چهاردگانه » كه در ميثولوژياى هندى مصطلح است .\r\nآن گاه به آفرينش جفتهاى هفتگانه پرداخت تا او را در كارهايش يارى دهند كه ده فرد از آنها يكى به نام « مونى » و نه تاى ديگر آنها به نام « ناريدا اونوردام » از مساعدت وى امتناع ورزيده و بر تاملات دنيوى اكتفاء كردند ، برهما چون چنين ديد با خواهرش « ساراسواتى » ازدواج كرد ، و از او صد فرزند گرفت ، و نام بكر ، « دكشا » بود كه صاحب پنجاه دختر گرديد و سيزده نفر از آنان با « كاسيابا » كه احيانا او را برهمان اول نيز مىنامند ازدواج كردند ، و اين كاسيابا همان است كه براى برهما فرزندى درست كرد به نام « مارتشى » .\r\nو يكى از آن دختران نامبرده كه نامش « أديتى » بود ارواح منيره را بزاييد ، كه به آنها « ديقانه » گويند ، و اين ارواح ، همانهايى هستند كه ساكن در آسمانها بوده و خيرات را انجام مىدهند ، و اما خواهرش « ديتى » جمع بسيارى از ارواح شريره را زاييد ، كه نام آنها « داتينه » و يا « اسورة » است كه در ظلمتها منزل گزيده و تمامى شرور عالم به آنها منتهى مىشود .\r\nو اما كره زمين تا اين زمان خالى از سكنه بود ، بعضى از برهمائيان مىگويند برهما « مانوسويامبوقا » را از درون نفس خود خارج كرد ، ولى بعضى ديگر مىگويند « مانوسويامبوقا »\r\n","description":"","footnote":"","page_name":" 416 ","page_number":416},
  {"content":"\r\nقبل از برهما بوده ، و او همان خود برهم ، معبود واحد است ، كه برهما را با « ساتاروبا » ازدواج داد ، و به آن دو گفت : زاد و ولد را زياد كنيد ، و نسل خود را رشد دهيد .\r\nبعضى ديگر گفته‌اند برهما صاحب چهار فرزند شد به نامهاى « برهمان » « كشتريا » ، « قايسيا » ، و « سودرا » ، كه اولى از دهان او خارج شد ، و دومى از بازوى راستش و سومى از ران راستش ، و چهارمى از پاى راستش ، و در نتيجه اين چهار تن چهار ريشه و مبدأ شدند براى چهار فرقه اصلى .\r\nو سه تن اخير ايشان نيز با سه زن از زنان خارج شده از او ازدواج كردند كه اولى از بازوى راست او ، و دومى از ران چپ او ، و سومى از پاى چپ او خارج شده بودند ، و به نام شوهرانشان ناميده شدند ، به اضافه علامت تانيث ، كه در ادبيت برهمائيان كلمه « نى » مىباشد ، ( اين وضع سه تن از زاييده برهما بود اما زاييده اول او يعنى ) برهمان او نيز با همسرى از همسران پدرش ازدواج كرد ، اما همسر نامبرده از نسل « أسوره شريره » بود ، اين ترتيبى بود كه در كتاب فيداس براى كيفيت خلقت عالم ذكر كرده .\r\nو اما برهما بعد از آنكه إله خالق قدير شد از رتبه وشنو ، اقنوم دوم و رتبه سيوا ، اقنوم سوم سقوط كرد ، جريان سقوطش چنين بود كه دچار كبر و عجب شد ، و پنداشت كه او نظير و هم پايه على است و در نتيجه در « نارك » - يعنى دوزخ - بيفتاد ، و عفو و مغفرت شامل حالش نشد مگر به يك شرط ، و آن اين بود كه در چهار قرن به شكل جسدى مادى در بيايد ، برهما دربار اول به صورت كلاغى با شعور كه نامش « كاكابوسندا » بود درآمد ، در نوبت دوم به شكل « باربا قلميكى » در آمد كه اول دزد بود و سپس مردى عبوس و رزين و نادم شد ، و پس از آن مترجم معروفى براى فيداس و مؤلفى براى كتاب « راميانا » شد و در نوبت سوم به صورت « قياس » در آمد كه شاعر و مؤلف كتاب « مهابارانا » و بغاقة و بورانها بود ، و در نوبت چهارم كه همين قرن فعلى يعنى عصر « كالىيوغ » است به صورت « كاليداسا » در آمد كه شاعر تشخيصى عظيم و مؤلف كتاب « ساكنتالا » و تنقيح كننده مؤلفات « قلميكى » است در آمد .\r\nسپس برهما در سه حال ظهور كرد ، در حال اول واحد صمد ، و كل اعظم على بود ، و در حال دوم همان حالت اول را به مرحله عمل درآورد ، و شروع به عمل كرد ، و در حالت سوم به شكل انسانى حكيم متجسد و ظاهر شد .\r\nو برهما در هند عبادتى عمومى ندارد ، و چنان نيست كه عموم مردم او را عبادت كنند ، بلكه در هند فقط يك هيكل ( معبد ) دارد ، چيزى كه هست هندىها او را موضوع عبادت خود قرار مىدهند ، و صبح و شام در دعاهاى خود او را مىخوانند ، به اين طريق كه سه نوبت با كف\r\n","description":"","footnote":"","page_name":" 417 ","page_number":417},
  {"content":"\r\nدست خود ، آب گرفته و روبروى آفتاب آن آب را به زمين پرت مىكنند ، و در هنگام ظهر عبادت خود را تجديد مىكنند ، به اين طريق كه گلى تقديم آن هيكل مىكنند ، و در تقديس آتش ، به جاى گل ، روغن مصفى تقديمش مىكنند همانطور كه براى إله آتش تقديم مىكنند ، و اين تقديس از همه تقديسهاى ديگرشان مهمتر و مقدستر است ، و نام آن ، « هوم » و يا « هوما » و « رغيب » است .\r\nبرهما به شكل مرد داراى ريشى بلند در مىآيد كه به يك دست ، سلسله كائنات را دارد ، و به دست ديگر ، آن ظرفى كه آب حيات آسمانى در آن است در حالى كه بر مركب هما سوار است ، - هما عبارت است از مرغى الهى كه به كركس و عقاب شبيه است - .\r\nو اما برهمان پسر برهماى بكر است و برهما او را از دهان خود بيرون آورد ، كه شرحش گذشت ، و نصيبش را چهار كتاب مقدس به نام « فيداس » قرار داد ، و چهار كتاب مقدس كنايه است از چهار كلمه اى كه او هر يك را با يك دهان از چهار دهانش تكلم كرده .\r\nو چون برهمان خواست تا با مثل خواهرانش ازدواج كند برهما به او گفت : تو براى درس و نماز متولد شده اى ، بايد كه از علاقه هاى جسمانى دورى كنى ، ولى برهمان به قول پدرش قانع نشد ، در نتيجه برهما بر او غصب كرد و او را با يكى از زنان جنى شرير كه آنها را « اسوره » مىگويند ازدواج داد و نتيجه اين ازدواج ولادت براهمه شد ، و براهمه عبارتند از كاهنان مقدس كه تفسير كتاب فيداس مخصوص ايشان است ، و نيز گرفتن نذوراتى كه هندىها دارند به عهده ايشان است .\r\nو اما « كشتريا » صنف جنگجويان براهمه را زاييد ، و « قايسيا » صنف اهل زراعت هنود را ، و « سودرا » صنف بردگان براهمه را ، بنا بر اين براهمه چهار صنفند . « 1 »\r\nغير بستانى گفته‌اند كه : كيش برهميه به چهار طبقه تقسيم شده است طبقه اول براهمه كه عبارتند از علماى مذهب ، طبقه دوم ارتشىها ، طبقه سوم كشاورزان ، و طبقه چهارم تجار ، و بقيه طبقات اجتماع يعنى زنان و بردگان در آن كيش مورد اعتناء واقع نشده‌اند ، و ما در تفسير آيه شريفه « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ . . . » « 2 » در جلد ششم در ذيل يك بحثى علمى از كتاب « ما للهند من مقولة » تاليف ابو ريحان بيرونى پاره اى از وظايف براهمه و عبادات آنان را در اين تفسير نقل كرديم ، و همچنين پاره اى از مطالب از كتاب « ملل و نحل » ، تاليف شهرستانى\r\n\r\n","description":"","footnote":"\r\n( 1 ) دائرة المعارف بستانى ، ج 5 ، ص 375 - 376 ، ط : بيروت .\r\n( 2 ) سوره مائده ، آيه 105 .\r\n","page_name":" 418 ","page_number":418},
  {"content":"\r\nرا در باره شرايع صابئين بازگو نموديم .\r\nو مذاهب وثنيت هندى كه گويا صابئين نيز مثل ايشانند همه در يك عقيده اتفاق دارند ، و آن اعتقاد به تناسخ است و حاصل آن اين است كه عوالم هستى هم از طرف گذشته و ازل ، و هم ناحيه آينده و ابد نامتناهيند و هر عالمى براى خود بهره اى از بقاء موقت دارد ، وقتى اجل آن عالم منقضى شد صورتى كه دارد از دست مىدهد و باطل مىشود ، و از آن عالم ، عالمى ديگر متولد مىشود كه آن نيز مدتى زندگى مىكند و مىميرد ، و از آن عالم نيز عالم سومى پديد مىآيد ، و همچنين از ازل چنين بوده و تا ابد نيز چنين خواهد بود .\r\nاين وضع كه در سراسر جهان و در همه عوالم جريان دارد در تك تك نفوس انسانها نيز جارى است و نفوس انسانيت كه متعلق مىشود به بدنها هرگز نمىميرد ، هر چند كه بدنها مىميرند ، اما نفسى كه متعلق بوده به اين بدنى كه در حال مرگ است ، مبدأ حيات مىشود براى بدنى ديگر كه در حال پيدايش است ، مدتى هم با اين بدن زندگى مىكند تا مرگ آن بدن برسد ، باز متعلق مىشود به بدن سوم و كيفيت زندگيش در هر بدن بستگى دارد به كارهايى كه در بدن قبلى انجام داده ، اگر نيكوكار بوده و با اعمال نيك فضايل نفسانى كسب كرده ، زندگى خوشى خواهد داشت ، و اگر با اعمال زشت رذائلى كسب كرده ، زندگى نكبت بارى خواهد داشت ، البته اين جريان مخصوص نفوس ناقصه است ، اما نفوسى كه در معرفت « برهم » ( خداى سبحان ) به درجه كمال رسيده‌اند آنها به حيات ابدى زنده و از تولد بار دوم ايمن ، و از نظام قهرى تناسخ خارج مىباشند .\r\n\r\n7 - وثنيت بودايى :\r\nدائرة المعارف بستانى در باره وثنيت بودايى مطالبى آورده كه خلاصه اش اين است كه وثنيت برهميه به وسيله كيش بودا ، بازسازى و اصلاح شد ، و اين كيش منسوب است به بودا « سقيامونى » كه بنا به آنچه از تاريخ « سيلانى » نقل شده در سال پانصد و چهل و سه قبل از ميلاد وفات يافته ، البته تواريخ ديگر ، غير اين را گفته‌اند ، و اختلاف در سال فوت او به دو هزار سال هم كشيده شده است ، و به همين جهت كه تاريخ درستى از اين مرد در دست نيست بسيارى احتمال داده‌اند كه وى يك شخص خرافى و موهوم بوده و چنين شخصى اصلا وجود نداشته ، ولى كاوشهايى كه اخيرا در « گايا » شده ، و همچنين آثارى كه در « بطنة » به دست آمده بر صحت وجود اين شخص دلالت دارد و نيز آثار ديگرى از تاريخ زندگى و تعاليمى كه وى به شاگردان و پيروان خود القاء مىكرده به دست آمده است .\r\nو بودا از خانواده اى شاهنشاهى بوده كه به خاندان « سوذودانا » معروف بوده‌اند ، كه از دنيا و شهوات آن كناره گيرى نموده ، و در جوانى از مردم عزلت مىگزيده است و سالهايى از عمر\r\n","description":"","footnote":"","page_name":" 419 ","page_number":419},
  {"content":"\r\nخود را در بعضى از جنگلهاى وحشتناك به تزهد و رياضت كشيدن گذرانده تا آنجا كه دلش به نور معرفت روشن شده است آن گاه از جنگل خارج شده به ميان مردم آمده و بطورى كه گفته‌اند در آن هنگام سى و شش سال از عمر او مىگذشته و در بين مردم به دعوت پرداخته و آنان را به تخلص از رنج و بدبختى ، و رستگارى به راحتى كبرى و حياتى آسمانى و ابدى و سرمدى دعوت مىكرده و آنان را نصيحت مىنموده و به تمسك به ذيل شريعت خود تشويق مىكرده است و اصول شريعتش عبارت بوده از تخلق به اخلاق كريمه و رها كردن شهوات و اجتناب از رذائل .\r\nو بودا ( بطورى كه نقل شده ) بر خلاف برهمىها كه خود را تافته اى جدا بافته مىدانستند و بطور كلى مردم را در تشرف به سعادت دينى متفاوت و زنان و كودكان را به كلى محروم از اين سعادت مىدانستند همواره در باره خود و معايب و وساوس درونيش صحبت مىكرده و هيچ بزرگى و تكبرى براى خود قائل نبوده ، و رسما مىگفته من نيز مانند همه شما گرفتار تسويلات و وساوس نفسانى هستم و نيز مىگفته در عالم به جز يك شريعت ، شريعت ديگرى نيست ، و گويا منظورش اين بوده كه همه شرايع در اين سخن اتفاق دارند كه مجرمين بايد به شدت عقوبت شوند و صالحان به ثواب عظيم برخوردار گردند ولى شريعت من هيچ سخنى از عقوبت نداشته و براى عموم مردم نعمت است و در آن شريعت همانند آسمان ، جايى است براى مردان و زنان و كودكان و دختران و اغنياء و فقراء ، چيزى كه هست توانگران به زحمت مىتوانند اين راه را بپيمايند .\r\nتعليم بودا بطورى كه از عقايد بودائيان بر مىآيد بر اين اساس است كه طبيعت ، تهى و تو خالى بوده و چيزى جز وهمى حيله گر نيست و عدم در همه جا و در هر زمان وجود دارد و مملو از غش است و همين عدم است كه همه ديوارها و موانع بين اصناف مردم و جنسيات و احوال دنيوى آنان را بر مىدارد و نه تنها مردم را برادر يكديگر مىسازد بلكه حتى كرمها را نيز برادر بودائيان مىسازد .\r\nبودائيان معتقدند به اينكه آخرين عبارتى كه « سقيامونى » به آن تكلم كرده اين بوده :\r\n« هر موجود مركب فانى است » ، و در نظر بودائيان هدف نهايى و آخرين مرحله كمال عبارت است از : نجات نفس از هر بيمارى و غرور . و نيز معتقدند به اينكه دوره تناسخ كه البته نقطه اى نهايى كه بدان منتهى شود ندارد در يك صورت از وسط پاره مىشود و قطع مىگردد و آن وقتى است كه نفس از تولد جديد امتناع بورزد كه در اين صورت تصميم مىگيرد خود را حتى از ميل به هستى پاك كند .\r\nاين بود قواعد اصولى كيش بودا كه بطور صريح در قديمىترين تعليماتش كه در « الاريانى\r\n","description":"","footnote":"","page_name":" 420 ","page_number":420},
  {"content":"\r\nستيانس » درج شده آمده است و عبارت است از چهار قاعده مهم كه به خود سقيامونى نسبت داده شده و گفته‌اند وى اين چهار قاعده را در اولين موعظه اش كه در جنگلى معروف به « جنگل غزال » در نزديكىهاى بنارس ايراد كرده بود خاطرنشان ساخته است .\r\nو اين حقايق چهارگانه عبارتند از معرفى « الم » ، معرفى ريشه آن ، لا شىء كردن و از بين بردن الم ، و راهى كه آدمى را موفق به از بين بردن آن مىكند . در معرفى الم گفته است :\r\n« الم » عبارت است از ولادت و سن و مرض و مرگ و برخورد با ناملايمات و جدا شدن از محبوبها و عجز از رسيدن به مقاصد و اسباب الم عبارت است از شهوات نفسانى و جسمى و هواهاى درونى . و حقيقت سوم عبارت است از لا شىء كردن همه اين سببها . و حقيقت چهارم عبارت است از لا شىء كردن الم ، كه در باره حقيقت چهارم گفته است اين طريقه هشت قسم است 1 - نظر صحيح 2 - حس صحيح 3 - نطق صحيح 4 - فعل صحيح 5 - مركز صحيح 6 - جد و كوشش صحيح 7 - ذكر صحيح 8 - تامل و تفكر صحيح ، كه اين هشت طريقه از نظر بودائيان عبارت است از ايمان ، و در حفاريهايى كه در بسيارى از بناهاى باستانى آنان شده و همچنين در چند كتاب از كتب مدونه آنان نيز آمده ( نوشته‌اند ) كه ايمان عبارت است از اين هشت چيز .\r\nو اما دستور العمل و ادب بودا هر چه هست برگشتش به سه چيز است 1 - اجتناب از هر چيز پست و زشت 2 - عمل كردن و انجام دادن هر كار نيك 3 - تهذيب عقل .\r\nو آنچه ما از تعاليم بودا در اينجا آورديم آن تعاليمى است كه مذاهب مختلف بودايى همه در آن اتفاق دارند و هيچ اختلافى در آن نيست و اما غير اينها يعنى كيفيت عبادت و قربانى كردن كهونت و فلسفه و اسرارى كه براى امورى ذكر كرده‌اند مسايلى است كه در طول زمان و مرور ايام به كيش بودا اضافه كرده‌اند كه سخنانى عجيب و آرايى غريب در آن ديده مىشود ، آرايى در مورد خلقت عالم و سخنانى در مورد نظم عالم و چيزهايى ديگر .\r\nاز جمله حرفهاى عجيبى كه زده‌اند اين است كه بودا به هيچ وجه از ناحيه خدا حرف نمىزده و اين نه بدان جهت بوده كه مبدأ هستى را قبول نداشته و يا از آن روىگردان بوده ، بلكه از اين جهت بوده كه او همه تلاش خود را صرف مجهز كردن مردم به زهد و ترك زندگى دنيوى و نفرت دادن از اين خانه غرور و نيرنگ مىكرده .\r\n\r\n8 - وثنيت عرب :\r\nوثنىهاى عرب ، اولين طايفه اى هستند كه اسلام لبه تيز مبارزات خود را متوجه آنان نموده و به دين توحيد دعوتشان كرده و در عهد جاهليت ، قسمت عمده مردم عرب بدوى بودند و شهرنشينها امثال مردم يمن نيز در عين داشتن تمدن شهرى مع ذلك طبع صحرانشينى خود را حفظ كرده بودند و علاوه بر رسوم موروثى از نياكان ، رسومى هم از\r\n","description":"","footnote":"","page_name":" 421 ","page_number":421},
  {"content":"\r\nهمسايگان نيرومندشان چون ايران و روم و مصر و حبشه و هند در آنان حكم مىكرد كه يك دسته از آن رسوم و آداب ، رسوم و آداب دينى بود .\r\nو نياكان قديم عرب يعنى آنها كه عرب خالص بودند و قوم « عاد » ، « ارم » و « ثمود » از آن جمله بودند همه دين وثنيت داشتند به دليل اينكه خداى تعالى در كتاب مجيدش در ضمن سرگذشت قوم هود و صالح و اصحاب مدين و اهل سبا ، و داستان سليمان و خبرى كه هدهد از آن سرزمين برايش آورد ، داشتن اين مسلك را به اين اقوام نسبت داده و اين اعتقاد را از آنان حكايت كرده است . وضع نياكان عرب بدين منوال بود تا آنكه ابراهيم ( ع ) فرزندش اسماعيل و همسرش هاجر را به سرزمين مكه آورد كه سرزمينى خشك و بدون آب و علف بود و تنها قبيله « جرهم » در آن زندگى مىكردند ، ابراهيم ( ع ) آن دو را در آن سرزمين گذاشت ، و اسماعيل در آنجا رشد كرد و به تدريج شهر مكه ساخته شد آن گاه ابراهيم ( ع ) كعبه بيت الحرام را در آنجا بنا نهاد و مردم را به دين حنيف خود كه همان دين اسلام بود دعوت نمود و مردم حجاز و اطراف آن ، دين آن جناب را پذيرفتند ، و ابراهيم ( ع ) حج خانه خدا و مراسم آن را براى آنان تشريع نمود كه آيه شريفه زير به همه اين مطالب دلالت داشته و فرمان خداى تعالى به ابراهيم را اينطور حكايت مىكند : « وَأَذِّنْ فِي النَّاسِ بِالْحَجِّ يَأْتُوكَ رِجالًا وَعَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ » « 1 » .\r\nپس از گذشت ايام ، بعضى از اعراب در اثر معاشرتشان با يهوديانى كه در ناحيه اى از حجاز ساكن بودند به دين يهود گرايش پيدا نموده و كيش نصرانيت نيز در بعضى از نواحى جزيره رخنه يافت و همچنين كيش مجوسيت در ناحيه اى ديگر براى خود جا باز كرد .\r\nبعد از اين حوادث ، وقايعى در مكه بين دودمان اسماعيل و قوم « جرهم » اتفاق افتاد و سرانجام دودمان اسماعيل قوم جرهم را از مكه بيرون كرد و « عمرو بن لحى » بر شهر مكه و اطراف آن مستولى گرديد .\r\nزمانى كه عمرو بن لحى به مرض سختى مبتلا شد ، به او گفتند : در « بلقاء » ، از سرزمين شام آبگرمى هست كه اگر در آن استحمام كنى بهبودى مىيابى . عمرو به شام رفت و در ناحيه بلقاء در آن آبگرم استحمام كرد و بهبودى يافت ، و در آن سرزمين به مردمى برخورد كه\r\n\r\n","description":"","footnote":"\r\n( 1 ) حكم حج را در بين مردم اعلام كن تا مردم با پاى پياده و سوار بر مركبهاى لاغر از ناحيه دور به سويت آيند . « سوره حج ، آيه 27 »\r\n","page_name":" 422 ","page_number":422},
  {"content":"\r\nبت مىپرستيدند ، از آنان پرسيد كه : اين چه مراسمى است ؟ گفتند اين بتها ارباب ما هستند كه ما آنها را به شكل هياكل علوى و به شكل افرادى از بشر ساخته‌ايم تا از آنها يارى بخواهيم و آنها ما را يارى كنند و در هنگام خشكسالى از آنها باران بخواهيم و براى ما باران بفرستند .\r\nعمرو بن لحى از اين سخن خوشش آمد و از آن مردم خواست تا بتى از بتهايشان را به وى بدهند . آنها نيز بتى به نام « هبل » به وى دادند ، عمرو ، هبل را به مكه آورد و بر بام كعبه نهاد ، بت « اساف » و بت « نائله » كه به گفته شهرستانى در كتاب « ملل و نحل » به شكل زن و شوهرى بودند « 1 » ، و بنا به گفته ديگران به شكل دو جوان بودند نيز با او بود ، عمرو مردم را دعوت كرد به اينكه بتها را بپرستند و اين پيشنهاد را در بين قوم خود ترويج كرد و قوم او كه همان دودمان اسماعيل بودند پس از آنكه سالها بر دين توحيد بودند و مردم دنيا آنان را پيروان دين حنيف مىشناختند ، - چون پيروان ملت ابراهيم ( ع ) بودند - به كيش بتپرستى برگشتند ، در حقيقت معناى حنفيت را از دست داده و فقط اسم آن برايشان باقى ماند و حنفاء ، اسم شد براى بتپرستان عرب « 2 » .\r\nو يكى از عواملى كه باعث شد كيش وثنيت را زود بپذيرند و آنان را به كيش وثنيت نزديك سازد اين بوده كه مردم حجاز چه يهود و چه نصارا و چه مجوس و چه بت پرستش ، احترام بسيارى براى كعبه قائل بودند و اين شدت احترام به حدى رسيده بود كه وقتى مىخواستند از اين سرزمين خارج شوند و به نقطه اى سفر كنند ، سنگى از سنگهاى حرم را به عنوان تبرك و محفوظ بودن از خطر با خود مىبردند و هر جا كه منزل مىكردند آن سنگ را زمين گذاشته دورش طواف مىكردند تا هم به اين وسيله سفر خود را مبارك سازند و هم محبت خود نسبت به كعبه و حرم را اظهار كرده باشند .\r\nاين كارها باعث شد كه وثنيت در عرب شايع شود چه عرب اصلى و چه آنهايى كه در اصل عرب نبودند بعدها عرب شدند و ديگر از اهل توحيد كسى از اين انحراف سالم نماند مگر عدد اندكى كه در هيچ جا نامشان برده نمىشد . و از جمله بتهاى معروف در بين آنان بت هبل و اساف و نائله بود كه گفتيم : عمرو بن لحى آنها را از شام آورد و مردم را به پرستش آنها دعوت كرد ( و از ديگر بتان آنان ) بت « لات » و « عزى » و « مناة » و « ود » و « سواع » و « يغوث »\r\n\r\n","description":"","footnote":"\r\n( 1 ) ملل و نحل شهرستانى ، ج 2 ، ص 237 .\r\n( 2 ) و شايد اينكه قرآن كريم اصرار دارد ابراهيم را به حنيف ، و اسلام را به حنفيت توصيف كند همين باشد .\r\n","page_name":" 423 ","page_number":423},
  {"content":"\r\nو « يعوق » و « نسر » بود كه نام اين هشت بت در قرآن كريم آمده و پنج بت اخير آنها را به قوم نوح نسبت داده‌اند .\r\nدر كافى به سند خود از عبد الرحمن بن اشل بياع الانماط « 1 » از امام صادق ( ع ) روايت آورده كه فرمود : بت « يغوث » در برابر درب كعبه نصب شده بود و جاى بت « يعوق » دست راست كعبه و محل بت « نسر » دست چپ كعبه بود .\r\nو نيز در همين روايت آمده كه بت « هبل » بر بام كعبه « اساف » و « نائله » بر بالاى صفا و مروه نصب شده بودند .\r\nو در تفسير قمى آمده كه امام ( ع ) فرمود : بت « ود » متعلق به قبيله كلب و بت « سواع » متعلق به هذيل و بت « يغوث » مربوط به مراد و بت « يعوق » متعلق به همدان و بت « نسر » از آن حصين بود . « 2 »\r\nو در وثنيت عرب آثارى از وثنيت صابئه از قبيل غسل كردن بعد از جنابت و امثال آن وجود داشت . و آثارى ديگر از وثنيت براهمه در آن ديده مىشد نظير اعتقاد به « انواع » ، ( اعتقاد به تاثير داشتن 22 ستاره در اوضاع كره زمين كه طلوع و غروب هر يك به دنبال ديگرى است ) و اعتقاد به دهر ( و اينك عالم از ازل بوده و تا ابد خواهد بود و صانعى آن را نيافريده ) كه بيانش در وثنيت بودا گذشت ، و خداى تعالى از بت پرستان عرب ، همين اعتقاد را حكايت نموده مىفرمايد : « وَقالُوا ما هِيَ إِلَّا حَياتُنَا الدُّنْيا نَمُوتُ وَنَحْيا وَما يُهْلِكُنا إِلَّا الدَّهْرُ » « 3 » هر چند كه بعضى از مفسرين گفته‌اند : اين آيه مربوط به ماديون است كه صلا وجود صانع تبارك و تعالى را قبول ندارند .\r\nدر وثنيت عرب آثارى هم از دين حنيف يعنى اسلام ابراهيم باقى مانده بود مانند ختنه كردن و حج رفتن ، چيزى كه هست همين سنتها را نيز با سنن وثنيت مخلوط كرده بودند مثلا وقتى به زيارت خانه خدا ( حج ) مىآمدند ، دستى هم به سر و گوش بتهاى دور كعبه مىكشيدند و هنگام طواف لخت مادر زاد مىشدند و لبيك را به اين عبارت مىگفتند : « لبيك لبيك اللهم لبيك لا شريك لك الا شريك هو لك ، تملكه و ما ملك » « 4 » ، وثنيت عرب مراسم و معتقدات\r\n\r\n","description":"","footnote":"\r\n( 1 ) لقب راوى است .\r\n( 2 ) تفسير قمى ، ج 2 ، ص 388 .\r\n( 3 ) آنان معتقد بودند كه جز حيات دنيا ، حياتى ديگر نيست ، مىميريم و زنده مىشويم و جز دهر كسى ما را هلاك نمىكند . « سوره جاثيه ، آيه 24 »\r\n( 4 ) معناى جمله اخيرش اين است كه خدايا تو شريكى ندارى مگر شريكى كه آن نيز ملك تو است و تو مالك او و مالك دارايىهاى او هستى .\r\n","page_name":" 424 ","page_number":424},
  {"content":"\r\nديگرى نيز داشتند كه نمىتوان گفت از آثار كدام كيش است بلكه از تراشيده هاى خود آنان بوده مانند اعتقاد به « بحيرة » « 1 » و « سائبه » « 2 » و « وصيله » « 3 » و « حام » « 4 » و اعتقاد به « صدى » « 5 » و « هام » « 6 » و « انصاب - بتها » و « ازلام - تيره چوبهايى كه با آن تار مىزدند » و امورى ديگر كه بيان و شرحش در كتب تاريخ آمده و ما در سوره مائده در ذيل آيه 103 كلمات بحيره و سائبه و وصيله و حام را و نيز در ذيل آيه 3 و آيه 9 آن سوره كلمات ازلام و انصاب را تفسير كرديم .\r\n\r\n9 - دفاع اسلام از توحيد و نبردش با وثنيت :\r\nدعوت الهى چه قبل از اسلام و چه بعد از اسلام همواره با وثنيت در جنگ بوده و در برابر آن ايستاده و مردم را به سوى دين توحيد خوانده است ، هم چنان كه خداى تعالى در قرآن كريم در ضمن سرگذشت دعوت انبياء و رسولانى چون نوح و هود و صالح و ابراهيم و شعيب و موسى ( ع ) اين معنا را آورده و در ضمن سرگذشت عيسى و لوط و يونس ( ع ) به آن اشاره فرموده است .\r\nو در آيه شريفه زير مطلب را بطور اجمال آورده مىفرمايد : « وَما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْه أَنَّه لا إِله إِلَّا أَنَا فَاعْبُدُونِ » « 7 » .\r\nرسول گرامى اسلام حضرت محمد مصطفى ( ص ) نيز دعوت عمومى خود را نخست با دعوت وثنى مذهبان قوم خود به طريق حكمت و موعظه حسنه و جدال به بهترين وجه به دين توحيد آغاز كرد و آنان جز با مسخره كردن و آزار و اذيت آن جناب و شكنجه دادن به مؤمنين ، عكس العملى نشان ندادند و كار فتنه انگيزى و شكنجه مسلمانان را به حدى از شدت رساندند كه جمعى از مسلمين را ناچار كردند تا مكه را ترك گفته به سرزمين حبشه هجرت كنند ، مشركين وقتى چنين ديدند نقشه كشتن آن جناب را ريختند لذا آن حضرت\r\n\r\n","description":"","footnote":"\r\n( 1 ) حيوانى كه شير آن نذر بتها مىشد .\r\n( 2 ) حيوانى كه به همين منظور بار به پشتش نمىنهادند .\r\n( 3 ) شترى كه دو شكم ماده بزايد نذر مىشد براى بتها .\r\n( 4 ) شتر نرى كه چند نوبت معين به شتران ماده جهنده شود كه بعد از آن تعداد ، نذر بتها مىشود .\r\n( 5 ) معتقد بودند به اينكه هر انسانى خونش ريخته شود از سرش مرغى پرواز مىكند و دائما مىگويد :\r\n« اسقونى - مرا بنوشانيد » تا آنكه انتقامش گرفته شود .\r\n( 6 ) نيز به عقيده آنان همين مرغ است كه بالاى قبر مقتول فرياد مىزند .\r\n( 7 ) و هيچ رسولى قبل از تو نفرستاديم مگر آنكه به وى وحى كرديم كه جز من هيچ معبودى نيست ، پس تنها مرا بپرستيد . « سوره انبياء ، آيه 25 »\r\n","page_name":" 425 ","page_number":425},
  {"content":"\r\nبه مدينه هجرت فرمود و به دنبالش دسته دسته مردم با ايمان به مدينه هجرت كردند .\r\nو چيزى نگذشت كه در صحنه هايى چون بدر و احد و خندق و جنگهاى بسيارى ديگر با مسلمين گلاويز شدند تا آنكه خداى تعالى آن جناب را در فتح مكه بر آنان پيروز ساخت و آن جناب خانه كعبه و حرم را از لوث بتهاى مشركين پاك نموده و بتهايى كه پيرامون كعبه مشرفه نصب شده بود بشكست و چون كه هبل بر بالاى بام كعبه نصب شده بود لذا على ( ع ) را به بالاى بام فرستاد ، و آن جناب آن بت بزرگ را به پايين پرت كرد ( و بطورى كه گفته‌اند : هبل بزرگترين بت مشركين بوده و باز بطورى كه ذكر كرده‌اند : آن را در عتبه مسجد الحرام دفن كردند ) .\r\nاسلام عنايت شديدى دارد بر اينكه ماده وثنيت را ريشه كن كرده و دلها را از خاطراتى كه انسانها را به سوى شرك مىكشاند پاك كند و نفوس بشر را از اينكه پيرامون آن بگردند و به اين اعتقاد خرافى نزديك بشوند برگرداند و اين شدت عنايت اسلام از معارف اصولى و اخلاقى و احكام شرعيه اسلام به خوبى مشهود است ، زيرا اعتقاد حق را تنها اين مىداند كه : « لا إِله إِلَّا هُوَ لَه الأَسْماءُ الْحُسْنى » « 1 » معبودى جز اللَّه نيست و آنچه كلمه حسنى است از آن او است و او مالك هر چيز است و هستى اصيل از آن او است ، خدايى است كه مستقل به ذات خود و عنى از عالميان است و هر موجودى غير او هستيش از ناحيه او آغاز شده و برگشتش نيز به سوى او است ، خدايى كه كل موجودات در تمام شؤون ذات ، و در حدوث و بقايش نيازمند به او هستند ، پس اگر كسى نسبت استقلالى هر چند ناچيزى به شيء از اشياء دهد و آن را به همان مقدار از خداى تعالى - نه از غير خدا - مستقل بداند ، حال يا ذاتش را مستقل از آن جناب بداند و يا صفات و اعمالش را ، چنين كسى به حسب اين نسبت دادن مشرك خواهد بود .\r\nو نيز اسلام را مىبينى كه خلق را دستور مىدهد به توكل جستن بر خداى تعالى و داشتن ثقه و اعتماد به او و داخل شدن در تحت ولايت و سرپرستى او و دوستى كردن با هر كس و هر چيز در راه رضاى او و دشمنى كردن با هر كس و هر چيز در راه رضاى او ، و نيز دستور مىدهد به اينكه خلق اعمال خود را خالص براى او انجام دهند و از اعتماد و ركون و دلبستگى به غير خدا نهى مىكند و نيز از اطمينان داشتن به اسباب ظاهرى و اميد بستن به غير او و از عجب ورزيدن و تكبر كردن نهى مىكنند ، و همچنين از هر عمل قلبى و بدنى كه معنايش استقلال دادن به غير او و شرك ورزيدن به او است نهى مىكنند .\r\n\r\n","description":"","footnote":"\r\n( 1 ) سوره طه ، آيه 8 .\r\n","page_name":" 426 ","page_number":426},
  {"content":"\r\nو نيز مىبينى كه اسلام از سجده كردن براى غير خداى تعالى و از ساختن مجسمه به شكل هر موجود سايه دار و از كشيدن تصوير هر موجود زنده و از اطاعت غير خدا كردن و به امر و نهى غير خدا گوش دادن و عمل كردن نهى مىكند مگر آنكه برگشت اطاعت غير خدا به اطاعت خدا باشد ، مانند اطاعت كردن از انبياء و امامان دين كه خود خداى تعالى دستور داده آنان را اطاعت كنيم و نيز اسلام را مىبينى كه از بدعت نهادن و يا بدعت ديگران را متابعت نمودن و از پيروى گامهاى شيطان نهى مىكند .\r\nو روايات وارده از رسول خدا ( ص ) و ائمه اهل بيت ( ع ) پر است از اينكه شرك به خداى تعالى دو قسم است : شرك جلى و واضح ، و شرك خفى كه جايش درون دل است و اينكه شرك داراى مراتب بسيار است و به جز افراد مخلص هيچ كس نمىتواند از همه مراتب آن مبراء باشد و اينكه شرك آن قدر دقيق و نهفته است كه تشخيص آن براى صاحبش از تشخيص صداى پاى مورچه بر روى سنگ بلورين آن هم در شب ظلمانى دشوارتر است .\r\nدر كافى از امام صادق ( ع ) روايت شده كه آن جناب در تفسير آيه شريفه « يَوْمَ لا يَنْفَعُ مالٌ وَلا بَنُونَ إِلَّا مَنْ أَتَى اللَّه بِقَلْبٍ سَلِيمٍ » « 1 » فرمود : قلب سليم آن قلبى است كه وقتى به ديدار خدا مىآيد غير خدا كسى در آن نباشد ، و نيز فرمود : هر قلبى كه در آن شرك و يا شكى باشد آن قلب ساقط است و اگر اين همه سفارش به زهد در دنيا كرده‌اند ، براى اين است كه دلهايشان براى آخرت از هر چيز غير خدا فارغ و تهى شود « 2 » .\r\nو نيز روايت وارد شده كه عبادت كردن خدا به طمع بهشت ، عبادت اجيران است و عبادت كردن از ترس عذاب خدا ، عبادت بردگان زير دست است ، و حق عبادت آن است كه آدمى خداى تعالى را به خاطر اينكه دوستش مىدارد عبادت كند و اين عبادت ، عبادت بندگان گرامى و بزرگوار است و اين مقامى است مكنون كه جز پاكان كسى به آن دسترسى ندارد « 3 » و در سابق در بحثهايى كه گذشت رواياتى چند در اين باب نقل شد .\r\n\r\n10 - بناى سيره رسول خدا ( ص ) بر توحيد و نفى شركاء :\r\nخداى تعالى در آيه زير برنامه اى را كه به رسول گراميش دستور داده تا آن را سيره خود در مجتمع بشرى\r\n\r\n","description":"","footnote":"\r\n( 1 ) روزى كه هيچ مال و فرزندى سود نمىدهد مگر كسى را كه با قلبى سليم به ديدار خدا آيد .\r\n« سوره شعراء ، آيه 88 و 89 »\r\n( 2 ) اصول كافى ( فارسى ) ، ج 3 ، ص 26 .\r\n( 3 ) اصول كافى ( فارسى ) ، ج 3 ، ص 131 .\r\n","page_name":" 427 ","page_number":427},
  {"content":"\r\nقرار دهد بطور اجمال بيان كرده و مىفرمايد : « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ أَلَّا نَعْبُدَ إِلَّا اللَّه وَلا نُشْرِكَ بِه شَيْئاً وَلا يَتَّخِذَ بَعْضُنا بَعْضاً أَرْباباً مِنْ دُونِ اللَّه فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ » « 1 » و نيز در آيه زير به رخنه يافتن عقايد وثنيت در دين حنيف آنان اشاره نموده مىفرمايد : « قُلْ يا أَهْلَ الْكِتابِ لا تَغْلُوا فِي دِينِكُمْ غَيْرَ الْحَقِّ وَلا تَتَّبِعُوا أَهْواءَ قَوْمٍ قَدْ ضَلُّوا مِنْ قَبْلُ وَأَضَلُّوا كَثِيراً وَضَلُّوا عَنْ سَواءِ السَّبِيلِ » « 2 » و نيز در مقام مذمت اهل كتاب فرموده : « اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه وَالْمَسِيحَ ابْنَ مَرْيَمَ وَما أُمِرُوا إِلَّا لِيَعْبُدُوا إِلهاً واحِداً لا إِله إِلَّا هُوَ سُبْحانَه عَمَّا يُشْرِكُونَ » « 3 » .\r\nرسول خدا ( ص ) در اجراى احكام و حدود با تمامى طبقات بطور مساوى عمل مىكرد و هيچگونه تبعيضى را روا نمىداشت و سيره اش بر اين جارى بود كه فاصله طبقاتى را تا حد ممكن به حد اقل رسانده و طبقه حاكم را به محكوم ، و رئيس را به مرؤس ، خادم را به مخدوم ، غنى را به فقير ، و مردان را به زنان ، و شريف را به افراد بى خانمان و گمنام نزديك سازد در نظر آن جناب هيچ كرامت و فخر و تحكمى براى احدى بر احدى نيست مگر كرامت و مزيت تقوا ، و حساب سنجش افراد در دست خدا ، و حكم از آن او است .\r\nرسول خدا ( ص ) غنائم جنگى و اموال بيت المال را بين عموم مردم بالسويه تقسيم مىكرد و از اينكه شخص قوى ، نيرومندى خود را به رخ بكشد و به اين وسيله دل ضعيف و افراد خوار و ذليل را بشكند و متاثر نمايد نهى مىفرمود و اجازه نمىداد ثروتمند با زينت آلات خود پيش روى فقير مسكينى خودنمايى كند و به اصطلاح معروف پز بدهد و يا حاكمان و رؤسا شوكت خود را به رخ رعيت بكشند .\r\nرسول خدا ( ص ) مانند يكى از افراد معمولى زندگى مىكرد و هيچ\r\n\r\n","description":"","footnote":"\r\n( 1 ) به اهل كتاب بگو بياييد پيشنهادى را كه ما و شما در پذيرفتن آن يكسانيم - چون همه پيرو دين توحيد و حنفيت ابراهيم هستيم - بپذيريد و آن اين است كه جز خدا را نپرستيم و چيزى را شريك او قرار ندهيم و به جاى خداى تعالى يكديگر را ارباب خود نگيريم ، اگر نپذيرفتند و از آن اعراض كردند همه شما مسلمانان به همه اهل كتاب بگوييد كه پس شاهد باشيد كه ما تسليم امر خداييم . « سوره آل عمران ، آيه 64 »\r\n( 2 ) بگو اى اهل كتاب ! در دين خود غير حق را راه ندهيد و هواهاى مردمى كه از پيش گمراه شدند و خلق بسيارى را گمراه نموده و راه مستقيم را گم كردند پيروى مكنيد . « سوره مائده ، آيه 77 »\r\n( 3 ) ( اهل كتاب سرانجام مشرك شدند و ) يهود و نصارا ، احبار و رهبان خود ، و نيز مسيح پسر مريم را ارباب خود گرفته با اينكه جز به پرستش الهى واحد كه جز او هيچ إله نيست مامور نبودند ، خدا منزه است از اين شركها كه مىورزند . « سوره توبه ، آيه 31 »\r\n","page_name":" 428 ","page_number":428},
  {"content":"\r\nامتيازى براى خود قائل نبود نه در خوراك و كيفيت آن ، نه در نوشيدنىها ، نه در پوشيدنىها و كيفيت آن ، نه در نشستن و جاى آن ، نه در راه رفتن و نه در هيچ چيز ديگر كه ما جوامع و كليات سيره آن جناب را در جلد ششم اين كتاب آورديم .\r\n\r\nبحثى ديگر ملحق به گفتار سابق\r\nدر اين بحث ، تعليم قرآن كريم را بطور اجمال و كلى به قياس با تعاليم « ويدا » و « اوستا » و تورات و انجيل يعنى كتاب بودائيان و مجوسيان و يهوديان و نصارا مىسنجيم و اين بحث ، بحثى است تحليلى و شريف .\r\n1 - تناسخ در نظر وثنى مذهبان :\r\nيكى از اصول اوليه اى كه كيش برهميه و امثال آن از قبيل بودائيه و صابئيه دارند اعتقاد به تناسخ است ، و تناسخ اين است كه بگوييم عالم محكوم به كون و فساد دائمى است ، پس اين عالم مشهود كه حس ما آن را احساس مىكند و همچنين اجزايى كه در آن هست از عالم ديگرى مثل خود و سابق بر خود تكون يافته و همچنين آن عالم سابق بر اين عالم نيز از عالمى قبل از خود متولد شده و پديد آمده و همچنين تا بى نهايت هر عالمى از عالم سابق بر خود متولد شده است ، و اين عالم به زودى فاسد مىشود همانطور كه مىبينيم تك تك اجزاى آن فاسد مىشود ، پس از فساد عالم ما نيز عالمى ديگر پديد مىآيد و انسان در همه اين عوالم زندگى مىكند اما زندگيش در اين عالم مطابق و هم سنخ اعمالى است كه در عالم قبلى انجام داده ، اگر در عالم قبلى اعمالى صالح انجام داده و در اثر تكرار اعمال خير ملكه اى خوب براى خود كسب كرده باشد هنگام مرگ جانش از بدنش بيرون مىآيد و به كالبد بدنى ديگر مىرود و در آن بدن زندگى خوش را از سر مىگيرد و اين زندگى خوش ، پاداش اعمال صالحى است كه در عالم قبلى انجام داده بود ، و كسى كه در زندگى اخلاد به زمين كند يعنى صرفا دل به ماديات ببندد و هوا و هوس خود را پيروى كند همين كه مىميرد جانش به بدنى بدبخت حلول مىكند و در عالم بعدى با انواع عذابها و ناملايمات دست و پنجه نرم مىكند مگر آنكه « برهم » را شناخته و با او متحد شده باشد كه در اين صورت از شر ولادت دوم و عذابهايى كه گفتيم در آن هست نجات مىيابد و ذاتى ازلى و ابدى مىشود كه خود عين بها و ارزش و سرور و زندگى و قدرت و علم است و فنا و بطلان در آن راه ندارد .\r\nبه همين جهت يك واجب دينى بر هر انسان اين است كه هر چه زودتر با « برهم » كه\r\n","description":"","footnote":"","page_name":" 429 ","page_number":429},
  {"content":"\r\nهمان اللَّه مبدأ همه موجودات است آشنا شود و به وى ايمان آورد و با قربانى دادن و عبادت كردن به او تقرب بجويد و نفس را با اخلاق كريمه و اعمال صالحه بيارايد كه اگر انسانى نفس خود را از ماديات و دنيا پرهيز دهد و متخلق به اخلاق كريمه گردد و نفس را با تكرار اعمال نيك و كسب ملكات نيك بيارايد و با شناختن خود ، « برهم » را بشناسد خودش برهمن مىشود و با برهم متحد مىگردد و اين خود سعادت كبرى و حيات خالص است و گرنه حد اقل به برهم ايمان بياورد و عمل صالح كند تا در حيات و عالم بعدى كه آخرت او است زندگى سعيد و پاكيزه اى داشته باشد .\r\nليكن برهم از آنجا كه ذاتى است مطلقه و محيط به كل جهان و هيچ چيزى به او احاطه ندارد لذا بلند مرتبه تر و اجل از اين است كه انسان او را بشناسد مگر به نوعى توصيف به نفى نقايص ، يعنى گفتن اينكه او جاهل و عاجز و . . . نيست - و نمىتواند بگويد او عالم و قادر و . . .\r\nهست - انسان يا از اين راه مىتواند او را بشناسد و يا از راه عبادت و قربانى دادن ، پس بر ما انسانها واجب است كه از طريق عبادت با اولياى او و اقوياء خلقش تقرب بجوييم تا آنها شفيعان ما نزد او شوند و آن اوليا و اقوياى خلق همان آلهه اى هستند كه به جاى خدا عبادت مىشوند - البته از راه عبادت شدن مجسمه ها و اصنامشان - و اين آلهه كه عددشان بسيار است يا از جنس ملائكه‌اند و يا از جنس جن و يا از ارواح مكملين براهمه ، اما پرستش شدن جن به خاطر ترس از شر آنها است و پرستش شدن ديگران به خاطر طمع و رحمت آنها و ترس از خشم آنها است كه بعضى از آن آلهه همسران خدا و بعضى پسران خدا و بعضى دختران او هستند .\r\nاينها كل معارف دينى برهميه و تعليماتى است كه علماى مذهب براهمه به مردم مىآموزند .\r\nليكن آنچه از كتاب « اوپانيشاد » « 1 » كه فصل چهارم از كتاب « ويدا » و به منزله خاتمه اى است براى آن كتاب ، به دست ميايد ، چه بسا با آن كلياتى كه از عقايد براهمه گذشت مطابقت ندارد هر چند كه علماى مذهب براهمه اين عدم تطابق و توافق را تاويل و يك دانشمند متفكر وقتى رساله هاى « اوپانيشاد » را كه آموزنده معارف الهى است مطالعه مىكند مىبيند كه هر چند اين رسائل ، عالم الوهيت و شؤون مربوط به آن ، از قبيل اسماء\r\n\r\n","description":"","footnote":"\r\n( 1 ) لازم است خاطرنشان سازم كه « اوپانيشاد » كه گفتيم فصل چهارم كتاب « ويدا » و به منزله خاتمه آن كتاب است عبارت است از چند رساله متفرق كه از بزرگان رجال دينى يعنى قديمىترين عرفاى براهمه به يادگار مانده و مشتمل است بر آنچه كه آن بزرگان ، به طريق كشف و رياضت از معارف الهى به دست آورده‌اند ، و امروز براهمه آنها را وحى آسمانى مىدانند .\r\n","page_name":" 430 ","page_number":430},
  {"content":"\r\nو صفات و افعال آن يعنى آغاز خلقت ، و اعاده خلق ، و اصل خلقت ، و رزق ، و زنده كردن ، و ميراندن و غير اينها را توصيف مىكند طورى توصيف مىكند كه امور جسمانى و مادى آن طور توصيف مىشود مثلا عالم الوهى را به اوصافى توصيف مىكند كه مستلزم انقسام پذيرى و تكه تكه شدن و داشتن حركت و سكون و انتقال و حلول و اتحاد و بزرگ شدن و كوچك گشتن و ساير احوال جسمانيت و ماديت است ، و ليكن در چند جاى آن رساله ها تصريح شده به اينكه عالم الوهى « برهم » ذاتى است مطلقه و متعالى از اينكه حد و تعريفى آن را محدود كند ، ذاتى است كه داراى اسماء حسنى و صفات عليا از قبيل : علم و قدرت و حيات مىباشد ، و ذاتى است منزه از صفات نقص و عوارض ماده و جسمانيت ، ذاتى است كه مثل او چيزى نيست ، و اين مطالب آن قدر در اغلب فصول « اوپانيشاد » تكرار شده كه هر كس آن كتاب را بخواند به اين مطالب بر خواهد خورد .\r\nو در تحت عنوان « شيت استر » در ادهياى ششم ، آيه هشتم « سر الاكبر » عين اين عبارت آمده « لم يولد منه شىء و لم يتولد من شىء و ليس له كفوا احد » و اين خود تصريح است به اينكه برهم احدى الذات است ، نه از چيزى متولد شده و نه چيزى از او متولد مىشود و احدى مثل و مانند او نيست .\r\nو در « اوپانيشاد » ، ادهياى چهارم ، آيه 13 مىخوانيم كه شيت استر گفته است : « آيا براى اين ذات نورانى اعمال صالح بجاى آورم و يا آن ذات روشن و ظاهر را ترك گفته ، به درگاه هر فرشته اى قربانى تقديم كنم ؟ » .\r\nو اين خود صريح است در اينكه حق اين است كه غير خداى تعالى هيچ كس و هيچ چيز عبادت نشود و به درگاه غير خدا قربانى تقديم نگردد بلكه سزاوار به عبادت ، تنها او است و هيچ شريكى برايش نيست .\r\nو اگر كسى به « اوپانيشاد » مراجعه كند در بسيارى از فصول آن مىبيند كه تصريح شده به اينكه قيامتى هست و اينكه قيامت عالمى است جليل كه خلقت بدان منتهى مىشود و مىبيند كه در بيان ثواب اعمال و عقاب آنها بعد از مرگ عباراتى آورده كه هر چند قابل انطباق با مساله تناسخ هست ، اما متعين در آن نيست بلكه با مساله برزخ نيز قابليت انطباق دارد .\r\nو در بحثهاى ايراد شده در « اوپانيشاد » آنچه هيچ ديده نمىشود خبر از اوثان و اصنام و عبادت كردن براى آنها و تقديم قربانى به آنها است .\r\nو اينهايى كه ما از كتاب و يا به عبارت ديگر از رسائل « اوپانيشاد » نقل كرديم ( كه\r\n","description":"","footnote":"","page_name":" 431 ","page_number":431},
  {"content":"\r\nالبته آنچه نقل نكرديم بيشتر از اينها است ) حقايقى است بس بلند و معارفى است حق كه هر انسان سليم الفطره اى به آن اعتماد مىكند و اين مطالب - همانطور كه ملاحظه مىفرماييد - تمامى اصول وثنيت را كه در اول بحث برشمرديم نفى مىكند .\r\nو آنچه كه نظر عميق و بحث دقيق ما را بدان رهنمون مىشود اين است كه اين گونه مطالب ، حقايق عاليه اى است كه بعضى از افراد انگشتشمارى كه اهل ولايت اللَّه بوده‌اند آن را كشف كرده و به بعضى از شاگردان خود كه صلاحيت آنان را به دست آورده بودند تعليم و خبر داده‌اند ، چيزى كه هست اين مردان برجسته و انگشت شمار آنچه به شاگردان خود گفته‌اند غالبا به طريق رمز بوده و در تعليم خود مثالهايى نيز به كار برده‌اند .\r\nو سپس شاگردان ايشان آنچه از آنان گرفتند اساس و زيربناى سنت حيات قرار دارند سنتى كه در حقيقت همان دين مجتمع است و عامه مردم به آن گرايش دارند و آن معارف دقيقى است كه جز آحادى از اهل معرفت نمىتواند آن را تحمل كند و بفهمد براى اينكه سطح آن بسى بلندتر از افق فهم عامه مردم است كه تنها پيرامون محسوسات و مخيلات دور مىزند و بيش از آن نصيبى از درك ندارد ، و فهم عامه كجا و درك اين گونه معارف كجا ، فهم و عقل عامه كه هيچگونه مهارت و آشنايى از معارف حق ندارند از درك چنين مطالبى پياده و عاجز است .\r\nاشكالى هم كه به اين مذهب و سنت اجتماعى وارد است همين است كه زيربناى آن هر چند معارفى است حق ، اما معارفى است كه در هر دوره تنها چند نفر انگشت شمار آن را مىفهمند و اين نمىتواند براى كل جامعه كه به اقرار خود آنان از درك آن معارف پياده‌اند ، دينى و سنتى اجتماعى باشد چون اولا فطرت آفرينش ، انسان را با غريزه انس به يكديگر و دور هم جمع شدن آفريده و معنا ندارد جمعيتى كه دور هم جمع شده و يك مجتمع را تشكيل داده‌اند در درك سنت حيات از هم فاصله داشته باشند و فقط افرادى انگشت شمار آن سنت را بفهمند و ديگران نفهمند و تحميل چنين سنت و چنين دينى بر اجتماع در حقيقت لغو كردن سنت فطرت و مخالفت با طريقه خلقت است .\r\nعلاوه بر اين ، اين كار كنار گذاشتن طريق عقل نيز هست و حال آنكه مىدانيم طريقه عقل يكى از سه طريق درك حقايق است و آن عبارت است از : وحى و كشف و عقل ، و طريقه عقل از آن دو طريقه ديگر عمومىتر و از نظر اهميتش براى زندگى دنيوى انسان مهمتر است زيرا وحى چيزى است كه جز اهل عصمت يعنى انبياء گرام ، كسى به آن دسترسى ندارد و طريقه كشف هم موهبتى است كه جز به آحادى از اهل اخلاص و يقين نمىدهند و تنها طريقى كه براى عموم بشر باقى مىماند اين طريق است ، حتى مردم براى استفاده از دو طريق اول نيز به\r\n","description":"","footnote":"","page_name":" 432 ","page_number":432},
  {"content":"\r\nعقل نيازمندند . « 1 »\r\nپس همه افراد بشر در زندگى همه روزه خود احتياج مبرم به عقل دارد و اگر طريقه اى بخواهد عقل او را از اعتبار بيندازد ، اين طريقه ، طريقه صحيحى نيست و اين باعث مىشود كه تقليد اجبارى را بر همه شؤون مجتمع زنده و حتى بر عقايد و اخلاق و اعمال آن حاكم سازد و معلوم است كه اگر چنين شود انسانيت به كلى ساقط مىگردد .\r\nبعلاوه ، اين روش باعث مىشود كه سنت استعباد ( برده كردن مردم ) در مجتمع انسانى جاىگير شود شاهد روشن آن نيز تجارب طولانى تاريخى در امتهاى بشريت است كه در هر زمان و هر جا با دين وثنيت زندگى كرده ، سنن استعباد در او جريان يافته ، و انسانها ، انسانهايى مثل خود ( و حتى بدتر از خود ) را ارباب خود گرفتند .\r\n\r\n2 - سرايت اين محذور به ساير اديان\r\nاديان عمومى ديگر نيز با اينكه اعتقاد به يگانگى إله از اصول اساسى آنها بود از خطرى كه گفتيم وثنيت را گرفتار كرد سالم نماندند و آنها نيز به شرك در عبادت گرفتار گشتند و اين شرك در عبادت آنان را به عين همان ابتلاهاى وثنيت مبتلا كرد كه مهمترين آنها همان سه محذور مذكور در سابق بود . « 2 »\r\nاما بودائيان و صابئان ، وضعشان در اين گرفتاريها روشن است و تاريخ شاهد گوياى آن مىباشد و ما قبلا فهرستى از عقايد و اعمال آنان را برشمرديم .\r\nو اما مجوسيان ، هر چند الوهيت را در « اهورامزدا » منحصر دانسته‌اند و ليكن خضوع عبادتى و تقديسشان براى چند كس است :\r\n1 - يزدان 2 - اهريمن 3 - ملائكه اى كه موكل بر شؤون ربوبيتند 4 - خورشيد 5 - آتش و چيزهايى ديگر ، شاهد بر اين معنا نيز تاريخ است كه سنت عبادتى آنان و همچنين سرگذشت برده گيرى خلق از ناحيه ارباب و اختلاف طبقاتى را از آنان نقل مىكند و همچنين تدبر در مذاهب آنان و اعتبار عقل خود ما اينطور حكم مىكند كه بايد همه اين انحرافها از ناحيه تحريف دين اصيل مجوس در بين مجوسيان راه يافته باشد ، از رسول خدا ( ص ) هم در باره\r\n\r\n","description":"","footnote":"\r\n( 1 ) اين عقل است كه آدمى را وادار مىكند ادعاى نبوت فلان مكتب تقلبى را تكذيب كند و دعوت نبوت يك پيغمبر واقعى را بپذيرد و خود را ملتزم به عمل به دستورات آن پيغمبر بداند هر چند كه دستوراتش هيچ سود مادى برايش نداشته باشد و همچنين در طريقه كشف نيز به عقل نيازمند است .\r\n( 2 ) . 1 - انحصارى شدن درك حقايق دين براى چند نفر انگشت شمار 2 - لغو كردن طريق عقل 3 - پذيرا بار آوردن اجتماع براى قبول ربوبيت فردى مثل خود و يا بدتر از خود .\r\n","page_name":" 433 ","page_number":433},
  {"content":"\r\nمجوسيان روايت شده كه فرموده‌اند : « مجوسيان پيغمبرى داشته‌اند كه او را به قتل رساندند و كتابى داشته‌اند كه آن را سوزاندند » « 1 » .\r\nو اما يهود ، قرآن كريم بسيارى از اعمال آنان را بيان كرده ، از آن جمله اين است كه يهود كتاب خدا را تحريف كردند و علماى خود را به جاى خدا ارباب خود گرفتند و خداى تعالى به خاطر همين اعمالشان ، فطرتشان را منكوس و سليقه هايشان را معكوس و منحرف ساخت ( و به عبارتى ديگر انحراف ظاهريشان را به انحراف در باطنشان كشاند ) .\r\nو اما نصارى كه ما در جلد سوم اين كتاب بطور مفصل در باره انحرافات فكرى و عملى آنان صحبت كرديم ، خواننده مىتواند بدانجا مراجعه نمايد و اگر بخواهد مىتواند مقدمه انجيل « يوحنا » و رساله هاى « بولس » را با ساير انجيلها تطبيق بدهد و سپس كار خود را با مراجعه به تاريخ كليسا تكميل كند چون گفتار در اين باب بسيار طولانى است .\r\nپس بحث عميق در اين مساله ، ما را به اين نتيجه مىرساند كه هر مصيبتى كه تمامى مجتمعات دينى در عالم بشريت را گريبانگير شده همه از مواريث وثنيت نخستينى است كه معارف الهى و حقايق عالى حقه را بدون اينكه در قالب بيانى ساده بريزند و هم سطح افكار عامه كنند لخت و برهنه گرفته و آن را اساس سنتهاى دينى قرار دادند و بر فهم ساده عوام كه جز با حس و محسوس الفتى ندارند تحميل كردند و نتيجه اش اين شد كه ديديم .\r\n\r\n3 - اسلام مفاسد مذكور را چگونه اصلاح كرد ؟\r\nو اما اسلام براى اصلاح اين مفاسد و رهايى بشر از اين محذورها معارف عاليه را در قالب بيان ساده اى ريخت كه هضمش براى فهمهاى ساده و عقول عادى آسان شود و از پشت حجاب با اين حقايق تماس بگيرد و پرده پيچ شده اش را دريافت بدارد ، و اين طريقه اى است كه براى حال عوام بسيار مفيد و صالح بود ، و اما خاصه كه توانايى درك آن حقايق را دارند بى پرده آن را در زيباترين چهره و در بديعترين جمال درك مىكنند و از خطر آن محذورها ايمن و مطمئن هستند و اينها در زمره آن كسانيند كه خداى تعالى مورد انعامشان قرار داده يعنى انبياء و صديقين و شهدا و صالحينى كه « حَسُنَ أُولئِكَ رَفِيقاً » « 2 » و خداى تعالى در اين باره كه معارف عاليه را تا سطح افكار عموم مردم تنزل داده و در خور فهم همگان كرده است مىفرمايد : « وَالْكِتابِ الْمُبِينِ إِنَّا جَعَلْناه قُرْآناً عَرَبِيًّا لَعَلَّكُمْ تَعْقِلُونَ وَإِنَّه فِي أُمِّ الْكِتابِ لَدَيْنا لَعَلِيٌّ حَكِيمٌ » « 3 » .\r\n\r\n","description":"","footnote":"\r\n( 1 ) سفينة البحار ، ج 2 ، ص 527 ، تحت عنوان مجس .\r\n( 2 ) اينان چه نيكو رفيقانى هستند . « سوره نساء ، آيه 69 »\r\n( 3 ) سوگند به كتاب روشنگر ، ما آن را خواندنى و به زبان عربى قرار داديم ، باشد كه شما آن را بفهميد و گرنه اين كتاب در ام الكتاب در نزد ما مقامى بس بلند و فرزانه دارد . « سوره زخرف ، آيه 2 - 4 »\r\n","page_name":" 434 ","page_number":434},
  {"content":"\r\nو نيز مىفرمايد : « إِنَّه لَقُرْآنٌ كَرِيمٌ فِي كِتابٍ مَكْنُونٍ لا يَمَسُّه إِلَّا الْمُطَهَّرُونَ » « 1 » .\r\nو رسول گرامى اسلام ( ص ) هم فرمود : « انا معاشر الانبياء امرنا ان نكلم الناس على قدر عقولهم » « 2 » .\r\nاسلام مشكل شرك و وثنيت را در مرحله توحيد از اين راه حل كرده كه استقلال در ذات و صفات را از تمامى موجودات بجز خداى سبحان نفى كرده و خداى تعالى را قيوم بر هر چيز دانسته است و فهم انسانها را در بين دو نقطه انحراف تشبيه و تنزيه نگه داشته و در وصف خداى تعالى فرموده است : او حيات دارد اما نه چون حيات ما ( كه محتاج به داشتن بدن است ) و علم دارد ، اما نه چون علم ما ( كه نيازمند داشتن مغز و سلامتى بافته هاى آن است ) و قدرت دارد اما نه چون قدرت ما ( كه زائيده سلسله اعصاب است ) ، شنوايى دارد اما نه چون شنوايى ما ( كه نيازمند داشتن دستگاه شنوايى است ) و بينايى دارد اما نه چون بينايى ما ( كه نيازمند دستگاه بينايى است ) ، و كوتاه سخن اينكه : هيچ چيز مانند او نيست تا ما او را به آن چيز تشبيه كنيم و او بزرگتر از آن است كه توصيف شود . اسلام با اين حال به مردم دستور داده كه در اين باره هيچ سخنى بدون داشتن مدرك و علم نگويند و زير بار هيچ سخن و دعوتى در مورد اعتقادات نروند مگر با حجتى عقلى ، البته حجتى كه عقل و فهمشان بتواند آن را درك كند و هضم نمايد .\r\nبه همين جهت اسلام توانسته است كه اولا دين خدا را با آن همه معارفش هم بر عموم بشر عرضه كند و هم بر خواص ، آن هم نه اينكه بعضى را به عوام و بعضى را به خواص عرضه كرده باشد بلكه خاص و عام را بطور مساوى از آن معارف برخوردار نموده و ثانيا عقل بشر را به كار انداخته و آن را كه بزرگترين موهبت الهى است مهمل و بى فايده نگذاشته و ثالثا طبقات مختلفه مردم در مجتمع انسانى را به يكديگر نزديك كرده و آن قدر نزديك كرده كه ديگر بيشتر از آن امكان ندارد ، نه طبقه اى را از اين معارف برخوردار و طبقه اى ديگر را محروم كرده و نه طبقه اى را مقدم و طبقه اى ديگر را مؤخر كرده است و در اين باره فرموده :\r\n\r\n","description":"","footnote":"\r\n( 1 ) همانا اين قرآن بسيار كتابى بزرگوار و سودمند و گرامى است ، كتابى است كه در لوح محفوظ جاى داشته كه جز دست پاكان بدان نرسد . « سوره واقعه ، آيه 77 - 79 »\r\n( 2 ) ما گروه انبياء ، مامور شده‌ايم كه با مردم مطابق مقدار عقلشان سخن بگوييم . « اصول كافى ، ج 1 ، باب 1 ، ص 27 ، ح 15 »\r\n","page_name":" 435 ","page_number":435},
  {"content":"\r\n« إِنَّ هذِه أُمَّتُكُمْ أُمَّةً واحِدَةً وَأَنَا رَبُّكُمْ فَاعْبُدُونِ » « 1 » .\r\nو نيز فرموده : « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ » « 2 » .\r\nاين اجمال سخن بود و تو خواننده محترم مىتوانى با مطالعه بحثهاى متفرقى كه در اين كتاب آمده به تفصيل سخن در اطراف آن را به دست آورى و اللَّه المستعان .\r\n\r\n4 - پاسخ به يك شبهه\r\n\r\nچه بسا اشخاصى اينطور بپندارند اينكه در ادعيه ، رسول خدا ( ص ) و آل معصومينش ( ص ) شفيع قرار داده شده‌اند و به حق آنان از خداى تعالى درخواست شده و همچنين زيارت قبور آن حضرات و بوسيدن ضريحشان و تبرك جستن به تربتشان و تعظيم آثارشان همه مصاديقى است از شركى كه در شرع از آن نهى شده و همان شرك وثنيت است ، و استدلال كرده‌اند به اينكه اين گونه توجيه عبادى در حقيقت قائل شدن به تاثير ربوبى براى غير خداى تعالى است و اين خود شرك است ، و مگر بتپرستان چه مىكردند ؟ آنها نيز مىگفتند :\r\nاين بتها شفعاء ما در درگاه خداى سبحانند و ما اگر بتها را مىپرستيم براى اين منظور است كه ما را قدمى به درگاه خدا نزديك سازند . و چه فرق است در پرستش كردن غير خدا بين اينكه آن غير خدا پيغمبرى باشد و يا وليى از اولياى خدا باشد و يا جبارى از جباران و يا غير ايشان ، همه اين پرستشها شركى است كه در شرع از آن نهى شده .\r\nليكن اين اشخاص از چند نكته غفلت كرده‌اند : اول اينكه ثبوت تاثير براى غير خدا چه تاثير مادى و چه معنوى ضرورى است و نمىتوان آن را انكار كرد ، خود خداى تعالى در كلام مجيدش تاثير را با همه انواعش به غير خداى تعالى نسبت داده و مگر ممكن است غير اين باشد ؟ با اينكه انكار مطلق آن ابطال قانون عليت و معلوليت عمومى است كه خود ركنى است براى همه ادله توحيد ، و ابطال قانون مذكور ، هدم بنيان توحيد است .\r\nآرى ، آن تاثيرى كه خداى تعالى در كلام مجيدش از غير خداى تعالى نفى كرده تاثير استقلالى است كه هيچ موحدى در آن سخنى ندارد ، هر مسلمان موحدى مىداند كه هندوانه و\r\n\r\n","description":"","footnote":"\r\n( 1 ) اينكه اين امت شما ، امتى است واحده و من پروردگار همه شمايم پس همگى مرا بپرستيد .\r\n« سوره انبياء ، آيه 92 »\r\n( 2 ) هان اى مردم ، ما همه شما را از يك مرد و زن بيافريديم و اگر طايفه طايفه تان كرديم براى اين بود كه يكديگر را بشناسيد ( و نه به خاطر امتيازى باشد كه در بعضى بر بعضى موجود باشد ) كه همانا گرامىترين شما نزد خدا با تقواترين شما است . « سوره حجرات ، آيه 13 »\r\n","page_name":" 436 ","page_number":436},
  {"content":"\r\nسرديش ، عسل و گرميش در مزاج ، از خداى تعالى است ، او است كه هر چيزى را آفريده و اثرش را نيز خلق كرده . و هيچ موحدى نمىگويد كه : عسل در بخشيدن حرارت به بدن حاجتى به خداى تعالى ندارد . و اما اينكه بگوييم : نه هندوانه سرد است و نه عسل گرم ، و نه آب اثر سردى دارد و نه آتش اثر حرارت ، در حقيقت بديهيات عقل را انكار كرده و از فطرت بشرى خارج شده‌ايم ، خوب وقتى خداى تعالى بتواند به فلان موجود ، فلان اثر و خاصيت را ببخشد چرا نتواند به اولياى درگاهش مقام شفاعت و وساطت در آمرزش گناهان و برآمدن حاجات را ببخشد و حتى در تربت آنان اثر شفا بگذارد ؟\r\nكسانى كه به اهل شفاعت يعنى به اولياى خدا متوسل مىشوند كارشان بدون دليل نيست آنها مىدانند كه اولا خداى تعالى در كلام مجيدش به افرادى كه مرضى درگاهش باشند مقام شفاعت داده و فرموده : « وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ إِلَّا مَنْ شَهِدَ بِالْحَقِّ وَهُمْ يَعْلَمُونَ » « 1 » .\r\nو نيز فرموده : « وَلا يَشْفَعُونَ إِلَّا لِمَنِ ارْتَضى » « 2 » .\r\nو اگر در درخواستهايشان خداى تعالى را به جاه آن حضرات و به حق آنان سوگند مىدهند در اين عمل خود ، دليل دارند و آن كلام خود خداى تعالى است كه مىفرمايد : « وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ إِنَّهُمْ لَهُمُ الْمَنْصُورُونَ وَإِنَّ جُنْدَنا لَهُمُ الْغالِبُونَ » « 3 » و نيز مىفرمايد :\r\n« إِنَّا لَنَنْصُرُ رُسُلَنا وَالَّذِينَ آمَنُوا » « 4 » .\r\nو اگر آن حضرات را تعظيم مىكنند و با زيارت قبورشان و بوسيدن ضريحشان اظهار محبت نسبت به آنان مىكنند و با تربت آنان تبرك مىجويند براى اين است كه اين اعمال را مصاديقى براى تعظيم شعائر مىدانند و به آيه شريفه « وَمَنْ يُعَظِّمْ شَعائِرَ اللَّه فَإِنَّها مِنْ تَقْوَى الْقُلُوبِ » « 5 » ، و آيه مودت به ذى القربى و به آيات ديگر و روايات سنت ، تمسك مىكنند .\r\n\r\n","description":"","footnote":"\r\n( 1 ) اين خدايان دروغين كه مشركين آنان را مىخوانند مالك مقام شفاعت نيستند ، مگر كسانى كه بدانند و بر توحيد حق گواهى دهند . « سوره زخرف ، آيه 86 »\r\n( 2 ) و هرگز مقربان درگاه الهى براى كسى شفاعت نمىكنند مگر اينكه خدا راضى باشد . « سوره انبياء ، آيه 28 »\r\n( 3 ) فرمان ما به سود بندگان مرسل ما از ازل چنين بوده است كه تنها آنان منصورند و اينكه تنها لشكر ما غالبند . « سوره صافات ، آيات 171 - 173 » .\r\n( 4 ) ما بطور حتم ، رسولان خود و آنهايى كه به آنان ايمان آورده‌اند يارى مىكنيم . « سوره مؤمن ، آيه 51 »\r\n( 5 ) و كسى كه شعائر خدا را تعظيم مىكند اين از تقواى دل او است . « سوره حج ، آيه 32 »\r\n","page_name":" 437 ","page_number":437},
  {"content":"\r\nپس چنين كسى كه اين گونه اعمالى را انجام مىدهد مىخواهد وسيله اى به درگاه خدا برده و به آيه شريفه « يا أَيُّهَا الَّذِينَ آمَنُوا اتَّقُوا اللَّه وَابْتَغُوا إِلَيْه الْوَسِيلَةَ » « 1 » عمل كرده باشد ، پس اين خود خداى تعالى است كه ابتغاء وسيله به آن حضرات را تشريع كرده و دوست داشتن آنان و تعظيمشان را واجب فرموده و همين دوستى و تعظيم را وسائلى به درگاه خود قرار داده است و معنا ندارد كه خداى تعالى محبت به چيزى و تعظيم آن را واجب كند و در عين حال آثار آن را تحريم نمايد . بنا بر اين هيچ مانعى در اين كار نيست كه كسى از راه دوستى انبياء و امامان الهى و تعظيم امر آنان و ساير آثار و لوازمى كه براى محبت و تعظيم هست به درگاه خدا تقرب بجويد ، البته اين در صورتى است كه دوستى و تعظيم و بوسيدن ضريح و ساير آثار محبت ، جنبه توسل و استشفاع داشته باشد نه اينكه اين امور و اين اشخاص را مستقل در تاثير بداند و يا اين اعمال جنبه پرستش داشته باشد .\r\n\r\n\r\nو ثانيا از فرقى كه بين شرك و استشفاع هست غفلت ورزيده‌اند ، و به عبارتى ساده تر اينكه نتوانسته‌اند فرق بگذارند بين اينكه كسى غير خدا را بپرستد تا او نزد خدا شفاعتش كند و يا به خدا نزديكش كند و بين اينكه تنها خدا را بپرستد و غير خدا را شفيع درگاه او قرار دهد و با دوستى كردن به غير خدا به درگاه خدا تقرب بجويد ، كه در فرض اول به غير خداى تعالى استقلال داده و عبادت را خالص براى غير خدا كرده كه اين خود شرك ورزيدن در عبوديت است و در صورت دوم استقلال را فقط و فقط به خداى تعالى داده و او را مخصوص به عبادت كرده و احدى را شريك او قرار نداده است .\r\nو اگر خداى تعالى مشركين را مذمت فرموده ، براى اين است كه گفته بودند : « ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى » « 2 » كه اين گفتارشان ظاهر در اين است كه به غير خدا استقلال داده‌اند و در عبادت تنها همان غير خدا را در نظر مىگيرند نه خداى تعالى را و اگر گفته بودند : ما تنها خدا را مىپرستيم و در عين حال از ملائكه و يا رسولان و اولياى خدا اميد داريم كه با اذن خدا ما را شفاعت كنند و كمبود ما را جبران نمايند . و يا گفته بودند : ما به اين نامبردگان توسل مىجوييم و آنان را به درگاه خدا وسيله قرار مىدهيم و شعايرش را تعظيم مىكنيم و اوليايش را دوست مىداريم ، هرگز مشرك نبودند بلكه شركاى آنان همان جنبه را مىداشت كه كعبه در اسلام دارد يعنى وجهه عبوديت آنان واقع مىشد نه معبود ، همانطور كه كعبه وجهه عبوديت مسلمين است نه معبود آنان بلكه مسلمين خداى تعالى را روبروى آن\r\n\r\n","description":"","footnote":"\r\n( 1 ) اى اهل ايمان از خدا بترسيد و به او توسل جوييد . « سوره مائده ، آيه 35 »\r\n( 2 ) ما غير خدا را مىپرستيم تا آنها ما را به خداى تعالى نزديك كنند . « سوره زمر ، آيه 3 »\r\n","page_name":" 438 ","page_number":438},
  {"content":"\r\nعبادت مىكنند .\r\nو من نمىفهمم اين آقايان در باره حجر الاسود و استحباب بوسيدن آن و دست ماليدن به آن را در اسلام چگونه توجيه مىكنند ؟ و همچنين در باره خود كعبه چه مىگويند ؟ آيا طواف پيرامون كعبه و بوسيدن و استلام حجر شركى است كه در اسلام استثناء نشده ؟ - كه مساله شرك ، حكم ضرورى عقلى است و قابل تخصيص و استثناء نيست - و يا مىگويند : اين كار فقط عبادت خدا است ( و كعبه ) و حجر الاسود حكم طريق و جهت را دارد ؟ اگر اين را مىگويند ، از ايشان مىپرسيم پس چه فرقى بين سنگ كعبه و بين غير آن هست ؟ اگر تعظيم غير خدا بر وجه استقلال دادن به آن غير نباشد و جنبه پرستش نباشد ، چرا شرك شمرده شود ؟ و تمامى روايات و آياتى كه بطور مطلق به تعظيم شعائر الهى و تعظيم رسول خدا ( ص ) و دوست داشتن آن جناب و مودت با حضرتش و حب اهل بيتش و مودت آنان سفارش كرده و همچنين سفارشات ديگرى از اين قبيل ، سفارشهايى است كه بجا و هيچ اشكالى در آنها نيست .\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nوَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه إِنْ أَنْتُمْ إِلَّا مُفْتَرُونَ ( 50 ) يا قَوْمِ لا أَسْئَلُكُمْ عَلَيْه أَجْراً إِنْ أَجْرِيَ إِلَّا عَلَى الَّذِي فَطَرَنِي أفَلا تَعْقِلُونَ ( 51 ) وَيا قَوْمِ اسْتَغْفِرُوا رَبَّكُمْ ثُمَّ تُوبُوا إِلَيْه يُرْسِلِ السَّماءَ عَلَيْكُمْ مِدْراراً وَيَزِدْكُمْ قُوَّةً إِلى قُوَّتِكُمْ وَلا تَتَوَلَّوْا مُجْرِمِينَ ( 52 ) قالُوا يا هُودُ ما جِئْتَنا بِبَيِّنَةٍ وَما نَحْنُ بِتارِكِي آلِهَتِنا عَنْ قَوْلِكَ وَما نَحْنُ لَكَ بِمُؤْمِنِينَ ( 53 ) إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ قالَ إِنِّي أُشْهِدُ اللَّه وَاشْهَدُوا أَنِّي بَرِيءٌ مِمَّا تُشْرِكُونَ ( 54 )\r\nمِنْ دُونِه فَكِيدُونِي جَمِيعاً ثُمَّ لا تُنْظِرُونِ ( 55 ) إِنِّي تَوَكَّلْتُ عَلَى اللَّه رَبِّي وَرَبِّكُمْ ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ ( 56 ) فَإِنْ تَوَلَّوْا فَقَدْ أَبْلَغْتُكُمْ ما أُرْسِلْتُ بِه إِلَيْكُمْ وَيَسْتَخْلِفُ رَبِّي قَوْماً غَيْرَكُمْ وَلا تَضُرُّونَه شَيْئاً إِنَّ رَبِّي عَلى كُلِّ شَيْءٍ حَفِيظٌ ( 57 ) وَلَمَّا جاءَ أَمْرُنا نَجَّيْنا هُوداً وَالَّذِينَ آمَنُوا مَعَه بِرَحْمَةٍ مِنَّا وَنَجَّيْناهُمْ مِنْ عَذابٍ غَلِيظٍ ( 58 ) وَتِلْكَ عادٌ جَحَدُوا بِآياتِ رَبِّهِمْ وَعَصَوْا رُسُلَه وَاتَّبَعُوا أَمْرَ كُلِّ جَبَّارٍ عَنِيدٍ ( 59 )\r\nوَ أُتْبِعُوا فِي هذِه الدُّنْيا لَعْنَةً وَيَوْمَ الْقِيامَةِ أَلا إِنَّ عاداً كَفَرُوا رَبَّهُمْ أَلا بُعْداً لِعادٍ قَوْمِ هُودٍ ( 60 )\r\nترجمه آيات\r\nو نيز ( ما ) به سوى قوم عاد برادرشان هود را فرستاديم و او به قوم خود گفت : اى قوم ! خدا را بپرستيد\r\n","description":"","footnote":"","page_name":" 440 ","page_number":440},
  {"content":"\r\nكه هيچ معبودى غير او نداريد و به جز افتراء هيچ دليلى بر خدايى خدايانتان وجود ندارد ( 50 ) .\r\nاى مردم من از شما در برابر دعوتم مزدى نمىخواهم ، پاداش من جز به عهده خدايى كه مرا آفريده نيست آخر چرا تعقل نمىكنيد ( 51 ) .\r\n( و نيز گفت ) اى مردم از پروردگارتان طلب مغفرت نموده ، سپس برگرديد تا باران سودمند آسمان را پى در پى به سويتان بفرستد و نيرويى بر نيرويتان بيفزايد و زنهار ، به ناكارى و عصيان روى از خداى رحمان مگردانيد ( 52 ) .\r\nگفتند : اى هود تو بر نبوت خود شاهدى براى ما نياوردى و ما هرگز به خاطر گفتار تو از خدايانمان دست بر نداشته و به تو ايمان نخواهيم آورد ( 53 ) .\r\nو جز اين در باره تو نظر نمىدهيم كه به نفرين بعضى از خدايان ما دچار بيمارى روانى شده اى ، هود گفت : من اللَّه را شاهد دارم و خود شما نيز شاهد باشيد كه من از شرك ورزيدنتان بيزارم ( 54 ) .\r\nشما همه دست به دست هم داده ، با من هر نيرنگى كه مىخواهيد بزنيد و بعد از اخذ تصميم مرا مهلتى ندهيد ( 55 ) .\r\nمن بر خدا ، پروردگار خود و پروردگار شما توكل و اعتماد دارم پروردگارى كه هيچ جنبنده اى نيست مگر آنكه زمام اختيارش به دست او است چون سنت او در همه مخلوقات واحد و صراط او مستقيم است ( 56 ) .\r\nو در صورتى كه از پذيرفتن دعوتم اعتراض كنيد من رسالت خود را به شما رساندم و آنچه براى ابلاغ آن به سوى شما گسيل شده بودم ابلاغ نمودم ( شما اگر نپذيريد ) پروردگارم قومى غير شما را مىآفريند تا آن را بپذيرند و شما به خدا ضررى نمىزنيد چون پروردگار من نگهدار هر موجودى است - او چگونه از ناحيه شما متضرر مىشود ؟ - ( 57 ) .\r\nهمين كه فرمان عذاب ما صادر شد و عذابمان نازل گرديد هود و گروندگان به وى را مشمول رحمت خود نموده ما نجات داديم و به راستى از عذابى غليظ و دشوار نجات داديم ( 58 ) .\r\nو اين قوم عاد كه اثرى بجاى نگذاشتند آيات پروردگارشان را انكار نموده ، فرستادگان او را نافرمانى كردند و گوش به فرمان هر جبارى عناد پيشه دادند - و در نتيجه از پروردگار خود غافل شدند - ( 59 ) .\r\nنتيجه اش اين شد كه براى خود لعنتى در دنيا و آخرت بجاى گذاشتند و خلاصه اين سرگذشت اين شد كه قوم عاد به پروردگار خود كفر ورزيدند و گرفتار اين فرمان الهى شدند كه مردم عاد قوم و معاصر هود پيامبر از رحمت من دور باشند ( 60 )\r\n.\r\nبيان آيات\r\nاين آيات ، داستان هود پيغمبر ( ع ) و قوم او يعنى قوم عاد اول را بيان مىكند و آن جناب اولين پيغمبر بعد از نوح ( ع ) است كه خداى تعالى در كتاب مجيدش نام مىبرد و از كوشش او در اقامه دعوت حقه و قيامش بر عليه بتپرستى تشكر مىكند و در چند جا\r\n","description":"","footnote":"","page_name":" 441 ","page_number":441},
  {"content":"\r\nاز كلام مجيدش بعد از شرح داستان قوم نوح ، داستان قوم هود كه همان قوم عاد است ( و نيز ) قوم ثمود را ذكر مىكند .\r\n* ( « وَإِلى عادٍ أَخاهُمْ هُوداً » ) * اگر ( قرآن ) جناب هود را برادر قوم عاد دانسته از اين باب بوده كه آن جناب برادر نسبى آنان بوده ، چون از افراد همان قبيله بوده كه همه افرادش به پدر قبيله منتهى مىشدند ، نه برادر تنى آنان ، و جمله مورد بحث عطف است بر آيه قبلش كه مىفرمود : « نُوحاً إِلى قَوْمِه » كه تقديرش چنين مىشود : « و لقد ارسلنا الى عاد اخاهم هودا - و همانا ما هود ، برادر قوم عاد را برايشان فرستاديم » . و شايد حذف شدن فعل « ارسلنا » باعث شده باشد كه در جمله معطوف ، ظرف « الى عاد » جلوتر از مفعول ( يعنى اخاهم ) ذكر شود بر خلاف جمله معطوف عليه يعنى جمله : « نوحا الى قومه » ، و گرنه مىبايست فرموده بود مثلا : « و هودا الى عاد » و اين بدان جهت است كه دلالت ظرف يعنى جمله « الى عاد » روشنتر و واضحتر از عطف دلالت مىكند بر اينكه فعل : « ارسلنا » در تقدير هست .\r\n\r\n\r\n* ( « قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه إِنْ أَنْتُمْ إِلَّا مُفْتَرُونَ » ) * اين جمله در مورد جواب از سؤالى مقدر وارد شده گويا شنونده وقتى جمله « وَإِلى عادٍ أَخاهُمْ هُوداً » را شنيده پرسيده : خوب ، هود به آنان چه گفت ؟ مىفرمايد : « گفت : اى قوم من خدا را بندگى كنيد . . . » و به همين جهت جمله مورد بحث بدون واو عاطفه و به اصطلاح ادبى به فصل آمده است .\r\nو جمله * ( « اعْبُدُوا اللَّه » ) * در مقام حصر است يعنى مىخواهد بفرمايد : تنها او را بپرستيد و خدايان ديگر را كه به جاى خدا ارباب خود گرفته‌ايد به خيال اينكه شفيعان شما نزد خدا باشند ، و آن وقت عبادت خود خدا را رها كرديد نپرستيد ، دليل گفتار ما كه جمله مورد بحث در مقام افاده حصر است جمله بعد مىباشد كه مىفرمايد : « * ( ما لَكُمْ مِنْ إِله غَيْرُه إِنْ أَنْتُمْ إِلَّا مُفْتَرُونَ ) * - شما غير از او هيچ معبود و جز افتراء هيچ دليل ديگرى نداريد » كه اين جمله دلالت دارد بر اينكه مشركين اگر خدايانى براى خود گرفتند و آنها را به عنوان شريك خدا و شفيع درگاه او عبادت كردند بجز افتراء ، دليلى نداشتند .\r\n* ( « يا قَوْمِ لا أَسْئَلُكُمْ عَلَيْه أَجْراً . . . » ) *\r\nصاحب مجمع البيان گفته است : كلمه « فطر » به معناى شكفته شدن از امر خدا است ، آن چنان كه برگ از داخل درخت سر در مىآورد و شكفته مىشود ، اين هم كه آفرينش خلق را فطر خدا خوانده‌اند براى اين است كه خلق شدن عالم به منزله شكفته شدن آن از ناحيه خدا و ظاهر\r\n","description":"","footnote":"","page_name":" 442 ","page_number":442},
  {"content":"\r\nشدن آن است « 1 » . و اما راغب گفته است : اصل ماده « فطر » به معناى شكافتن چيزى از ناحيه طول است ، وقتى مىگويند : « فلان فطر كذا فطرا » و يا مىگويند : « افطر فطورا » و يا مىگويند : فلان چيز « انفطر انفطارا » همه به معناى اين است كه فلان چيز را از طرف طول شكافت و يا فلان چيز از جهت طول شكافته شد . . . و اما فطر كردن خدا خلق را به معناى ايجاد و ابداع آن است ، ايجاد بر هيات و وصفى كه فعلى از افعال ترشح كند ، ( و خاصيت اثرى از آثار داشته باشد ، و در خصوص انسان ايجاد آن است بطورى كه مسائلى را بدون تعليم درك كند ) پس اينكه در قرآن كريمش مىفرمايد : « فِطْرَتَ اللَّه الَّتِي فَطَرَ النَّاسَ عَلَيْها » اشاره اى است از آن جناب به آن درك و ارتكازى كه انسانها به آن درك آفريده شده‌اند و آن ارتكاز شناختن خدا است ، و « فطرة اللَّه » عبارت است از آن نيرويى كه در انسان قرار داده شده تا با آن نيرو ايمان به خدا را تشخيص دهد ، كه به همين معنا در آيه شريفه « وَلَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّه » اشاره شده و همين درك فطرى است . « 2 »\r\n\r\n\r\nولى به نظر چنين مىرسد كه ماده « فطر » به معناى پديد آوردن از عدم محض است ( به خلاف خلقت ، كه بر پديد آوردن ساختمان از آجر و آهن نيز صادق است ) و آن خصوصيتى كه از « فطر الناس » فهميده مىشود از بنا و صيغه « فعلة » فهميده مىشود چون اين صيغه را در جايى به كار مىبرند كه بخواهند بنا و ساختمان نوع را برسانند . پس در جمله « فِطْرَتَ اللَّه الَّتِي فَطَرَ النَّاسَ عَلَيْها » « 3 » درك فطرى بشر ، از كلمه « فطرة » فهميده مىشود نه از ماده « فطر » و بنا بر اين كه گفتيم فطرت به معناى خلقت از عدم محض است پس اينكه بعضىها « 4 » فطرت را به معناى خلقت گرفته‌اند از راه صواب دور شده‌اند براى اينكه ماده « خلق » به معناى ايجاد صورت از ماده است به اين صورت كه چند ماده را با هم جمع كنيم و چيزى جديد و نو بسازيم ، و اگر خلقت به معناى فطرت و ايجاد از عدم محض بود خدا آن را به عيسى بن مريم ( ع ) نسبت نمىداد و نمىفرمود : « وَإِذْ تَخْلُقُ مِنَ الطِّينِ كَهَيْئَةِ الطَّيْرِ » « 5 » .\r\nزمينه كلام در آيه مورد بحث رفع تهمت و نفى لغويت از كار خودش ( يعنى هود\r\n\r\n","description":"","footnote":"\r\n( 1 ) مجمع البيان ، ج 3 ، جزء 11 ، ص 168 ، ط بيروت .\r\n( 2 ) مفردات راغب ، ماده فطر .\r\n( 3 ) ( از دين خدا كه ) فطرت خلق را بر آن آفريده است ( پيروى كن ) . « سوره روم ، آيه 30 »\r\n( 4 ) تفسير الدر المنثور ، ج 3 ، ص 337 .\r\n( 5 ) آن زمان را كه از گل چيزى به شكل مرغ درست كردى و در آن دميدى و به اذن من مرغى زنده شد . « سوره مائده ، آيه 110 »\r\n","page_name":" 443 ","page_number":443},
  {"content":"\r\n( ع ) است و معنايش اين است كه اى قوم من ! بدانيد كه من از كار دعوتم ، از شما مزد و پاداشى نمىخواهم تا مرا متهم كنيد به اينكه دعوت خود را بهانه كرده تا با آن وسيله ما را بدوشد ، او فكر منافع خودش است هر چند كه نفعش مايه ضرر ما باشد و در عين حال كارم بدون اجر هم نيست تا بگوييد بيهوده خود را به زحمت افكنده بلكه كارم پاداش دارد و پاداش آن نزد خدايى است كه مرا پديد آورده و از عدم محض ايجاد كرده ، آيا باز هم به عقل خود بر نمىگرديد و آن را براى درك گفتار من به كار نمىزنيد تا براى شما معلوم شود كه من در دعوتم خير خواه شما هستم و جز اين هدفى ندارم كه شما را به حق وادار مىكنم ؟\r\n\r\n\r\n* ( « وَيا قَوْمِ اسْتَغْفِرُوا رَبَّكُمْ ثُمَّ تُوبُوا إِلَيْه يُرْسِلِ السَّماءَ عَلَيْكُمْ مِدْراراً . . . » ) *\r\nدر سابق يعنى در اول سوره پيرامون معناى جمله * ( « اسْتَغْفِرُوا رَبَّكُمْ ثُمَّ تُوبُوا إِلَيْه » ) * بحث كرديم .\r\nو جمله * ( « يُرْسِلِ السَّماءَ عَلَيْكُمْ مِدْراراً » ) * موقعيت جزاء فعل شرط سابق را دارد چون جمله سابق كه مىفرمايد : « استغفروا . . . » هر چند به صورت امر است و ليكن در معناى جمله شرطيه است و مىخواهد بفرمايد : « ان تستغفروا . . . » يعنى اگر از خداى تعالى طلب مغفرت كنيد و به سوى او برگرديد او از آسمان براى شما رحمت فراوان مىفرستد . و مراد از كلمه « سماء » ابر آسمان است نه خود آن ، و اگر ابر را آسمان خوانده از اين بابت است كه كلمه « سماء » به معناى هر چيزى است كه بالاى سر ما قرار گرفته و بر ما سايه افكنده باشد . بعضى « 1 » هم گفته‌اند :\r\nتقدير آيه : « مطر السماء » است و يا مراد از كلمه « سماء » ، مطر ( باران ) است و اين تعبير در استعمال شايع است . و كلمه « مدرارا » مبالغه از مصدر « در - ريزش » است و مورد استعمال اصلى در خصوص شير پستان بود بعدها در مورد باران نيز به عنوان استعاره استعمال شده ، چون هر دو ، يعنى هم شير و هم باران نفع و فايده دارد پس « ارسال سماء مدرارا » به معناى فرستادن ابرى است كه چون پستان حيوانات ، بارانهاى پى در پى و مفيد ببارد بارانى كه زمين به وسيله آن زنده شود و زراعتها و گياهان برويند و باغها و بستانها سبز و خرم گردند .\r\n* ( « وَيَزِدْكُمْ قُوَّةً إِلى قُوَّتِكُمْ » ) * - بعضى « 2 » از مفسرين گفته‌اند : مراد از اين زياد كردن قوت ، زيادتى در نيروى ايمان بر نيروى بدنها است يعنى اگر چنين كنيد ما نيروى شما را دو چندان مىكنيم يكى نيروى بدن و يكى هم نيروى ايمانتان را چون مردم قوم هود نيروى بدنى\r\n\r\n","description":"","footnote":"\r\n( 1 ) مجمع البيان ، ج 3 ، جزء 11 ، ص 170 ، تفسير المنار ، ج 12 ، ص 115 .\r\n( 2 ) تفسير روح المعانى ، ج 12 ، ص 81 .\r\n","page_name":" 444 ","page_number":444},
  {"content":"\r\nداشتند و بدنهايشان قوى و محكم بود اگر ايمان مىآوردند نيروى ايمانشان نيز به نيروى بدنهايشان اضافه مىشد .\r\nبعضى « 1 » ديگر گفته‌اند : مراد همان نيروى بدنيشان است هم چنان كه مىبينيم نوح ( ع ) آنجا كه همين وعده را به قوم خود مىدهد مىفرمايد : « اسْتَغْفِرُوا رَبَّكُمْ إِنَّه كانَ غَفَّاراً يُرْسِلِ السَّماءَ عَلَيْكُمْ مِدْراراً وَيُمْدِدْكُمْ بِأَمْوالٍ وَبَنِينَ » « 2 » ولى بعيد نيست كه بگوييم :\r\nهر دو جور زيادتى را شامل شود بهتر است .\r\n* ( « وَلا تَتَوَلَّوْا مُجْرِمِينَ » ) * - اين جمله به منزله تفسير براى جمله : * ( « اسْتَغْفِرُوا رَبَّكُمْ ثُمَّ تُوبُوا إِلَيْه » ) * است و چنين معنا مىدهد كه عبادت كردنتان در برابر آلهه اى كه به جاى خداى تعالى اتخاذ كرده‌ايد جرمى است از شما ، و معصيتى است كه شما را مستوجب آن مىكند كه سخط الهى و عذابش بر شما نازل گردد و چون چنين است پس بايد هر چه زودتر از جرمى كه كرده‌ايد استغفار نموده و با ايمان آوردنتان به سوى خدا برگرديد تا او شما را رحم كند و ابرهاى بارنده را با بارانهاى مفيد برايتان بفرستد و نيرويى بر نيروى شما بيفزايد .\r\nاز اين آيه دو نكته استفاده مىشود : يكى اينكه آيه شريفه اشعار و بلكه دلالت مىكند بر اينكه قوم هود گرفتار خشكسالى بوده‌اند و آسمان از باريدن بر آنان دريغ مىورزيده و در نتيجه گرانى و قحطى در بين آنان پديد آمده بوده ، كه اين معنا هم از جمله * ( « يُرْسِلِ السَّماءَ » ) * استفاده مىشود و هم از آيه شريفه زير كه مىفرمايد : « فَلَمَّا رَأَوْه عارِضاً مُسْتَقْبِلَ أَوْدِيَتِهِمْ قالُوا هذا عارِضٌ مُمْطِرُنا بَلْ هُوَ مَا اسْتَعْجَلْتُمْ بِه رِيحٌ فِيها عَذابٌ أَلِيمٌ » « 3 » .\r\n\r\n\r\nنكته دوم اينكه مىفهماند ارتباطى كامل بين اعمال انسانها با حوادث عالم برقرار است ، حوادثى كه با زندگى انسانها تماس دارد ، اعمال صالح باعث مىشود كه خيرات عالم زياد شود و بركات نازل گردد ، و اعمال زشت باعث مىشود بلاها و محنتها پشت سر هم بر سر انسانها فرود آيد و نقمت و بدبختى و هلاكت به سوى او جلب شود ، و اين نكته از آيات ديگر\r\n\r\n","description":"","footnote":"\r\n( 1 ) تفسير فخر رازى ، ج 18 ، ص 81 .\r\n( 2 ) از پروردگار خود طلب مغفرت كنيد ، كه او بسيار آمرزنده است و اگر چنين كنيد ابر آسمان را به سوى شما مىفرستد و فرمان مىدهد تا بر شما بسيار ببارد و نيز شما را با دادن اموال و فرزندان مدد مىكند .\r\n« سوره نوح ، آيات 10 - 12 »\r\n( 3 ) همين كه ابرى را ديدند كه در كرانه افق پيدا شده و به سرزمين آنان مىآيد شادمانه گفتند : ابرى است كه ما را سيراب خواهد كرد ولى چنين نيست بلكه اين همان عذابى است كه در آمدنش عجله مىكرديد اين ابر بادى است كه در آن عذابى دردناك هست . « سوره احقاف ، آيه 24 »\r\n","page_name":" 445 ","page_number":445},
  {"content":"\r\nقرآنى نيز استفاده مىشود از آن جمله آيه زير همين مطلب را بطور صريح خاطرنشان نموده ، مىفرمايد : « وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ » « 1 » كه ما در تفسير آيات 94 - 102 سوره اعراف در جلد هشتم اين كتاب و نيز در تحت عنوان احكام اعمال در جلد دوم اين كتاب پيرامون اين مطلب بطور مفصل بحث كرديم .\r\n\r\n\r\n* ( « قالُوا يا هُودُ ما جِئْتَنا بِبَيِّنَةٍ وَما نَحْنُ بِتارِكِي آلِهَتِنا عَنْ قَوْلِكَ وَما نَحْنُ لَكَ بِمُؤْمِنِينَ » ) * هود ( ع ) در آيه * ( « يا قَوْمِ اعْبُدُوا اللَّه ما لَكُمْ مِنْ إِله غَيْرُه . . . » ) * از مردمش دو چيز خواسته بود : يكى اينكه خدايان دروغين را ترك نموده و به عبادت خداى تعالى برگردند و يكتاپرست شوند ، ، و دوم اينكه به او ايمان بياورند و اطاعتش كنند و خيرخواهىهايش را بپذيرند . مردم در پاسخ آن جناب هر دو پيشنهادش را رد كردند ، هم بطور اجمال و هم بطور تفصيلش را .\r\nاما بيانگر رد اجمالى آنان جمله كوتاه * ( « ما جِئْتَنا بِبَيِّنَةٍ » ) * است كه گفته‌اند : تو دليل و معجزه اى بر دعوت خود ندارى تا ما ناگزير باشيم دعوت تو را بپذيريم و هيچ موجبى نيست كه گوش دادن به سخنى را كه چنين وصفى دارد بر ما واجب كند .\r\nو اما بيانگر رد تفصيلى آنان جمله * ( « وَما نَحْنُ بِتارِكِي آلِهَتِنا عَنْ قَوْلِكَ » ) * است كه گفته‌اند : ما دعوت تو را مبنى بر اينكه شركا و خدايان خود را به صرف دعوت تو رها كنيم نخواهيم پذيرفت ، و دعوت دوم آن جناب را مبنى بر اينكه به وى ايمان آورند و اطاعتش كنند اينطور رد كردند كه : * ( « وَما نَحْنُ لَكَ بِمُؤْمِنِينَ » ) * و با اين جمله آن جناب را از قبول هر دو خواسته اش نوميد كردند .\r\nآن گاه براى اينكه آن جناب بطور كلى از اجابت آنان مايوس شود نظريه خود را برايش شرح داده و گفتند : * ( « إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ » ) * كه كلمه « اعتراء » به معناى برخورد و اصابه است يعنى گفتند : فكر ما در باره تو جز به اين نرسيده كه بعضى از خدايان ما تو را آسيب رسانده‌اند و به خاطر اينكه تو به آنها توهين و بدگويى كرده اى بلايى از قبيل نقصان عقل يا ديوانگى بر سرت آورده‌اند و در نتيجه عقلت را از دست داده اى ، پس ديگر اعتنايى به سخنان دعوتگونه تو نيست .\r\n\r\n","description":"","footnote":"\r\n( 1 ) و اگر اهل بلاد ايمان آورده ، تقوا ( را ) شعار خود كنند ، ما بركاتى از آسمان و زمين به رويشان باز مىكنيم . « سوره اعراف ، آيه 96 »\r\n","page_name":" 446 ","page_number":446},
  {"content":"\r\n\r\n\r\n* ( « قالَ إِنِّي أُشْهِدُ اللَّه وَاشْهَدُوا أَنِّي بَرِيءٌ مِمَّا تُشْرِكُونَ مِنْ دُونِه فَكِيدُونِي جَمِيعاً ثُمَّ لا تُنْظِرُونِ » ) * اين آيه پاسخ هود ( ع ) را حكايت مىكند كه آن جناب در پاسخ ، از شركاء آنان بيزارى جسته پس تحدى مىكند كه اگر راست مىگوييد كه شما صاحب نظر و من بى عقلم پس همه فكرهايتان را جمع كنيد و مرا از بين ببريد و مهلتم ندهيد .\r\nپس اينكه در آغاز پاسخ فرمود : * ( « أَنِّي بَرِيءٌ مِمَّا تُشْرِكُونَ مِنْ دُونِه » ) * انشاء بيزارى است ، نه اينكه خواسته باشد از بيزارى خود خبر دهد چون در مقام بيزارى مناسب آن است كه بيزارى را انشاء كند و اين منافات ندارد كه آن جناب از سابق يعنى از اول امر نيز بيزار باشد چون به رخ كشيدن بيزارى منافات ندارد كه آن جناب در تمامى عمر گذشته اش نيز بيزار بوده باشد و اينكه فرمود : * ( « فَكِيدُونِي جَمِيعاً ثُمَّ لا تُنْظِرُونِ » ) * دو امر و نهى هستند كه در هر دوى آنها تعجيز است يعنى مىخواهد بفرمايد : آيا توانايى آن را داريد كه با من كيد كنيد و در از بين بردنم شتاب نماييد .\r\nو اگر هود ( ع ) اينطور پاسخ داد براى اين بود كه مردم ، نخست به بتهاى خود اميد ببندند كه با اين تحدى كه آن جناب كرده زودتر بلايى بر سر او آورند و بعدا كه ببينند بتها هيچ كارى در حق آن جناب نكردند به خود بيايند و بفهمند كه بتها كمترين اثرى ندارند و اگر آن طور كه آنها معتقد بودند آلهه نامبرده قدرت و علمى مىداشتند حتما با هود كه آن طور صريح و پوست كنده از آنها بيزارى جست انتقام مىگرفتند آن هم در چنين زمينه و زمانى كه مريدان آنها به آن جناب گفتند بعضى از خدايان ما به تو آسيب رسانده و اين خود حجتى است روشن بر اينكه آن سنگ و چوبها معبود نيستند و نيز دليلى است قاطع بر اينكه بتها به آن جناب آسيب نرسانده‌اند و مردم بيهوده چنين خيالى كرده‌اند .\r\nاز سوى ديگر در باره خود كه مردمى قهرمان ، و جنگآورانى نامدار بودند بينديشند كه ما با اينكه اين قدر نيرومند هستيم چرا نتوانستيم به آن جناب صدمه اى وارد آوريم و اگر او پيغمبرى از ناحيه خداى تعالى نبوده و در ادعايش صادق نبود و خداى تعالى او را از ناحيه خودش مصونيت نداده بود ، ما بايد مىتوانستيم به آسانترين وجه و با سختترين شكنجه او را از بين برده و شرش را از خود دفع كنيم .\r\nاز اين بيان وجه شاهدگيرى نوح ( ع ) بر بيزاريش از بتها روشن مىشود ، اما اينكه خدا را شاهد گرفت براى اين بود كه اظهار بيزاريش از صميم دل و بر وجه حقيقت باشد نه تزويق و نفاق ، و اما اينكه خود كفار را شاهد گرفت براى اين بود كه كاملا يقين به آن پيدا\r\n","description":"","footnote":"","page_name":" 447 ","page_number":447},
  {"content":"\r\nكنند و سپس ببينند آن جناب چه وضعى پيدا مىكند و چگونه خدايانشان سكوت مىكنند خودشان هم هيچ انتقامى از او نمىتوانند بگيرند و از آزارش عاجز مىمانند .\r\nو نيز روشن گرديد كه آن احتمالى كه بعضى « 1 » از مفسرين داده و گفته‌اند اين سخن هود ( ع ) معجزه اى بوده ، احتمال درستى است چون از ظاهر جواب بر مىآيد كه آن جناب خواسته است دليل مشركين را رد كند ، آنها گفتند : * ( « ما جِئْتَنا بِبَيِّنَةٍ » ) * تو هيچ دليلى و معجزه اى بر دوستى دعوت خود ندارى و اين بعيد است كه هود پيغمبر ( ع ) در مقام دعوت و اثبات حجيت دعوتش ، متعرض پاسخ به دليل آنان نشود ، با اينكه همين تحدى و تعجيز ، خودش فى نفسه مىتوانسته آيت و نشانه اى معجزه آسا باشد ، هم چنان كه بيزارى از خدايان دروغين مىتوانسته كشف كند از اينكه آنها خدا نيستند و از اينكه آنها هيچ آسيبى به آن جناب نرسانده‌اند .\r\nپس حق مطلب اين است كه جمله * ( « إِنِّي أُشْهِدُ اللَّه وَاشْهَدُوا . . . » ) * هم مشتمل است بر يك حجت عقلى و دليل قاطعى بر بطلان الوهيت شركاء و هم آيتى است معجزه آسا براى صحت رسالت هود ( ع ) .\r\nو در اينكه فرمود : « جميعا » اشاره است به اينكه منظور آن جناب تعجيز آنها به تنهايى نبوده بلكه تعجيز آنها و بتها هر دو بوده تا دلالتش بر حقانيت خود و بطلان عقايد آنان قاطعتر باشد .\r\n* ( « إِنِّي تَوَكَّلْتُ عَلَى اللَّه رَبِّي وَرَبِّكُمْ . . . » ) *\r\nاز آنجا كه در امر « كيدونى » و نهى « لا تنظرون » دو احتمال مىرفته و كفار در باره آن ، دو احتمال مىداده‌اند : يكى اينكه آيتى باشد معجزه بر درستى رسالت آن جناب و اينكه كفار هيچ كارى به او نمىتوانند بكنند ، و ديگر اينكه آن جناب از ايشان ترسى ندارد هر چند كه آنها قادر باشند به اينكه او را طبق دستور خودش از بين ببرند و مهلتش ندهند ولى اين قدرتشان او را نمىترساند و نمىتواند او را تسليم كند و خلاصه خواسته باشد همان پيشنهادى را بكند كه ساحران زمان فرعون كرده و به فرعون گفتند : « فَاقْضِ ما أَنْتَ قاضٍ إِنَّما تَقْضِي هذِه الْحَياةَ الدُّنْيا » « 2 » .\r\nلذا هود ( ع ) براى اينكه احتمال دوم را نفى كند دنبال جمله » فكيدونى و لا\r\n\r\n","description":"","footnote":"\r\n( 1 ) تفسير فخر رازى ، ج 18 ، ص 13 .\r\n( 2 ) هر كارى كه مىخواهى بكن كه تو جز به زندگى دنياى ما دسترسى ندارى ، تنها مىتوانى آن را از ما بگيرى . « سوره طه ، آيه 72 »\r\n","page_name":" 448 ","page_number":448},
  {"content":"\r\nتنظرون « اضافه كرد كه : * ( « إِنِّي تَوَكَّلْتُ عَلَى اللَّه رَبِّي وَرَبِّكُمْ » ) * من در كار خودم بر خدا توكل كرده‌ام كه مدبر امر من و شما است و براى اينكه بفهماند شما هيچ كارى نمىتوانيد به من بكنيد - نه اينكه مىتوانيد ولى من نمىترسم - اضافه كرد : * ( « ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ » ) * و فهمانيد كه من در توكل كردنم به خدا ، پيروزم ، چون خداى تعالى محيط بر كار من و شما است و او شما را هلاك مىكند نه مرا زيرا او بر صراط مستقيم است يعنى در برخورد حق با باطل همواره سنتش يك سنت بوده و آن عبارت بوده از يارى كردن حق و غلبه دادن آن بر باطل .\r\nپس بيزارى آن جناب از بتهاى مشركين و تعجيزشان با جمله « فكيدونى و لا تنظرون » در حالى كه آنان مردمى نيرومند بودند و اينكه با اين تعجيز مع ذلك در كمال عافيت و سلامت در بين آنان رفت و آمد مىكرده نه از ناحيه آنان آسيبى ديده و نه از ناحيه خدايان آنان ، خود آيتى بوده معجزه و حجتى بوده آسمانى بر اينكه آن جناب رسول و فرستاده اى از ناحيه خداى تعالى به سوى آنان بوده است .\r\n* ( « ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ » ) * - كلمه « دابه » به معناى هر جنبنده و جاندارى است كه روى زمين حركت و جنبشى دارد ، و شامل تمامى حيوانات مىشود ، « و گرفتن به ناصيه » ( سوى جلوى سر ) كنايه است از كمال تسلط و نهايت قدرت ، و « بر صراط مستقيم بودن خداى تعالى » به معناى اين است كه او سنتش در ميان مخلوقات يك سنت ثابت است و هرگز ، تغيير نمىكند و آن اين است كه امور را بر يك منوال يعنى بر منوال عدل و حكمت تدبير كند و چون چنين است پس او همواره حق را به كرسى مىنشاند و باطل را هر جا كه با حق در بيفتد رسوا مىسازد .\r\nپس معناى آيه اين شد كه : من بر اللَّه توكل مىكنم كه رب من و رب شما است ، او است كه مىتواند حجتى را كه به شما القاء كردم ( و آن حجت اين بود كه علنا از آلهه شما بيزارى جستم و اعلام كردم كه نه شما با همه زور و قلدريتان مىتوانيد به من آسيبى برسانيد و نه آلهه شما ) به ثمر برساند چون او است تنها مالك و صاحب سلطنت بر من و بر شما و بر هر جنبنده ، و سنت او عادله و تغيير ناپذير است پس به زودى دين خود را يارى نموده و مرا از شر شما حفظ مىكند .\r\nهود ( ع ) در اين گفتار خود گفت : « پروردگار من بر صراط مستقيم است » و نگفت « پروردگار من و شما » با اينكه قبلا گفته بود : « توكل من بر پروردگار من و شما است » ، علت اين آن است كه مقام آن سخن و اين سخن دو مقام است در اينجا هود ( ع ) در\r\n","description":"","footnote":"","page_name":" 449 ","page_number":449},
  {"content":"\r\nمقام دعا به جان خود و عليه قوم خويش است ، در مقامى است كه توقع دارد خداى تعالى او را از شر آنان حفظ كند و لازم است خداى تعالى را به عنوان رب و مدبر امور خود ياد كند به خلاف قومش كه خدا را رب خود نمىدانستند ، پس مناسب همين بود كه خداى تعالى را رب خود بشمارد و به رابطه عبوديتى كه بين خود و ربش برقرار است تمسك بجويد تا توقعش برآورده شود به خلاف آن مقامى كه در آن مقام مىگفت : * ( « تَوَكَّلْتُ عَلَى اللَّه رَبِّي وَرَبِّكُمْ » ) * كه در آنجا مىخواست عموميت سلطنت الهى و احاطه قدرتش را برساند . * ( « فَإِنْ تَوَلَّوْا فَقَدْ أَبْلَغْتُكُمْ ما أُرْسِلْتُ بِه إِلَيْكُمْ » ) * اين قسمت از كلام هود ( ع ) به آخر جدال كفار نظر دارد كه گفتند : * ( « إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ » ) * كه از آن به دست مىآيد قوم هود خواسته‌اند بطور قطع بگويند كه ايمان نخواهند آورد و بر انكار خود دوام و استمرار خواهند داد ، و معناى جمله اين است كه اگر از ايمان آوردن به من اعراض مىكنيد و به هيچ وجه حاضر نيستيد امر مرا اطاعت كنيد ، ضررى به من نمىزنيد زيرا من وظيفه الهى خود را انجام داده و رسالت پروردگارم را ابلاغ نمودم ، و حجت بر شما تمام شده و نزول بلا بر شما حتمى گشت .\r\n\r\n\r\n* ( « وَيَسْتَخْلِفُ رَبِّي قَوْماً غَيْرَكُمْ وَلا تَضُرُّونَه شَيْئاً إِنَّ رَبِّي عَلى كُلِّ شَيْءٍ حَفِيظٌ » ) * اين قسمت از كلام هود ( ع ) تهديد قوم و اعلام به آثار سويى است كه جرم آنان به دنبال دارد ، چون آن جناب قبلا به آنان وعده داده بود كه اگر از خداى تعالى طلب مغفرت كرده و به سوى او برگردند ، ابر آسمان را مامور مىكند تا بر آنان ببارد و نيرويى بر نيروى آنان مىافزايد ، و نهيشان كرده بود از اينكه از قبول دعوتش سر برتابند و به جرم شرك خود ادامه دهند كه در اين كار عذابى شديد هست .\r\nاينك در اين جمله مورد بحث مىفرمايد : اگر روى برتابيد علاوه بر آنچه گفته شد ، خداى تعالى شما را از بين مىبرد و قومى ديگر خلق مىكند كه جاى شما را بگيرند و مانند شما نباشند و خلفاى خدا در زمين باشند چون انسان خليفه خدا در زمين است هم چنان كه خودش فرمود : « إِنِّي جاعِلٌ فِي الأَرْضِ خَلِيفَةً » « 1 » ، خود هود ( ع ) نيز براى قومش بيان كرده بود كه آنان خلفاى روى زمين بعد از قوم نوحاند و خداى تعالى در كلام مجيدش اين بيان آن جناب را آورده و فرموده است : « وَاذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ وَزادَكُمْ فِي الْخَلْقِ بَصْطَةً . . . »\r\n\r\n","description":"","footnote":"\r\n( 1 ) همانا من در زمين خليفه خواهم گماشت . « سوره بقره ، آيه 30 »\r\n","page_name":" 450 ","page_number":450},
  {"content":"\r\n« 1 » .\r\nو از ظاهر سياق و زمينه كلام برمىآيد كه جمله خبريه * ( « وَيَسْتَخْلِفُ رَبِّي . . . » ) * عطف باشد به جمله اى مقدر و تقدير كلام چنين باشد : « و سيذهب بكم ربى و يستخلف قوما غيركم - به زودى پروردگار من ، شما را از بين مىبرد و قومى ديگر را غير شما جانشين مىسازد » ، هم چنان كه در آيه زير كه در چنين زمينه اى قرار دارد جمله تقديرى در اينجا را ظاهر ساخته ، فرموده : « إِنْ يَشَأْ يُذْهِبْكُمْ وَيَسْتَخْلِفْ مِنْ بَعْدِكُمْ ما يَشاءُ » « 2 » .\r\n* ( « وَلا تَضُرُّونَه شَيْئاً » ) * - از ظاهر سياق برمىآيد كه اين جمله تتمه جمله قبل باشد و معناى مجموع دو جمله چنين باشد كه : شما نمىتوانيد به خداى تعالى هيچگونه ضررى از قبيل فوت كردن چيزى از او و يا غير آن برسانيد ، اگر او اراده كرده باشد كه شما را هلاك كند نه هلاكت شما چيزى از خواسته هاى او را از او فوت مىكند و نه عذابتان * ( « إِنَّ رَبِّي عَلى كُلِّ شَيْءٍ حَفِيظٌ » ) * براى اينكه پروردگار من مسلط بر هر چيز و حافظ آن است نه چيزى از علم او پنهان مىماند و نه چيزى از حيطه قدرت او بيرون گشته ، از او فوت مىشود . اين بود نظر ما در تفسير اين آيه ولى مفسرين ديگر وجوهى ديگر ذكر كرده‌اند كه چون بعيد از صواب بود از نقل آن وجوه صرف نظر كرديم .\r\n* ( « وَلَمَّا جاءَ أَمْرُنا نَجَّيْنا هُوداً وَالَّذِينَ آمَنُوا مَعَه بِرَحْمَةٍ مِنَّا وَنَجَّيْناهُمْ مِنْ عَذابٍ غَلِيظٍ » ) * منظور از آمدن امر ، در جمله « همين كه امر ما آمد » نازل شدن عذاب است و به وجهى دقيقتر صدور امر الهى است كه به دنبال آن قضاء فصل و حكم نهايى براى جدا سازى بين يك رسول و قومش صادر مىگردد هم چنان كه در آيه زير در باره قضاء فصل فرموده « وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه فَإِذا جاءَ أَمْرُ اللَّه قُضِيَ بِالْحَقِّ وَخَسِرَ هُنالِكَ الْمُبْطِلُونَ » « 3 » .\r\n* ( « بِرَحْمَةٍ مِنَّا » ) * - ظاهرا مراد از اين رحمت ، آن رحمت عمومى كه كل جهان را فرا گرفته\r\n\r\n","description":"","footnote":"\r\n( 1 ) به ياد آوريد كه خداى تعالى شما را بعد از قوم نوح خلفا قرار داد و نيروى جسمانى و طول قامتتان را بيشتر كرد . . . « سوره اعراف ، آيه 69 »\r\n( 2 ) اگر بخواهد شما را از بين مىبرد و جاى شما هر جور مردمى كه بخواهد جايگزين و جانشين مىكند . « سوره انعام ، آيه 133 »\r\n( 3 ) هيچ رسولى نمىتواند معجزه اى بياورد مگر به اذن خداى تعالى ، پس وقتى امر خدا آمد بين آن رسول و قومش حكم به حق مىشود و معلوم است كه در آن هنگام اهل باطل زيانكار مىگردند . « سوره مؤمن ، آيه 78 »\r\n","page_name":" 451 ","page_number":451},
  {"content":"\r\nنباشد بلكه مراد رحمت خاصه الهى باشد كه مخصوص بندگان مؤمن او است ، بندگانى كه موجب شده‌اند تا خدا آنان را در دينشان يارى دهد و از شمول غضب الهى و عذاب ريشه كن كننده نجاتشان بخشد هم چنان كه در آيه زير در باره اين رحمت فرموده : « إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ » « 1 » .\r\n* ( « وَنَجَّيْناهُمْ مِنْ عَذابٍ غَلِيظٍ » ) * - از ظاهر سياق بر مىآيد كه منظور از اين عذاب غليظ ، همان عذابى است كه كفار قوم هود ( ع ) را به كام خود كشيد ، در نتيجه جمله مورد بحث از قبيل عطف تفسير است نسبت به جمله قبلش . ولى بعضى « 2 » از مفسرين گفته‌اند : مراد از آن ، عذاب آخرت است ، ليكن اين نظريه خيلى قابل اعتنا نيست .\r\n* ( « وَتِلْكَ عادٌ جَحَدُوا بِآياتِ رَبِّهِمْ وَعَصَوْا رُسُلَه وَاتَّبَعُوا أَمْرَ كُلِّ جَبَّارٍ عَنِيدٍ . . . » ) *\r\nو در اين دو آيه دو بار از داستان قوم عاد خلاصه گيرى شده ، بار اول خلاصه گيرى كرده و فرمود : * ( « وَتِلْكَ عادٌ جَحَدُوا بِآياتِ رَبِّهِمْ وَعَصَوْا رُسُلَه ) * . . . * ( وَيَوْمَ الْقِيامَةِ » ) * قوم عاد ، آيات پروردگار خود را كه همه حكمت و موعظت بود انكار كردند و نيز معجزه اى كه راه رشد را بر ايشان روشن ساخته و حق را از باطل برايشان مشخص مىكرد حاشا نمودند با اينكه علم به حقانيت آن پيدا كردند و تلخيص بار دوم از كلمه * ( « أَلا إِنَّ عاداً » ) * شروع مىشود كه ان شاء اللَّه به آن مىرسيم .\r\n\r\n\r\nقوم عاد علاوه بر انكار آيات مشتمل بر حكمت و موعظت و انكار معجزه اى كه - گفتيم - راه رشد را بر ايشان روشن مىساخت ، رسولان پروردگار خود كه عبارت بودند از هود و انبياء قبل از آن جناب را نيز عصيان نمودند ، خواهيد پرسيد كه قوم هود همزمان با انبياء قبل از خود نبودند چطور آنان را عصيان كردند ؟ در پاسخ مىگوييم : عصيان يك پيغمبر ، عصيان همه پيغمبران است براى اينكه دعوت همه انبياء به يك دين است ، پس قوم هود اگر شخص هود پيغمبر ( ع ) را عصيان كردند با عصيان كردن او ساير انبياء را نيز عصيان كرده‌اند و اين مطلب از ظاهر كلام خداى تعالى در مواضعى ديگر نيز استفاده مىشود ، مانند آيه شريفه « كَذَّبَتْ عادٌ الْمُرْسَلِينَ إِذْ قالَ لَهُمْ أَخُوهُمْ هُودٌ ألا تَتَّقُونَ » « 3 » كه صريحا مىفرمايد :\r\n\r\n","description":"","footnote":"\r\n( 1 ) ما بطور حتم رسولان خود و آن افرادى را كه ايمان آوردند ، هم در زندگى دنيا و هم در روزى كه گواهان بپاخيزند يارى مىكنيم . « سوره مؤمن ، آيه 51 »\r\n( 2 ) تفسير مجمع البيان ، ج 3 ، جزء 11 ، ص 172 .\r\n( 3 ) قوم عاد رسولان خدا را تكذيب كردند ، آن زمان كه برادرشان هود به آنان گفت : چرا از خدا نمىترسيد . « سوره شعراء ، آيه 123 و 124 » .\r\n","page_name":" 452 ","page_number":452},
  {"content":"\r\nعصيانشان نسبت به هود ، عصيان همه مرسلين بود . و آيه زير نيز اگر به صراحت آيه قبل دلالت ندارد ، ليكن اشعار بر مطلب ما دارد ، كه مىفرمايد : « وَاذْكُرْ أَخا عادٍ إِذْ أَنْذَرَ قَوْمَه بِالأَحْقافِ وَقَدْ خَلَتِ النُّذُرُ مِنْ بَيْنِ يَدَيْه وَمِنْ خَلْفِه » « 1 » .\r\nالبته احتمال هم دارد كه قوم عاد غير از جناب هود ( ع ) ، پيغمبران ديگرى نيز داشته‌اند كه قبل از هود و بعد از جناب نوح ( ع ) در بين آنان مبعوث شده باشد ولى قرآن كريم نام آنان را نبرده باشد و ليكن سياق آيات با اين احتمال مساعد نيست .\r\n\r\n\r\n* ( « وَاتَّبَعُوا أَمْرَ كُلِّ جَبَّارٍ عَنِيدٍ » ) * - ، دستورات هر جبار و زورگوى عنيدى را كه داشتند پيروى كردند و همين گوش به فرمان جباران بودن ، آنان را از پيروى هود ( ع ) و پذيرفتن دعوتش باز داشت ، و كلمه « جبار » به معناى گردنكلفتى است كه با اراده خود بر مردم غالب گشته و آنان را اجبار مىكند تا مطابق دلخواه او عمل كنند ، و كلمه « عنيد » به معناى كسى است كه عناد و زير بار حق نرفتنش شديد و بسيار باشد ، پس اين قسمت از آيه آن خلاصه گيرى نوبت اول بوده كه گفتيم در دو آيه مورد بحث از سرگذشت هود ( ع ) و قومش شده و حاصلش اين است كه قوم هود گرفتار سه خصلت نكوهيده بودند ، يكى انكار آيات الهى ، دوم نافرمانى انبياء و سوم اطاعت كردن از جباران .\r\nخداى تعالى سپس و بال امر آنان را بيان كرده ، مىفرمايد : * ( « وَأُتْبِعُوا فِي هذِه الدُّنْيا لَعْنَةً وَيَوْمَ الْقِيامَةِ » ) * يعنى به خاطر آن سه خصلت نكوهيده ، لعنت در همين دنيا و در قيامت دنبالشان كرد و از رحمت خدا دور شدند ، مصداق اين لعن همان عذابى بود كه آن قدر تعقيبشان كرد تا به آنها رسيد و از بينشان برد ، ممكن هم هست مصداقش آن گناهان و سيئاتى باشد كه تا روز قيامت عليه آنان در نامه اعمالشان نوشته مىشود و تا قيامت هر مشركى پيدا شود و هر شركى بورزد ، گناهش به حساب آنان نيز نوشته مىشود چون سنتگذار كفر بودند ، هم چنان كه قرآن كريم در باره همه سنتگذاران فرموده : « وَنَكْتُبُ ما قَدَّمُوا وَآثارَهُمْ » . « 2 »\r\nبعضى از مفسرين جمله مورد بحث را اينطور معنا كرده‌اند كه : نتيجه آن خصلتهاى نكوهيده شان اين شد كه هر انسانى كه بعد از آن قوم آمد و از سرگذشت آنان خبردار شد و آثار آنها را ديد و يا پيامبران بعد ، سرگذشت آنان را برايش بازگو كردند لعنتشان كرد .\r\n\r\n","description":"","footnote":"\r\n( 1 ) اى پيامبر اسلام به ياد آر برادر عاد را آن زمان كه او در احقاف ، قوم خود را انذار كرد با اينكه در عصر او و قبل از او نيز پيامبرانى آنان را انذار كرده بودند . « سوره احقاف ، آيه 21 »\r\n( 2 ) تفسير المنار ، ج 12 ، ص 120 .\r\n","page_name":" 453 ","page_number":453},
  {"content":"\r\nاين معناى لعنتشان در دنيا بود و اما لعنتشان در روز قيامت مصداقش عذاب جاودانه اى است كه در آن روز گريبانشان را مىگيرد چون روز قيامت روز جزا است نه جز آن .\r\nو در اينكه بعد از جمله « و اتبعوا - پيروى كردند » تعبير « و اتبعوا - دنبال شدند » را آورد لطفى است كه بر كسى پوشيده نيست .\r\n* ( « أَلا إِنَّ عاداً كَفَرُوا رَبَّهُمْ أَلا بُعْداً لِعادٍ قَوْمِ هُودٍ » ) * يعنى آگاه باشيد كه قوم عاد به پروردگار خود كافر شدند ، بنا بر اين ، منصوب شدن كلمه « ربهم » در آيه به خاطر اين است كه حرف جر « با » از آن حذف شده ، و به اصطلاح اهل ادب ، منصوب به خاطر نزع خافض است ، و اين جمله خلاصه گيرى نوبت دوم است . كه قبلا به آن اشاره نموديم چون با اين جمله خلاصه گيرى نوبت اول مجددا خلاصه گيرى مىشود و جمله * ( « أَلا إِنَّ عاداً كَفَرُوا رَبَّهُمْ » ) * خلاصه جمله * ( « وَتِلْكَ عادٌ جَحَدُوا بِآياتِ رَبِّهِمْ وَعَصَوْا رُسُلَه وَاتَّبَعُوا أَمْرَ كُلِّ جَبَّارٍ عَنِيدٍ » ) * است ، و جمله * ( « أَلا بُعْداً لِعادٍ قَوْمِ هُودٍ » ) * خلاصه جمله * ( « وَأُتْبِعُوا فِي هذِه الدُّنْيا لَعْنَةً وَيَوْمَ الْقِيامَةِ » ) * است .\r\nو با اين جمله ، نظريه اى كه در باره لعنت در جمله سابق هست تاييد مىشود و آن نظريه اى است كه مراد از لعنت ، لعنت الهى و دورى از رحمت خدا است نه لعنت مردم ( به شهادت اينكه در جمله مورد بحث كه خلاصه گيرى جمله سابق است كه در مقابل كلمه لعنت فرموده : « * ( أَلا بُعْداً لِعادٍ قَوْمِ هُودٍ ) * - آگاه باشيد كه دورى از رحمت خدا نصيب عاد ، قوم هود شد » ، پس اينكه بعضى « 1 » گفتند مراد از لعنت ، لعنت آيندگان از بشر است ، درست نيست ) و مناسب با اين بيان هم يا وجه اول است كه مصداق لعنت را عبارت مىدانست از عذاب الهى و يا وجه دوم است كه عبارت مىدانست از آثارى كه شرك آنان در بشريت باقى گذاشت و مخصوصا وجه دوم مناسبتر است ، اما وجه سوم كه مراد لعنت مردم باشد هيچ تناسبى با آن ندارد .\r\n\r\nبحث روايتى\r\n\r\nدر تفسير عياشى از ابى عمرو سعدى روايت آورده كه گفت : على بن ابى طالب ( ع ) در تفسير جمله * ( « إِنَّ رَبِّي عَلى صِراطٍ مُسْتَقِيمٍ » ) * فرمود : يعنى پروردگار من بر حق است به اين معنا كه احسان را با احسان جزاء مىدهد و عمل بد را با كيفر ، و از هر كس كه\r\n\r\n","description":"","footnote":"\r\n( 1 ) تفسير المنار ، ج 12 ، ص 120 .\r\n","page_name":" 454 ","page_number":454},
  {"content":"\r\nبخواهد عفو مىكند و مىآمرزد ، به راستى كه خداى تعالى منزه و متعالى است .\r\nمؤلف : توضيح اين حديث در سابق گذشت و در روايات وارده از ائمه اهل بيت ( ع ) نيز آمده كه خانه ها و بلاد قوم عاد در بيابان بود و داراى زراعتى گسترده و باغهاى خرما بودند ، عمرهايى طولانى و هيكلهايى بلند داشتند و بتان را مىپرستيدند ، خداى تعالى جناب هود ( ع ) را به سوى آنان مبعوث كرد تا به اسلام و خلع شركائى كه براى خدا درست كرده بودند دعوتشان كند ، مردم زير بار نرفته و به آن جناب ايمان نياوردند ، در نتيجه خداى تعالى آسمان را از باريدن باران بر آنان بازداشت ، هفت سال باران بر آنان نباريد تا دچار قحطى شدند . . . « 1 » .\r\nمساله نيامدن باران براى قوم عاد از طرق اهل سنت از ضحاك نيز روايت شده كه او گفته است : سه سال باران نباريد ، هود به مردم فرمود : « * ( اسْتَغْفِرُوا رَبَّكُمْ ثُمَّ تُوبُوا إِلَيْه يُرْسِلِ السَّماءَ عَلَيْكُمْ مِدْراراً ) * - از پروردگارتان طلب مغفرت نموده پس از شرك ورزيدن توبه كنيد تا خدا باران را به سوى شما گسيل دارد » اما آنها زير بار نرفتند و هم چنان به شرك خود ادامه دادند . « 2 » و در سابق خود نيز گفتيم كه آيات مورد بحث خالى از اشاره به چنين وضعى نيست .\r\nاين را هم بايد دانست كه روايات در باره داستان هود و عاد بسيار وارد شده اما مشتمل بر امورى است كه به هيچ راهى نمىتوان اصلاحش كرد ، نه از طريق قرآن كريم و نه از طريق عقل و اعتبار ، و به همين جهت از ذكر آن روايات صرفنظر كرديم .\r\nو نيز اخبارى ديگر از طرق شيعه و اهل سنت آمده كه بيانگر وضع باغى است كه در اين قوم بوده و مردى به نام « شداد » پادشاه آنان آن را پديد آورده بودند و اين روايات همان است كه در تفسير آيه شريفه « إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ » « 3 » وارد شده و به زودى در تفسير سوره فجر در باره بى اعتبار بودن آن روايات بحث خواهيم كرد . ان شاء اللَّه تعالى .\r\nگفتارى پيرامون داستان هود ( ع )\r\n\r\n1 - عاد ، قوم هود\r\n\r\n: اما قوم او مردمى عرب از انسانهاى ما قبل تاريخ بوده و در جزيره\r\n\r\n","description":"","footnote":"\r\n( 1 ) تفسير برهان ، ج 2 ، ص 223 .\r\n( 2 ) الدر المنثور ، ج 3 ، ص 337 .\r\n( 3 ) به اهل ارم كه صاحب قدرت و عظمت بودند چگونه كيفر داد ، در صورتى كه مانند آن شهر در استحكام و بزرگى و نعمت در عالم نبود ؟ « سوره فجر ، آيه 7 و 8 »\r\n","page_name":" 455 ","page_number":455},
  {"content":"\r\nزندگى مىكرده‌اند ، و آن چنان منقرض شده‌اند كه نه خبرى از آنها باقى مانده و نه اثرى ، و تاريخ از زندگى آنان جز قصه هايى كه اطمينانى به آنها نيست ضبط نكرده و در تورات موجود نيز نامى از آن قوم برده نشده است .\r\nو آنچه قرآن كريم از سرگذشت اين قوم آورده چند كلمه است : يكى اينكه قوم عاد ، ( كه چه بسا از آنان به تعبير عاد اولى نيز تعبير شده ، « 1 » و از آن به دست مىآيد كه عاد دومى نيز بوده ) مردمى بوده‌اند كه در « احقاف » زندگى مىكردند و احقاف كه جمع « حقف » ( شنزار و ناهموار ) است و در كتاب عزيز خدا نامش آمده ، بيابانى بوده بين عمان و سرزمين مهره ( واقع در يمن ) « 2 » و بعضى گفته‌اند : بيابان شنزار ساحلى بوده بين عمان و حضرموت و مجاور سرزمين ساحلى شجر « 3 » . و ضحاك گفته : احقاف نام كوهى است در شام « 4 » . و اين نام در سوره احقاف ، آيه 21 آمده و از آيه شريفه 69 از سوره اعراف و آيه 46 سوره ذاريات برمىآيد كه اين قوم بعد از قوم نوح بوده‌اند .\r\nو از آيه 20 سوره قمر ، آيه 7 سوره الحاقه استفاده مىشود كه : آنها مردمى بوده‌اند بلند قامت چون درخت خرما ، و از آيه 69 سوره اعراف برمىآيد كه : مردمى بوده‌اند بسيار فربه و درشت هيكل ، و از آيه 15 سوره سجده و آيه 130 سوره شعراء برمىآيد : مردمى بوده‌اند سخت نيرومند و قهرمان ، و از آيات سوره شعراء و سوره هايى غير آن بر مىآيد كه : اين قوم براى خود تمدنى داشته و مردمى مترقى بوده‌اند داراى شهرهايى آباد و سرزمينى حاصلخيز و پوشيده از باغها و نخلستانها و زراعتها بوده‌اند و در آن عصر مقامى برجسته داشته‌اند و در پيشرفتگى و عظمت تمدن آنان همين بس كه در سوره فجر در باره آنان فرموده : « ألَمْ تَرَ كَيْفَ فَعَلَ رَبُّكَ بِعادٍ إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ » « 5 » .\r\nو اين قوم بطور دوام ، غرق در نعمت خدا و متنعم به نعم او بودند تا اينكه وضع خود را تغيير دادند و مسلك بتپرستى در بينشان ريشه دوانيده و در هر مرحله اى براى خود بتى به عنوان سرگرمى ساختند و در زير زمين مخزنهاى آب درست كردند به اميد اينكه جاودانه خواهند بود ،\r\n\r\n","description":"","footnote":"\r\n( 1 ) سوره نجم ، آيه 50 .\r\n( 2 ) معجم البلدان ، ج 1 ، ص 153 و 154 .\r\n( 3 ) معجم البلدان ، ج 1 ، ص 154 .\r\n( 4 ) مراصد الاطلاع ، ج 1 ، ص 38 .\r\n( 5 ) ( اى رسول ما ) آيا نديدى ( خبردار نشدى ) كه پروردگارت با قوم عاد ارم چه كرد ؟ قومى كه صاحب ستونها بودند ، قومى كه در هيچ سرزمينى مثل آنان آفريده نشده بودند . « سوره فجر ، آيه 8 »\r\n","page_name":" 456 ","page_number":456},
  {"content":"\r\nو طاغيان مستكبر خود را اطاعت مىكردند ، خداى تعالى به خاطر همين انحرافهايشان برادرشان هود ( ع ) را مبعوث كرد تا به سوى حق دعوتشان نموده ، و ارشادشان كند به اينكه :\r\nخداى تعالى را بپرستند و بتها را ترك گويند و از استكبار و طغيان دست برداشته به عدل و رحمت در بين خود رفتار كنند « 1 » .\r\nهود ( ع ) در پند و اندرز آنان نهايت سعى را كرد و خيرخواهى خود را به همه نشان داد ، راه را برايشان روشن و از بيراهه مشخص كرد و هيچ عذرى براى آنان باقى نگذاشت ، با اين حال مردم خيرخواهى آن جناب را با اباء و امتناع مقابله كردند و با انكار و لجبازى با او روبرو شدند ، و بجز عده كمى ايمان نياوردند و اكثريت جمعيت بر دشمنى و لجبازيهاى خود اصرار ورزيدند و نسبت سفاهت و ديوانگى به آن حضرت دادند ، و اصرار و پافشارى كردند كه آن عذابى كه ما را از آن مىترسانى و به آن تهديد مىكنى بياور ، آن جناب در پاسخ اين اصرار و شتابزدگى آنان مىفرمود : « إِنَّمَا الْعِلْمُ عِنْدَ اللَّه وَأُبَلِّغُكُمْ ما أُرْسِلْتُ بِه وَلكِنِّي أَراكُمْ قَوْماً تَجْهَلُونَ » « 2 » .\r\nچيزى نگذشت كه خداى تعالى عذاب را بر آنان نازل كرد به اين صورت كه بادى عقيم از باران ( باد بدون باران ) به سوى آنها گسيل داشت ، بادى كه در سر راه خود هيچ چيزى بر جاى نگذاشت ، همه را مانند استخوان پوسيده كرد « 3 » ، بادى صرصر ( داراى صدايى مهيب ) « 4 » و در ايامى نحس به مدت هفت شب و هشت روز پشت سر هم وزيد كه اگر آنجا بودى ، مىديدى كه مردم به حال غش افتاده‌اند ، گويى تنه هاى خرماى سرنگون شده‌اند « 5 » ، بادى كه مردم بلند بالاى آن قوم را مانند نخل منقعر ( كنده شده ) از جاى مىكند . « 6 »\r\nقوم عاد در آغاز آنچه از اين باد ديدند خيال كردند ابرى است كه براى باريدن به سويشان مىآيد لذا به يكديگر بشارت و مژده داده و مىگفتند : « عارض ممطرنا - ابرى است كه ما را سيراب خواهد كرد » ولى اشتباه كرده بودند بلكه اين همان عذابى بود كه در آمدنش شتاب مىكردند ، بادى بود كه عذابى اليم با خود مىآورد عذابى كه به امر پروردگارش\r\n\r\n","description":"","footnote":"\r\n( 1 ) سوره شعراء ، آيه 130 .\r\n( 2 ) علم به اينكه عذاب چه وقت مىرسد تنها نزد خدا است ، ماموريت من فقط ابلاغ رسالت او است كه رساندم ، اما شما را مردمى يافتم كه سخت گرفتار جهليد . « سوره احقاف ، آيه 23 »\r\n( 3 و 4 ) سوره ذاريات ، آيه 42 .\r\n( 5 ) سوره الحاقة ، آيه 7 .\r\n( 6 ) سوره قمر ، آيه 20 .\r\n","page_name":" 457 ","page_number":457},
  {"content":"\r\nهر چيزى را نابود مىساخت و آن چنان نابود مىساخت كه كمترين اثرى از خانه هاى آنان باقى نگذاشت « 1 » ، در نتيجه خداى تعالى تا آخرين نفر آن قوم را هلاك كرد و به رحمت خود هود و مؤمنين به وى را نجات داد « 2 » .\r\n\r\n2 - شخصيت معنوى هود :\r\nهود ( ع ) خودش از قوم عاد دومين پيغمبرى بود كه براى دفاع از حق و سركوبى و ابطال كيش وثنيت قيام كرده ، البته دومين نفرى كه قرآن كريم سرگذشتش را نقل كرده و محنتها و آزارى كه در راه خداى سبحان ديده حكايت نموده است ، آرى قرآن كريم آن جناب را به همان ستايش كه انبياء گرام خود را ستوده ، ستايش كرده و در همه ذكر خيرهاى خود از آن حضرات ، وى را شركت داده است ، سلام خدا بر او باد .\r\n\r\n","description":"","footnote":"\r\n( 1 ) سوره احقاف ، آيه 25 .\r\n( 2 ) سوره هود ، آيه 58 .\r\n","page_name":" 458 ","page_number":458},
  {"content":"\r\n\r\n\r\nوَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه هُوَ أَنْشَأَكُمْ مِنَ الأَرْضِ وَاسْتَعْمَرَكُمْ فِيها فَاسْتَغْفِرُوه ثُمَّ تُوبُوا إِلَيْه إِنَّ رَبِّي قَرِيبٌ مُجِيبٌ ( 61 ) قالُوا يا صالِحُ قَدْ كُنْتَ فِينا مَرْجُوًّا قَبْلَ هذا أتَنْهانا أَنْ نَعْبُدَ ما يَعْبُدُ آباؤُنا وَإِنَّنا لَفِي شَكٍّ مِمَّا تَدْعُونا إِلَيْه مُرِيبٍ ( 62 ) قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي مِنْه رَحْمَةً فَمَنْ يَنْصُرُنِي مِنَ اللَّه إِنْ عَصَيْتُه فَما تَزِيدُونَنِي غَيْرَ تَخْسِيرٍ ( 63 ) وَيا قَوْمِ هذِه ناقَةُ اللَّه لَكُمْ آيَةً فَذَرُوها تَأْكُلْ فِي أَرْضِ اللَّه وَلا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ ( 64 ) فَعَقَرُوها فَقالَ تَمَتَّعُوا فِي دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ ( 65 )\r\nفَلَمَّا جاءَ أَمْرُنا نَجَّيْنا صالِحاً وَالَّذِينَ آمَنُوا مَعَه بِرَحْمَةٍ مِنَّا وَمِنْ خِزْيِ يَوْمِئِذٍ إِنَّ رَبَّكَ هُوَ الْقَوِيُّ الْعَزِيزُ ( 66 ) وَأَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ( 67 ) كَأَنْ لَمْ يَغْنَوْا فِيها أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ ( 68 )\r\nترجمه آيات\r\nو بسوى ( قوم ) ثمود برادرشان صالح را فرستاديم او نيز به قوم خود گفت : اى مردم ! خدا را بپرستيد كه جز او معبودى نداريد ، او است كه شما را از زمين ( از مواد زمينى ) ايجاد كرد و با تربيت تدريجى و هدايت فطرى به كمالتان رسانيد ، تا با تصرف در زمين آن را قابل بهره بردارى كنيد ، پس ، از او آمرزش بخواهيد\r\n","description":"","footnote":"","page_name":" 459 ","page_number":459},
  {"content":"\r\nو سپس به سويش باز گرديد كه پروردگار من نزديك و اجابت كننده ( دعايتان ) است ( 61 ) .\r\nگفتند : اى صالح ! جامعه ما بيش از اين به تو چشم اميد دوخته بود ( و انتظار اين سخن را از تو نداشت ) آخر چگونه ما را از پرستش خدايانى كه پدران ما آنها را مىپرستيدند نهى مىكنى ( با اينكه اين دعوت تو ، هم سنت جامعه و بنيان مليت ما را منهدم مىكند و هم ) حجتى قانع كننده و يقينآور به همراه ندارد و ما هم چنان نسبت به درستى آن در شكى حيرت آوريم ( 62 ) .\r\nصالح گفت : اى مردم ! ( از در انصاف ) به من خبر دهيد در صورتى كه پروردگارم حجتى به من داده و مرا مشمول رحمت خاصى از خود نموده باشد آيا اگر نافرمانيش كنم كيست كه مرا در نجات از عقوبت او يارى نمايد ؟ ( نه تنها كسى نيست ، بلكه جلب رضايت شما با نافرمانى خدا ) باعث زيادتر شدن خسران من خواهد بود ( 63 ) .\r\nو اى مردم اين ماده شتر ( كه در اجابت درخواست شما مبنى بر اينكه معجزه اى بياورم ، از شكم كوه در آورده‌ام ) آيت و معجزه اى براى شما است ، بگذاريد در زمين خدا بچرد ، مبادا كه مزاحم او شويد كه ( در اين صورت ) عذابى نزديك ، شما را مىگيرد ( 64 ) .\r\nولى قوم ثمود ، آن حيوان را كشتند ، صالح اعلام كرد كه بيش از سه روز زنده نخواهيد ماند ، در اين سه روز هر تمتعى كه مىخواهيد ببريد كه عذابى كه در راه است قضايى است حتمى و غير قابل تكذيب ( 65 ) .\r\nهمين كه امر ( عذاب ) ، فرا رسيد ما به رحمت خود صالح و گروندگان به وى را از عذاب و خوارى آن روز نجات داديم ( آرى ) پروردگار تو ( اى محمد ) همان نيرومندى است كه شكست نمىپذيرد ( 66 ) .\r\n( بعد از سه روز ) صيحه آسمانى ، آنهايى را كه ظلم كرده بودند بگرفت و همگى به صورت جسدهايى بى جان در آمدند ( 67 ) .\r\nتو گويى اصلا در اين شهر ساكن نبودند ، پس ( مردم عالم بدانند ) كه قوم ثمود پروردگار خود را كفران كردند و آگاه باشند كه فرمان دور باد ( از رحمت خدا ) قوم ثمود را بگرفت ( 68 )\r\n.\r\nبيان آيات\r\nاين آيات كريمه داستان صالح پيغمبر ( ع ) و قوم او را كه همان قوم ثمود بودند شرح مىدهد و صالح ( ع ) سومين پيغمبرى است كه به دعوت توحيد و عليه وثنيت قيام كرد و ثمود را به دين توحيد خواند و در راه خدا آزارها و محنتها ديد تا آنكه سرانجام خداى عز و جل بين او و قومش اين چنين حكم كرد كه قومش را هلاك ساخته و او و مؤمنين به او را نجات دهد .\r\n* ( « وَإِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه » ) * بحث در معنا و تفسير اين آيه در آيه مشابه آن كه در اول داستان هود آمده گذشت .\r\n","description":"","footnote":"","page_name":" 460 ","page_number":460},
  {"content":"\r\n\r\n\r\n« هو أنشأكم من الأرض و استعمركم فيها . . . »\r\nراغب گفته : كلمه « انشا » به معناى ايجاد و تربيت چيزى است و بيشتر در جانداران ( كه تربيت بيشترى لازم دارند ) استعمال مىشود ، در قرآن كريم فرموده : « هُوَ الَّذِي أَنْشَأَكُمْ وَجَعَلَ لَكُمُ السَّمْعَ وَالأَبْصارَ » « 1 » .\r\nو كلمه « عمارت » ( بر خلاف كلمه « خراب » كه به معناى از اثر انداختن چيزى است ) ، به معناى آباد كردن چيزى است تا اثر مطلوب را دارا شود ، مثلا مىگويند : « عمر ارضه » يعنى فلانى زمين خود را آباد كرد ، و مضارع آن « يعمر » و مصدرش « عمارة » است ، قرآن كريم مىفرمايد : « وَعِمارَةَ الْمَسْجِدِ الْحَرامِ » و گفته مىشود : « عمرته فهو معمور - من آن را آباد كردم پس معمور شد » ، باز در قرآن كريم مىخوانيم : « وَعَمَرُوها أَكْثَرَ مِمَّا عَمَرُوها - آنچه اينان زمين را آباد كردند پيشينيان بيش از اينها آباد كردند » و نيز در قرآن كريم از مشتقات اين ماده نام بيت المعمور را مىخوانيم و وقتى گفته مىشود : « اعمرته الارض » و همچنين اگر گفته شود : « استعمرته الارض » معنايش اين است كه من زمين را به دست فلانى سپردم تا آبادش كند ، در اين معنا نيز در قرآن كريم مىخوانيم : « و استعمركم فيها » « 2 » .\r\nپس بنا بر اين ، كلمه « عمارت » به معناى آن است كه زمين را از حال طبيعيش برگردانى و وضعى به آن بدهى كه بتوان آن فوايدى كه مترقب از زمين است را استفاده كرد ، مثلا خانه خراب و غير قابل سكونت را طورى كنى كه قابل سكونت شود و در مسجد طورى تحول ايجاد كنى كه شايسته براى عبادت شود و زراعت را به نحوى متحول سازى كه آماده كشت و زرع گردد و باغ را به صورتى در آورى كه ميوه بدهد و يا قابل تنزه و سير و گشت گردد ، و كلمه « استعمار » به معناى طلب عمارت است به اين معنى كه از انسانى بخواهى زمين را آباد كند بطورى كه آماده بهره بردارى شود ، بهره اى كه از آن زمين توقع مىرود .\r\nو بنا بر آنچه گذشت معناى جمله * ( « هُوَ أَنْشَأَكُمْ مِنَ الأَرْضِ وَاسْتَعْمَرَكُمْ فِيها » ) * ( با در نظر داشتن اينكه كلام افاده حصر مىكند ) اين است كه خداى تعالى آن كسى است كه شما را از مواد زمينى اين زمين ايجاد كرد ، و يا به عبارتى ديگر بر روى مواد ارضى ، اين حقيقتى كه نامش انسان است را ايجاد كرد و سپس به تكميلش پرداخته ، اندك اندك تربيتش كرد و در فطرتش انداخت تا در زمين تصرفاتى بكند و آن را به حالى در آورد كه بتواند در زنده ماندن خود\r\n\r\n","description":"","footnote":"\r\n( 1 ) مفردات راغب ، ماده نشا .\r\n( 2 ) مفردات راغب ، ماده عمر .\r\n","page_name":" 461 ","page_number":461},
  {"content":"\r\nاز آن سود ببرد و احتياجات و نواقصى را كه در زندگى خود به آن برمىخورد بر طرف سازد ، و خلاصه مىخواهد بفرمايد شما نه در هست شدنتان و نه در بقايتان هيچ احتياجى به اين بتها نداريد تنها و تنها محتاج خداى تعالى هستيد .\r\n\r\n\r\nپس اينكه حضرت صالح ( ع ) به قوم خود گفت : * ( « هُوَ أَنْشَأَكُمْ مِنَ الأَرْضِ وَاسْتَعْمَرَكُمْ فِيها » ) * در مقام تعليل و بيان دليلى است كه آن جناب در دعوت خود به آن دليل استدلال مىكرده ، دعوتش اين بود كه : « * ( يا قَوْمِ اعْبُدُوا اللَّه ما لَكُمْ مِنْ إِله غَيْرُه ) * - شما خدا را بپرستيد كه بجز او هيچ معبودى نداريد » و چون جمله مورد بحث استدلال بر اين دعوت بوده ، لذا جمله را با حرف عطف نياورد ، بلكه بدون حرف عطف و به اصطلاح بطور فصل آورده و فرمود : « هو الذى . . . » ، گويا شخصى پرسيده اينكه مىگويى تنها خدا را عبادت كنيم دليلش چيست ؟ در پاسخ فرموده دليلش اين است كه او است كه شما را در زمين و از زمين ايجاد كرد و آبادى زمين را به دست شما سپرد .\r\nبيان اين استدلال اين است كه مشركين اگر بتها را مىپرستيدند بهانه شان اين بود كه خداى تعالى عظيمتر از آن است كه فهم بشر به او احاطه پيدا كند و بلند مرتبه تر از آن است كه عبادت بشر به او برسد و يا سؤال و درخواست انسان به درگاهش راه يابد و آدمى ناگزير است بعضى از مخلوقات او را كه نسبتا شرافتى دارد و خداى تعالى امر اين عالم ارضى و تدبير نظام جارى در آن را به او سپرده بپرستد و به درگاه آن مخلوق تقرب بجويد و نزد او تضرع و زارى كند تا او از ما راضى گشته ، خيرات را بر ما نازل كند و بر ما خشم نگيرد و به اين وسيله ما از شرور ايمن گرديم ، و اين إله در حقيقت شفيع ما به درگاه خداى تعالى است كه معبود همه خدايان و رب همه ارباب است و برگشت همه امور به او است .\r\nبنا بر اين كيش وثنيت بر اين اساس استوار است كه معتقدند هيچ رابطه اى بين خداى تعالى و انسانها وجود ندارد و رابطه خداى تعالى تنها با اين موجودات شريف كه مورد پرستش ما بوده و واسطه بين ما و خداى تعالى هستند برقرار است و اين واسطه ها در كار خود يعنى در تاثير بخشيدن و شفاعت كردن مستقل مىباشند .\r\nولى جناب صالح اين پندار غلط را تخطئه كرده است چون وقتى بنا باشد خداى تعالى ما را ايجاد كرده و آبادى زمين را به دست ما سپرده باشد پس بين او و ما انسانها نزديكترين رابطه وجود دارد و اين اسبابى كه خداى تعالى در اين عالم نظام منظم و جارى كرده ، هيچ يك از خود استقلال ندارد تا ما انسانها به آنها اميد ببنديم و يا از خشم و شر آنها دلواپس باشيم .\r\nپس تنها كسى كه واجب است اميدوار رضاى او و ترسان از خشم او باشيم خداى\r\n","description":"","footnote":"","page_name":" 462 ","page_number":462},
  {"content":"\r\nتعالى است ، چون او است كه انسان را آفريده و او است كه مدبر امر انسان و امر هر چيز ديگر است پس اينكه جناب صالح ( ع ) فرمود : * ( « هُوَ أَنْشَأَكُمْ مِنَ الأَرْضِ وَاسْتَعْمَرَكُمْ فِيها » ) * در مقام تعليل گفتار سابق و استدلال بر آن از طريق اثبات ارتباط بين خداى تعالى و بين آدميان و نيز نفى استقلال از اسباب است .\r\nو به همين جهت است كه دنبال آن اضافه كرد : * ( « فَاسْتَغْفِرُوه ثُمَّ تُوبُوا إِلَيْه » ) * و با آوردن حرف فاء بر سر جمله ، نتيجه را متفرع بر آن استدلال كرد و معناى مجموع گفتارش اين است كه وقتى ثابت شد كه خداى تعالى تنها معبودى است كه بر شما واجب است او را بپرستيد و غير او را رها كنيد چون تنها او خالق و مدبر امر حيات شما است پس بايد كه از خدا بخواهيد شما را در نافرمانيها و بتپرستىهايتان بيامرزد و با ايمان آوردن به او و پرستيدن او بسوى او رجوع كنيد كه او نزديك و پاسخگو است .\r\nدر جمله مورد بحث كه گفتيم تعليل جمله قبل است نيز مساله طلب مغفرت را تعليل كرده به اينكه « * ( إِنَّ رَبِّي قَرِيبٌ مُجِيبٌ ) * - چون پروردگار من نزديك و پاسخگو است » و اين بدان جهت بوده كه از استدلال مذكورش نتيجه گرفته كه خداى تعالى قائم به امر خلقت آدمى و تربيت او و تدبير امر حيات او است و هيچ سببى از اسباب دستاندركار عالم استقلالى از خود ندارد بلكه خداى تعالى است كه اسباب را به اين سو ، سوق مىدهد و آن ديگرى را از اينجا به جاى ديگر روانه مىكند ، پس اين خداى تعالى است كه بين انسان و بين حوائجش و بين اسباب دخيل در آن حوايج حائل و واسطه است و وقتى اينطور باشد پس خود او به انسانها نزديكتر از اسباب است و آن طور نيست كه مشركين پنداشته و خيال كرده‌اند كه بين آدمى و خداى تعالى آن قدر فاصله هست كه نه فهم آدمى او را درك مىكند و نه عبادت آدمى و تقرب جستنش به او مىرسد ، پس وقتى او نزديكتر از هر چيز به ما است قهرا پاسخگوى ما نيز همو خواهد بود و وقتى نزديك به ما و پاسخگوى ما تنها خداى تعالى باشد و هيچ معبودى جز او نباشد قهرا بر ما واجب مىشود كه از او طلب مغفرت نموده ، به سوى او باز گرديم .\r\n* ( « قالُوا يا صالِحُ قَدْ كُنْتَ فِينا مَرْجُوًّا قَبْلَ هذا أتَنْهانا أَنْ نَعْبُدَ ما يَعْبُدُ آباؤُنا . . . » ) *\r\nكلمه « رجاء » وقتى در مورد انسانى استعمال مىشود و مثلا به كسى گفته مىشود :\r\n« ما به تو اميدها داشتيم » منظور ذات آن كس نيست بلكه منظور افعال و آثار وجودى او است ، و وقتى عبارت فوق به كسى گفته مىشود كه جز آثار خير و نافع از او انتظار نداشته باشند پس « مرجو » بودن صالح در بين مردمش به اين معنا است كه او تا بوده داراى رشد عقلى و كمال\r\n","description":"","footnote":"","page_name":" 463 ","page_number":463},
  {"content":"\r\nنفسانى و شخصيت خانوادگى بوده كه همه اميد داشته‌اند روزى از خير او بهره مند شده و او منافعى براى آنها داشته باشد ، و از جمله * ( « كُنْتَ فِينا » ) * بر مىآيد كه آن جناب مورد اميد عموم مردم بوده است .\r\nپس اينكه گفتند : * ( « يا صالِحُ قَدْ كُنْتَ فِينا مَرْجُوًّا قَبْلَ هذا » ) * معنايش اين است كه قوم ثمود از تو اميد داشتند كه از افراد صالح اين قوم باشى و با خدمات خود به مجتمع ثمود سود رسانى و اين امت را به راه ترقى و تعالى وادار سازى چون اين قوم از تو نشانه هاى رشد و كمال مشاهده كرده بود ولى امروز به خاطر كج سليقگىاى كه كردى و به خاطر بدعتى كه با دعوت خود نهادى از تو مايوس شد .\r\nو اينكه گفتند : * ( « أتَنْهانا أَنْ نَعْبُدَ ما يَعْبُدُ آباؤُنا » ) * پرسش و استفهامى بوده كه از در انكار كرده‌اند و انگيزه شان از اين پرسش انكارى ، مذمت و ملامت آن حضرت بوده و اين استفهام در مقام تعليل جمله قبل است كه حاصل هر دو جمله چنين مىشود : علت مايوس شدن قوم ثمود از تو اين است كه تو اين قوم را دعوت مىكنى به توحيد و نهى مىكنى از اينكه سنتى از سنن قوميت خود را اقامه كنند ، و ( مىگويى كه ) روشنترين مظاهر مليت خود را محو سازند با اينكه سنت بتپرستى از سنتهاى مقدس اين مجتمع قومى ريشه دار بوده و اصلى ثابت دارند و داراى وحدت قوميت هستند آن هم قوميتى داراى اراده و استقامت در رأى .\r\nدليل اين استفاده اى كه ما از آيه كرديم ، جمله * ( « أتَنْهانا أَنْ نَعْبُدَ ما يَعْبُدُ آباؤُنا » ) * است چون تعبير مىفهماند كه پرستش بت در ثمود سنتى مستمر بوده و از نياكان آن قوم به ارث مانده و اگر غير اين بود مىگفته : « أتنهانا ما كان يعبد آباؤنا - آيا ما را نهى مىكنى از اينكه چيزى را كه پدران ما مىپرستيدند بپرستيم » ، كه فرق بين اين دو تعبير از نظر معنا واضح است .\r\nو از همين جا روشن مىگردد كه بعضى « 1 » از مفسرين مانند صاحب المنار و ديگران مرتكب چه اشتباهى شده‌اند كه جمله * ( « أَنْ نَعْبُدَ ما يَعْبُدُ آباؤُنا » ) * را به جمله « ان نعبد ما كان يعبد آباؤنا » تفسير كرده‌اند با اينكه گفتيم بين اين دو تعبير فرق هست ، ( چون جمله اول مىفهماند كه موجودين از ثمود و پدرانشان هر دو بت مىپرستيدند و جمله دوم به خاطر لفظ « كان » مىفهماند كه موجودين ، آن مرام را نداشته‌اند بلكه مىخواسته‌اند آغاز كنند كه جناب صالح نهيشان كرده است ) .\r\n\r\n","description":"","footnote":"\r\n( 1 ) تفسير المنار ، ج 12 ، ص 122 ، تفسير ابن كثير ، ج 3 ، ص 561 .\r\n","page_name":" 464 ","page_number":464},
  {"content":"\r\n* ( « وَإِنَّنا لَفِي شَكٍّ مِمَّا تَدْعُونا إِلَيْه مُرِيبٍ » ) * - اين جمله ، حجت دوم قوم ثمود در رد دعوت صالح ( ع ) است ، حجت اولشان مضمون صدر آيه بود و حاصلش اين بود كه دعوت به رها كردن بتپرستى بدعتى است زشت كه باعث مىشود سنت ديرينه قوم ثمود به دست فراموشى سپرده شود و در نتيجه بنيان مليت اين قوم منهدم گشته و ياد و تاريخشان از بين برود ، و به همين جهت بر ما نسل حاضر لازم است كه اين دعوت را رد نموده ، از سنت آباء و اجدادى خود دفاع كنيم ، و حجت دومشان اين است كه تو براى اثبات حقانيت دعوتت هيچ حجت روشنى نياورده اى تا شك ما را مبدل به يقين كند در نتيجه ما هم چنان در باره دعوتى كه مىكنى در شكيم و با وجود اين شك ، نمىتوانيم دعوتت را بپذيريم .\r\nكلمه ارابه به معناى اتهام و سوء ظن است ، وقتى گفته مىشود : « رابنى منه كذا » و يا « أرابنى منه كذا » معنايش اين است كه فلان جريان مرا در باره فلان كس به شك و سوء ظن انداخته و باعث شده كه من او را در گفته هايش متهم بدانم .\r\n\r\n\r\n* ( « قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي مِنْه رَحْمَةً . . . » ) *\r\nمنظور از « بينه » ، آيتى معجزه آسا است و مراد از « رحمت » نبوت است و چون ما در تفسير نظير اين آيه كه در همين سوره در داستان نوح آمده بود بحث كرده‌ايم لذا ديگر آن را تكرار نمىكنيم .\r\n\r\n\r\n* ( « فَمَنْ يَنْصُرُنِي مِنَ اللَّه إِنْ عَصَيْتُه » ) * - اين جمله جواب شرط يعنى جمله « ان كنت » است و حاصل معناى آن شرط و اين جواب اين است كه شما به من بگوييد كه اگر من از ناحيه خداى تعالى به آيتى معجزه آسا مؤيد باشم كه از صحت دعوتم خبر دهد و نيز اگر خداى تعالى رحمت و نعمت رسالت را به من ارزانى داشته و مرا مامور تبليغ آن رسالت كرده باشد و با اين حال من امر او را عصيان ورزم و شما را در خواسته اى كه داريد اطاعت كنم و با شما در آنچه از من مىخواهيد كه همان ترك دعوت باشد موافقت كنم چه كسى مرا از عذاب خدا نجات مىدهد ؟ ! و بنا بر اين ، در جمله مورد بحث از هر دو حجت قوم ثمود جواب داده شده و عذر جناب صالح را در آن ملامتى كه از وى مىكردند موجه ساخته است .\r\n* ( « فَما تَزِيدُونَنِي غَيْرَ تَخْسِيرٍ » ) * - اين جمله به دليل حرف « فاء » كه در آغاز آن آمده تفريعى است بر جمله قبلى كه در مقام ابطال دو دليل مشركين و موجه ساختن مخالفت جناب صالح ( ع ) و قيامش به امر دعوت بر سنتى غير سنت ملى آنان بود و با در نظر گرفتن اينكه اين جمله تفريع بر آن است معناى مجموع دو جمله اين مىشود كه با پاسخ دندانشكنى\r\n","description":"","footnote":"","page_name":" 465 ","page_number":465},
  {"content":"\r\nكه به شما دادم هر چه بيشتر بر ترك دعوتم و برگشتن به مرام شما و ملحق شدن به شما اصرار بورزيد بيشتر در خسارت و زيان من اصرار ورزيده‌ايد .\r\nاين آن معنايى است كه به نظر ما رسيده ولى بعضى « 1 » گفته‌اند : مراد صالح ( ع ) اين بوده كه گفتار شما كه گفتيد : * ( « أتَنْهانا أَنْ نَعْبُدَ ما يَعْبُدُ آباؤُنا » ) * در من چيزى اضافه نمىكند جز اينكه شما را زيانكارتر بدانم . بعضى « 2 » ديگر گفته‌اند : معنايش اين است كه شما در من چيزى اضافه نمىكنيد مگر بصيرتم در خسارت شما . ولى وجه اول موجه تر است .\r\n* ( « وَيا قَوْمِ هذِه ناقَةُ اللَّه لَكُمْ آيَةً فَذَرُوها تَأْكُلْ فِي أَرْضِ اللَّه وَلا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ » ) * در اين آيه شريفه كلمه « ناقة » به كلمه جلاله « اللَّه » اضافه شده و اين اضافه ، اضافه ملكى و به معناى آن نيست كه خدا ماده شتر دارد بلكه اضافه تشريفى است ، نظير اضافه در « بيت اللَّه » و « كتاب اللَّه » ، و اين ناقه آيتى بوده معجزه براى نبوت صالح ( ع ) كه خداى تعالى به وسيله اين آيت ، نبوت آن جناب را تاييد كرده و اين معجزه را به درخواست قوم ثمود از شكم صخره كوه بيرون آورد ، صالح بعد از اظهار اين معجزه به قوم ثمود فرمود : « اين ناقه بايد آزادانه در زمين خدا بچرد » ، و آنها را تحذير كرد و زنهار داد از اينكه آن حيوان را به نحوى اذيت كنند ، مثلا آن را بزنند و يا زخمى كنند و يا بكشند ، و به ايشان خبر داد كه اگر چنين كنند عذابى نزديك و بى مهلت آنان را خواهد گرفت ، - معناى آيه مورد بحث همين بود كه گفتيم - .\r\n\r\n\r\n* ( « فَعَقَرُوها فَقالَ تَمَتَّعُوا فِي دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ » ) * « عقر ناقه » به معناى نحر آن است و كلمه « نحر » و « عقر » به معناى طريقه خاصى است كه به آن طريقه شتر را سر مىبرند ( يعنى پاى حيوان را بسته رو به قبله مىنشانند و سپس با كارد رگ گردنش را قطع مىكنند و چون سست شد سرش را مىبرند ) و كلمه « دار » به معناى آن محلى است كه انسان آن را بنا مىكند و در آن ساكن مىشود و خود و خانواده اش را منزل و ماوا مىدهد و مراد از آن در اينجا اين معنا نيست ، بلكه منظور شهرى است كه قوم ثمود در آن سكونت داشتند و اگر شهر در اينجا دار ( خانه ) ناميده شده ، بدين مناسبت بوده كه شهر نيز مانند خانه ، اهل خود را در خود جمع مىكند . و بعضى « 3 » از مفسرين اين كلمه را به معناى دنيا گرفته‌اند ، ولى اين معنا بعيد است .\r\n\r\n","description":"","footnote":"\r\n( 1 ) تفسير كشاف ، ج 2 ، ص 408 .\r\n( 2 ) تفسير المنار ، ج 12 ، ص 123 .\r\n( 3 ) تفسير فخر رازى ، ج 18 ، ص 20 .\r\n","page_name":" 466 ","page_number":466},
  {"content":"\r\nو مراد از اينكه فرمود : « * ( تَمَتَّعُوا فِي دارِكُمْ ) * - در شهر خود تمتع كنيد » عيش و تنعم در حيات و زندگى دنيا است ، چون خود حيات دنيا متاع است ، يعنى مايه تمتع است . ممكن هم هست منظور تمتع از خود حيات نباشد بلكه كامگيرى از انواع نعمتهايى باشد كه در شهر براى خود فراهم كرده بودند از قبيل پاركها و مناظر زيبا و اثاثيه قيمتى و خوراكىها و نوشيدنىهاى لذيذ و آزادى و افسار گسيختگى در پيروى هواهاى نفسانى .\r\nجمله * ( « ذلِكَ وَعْدٌ غَيْرُ مَكْذُوبٍ » ) * اشاره است به جمله « تمتعوا . . . » و * ( « وَعْدٌ غَيْرُ مَكْذُوبٍ » ) * بيان آن تمتع است .\r\n* ( « فَلَمَّا جاءَ أَمْرُنا نَجَّيْنا صالِحاً . . . » ) *\r\nتفسير قسمتى از اين آيه يعنى جمله * ( « فَلَمَّا جاءَ أَمْرُنا نَجَّيْنا صالِحاً وَالَّذِينَ آمَنُوا مَعَه بِرَحْمَةٍ مِنَّا » ) * در نظير همين آيه در داستان هود ( ع ) گذشت .\r\nو اما قسمت ديگرش كه مىفرمايد : * ( « وَمِنْ خِزْيِ يَوْمِئِذٍ » ) * معطوف است بر جمله اى كه حذف شده و تقدير كلام : « نجيناهم من العذاب و من خزى يومئذ » است ، و كلمه « خزى » به معناى عيبى است كه رسواييش برملا گردد و مرتكب آن از فاش كردن كار خود احساس شرم كند . ممكن هم هست تقدير كلام چنين باشد : « و نجيناهم من القوم و من خزى يومئذ - ما صالح و گروندگان او را از شر آن قوم و از رسوايى امروز نجات داديم » ، همانطور كه از همسر فرعون نقل كرده كه گفت : « وَنَجِّنِي مِنَ الْقَوْمِ الظَّالِمِينَ » « 1 » .\r\nو جمله * ( « إِنَّ رَبَّكَ هُوَ الْقَوِيُّ الْعَزِيزُ » ) * در موضع تعليل است براى مضمون صدر آيه و در اين جمله التفاتى از تكلم مع الغير در « نجينا - نجات داديم » به غيبت به كار رفته است ، در آن جمله خداى تعالى به عنوان متكلم آمده بود و در اين جمله غايب به حساب آمده ، و در نظير اين آيه در آخر داستان هود نيز اين التفات به كار رفته بود آنجا كه مىفرمود : * ( « أَلا إِنَّ عاداً كَفَرُوا رَبَّهُمْ » ) * و در آن ، خداى تعالى غايب فرض شده ، با اينكه در دو آيه قبلش متكلم به حساب آمده بود و وجه اين التفات اين است كه خداى تعالى غايب فرض بشود ، تا صفات ربوبيتش ذكر شود و به خلق بفهماند كه از زى عبوديت خارجند و به ربوبيت پروردگار كفر ورزيده و نعمتهاى او را كفران كرده‌اند .\r\n* ( « وَأَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ » ) * كلمه « جاثمين » جمع اسم فاعل از مصدر « جثوم » است بر وزن جلوس ، و جثوم به\r\n\r\n","description":"","footnote":"\r\n( 1 ) پروردگارا مرا از شر قوم ستمكار نجات بده . « سوره تحريم ، آيه 11 »\r\n","page_name":" 467 ","page_number":467},
  {"content":"\r\nمعناى برو افتادن بر زمين است ، و بقيه الفاظ آيه روشن است .\r\n* ( « كَأَنْ لَمْ يَغْنَوْا فِيها » ) * وقتى گفته مىشود : « فلان غنى بالمكان » معنايش اين است كه فلانى در فلان مقام اقامت گزيد و ضمير در كلمه « فيها » به كلمه « ديار » بر مىگردد و معناى آيه اين است كه صيحه آسمانى ستمكاران را گرفت و آن چنان در ديارشان به رو در افتادند كه گويى اصلا در آن مكان اقامتى نداشتند .\r\n* ( « أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ » ) * اين دو جمله تلخيصى است براى داستانى كه قبلا بطور مفصل شرح داده شده ، جمله اول خلاصه سرانجام امر ثمود و دعوت صالح ( ع ) است و جمله دوم خلاصه اى از كيفر خداى تعالى ، كيفرى كه با آن قوم ثمود را مجازات نمود ، و نظير اين دو تلخيص در آخر داستان هود ( ع ) نيز گذشت .\r\n\r\nبحث روايتى\r\n\r\nدر كافى با ذكر سند از ابى بصير روايت كرده كه گفت : من به امام صادق ( ع ) عرضه داشتم : آيه شريفه « كَذَّبَتْ ثَمُودُ بِالنُّذُرِ فَقالُوا أبَشَراً مِنَّا واحِداً نَتَّبِعُه إِنَّا إِذاً لَفِي ضَلالٍ وَسُعُرٍ » به كجاى داستان ثمود نظر دارد ؟ فرمود : اين آيه راجع به اين است كه قوم ثمود ، صالح ( ع ) را تكذيب كردند و خداى تعالى هرگز هيچ قومى را هلاك نكرد مگر بعد از آنكه قبل از آن پيغمبرانى براى آنان مبعوث نمود و حجت را به وسيله احتجاج آن رسولان بر آن قوم تمام نمود .\r\nقوم ثمود نيز از اين سنت مستثناء نبودند ، خداى عز و جل حضرت صالح ( ع ) را بر آنان مبعوث كرد و اين قوم دعوتش را اجابت نكرده بر او شوريدند و گفتند : ما ابدا به تو ايمان نمىآوريم مگر بعد از آنكه از شكم اين صخره ، ماده شترى حامله بر ايمان در آورى ، و به قسمتى از كوه و يا به صخره اى كه صماء بود ( سنگ بسيار سخت ) اشاره كردند ، جناب صالح ( ع ) نيز بر طبق خواسته آنها معجزه اى كرد و ماده شتر آبستنى را از آن صخره بيرون آورد .\r\nخداى تعالى سپس به صالح وحى فرستاد كه به قوم ثمود بگو : خداى تعالى آب محل را بين شما و اين ناقه تقسيم كرد ، يك روز شما از آن بنوشيد و روز ديگر اين ناقه را رها كنيد تا از آن استفاده كند ، و روزى كه نوبت ناقه بود آن حيوان آب را مىنوشيد و بلا فاصله به صورت شير\r\n","description":"","footnote":"","page_name":" 468 ","page_number":468},
  {"content":"\r\nتحويل مىداد و هيچ صغير و كبيرى نمىماند كه در آن روز از شير آن ننوشد و چون شب تمام مىشد صبح كنار آن آب مىرفتند و آن روز را از آن آب استفاده مىكردند و شتر هيچ از آن نمىنوشيد مدتى - كه خدا مقدار آن را مىداند - بدين منوال گذراندند .\r\nو بار ديگر سر به طغيان برداشته ، دشمنى با خدا را آغاز كردند ، نزد يكديگر مىشدند كه بياييد اين ناقه را بكشيم و چهار پايش را قطع كنيم تا از شر او راحت بشويم ، چون ما حاضر نيستيم آب محل يك روز مال او باشد و يك روز از آن ما ، آن گاه گفتند : كيست كه كشتن او را به گردن بگيرد و هر چه دوست دارد مزد دريافت كند ؟ مردى احمر ( سرخ روى ) و اشقر ( مو خرمايى ) و ازرق ( كبود چشم ) كه از زنا متولد شده و كسى پدرى برايش نمىشناخت به نام « قدار » كه شقيى از اشقياء بود و در نزد قوم ثمود معروف به شقاوت و شئامت بود ، داوطلب شد اين كار را انجام دهد ، مردم هم مزدى برايش معين كردند .\r\nهمين كه ماده شتر متوجه آب شد ، « قدار » مهلتش داد تا آبش را بنوشد ، حيوان بعد از آنكه سيراب شد و برگشت « قدار » كه در سر راهش كمين كرده بود برخاست و شمشيرش را به جانب آن ناقه فرود آورد ولى كارگر نيفتاد ، بار ديگر فرود آورد و او را به قتل رساند ، ناقه به پهلو به زمين افتاد و بچه اش فرار كرد و به بالاى كوه رفت و سر خود را به سوى آسمان بلند كرد و سه بار فرياد بر آورد .\r\nقوم ثمود از ماجرا خبردار شدند همه سلاحها را برگرفتند و كسى از آن قوم نماند كه ضربتى به آن حيوان نزند و آن گاه گوشت او را بين خود تقسيم كردند و هيچ صغير و كبيرى از آنان نماند كه از گوشت آن حيوان نخورده باشد .\r\nصالح چون اين را ديد به سوى آنان رفت و گفت : اى مردم ! انگيزه شما در اين كار چه بود و چرا چنين كرديد و چرا امر پروردگارتان را عصيان نموديد ؟ آن گاه خداى تعالى به وى وحى كرد كه قوم تو طغيان كردند و از در ستمكارى ناقه اى را كه خداى تعالى به سوى آنان مبعوث كرده بود تا حجتى عليه آنان باشد ، كشتند با اينكه آن حيوان هيچ ضررى به حال آنان نداشت و در مقابل ، عظيمترين منفعت را داشت ، به آنان بگو كه من عذابى به سوى آنان خواهم فرستاد و سه روز بيشتر مهلت ندارند اگر توبه كردند و به سوى من بازگشتند من توبه آنان را مىپذيرم و از رسيدن عذاب جلوگيرى مىكنم و اگر هم چنان به طغيان خود ادامه دهند و توبه نكنند و به سوى من باز نگردند عذابم را در روز سوم خواهم فرستاد .\r\nصالح نزد آنان آمد و فرمود : اى قوم ! من از طرف پروردگارتان پيامى برايتان آورده‌ام ، پروردگارتان مىگويد ، اگر از طغيان و عصيان خود توبه كنيد و به سوى من بازگشته ، از من طلب\r\n","description":"","footnote":"","page_name":" 469 ","page_number":469},
  {"content":"\r\nمغفرت كنيد شما را مىآمرزم و من نيز به رحمت خود به سوى شما برمىگردم و توبه شما را مىپذيرم ، همين كه صالح اين پيام را رساند عكس العملى زشتتر از قبل از خود نشان داده و سخنانى خبيثتر و ناهنجارتر از آنچه تا كنون مىگفتند به زبان آوردند ، گفتند : « يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ » .\r\nصالح فرمود : شما فردا صبح رويتان زرد مىشود و روز دوم سرخ مىگردد و روز سوم سياه مىشود ، و همين طور شد ، در اول فرداى آن روز رخساره ها زرد شد ، نزد يكديگر شده و گفتند كه اينك آنچه صالح گفته بود تحقق يافت ، طاغيان قوم گفتند : ما به هيچ وجه به سخنان صالح گوش نمىدهيم و آن را قبول نمىكنيم هر چند كه آن بلايى كه او را از پيش خبر داده عظيم باشد ، روز دوم صورتهايشان گلگون شد باز نزد يكديگر رفته و گفتند كه اى مردم ، آنچه صالح گفته بود فرا رسيد ! اين بار نيز سركشان قوم گفتند : اگر همه ما هلاك شويم حاضر نيستيم سخنان صالح را پذيرفته ، دست از خدايان خود برداريم ، خدايانى كه پدران ما آنها را مىپرستيدند . در نتيجه توبه نكردند و از كفر و عصيان برنگشتند به ناچار همين كه روز سوم فرا رسيد چهره هايشان سياه شد باز نزد يكديگر شدند و گفتند : اى مردم ! عذابى كه صالح گفته بود فرا رسيد و دارد شما را مىگيرد ، سركشان قوم گفتند : آرى آنچه صالح گفته بود ما را فرا گرفت .\r\nنيمه شب ، جبرئيل به سراغشان آمد و نهيبى بر آنان زد كه از آن نهيب و صدا پرده گوشهايشان پاره شد و دلهايشان چاك و جگرهايشان متورم شد و چون يقين كرده بودند كه عذاب نازل خواهد شد در آن سه روز كفن و حنوط خود را به تن كرده بودند و چيزى نگذشت كه همه آنان در يك لحظه و در يك چشم برهم زدن هلاك شدند ، چه صغيرشان و چه كبيرشان حتى چهارپايان و گوسفندانشان مردند و خداى تعالى آنچه جاندار در آن قوم بود هلاك كرد و فرداى آن شب در خانه ها و بسترها مرده بودند ، خداى تعالى آتشى با صيحه اى از آسمان نازل كرد تا همه را سوزانيد « 1 » ، اين بود سرگذشت قوم ثمود .\r\nمؤلف : نبايد در اين حديث به خاطر اينكه مشتمل بر امورى خارق العاده است از قبيل اينكه همه جمعيت از شير ناقه مزبور مىنوشيدند و اينكه همه آن جمعيت روز به روز رنگ رخسارشان تغيير مىكرد اشكال كرد ، براى اينكه اصل پيدايش آن ناقه به صورت اعجاز بوده و قرآن عزيز به معجزه بودن آن تصريح كرده و نيز فرموده كه : آب محل در يك روز اختصاص به آن حيوان داشته و روز ديگر مردم از آب استفاده مىكردند و وقتى اصل يك پديده اى عنوان معجزه\r\n\r\n","description":"","footnote":"\r\n( 1 ) فروع كافى ، ج 8 ، ص 162 و 163 ، برهان ، ج 2 ، ص 225 و 226 .\r\n","page_name":" 470 ","page_number":470},
  {"content":"\r\nداشته باشد ديگر جا ندارد كه در فروعات و جزئيات آن اشكال كرد .\r\nو اما اينكه حديث ، صيحه و نهيب را از جبرئيل دانسته منافات با دليلى ندارد كه گفته است : صيحه آسمانى بوده كه با صداى خود آنها را كشته و با آتش خود سوزانده ، براى اينكه هيچ مانعى نيست از اينكه حادثه اى از حوادث خارق العاده عالم و يا حادثه جارى بر عالم را به فرشته اى روحانى نسبت داد با اينكه فرشته در مجراى صدور آن حادثه قرار داشته ، هم چنان كه ساير حوادث عالم از قبيل مرگ و زندگى و رزق و امثال آن نيز به فرشتگانى كه در آن امور دخالت دارند نسبت داده مىشود .\r\nو اينكه امام صادق ( ع ) فرمود : قوم ثمود در اين سه روزه كفن و حنوط خود را پوشيده بودند ، گويا خواسته است بطور كنايه بفرمايد كه : آماده مرگ شده بودند .\r\nدر بعضى « 1 » از روايات در باره خصوصيات ناقه صالح آمده كه آن قدر درشت هيكل بود كه فاصله بين دو پهلويش يك ميل بوده . ( و ميل به گفته صاحب المنجد مقدار معينى ندارد ، بعضى آن را به يك چشم انداز معنا كرده‌اند و بعضى به چهار هزار ذراع كه حدود دو كيلومتر مىشود ) و همين مطلب از امورى است كه روايت را ضعيف و موهون مىكند البته نه براى اينكه چنين چيزى ممتنع الوقوع است - چون اين محذور قابل دفع است و ممكن است در دفع آن گفته شود : حيوانى كه اصل پيدايشش به معجزه بوده ، خصوصياتش نيز معجزه است - بلكه از اين جهت كه ( در خود روايات آمده كه مردم از شير آن مىنوشيدند و حيوانى كه بين دو پهلويش دو كيلومتر فاصله باشد بايد ارتفاع شكم و پستانش به سه كيلومتر برسد ) چنين حيوانى با در نظر گرفتن تناسب اعضايش بايد بلندى كوهانش از زمين شش كيلومتر باشد و با اين حال ديگر نمىتوان تصور كرد كه كسى بتواند او را با شمشير به قتل برساند ، درست است كه حيوان به معجزه پديد آمده ولى قاتل آن ديگر بطور قطع صاحب معجزه نبوده ، بله با همه اين احوال جمله « لها شرب يوم و لكم شرب يوم - يك روز آب محل از آن شتر و يك روز براى شما » خالى از اشاره و بلكه خالى از دلالت بر اين معنا نيست كه ناقه مزبور جثه اى بسيار بزرگ داشته است .\r\n\r\nگفتارى در داستان صالح ( ع ) در چند فصل\r\n1 - ثمود ، قوم صالح ( ع ) :\r\nثمود قومى از عرب اصيل بوده‌اند كه در سرزمين\r\n\r\n","description":"","footnote":"\r\n( 1 ) تفسير برهان ، ج 2 ، ص 225 .\r\n","page_name":" 471 ","page_number":471},
  {"content":"\r\n« وادى القرى » بين مدينه و شام زندگى مىكردند و اين قوم از اقوام بشر ما قبل تاريخند و تاريخ جز اندكى چيزى از زندگى اين قوم را ضبط نكرده و گذشت قرنها باعث شده كه اثرى از تمدن آنها بر جاى نماند بنا بر اين ديگر به هيچ سخنى كه در باره اين قوم گفته شود اعتماد نيست .\r\nآنچه كتاب خدا از اخبار اين قوم شرح داده اين است كه اينها قومى از عرب بوده‌اند ، و ما اين معنا را از نام پيامبرشان صالح ( ع ) كه كلمه اى است عربى استفاده مىكنيم و از آيه 61 سوره هود بر مىآيد كه آن جناب از همان قوم بوده ، پس معلوم مىشود اينها مردمى عرب بوده‌اند كه نام مردى از آنان صالح بوده و اين قوم بعد از قوم عاد پديد آمده و تمدنى داشته‌اند كه زمين را آباد مىكردند و در زمين هموار قصرها و در شكم كوه ها خانه هايى ايمن مىساختند « 1 » و يكى از مشاغل آنان زراعت بوده ، يعنى چشمه هايى به راه انداخته و نخلستانها و باغها و كشتزارها پديد آوردند . « 2 »\r\nقوم ثمود طبق سنت قبائل زندگى مىكردند كه پير مردان و بزرگتران ، در قبيله حكم مىراندند و در شهرى كه جناب صالح ( ع ) در آنجا مبعوث شد هفت طايفه بودند كه كارشان فساد در زمين بود و هيچ كار شايسته اى نداشتند . « 3 » و در آخر ، در زمين طغيان كرده ، بتها پرستيدند و طغيان و سركشى را از حد گذراندند .\r\n\r\n2 - بعثت صالح ( ع ) :\r\nبعد از آنكه قوم ثمود پروردگار خود را فراموش كرد و در فساد كارى خود از حد گذشت ، خداى عز و جل حضرت صالح پيغمبر ( ع ) را به سوى آنان مبعوث كرد و آن جناب از خاندانى آبرومند و صاحب افتخار و معروف به عقل و كفايت بود ، « 4 » قوم خود را به دين توحيد و به ترك بتپرستى دعوت كرد و آنان را همى خواند تا در مجتمع خود به عدل و احسان رفتار كنند و در زمين علو و گردنكشى نكنند و اسراف و طغيان نورزند ، و در آخر آنان را به عذاب الهى تهديد كرد . « 5 »\r\nصالح ( ع ) هم چنان به امر دعوت قيام مىنمود و مردم را به حكمت و موعظه حسنه نصيحت مىكرد و در برابر آزار و اذيت آنان در راه خدا صبر مىنمود تا شايد دست از لجبازى برداشته ، ايمان بياورند ولى به جز جماعتى اندك از مستضعفين قوم ، كسى ايمان\r\n\r\n","description":"","footnote":"\r\n( 1 ) سوره اعراف ، آيه 74 .\r\n( 2 ) سوره شعراء ، آيه 148 .\r\n( 3 ) سوره نمل ، آيه 48 .\r\n( 4 ) سوره هود ، آيه 62 - سوره نمل ، آيه 49 .\r\n( 5 ) با استفاده از سوره هاى هود ، شعراء ، شمس و سوره هاى ديگر .\r\n","page_name":" 472 ","page_number":472},
  {"content":"\r\nنياورد ، « 1 » طاغيان مستكبر و عامه مردم كه هميشه دنباله رو طغيانند هم چنان بر كفر و عناد خود اصرار ورزيدند و مؤمنين به صالح را خوار شمردند و جناب صالح را به سفاهت و جادوگرى متهم ساختند . « 2 »\r\nو از آن جناب دليل و شاهدى بر نبوتش خواسته و گفتند : آيتى معجزه بياور تا شاهدى بر صدق گفتارت در ادعاى رسالتت باشد ، و از پيش خود اين معجزه را پيشنهاد كردند كه صالح براى آنان از شكم صخره سختى كه در كوه بود ماده شترى بيرون بياورد صالح ( ع ) نيز اين كار را كرد و ناقه مطابق آنچه آنها خواسته بودند از شكم كوه بيرون آمد و به آنان فرمود : خداى تعالى شما را امر فرموده كه از آب چشمه ، خود يك روز استفاده كنيد و يك روز ديگر را به اين ناقه اختصاص دهيد تا آن حيوان از آن چشمه بنوشد ، در حقيقت يك روز در ميان براى شما باشد و يك روز در ميان براى ناقه ، و نيز دستور داده او را آزاد بگذاريد تا در زمين خدا هر جور كه مىخواهد بچرد و زنهار كه به او آسيب برسانيد كه اگر چنين كنيد عذابى دردناك و نزديك شما را خواهد گرفت « 3 » .\r\nدعوت صالح و انكار ثمود مدتى ادامه يافت تا آنكه قوم ثمود طغيان را به اين حد رساندند كه نقشه كشتن ناقه را طرح كرده و شقىترين فرد خود را وادار كردند تا آن ناقه را به قتل برساند و به صالح گفتند : حالا اگر از راستگويان هستى آن عذابى كه ما را به آن تهديد مىكردى بياور ، صالح در پاسخشان فرمود : تنها سه روز مهلت داريد كه در خانه هايتان از زندگى برخوردار باشيد و اين وعده اى است كه تكذيب پذير نيست « 4 » .\r\nبعد از اين تهديد مردم شهر و قبائل آن نقشه از بين بردن صالح ( ع ) را طرح كردند و در بين خود سوگندها خوردند كه ما شب هنگام ، بر سر او و خانواده اش مىتازيم و همه را به قتل مىرسانيم و آن گاه به صاحب خون او مىگوييم ما هيچ اطلاعى از ماجراى كشته شدن او و خانواده اش نداريم و ما به يقين راستگويانيم . آرى اين نقشه را طرح كردند و خداى تعالى نيز نقشه اى داشت كه آنها از آن خبر نداشتند ، « 5 » چيزى نگذشت كه صاعقه آنان را گرفت در حالى\r\n\r\n","description":"","footnote":"\r\n( 1 ) سوره اعراف ، آيه 75 .\r\n( 2 ) سوره اعراف ، آيه 66 - سوره شعراء ، آيه 153 - سوره نمل ، آيه 47 .\r\n( 3 ) سوره اعراف ، آيه 72 - سوره هود ، آيه 64 - سوره شعراء ، آيه 156 .\r\n( 4 ) سوره هود ، آيه 65 .\r\n( 5 ) سوره نمل ، آيه 50 .\r\n","page_name":" 473 ","page_number":473},
  {"content":"\r\nكه آمدنش را تماشا مىكردند . « 1 » و همچنين رجفه ( زلزله بسيار شديد ) و صاعقه اى آمد و قوم ثمود در خانه هايشان هلاك شدند ، پس از آن ، حضرت صالح روى از آنان برتافت و به آن جسدهاى بى جان خطاب كرد كه اى قوم ! چقدر به شما گفتم دست از اين بتها برداريد و چند بار رسالت پروردگارم را به شما ابلاغ نموده در باره شما خيرخواهى كردم و ليكن شما خيرخواهان خود را دوست نمىداشتيد « 2 » . و خداى تعالى صالح و آنهايى كه ايمان آورده و از عذاب خدا پروا داشتند را نجات داد « 3 » و بعد از آنكه همه از بين رفتند منادى الهى ندا در داد : « * ( أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ ) * - آگاه باشيد كه قوم ثمود به پروردگارشان كفر ورزيدند و از رحمت خدا دور گشتند » .\r\n\r\n3 - شخصيت صالح ( ع ) :\r\nدر كتاب تورات حاضر از اين پيامبر صالح هيچ نامى به ميان نيامده و آن جناب از ميان قوم ثمود سومين پيغمبرى است كه نامشان در قرآن آمده كه به امر الهى قيام نموده و به طرفدارى از توحيد و عليه وثنيت نهضت كردند و خداى تعالى نام آن جناب را بعد از نوح و هود آورده و او را به همان ثنائى كه انبياء و رسولان خود را مىستايد ستوده است و او را برگزيده و مانند ساير انبياء ( ع ) بر عالميان برترى داده است .\r\n\r\n","description":"","footnote":"\r\n( 1 ) سوره ذاريات ، آيه 44 .\r\n( 2 ) سوره اعراف ، آيه 79 - سوره هود ، آيه 67 .\r\n( 3 ) سوره حم سجده ، آيه 18 .\r\n","page_name":" 474 ","page_number":474},
  {"content":"\r\n\r\n\r\nوَ لَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ ( 69 ) فَلَمَّا رَأى أَيْدِيَهُمْ لا تَصِلُ إِلَيْه نَكِرَهُمْ وَأَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ ( 70 ) وَامْرَأَتُه قائِمَةٌ فَضَحِكَتْ فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ ( 71 ) قالَتْ يا وَيْلَتى أأَلِدُ وَأَنَا عَجُوزٌ وَهذا بَعْلِي شَيْخاً إِنَّ هذا لَشَيْءٌ عَجِيبٌ ( 72 ) قالُوا أتَعْجَبِينَ مِنْ أَمْرِ اللَّه رَحْمَتُ اللَّه وَبَرَكاتُه عَلَيْكُمْ أَهْلَ الْبَيْتِ إِنَّه حَمِيدٌ مَجِيدٌ ( 73 )\r\nفَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى يُجادِلُنا فِي قَوْمِ لُوطٍ ( 74 ) إِنَّ إِبْراهِيمَ لَحَلِيمٌ أَوَّاه مُنِيبٌ ( 75 ) يا إِبْراهِيمُ أَعْرِضْ عَنْ هذا إِنَّه قَدْ جاءَ أَمْرُ رَبِّكَ وَإِنَّهُمْ آتِيهِمْ عَذابٌ غَيْرُ مَرْدُودٍ ( 76 )\r\nترجمه آيات\r\n( قبل از آنكه به عذاب قوم لوط بپردازيم لازم است بدانيد كه ) فرستادگان ما ( در سر راه خود ) نزد ابراهيم آمدند تا به او ( كه مردى سالخورده و داراى همسرى پير و نازا بود ) مژده دهند كه به زودى فرزنددار مىشوند ، نخست سلام كردند و ابراهيم جواب سلام را داد و چيزى نگذشت كه گوساله اى چاق و بريان برايشان حاضر ساخت ( 69 ) .\r\nولى وقتى ديد دستشان به آن غذا نمىرسد رفتارشان را ناپسند و خصمانه تشخيص داده ، از آنان احساس ترس كرد ، فرستادگان ما گفتند : مترس ما ( گو اينكه فرشته عذابيم اما ) ماموران عذاب به سوى قوم لوطيم ( 70 ) .\r\n","description":"","footnote":"","page_name":" 475 ","page_number":475},
  {"content":"\r\nهمسرش كه در آن حال ايستاده بود ناگهان حيض شد و ما به وسيله فرستادگان خود او را به ولادت اسحاق و بعد از اسحاق به ولادت يعقوب از او بشارت داديم ( 71 ) .\r\nگفت : واى بر من ! آيا من بچه مىآورم كه فعلا عجوزه اى هستم و آن روزها هم كه جوان بودم نازا بودم و اين شوهرم است كه به سن پيرى رسيده ؟ به راستى اين مژده امرى عجيب است ( 72 ) .\r\n( فرشتگان ) گفتند : آيا از امر خدا شگفتى مىكنى با اينكه ( اولا كار ، كار خدا است و ثانيا شما اهل بيتى هستيد كه ) رحمت و بركات خدا شامل حالتان است ، چرا كه او حميد و مجيد است ( 73 ) .\r\nبعد از آنكه حالت ترس از ابراهيم بر طرف شد و بشارتى كه شنيده بود در دلش جاى گرفت و خوشحالش كرد ، شروع كرد در باره قوم لوط با فرستادگان ما بگو مگو كردن ( 74 ) .\r\nابراهيم مردى بردبار و دلسوز و بازگشت كننده ( به سوى خدا ) بود ( 75 ) .\r\nفرشتگان به او گفتند : اى ابراهيم از اين سخنان كه از در شفاعت مىگويى درگذر كه امر پروردگارت ( عذاب قوم لوط ) فرا رسيده و عذابى بر آنان نازل مىشود كه به هيچ وجه برگشتنى نيست ( 76 )\r\n.\r\nبيان آيات\r\nاين آيات ، داستان بشارت يافتن ابراهيم ( ع ) به اينكه صاحب فرزند خواهد شد را در بردارد و اين در حقيقت به منزله زمينه چينى است براى بيان داستان رفتن ملائكه نزد لوط پيغمبر براى هلاك كردن قوم او ، چون اين داستان در ذيل آن داستان آمده و در دنباله داستان بشارت يافتن ابراهيم ( ع ) بيانى آمده كه قصه هلاك كردن قوم لوط را توجيه و بيان مىكند و آن اين جمله است : * ( « إِنَّه قَدْ جاءَ أَمْرُ رَبِّكَ وَإِنَّهُمْ آتِيهِمْ عَذابٌ غَيْرُ مَرْدُودٍ » ) * .\r\n* ( « وَلَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ » ) * كلمه « بشرى » به معناى بشارت و كلمه « عجل » به معناى گوساله است و كلمه « حنيذ » بر وزن فعيل - در اينجا معناى مفعول ، يعنى « محنوذ » را مىدهد و گوساله محنوذ گوساله اى است كه گوشتش بوسيله سنگ سرخ شده با آتش كباب شده باشد هم چنان كه « قديد » به معناى گوشتى است كه بوسيله سنگ داغ شده بوسيله خورشيد كباب شده باشد « 1 » . اين معنايى است كه بعضى از علماى لغت عرب براى اين دو كلمه ذكر كرده‌اند . بعضى « 2 » ديگر گفته‌اند : « حنيذ » نام كبابى است كه آب و چربى از آن بچكد . و بعضى « 3 » گفته‌اند : « حنيذ » نام همه رقم كباب\r\n\r\n","description":"","footnote":"\r\n( 1 ) اقرب الموارد ، ج 2 ، ص 970 ، مجمع البيان ، ج 3 ، جزء 12 ، ص 185 .\r\n( 2 و 3 ) اقرب الموارد ، ج 1 ، ص 237 ، لسان العرب ، ج 3 ، ص 484 .\r\n","page_name":" 476 ","page_number":476},
  {"content":"\r\nاست و آيه شريفه « فَراغَ إِلى أَهْلِه فَجاءَ بِعِجْلٍ سَمِينٍ » كه در سوره ذاريات و راجع به همين داستان است خالى از مختصر تاييدى براى معناى دوم نيست ، زيرا اگر بخواهند گوشت گوساله را بوسيله سنگ داغ شده با آتش و با تابش خورشيد كباب كنند به ناچار بايد آن را قطعه قطعه كنند و در اين صورت بيننده نمىتواند تشخيص دهد گوساله اى كه اين قطعات از آن گرفته شده چاق بوده يا لاغر ، تنها وقتى مىتواند بفهمد چاق بوده كه حيوان را درستى در تنور و يا آتشى ديگر كباب كرده باشند .\r\nجمله * ( « وَلَقَدْ جاءَتْ رُسُلُنا إِبْراهِيمَ بِالْبُشْرى » ) * عطف است بر جمله سابق كه مىفرمود : « وَلَقَدْ أَرْسَلْنا نُوحاً إِلى قَوْمِه » ، طبرسى ( رحمت اللَّه عليه ) در مجمع البيان گفته است : آوردن حرف « لام » در آغاز جمله به منظور تاكيد خبر است و كلمه « قد » در اينجا اين معنا را افاده مىكند كه شنونده داستانهاى انبياء منتظر است تا بعد از شنيدن سرگذشت يكى از انبياء سرگذشت ديگرى را بشنود چون اين كلمه براى بيان توقع و انتظار است ، در اينجا نيز به همين منظور آمده تا اعلام كند كه شنونده در حال توقع و انتظار شنيدن داستان بعدى است . « 1 »\r\nو منظور از كلمه « رسل » در آيه مورد بحث ملائكه اى هستند كه به نزد ابراهيم ( ع ) فرستاده شدند تا او را به فرزنددار شدن بشارت دهند و نيز به نزد جناب لوط فرستاده شدند تا قوم آن جناب را هلاك سازند ، و كلمات مفسرين در عدد آن فرشتگان مختلف است ، البته بعد از آنكه همه اتفاق دارند بر اينكه از دو نفر بيشتر بوده‌اند چون كلمه « رسل » جمع است و جمع بر كمتر از سه نفر اطلاق نمىشود .\r\nو در بعضى از روايات وارده از ائمه اهل بيت ( صلوات اللَّه عليهم ) آمده كه آنها چهار نفر از فرشتگان گرامى خداى تعالى بوده‌اند ، كه ان شاء اللَّه تعالى نقل آن در بحث روايتى آينده خواهد آمد .\r\nو كلمه « بشرى » در داستان ، تفسير و بيان نشده كه آن بشارت چه بوده ، تنها چيزى كه در بين داستان آمده و مىتواند بيانگر اين بشارت باشد مساله بشارت دادن همسر ابراهيم ( ع ) است ، ولى در غير اين مورد يعنى در سوره هاى حجر و ذاريات بشارت به خود ابراهيم آمده ، مساله اى كه در اينجا مسكوت مانده اين است كه تصريح نكرده كه اين بشارت مربوط به تولد اسحاق بوده و يا اسماعيل و يا هر دو ، ليكن از ظاهر سياق داستان و زمينه آن بر مىآيد كه مربوط به تولد اسحاق باشد چون در دو آيه بعد از بشارت به همسر ابراهيم نام اسحاق\r\n\r\n","description":"","footnote":"\r\n( 1 ) مجمع البيان ، ج 3 ، جزء 12 ، ص 187 .\r\n","page_name":" 477 ","page_number":477},
  {"content":"\r\nبرده شده ، كه ان شاء اللَّه در آخر داستان بطور مفصل در اين باره بحث خواهيم كرد .\r\n\r\n\r\nو جمله * ( « قالُوا سَلاماً قالَ سَلامٌ » ) * به ظاهر تسالم ( به يكديگر سلام دادن ) را مىرساند در حالى كه ادب اقتضاء دارد دو نفر كه به يكديگر مىرسند سلام و عليك كنند يعنى يكى بگويد :\r\nسلام عليك و ديگرى بگويد : عليك السلام ، نه اينكه اين بگويد : سلام و آن ديگرى نيز بگويد :\r\nسلام ، از همين جا مىفهميم كه از جمله مورد بحث چيزى حذف شده و تقدير كلام اين است كه فرشتگان گفتند : « سلمنا عليك سلاما » و ابراهيم ( ع ) در پاسخ گفت : « سلام » يعنى « عليكم سلام » .\r\nمطلب ديگرى كه در اين جمله هست اين است كه فرق است بين گفتن : « السلام عليك » و يا « عليك السلام » و گفتن : « سلام عليك » و يا « عليك سلام » كه تعبير دوم از آن جهت كه الف و لام ندارد و به اصطلاح نكره است نكته اى زائد را مىفهماند و آن يا اين است كه جنس سلام و همه انواع سلام بر تو باد ، و يا اين است كه سلامى بر تو باد كه از عظمت و اهميت نمىتوان با زبان بيانش كرد ، و تقدير كلام چنين است : « عليكم سلام زاك طيب - بر شما باد سلامى طيب و طاهر » و يا چيزهايى ديگر از اين قبيل ، و به همين جهت مفسرين در تفسير اين جمله گفته‌اند : مرفوع خواندن كلمه « سلام » بليغتر است از منصوب خواندن ، چون اگر مرفوع بخوانيم همانطور كه گفتيم تقديرش : « سلامى چنين و چنان » است و در نتيجه ابراهيم ( ع ) جواب سلامى به ملائكه داده كه بهتر از سلام و تحيت آنان بوده و وظيفه هم همين است كه پاسخ دهنده سلام ، بايد پاسخى بهتر از سلام سلام دهنده بدهد مخصوصا اگر سلام دهنده ميهمان باشد ، ابراهيم ( ع ) نيز مىپنداشت كه واردين ميهمانانى از جنس بشرند در اكرامشان زياده روى كرد .\r\n* ( « فَما لَبِثَ أَنْ جاءَ بِعِجْلٍ حَنِيذٍ » ) * - يعنى در آوردن گوساله بريان هيچ درنگ نكرد و بلا فاصله آن را براى ميهمانان آورد در حالى كه آب و روغن از آن مىچكيد . * ( « فَلَمَّا رَأى أَيْدِيَهُمْ لا تَصِلُ إِلَيْه نَكِرَهُمْ وَأَوْجَسَ مِنْهُمْ خِيفَةً » ) * همين كه ديد دستشان به گوساله بريان نمىرسد بدش آمد و در خود از آنان احساس ترس كرد ، و تعبير « دستشان به گوساله بريان نمىرسد » كنايه است از اينكه دست خود را به طرف آن دراز نكردند « 1 » ، و خلاصه از آن گوساله نخوردند و اين رفتار خود علامت دشمنى و نشانه شرى است\r\n\r\n","description":"","footnote":"\r\n( 1 ) كنايه در جايى به كار مىرود كه نكته زايدى را افاده كند لذا دانشمندان آينده بايد سر اينكه چرا قرآن كريم اينطور تعبير كرده را پيدا كنند . « مترجم »\r\n","page_name":" 478 ","page_number":478},
  {"content":"\r\nكه شخص وارد مىخواهد به صاحب خانه برساند . و كلمه « نكرهم » و همچنين « انكرهم » يك معنا دارد و آن اين است كه از آنچه از آنان ديد ، بدش آمد و آن را رفتارى غير معهود دانست . و فعل « اوجس » ماضى از باب افعال ( ايجاس ) است و ايجاس به معناى خطور قلبى است ، راغب در اين باره گفته است : ماده « وجس » به معناى صداى آهسته است ، و كلمه « توجس » كه مصدر باب تفعل است به معناى آن است كه كوشش كنى تا صوت آهسته اى را بشنوى ، و كلمه « ايجاس » كه مصدر باب افعال است به معناى پديد آمدن چنين چيزى در نفس آدمى است و به اين لفظ در قرآن كريم آمده كه فرموده است : « فَأَوْجَسَ مِنْهُمْ خِيفَةً » ، پس بنا بر اين « وجس » بطورى كه گفته‌اند ، حالتى است كه بعد از هاجس ( صوتى آهسته ) در دل پيدا مىشود و نفس آدمى آن را در خود ايجاد مىكند ، - چون ابتدا اين حالت درونى و تفكر قلبى از آن صوت آغاز شد - پس « وجس » حالتى است كه نفس بعد از هاجس آن را در خود پديد آورد « و هاجس » صدايى آهسته است و واجس آن خاطره اى است كه در دل پيدا مىشود ، اين بود گفتار راغب با مختصر اضافاتى از ما « 1 » .\r\nپس بنا بر اين ، جمله مورد بحث از باب كنايه است گويا خيفه كه خود نوعى از ترس است بى خبر از صاحب دل در دل او رخنه كرده و گوش دل ، صداى آهسته آن را شنيده ، و حاصل مقصود اين است كه ابراهيم ( ع ) در دل خود احساس ترس كرد و به همين جهت فرشتگان براى اينكه آن جناب را ايمنى و دلگرمى داده باشند گفتند : * ( « لا تَخَفْ إِنَّا أُرْسِلْنا إِلى قَوْمِ لُوطٍ » ) * .\r\n\r\n\r\nو معناى آيه اين است كه ابراهيم ( ع ) بعد از آنكه آن گوساله بريان را جلو فرشتگان گذاشت ، دست ميهمانان را ديد كه به غذا نمىرسد مثل اينكه نمىخواهند نان و نمك او را بخورند ( و اين خود نشانه دشمنى و شر رسانى است ) لذا در دل خود احساس ترس از آنها كرد ، فرشتگان براى اينكه او را ايمنى و دلگرمى داده باشند گفتند : مترس كه ما به سوى قوم لوط فرستاده شده‌ايم . آن هنگام ابراهيم ( ع ) فهميد كه ميهمانانش از جنس فرشتگانند كه منزه از خوردن و نوشيدن و امثال اين امورى كه لازمه داشتن بدن مادى است مىباشند و براى امرى عظيم ارسال شده‌اند .\r\n\r\n\r\nدر اينجا ممكن است كسى فكر كند كه نسبت احساس ترس به ابراهيم ( ع ) دادن با مقام نبوت آن جناب منافات دارد زيرا داشتن نبوت ملازم با داشتن عصمت از معصيت\r\n\r\n","description":"","footnote":"\r\n( 1 ) مفردات راغب ، ماده وجس .\r\n","page_name":" 479 ","page_number":479},
  {"content":"\r\nو رذائل اخلاقى است كه يكى از آن رذائل ترس است ليكن چنين نيست ، و دادن چنين نسبتى به آن جناب منافات با مقام نبوت ندارد زيرا مطلق خوف كه عبارت است از تاثر نفس بعد از مشاهده مكروهى كه او را وا مىدارد تا از آن محذور احتراز جسته و بدون درنگ در مقام دفع آن برآيد از رذايل نيست بلكه وقتى رذيله مىشود كه باعث از بين رفتن مقاومت نفس شود و در آدمى حالت گيجى و نفهمى پديد آورد يعنى نفهمد كه چه بايد بكند و به دنبال اين نفهمى ، اضطراب و سپس غفلت از دفع مكروه بياورد ، اين قسم خوف را جبن و به فارسى ترس مىگويند كه خود يكى از رذائل است ، در مقابل اين حالت ، حالت تهور است و آن اين است كه هيچ صحنه اى انسان را دلواپس نكند ، كه اين جزو فضائل نيست تا بگوييم انبياء بايد چنين باشند .\r\nاگر چنين بود خداى تعالى اصلا اين حالت را در انسان پديد نمىآورد كه هنگام مشاهده مكروه و شر ، دلواپس گردد و هنگام مشاهده محبوب و خير ، حالت شوق و ميل و حب و امثال آن در او پديد آيد و اگر خداى تعالى اين حالات نفسانى را آفريده حتما غرضى از آن داشته و آن عبارت است از جلب خير و نفع ، و دفع شر و ضرر و اين چيزى است كه همه انواع موجودات بى شمار بر آن مفطور و خلق شده‌اند و نظام عام عالمى بر اين فطرت اداره مىشود .\r\nو چون اين نوع كه به نام انسان ناميده شده در مسير بقايش با شعور و اراده سير مىكند ، قهرا عمل جلب نفع و دفع ضرر او نيز از شعور و اراده او ترشح مىكند و شعور و اراده وقتى فرمان جلب نفع و دفع ضرر را مىدهد كه نفس از ديدن صحنه هاى مخوف و يا محبوب متاثر گردد كه اين تاثر در جانب حب ، ميل و شهوت ناميده مىشود و در جانب بغض و كراهت ، خوف و وجل .\r\nو از آنجايى كه اين احوال نفسانى و درونى ، اغلب اوقات آدمى را به يكى از دو طرف افراط و تفريط مىكشاند لذا بر انسان واجب است كه در مقام دفع ، اولا قيام بكند و ثانيا به مقدارى كه سزاوار و پسنديده است قيام نمايد كه چنين قيامى شجاعت و يكى از فضايل نفسانى است ، و همچنين بر او واجب است كه در مقام جلب ، اولا قيام بكند و ثانيا به مقدار لازم و به نحو شايسته قيام كند كه چنين قيامى و ترك زايد بر آن عفت است كه يكى ديگر از فضايل نفسانى است و اين دو فضيلت حد اعتدال بين افراط و تفريط مىباشند و اما اينكه كسى اصلا متاثر نشود و خود را به ورطه هايى بيندازد كه هلاكت بودن آنها صريح و روشن است ، چنين انسانى متهور است ، و انسانى كه دلش در برابر هيچ محبوب و مطلوبى نتپد و متاثر نشود و در مقام جلب آن محبوب بر نيايد چنين انسانى گرفتار خمول ( بى سر و صدا و گمنام ) است ، اين از ناحيه تفريط در تاثر در دو طرف محبوب و مبغوض و همچنين در ناحيه افراط آن اگر كسى تاثرش آن قدر زياد و افراطى باشد كه خود را فراموش كند و از آن رأى و تدبيرى كه در هر كارى\r\n","description":"","footnote":"","page_name":" 480 ","page_number":480},
  {"content":"\r\nواجب است به كار بيندازد به كلى غافل شود ، در نتيجه در باب دفع ضرر از هر خطر موهوم و هر شبحى كه نمىداند چيست آن چنان به وحشت بيفتد كه عقل را از دست بدهد ، او مبتلا به رذيله جبن ( ترس ) است ، و در باب جلب نفع هر چيزى كه مورد استشهاد و علاقه اش قرار گيرد آن چنان دلباخته آن شود كه باز عقل و رأى و تدبيرش كند شود و يا از كار بيفتد به چنين كسى مبتلا به رذيله شره ( آزمند و حريص ) است مانند چهارپايان كه هر علفى را ببينند مىخورند .\r\nپس اين چهار حالت يعنى تهور و جبن كه افراط و تفريط در باب دفع ضرر است و شره و خمول كه افراط و تفريط در باب جلب نفع است ، همه از رذائل اخلاقىاند .\r\nو نتيجه عصمتى كه خداى عز و جل ، انبياء خود را به آن اختصاص داده اين است كه فضيلت شجاعت را در نفوس شريفه آنان استوار ساخته نه تهور و بى باكى را ، و شجاعت در مقابل خوف قرار ندارد كه به معناى مطلق تاثر از مشاهده مكروه است و نفس را وا مىدارد به اينكه وظيفه واجب دفاع را انجام دهد بلكه اين فضيلت در مقابل رذيله جبن قرار دارد كه به معناى آن است كه تاثر نفس آن قدر سريع و قوى باشد كه عقل و رأى و تدبير را از كار بيندازد و مستلزم تحير و سرانجام فرار از دشمن گردد .\r\nخداى تعالى در آيات كريمه اش خوف و خشيت را براى انبياء ثابت كرده ، از آن جمله فرموده : « الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه » « 1 » كه دلالت دارد بر اينكه انبياء ترس دارند ، چيزى كه هست تنها از خدا مىترسند . و نيز در خطاب به موسى ( ع ) مىفرمايد : « لا تَخَفْ إِنَّكَ أَنْتَ الأَعْلى » « 2 » . و نيز در حكايت از قول شعيب ( ع ) به موسى مىفرمايد : « لا تَخَفْ نَجَوْتَ مِنَ الْقَوْمِ الظَّالِمِينَ » « 3 » . و نيز در خطاب به پيامبر اسلام ( ص ) مىفرمايد : « وَإِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ » « 4 » .\r\nآنچه ابراهيم خليل ( ع ) از آن منزه بود صفت زشت جبن بود ، آرى او بود كه يك تنه از فرط شجاعت به دعوت حقه توحيد قيام كرد و در مجتمعى قيام كرد كه حتى يك نفر\r\n\r\n","description":"","footnote":"\r\n( 1 ) ( اين سنت خدا است در حق ) آنان كه موظفند رسالتهاى خداى را ابلاغ كنند و جز از خدا از احدى نمىترسند . « سوره احزاب ، آيه 39 »\r\n( 2 ) ترس شكست خوردن نداشته باش كه تو ما فوق هستى . « سوره طه ، آيه 68 »\r\n( 3 ) مترس كه از مردم ستم پيشه رهايى يافتى . « سوره قصص ، آيه 25 »\r\n( 4 ) و اگر از قومى ترسيدى كه مبادا خيانت كنند و معاهده خود را نقض كنند آن معاهده را نزدشان پرت كن و اعلام كن كه به فلان نشانه ، شما خواسته‌ايد عهدشكنى كنيد . « سوره انفال ، آيه 58 »\r\n","page_name":" 481 ","page_number":481},
  {"content":"\r\nخدا را به يكتايى نمىپرستيد ، و يك تنه با وثنيت قوم خود در افتاد ، حتى با پدرش ( عمويش ) آزر و بستگانش احتجاج كرد و از اين مهمتر با پادشاه جبار زمانش نمرود كه ادعاى الوهيت مىكرد بگو مگو كرد و بتهاى بتكده قوم را بشكست تا آنكه او را در آتش افكندند و خداى تعالى از آتش نجاتش داد ، اين صحنه هاى هراس انگيز ، آن جناب را به هول و هراس نينداخت و در جهاد در راه خدا فرارى نداد و مثل چنين پيغمبرى بزرگوار با آن موقعيت روحى كه داشت اگر به تعبير آيه اى از قرآن از چيزى بترسد و يا به تعبير آيه اى ديگر از احدى بيمناك شود و يا به تعبير آيه اى ديگر چيزى او را دلواپس كند ، در همه اينها خوفش خوف احتياط بوده است نه خوف جبن و اگر از چيزى بر جان يا عرض يا مالش بترسد به خاطر خدا مىترسد ( به اين معنا كه مىترسد اگر دفاع نكند مسئول باشد ) نه به خاطر هواى نفسش .\r\n\r\n\r\n* ( « وَامْرَأَتُه قائِمَةٌ فَضَحِكَتْ فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ » ) * كلمه « ضحكت » از ماده ضحك - به فتح ضاء - است كه به معناى حيض شدن زنان است ، مؤيد اين معنا هم اين است كه بشارت را با حرف فاء متفرع بر آن كرده و فرموده :\r\n« فبشرناها . . . » يعنى به مجرد اينكه حيض شد ما او را به اسحاق بشارت داديم و اين حيض شدن نشانه اى بود كه باعث مىشد همسر ابراهيم ( ع ) زودتر بشارت را باور كند و بپذيرد و خود معجزه اى بود كه دل او را آماده مىكرد به اينكه به راستى و درستى بشارت آنان اذعان كند و اما اينكه چرا از ايستادن او خبر داد و اينكه اين خبر چه دخالتى در مطلب داشته ؟\r\nجوابش اين است كه قرآن با ذكر اين خبر خواسته است برساند و بفهماند كه او آن چنان مايوس از حامله شدن بود كه حتى تصورش را هم نمىكرد كه در ايام پيرى بار ديگر حيض شود ، ايستاده بود تماشا مىكرد ببيند بين شوهرش و ميهمانان تازه وارد چه چيزهايى گفتگو مىشود .\r\nو معناى آيه اين است كه ابراهيم ( ع ) داشت با ميهمانان صحبت مىكرد و ميهمانان راجع به خوردن و نخوردن غذا با آن جناب بگو مگو مىكردند در حالى كه همسر آن جناب ايستاده بود و آنچه را كه بين ابراهيم و ميهمانان جريان مىيافت تماشا مىكرد و هرگز چيز ديگرى را تصور نمىكرد و در باره چيز ديگرى نمىانديشيد ، در همين حال ناگهان حالت حيض به او دست داد و بلا فاصله فرشتگان او را به فرزند دار شدن بشارت دادند .\r\nاين نظر ما بود ولى بيشتر مفسرين كلمه مورد بحث را به « كسره ضاد » و به معناى خنده گرفته‌اند ، آن گاه اختلاف كرده‌اند كه آوردن اين كلمه چه دخالتى در مطلب داشته و علت خنده او چه بوده ؟ كه بهترين توجيه آنان اين است كه گفته‌اند : همسر ابراهيم ( ع ) در حين گفتگوى آن جناب با ميهمانان ، آنجا ايستاده بود و از غذا نخوردن ميهمانان متوحش شد ، چون ،\r\n","description":"","footnote":"","page_name":" 482 ","page_number":482},
  {"content":"\r\nغذا نخوردن ميهمان از خيلى چيزها خبر مىدهد ولى همين كه برايش روشن شد كه ميهمانان فرشتگان خداى تعالى هستند كه به خانه او آمده‌اند و هيچ شرى متوجه اين خانواده نشده بلكه افتخارى به آنان روى آورده ، لذا خوشحال شد و خنديد ، فرشتگان هم وقتى او را خندان ديده‌اند بشارتش داده‌اند به اسحاق و از نسل اسحاق ، به يعقوب . « 1 »\r\nالبته در اين ميان وجوه ديگرى ذكر كرده‌اند كه هيچ دليلى بر آنها نيست مثل اينكه گفته‌اند : خنده او از غفلت قوم لوط بوده كه نمىدانستند چند صباح ديگر نابود مىشوند . « 2 » و يا گفته‌اند : خنده او از جهت تعجب بوده ، تعجب از غذا نخوردن ميهمانان ، آن هم در حالى كه خود او خدمتشان مىكرده . « 3 » و يا گفته‌اند : همسر ابراهيم ( ع ) به آن جناب پيشنهاد كرده كه بفرست تا لوط نزد تو بيايد و در بين قومش نباشد و گرنه او نيز هلاك خواهد شد ، ملائكه چون اين دلواپسى وى را ديده‌اند ، گفته‌اند : « * ( إِنَّا أُرْسِلْنا إِلى قَوْمِ لُوطٍ ) * - ما مامور هلاك كردن قوم لوط هستيم نه خود او » لذا آن مخدره خوشحال شده و خنديده ، چون فهميد كه پيشنهادش بى جا نبوده . « 4 » و يا گفته‌اند : خنده او از بشارتى بوده كه به او داده و گفته‌اند كه : در سن و سال پيرى بچه دار مىشود آن هم كسى كه در سن و سال جوانيش زنى نازا بوده . و اين مفسر ناگزير بوده كه بگويد در آيه شريفه ، جملات مقدم و مؤخر آمده‌اند و تقدير آيه چنين است : « فبشرناها باسحق و من وراء اسحاق يعقوب فضحكت » . « 5 »\r\n* ( « فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ » ) * - اسحاق نام فرزندى است كه همسر ابراهيم از آن جناب آورد و يعقوب نام پسر اسحاق است ، و بنا بر اين منظور ملائكه اين بوده كه به وى بفهمانند كه نسل او باقى مىماند ، خداى تعالى به او اسحاق را مىدهد و به اسحاق يعقوب را ، البته اين وقتى درست است كه ما كلمه « يعقوب » را با فتحه بخوانيم تا تقدير كلام « و من وراء اسحاق بيعقوب » باشد و با افتادن حرف جر ، كلمه منصوب شده باشد . ولى بعضى « 6 » آن را مرفوع خوانده‌اند كه در اين صورت ولادت يعقوب بشارت دوم براى همسر آن جناب نمىشود\r\n\r\n","description":"","footnote":"\r\n( 1 ) تفسير فخر رازى ، ج 18 ، ص 25 .\r\n( 2 ) تفسير مجمع البيان ، ج 3 ، جزء 12 ، ص 188 ، ( به نقل از قتاده ) .\r\n( 3 ) تفسير روح المعانى ، ج 12 ، از ص 97 . ( به نقل از سدى )\r\n( 4 ) مجمع البيان ، ج 3 ، جزء 12 ، ص 189 . ( به نقل از زجاج )\r\n( 5 ) مجمع البيان ، ج 3 ، جزء 12 ، ص 189 ( به نقل از ابن عباس ) و روح المعانى ، ج 12 ، ص 97 . ( به نقل از ابن منبه )\r\n( 6 ) تفسير كشاف ، ج 2 ، ص 411 .\r\n","page_name":" 483 ","page_number":483},
  {"content":"\r\nبلكه تتمه بشارت اول مىشود ، ليكن قرائت اول بهتر است .\r\n\r\n\r\nو گويا در اين تعبير كه فرمود : * ( « وَمِنْ وَراءِ إِسْحاقَ يَعْقُوبَ » ) * اشاره اى باشد به اينكه چرا يعقوب ناميده شد ؟ زيرا آن جناب در عقب و ما وراء اسحاق مىآيد و اين اشاره تخطئه اى مىشود به آنچه كه در تورات در وجه تسميه آن جناب به نام يعقوب آمد .\r\nدر تورات موجود - در اين زمانه - آمده كه اسحاق به سن چهل سالگى رسيد و با « رفقه » دختر « بنوئيل أرامى » خواهر « لابان أرامى » از اهالى « فدان أرام » ازدواج كرد و اسحاق براى رب ، نماز خواند ، به خاطر همسرش كه زنى نازا بود ، رب دعايش را مستجاب كرد و رفقه همسر اسحاق آبستن شد و دو جنين در رحم او جا را بر يكديگر تنگ كردند ( دنباله عبارت تورات قابل فهم نيست شايد خواسته باشد اينطور بگويد : ) رفقه گفت : اگر حاملگى اين بود من چرا تقاضاى آن را نكردم ، پس او نيز به درگاه رب رفت تا درخواست كند رب به او گفت : در شكم تو دو امت هستند و از درون دل تو دو طايفه و ملتى از هم جدا خواهند آمد ، ملتى قوى و مسلط بر ملت ديگر ، ملتى كبير كه ملت صغير را برده خود مىسازد .\r\nبعد از آنكه ايام حمل او به پايان رسيد ناگهان دو كودك دوقلو بياورد ، اولى كودكى كه سراپايش سرخ بود مانند يك پوستين قرمز رنگ كه نام او را « عيسو » گذاشتند ، بعد از او برادرش متولد شد ، در حالى كه پاشنه ( عقب ) پاى عيسو را به دست داشت ، او را به همين جهت كه دست به ( عقب ) پاشنه پاى عيسو گرفته بود يعقوب ناميدند . « 1 » و با در نظر گرفتن اين مطلب به خوبى مىفهميم كه تعبير آيه مورد بحث از لطائف قرآن كريم است .\r\n* ( « قالَتْ يا وَيْلَتى أأَلِدُ وَأَنَا عَجُوزٌ وَهذا بَعْلِي شَيْخاً إِنَّ هذا لَشَيْءٌ عَجِيبٌ » ) * كلمه « ويل » به معناى قبح و زشتى است ، و هر بدى را كه مايه اندوه آدمى شود « ويل » مىگويند ، مانند مردن يا مصيبت ديدن يا جنايت فجيع يا رسوايى و امثال آن ، و اين ندا در جايى گفته مىشود كه طرف بخواهد بطور كنايه بفهماند كه آن مصيبت ، آن امر فجيع ، آن رسوايى و . . . دارد مىرسد ، پس وقتى گفته مىشود : « يا ويلى » معنايش اين است كه مصيبتم رسيد ، خاك بر سرم شد و آنچه مايه اندوه من است بر سرم آمد ، و آوردن حرف « تاء » و گفتن :\r\n« يا ويلتى » زمانش وقتى است كه بخواهند همان ويل را فرياد بزنند و ديگران را خبردار كنند .\r\nو كلمه « عجوز » به معناى سالخوردگى زنان ، و كلمه « بعل » به معناى شوهر و يا به عبارتى ديگر همسر زن است و معناى اصلى اين كلمه كسى است كه قائم به امرى بوده و در آن امر\r\n\r\n","description":"","footnote":"\r\n( 1 ) تورات ، سفر پيدايش ، ب 26 ، ص 35 .\r\n","page_name":" 484 ","page_number":484},
  {"content":"\r\nمستغنى از غير باشد ، مثلا به درخت خرمايى كه بى نياز از آبيارى با آب نهر و چشمه است و به آب باران اكتفاء مىكند بعل مىگويند و نيز به صاحب و رب ( همنشين و مربى ) بعل گويند ، كلمه « بعلبك » هم ( كه امروز نام شهرى در لبنان است ) از همين باب است چون در قديم هيكل و معبد بعضى از بتها در آنجا قرار داشت .\r\nو كلمه « عجيب » - بر وزن فعيل - صفت مشبهه از ماده عجب است ، و « تعجب » حالتى است كه به انسان در هنگام ديدن چيزى كه سبب آن را نمىداند دست مىدهد و به همين جهت بيشتر در مواقع استثنايى و نادر به آدمى دست مىدهد چون در اين مواقع معمولا انسان سبب حادثه را نمىداند و اينكه همسر ابراهيم ( ع ) گفت : * ( « يا وَيْلَتى أأَلِدُ . . . » ) *\r\nگفتارش در مورد تعجب و تحسر بوده ، چون وقتى بشارت ملائكه را شنيده آن حالتى كه يك پير زن نازا از همسر پير مردش باردار شده و دارد بچه اش را مىزايد در نظرش مجسم شده و معلوم است كه چنين پيشامدى سابقه نداشته و قهرا امرى شگفتآور خواهد بود ، علاوه بر اين ، از نظر افكار عمومى مردم نيز وضعى ننگآور و زشت است و خنده و تمسخر مردم را برمىانگيزد و چنين چيزى مايه رسوايى است . * ( « قالُوا أتَعْجَبِينَ مِنْ أَمْرِ اللَّه رَحْمَتُ اللَّه وَبَرَكاتُه عَلَيْكُمْ أَهْلَ الْبَيْتِ إِنَّه حَمِيدٌ مَجِيدٌ » ) * كلمه « مجيد » از مجد است كه به معناى كرم و بزرگوارى است و مجيد به معناى كريم است و كريم به كسى گويند كه خوان و سفره اى گسترده داشته باشد و خيرش براى مردم بسيار باشد ، بقيه مفردات آيه در سابق معنا شد .\r\nجمله * ( « أتَعْجَبِينَ مِنْ أَمْرِ اللَّه » ) * استفهامى است انكارى ، يعنى فرشتگان تعجب همسر ابراهيم را انكار كردند براى اينكه تعجب همانطور كه گفتيم ناشى از بى خبرى از سبب حادثه و بعيد دانستن آن است و حادثه اى كه پديد آورنده اش خداى سبحان است ، خدايى كه هر كارى بخواهد مىكند و بر هر چيز قادر است ديگر نبايد از آن تعجب كرد .\r\nعلاوه بر اين ، خاندان ابراهيم از اين گونه عنايات خاصه الهى و مواهب عالى را در سابق ديده بودند و خانواده اى بودند كه از اين جهت با ساير مردم فرق داشتند و چرا همسر آن جناب اين بشارت را عطف به آن عناياتى كه تا كنون ديده بود نكرد و چرا احتمال نداد كه اين بشارت نيز نعمتى مختص به اين خانواده باشد ؟ درست است كه عادتا از يك پير مرد و پير زن فرزند متولد نمىشود ولى بطور خارق العاده چرا نشود ؟\r\nو به همين جهت كه ذكر شد ملائكه در نابجا بودن تعجب او و انكار آن اولا گفتند : آيا\r\n","description":"","footnote":"","page_name":" 485 ","page_number":485},
  {"content":"\r\nاز امر خدا تعجب مىكنى ؟ و در اين سخن خود كلمه « امر » را به كلمه جلاله « اللَّه » اضافه كردند تا ديگر جايى براى تعجب باقى نگذاشته به كلى ريشه آن را قطع كنند چون بر ساحت مقدس الهى هيچ چيزى دشوار نيست و او خالق و آفريدگار همه چيز است . و ثانيا همان معانى را در جمله اى ديگر بطور صريح بيان كرده و گفتند : * ( « رَحْمَتُ اللَّه وَبَرَكاتُه عَلَيْكُمْ أَهْلَ الْبَيْتِ » ) * و او را متوجه كردند به اينكه خداى عز و جل رحمت و بركات خود را بر اين اهل بيت نازل فرموده و اين رحمت و بركت را از اين خاندان جدا ناشدنى كرده است ، و با اين حال ديگر چه بعدى دارد كه تولد اين مولود از يك پدر و مادرى در سنين غير عادى و غير معهود صورت بپذيرد .\r\nجمله * ( « إِنَّه حَمِيدٌ مَجِيدٌ » ) * جمله قبلى را تعليل مىكند و حاصلش اين است كه خداى تعالى به علت حميد و مجيد بودنش منشا و مصدر هر فعل پسنديده و هر كرم وجود است و او از رحمت و بركات خود بر هر كس از بندگانش كه بخواهد افاضه مىكند .\r\n\r\n\r\n* ( « فَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى يُجادِلُنا فِي قَوْمِ لُوطٍ » ) * كلمه « روع » ، به معناى ترس و رعب است و كلمه « مجادله » در اصل به معناى اصرار در بحث و پافشارى كردن در يك مساله براى غالب شدن در رأى است و معناى آيه اين است كه وقتى حال ابراهيم از آن ترسى كه كرده بود بجا آمد و برايش معلوم شد كه غذا نخوردن واردين ، از باب سوء قصد نبوده و علاوه آن بشارت را از واردين شنيد كه به زودى خداى تعالى به او و همسرش اسحاق را خواهد داد و از اسحاق يعقوب را ، آن گاه شروع كرد در باره قوم لوط بگو مگو كردن به اين اميد كه عذاب را از آن قوم بر طرف سازد .\r\nو بنا بر اين جمله * ( « يُجادِلُنا فِي قَوْمِ لُوطٍ » ) * اگر به صيغه مضارع آمده با اينكه در جواب كلمه « لما » حتما بايد فعل ماضى بيايد از باب حكايت حال گذشته است ( نه اينكه بخواهد بفرمايد بعد از اين مجادله مىكند ) و يا اينكه يك فعل ماضى در تقدير گرفته شده و تقدير كلام :\r\n« اخذ يجادلنا . . . » بوده است يعنى ابراهيم ( ع ) شروع كرد به بگومگو كردن در باره قوم لوط .\r\nو از اين آيه شريفه بر مىآيد كه ملائكه ، نخست به آن جناب خبر داده بودند كه ماموريت اصليشان رفتن به ديار قوم لوط است و سپس اين معنا را عنوان كرده بودند كه خداى تعالى به شما فرزندى خواهد داد و در مرحله سوم از عذاب قوم لوط خبر داده بودند كه ابراهيم ( ع ) شروع كرده به مجادله كردن ، تا شايد عذاب را از آن قوم بر طرف سازد ، و در آخر به آن جناب گفته‌اند كه كار از كار گذشته و قضاء حتمى شده و عذاب نازل خواهد شد و به هيچ وجه رد شدنى نيست .\r\n","description":"","footnote":"","page_name":" 486 ","page_number":486},
  {"content":"\r\nحال ببينيم مجادله ابراهيم چه بوده ؟ در آيات مورد بحث چيزى در اين باب نيامده ولى در جاى ديگر قرآن كريم فرموده : « وَلَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ إِنَّ أَهْلَها كانُوا ظالِمِينَ قالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّه وَأَهْلَه إِلَّا امْرَأَتَه كانَتْ مِنَ الْغابِرِينَ » . « 1 »\r\n* ( « إِنَّ إِبْراهِيمَ لَحَلِيمٌ أَوَّاه مُنِيبٌ » ) * « حليم » به آن كسى گفته مىشود كه در عقوبت دشمن و انتقام گرفتن عجله نمىكند و كلمه « اواه » در باره كسى اطلاق مىشود كه زياد از بدىها و ناملايماتى كه مىبيند آه مىكشد و كلمه « منيب » اسم فاعل از مصدر انابه به معناى رجوع است و مراد از آن ، اين است كه آدمى در هر امرى به خداى تعالى رجوع كند .\r\nو اين آيه زمينه تعليل آيه قبلى را دارد و مىخواهد بيان كند كه چرا ابراهيم ( ع ) در باره قوم لوط مجادله كرد و در اين جمله مدحى بليغ از ابراهيم ( ع ) شده ، چون مىفرمايد : آن جناب بدين جهت در باره آن قوم مجادله كرد كه پيغمبرى حليم و پر حوصله بود و در نزول عذاب بر مردم ستمكار عجله نمىكرد ، اميدوار بود كه توفيق الهى شامل حال آنان شده ، اصلاح شوند و به استقامت بگرايند ، پيغمبرى بود اواه يعنى از گمراهى مردم و از اينكه هلاكت بر آنان نازل شود سخت رنج مىبرد و آه مىكشيد در نجات انسان به خداى تعالى رجوع مىكرد و متوسل مىشد پس كسى خيال نكند كه آن جناب از عذاب ستمكاران كراهت داشته و بدان جهت كه ظالم بودند از آنان طرفدارى مىكرده ، حاشا بر پيغمبرى اولوا العزم كه طرفدار ستمكاران باشد .\r\n* ( « يا إِبْراهِيمُ أَعْرِضْ عَنْ هذا إِنَّه قَدْ جاءَ أَمْرُ رَبِّكَ وَإِنَّهُمْ آتِيهِمْ عَذابٌ غَيْرُ مَرْدُودٍ » ) * اين آيه شريفه حكايت پاسخى است كه فرشتگان به ابراهيم ( ع ) داده و مجادله آن جناب را قطع كردند و آن جناب بعد از شنيدن آن قانع شد و ديگر دنبال نكرد چون\r\n\r\n","description":"","footnote":"\r\n( 1 ) و چون فرستادگان ، بشارت را به ابراهيم دادند اضافه كردند كه ما اهل اين قريه را هلاك خواهيم كرد زيرا اهل آن ستمكار بودند ، ابراهيم گفت : آخر در آن قريه لوط پيغمبر هست ، گفتند : ما بهتر مىدانيم كه در آن چه كسى هست ، تو دلواپس لوط مباش كه به يقين ما او و اهل خانه اش را نجات خواهيم داد مگر همسرش را كه از هلاك شوندگان است . « سوره عنكبوت ، آيه 32 »\r\n","page_name":" 487 ","page_number":487},
  {"content":"\r\nفهميد كه اصرار كردن در برگرداندن عذاب از قوم لوط هيچ فايده اى ندارد چون قضاى الهى در آن باره رانده شده و عذابشان حتمى گشته و خواه ناخواه واقع خواهد شد پس اينكه گفتند : * ( « يا إِبْراهِيمُ أَعْرِضْ عَنْ هذا » ) * معنايش اين است كه از اين وساطت و جدال صرفنظر كن و هيچ طمعى به نجات آنان مبند كه طمعى خام و ناشدنى است .\r\nو معناى اينكه گفتند : * ( « إِنَّه قَدْ جاءَ أَمْرُ رَبِّكَ » ) * اين است كه امر پروردگار تو به مرحله اى رسيده كه با هيچ دافعى دفع نمىشود و با هيچ مبدلى تبديل نمىگردد ، و خلاصه منظور ما اين است كه فعل ماضى « جاء » نمىخواهد خبر دهد كه عذاب آمده ، مؤيد اين معنا هم اين است كه در جمله بعد مىفرمايد : * ( « وَإِنَّهُمْ آتِيهِمْ عَذابٌ غَيْرُ مَرْدُودٍ » ) * ، چون ظاهر اين جمله كه اسم فاعل « آتى » در آن به كار رفته اين است كه عذاب مذكور بعدها نازل مىشود هر چند كه امر ، صادر شده و قضاء آن رانده شده و قضاء از مقضى به هيچ وجه تخلف نمىپذيرد ، و باز مؤيد گفته ما جمله اى است كه به زودى در همين سوره ، در داستان قوم لوط مىآيد كه فرموده « فَلَمَّا جاءَ أَمْرُنا جَعَلْنا عالِيَها سافِلَها » « 1 » ، پس معلوم مىشود كه كلمه « جاء » در جمله مورد بحث به معناى آمدن امر الهى نيست بلكه به معناى حتمى شدن آن است .\r\nو معناى اينكه فرشتگان گفتند : * ( « وَإِنَّهُمْ آتِيهِمْ عَذابٌ غَيْرُ مَرْدُودٍ » ) * اين است كه به زودى عذابى بر آنان نازل مىشود كه به هيچ وجه از آنان دفع شدنى نيست پس حكم ، تنها از آن خدا است و هيچ كس كه بتواند حكم او را عقب بيندازد وجود ندارد ، و اين جمله بيانگر آن ماموريتى است كه به خاطر آن آمده بودند و در حقيقت جمله سابق را تاكيد مىكند چون مقام هم مقام تاكيد بود و به همين جهت در جمله اول نيز دو وسيله از وسايل تاكيد به كار رفته بود يكى ضمير شان « انه » و ديگرى كلمه « قد » كه تحقيق را افاده مىكند و هر دو جمله با يك وسيله ديگر تاكيد آغاز شده‌اند و آن كلمه « ان » است و اگر در جمله قبلى امر را به رب ابراهيم نسبت دادند نه به خداى تعالى براى اين بوده كه از اين تعبير در انقطاع جدال ابراهيم كمك گرفته باشند .\r\n\r\nبحث روايتى\r\n\r\nدر كافى به سند خود از ابى يزيد حمار از امام صادق ( ع ) روايت آورده كه\r\n\r\n","description":"","footnote":"\r\n( 1 ) همين كه امر ما آمد آن قريه را زير و رو كرديم . « سوره هود ، آيه 82 »\r\n","page_name":" 488 ","page_number":488},
  {"content":"\r\nفرمود : خداى عز و جل چهار فرشته مامور كرد براى هلاك كردن قوم لوط و آن چهار فرشته عبارت بودند از : جبرئيل و ميكائيل و اسرافيل و كروبيل ، اين چهار فرشته در سر راه خود به ديدن ابراهيم رفته بر او سلام كردند در حالى كه « در قالب انسانهايى » معمم بودند و آن جناب ايشان را نشناخت ، همين قدر دانست كه قيافه هايى جالب دارند ، لذا پيش خودش گفت : اين گونه اشخاص محترم را بايد خودم پذيرايى كنم و به خدمتشان قيام نمايم ، و چون او مردى ميهماننواز بود لذا گوساله اى چاق براى آنها كباب كرد آن قدر كه كاملا پخته شد و آورده نزد آنان گذاشت ولى ديد كه دست ميهمانان به طرف غذا دراز نمىشود از اين رفتار آنان بدش آمد و در خود احساس ترس كرد جبرئيل وقتى آن جناب را چنين ديد ، عمامه را از سر خود برداشت و ابراهيم او را « كه در سابق بارها ديده بود » شناخت و پرسيد : تو همو هستى ؟ گفت : آرى . در اين ميان همسر آن جناب از آنجا رد مىشد جبرئيل او را به ولادت اسحاق بشارت داد و از اسحاق يعقوب را ، همسر آن جناب گفت خداوند چه فرموده است ؟ ملائكه جواب دادند به آنچه قرآن كريم آن را حكايت كرده است .\r\nابراهيم ( ع ) از آنان پرسيد : بخاطر چه كارى آمده‌ايد ؟ گفتند : براى هلاك كردن قوم لوط آمده‌ايم . پرسيد : اگر در ميان آن قوم صد نفر با ايمان باشد آنان را نيز هلاك خواهيد كرد ؟ جبرئيل گفت : نه ، پرسيد : اگر پنجاه نفر باشد چطور ؟ جبرئيل گفت ، نه ، پرسيد :\r\nاگر سى نفر باشد چطور ؟ گفت ، نه ، پرسيد : اگر بيست نفر باشد چطور ؟ گفت : نه ، پرسيد : اگر ده نفر وجود داشته باشد چطور ؟ گفت : نه ، پرسيد اگر پنج نفر باشد ؟ گفت : نه ، پرسيد : اگر يك نفر باشد چطور ؟ گفت : نه ، پرسيد : اگر هيچ مؤمنى در آن قوم نباشد و تنها لوط باشد چطور ؟\r\nجبرئيل گفت : ما بهتر مىدانيم كه در آن قوم چه كسى هست ، ما بطور قطع او و خانواده اش را نجات مىدهيم بجز همسرش را كه از هلاك شوندگان است ، آن گاه ( ابراهيم را به حال خود گذاشتند ) و رفتند . امام ( ع ) اضافه كرد كه حسن بن على ( ع ) فرموده : من هيچ توجيهى براى كلام ابراهيم به نظرم نمىرسد مگر اينكه مىخواسته كارى كند كه قوم لوط باقى بمانند و از بين نروند و كلام خداى تعالى نيز كه مىفرمايد : * ( « يُجادِلُنا فِي قَوْمِ لُوطٍ » ) * به همين نكته اشاره دارد . . . « 1 » ، اين حديث تتمه اى دارد كه ان شاء اللَّه در ضمن داستان لوط مىآيد .\r\nمؤلف : در اينكه امام حسن ( ع ) فرموده : « من هيچ توجيهى به نظرم نمىرسد مگر اينكه مىخواسته كارى كند كه قوم لوط باقى بمانند و از بين نروند » جاى اين سؤال هست\r\n\r\n","description":"","footnote":"\r\n( 1 ) فروع كافى ، ج 5 ، ص 546 .\r\n","page_name":" 489 ","page_number":489},
  {"content":"\r\nكه اين مطلب از كجاى داستان استفاده مىشود ؟ ممكن است بگوييم : از جمله :\r\n* ( « إِنَّ إِبْراهِيمَ لَحَلِيمٌ أَوَّاه مُنِيبٌ » ) * استفاده مىشود ، چون اين جمله مناسبتر به آن است كه بگوييم منظور ابراهيم ( ع ) از آن گفتارش درخواست بقاى قوم لوط بود نه خود لوط پيغمبر ، علاوه بر اين جمله * ( « يُجادِلُنا فِي قَوْمِ لُوطٍ » ) * و جمله * ( « إِنَّهُمْ آتِيهِمْ عَذابٌ غَيْرُ مَرْدُودٍ » ) * سخن از هلاكت قوم دارند ، در جمله اول ابراهيم ( ع ) در باره هلاكت قوم مجادله مىكند و در جمله دوم فرشتگان از هلاكت قوم در آينده نزديك خبر مىدهند و اين دو جمله مناسبتى با درخواست بقاى قوم خود لوط دارد .\r\nو در تفسير عياشى از عبد اللَّه بن سنان روايت آورده كه گفت : از امام صادق ( ع ) شنيدم كه مىفرمود : * ( « جاءَ بِعِجْلٍ حَنِيذٍ » ) * يعنى گوساله اى بريان و پخته شده آورد . « 1 »\r\nو در معانى الاخبار به سند صحيح از عبد الرحمن بن حجاج از امام صادق ( ع ) روايت كرده كه در تفسير جمله * ( « فَضَحِكَتْ فَبَشَّرْناها بِإِسْحاقَ » ) * فرموده : يعنى حيض شد . « 2 »\r\nو در الدر المنثور است كه اسحاق بن بشر و ابن عساكر از طريق جويبر از ضحاك از ابن عباس روايت كرده كه گفت : وقتى ابراهيم ديد دست ملائكه به گوساله نمىرسد بدش آمد و از آنان ترسيد و اين ترس ابراهيم از اين باب بود كه در آن روزگاران رسم بر اين بود كه هر كس قصد آزار كسى را داشت نزد او غذا نمىخورد چون فكر مىكرد اگر او مرا با طعام خود احترام كند ديگر جايز نيست من او را بيازارم ، ابراهيم ( ع ) ذهنش به اين مساله متوجه شد و ترسيد مبادا قصد سويى داشته باشند و به حدى ترسيد كه بندهاى بدنش به لرزه افتاد .\r\nدر همين ميان همسرش ايستاده مشغول خدمتگزارى آنان بود ، رسم ابراهيم ( ع ) همچنين بود كه وقتى مىخواست ميهمانى را زياد احترام كند ساره را به خدمت وا مىداشت ، ساره در اين هنگام خنديد و بدين جهت خنديد كه مىخواست گفتارى كه مىخواهد بگويد را با خنده اش گفته باشد ، پس گفت : از چه مىترسى ؟ اينها سه نفرند و تو خانواده و غلامان دارى ، جبرئيل در پاسخ ساره گفت : اى خانم خنده رو ! بدان كه تو به زودى فرزندى خواهى آورد به نام اسحاق و از اسحاق فرزندى مىشود به نام يعقوب ، ساره كه با چند نفر در حال آمدن بود ( و يا در حالى كه ضجه مىكرد ) از شدت حيا با همه كف دو دست و انگشتان باز\r\n\r\n","description":"","footnote":"\r\n( 1 ) تفسير عياشى ، ج 2 ، ص 154 .\r\n( 2 ) معانى الاخبار ، ص 224 ، ط : ايران .\r\n","page_name":" 490 ","page_number":490},
  {"content":"\r\nبر صورت خود نهاد و حيرت زده گفت : وا ويلتاه و گفت : آيا من كه پير زنى عجوزه‌ام آن هم از شوهرم كه مردى بسيار سالخورده است فرزنددار مىشوم ؟\r\nابن عباس اضافه مىكند كه كلام خداى تعالى كه مىفرمايد : * ( « فَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى » ) * مربوط است به بعد از بشارت ، و مجادله آن جناب اين بود كه پرسيد :\r\nقصد كجا را داريد ، و به سوى چه قومى مبعوث شده‌ايد ؟ جبرئيل گفت : بسوى قوم لوط ، و ما مامور شده‌ايم آن قوم را عذاب كنيم .\r\nابراهيم ( ع ) گفت : آخر لوط در بين آن قوم است ؟ گفتند ، ما داناتر از هر كسيم به اينكه چه كسى در آن قوم هست و مطمئن باش كه ما او و اهلش را حتما نجات مىدهيم مگر همسرش را كه - بطورى كه - بعضى معتقدند نامش والقة بوده ، ابراهيم پرسيد : حال اگر در بين آن قوم صد نفر مؤمن باشد آنان را نيز عذاب مىكنيد ؟ جبرئيل گفت : نه ، پرسيد : اگر نود مؤمن باشد آيا آنها را عذاب مىكنيد ؟ جبرئيل گفت : نه ، پرسيد : اگر هشتاد نفر باشد چطور ، عذابشان مىكنيد ؟ جبرئيل گفت : نه ، هم چنان ابراهيم شمرد تا رسيد به يك مؤمن و جبرئيل همه را فرمود : نه ، و چون به ابراهيم نگفتند كه در آن قوم يك مؤمن هست خودش گفت : آخر لوط در آن ميان است ؟ در پاسخ گفتند : ما بهتر مىدانيم چه كسى در آن ميان هست و ما بطور حتم او و اهلش را نجات مىدهيم مگر همسرش را . « 1 »\r\nمؤلف : هر چند در متن اين حديث اضطرابى به چشم مىخورد ، زيرا كلام ابراهيم را كه گفت : « إِنَّ فِيها لُوطاً » دو بار ذكر كرد يكى قبل از آن سؤالهاى مسلسل و يك بار هم بعد از آن ولى به هر حال منظور واضح است .\r\nو در تفسير عياشى از ابى حمزه ثمالى از امام ابى جعفر ( ع ) روايت آورده كه فرمود : خداى تبارك و تعالى وقتى قضاء عذاب قوم لوط را راند و آن را مقدر فرمود - مىدانست كه ابراهيم بنده حليمش به سختى اندوهناك مىشود - دوست داشت براى تسليت خاطر او فرزندى دانا به او مرحمت كند تا جريحه دل آن جناب از انقراض قوم لوط التيامى يابد .\r\nامام باقر ( ع ) اضافه فرمود كه : خداى تعالى به اين منظور رسولانى از فرشتگان نزد آن جناب گسيل داشت تا او را به ولادت اسماعيل بشارت دهند سپس امام فرمود :\r\nفرستادگان شبانه بر ابراهيم ( ع ) وارد شدند ، آن جناب ترسيد كه مبادا دزد باشند ، رسولان وقتى حالت ترس و دلواپسى او را ديدند گفتند : « سلاما » يعنى « نسلم سلاما - سلامت\r\n\r\n","description":"","footnote":"\r\n( 1 ) الدر المنثور ، ج 3 ، ص 339 .\r\n","page_name":" 491 ","page_number":491},
  {"content":"\r\nمىدهيم سلامى خالص » ابراهيم در پاسخ گفت : « سَلاماً قالَ إِنَّا مِنْكُمْ وَجِلُونَ - پاسخ ما به شما سلام است ولى ما از شما ترس و دلواپسى داريم » گفتند : « لا تَوْجَلْ إِنَّا نُبَشِّرُكَ بِغُلامٍ عَلِيمٍ » .\r\n\r\n\r\nامام باقر ( ع ) آن گاه فرمود : و منظور از اين غلام عليم ، اسماعيل است كه قبل از اسحاق از هاجر متولد شد ، ابراهيم ( ع ) به رسولان آسمانى گفت : « أبَشَّرْتُمُونِي عَلى أَنْ مَسَّنِيَ الْكِبَرُ فَبِمَ تُبَشِّرُونَ » فرشتگان گفتند : « بَشَّرْناكَ بِالْحَقِّ فَلا تَكُنْ مِنَ الْقانِطِينَ » ابراهيم ( ع ) به رسولان آسمانى گفت : « فَما خَطْبُكُمْ أَيُّهَا الْمُرْسَلُونَ » گفتند : « إِنَّا أُرْسِلْنا إِلى قَوْمٍ مُجْرِمِينَ » .\r\nامام باقر ( ع ) اضافه كردند كه ابراهيم گفت : آخر لوط پيغمبر در ميان آن قوم است ؟ و گفتند : ما بهتر مىدانيم كه در بين آنان چه كسى هست ! اما بطور حتم او و اهلش را نجات خواهيم داد مگر همسرش را كه مقدر كرده‌ايم كه از هالكان باشد .\r\nبعد از آنكه خداى تعالى قوم لوط را عذاب كرد ، رسولانى نزد ابراهيم فرستاد تا او را به ولادت اسحاق بشارت و به هلاكت قوم لوط تسليت دهند . قرآن در سوره حجر و سوره ذاريات در اين باره مىفرمايد : وقتى فرستادگان ما براى دادن بشارت نزد ابراهيم شدند كلمه « سلام » را ادا كردند ، ابراهيم نيز اين كلمه را به زبان آورد ( و در دل گفت : ) اين مردم را نمىشناسم ، و چيزى نگذشت كه گوساله اى حنيذ آورد يعنى گوساله اى پاكيزه و بريان و مغز پخت ، ولى وقتى ديد دست ميهمانان به آن نمىرسد ، از آنان بدش آمد و عملشان را نكوهيده ديد و احساس ترس از آنان كرد ، گفتند : مترس كه ما فرستاده شده‌ايم به سوى قوم لوط ، همسرش ايستاده بود . در اينجا امام باقر فرموده : منظور از همسر ، ساره است كه ايستاده بود ، او را بشارت دادند به ولادت اسحاق و به دنبال اسحاق يعقوب « فضحكت » يعنى پس ساره از گفتار آنان تعجب كرد . « 1 »\r\nمؤلف : اين روايت ( بطورى كه ملاحظه مىكنيد ) داستان بشارت را دو داستان دانسته :\r\nيكى بشارت به ابراهيم در باره ولادت اسماعيل و يكى ديگر بشارت به ساره در مورد ولادت اسحاق ، و بشارت به ولادت اسحاق را چند سال بعد از تولد اسماعيل دانسته ، آن گاه آيات سوره حجر ( كه در آن مساله آوردن گوساله به ميان نيامده ) را حمل كرد ، بر بشارت اول يعنى تولد اسماعيل ( ع ) و زمان آن را وقتى دانسته كه هنوز عذاب بر قوم لوط نازل نشده بوده ، و آيات سوره هود و سوره ذاريات را ( كه در اين روايت در هم آميخته ) حمل كرده است بر بشارت\r\n\r\n","description":"","footnote":"\r\n( 1 ) تفسير عياشى ، ج 2 ، ص 152 ، ح 44 .\r\n","page_name":" 492 ","page_number":492},
  {"content":"\r\nدوم يعنى بشارت به ساره در مورد تولد اسحاق و يعقوب و زمان آن را بعد از هلاكت قوم لوط دانسته ، مىفرمايد : بعد از فراغت از كار آن قوم به ابراهيم مراجعه نموده وى را از وقوع عذاب خبر داده و بشارت دوم خود را ابلاغ كردند .\r\nاما آيات سوره حجر صرفنظر از مطالب خارج ، فى نفسها مىتواند اين احتمال را تحمل كند كه بشارت در آن مربوط به ولادت اسماعيل باشد و همچنين آياتى كه در سوره ذاريات آمده مىتواند حمل بر زمان بعد از هلاكت قوم لوط شود و بشارت در آن بشارت به ولادت اسحاق و يعقوب بوده باشد .\r\nو اما آيات سوره هود كه صريح در بشارت به اسحاق و يعقوب است چون نام آن دو بزرگوار را برده و ليكن در ذيلش عبارت * ( « يُجادِلُنا فِي قَوْمِ لُوطٍ إِنَّ إِبْراهِيمَ لَحَلِيمٌ أَوَّاه مُنِيبٌ . . . » ) *\r\nداستان تحمل آن را ندارد كه ما حملش كنيم بر بعد از هلاكت قوم لوط ، چون اگر اين ملاقات بعد از هلاكت قوم لوط باشد ديگر وساطت و مجادله ابراهيم با ملائكه چه معنى دارد ، گو اينكه جمله * ( « إِنَّا أُرْسِلْنا إِلى قَوْمِ لُوطٍ » ) * در صدر داستان به تنهايى قابل حمل بر بعد از هلاكت هست و همچنين جمله * ( « إِنَّه قَدْ جاءَ أَمْرُ رَبِّكَ » ) * با صرفنظر از قيود كلام ، اين حمل را تحمل مىكند ( و بلكه مىتوان گفت صريح در اين است كه ملاقات ، بعد از هلاكت قوم لوط بوده ، چون مىفرمايد : امر پروردگار تو آمد يعنى كار از كار گذشت ) .\r\nو كوتاه سخن اينكه مفاد آيات در سوره هود اين است كه بشارت به ولادت اسحاق و يعقوب قبل از هلاكت قوم لوط بوده ، چون در آن آمده كه ابراهيم در باره هلاك شدن آن قوم جدال مىكرده تا شايد عذاب از آنها بر طرف شود و مقتضاى اين مفاد اين است كه داستانى كه در سوره ذاريات و سوره حجر آمده راجع به ملاقات قبل از هلاكت قوم لوط باشد نه بعد از هلاكت مخصوصا سوره حجر كه تصريح دارد به اينكه داستان مربوط به قبل از هلاكت آنان است چون در آن ابراهيم مىپرسد : بعد از اين بشارت ديگر چه ماموريتى داريد ؟ چيزى كه هست در سوره حجر اصلا مساله بشارت به تولد اسحاق و يعقوب ذكر نشده ، تنها بشارت به ولادت غلامى عليم آمده .\r\nو حاصل كلام ما اين است كه اشتمال آيات مورد بحث بر مساله بشارت به ولادت اسحاق و يعقوب و بر مجادله ابراهيم كه ظاهرا در قبل از هلاكت قوم لوط است باعث مىشود كه بشارتى كه در هر سه سوره ( سوره حجر و هود و ذاريات ) است يك داستان باشد و آن عبارت باشد از بشارت به ولادت اسحاق و يعقوب قبل از وقوع عذاب بر قوم لوط و اين ظهور ، خود باعث وهن و سستى روايت است و روايت از اين نظر بسيار موهون مىشود .\r\n","description":"","footnote":"","page_name":" 493 ","page_number":493},
  {"content":"\r\nالبته اشكال ديگرى نيز در روايت هست و آن اين است كه كلمه « ضحك » را به معناى تعجب گرفته در نتيجه جمله * ( « فَضَحِكَتْ فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ » ) * را جمله اى مقدم و مؤخر دانسته كه بنا بر معنايى كه روايت براى « ضحك » كرده ، تقدير آيه چنين مىشود : « فبشرناها باسحق و من وراء اسحاق يعقوب فضحكت » چون خنده آن بانو از بشارت بوده ، پس اول بايد بشارت ذكر شود و بعد خنده او ، و ارتكاب تقديم و تاخير بدون نكته بارزى خلاف ظاهر است .\r\nو نيز در تفسير عياشى از فضل بن ابى قره روايت آمده كه گفت : من از امام صادق ( ع ) شنيدم كه مىفرمود : خداى تعالى وحى كرد به ابراهيم كه به زودى فرزندى برايت متولد مىشود ، ابراهيم ( ع ) جريان را به ساره گفت ، ساره اظهار تعجب كرد كه آيا من فرزند مىآورم با اينكه پيرى عجوزه‌ام ؟ خداى تعالى مجددا به آن جناب وحى كرد كه آرى ، ساره به زودى فرزند خواهد آورد و اولادش به خاطر همين كه ساره كلام مرا رد كرد چهارصد سال معذب خواهند شد .\r\nامام ( ع ) فرمود : و چون عذاب بنى اسرائيل طول كشيد ، صدا به ضجه و گريه بلند نموده ، چهل شبانه روز گريستند ، خداى تعالى به موسى و هارون ( ع ) وحى فرستاد كه آنان را از شر فرعون نجات خواهد داد ، پس آن گاه صد و هفتاد سال شكنجه را از آنان برداشت . راوى مىگويد امام ( ع ) سپس فرمود : شما نيز چنين خواهيد بود اگر دعا بكنيد و ضجه و گريه داشته باشيد خداى تعالى فرج ما را مىرساند و اما اگر نكنيد بلا به منتها درجه اش مىرسد . « 1 »\r\n\r\n\r\nمؤلف : وجود رابطه بين احوال انسان و ملكات درونيش و بين خصوصيات تركيب بدنش چيزى است كه هيچ شكى در آن نيست ، پس براى هر يك از دو طرف رابطه ، اقتضاء و تاثير خاصى در طرف ديگر هست ، از سوى ديگر نطفه كه از ماده بدن گرفته مىشود طبعا حامل همه خصوصياتى است كه در بدن مادى و در روح او هست و بنا بر اين چه مانعى دارد كه نسلهاى آينده پاره اى از خصوصيات اخلاقى نسل گذشته را به ارث ببرند ، چه خصوصيات مادى و بدنى آنان را و چه خصوصيات روحيشان را .\r\nدر مباحث سابق نيز مكرر گذشت كه بين صفات روحى انسان و اعمالش و بين حوادث خير و شر خارجى و جهانى رابطه اى تام و كامل وجود دارد ، هم چنان كه آيات زير نيز به آن\r\n\r\n","description":"","footnote":"\r\n( 1 ) تفسير عياشى ، ج 2 ، ص 154 ، ح 49 .\r\n","page_name":" 494 ","page_number":494},
  {"content":"\r\nاشاره نموده ، مىفرمايد : « وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ » « 1 » و نيز مىفرمايد : « وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ » « 2 » .\r\nبنا بر اين چه مانعى دارد كه از فردى از افراد انسان و يا از مجتمعى از مجتمعات بشرى عملى از اعمال سر بزند يا صالح و يا طالح ( غير صالح ) ، و يا صفتى از صفات فضيلت و يا رذيلت در آنها پيدا شود و به دنبالش اثر خوب و يا بد آن در اعقاب و نسل آينده او ظاهر گردد كه در حقيقت ملاك در اين تاثير نوعى وراثت است كه بيانش گذشت ، در جلد چهارم اين كتاب نيز در ذيل آيه شريفه « وَلْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ » « 3 » بحثى در پيرامون اين وراثت گذشت .\r\nو در همان كتاب از زراره و حمران و محمد بن مسلم از امام ابى جعفر ( ع ) و از عبد الرحمن از امام صادق ( ع ) روايت آورده در ذيل جمله * ( « إِنَّ إِبْراهِيمَ لَحَلِيمٌ أَوَّاه مُنِيبٌ » ) * فرمود : ابراهيم ( ع ) بسيار دعا مىكرد . « 4 »\r\nمؤلف : نظير اين روايت را كلينى نيز از زراره از امام باقر ( ع ) نقل كرده است . « 5 »\r\nو در همان كتاب از ابى بصير از يكى از دو امام باقر و صادق ( ع ) روايت آورده كه فرمود : ابراهيم در باره قوم لوط با فرشتگان جدال كرد و جدالش اين بود كه گفت : آخر در آن قوم جناب لوط هست ، گفتند : « نَحْنُ أَعْلَمُ بِمَنْ فِيها - ما بهتر مىدانيم چه كسى در آن قريه هست » ، ابراهيم جدال را بيشتر كرد و جبرئيل در پاسخش گفت : « * ( يا إِبْراهِيمُ أَعْرِضْ عَنْ هذا ) * - ابراهيم از اين وساطت صرفنظر كن » كه كار از كار گذشت و امر پروردگارت صادر شده و بدون شك عذابى بر آنان خواهد آمد كه ديگر برگشتن ندارد . « 6 »\r\nو در الدر المنثور است كه ابن الانبارى در كتاب « الوقف و الابتداء » از حسان بن ابجر روايت كرده كه گفت : من نزد ابن عباس بودم كه مردى از قبيله هذيل وارد شد ابن عباس از او\r\n\r\n","description":"","footnote":"\r\n( 1 ) و اگر اهل شهرها ايمان بياورند و تقوا پيشه كنند ما به يقين بركاتى از آسمان و زمين به رويشان باز مىكنيم . « سوره اعراف ، آيه 96 »\r\n( 2 ) آنچه مصيبت كه به شما مىرسد به خاطر اعمال زشت خود شما است . « سوره شورى ، آيه 30 »\r\n( 3 ) سوره نساء ، آيه 9 .\r\n( 4 ) تفسير عياشى ، ج 2 ، ص 154 ، ح 51 .\r\n( 5 ) اصول كافى ، ج 4 ، باب 398 ، ص 210 ، ح 1 .\r\n( 6 ) تفسير عياشى ، ج 2 ، ص 154 ، ح 52 .\r\n","page_name":" 495 ","page_number":495},
  {"content":"\r\nپرسيد : فلانى چه كرد ؟ گفت : او مرد و چهار پسر و سه وراء از خود بجاى گذاشت ، ابن عباس از شنيدن كلمه « وراء » كه به معناى نوه است به ياد آيه زير افتاد : * ( « فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ » ) * آن گاه گفت « وراء » يعنى پسرزاده . « 1 »\r\n\r\nگفتارى در داستان بشرى\r\n\r\nقصه بشرى كه خداى تعالى از آن به قصه ميهمانان ابراهيم تعبير كرده در پنج سوره از سوره هاى قرآن آمده و اين پنج سوره همه در مكه نازل شده‌اند و به حسب ترتيب قرآنى عبارتند از :\r\nسوره هود و حجر و عنكبوت و صافات و ذاريات .\r\nبشارت اول در سوره هود است كه از آيه 69 تا آيه 76 مىخوانيم : * ( « وَلَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ فَلَمَّا رَأى أَيْدِيَهُمْ لا تَصِلُ إِلَيْه نَكِرَهُمْ وَأَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ وَامْرَأَتُه قائِمَةٌ فَضَحِكَتْ فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ قالَتْ يا وَيْلَتى أأَلِدُ وَأَنَا عَجُوزٌ وَهذا بَعْلِي شَيْخاً إِنَّ هذا لَشَيْءٌ عَجِيبٌ قالُوا أتَعْجَبِينَ مِنْ أَمْرِ اللَّه رَحْمَتُ اللَّه وَبَرَكاتُه عَلَيْكُمْ أَهْلَ الْبَيْتِ إِنَّه حَمِيدٌ مَجِيدٌ فَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى يُجادِلُنا فِي قَوْمِ لُوطٍ إِنَّ إِبْراهِيمَ لَحَلِيمٌ أَوَّاه مُنِيبٌ يا إِبْراهِيمُ أَعْرِضْ عَنْ هذا إِنَّه قَدْ جاءَ أَمْرُ رَبِّكَ وَإِنَّهُمْ آتِيهِمْ عَذابٌ غَيْرُ مَرْدُودٍ » ) * . ( ترجمه اين آيات در اول بحث گذشت ) و بشارت دوم در سوره حجر ، آيات 51 - 60 است كه در آنجا مىخوانيم : « وَنَبِّئْهُمْ عَنْ ضَيْفِ إِبْراهِيمَ إِذْ دَخَلُوا عَلَيْه فَقالُوا سَلاماً قالَ إِنَّا مِنْكُمْ وَجِلُونَ قالُوا لا تَوْجَلْ إِنَّا نُبَشِّرُكَ بِغُلامٍ عَلِيمٍ قالَ أبَشَّرْتُمُونِي عَلى أَنْ مَسَّنِيَ الْكِبَرُ فَبِمَ تُبَشِّرُونَ قالُوا بَشَّرْناكَ بِالْحَقِّ فَلا تَكُنْ مِنَ الْقانِطِينَ قالَ وَمَنْ يَقْنَطُ مِنْ رَحْمَةِ رَبِّه إِلَّا الضَّالُّونَ قالَ فَما خَطْبُكُمْ أَيُّهَا الْمُرْسَلُونَ قالُوا إِنَّا أُرْسِلْنا إِلى قَوْمٍ مُجْرِمِينَ إِلَّا آلَ لُوطٍ إِنَّا لَمُنَجُّوهُمْ أَجْمَعِينَ إِلَّا امْرَأَتَه قَدَّرْنا إِنَّها لَمِنَ الْغابِرِينَ » . « 2 »\r\n\r\n","description":"","footnote":"\r\n( 1 ) تفسير الدر المنثور ، ج 3 ، ص 341 .\r\n( 2 ) و مردم مكه را خبر بده از ميهمانان ابراهيم آن زمان كه بر او در آمدند و سلام را به زبان راندند ، او گفت : ما از شما ترسانيم . گفتند مترس كه ما تو را به فرزندى دانا بشارت مىدهيم . گفت آيا به من چنين بشارتى مىدهيد با اينكه پيرى مرا ربوده به چه چيز بشارت مىدهيد به شوخى و يا به حق ؟ گفتند ، به حق بشارتت مىدهيم ، پس زنهار كه از نو ميدان باشى . ابراهيم خودش گفت ، كسى جز گمراهان از رحمت پروردگارش مايوس نمىشود ، آن گاه پرسيد : به چه كار مهمى فرستاده شده‌ايد ؟ گفتند : ما بسوى مردمى مجرم فرستاده شده‌ايم . البته سواى خاندان لوط كه ما همه آنان را نجات خواهيم داد . بجز همسرش را كه مقدر كرده‌ايم از هالكان باشد .\r\n","page_name":" 496 ","page_number":496},
  {"content":"\r\nبشارت سوم ، سوره عنكبوت ، آيه 31 و 32 است كه مىفرمايد : « وَلَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ إِنَّ أَهْلَها كانُوا ظالِمِينَ قالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّه وَأَهْلَه إِلَّا امْرَأَتَه كانَتْ مِنَ الْغابِرِينَ » . « 1 »\r\nبشارت چهارم آيات 99 - 113 سوره صافات است كه مىفرمايد : « وَقالَ إِنِّي ذاهِبٌ إِلى رَبِّي سَيَهْدِينِ رَبِّ هَبْ لِي مِنَ الصَّالِحِينَ فَبَشَّرْناه بِغُلامٍ حَلِيمٍ فَلَمَّا بَلَغَ مَعَه السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّه مِنَ الصَّابِرِينَ فَلَمَّا أَسْلَما وَتَلَّه لِلْجَبِينِ وَنادَيْناه أَنْ يا إِبْراهِيمُ قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ إِنَّ هذا لَهُوَ الْبَلاءُ الْمُبِينُ وَفَدَيْناه بِذِبْحٍ عَظِيمٍ وَتَرَكْنا عَلَيْه فِي الآخِرِينَ سَلامٌ عَلى إِبْراهِيمَ كَذلِكَ نَجْزِي الْمُحْسِنِينَ إِنَّه مِنْ عِبادِنَا الْمُؤْمِنِينَ وَبَشَّرْناه بِإِسْحاقَ نَبِيًّا مِنَ الصَّالِحِينَ وَبارَكْنا عَلَيْه وَعَلى إِسْحاقَ وَمِنْ ذُرِّيَّتِهِما مُحْسِنٌ وَظالِمٌ لِنَفْسِه مُبِينٌ » . « 2 »\r\n\r\n","description":"","footnote":"\r\n( 1 ) زمانى كه فرستادگان ما براى دادن بشارت نزد فرعون آمدند گفتند : ما اهل اين قريه را هلاك خواهيم كرد ، زيرا كه اهل آن از دير زمانى ستمكار بوده‌اند ، ابراهيم گفت : آخر لوط در آنجاست ؟ گفتند ، ما بهتر ( از هر كس ) مىدانيم كه در آنجا كيست ، ما بطور حتم او و اهلش را نجات مىدهيم ، مگر همسرش را كه از هالكان است .\r\n( 2 ) ( ابراهيم بعد از آن كه از هدايت آن منطقه نوميد شد فرمود ) : من بسوى پروردگارم مهاجرت خواهم كرد ، او مرا به نقطه اى كه بايد بروم هدايت خواهد نمود . پروردگارا ! از انسانهاى صالح فرزندى به من روزى فرما . پس ما او را به فرزندى شكيبا بشارت داديم . پس همين كه آن فرزند رشد كرد و به حدى رسيد كه با پدر همكارى كند ابراهيم به دو گفت ! پسركم ! من در عالم رؤيا مىبينم كه دارم تو را ذبح مىكنم پس فكر خودت را بكن و نظرت را به من بگو . پسر گفت : پدر جان هر ماموريتى كه يافته اى انجام ده كه ان شاء اللَّه به زودى مرا از صابران خواهى يافت . پس همين كه پدر و پسر هر دو تسليم امر خدا شدند و ابراهيم فرزند را به زمين انداخت . و ما ندا در داديم كه اى ابراهيم ، رؤيا را تصديق و ماموريتت را امتثال كردى ، كه همانا ما نيكوكاران را اين چنين جزاء مىدهيم ( كه از كشته شدن فرزندشان جلوگيرى مىكنيم ) .\r\nمحققا اين همان آزمايش روشنگر بود . و ما او را با ذبحى عظيم عوض داديم . و ذكر خير و ثناء جميل بر او را در آيندگان باقى گذاشتيم . سلام بر ابراهيم . اين چنين نيكوكاران را پاداش مىدهيم . محققا او از بندگان با ايمان ما بود ، و ما او را به ولادت اسحاق و پيغمبرى از صالحان بشارت داديم . و به ابراهيم و اسحاق بركت و خير عطا كرديم و از فرزندانشان برخى صالح و نيكو كار و برخى دانسته به نفس خود ستمكار شدند .\r\n","page_name":" 497 ","page_number":497},
  {"content":"\r\nبشارت پنجم آياتى است كه آيات 24 - 30 سوره ذاريات آمده و فرموده : « هَلْ أَتاكَ حَدِيثُ ضَيْفِ إِبْراهِيمَ الْمُكْرَمِينَ إِذْ دَخَلُوا عَلَيْه فَقالُوا سَلاماً قالَ سَلامٌ قَوْمٌ مُنْكَرُونَ فَراغَ إِلى أَهْلِه فَجاءَ بِعِجْلٍ سَمِينٍ فَقَرَّبَه إِلَيْهِمْ قالَ ألا تَأْكُلُونَ فَأَوْجَسَ مِنْهُمْ خِيفَةً قالُوا لا تَخَفْ وَبَشَّرُوه بِغُلامٍ عَلِيمٍ فَأَقْبَلَتِ امْرَأَتُه فِي صَرَّةٍ فَصَكَّتْ وَجْهَها وَقالَتْ عَجُوزٌ عَقِيمٌ قالُوا كَذلِكَ قالَ رَبُّكِ إِنَّه هُوَ الْحَكِيمُ الْعَلِيمُ » « 1 » .\r\nبحث پيرامون داستان بشارت چند ناحيه دارد :\r\nاول : اينكه آيا اين بشارت يكى بود ، و همان بوده كه در آن نام اسحاق و يعقوب براى ابراهيم و ساره برده شده ، و مدتى كوتاه قبل از هلاكت قوم لوط صورت گرفته ؟ و يا اينكه بشارت دو بار تحقق يافته و دو قصه دارد : يكى آن داستانى كه مشتمل است بر بشارت به ميلاد اسماعيل و ديگرى آن داستانى كه متضمن بشارت به ميلاد اسحاق و يعقوب است ؟\r\nچه بسا كه مفسرينى احتمال دوم را ترجيح داده باشند ، البته اين احتمال مبنى بر اين است كه قصه اى كه در سوره ذاريات آمده صريح باشد در اينكه حضرت ابراهيم براى آنان گوساله بريان آورده و از نخوردن آنان بترس افتاده باشد و بعد از بشارت ، ترسش زايل شده باشد ، و همسر عجوز و عقيم آن جناب غير از ساره كسى نيست چون قطعا مادر اسحاق ، ساره ، تنها همسر عقيم آن جناب بوده ، و ذيل آيات ، ظهور در اين دارد كه اين ترس و بشارت بعد از هلاكت قوم لوط بوده چون ملائكه براى ابراهيم شرح دادند كه : ما مامور به هلاكت قومى مجرم شديم و چنين و چنان كرديم و چند نفر مؤمنى كه در آن قوم بودند بيرون كرديم و جز يك خانواده از مؤمنين كسى را نيافتيم و از آن قوم آثارى باقى گذاشتيم براى عبرت آيندگان ، البته افرادى از آيندگان كه از عذاب اليم خدا مىترسند . و نظير اين آيات ، آيات سوره هود است كه در آن ملائكه براى بر طرف كردن ترس از ابراهيم قبل از هر سخن گفتند : * ( « إِنَّا أُرْسِلْنا إِلى قَوْمِ لُوطٍ » ) *\r\n\r\n","description":"","footnote":"\r\n( 1 ) آيا خبر آمدن ميهمانان محترم ابراهيم به تو رسيده ؟ آن زمان كه بر او در آمدند و سلام را به زبان اداء كردند ابراهيم نيز گفت : سلام بر شما مردم ناشناس . آن گاه بطور سرى نزد اهل خود شده گوساله اى فربه كه روغن از آن مىچكيد بياورد . پس آن را به نزديك ميهمانان گذاشت و پرسيد ، آيا نمىخوريد ؟ و وقتى ديد نمىخورند ، در خود احساس ترس كرد ، ميهمانان گفتند : مترس و او را به فرزندى دانا بشارت دادند . در اين هنگام همسرش كه مژده را شنيده بود ، با صيحه و فرياد بيامد و محكم به صورت خود زد و گفت : پير زالى نازا را چه رسد به اين حرفها . فرشتگان به او گفتند : آرى ، اين بشارت درست است پروردگار تو آن را فرموده كه تنها حكيم و عليم است .\r\n","page_name":" 498 ","page_number":498},
  {"content":"\r\nو اما آنچه در سوره حجر آمده سخنى از داستان گوساله بريان آوردن ندارد بلكه ظاهرش آن است كه ابراهيم و خانواده اش به محض ديدن ملائكه دچار وحشت شده‌اند ، و ملائكه براى بر طرف ساختن ترس آنها بشارت را داده‌اند ، كما اينكه خداوند تعالى مىفرمايد : « إِذْ دَخَلُوا عَلَيْه فَقالُوا سَلاماً قالَ إِنَّا مِنْكُمْ وَجِلُونَ قالُوا لا تَوْجَلْ إِنَّا نُبَشِّرُكَ بِغُلامٍ عَلِيمٍ - به محضى كه ملائكه داخل شدند و زبان به سلام گشودند ، ابراهيم گفت : ما از شما بيمناكيم گفتند : مترس كه ما تو را به فرزندى دانا بشارت مىدهيم » و ذيل آيات ظهور در اين دارد كه اين ملاقات قبل از هلاكت قوم لوط بود ، و حاصل دليل اين مفسرين اين شد كه آيات پنج سوره مذكور از حيث ظهور مختلفند ، بعضى از آنها نظير آيات سوره ذاريات ظهور دارد در اينكه ملاقات با ابراهيم بعد از هلاكت قوم لوط بوده ، و بعضى ديگر نظير آيات سوره حجر ظهور در اين دارد كه ملاقات آنان با آن جناب قبل از هلاك كردن قوم لوط بوده است .\r\nو نظير آيات سوره حجر آيات سوره عنكبوت است كه آن آيات از آيات سوره حجر روشنتر مىفهمانند كه جريان ملاقات قبل از هلاكت آن قوم بوده چون در آن آيات مساله وساطت ابراهيم ( ع ) و جدالش با ملائكه آمده كه در بحث روايى گذشته ، حديث عياشى نيز همين معنا را تاييد مىكرد .\r\nاين بود نظريه جمعى از مفسرين و ليكن حق اين است كه آيات در همه اين چهار سوره يعنى سوره هود و حجر و عنكبوت و ذاريات ، متعرض يك قصه است و آن داستان بشارت دادن ملائكه به ابراهيم است به ولادت اسحاق و يعقوب ، نه ولادت اسماعيل .\r\nو اما آنچه در ذيل آيات سوره ذاريات داشت : « قالُوا إِنَّا أُرْسِلْنا » ظهور دارد در اينكه از ماجرايى سخن مىگويد كه : واقع شده ، و دليل بر اين نيست كه منظورش شرح بشارت به ولادت اسماعيل باشد كه قبل از ماجراى قوم لوط بوده براى اينكه نظير اين آيات در سوره حجر نيز آمده بود با اينكه مفسرين قبول دارند كه آيات سوره حجر داستان قبل از فراغت از كار قوم لوط را شرح مىدهد .\r\nعلاوه بر اين ، جمله مزبور يعنى جمله * ( « إِنَّا أُرْسِلْنا » ) * كه ملائكه وقتى آن را گفتند كه هنوز در بين راه بودند به حسب لغت نمىتواند مانع از اين نظريه باشد .\r\nو اما جمله « فَأَخْرَجْنا مَنْ كانَ فِيها مِنَ الْمُؤْمِنِينَ . . . » كلام ملائكه نيست تا دليل شود بر اينكه مربوط به بعد از واقعه قوم لوط است بلكه كلام خود خداى تعالى است هم چنان كه سياق همه داستانهاى سوره ذاريات كه سراينده آنها خود خداى تعالى است اين معنا را تاييد مىكند .\r\nو اما اينكه مساله ترسيدن ابراهيم ( ع ) در آيات سوره حجر ، اول داستان و در\r\n","description":"","footnote":"","page_name":" 499 ","page_number":499},
  {"content":"\r\nآيات سوره ذاريات و هود آخر داستان آمده دليل بر دو تا بودن داستان نيست بلكه وجهش اين است كه در آيات سوره حجر اصلا مساله آوردن گوساله بريان ذكر نشده تا در اثر نخوردن ملائكه مساله ترسيدن ابراهيم ( ع ) را ذكر كند به خلاف دو سوره ذاريات و هود ، علاوه بر اين ارتباط تام و شديدى كه بين اجزاى داستان برقرار است خود دليل و مجوزى است براى اينكه بعضى از قسمتهاى داستان در جايى و در زمانى ، جلوتر و در جايى و زمانى ديگر عقبتر ذكر شود هم چنان كه انكار ابراهيم در آيات سوره ذاريات در اول قصه بعد از سلام دادن ملائكه آمده و در سوره هود در وسط داستان يعنى بعد از غذا نخوردن ملائكه ذكر شده ، و در نظم قرآنى اين گونه تقديم و تاخيرها بسيار است .\r\nاز اين هم كه بگذريم آيات سوره هود صريح در اين است كه بشارت ، مربوط به ولادت اسحاق و يعقوب بوده چون نام آن دو بزرگوار را برده و همين آيات است كه مىگويد : ابراهيم در باره سرنوشت شوم قوم لوط مجادله كرد ، و اين مطلب را در سياقى آورده كه هيچ شكى باقى نمىگذارد در اينكه جريان مربوط به قبل از هلاكت قوم لوط است ، و لازمه اين دو مطلب اين است كه بشارت به ولادت اسحاق قبل از هلاكت قوم لوط واقع شده باشد .\r\nو باز از اين هم كه بگذريم همه نويسندگان تاريخ اتفاق دارند بر اينكه ولادت اسماعيل قبل از ولادت اسحاق و يعقوب بوده و آن جناب از اسحاق بزرگتر بوده و بين ولادت او و اين ، سالهايى فاصله شده و اگر بشارتى كه قبل از هلاكت قوم لوط واقع شده بشارت به ولادت اسماعيل باشد ديگر نمىتواند بعد از هلاكت قوم لوط بشارتى ديگر به ولادت اسحاق صورت بگيرد زيرا در اين صورت فاصله بين دو بشارت ، يك روز و دو روز خواهد بود مگر اينكه بگويى بله ممكن است همين طور باشد ولى اسحاق چند سال بعد متولد شده باشد چون بشارت بيش از اين دلالت ندارد كه چنين امر خيرى پيش خواهد آمد و يا چنين و چنان خواهد شد و اما اينكه در چه زمانى واقع مىشود بشرى از آن ساكت است .\r\nدوم : اينكه اصلا در اين داستانها سخنى از بشارت به ولادت اسماعيل در ميان آمده يا نه ؟ حق مطلب اين است كه بشرايى كه در اول آيات سوره صافات آمده تنها بشارت به ولادت اسماعيل است و اين غير آن بشارتى است كه در ذيل آن آيات آمده كه صريحا نام اسحاق در آن برده شده ، دليل بر اين معنا هم سياق آيات ذيل جمله « فَبَشَّرْناه بِغُلامٍ حَلِيمٍ » است كه بعد از اين بشارت مساله رؤيا و ذبح فرزند و مطالبى ديگر را آورده ناگهان در آخر مىفرمايد : « وَبَشَّرْناه بِإِسْحاقَ نَبِيًّا مِنَ الصَّالِحِينَ » و اين سياق جاى شك باقى نمىگذارد كه منظور از غلام حليمى كه در اول آيات به ولادتش بشارت داده غير اسحاقى است كه بار دوم ولادتش را مژده\r\n","description":"","footnote":"","page_name":" 500 ","page_number":500},
  {"content":"\r\nداده است .\r\nطبرى در تاريخ خود مىگويد : منظور از بشارت اولى مانند بشارت دومى در اين سوره بشارت به ولادت اسحاق است ، هم چنان كه در ساير سوره ها همين منظور است « 1 » . ولى از نظر ما اين سخن درست نيست و ما در جلد هفتم اين كتاب در ضمن داستانهاى ابراهيم ( ع ) بحثى در اين معنا گذرانديم .\r\nسوم - بحث توراتى اين قصه و تطبيق داستان قرآن با داستانى است كه تورات در اين باره آورده البته توراتى كه فعلا در دست هست كه ان شاء اللَّه اين تطبيق در ذيل آيات بعدى آنجا كه پيرامون داستان لوط بحث مىكنيم از نظر خواننده خواهد گذشت .\r\n\r\n\r\nچهارم - بحثى پيرامون اين داستان از اين جهت كه جدال ابراهيم با ملائكه و تعبيرى به مثل * ( « يُجادِلُنا فِي قَوْمِ لُوطٍ » ) * و پاسخى از ملائكه به وى به مثل * ( « يا إِبْراهِيمُ أَعْرِضْ عَنْ هذا » ) * چه معنا دارد ، آن هم از ابراهيمى كه در سابق گفتيم ، سياق آيات و مخصوصا جمله * ( « إِنَّ إِبْراهِيمَ لَحَلِيمٌ أَوَّاه مُنِيبٌ » ) * جز به خير از آن جناب ياد نكرده و چنين بزرگوارى چطور با ملائكه جدال مىكند پاسخ اين سؤال اين است كه جدال آن جناب جز به انگيزه نجات بندگان خدا نبوده به اين اميد وساطت كرده كه شايد بعدها به راه خدا بيايند و به سوى اين راه هدايت شوند .\r\n\r\n","description":"","footnote":"\r\n( 1 ) تاريخ طبرى ، ج 1 ، ص 190 .\r\n","page_name":" 501 ","page_number":501},
  {"content":"\r\n\r\n\r\nوَ لَمَّا جاءَتْ رُسُلُنا لُوطاً سِيءَ بِهِمْ وَضاقَ بِهِمْ ذَرْعاً وَقالَ هذا يَوْمٌ عَصِيبٌ ( 77 ) وَجاءَه قَوْمُه يُهْرَعُونَ إِلَيْه وَمِنْ قَبْلُ كانُوا يَعْمَلُونَ السَّيِّئاتِ قالَ يا قَوْمِ هؤُلاءِ بَناتِي هُنَّ أَطْهَرُ لَكُمْ فَاتَّقُوا اللَّه وَلا تُخْزُونِ فِي ضَيْفِي ألَيْسَ مِنْكُمْ رَجُلٌ رَشِيدٌ ( 78 ) قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ وَإِنَّكَ لَتَعْلَمُ ما نُرِيدُ ( 79 ) قالَ لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ ( 80 ) قالُوا يا لُوطُ إِنَّا رُسُلُ رَبِّكَ لَنْ يَصِلُوا إِلَيْكَ فَأَسْرِ بِأَهْلِكَ بِقِطْعٍ مِنَ اللَّيْلِ وَلا يَلْتَفِتْ مِنْكُمْ أَحَدٌ إِلَّا امْرَأَتَكَ إِنَّه مُصِيبُها ما أَصابَهُمْ إِنَّ مَوْعِدَهُمُ الصُّبْحُ ألَيْسَ الصُّبْحُ بِقَرِيبٍ ( 81 )\r\nفَلَمَّا جاءَ أَمْرُنا جَعَلْنا عالِيَها سافِلَها وَأَمْطَرْنا عَلَيْها حِجارَةً مِنْ سِجِّيلٍ مَنْضُودٍ ( 82 ) مُسَوَّمَةً عِنْدَ رَبِّكَ وَما هِيَ مِنَ الظَّالِمِينَ بِبَعِيدٍ ( 83 )\r\nترجمه آيات\r\nو همين كه فرستادگان ما نزد لوط آمدند ، از ديدن آنان ( كه به صورت جوانانى زيبا روى مجسم شده بودند ) سخت ناراحت شد ، ( چون مردمش به آسانى از آن گونه افراد زيبا روى نمىگذشتند ) و خود را در برابر قوم بيچاره يافت و زير لب گفت : امروز روز بلائى شديد است ( 77 ) .\r\nدر همين لحظه مردم آلوده اش با حرص و شوقى وصف ناپذير به طرف ميهمانان لوط شتافتند ، چون قبل از اين ماجرا اعمال زشتى ( در همجنسبازى ) داشتند . لوط گفت : اى مردم اين دختران من در سنين ازدواجند ، مىتوانيد با آنان ازدواج كنيد ، براى شما پاكيزه ترند ، از خدا بترسيد و آبروى مرا در مورد\r\n","description":"","footnote":"","page_name":" 502 ","page_number":502},
  {"content":"\r\nميهمانانم نريزيد ، آخر مگر در ميان شما يك مرد رشد يافته نيست ( 78 ) .\r\nگفتند : اى لوط تو خوب مىدانى ( كه سنت قومى ما به ما اجازه نمىدهد ) كه متعرض دخترانت شويم ، و تو خوب مىدانى كه منظور ما در اين هجوم چيست ( 79 ) .\r\nلوط گفت : اى كاش در بين شما نيرو و طرفدارانى مىداشتم و يا براى خودم قوم و عشيره اى بود و از پشتيبانى آنها برخوردار مىشدم ( 80 ) .\r\nفرشتگان گفتند : اى لوط - غم مخور - ما فرستادگان پروردگار تو هستيم شر اين مردم به تو نخواهد رسيد . پس با خاطرى آسوده از اين بابت ، دست بچه هايت را بگير و از شهر بيرون ببر ، البته مواظب باش احدى از مردم متوجه بيرون رفتنت نشود ، و از خاندانت تنها همسرت را بجاى گذار كه او نيز مانند مردم اين شهر به عذاب خدا گرفتار خواهد شد و موعد عذابشان صبح است و مگر صبح نزديك نيست ؟ ( 81 ) .\r\nپس همين كه امر ما آمد سرزمينشان را زير و رو نموده بلنديهايش را پست ، و پستىهايش را بلند كرديم و بارانى از كلوخ بر آن سرزمين باريديم ، كلوخهايى چون دانه هاى تسبيح رديف شده ( 82 ) .\r\nكلوخهايى كه در علم پروردگارت نشان دار بودند و اين عذاب از هيچ قومى ستمگر به دور نيست ( 83 )\r\n.\r\nبيان آيات\r\nاين آيات داستان عذاب قوم لوط را بيان مىكند و مىتوان گفت كه به يك حساب تتمه آيات قبلى است كه داستان نازل شدن ملائكه و وارد شدن آنان بر ابراهيم و بشارت دادن به ولادت اسحاق را ذكر مىكرد چون بيان آن مطالب در واقع زمينه چينى بود براى بيان عذاب قوم لوط .\r\n* ( « وَلَمَّا جاءَتْ رُسُلُنا لُوطاً سِيءَ بِهِمْ وَضاقَ بِهِمْ ذَرْعاً وَقالَ هذا يَوْمٌ عَصِيبٌ » ) * وقتى گفته مىشود : « ساءه الامر مساءة » معنايش اين است كه فلان پيش آمد حال بدى را بر فلانى انداخت ، و وقتى با صيغه مجهول تعبير شود و گفته شود : « سىء بالامر » معنايش اين است كه فلانى خودش به خاطر آن امر ناراحت شد ، نه اينكه آن امر وى را ناراحت كرده باشد ( هم چنان كه در آيات مورد بحث حضرت لوط از آمدن ملائكه به صورت جوانانى زيبا روى ناراحت شد ، نه اينكه ملائكه او را ناراحت كرده باشند ) .\r\nو كلمه « ذرع » به معناى مقايسه طول اشياء است ، و اين كلمه از كلمه « ذراع » گرفته شده كه به معناى دست آدمى از نوك انگشتان تا آرنج است كه در قديم آن را مقياس طول مىگرفتند و فعلا اين كلمه بر خود آن آلتى كه به وسيله آن طولها اندازه گيرى مىشود نيز اطلاق مىگردد ( مثلا بزاز ، هم مىگويد فلان پارچه چند ذرع است ، و هم مىگويد ذرع ما گم شده\r\n","description":"","footnote":"","page_name":" 503 ","page_number":503},
  {"content":"\r\nاست ) و تعبير : « ضاق بالامر ذرعا » تعبيرى است كنايه اى و معنايش اين است كه راه چاره آن امر به رويش بسته شد و يا راهى براى خلاصى از فلان امر نيافت ، و وجه اين كنايه اين است كه چنين كسى مانند خياطى مىماند كه به هر مترى و ذرعى كه پارچه را متر مىكند لباسى به فلان قامت در نمىآيد .\r\nو كلمه « عصيب » بر وزن فعيل به معناى مفعول از ماده « عصب » است كه به معناى شدت است و « يوم عصيب » آن روزى است كه به وسيله هجوم بلا آن قدر شديد شده باشد كه عقده هايش بازشدنى نيست و شدايدش آن چنان سر در يكديگر كرده‌اند كه مانند كلاف سر در گم از يكديگر جدا و متمايز نمىشوند .\r\nو معناى آيه شريفه اين است كه وقتى فرستادگان ما كه همان فرشتگان نازل بر ابراهيم ( ع ) بودند بر لوط ( ع ) وارد شدند ، آمدنشان لوط را سخت پريشان و بد حال كرد و فكرش از اينكه چگونه آنان را از شر قوم نجات دهد ناتوان شد چون فرشتگان نامبرده به صورت جوانانى امرد و زيبا منظر مجسم شده بودند و قوم لوط حرص شديدى داشتند بر اينكه با اين گونه جوانان عمل فحشاء مرتكب شوند و انتظار اين نمىرفت كه متعرض اين ميهمانان نشوند ، و آنان را به حال خود بگذارند و به همين جهت لوط عنان اختيار را از دست داد و بى اختيار گفت : * ( « هذا يَوْمٌ عَصِيبٌ » ) * يعنى امروز روز بسيار سختى خواهد بود روزى كه شرور آن يكى دو تا نيست و شرورش سر در يكديگر دارند .\r\n* ( « وَجاءَه قَوْمُه يُهْرَعُونَ إِلَيْه وَمِنْ قَبْلُ كانُوا يَعْمَلُونَ السَّيِّئاتِ » ) * راغب مىگويد : وقتى گفته مىشود : « هرع و يا أهرع » معنايش اين است كه فلان كس را با زور و تهديد به جلو سوق مىداد . « 1 » و از كتاب « العين » نقل شده كه گفته است :\r\nكلمه « اهراع » به معناى سوق دادن به شدت است . « 2 »\r\n* ( « وَمِنْ قَبْلُ كانُوا يَعْمَلُونَ السَّيِّئاتِ » ) * - يعنى ( قوم لوط ) قبل از آن زمان كه ملائكه بيايند همواره مرتكب معاصى مىشدند و گناهان و كارهاى زشتى مىكردند پس در ارتكاب فحشاء جسور شده بودند ، و در انجام فحشاء هيچ باكى نداشته بلكه معتاد به آن بودند و اگر گناهى پيش مىآمد به هيچ وجه از آن منصرف نمىشدند نه حياء مانعشان مىشد و نه زشتى عمل ، نه موعظه آنها را از آن عمل منزجر مىكرد و نه مذمت ، براى اينكه عادت ، هر كار زشتى را\r\n\r\n","description":"","footnote":"\r\n( 1 ) مفردات راغب ، ماده هرع .\r\n( 2 ) العين ، ج 1 ، ص 105 ، چاپ ايران .\r\n","page_name":" 504 ","page_number":504},
  {"content":"\r\nآسان و هر عمل منكر و بلكه بىشرمانه اى را زيبا مىسازد .\r\nو اين جمله در بين جمله * ( « وَجاءَه قَوْمُه يُهْرَعُونَ إِلَيْه » ) * و بين جمله * ( « قالَ يا قَوْمِ هؤُلاءِ بَناتِي . . . » ) * معترضه است و در معنا دادن به مضمون هر دو طرفش مفيد است اما اينكه جمله قبل خود را معنا مىدهد براى اين است كه وقتى شنونده بشنود كه قوم لوط به طرف ميهمانان لوط هجوم آوردند بطورى كه يكديگر را هل مىدادند خوب نمىفهمد كه اين هجوم براى چه بوده ولى وقتى دنبال آن بشنود كه قوم لوط معتاد به عملهاى شنيع و گناهان شرمآور بودند مىفهمد كه انگيزه آنان بر اين هجوم همان عادت زشتى بوده كه فاسقان قوم به گناه و فحشاء داشته و خواسته‌اند آن عمل زشت را با ميهمانان لوط انجام دهند .\r\nو اما نافع بودنش در مضمون جمله بعدش براى اين است كه وقتى شنونده بشنود كه لوط از در بيچارگى و ناعلاجى به قوم خود مىگويد كه اين دختران من در اختيار شمايند و اينها براى شما بهترند ، اگر آن جمله معترضه نبود تعجب مىكرد كه چرا لوط ( ع ) نخست به موعظه آنان نپرداخت و ابتداء چنين پيشنهادى را كرد ؟ ولى حالا كه اين جمله معترضه را شنيده سابقه اين قوم را دارد و مىفهمد كه آن قوم به علت اينكه ملكه فسق و فحشاء در دلهايشان رسوخ كرده بوده ديگر گوش شنوايى برايشان باقى نمانده بود و هيچ زاجرى منزجرشان نمىكرده و هيچ موعظه و نصيحتى به خرجشان نمىرفته و به همين جهت جناب لوط در اولين كلامى كه به آنان گفته دختران خود را بر آنان عرضه كرده و سپس گفته است : « * ( فَاتَّقُوا اللَّه وَلا تُخْزُونِ فِي ضَيْفِي ) * - از خدا بترسيد و مرا نزد ميهمانانم رسوا نكنيد » . * ( « قالَ يا قَوْمِ هؤُلاءِ بَناتِي هُنَّ أَطْهَرُ لَكُمْ . . . » ) *\r\nوقتى لوط ( ع ) ديد كه قوم ، همگى بر سوء قصد عليه ميهمانان يك دست شده‌اند و صرف موعظه و يا خشونت در گفتار آنان را از آنچه مىخواهند منصرف نمىكند تصميم گرفت آنها را از اين راه فحشاء باز بدارد و منظورشان را از راه حلال تامين كند از طريقى كه گناهى بر آن مترتب نمىشود و آن مساله ازدواج است ، لذا دختران خود را به آنان عرضه كرد و ازدواج با آنان را برايشان ترجيح داد و گفت : « ازدواج با اين دختران ، پاكيزه تر است ، و يا اين دختران پاكيزه ترند » .\r\nو مراد از آوردن صيغه اطهر ، ( أفعل ، كه مخصوص برترى دادن چيزى بر چيز ديگر است مانند اكبر يعنى كبيرتر و اصغر يعنى صغيرتر ) كه به معناى پاكيزه تر است ، اين نبوده كه عمل شرم آور لواط هم پاكيزه است ولى ازدواج با زنان پاكيزه تر است بلكه منظور اين است كه ازدواج با دختران من عملى است پاك و هيچ شائبه زشتى و پليدى در آن نيست ، و خلاصه مراد اين است\r\n","description":"","footnote":"","page_name":" 505 ","page_number":505},
  {"content":"\r\nكه ازدواج ، طهارت خالص است ، و استعمال صيغه « أفعل » در غير مورد تفضيل شايع است در قرآن نيز استعمال شده آنجا كه فرمود : « ما عِنْدَ اللَّه خَيْرٌ مِنَ اللَّهْوِ » با اينكه در لهو هيچ خيرى نيست ، و نيز فرموده : « وَالصُّلْحُ خَيْرٌ » « 2 » كه در همه اين موارد صيغه « أفعل » مىفهماند اگر اين كار را بكنى كارى كرده اى كه يقينا اشكالى در آن نيست و اگر آن كارهاى ديگر را بكنى چنين يقينى برايت حاصل نمىشود يا يقين به نامشروع بودن آن پيدا مىكنى و يا حد اقل در مشروع بودن و پاكيزه بودن آن ترديد خواهى داشت .\r\n\r\n\r\nو اگر جمله * ( « هؤُلاءِ بَناتِي » ) * را مقيد كرد به قيد * ( « هُنَّ أَطْهَرُ لَكُمْ » ) * براى اين بود كه بفهماند منظور لوط ( ع ) از عرضه كردن دختران خود اين بوده كه مردم با آنها ازدواج كنند نه اينكه از راه زنا شهوات خود را تسكين دهند ، و حاشا بر مقام يك پيغمبر خدا كه چنين پيشنهادى بكند براى اينكه در زنا هيچ طهارتى وجود ندارد هم چنان كه قرآن كريم فرموده : « وَلا تَقْرَبُوا الزِّنى إِنَّه كانَ فاحِشَةً وَساءَ سَبِيلًا » « 3 » و نيز فرموده : « وَلا تَقْرَبُوا الْفَواحِشَ ما ظَهَرَ مِنْها وَما بَطَنَ » « 4 » و ما در تفسير آيه زنا در سوره انعام گفتيم كه حكم اين آيه از احكامى است كه خداى تعالى در تمامى شرايع آسمانى كه بر انبيايش نازل كرده آن را تشريع نموده است در نتيجه حرمت زنا در زمان جناب لوط نيز تشريع شده بوده پس جمله * ( « هُنَّ أَطْهَرُ لَكُمْ » ) * بهترين شاهد است بر اينكه منظور آن جناب ازدواج بوده نه زنا .\r\nاز اينجا فساد گفتار آن مفسرى كه منظور لوط را زناى با دختران خود دانسته روشن مىگردد ، او گفته است : لوط بدون آوردن كلمه « نكاح » و يا قيدى كه بفهماند منظورش نكاح است گفت : « اين دختران من در اختيار شما » و من نمىفهمم اين چه پيشنهادى است كه لوط كرده اگر خواسته است از يك عمل فحشاء جلوگيرى كند كه فحشاء را با فحشايى ديگر جلوگيرى نمىكنند و اگر به راستى خواسته است فحشاء با ميهمانان را با فحشاء با دختران خود جلو بگيرد ديگر چه معنا دارد كه به مردم بگويد : « * ( فَاتَّقُوا اللَّه ) * - از خدا بترسيد » و اگر مىخواسته رسوايى را فقط از خودش دفع كند بايد به همان جمله بعدى كه گفت : « مرا در جلو ميهمانانم رسوا نكنيد » اكتفاء مىكرد .\r\n\r\n","description":"","footnote":"\r\n( 1 ) آنچه نزد خدا است از لهو بهتر است . « سوره جمعه ، آيه 11 »\r\n( 2 ) صلح بهتر از جنگ است . « سوره نساء ، آيه 128 »\r\n( 3 ) به زنا نزديك نشويد كه همواره عملى شنيع و طريقه اى زشت بوده است . « سوره اسرى ، آيه 32 »\r\n( 4 ) به كارهاى زشت نزديك نشويد چه ظاهر آنها و چه باطن آنها . « سوره انعام ، آيه 151 »\r\n","page_name":" 506 ","page_number":506},
  {"content":"\r\nو چه بسا كه گفته باشند ! مراد از اين كه گفت : « اين دختران من در اختيار شمايند » اشاره باشد به همه زنان قوم ، چون يك پيغمبر ، پدر همه امت خويش است و زنان آن امت دختران اويند ، هم چنان كه مردان آن امت پسران وى هستند و لوط ( ع ) منظورش اين بوده كه به مردم بفهماند دفع شهوت به وسيله جنس زن و به طريق نكاح كه خود طريقه اى است فطرى ، براى شما بهتر و پاكتر است از اينكه به وسيله مردان و از طريق فحشاء صورت بگيرد . « 1 »\r\nليكن اين توجيه جنبه دست و پا زدن را دارد و از ناحيه الفاظ آيه هيچ دليلى بر طبق آن وجود ندارد ، و اما اينكه دختران لوط مسلمان و مردم مورد خطاب آن جناب كافر بوده باشند و ازدواج مرد كافر با زن مسلمان جايز نباشد مطلبى است كه معلوم نيست در شريعت آن روز كه شريعت ابراهيم ( ع ) بوده تشريع شده باشد و در نتيجه لوط ( ع ) موظف به پيروى آن حكم باشد ، زيرا اين احتمال هست كه در شريعت ابراهيم ( ع ) ازدواج مرد كافر با زن مسلمان جايز بوده باشد ، هم چنان كه در صدر اسلام نيز جايز بود و حتى شخص رسول خدا ( ص ) دختر خود را به عقد ابى العاص بن ربيع در آورد ، با اينكه قبل از هجرت كافر بود و جواز آن بعد از هجرت نسخ شد و مسلمانان مامور شدند دختران خود را به كفار ندهند .\r\nعلاوه بر اين ، كلام مردم در جواب لوط كه گفتند : « * ( لَقَدْ عَلِمْتَ ما لَنا فِي بَناتِكَ مِنْ حَقٍّ ) * - تو كه مىدانى ما رغبتى به دختران تو نداريم » با احتمالى كه اين مفسرين داده‌اند كه منظورش از « بنات » ، جنس زنان قوم باشد نمىسازد زيرا وقتى صحيح است لوط جنس زنان را دختران خود بنامد كه مردم قبيله نبوت او را پذيرفته باشند و به دنبال آن قبول داشته باشند كه او پدر زن و مرد امت است ، و اما قوم لوط كه آن جناب را به عنوان يك پيامبر نمىشناختند و به وى ايمان نياورده بودند ، مگر آنكه صاحبان اين توجيه خواسته باشند بگويند لوط از باب تهكم ، ( توقع بى جا ) زنان قبيله را دختران خود شمرده كه اگر چنين بگويند ، مىگوييم تهكم ، قرينه مىخواهد و حال آنكه در كلام هيچ قرينه اى بر آن نيست .\r\nممكن است كسى از ناحيه آن مفسرين به ما اشكال كند و بگويد : تعبير به كلمه « بنات » با اينكه آن جناب بيش از دو دختر نداشته خود دليل و قرينه است بر اينكه مرادش زنان امت است نه دو دختر خودش چون لفظ جمع برده كه بر فرد صادق نيست .\r\nدر جواب مىگوييم بر اين هم كه آن جناب دو دختر داشته از الفاظ آيه هيچ دليلى\r\n\r\n","description":"","footnote":"\r\n( 1 ) مجمع البيان ، ج 5 ، ص 184 ، الدر المنثور ، ج 3 ، ص 343 .\r\n","page_name":" 507 ","page_number":507},
  {"content":"\r\nنيست نه در كلام خداى تعالى و نه در تاريخى كه مورد اعتماد باشد بلكه در تورات موجود آمده كه لوط تنها دو دختر داشته ولى گفته تورات مورد اعتماد نيست . « 1 »\r\n* ( « فَاتَّقُوا اللَّه وَلا تُخْزُونِ فِي ضَيْفِي » ) * - اين جمله بيانگر خواسته لوط ( ع ) است و جمله * ( « وَلا تُخْزُونِ فِي ضَيْفِي » ) * عطفى است تفسيرى براى جمله * ( « فَاتَّقُوا اللَّه » ) * چون آن حضرت اگر از آنها خواست كه متعرض ميهمانانش نشوند بخاطر هواى نفسش و عصبيت جاهليت نبود بلكه به خاطر اين بود كه مىخواست مردم از خدا بترسند ، كه اگر مىترسيدند نه متعرض ميهمانان او مىشدند و نه متعرض هيچ كس ديگر ، چون در اين نهى از منكر ، هيچ فرقى ميان ميهمانان او و ديگران نبود و او سالها بوده كه آن مردم را از اين گناه شنيع نهى مىكرده و بر نهى خود اصرار مىورزيده .\r\nو اگر اين بار نهى خود را وابسته بر معناى ضيافت كرده و ضيافت را هم به خودش نسبت داده و نتيجه تعرض آنان را رسوايى خود معرفى كرده و گفته : « مرا نزد ميهمانانم رسوا مسازيد » همه به اين اميد بوده تا شايد به اين وسيله صفت فتوت و كرامت را در آنها به حركت و به هيجان در آورد ، و لذا بعد از اين جمله ، به طريقه استغاثه و طلب يارى متوسل شد و گفت :\r\n« * ( ألَيْسَ مِنْكُمْ رَجُلٌ رَشِيدٌ ) * - آيا يك مرد رشد يافته در ميان شما نيست ؟ » تا شايد يك نفر داراى رشد انسانى پيدا شود و آن جناب را يارى نمايد و او و ميهمانان او را از شر آن مردم ظالم نجات دهد ، ليكن آن مردم آن قدر رو به انحراف رفته بودند كه درست مصداق كلام خداى تعالى شده بودند كه فرموده : « لَعَمْرُكَ إِنَّهُمْ لَفِي سَكْرَتِهِمْ يَعْمَهُونَ » « 2 » به همين جهت گفته هاى پيغمبرشان كمترين اثرى در آنان نكرد و از گفتار او منتهى نشدند ، بلكه پاسخى دادند كه او را از هر گونه پافشارى مايوس كردند .\r\n\r\n\r\n* ( « قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ وَإِنَّكَ لَتَعْلَمُ ما نُرِيدُ » ) * اين جمله پاسخ قوم لوط است در برابر دعوتى كه آن جناب مىكرد و به آنان مىگفت كه بياييد با دختران من ازدواج كنيد ، و حاصل پاسخ آنان اين بوده كه ما حق نداريم با دختران تو\r\n\r\n","description":"","footnote":"\r\n( 1 ) و چگونه مورد اعتماد باشد با اينكه در باره همين داستان در سفر تكوين باب نوزده آورده كه او با دو دختر خود در كوهى در حوالى قريه صوغر ساكن شد دختر بزرگ به دختر كوچك گفت : پدر ما پير شده و مردى ( هم كه ) در روى زمين نيست ، بيا تا پدر را شراب بنوشانيم و با او هم بستر شويم ( تا ) نسلى از پدر نگاه داريم ، شب اول دختر بزرگ و شب دوم دختر كوچك در حال مستى پدر با او جمع شدند و حامله گشته هر يك پسرى زاييدند . تورات چاپ دار السلطنة بريتانيا صفحه 25 .\r\n( 2 ) به جان خودت سوگند كه اينها در مستى خود به حد گيجى رسيده‌اند . « سوره حجر ، آيه 72 »\r\n","page_name":" 508 ","page_number":508},
  {"content":"\r\nازدواج كنيم و اينكه تو خود اين را مىدانى و مىدانى كه ما چه مىخواهيم و منظورمان از اين هجوم چيست . بعضى « 1 » از مفسرين ، « حق نداشتن » در كلام آنان را به نداشتن حاجت معنا كرده و گفته‌اند : وقتى انسان به چيزى احتياج نداشته باشد گويا حقى هم در آن ندارد . و بنا به گفته اين مفسرين ، در كلام مورد بحث نوعى استعاره به كار رفته .\r\nبعضى « 2 » ديگر گفته‌اند : حق نداشتن آنان از اين جهت بوده كه آنها نمىخواسته‌اند با دختران وى ازدواج كنند و معنى گفتارشان اين است كه : ما حق نداريم با دختران تو بياميزيم ، براى اينكه آميزش با آنان مستلزم ازدواج است و ما ازدواج نمىكنيم . پس منظورشان از نفى حق نفى سبب حق يعنى ازدواج است .\r\nبعضى ديگر گفته‌اند : مراد از حق ، بهره و نصيب است نه حق قانونى و يا عرفى ، و معنى گفتارشان اين است كه ما رغبتى به دختران تو نداريم چون آنها زن هستند و ما اصلا ميلى به جنس زن براى شهوترانى نداريم .\r\nو آنچه در اينجا لازم است مورد توجه قرار گيرد اين است كه قوم لوط نگفتند : « ما حقى در دختران تو نداريم » بلكه گفتند : « تو از پيش مىدانستى كه ما حقى در دختران تو نداريم » و بين اين دو عبارت فرقى است روشن چون ظاهر عبارت دوم اين است كه خواسته‌اند سنت و روش قومى خود را به ياد آن جناب بياورند و بگويند تو از پيش مىدانستى كه ما هرگز متعرض ناموس مردم ، آن هم از راه زور و قهر نمىشويم و يا بگويند تو از پيش مىدانستى كه ما اصولا با زنان جمع نمىشويم و جمع شدن با پسران را مباح مىدانيم و با پسران دفع شهوت مىكنيم .\r\nلوط ( ع ) هم همواره آنان را از اين سنت زشت منع مىكرده و مىفرموده : « إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ » « 3 » و نيز مىفرموده : « أتَأْتُونَ الذُّكْرانَ مِنَ الْعالَمِينَ وَتَذَرُونَ ما خَلَقَ لَكُمْ رَبُّكُمْ مِنْ أَزْواجِكُمْ » « 4 » و يا مىفرموده : « أإِنَّكُمْ لَتَأْتُونَ الرِّجالَ وَتَقْطَعُونَ السَّبِيلَ وَتَأْتُونَ فِي نادِيكُمُ الْمُنْكَرَ » « 5 » و بدون ترديد وقتى انجام عملى - چه خوب و\r\n\r\n","description":"","footnote":"\r\n( 1 ) تفسير فخر رازى ، ج 18 ، ص 34 .\r\n( 2 ) مجمع البيان ، ج 3 ، ص 197 ، چاپ بيروت ، به نقل از جبايى و ابن اسحاق .\r\n( 3 ) - چه زشت مردمى هستيد شما - كه در دفع شهوت بجاى زنان به سراغ مردان مىرويد . « سوره اعراف ، آيه 81 »\r\n( 4 ) از ميان همه مردم جهان شما بر خلاف همه با مردان جمع مىشويد آيا از اين كار شرم نمىكنيد و همسرانى كه پروردگارتان براى شما آفريده وا مىگذاريد ؟ ! « سوره شعراء ، آيه 165 و 166 »\r\n( 5 ) شما به سر وقت مردان مىرويد و راه ادامه نسل را قطع مىكنيد و با كودكان و نونهالان خود عمل زشت انجام مىدهيد ؟ . « سوره عنكبوت ، آيه 29 »\r\n","page_name":" 509 ","page_number":509},
  {"content":"\r\nچه بد - در ميان مردمى سنت جاريه شد حق هم براى آنان در آن عمل ثابت مىشود و وقتى ترك عملى سنت جاريه شد حق ارتكاب آن نيز از آن مردم سلب مىشود .\r\nو كوتاه سخن اينكه قوم لوط نظر آن جناب را به خاطرات خود او جلب كرده و به يادش آورده‌اند كه از نظر سنت قومى ، ايشان حقى به دختران او ندارند زيرا آنها از جنس زنانند ، و خود او مىداند كه منظورشان از حمله ور شدن به خانه اش چيست . اين بود آن وجهى كه در آيه مورد بحث به نظر ما رسيد و شايد بهترين وجه باشد و از آن گذشته بهترين وجه ، وجه سوم است .\r\n\r\n\r\n* ( « قالَ لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ » ) * مصدر « اوى » و مصدر ميمى « ماوى » كه ماضى « أوى » و مضارع « ياوى » از آن گرفته شده به معناى چسبيدن و منضم شدن به چيزى است و چون به باب افعال مىرود معناى منضم كردن به آن را مىدهد ، گفته مىشود : « فلان آواه اليه » و يا « يؤويه اليه » يعنى فلانى ، آن شخص و يا آن چيز را منضم به خود كرد . و كلمه « ركن » به معناى هر چيزى است كه ساختمان ، بعد از بنيان بر آن تكيه دارد ( مانند ستون و پايه ) .\r\nاز ظاهر كلام بر مىآيد كه لوط ( ع ) بعد از آنكه از راه امر به تقوى اللَّه و ترس از خدا و تحريك حس جوانمردى در حفظ موقعيت و رعايت حرمت خويش اندرزشان داد تا متعرض ميهمانان او نشوند و نزد ميهمانان آبرويش را نريزند و خجالتش ندهند و براى اينكه بهانه را از دست آنان بگيرد تا آنجا پيش رفت كه دختران خود را بر آنان عرضه كرد و ازدواج با دخترانش را پيشنهاد نمود و بعد از آنكه ديد اين اندرز مؤثر واقع نشد استغاثه كرد و يارى طلب نمود تا شايد در ميان آنان رشد يافته اى پيدا شود و او را عليه مردم يارى نموده مردم را از خانه او بيرون كند ولى ديد كسى اجابتش نكرد و هيچ مرد رشيدى يافت نشد تا از او دفاع كند و به يارى او برخيزد بلكه همه با هم به يك صدا گفتند : « يا لوط * ( لَقَدْ عَلِمْتَ ما لَنا فِي بَناتِكَ مِنْ حَقٍّ وَإِنَّكَ لَتَعْلَمُ ما نُرِيدُ » ) * لذا ديگر راهى نيافت جز اينكه حزن و اندوه خود را در شكل اظهار تمنا و آرزو ظاهر كند و بگويد اى كاش در ميان شما يك يار و ياورى مىداشتم تا با كمك او شر ستمكاران را از خود دور مىكردم - و منظورش از اين ياور همان رجل رشيدى بود كه در استغاثه خود سراغ او را مىگرفته - و يا ركنى شديد و محكم مىداشتم يعنى قوم و قبيله اى نيرومند مىداشتم تا آنها شر شما را از من دفع مىكردند .\r\nبنا بر اين ، در جمله * ( « لَوْ أَنَّ لِي بِكُمْ قُوَّةً » ) * باء حرف جر سببى است و جمله را چنين\r\n","description":"","footnote":"","page_name":" 510 ","page_number":510},
  {"content":"\r\nمعنا مىدهد « من به سبب شما يعنى به اينكه مردى رشيد از شما را منضم و همكار خود كنم ندارم تا او به يارى من قيام كند و شر شما را از من دفع نمايد * ( » أَوْ آوِي إِلى رُكْنٍ شَدِيدٍ « ) * و يا بتوانم خود را به ركنى شديد بچسبانم و به قوم و قبيله اى منضم كنم كه قدرتى منيع داشته باشند و آنان شما را از من دفع كنند » ، اين آن معنايى است كه با در نظر گرفتن زمينه گفتار ، از آيه شريفه استفاده مىشود .\r\nولى بعضى « 1 » از مفسرين گفته‌اند : معناى جمله * ( « لَوْ أَنَّ لِي بِكُمْ قُوَّةً » ) * اين است كه من آرزو دارم كه اى كاش موقعيت و قدرت و جماعتى مدافع مىداشتم كه بوسيله آن موقعيت و آن قدرت و آن جماعت ، شر شما را از ميهمانان خود دفع مىكردم . ليكن اين وجه درست نيست براى اينكه بنا بر اين وجه كلمه « بكم » در معنا تبديل شده به « بهم عليكم » و اين صحيح نيست .\r\nبعضى « 2 » ديگر گفته‌اند : معناى جمله * ( « لَوْ أَنَّ لِي بِكُمْ قُوَّةً » ) * اين است كه اى كاش خود نيرو مىداشتم و عليه شما قيام مىكردم . اين معنا نيز درست نيست براى اينكه از لفظ آيه به دور است .\r\nبعضى « 3 » ديگر گفته‌اند : خطاب در آيه به ميهمانان است نه به قوم ، و معنايش اين است كه لوط به ميهمانان گفت : آرزو دارم كه اى كاش به سبب شما داراى نيرويى مىشدم كه مىتوانستم با آن نيرو در برابر اين قوم عرض اندام كنم . اين وجه نيز درست نيست ، زيرا مستلزم انتقال خطاب از قوم به سوى ميهمانان است و اين انتقام هم بدون آوردن دليلى روشن در متن آيه باعث ابهام و تعقيد است و بدون ضرورت نمىتوان كلام خداى تعالى را كه فصيحترين كلام است حمل بر آن كرد و گفت كه خداى عز و جل در خصوص اين جمله مرتكب ابهام و تعقيد شده است .\r\n\r\n\r\n* ( « قالُوا يا لُوطُ إِنَّا رُسُلُ رَبِّكَ لَنْ يَصِلُوا إِلَيْكَ . . . » ) *\r\nيعنى فرستادگان پروردگار به آن جناب گفتند : مردم هرگز به تو نمىرسند ، و عبارت « هرگز به تو نمىرسند » * ( ( لَنْ يَصِلُوا إِلَيْكَ ) ) * كنايه است از اينكه بر تحقق دادن خواسته خود قادر نيستند ، و معناى جمله اين است كه وقتى ماجرا بدينجا رسيد كه گفته هاى لوط كمترين اثرى\r\n\r\n","description":"","footnote":"\r\n( 1 ) مجمع البيان ، ج 3 ، ص 197 ، چاپ بيروت .\r\n( 2 ) تفسير ابو الفتوح رازى ، ج 6 ، ص 35 ، روح المعانى ، ج 12 ، ص 108 .\r\n( 3 ) تفسير المنار ، ج 12 ، ص 135 .\r\n","page_name":" 511 ","page_number":511},
  {"content":"\r\nنبخشيد فرشتگان الهى خودشان را به وى معرفى نموده ، گفتند « ما جوان امرد و از جنس بشر نيستيم ، ما فرشتگان پروردگار تو هستيم » و بدين وسيله آن جناب را خوشحال كردند و فهميد كه مردم دستشان به او نمىرسد و نمىتوانند از ناحيه آن جناب به خواسته خود برسند ، و تتمه ماجرا چنين بود كه قرآن كريم در جايى ديگر فرمود : « وَلَقَدْ راوَدُوه عَنْ ضَيْفِه فَطَمَسْنا أَعْيُنَهُمْ » « 1 » و به حكم اين كلام الهى ، خداى تعالى ديدگان آنهايى كه به سوى شر سرعت مىگرفتند و بر در خانه حضرت لوط ( ع ) ازدحام كردند نابينا كرد و از ديدن پيش پاى خود محرومشان ساخت .\r\n* ( « فَأَسْرِ بِأَهْلِكَ بِقِطْعٍ مِنَ اللَّيْلِ وَلا يَلْتَفِتْ مِنْكُمْ أَحَدٌ » ) * - كلمه « أسر » أمر از ماده « اسراء » است كه مصدر باب افعال است و ثلاثى مجرد آن يعنى « سرى » با ضمه سين به معناى سير در شب است ، در اينجا ممكن است بپرسى با اينكه جمله « فاسر » به معناى آن است كه : شبانه اهلت را حركت بده و از قريه بيرون ببر ، ديگر چه حاجت بود به اينكه بفرمايد :\r\n« * ( بِقِطْعٍ مِنَ اللَّيْلِ ) * - در قطعه اى از شب » ؟ جواب مىگوييم : اين جمله نوعى توضيح است براى امر نامبرده و حرف « باء » در جمله * ( « بِقِطْعٍ مِنَ اللَّيْلِ » ) * يا به معناى مصاحبت است و يا به معناى « فى » اگر به معناى مصاحبت باشد معناى آيه چنين مىشود : « از تاريكى شب استفاده كن ، با قطعه اى از آن تاريكى اهلت را بيرون ببر » و اگر به معناى « فى » باشد چنين مىشود : « در قطعه اى از شب اهلت را بيرون ببر » و كلمه « قطع » در مورد هر چيزى به كار برود معناى طايفه و قسمت و بعضى از آن را مىدهد .\r\nو مصدر « التفات » كه نهى « لا يلتفت » از آن مشتق است مصدر باب افتعال است و ثلاثى مجرد آن « لفت » است ، و راغب در معناى آن گفته : وقتى مىگويند : « لفته عن كذا - فلانى را از فلان كار لفت كرد » معنايش اين است كه او را منصرف ساخت . و اين ماده در قرآن كريم آمده كه مىفرمايد : « قالُوا أجِئْتَنا لِتَلْفِتَنا » و از همين باب است كه مىگويد :\r\n« التفت فلان - فلانى التفات كرد » يعنى روى خود را از آن سويى كه داشت برگردانيد و زن لفوت آن زنى را گويند كه از شوهر قبلى فرزند به خانه شوهر فعلى آورده و از شوهرش روى بر مىگرداند و متوجه به آن فرزند مىشود . « 2 »\r\n\r\n","description":"","footnote":"\r\n( 1 ) مردم به قصد سوء به ميهمانان او حمله ور شدند ، پس ما چشمانشان را كور كرديم . « سوره قمر ، آيه 37 »\r\n( 2 ) مفردات راغب ، ماده لفت .\r\n","page_name":" 512 ","page_number":512},
  {"content":"\r\nآيه مورد بحث حكايت كلام ملائكه است كه به عنوان دستورى ارشادى و به منظور نجات او از عذابى كه صبح همان شب بر قوم نازل مىشود با وى در ميان نهاده‌اند و در اين كلام مخصوصا جمله « * ( إِنَّ مَوْعِدَهُمُ الصُّبْحُ ) * - موعد عذاب اين قوم صبح همين شب است » بويى از عجله و شتابزدگى هست .\r\nو معناى آيه اين است كه ما نوجوانانى از جنس بشر نيستيم بلكه فرستادگانى هستيم براى عذاب اين قوم و هلاك كردنشان پس تو خود و اهلت را نجات بده ، شبانه تو و اهلت در قطعه اى از همين شب حركت كنيد و از ديار اين قوم بيرون شويد كه اينها در صبح همين شب به عذاب الهى گرفتار گشته هلاك خواهند شد و بين تو و صبح ، فرصت بسيارى نيست و چون حركت كرديد احدى از شما به پشت سر خود نگاه نيندازد .\r\nبعضى « 1 » از مفسرين گفته‌اند مراد از كلمه « التفات » توجه و ميل به مال و اثاث است ، خواسته‌اند بگويند از متاعهايى كه در اين شهر هست چيزى با خود نبريد و يا التفات به معناى تخلف از حركت شبانه است ليكن اين دو احتمال چيزى نيست كه انسان به آن التفاتى بكند .\r\n* ( « إِلَّا امْرَأَتَكَ إِنَّه مُصِيبُها ما أَصابَهُمْ » ) * - از ظاهر سياق برمىآيد كه اين جمله استثناء از كلمه « أهلك » باشد نه از كلمه « أحد » چون اگر از كلمه « أحد » باشد ، معناى آيه چنين مىشود : « و كسى از شما هنگام رفتن به پشت سر خود نگاه نكند مگر همسرت » و اين معنا درست به نظر نمىرسد چون دنبالش مىفرمايد : « زيرا كه او به همان عذابى مىرسد كه آنها به آن خواهند رسيد » و اين جمله علت استثناء همسر او را بيان مىكند ، و خداى تعالى در جاى ديگر نيز به بيانى صريحتر فرموده : « إِلَّا امْرَأَتَه قَدَّرْنا إِنَّها لَمِنَ الْغابِرِينَ » « 2 » .\r\n* ( « إِنَّ مَوْعِدَهُمُ الصُّبْحُ ألَيْسَ الصُّبْحُ بِقَرِيبٍ » ) * - يعنى موعد هلاكت اين قوم صبح است و صبح به معناى اول روز و بعد از طلوع فجر است كه افق رو به روشن شدن مىگذارد هم چنان كه در جاى ديگر اين موعد را به همان طلوع فجر معنا كرده نه طلوع خورشيد و فرموده : « فَأَخَذَتْهُمُ الصَّيْحَةُ مُشْرِقِينَ » « 3 » .\r\nجمله اولى از دو جمله مورد بحث فرمان * ( « فَأَسْرِ بِأَهْلِكَ بِقِطْعٍ مِنَ اللَّيْلِ » ) * را تعليل مىكند و مىفهماند اگر گفتيم : همين شب اهلت را بيرون ببر ، به علت آن بود كه موعد عذاب\r\n\r\n","description":"","footnote":"\r\n( 1 ) مجمع البيان ، ج 5 ، ص 184 ، چاپ ايران .\r\n( 2 ) مگر همسرت را كه ما تقدير كرده‌ايم كه از هالكان باشد . « سوره حجر ، آيه 60 »\r\n( 3 ) صيحه آسمانى آنان را در حالى كه در هنگام طلوع فجر قرار داشتند بگرفت . « سوره حجر ، آيه 73 »\r\n","page_name":" 513 ","page_number":513},
  {"content":"\r\nاين قوم صبح همين شب است ، و اين تعليل همانطور كه گفتيم نوعى استعجال و طرف را به عجله واداشتن است و جمله دوم كه مىفرمايد : * ( « ألَيْسَ الصُّبْحُ بِقَرِيبٍ » ) * همان شتابزدگى را تاكيد مىكند ، البته احتمال هم دارد كه لوط ( ع ) قبلا استعجال كرده و از ملائكه خواسته باشد كه همين الان عذاب را نازل كنيد و ملائكه در پاسخش گفته باشند موعد عذاب آنان صبح است ( يعنى چرا اينقدر عجله مىكنى مگر صبح نزديك نيست ؟ ) ممكن هم هست جمله اولى استعجال ملائكه باشد و جمله دوم كلام آنان براى تسليت لوط در استعجالش ، ( به اين معنا كه ملائكه نخست از لوط خواسته باشند عجله كند و گفته باشند موعد اين قوم صبح است زود باش حركت كن و سپس لوط از آنان خواسته باشد هر چه زودتر عذاب را بياورند و آنها دلداريش داده باشند كه مگر صبح نزديك نيست ؟ ) .\r\nدر اين آيات بيان نشده كه منتهاى سير شبانه لوط و اهلش كجا است و بايد متوجه چه نقطه اى بشوند در حالى كه در جايى ديگر از كلام خداى تعالى آمده : « فَأَسْرِ بِأَهْلِكَ بِقِطْعٍ مِنَ اللَّيْلِ وَاتَّبِعْ أَدْبارَهُمْ وَلا يَلْتَفِتْ مِنْكُمْ أَحَدٌ وَامْضُوا حَيْثُ تُؤْمَرُونَ » « 1 » كه از ظاهر آن بر مىآيد ملائكه نقطه نهايى سفر را معين نكرده بودند و مساله را محول كرده بودند به وحيى كه بعدا از ناحيه خداى تعالى به لوط مىشود .\r\n* ( « فَلَمَّا جاءَ أَمْرُنا جَعَلْنا عالِيَها سافِلَها وَأَمْطَرْنا عَلَيْها حِجارَةً مِنْ سِجِّيلٍ مَنْضُودٍ مُسَوَّمَةً عِنْدَ رَبِّكَ » ) * هر چه ضمير مؤنث در اين آيه است يعنى ضماير سه گانه در « عاليها » ، « سافلها » و « عليها » همه به زمين و يا قريه و يا بلاد آن قوم برمىگردد و اگر اين كلمات قبلا ذكر نشده تا ضمير به آن برگردد عيب ندارد زيرا معلوم بوده كه مرجع ضميرها چيست ، و كلمه « سجيل » بطورى كه در مجمع البيان آمده به معناى سجين يعنى آتش است « 2 » ، راغب مىگويد : سجين به معناى سنگ و گل به هم آميخته است و اصل آن بطورى كه گفته‌اند فارسى بوده بعدها عربى شده است . « 3 » و منظورش اشاره به قولى است كه گفته اصل اين كلمه « سنگ گل » بوده است .\r\nبعضى « 4 » ديگر گفته‌اند : اين كلمه از سجل گرفته شده كه به معناى كتاب است ، گويا كه در آن\r\n\r\n","description":"","footnote":"\r\n( 1 ) پس اهل خود را شبانه و در قطعه اى از شب به راه بينداز و از پشت سر قوم برو و احدى از شما به پشت سر خود نگاه نكند و برويد به آنجا كه مامور شده‌ايد . « سوره حجر ، آيه 65 »\r\n( 2 ) مجمع البيان ، ج 5 ، ص 183 ، چاپ ايران .\r\n( 3 ) مفردات راغب ، ماده سجل .\r\n( 4 ) مجمع البيان ، ج 5 ، ص 183 ، چاپ ايران .\r\n","page_name":" 514 ","page_number":514},
  {"content":"\r\nسنگريزه ها چيزى نوشته شده كه مستلزم عمل اهلاك بوده . و بعضى « 1 » ديگر گفته‌اند از كلمه « أسجلت » گرفته شده كه به معناى : « ارسلت » است .\r\nو ظاهرا اصل در همه معانى مذكور همان تركيب فارسى معرب است كه معناى سنگ و گل را مىرساند و سجل به معناى كتاب نيز از آن گرفته شده چون بطورى كه گفته‌اند : رسم بر اين بوده كه نوشته ها و مطالب را بر سنگ مىنوشته‌اند كه براى همين ساخته مىشده آن گاه از باب توسعه در استعمال ، كتاب را هم سجل ناميدند هر چند كه از جنس كاغذ مىبود ، كلمه « اسجال » به معناى ارسال نيز از همين اصل گرفته شده است .\r\nو كلمه « نضد » به معناى نظم و ترتيب است و كلمه ( مسومه ) اسم مفعول از باب « تسويم » تفعيل است و تسويم به معناى اين است كه چيزى را با سيمايى ، علامتگذارى كنى .\r\n\r\n\r\nو معناى آيه اين است كه وقتى امر ما به عذاب بيامد ، كه منظور ، امر خداى تعالى به ملائكه است به اينكه آن قوم را عذاب كنند و اين امر همان كلمه « كن » است كه آيه شريفه « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ » « 2 » ما آن قريه را زير و رو كرديم ، بلندى آن سرزمين را پست ساخته و بر سر خود آنان واژگون ساختيم و سنگهايى از جنس كلوخ بر آنان بباريديم ، سنگهايى مرتب و پشت سر هم كه تك تك آنها نزد پروردگارت و در علم او علامت زده شده بودند و به همين جهت يك دانه از آنها از هدف به خطا نرفت چون براى خوردن به هدف انداخته شده بود .\r\nبعضى « 3 » از مفسرين گفته‌اند عذاب زير و رو شدن مربوط به سرزمين آن قوم و مردم حاضر در آن سرزمين بوده و سنگباران شدن مربوط به مردمى از آن قوم بوده كه آن روز در سرزمين خود حاضر نبودند « 4 » . بعضى ديگر گفته‌اند باران سنگ نيز در همان قريه بوده و در همان لحظه اى بوده كه جبرئيل قريه را بلند كرده تا پشت رو به زمين بزند . بعضى « 5 » ديگر گفته‌اند سنگباران در همان قريه واقع شده اما بعد از زير و رو شدن ، تا تشديدى در عذاب آنان باشد . ليكن به نظر ما همه اين اقوال تحكم ( بدون دليل سخن گفتن ) است زيرا در عبارت آيات قرآنى دليلى بر هيچ يك از آنها وجود ندارد .\r\n\r\n","description":"","footnote":"\r\n( 1 ) مجمع البيان ، ج 5 ، ص 183 ، چاپ ايران .\r\n( 2 ) امر او وقتى چيزى را اراده كرده باشد همين است كه بگويد بباش و آن چيز بلا فاصله موجود مىشود . « سوره يس ، آيه 82 »\r\n( 3 و 4 و 5 ) مجمع البيان ، ج 5 ، ص 185 ، چاپ ايران .\r\n","page_name":" 515 ","page_number":515},
  {"content":"\r\nو از آيه شريفه « فَأَخَذَتْهُمُ الصَّيْحَةُ مُشْرِقِينَ » « 1 » بر مىآيد كه غير از خسف و غير از سنگباران شدن ، عذاب صيحه نيز بر آنان نازل شده حال وضع چگونه بوده و چرا سه جور عذاب بر آنان نازل شده با اينكه براى نابوديشان يكى از آنها كافى بوده خدا مىداند ، ولى بر حسب تئورى و فرض مىتوان احتمال داد كه در نزديكى آن سرزمين كوهى بلند بوده كه آتشفشان شده و در اثر انفجارش صدايى مهيب برخاسته و در اثر شدت فوران ، سنگها بر سر قريه باريدن گرفته و زلزله بسيار مهيبى رخ داده كه زمين زير و رو شده است ، و خدا داناتر است .\r\n* ( « وَما هِيَ مِنَ الظَّالِمِينَ بِبَعِيدٍ » ) * بعضى « 2 » گفته‌اند منظور از ظالمين ، ستمكاران اهل مكه و يا مشركين از قوم رسول خدا ( ص ) هستند ، و جمله مورد بحث مىخواهد آنان را تهديد كند و معناى آن اين است كه باريدن چنين سنگهايى بر ستمكاران مكه بعيد نيست و يا معنايش اين است كه اين قريه هاى قوم لوط كه خسف شدند از ستمكاران مكه دور نيست و فاصله زيادى ندارد چون در سر راه مكه به شام واقع است ، هم چنان كه در جايى ديگر در همين باره فرموده : « وَإِنَّها لَبِسَبِيلٍ مُقِيمٍ » « 3 » و باز در جايى ديگر فرموده : « وَإِنَّكُمْ لَتَمُرُّونَ عَلَيْهِمْ مُصْبِحِينَ وَبِاللَّيْلِ أفَلا تَعْقِلُونَ » « 4 » .\r\nمؤيد اين قول اين است كه سياق گفتار در اول آيه سياق متكلم مع الغير بود و مىفرمود :\r\nامر ما آمد و ما قريه را زير و رو كرديم و ما آن را سنگباران نموديم ، ولى در اينجا ناگهان سياق را به غيبت برگردانيد يعنى خداى تعالى را غايب فرض كرد و فرمود : سنگهايى كه نزد پروردگارت نشاندار بودند و نفرمود : سنگهايى كه نزد ما نشاندار بودند . و اين تغيير دادن سياق بدون نكته نبوده پس گويا خواسته است زمينه را براى تهديد آماده سازد و يا داستان را به جايى منتهى كند كه به احساس مخاطبين نزديكتر گشته و ( بفرمايد همين آثار باستانى كه بين سرزمين شما و سرزمين شام پاى بر جا است و صبح و شام آن را مىبينيد آثار باستانى آن قوم است ) تاثيرش در تماميت حجت عليه مشركين قويتر باشد .\r\n\r\n\r\nو چه بسا مفسرينى احتمال داده‌اند كه مراد ، تهديد عموم ستمكاران باشد و بخواهد بفرمايد بارش سنگ از ناحيه خداى تعالى بر گروه ستمكاران كه طايفه اى از آنها قوم ستمكار لوط بودند چيز بعيدى نيست و نكته التفات در جمله « عند ربك » هم براى اين باشد كه از\r\n\r\n","description":"","footnote":"\r\n( 1 ) سوره حجر ، آيه 73 .\r\n( 2 ) مجمع البيان ، ج 5 ، ص 185 ، چاپ ايران .\r\n( 3 ) آن قريه هنوز بر سر راه ، پاى بر جا است . « سوره حجر ، آيه 76 »\r\n( 4 ) و شما صبح و شام بر آن قوم گذر مىكنيد آيا باز هم عقل خود را به كار نمىاندازيد ؟ . « سوره صافات ، آيه 137 و 138 »\r\n","page_name":" 516 ","page_number":516},
  {"content":"\r\nستمكاران و مشركين قوم رسول خدا ( ص ) روى گردانيده و به آنها تعريض كرده باشد .\r\n\r\nبحث روايتى\r\n\r\nدر كافى به سند خود از زكريا بن محمد [ از پدرش 
  ] از عمرو از امام ابى جعفر ( ع ) روايت كرده كه فرمود : قوم لوط از برترين اقوامى بودند كه خداى تعالى آفريده و به همين جهت كه قومى برتر بودند شيطان سخت آن قوم را هدف وساوس خود قرار داد . يكى از برتريها و امتيازات قوم نامبرده اين بود كه وقتى به سر كار مىرفتند دسته جمعى مىرفتند و زنان در پشت سرشان باقى مىماندند و ابليس هم آنان را به اين روش معتاد كرد ، و وقتى هنگام كشت و زرع و يا هر كار ديگرى كه داشتند تمام مىشد و مردم به شهر بر مىگشتند ابليس مىرفت و كشت آنان را خراب مىكرد .\r\nمردم به يكديگر گفتند : بايد كمين كنيم ببينيم اين كيست كه متاع ما را خراب مىكند يك بار در كمين نشستند ديدند پسرى است بسيار زيبا كه پسرى به آن زيبايى نديده بودند پرسيدند كه نه يك بار و نه دو بار كه متاع و مايه زندگى ما را خراب مىكنى آن گاه با يكديگر در خصوص مجازاتش مشورت كردند ، بر اين رأى دادند كه او را بكشند پس آن پسر را به دست كسى سپردند تا شب از او محافظت كند و فردا اعدامش كنند ، چون شب فرا رسيد پسرك فريادى برآورد ، آن شخص پرسيد تو را چه مىشود ؟ گفت : پدر من نيمه شب مرا در روى سينه و شكم خود مىخوابانيد ، و من به اين كار عادت كرده‌ام و امشب چون پدرم نيست خوابم نمىبرد آن شخص گفت : بيا و روى شكم من بخواب .\r\nامام فرمود : پسرك بدن آن شخص را آن قدر مالش داد تا تحريك شد و به او ياد داد كه مىتوانى با من جماع كنى ، پس اولين كسى كه اين عمل زشت را در بشر باب كرد ابليس بود و دومين كس همان شخصى بود كه با آن پسرك لواط كرد و بعد از تحقق يافتن اين عمل زشت پسرك از دست آن مردم گريخت ، صبح آن شخص به مردم خبر داد كه ( اگر پسرك گريخت مفت نگريخت ) من فلان كار را با او كردم مردم خوششان آمد با اينكه تا آن روز هيچ آشنايى با اين عمل نداشتند ولى از آن روز دست به كار آن شدند و كار به جايى رسيد كه دست از زنان برداشته مردان به يكديگر اكتفاء كردند و به مردان خود بسنده ننموده افرادى را بر سر راه مىگماشتند تا اگر مسافرانى از آنجا عبور كردند اطلاع دهند تا با آنان نيز اين عمل زشت را مرتكب شوند ، كار به جايى رسيد كه مردم شهرهاى دور و نزديك از اين قوم متنفر شدند .\r\nابليس وقتى ديد نقشه اش در مردان كاملا جا افتاد به سر وقت زنان آمد و خود را به\r\n","description":"","footnote":"","page_name":" 517 ","page_number":517},
  {"content":"\r\nشكل زنى مجسم ساخته به آنان گفت آيا مردان شما به يكديگر قناعت مىكنند ؟ گفتند : آرى خود ما به چشم خود اين عمل آنان را ديده‌ايم و جناب لوط هم از همه ماجرا آگاه شد ، آنان را موعظه مىكند و توصيه مىنمايد ، مؤثر نمىافتد ، ابليس زنان را نيز گمراه كرد تا جايى كه زنها هم به يكديگر اكتفاء نمودند .\r\nبعد از آنكه ( در اثر اندرزها و راهنماييهاى لوط ) ( ع ) حجت بر همه قوم تمام شد خداى تعالى جبرئيل و ميكائيل و اسرافيل را در قيافه پسرانى به سوى آن قوم روانه كرد ، پسرانى كه قباء بر تن داشتند وقتى به لوط ( ع ) رسيدند كه داشت زمين را براى زراعت شخم مىكرد لوط ( ع ) از آنان پرسيد : قصد كجا داريد من هرگز جوانى زيباتر از شما نديده‌ام ؟ گفتند فرستادگان مولايمان به سوى بزرگ اين شهر هستيم . پرسيد آيا مولاى شما به شما خبر نداده كه اهل اين شهر چه كارهايى مىكنند ؟ به خدا سوگند مىخورم ( تا باور كنيد ) اهل اين شهر مردان را مىگيرند و با او اينقدر لواط مىكنند تا از بدنش خون جارى شود . گفتند :\r\nاتفاقا ما مامور شده‌ايم كه تا وسط اين شهر پيش برويم ، لوط ( ع ) گفت : پس من از شما يك خواهش دارم . پرسيدند : آن چيست ؟ گفت : در همين جا صبر كنيد تا هوا تاريك شود آن وقت برويد .\r\nامام فرمود : فرشتگان همانجا ماندند و لوط دخترش را به شهر فرستاد و به او گفت :\r\nمقدارى برايم نان و مشكى آب بياور تا به اينان بدهم و يك عباء بياور تا اينان خود را در آن بپيچند و سرما نخورند ، همين كه دخترش روانه شد باران باريدن گرفت و سيل راه افتاد لوط با خود گفت الان سيل بچه ها را مىبرد آنان را صدا زد كه برخيزيد تا برويم و لوط از كنار ديوار مىرفت و جبرئيل و ميكائيل و اسرافيل از وسط كوچه مىرفتند لوط گفت : فرزندان من از اينجا كه من مىروم برويد گفتند : مولاى ما به ما دستور داده كه از وسط برويم و لوط همه دلخوشيش اين بود كه شب است و تاريك .\r\nاز سوى ديگر ابليس خود را به خانه زنى رسانده و كودك او را برداشت و به چاه انداخت ، اهل شهر يكديگر را براى كمك به آن زن صدا زدند و همگى به در خانه لوط جمع شدند ( تا از او بخواهند در باره آن كودك تدبيرى بينديشد ) كه ناگهان در منزل لوط با آن پسران برخوردند به او گفتند : تو هم به كار ما داخل شده اى ؟ لوط گفت : نه ، اينها ميهمانان منند و مرا نزد ميهمانانم رسوا مكنيد . گفتند ميهمانان شما سه نفرند يكى از آنان براى تو باشد دو نفرشان را به دست ما بده . لوط در حالى كه ميهمانان را به داخل اطاق مىبرد گفت : اى كاش من اهل بيتى مىداشتم كه شما را از من دفع مىكردند .\r\n","description":"","footnote":"","page_name":" 518 ","page_number":518},
  {"content":"\r\nامام سپس فرمود : مردم شهر جلو درب خانه لوط از يكديگر سبقت گرفته براى داخل شدن در خانه او به طرف در حمله ور شدند تا اينكه درب را شكستند و لوط را كه تا آن لحظه به دفاع پرداخته بود به زمين انداختند جبرئيل به لوط گفت : ما فرستادگان پروردگار تو هستيم ، آنها به تو نخواهند رسيد ، سپس مشتى ماسه از كف رودخانه گرفت و به طرف صورتهاى آن قوم پرتاب كرد و گفت : كور شوند اين روىها ، پس همه اهل شهر نابينا شدند لوط به آنان گفت :\r\nاى رسولان پروردگار من به چه كار بدينجا آمده‌ايد و پروردگارم به شما در باره اين قوم چه ماموريتى داده ؟ گفتند : ما را مامور فرموده تا آنان را در هنگام سحر بگيريم ( و به عذاب گرفتار سازيم ) . لوط گفت : پس من يك حاجت به شما دارم . پرسيدند : حاجتت چيست ؟ گفت :\r\nحاجتم اين است كه همين الان آنها را بگيريد براى اينكه مىترسم براى خدا در مورد آنان بدايى حاصل شود و از هلاك كردنشان صرف نظر كند . گفتند : اى لوط موعد هلاك كردن آنان صبح است و مگر صبح براى كسى كه مىخواهد آنان را بگيرد نزديك نيست ؟ تو در اين فرصت دست دخترانت را بگير و برو و همسرت را بگذار بماند . امام ابو جعفر ( ع ) سپس فرمود : خدا رحمت كند لوط را اگر مىدانست آنان كه در داخل خانه اش بودند چه كسانى هستند هرگز دلواپس نمىشد و مىدانست كه آنان به يارى وى آمده‌اند ولى چون آگاه نبود از در حسرت گفت : « * ( لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ ) * - اى كاش به وسيله شما نيرويى برايم حاصل مىشد و يا پناهگاهى ايمن مىداشتم تا بدانجا پناهنده مىشدم » و چه ركن و پناهى محكمتر از جبرئيل كه در خانه با او بود ؟ و معناى اينكه خداى عز و جل به محمد ( ص ) فرمود : * ( « وَما هِيَ مِنَ الظَّالِمِينَ بِبَعِيدٍ » ) * اين است كه چنين عذابى كه بر قوم لوط نازل شد از ظالمان امت تو نيز اگر همان گناه را مرتكب شوند كه قوم لوط مرتكب مىشدند دور نيست ، و رسول خدا ( ص ) در باره اين عمل شنيع فرمود : كسى كه بر عمل « وطى رجال » اصرار بورزد نخواهد مرد مگر بعد از آنكه مبتلا به اين بيمارى شود كه مردان را به سوى خود دعوت كند . « 1 »\r\nمؤلف : اين روايت از نظر لفظ ، خالى از مختصر تشويش و اضطراب نيست و در اين روايت عدد نفرات ملائكه را سه نفر دانسته در حالى كه در بعضى از روايات ، مانند روايتى كه در باب قبلى از ابى يزيد حمار از ابى عبد اللَّه ( ع ) نقل شد عدد فرشتگان را چهار نفر دانسته و چهارمى آنان را كروبيل دانسته ، و در بعضى از رواياتى كه از طريق اهل سنت نقل شده\r\n\r\n","description":"","footnote":"\r\n( 1 ) فروع كافى ، ج 5 ، ص 544 ، چاپ ايران .\r\n","page_name":" 519 ","page_number":519},
  {"content":"\r\nآمده كه عدد ملائكه سه نفر بوده‌اند اما به نامهاى جبرئيل و ميكائيل و رفائيل ، و از روايت مورد بحث بر مىآيد كه كلام لوط را كه گفت : * ( « لَوْ أَنَّ لِي بِكُمْ قُوَّةً . . . » ) * خطابش به ملائكه بوده نه به قوم و ما نيز در بيان آيات به اين معنا اشاره كرديم .\r\nو اينكه امام فرمود : « خدا رحمت كند لوط را اگر مىدانست . . . » در معناى كلامى است از رسول خدا ( ص ) - طورى كه از آن حضرت نقل شده - كه فرموده بود ! خدا رحمت كند لوط را كه اگر امروز بود به ركنى شديد پناهنده مىشد .\r\nو اينكه فرمود : « خداى تعالى به محمد ( ص ) فرمود . . . » اشاره است به احتمالى كه قبلا داديم و گفتيم جمله * ( « وَما هِيَ مِنَ الظَّالِمِينَ بِبَعِيدٍ » ) * تهديد قريش است .\r\nو قمى در تفسيرش به سند خود از ابى بصير از امام صادق ( ع ) روايت كرده كه در ذيل جمله : * ( « وَأَمْطَرْنا عَلَيْها حِجارَةً مِنْ سِجِّيلٍ مَنْضُودٍ » ) * فرموده هيچ بنده اى از بندگان خدا كه عمل قوم لوط را حلال بداند از دنيا نمىرود مگر آنكه خداى تعالى با يكى از آن سنگها كه بر قوم لوط زد او را خواهد زد و مرگش در همان سنگ خواهد بود ولى خلق ، آن سنگ را نمىبينند .\r\nمؤلف : مرحوم كلينى نيز در كافى به سند خود از ميمون البان از آن حضرت نظير اين روايت را نقل كرده و در آن آمده كسى كه اصرار بر عمل لواط داشته باشد نمىميرد مگر بعد از آنكه خدا او را با يكى از اين سنگها هدف قرار دهد و مرگش در همان سنگ باشد و احدى آن سنگ را نمىبيند . « 2 » و در اين دو حديث اشاره اى هست به اينكه جمله * ( « وَما هِيَ مِنَ الظَّالِمِينَ بِبَعِيدٍ » ) * اختصاصى به قريش ندارد و نيز اشاره دارد به اينكه عذاب مذكور ( يعنى رمى به سنگريزه ) عذابى روحانى بوده نه مادى .\r\nو در كافى به سند خود از يعقوب بن شعيب از امام صادق ( ع ) روايت كرده كه در معناى كلام لوط ( ع ) كه گفت : « اين دختران من براى شما پاكيزه ترند » فرمود :\r\nجناب لوط ازدواج با دختران خود را پيشنهاد كرده « 3 » .\r\nو در « تهذيب » از حضرت رضا ( ع ) روايت آورده كه شخصى از آن جناب از اين عمل كه كسى با همسرش از عقب جماع كند سؤال كرد ، حضرت فرمود : آيه اى از كتاب خداى عز و جل آن را مباح كرده و آن آيه اى است كه كلام لوط را حكايت مىكند كه گفت :\r\n\r\n","description":"","footnote":"\r\n( 1 ) تفسير قمى ، ج 1 ، ص 336 .\r\n( 2 و 3 ) فروع كافى ، ج 5 ، ص 548 ، چاپ ايران .\r\n","page_name":" 520 ","page_number":520},
  {"content":"\r\n* ( « هؤُلاءِ بَناتِي هُنَّ أَطْهَرُ لَكُمْ » ) * براى اينكه آن جناب مىدانست كه قوم لوط به فرج زنان علاقه اى ندارند پس اگر دختران خود را پيشنهاد كرده منظورش اين بوده كه عمل مورد علاقه خود را با دختران وى و پس از ازدواج با آنان انجام دهند .\r\nو در الدر المنثور است كه ابو الشيخ از على ( رضى اللَّه عنه ) روايت آورده كه آن جناب خطبه اى ايراد كرد و در آن فرمود : عشيره آدمى براى انسان بهتر است زيرا افراد بسيارى از آزار او خوددارى خواهند كرد علاوه بر اينكه از مودت و نصرت جمعى كثير برخوردار شده و جمعيتى در صدد محافظت او خواهند بود حتى چه بسيار مىشود كه افرادى از انسان دفاع مىكنند و به خاطر انسان خشم مىگيرند با اينكه انسان را نمىشناسند و هيچ رابطه اى جز قوم و خويشى با انسان ندارند ( پس بر انسان لازم است دست خود را از آزار قوم و خويش خود كوتاه بدارد ) و من از آيات قرآنى شواهدى برايتان در اين باب مىخوانم آن گاه على ( ع ) در بين آيات نامبرده اين آيه را تلاوت كردند : * ( « لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ » ) * .\r\nآن گاه على ( رضى اللَّه عنه ) فرمود : ركن شديد ، همين عشيره و قوم و خويش است چون لوط ( ع ) قوم و قبيله اى نداشت و سوگند به خدايى كه جز او معبودى نيست به همين جهت بود كه خداى تعالى بعد از لوط هيچ پيغمبرى مبعوث نكرد مگر از ميان افرادى كه توانگر از حيث قوم و خويش بودند . « 1 »\r\nمؤلف : آخر اين روايت ، هم از طريق اهل سنت روايت شده و هم از طريق شيعه . « 2 »\r\nو در كافى در حديث ابى زياد حمار از امام ابى جعفر ( ع ) كه در بحث روايتى سابق نقل شد اين تتمه آمده كه امام فرمود : ملائكه نزد لوط آمدند زمانى كه او در مزرعه اى نزديك قريه مشغول بود ، نخست سلام كردند در حالى كه عمامه بر سر داشتند و لوط وقتى آنان را ديد كه قيافه هايى زيبا و لباسى سفيد و عمامه اى سفيد بر تن دارند تعارف رفتن به منزل كرد ملائكه گفتند ! بله برويم منزل ، لوط از جلو و آنان دنبالش به راه افتادند در بين راه لوط از تعارفى كه كرده بود پشيمان شد و با خود گفت : اين چه پيشنهادى بود كه من كردم چگونه اين سه جوان را به منزل ببرم با اينكه مردم قريه را مىشناسم كه چه وضعى دارند ، به ناچار رو كرد به ميهمانان و گفت : متوجه باشيد كه به سوى شرارى از خلق خدا مىرويد .\r\n\r\n","description":"","footnote":"\r\n( 1 ) الدر المنثور ، ج 3 ، ص 343 ، چاپ ايران .\r\n( 2 ) از طريق اهل سنت همان مدرك قبل است و از طريق شيعه رجوع شود به تفسير قمى ، ج 1 ، ص 335 ، و بحار ، ج 12 ، ص 57 ، چاپ ايران .\r\n","page_name":" 521 ","page_number":521},
  {"content":"\r\nجبرئيل وقتى اين كلام را از لوط شنيد به همراهانش گفت : ما در نازل كردن عذاب بر اين قوم عجله نمىكنيم تا لوط سه بار اين شهادتش را اداء كند فعلا يك بارش را اداء كرد ، ساعتى به طرف ده راه رفتند باز جناب لوط رو كرد به ميهمانان و گفت : شما به سوى شرارى از خلق خدا مىرويد ، جبرئيل گفت : اين دو بار . و سپس لوط هم چنان به راه ادامه داد تا رسيدند به دروازه شهر در آنجا نيز بار ديگر رو كرد به ميهمانان و گفت : شما به سوى شرارى از خلق خدا مىرويد . جبرئيل گفت اين سه بار . و سپس لوط داخل شد آنان نيز با وى داخل شدند تا اينكه به خانه رسيدند .\r\nهمسر لوط وقتى ميهمانان را با آن قيافه هاى زيبا ديد به بالاى بام رفت و كف زدن آغاز كرد تا به مردم وضع را بفهماند ولى كسى متوجه نشد و صداى كف زدن او را نشنيد به ناچار آتش دود كرد مردم وقتى دود را از خانه او ديدند دوان دوان به سوى درب خانه لوط روى آوردند بطورى كه يكديگر را هل مىدادند تا به در خانه رسيدند ، زن از بالاى بام پايين آمد و گفت : در خانه ما افرادى آمده‌اند كه زيباتر از آنان هيچ قومى را نديده‌ام مردم به در خانه آمدند تا داخل شوند .\r\nلوط وقتى ديد مردم دارند مىآيند برخاسته نزد قوم آمد و گفت : اى مردم ! از خدا بترسيد و مرا نزد ميهمانانم رسوا مكنيد مگر يك انسان رشد يافته در بين شما نيست ؟ آن گاه گفت : اين دختران من در اختيار شمايند و آنها براى شما حلالتر و پاكيزه ترند ، و با اين كلامش مردم را به عملى حلال دعوت كرد ، ليكن مردم گفتند : ما به دختران تو حقى نداريم و تو خود مىدانى ما چه مىخواهيم . لوط از در حسرت به ملائكه گفت : اى كاش نيرويى پيدا مىكردم و يا پناهگاهى محكم مىداشتم . جبرئيل به همراهانش گفت : اگر لوط مىدانست چه نيرويى در داخل خانه اش دارد اين آرزو را نمىكرد .\r\nاز سوى ديگر لحظه به لحظه تعداد جمعيت فزونتر مىشد تا آنكه داخل شوند ، جبرئيل صيحه اى بر آنان زد و به لوط گفت : اى لوط رهايشان كن تا داخل شوند همين كه داخل شدند جبرئيل انگشت خود را به طرف آنان پايين آورد كه ناگهان همه آنها كور شدند اين است كه خداى تعالى در باره اش فرمود : « فَطَمَسْنا أَعْيُنَهُمْ - پس ما چشم آنان را بى نور ، و كور گردانيديم » « 1 » آن گاه جبرئيل لوط را كه داشت از مردم جلوگيرى مىكرد صدا زد و به او گفت : ما جوانانى از جنس بشر نيستيم بلكه فرستادگان پروردگار تو هستيم و آنها دستشان به تو نمىرسد ،\r\n\r\n","description":"","footnote":"\r\n( 1 ) سوره قمر ، آيه 37 .\r\n","page_name":" 522 ","page_number":522},
  {"content":"\r\nتو دست اهلت را بگير و در قطعه اى از همين شب بيرون ببر ، جبرئيل اين را نيز گفت كه : ما مامور شده‌ايم به اينكه اين قوم را هلاك سازيم . لوط گفت : اى جبرئيل حال كه چنين است پس عجله كن . جبرئيل گفت : موعدشان صبح است و مگر صبح نزديك نيست ؟\r\n\r\n\r\nسپس به لوط دستور داد تا اهل خود را بردارد و ببرد مگر همسرش را ، آن گاه جبرئيل با بال خود آن شهر را از طبقه هفتم ريشه كن نموده آن قدر به آسمان بالا برد كه اهل آسمان صداى عوعو سگها و آواز خروسها را شنيدند آن گاه شهر را زير و رو به زمين انداخت و بارانى از سنگ و كلوخ بر آن شهر و بر اطراف آن بباريد . « 1 »\r\nمؤلف : اينكه در آخر روايت آمده كه جبرئيل شهر را از طبقه هفتم ريشه كن نموده تا آسمان بالا برد ، به حدى كه اهل آسمان دنيا صداى عوعو سگها و بانگ خروسهاى شهر را شنيدند ، امرى است خارق العاده هر چند كه از قدرت خداى تعالى بعيد نيست و نبايد آن را بعيد شمرد و ليكن در ثبوت آن ، امثال اين روايت كه خبرى واحد بيش نيست كفايت نمىكند .\r\nعلاوه بر اين ، سنت الهى بر اين جريان يافته كه معجزات و كرامات را بر مقتضاى حكمت جارى سازد و چه حكمتى در اين هست كه شهر ( از طبقه هفتم زمين ريشه كن شود ) و آن قدر بالا برود كه ساكنان آسمان صداى سگ و خروس آن را بشنوند ، شنيدن صداى سگ و خروس چه تاثيرى در عذاب قوم لوط و يا در تشديد عذاب آنها دارد ؟ ! و اينكه بعضى از مفسرين در توجيه آن گفته‌اند : ممكن است اين عمل خارق العاده و عجيب خود لطفى بوده باشد براى اينكه خبردار شدن نسلهاى آينده از طريق معصومين ، مؤمنين آنان را به اطاعت خدا و دورى از نافرمانى او نزديكتر سازد . ليكن اين سخن مورد اشكال است براى اينكه پديد آوردن حوادث عظيم و شگفتآور و خارق العاده به اين منظور كه ايمان مؤمنين قوى شود و اهل عبرت از ديدن آن حوادث عبرت گيرند هر چند خالى از لطف نيست ليكن وقتى اين كار لطف خواهد بود كه خبردار شدن از آن حوادث به طريق حس باشد و مردم خودشان آن امور را ببينند تا مؤمنين ايمانشان زيادتر گشته و اهل معصيت عبرت بگيرند و يا حد اقل اگر به چشم خود نديده‌اند به طريق علمى ديگرى آن را كشف كنند ، و اما اينكه يك خبر واحد و يا ضعيف السند كه هيچگونه حجتى ندارد و به هيچ وجه قابل اعتناء نيست معنا ندارد كه خداى تعالى امورى عجيب و غريب و خارق العاده پديد بياورد تا نسلهاى آينده از طريق چنين خبرى آن را بشنوند و عبرت بگيرند و از عذاب او بهراسند ، اين يكى ، و يكى ديگر اينكه معنا ندارد عذاب\r\n\r\n","description":"","footnote":"\r\n( 1 ) فروع كافى ، ج 5 ، ص 547 ، چاپ ايران .\r\n","page_name":" 523 ","page_number":523},
  {"content":"\r\nيك قوم را تشديد كنند تا مردمى ديگر عبرت بگيرند ، اين گونه كارها سنت طاغيان و جباران از بشر است آن هم جباران نادان و نفهم كه شكنجه يك بيچاره اى را تشديد مىكنند تا از ديگران زهر چشم بگيرند و خداى عز و جل از چنين اعمالى مبراء است .\r\n\r\n\r\nصاحب المنار در تفسير خود گفته : در خرافات مفسرين كه از روايات اسرائيلى نقل شده آمده كه جبرئيل شهر لوط را با بال خود از طبقات زيرين زمين ريشه كن ساخته و آن را تا عنان آسمان بالا برد بطورى كه اهل آسمان صداى سگها و مرغهاى آن شهر را شنيدند آن گاه شهر مزبور را از همان جا پشت و رو نموده به زمين زد ، طورى كه بالاى شهر ، زير زمين رفت و زير شهر بالا آمد .\r\nو اين تصور بر اساس اعتقاد متصورش درست در مىآيد كه لا بد معتقد بوده به اينكه اجرام آسمانى نيز سكنه دارد و اين اجرام در موقعيتى قرار دارند كه ممكن است ساكنان زمين چه انسانها و چه حيوانات به آنان نزديك بشوند و هم چنان زنده بمانند ، با اينكه مشاهده و آزمايشهاى فعلى اين تصور را باطل مىسازد و در اين ايام كه من اين اوراق را مىنويسم ثابت شده كه هواپيماها وقتى مسافت زيادى بالا بروند به جايى مىرسند كه فشار هوا آن قدر كم مىشود كه زنده ماندن انسان در آنجا محال است و به همين جهت براى كسانى كه بخواهند تا آن ارتفاع بالا بروند كپسولهايى پر از اكسيژن مىسازند و در آن ، مقدارى از اكسيژن مىريزند كه براى آنان كافى باشد و مادامى كه در جو بالا قرار دارند از آن استنشاق كنند .\r\nدر كتاب مجيد الهى نيز به اين مساله يعنى نبودن اكسيژن در جو آسمان و اينكه بالا رفتن به آسمان سينه را تنگ و تنفس را مشكل مىكند اشاره اى آمده و فرموده : « فَمَنْ يُرِدِ اللَّه أَنْ يَهْدِيَه يَشْرَحْ صَدْرَه لِلإِسْلامِ وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً كَأَنَّما يَصَّعَّدُ فِي السَّماءِ » « 1 » .\r\nپس اگر بگويد : اين عملى كه از جبرئيل نقل شده چيزى است كه عقل آن را محال نمىداند ، و خلاصه كلام اينكه از ممكنات عقلى است و وقوع آن از باب خارق العاده است پس نبايد تصديق آن را موقوف بر اين بدانيم كه وضع خلقت آسمانها و سنن كاينات آن را جايز و ممكن بداند چون قوانين جارى در نظام عالم ربطى به معجزه ، كه اساسش شكستن هر نظام\r\n\r\n","description":"","footnote":"\r\n( 1 ) كسى كه خدا بخواهد او را هدايت كند سينه اش را براى پذيرفتن اسلام فراخ مىكند و كسى كه خدا بخواهد گمراهش كند سينه اش را آن چنان تنگ مىكند كه قبول اسلام مانند رفتن به آسمان برايش دشوار بلكه محال شود . « سوره انعام ، آيه 125 »\r\n","page_name":" 524 ","page_number":524},
  {"content":"\r\nو قانونى است ندارد ،\r\n\r\n\r\nدر پاسخ مىگوييم بله ، و ليكن شرط اول قبول روايت در جايى كه روايت از امرى خبر مىدهد كه بر خلاف سنن و نواميس و قوانينى است كه خداى تعالى با آن نواميس نظام عالم را به پا داشته و آن را مايه آبادى و يا خرابى قرار داده بايد چنين خبرى از وحى الهى منشا گرفته و به نقل متواتر از معصوم نقل شده باشد و يا حد اقل سندى صحيح و متصل به عصر معصوم داشته و هيچ ناشناخته اى در سند و متن آن نباشد ، و حال آنكه ما نه در كتاب خداى تعالى چنين چيزى را مىبينيم و نه در حديثى كه با سندى متصل به رسول خدا ( ص ) رسيده باشد و نه حكمت خدا اقتضاء مىكند كه سرزمين لوط آن قدر به آسمان بلند شود كه صداى سگهايش به گوش سكان آسمان برسد و اين ماجرا تنها از بعضى تابعين يعنى كسانى كه عصر رسول خدا ( ص ) را درك نكرده بودند نقل شده نه صحابه كه آن جناب را درك كرده‌اند و ما هيچ شكى نداريم در اينكه اين روايت از رواياتى است كه اسرائيلىها ساخته و در دست و دهان مسلمانان ساده لوح انداخته‌اند . از جمله حرفهايى كه زده‌اند اين است كه گفته‌اند عدد مردم آن شهر چهار ميليون نفر بوده در حالى كه همه بلاد فلسطين گنجايش اين عدد انسان را ندارد ، پس اين ميليونها انسان چگونه در آن چهار قريه جا گرفته بودند ؟ « 1 » و اينكه گفته اين حديث از احاديثى است كه تابعين آن را نقل كرده‌اند نه صحابه ، درست نيست براى اينكه او توجه نداشته كه حديث مورد بحث از « ابن عباس » و « حذيفة بن اليمان » روايت شده و در روايت ابن عباس ( بطورى كه الدر المنثور آن را از اسحاق بن بشر ، و ابن عساكر آن را از طريق جويبر ، و مقاتل آن را از ضحاك نقل كرده‌اند ) آمده : « همين كه چهره صبح نمايان شد جبرئيل دست به كار قريه هاى لوط شد و آنچه از مردان و زنان و ميوه ها و مرغان در آنها بود همه را گرد آورده در هم پيچيد و سپس زمين را از طبقات زيرين در آورده زير بال خود گرفت و به طرف آسمان دنيا بالا برد ( تا جايى كه ) ساكنان آسمان دنيا صداى سگها و مرغان و زنان و مردان را از زير بال جبرئيل شنيدند آن گاه آن سرزمين را پشت و رو به پايين انداخت و دنبالش رگبارى از سنگريزه بر آن سرزمين بباريد ، و سنگها براى آن بود كه اگر چوپانها و تجار در آن سرزمين باقى مانده‌اند آنها نيز به هلاكت برسند . . . »\r\nو در روايت حذيفه بن اليمان ( بطورى كه الدر المنثور آن را از عبد الرزاق و ابن جرير و\r\n\r\n","description":"","footnote":"\r\n( 1 ) تفسير المنار ، ج 12 ، ص 138 ، ط بيروت .\r\n","page_name":" 525 ","page_number":525},
  {"content":"\r\nابن منذر و ابن ابى حاتم از حذيفه نقل كرده‌اند ) آمده : جبرئيل اجازه خواست تا آنان را هلاك كند اجازه اش دادند پس آن زمين را كه اين قوم بر روى آن زندگى مىكردند بغل گرفت و به بالا برد بطورى كه اهل آسمان دنيا صداى سگها را شنيدند آن گاه آتشى در زير آنان روشن كرد و سپس زمين را با اهلش زير و رو كرد و همسر لوط كه با آن قوم بود از صداى سقوط ، متوجه پشت سر خود شد فهميد كه وضع از چه قرار است ولى تا خواست به خود بيايد عذاب كه يكى از همان سنگها بود او را گرفت . . . « 1 »\r\nو اما از تابعين ، جمعى آن را نقل كرده‌اند از آن جمله از سعيد بن جبير ، مجاهد ، ابى صالح و محمد بن كعب قرظى است و از سدى نيز نقلى رسيده كه خيلى غليظتر از اين است در نقل او آمده كه گفت : چون قوم لوط به صبح نزديك شدند جبرئيل نازل شد و زمين را از طبقه هفتم ريشه كن نموده آن را به دوش گرفت و تا آسمان دنيا بالا برد و سپس آن را به زمين زد . . . « 2 »\r\n\r\n\r\nپس اينكه گفت : روايت از صحابه نقل نشده حرف درستى نيست ، و اما اينكه گفته :\r\n« در قبول روايت شرط شده كه حتما بطور متواتر از معصوم رسيده باشد و سندش صحيح و متصل به شخص معصوم باشد و در سندش شذوذ و فرد ناشناخته نباشد و اهل رجال سندش را بى اعتبار ندانسته باشند » اين مطلب مساله اى است اصولى كه امروز پنبه اش را زده و به اين نتيجه رسيده‌اند كه خبر اگر متواتر باشد و يا همراه با قرائنى باشد كه خبر را قطعى الصدور سازد چنين خبرى بدون شك حجت است و اما غير اين گونه خبر حجيت ندارد مگر اخبار آحادى كه در خصوص احكام شرعى و فرعى وارد شده باشد كه اگر خبر موثق باشد يعنى صدور آن به ظن نوعى مظنون باشد آن نيز حجت است ، زيرا حجيت شرعى خود يكى از اعتبارات عقلايى است كه اثر شرعى به دنبال دارد ، پس اگر خبر در مورد حكمى شرعى وارد شده جعل شرعى مىپذيرد ، يعنى شارع مىتواند آن خبر را حجت كند هر چند كه متواتر نباشد ، و اما مسائل غير شرعى يعنى قضاياى تاريخى و امور اعتقادى معنا ندارد كه شارع خبرى را در مورد آنها حجت كند چون حجت بودن خبرى كه مثلا مىگويد در فلان تاريخ فلان حادثه رخ داده اثر شرعى ندارد و معنا ندارد كه بگويد غير علم ، علم است و حكم كند به اينكه هر چند شما به فلان واقعه تاريخى علم نداريد ولى به خاطر فلان خبر واحد تعبدا آن واقعه را قبول كنيد همانطور كه اگر خود ناظر آن واقعه بوديد قبول مىكرديد ( به خلاف احكام شرعى كه اگر شارع حكم كند به\r\n\r\n","description":"","footnote":"\r\n( 1 ) الدر المنثور ، ج 3 ، ص 344 ، ط ايران .\r\n( 2 ) الدر المنثور ، ج 3 ، ص 345 ، ط ايران .\r\n","page_name":" 526 ","page_number":526},
  {"content":"\r\nاينكه طبق خبر واحدى كه مثلا در مورد حكمى شرعى به تو رسيده عمل كن كه در اين صورت هر چند علم به واقعيت آن حكم و به حكم واقعى آن موضوع نداريم ليكن علم داريم به اينكه اگر طبق اين خبر عمل كنيم عقاب نخواهيم داشت ) و اما مسايل تاريخى صرف كه ما نسبت به آنها تكليفى نداريم در باره آنها حجت نمىخواهيم گو اينكه موضوعات و حوادث خارجى ، احيانا اثرى شرعى دارند ( مثلا اگر با دليل تاريخى محكم ثابت شود كه فلان صحابه در فلان واقعه ، از اسلام خارج شد ، بيزارى جستن و يا لعنت كردن او از نظر شرع عملى حلال مىشود ) و ليكن اين گونه آثار از آنجا كه جزئى است ، متعلق جعل شرعى نمىشود چون جعل شرعى تنها متعرض كليات مسايل است ، خواننده محترم مىتواند بحث مفصل اين مساله را در علم اصول ببيند .\r\nو در الدر المنثور است كه ابن مردويه از ابى بن كعب روايت كرده كه گفت : رسول خدا ( ص ) فرمود : خداى تعالى لوط را رحمت كند كه به ركنى شديد پناهنده مىشد و نمىدانست كه ركن شديد در خانه اوست . « 1 »\r\nمؤلف : مقامى كه لوط در آن مقام با قوم خود بگو مگو داشت به تقواى الهى و اجتناب از فسق و فجور دعوتشان مىكرد و همچنين ظاهر سياق آياتى كه اين بگو مگو را حكايت مىكنند اين است كه لوط ( ع ) در اينكه گفت : * ( « لَوْ أَنَّ لِي بِكُمْ قُوَّةً » ) * آرزوى داشتن انصارى رشد يافته از ميان قومش و يا غير قومش مىداشت ، و در جمله * ( « أَوْ آوِي إِلى رُكْنٍ شَدِيدٍ » ) * آرزو كرده كه اى كاش انصارى از غير اين قوم مىداشتم ، بستگان و عشيره و دوستان و غمخوارانى خدا دوست مىداشتم تا مرا در دفاع از اين ميهمانان يارى مىكردند ولى او نمىدانست كه ركن شديد در همان لحظه داخل خانه او است و آن عبارت بود از جبرئيل و همراهانش يعنى ميكائيل و اسرافيل ، و به همين جهت به محضى كه آرزوى داشتن ركنى شديد كرد بدون فاصله پاسخش دادند كه : * ( « يا لُوطُ إِنَّا رُسُلُ رَبِّكَ لَنْ يَصِلُوا إِلَيْكَ » ) * يعنى اى لوط ما آن طور كه تو و اين مردم پنداشته‌ايد جوانانى امرد از جنس بشر نيستيم بلكه فرستادگان پروردگار تو هستيم و اين مردم به تو نخواهند رسيد .\r\nلوط ( ع ) در هيچ حالى از آن احوال از پروردگارش غافل نبود و اين معنا را از نظر دور نمىداشت كه هر چه نصرت هست از ناحيه خداست و او را فراموش نكرده بود تا ناصرى غير او آرزو كند و حاشا بر مقام اين پيغمبر بزرگوار از مثل چنين جهلى مذموم چگونه\r\n\r\n","description":"","footnote":"\r\n( 1 ) الدر المنثور ، ج 3 ، ص 344 ، ط ايران .\r\n","page_name":" 527 ","page_number":527},
  {"content":"\r\nممكن است با اينكه خداى تعالى در باره آن جناب فرموده : « آتَيْناه حُكْماً وَعِلْماً . . . وَأَدْخَلْناه فِي رَحْمَتِنا إِنَّه مِنَ الصَّالِحِينَ » « 1 » پس اينكه رسول خدا ( ص ) فرمود : « اگر مىدانست كه جبرئيل در خانه او است هرگز آرزوى ركن شديدى نمىكرد » معنايش اين است كه جبرئيل و ساير ملائكه با او بودند و او اطلاعى نداشت ، نه اينكه معنايش چنين باشد كه خداى تعالى با او بود و او جاهل به مقام پروردگارش بود .\r\nپس اينكه در بعضى از روايات كه عبارت رسول خدا ( ص ) را نقل مىكند اشاره شده به اينكه مراد لوط از ركن شديد ، خداى سبحان بوده نه ملائكه نظريه اى بوده كه بعضى از راويان حديث داده نه اينكه رسول خدا ( ص ) چنان فرموده باشد ، نظير روايتى كه از ابو هريره نقل شده كه گفت : رسول خدا ( ص ) فرمود : « خدا رحمت كند لوط را كه همواره به ركنى شديد پناهنده مىشد يعنى خداى تعالى . . . » « 2 » .\r\nو باز نظير روايتى كه از طريقى ديگر از او نقل شده كه گفت : « رسول خدا ( ص ) فرمود : خدا لوط را بيامرزد كه همواره به ركنى شديد پناه مىبرد » « 3 » . و بعيد نيست كه ابو هريره در اين سند حديث را نقل به معنا كرده باشد و كلام رسول خدا ( ص ) را بجاى « خدا بيامرزد » ، « خدا رحمت كند » بوده و راوى آن را تغيير داده باشد تا بفهماند لوط در رعايت ادبى از آداب عبوديت كوتاهى كرده و يا با جهلى كه به مقام پروردگارش داشته و او را از ياد برده مرتكب گناهى از گناهان شده چون يك پيامبر نبايد پروردگار خود را فراموش كند .\r\n\r\nگفتارى در چند فصل پيرامون داستان لوط و قوم او\r\n1 - داستان لوط و قومش در قرآن :\r\nلوط ( ع ) از كلدانيان بود كه در سرزمين بابل زندگى مىكردند و آن جناب از اولين كسانى بود كه در ايمان آوردن به ابراهيم ( ع ) گوى سبقت را ربوده بود ، او به ابراهيم ايمان آورد و گفت : « إِنِّي مُهاجِرٌ إِلى رَبِّي » . « 4 » در نتيجه خداى تعالى او را با ابراهيم نجات داده به سرزمين فلسطين ، « ارض مقدس »\r\n\r\n","description":"","footnote":"\r\n( 1 ) ( ما به لوط حكم و علم داديم . . . ) و او را داخل در رحمت خود كرديم كه او از صالحان بود .\r\n« سوره انبياء ، آيه 74 و 75 »\r\n( 2 و 3 ) الدر المنثور ، ج 3 ، ص 344 .\r\n( 4 ) من بسوى پروردگارم مهاجرت مىكنم . « سوره عنكبوت ، آيه 26 »\r\n","page_name":" 528 ","page_number":528},
  {"content":"\r\nروانه كرد : « وَنَجَّيْناه وَلُوطاً إِلَى الأَرْضِ الَّتِي بارَكْنا فِيها لِلْعالَمِينَ » « 1 » پس لوط در بعضى از بلاد آن سرزمين منزل كرد ، ( كه بنا به بعضى از روايات و بنا به گفته تاريخ و تورات آن شهر سدوم بوده ) .\r\nمردم اين شهر و آباديها و شهرهاى اطراف آن كه خداى تعالى آنها را در سوره توبه آيه 70 مؤتفكات خوانده ، بت مىپرستيدند و به عمل فاحشه لواط مرتكب مىشدند و اين قوم اولين قوم از اقوام و نژادهاى بشر بودند كه اين عمل در بينشان شايع گشت ، « 2 » و شيوع آن به حدى رسيده بود كه در مجالس عمومىشان آن را مرتكب مىشدند « 3 » ، تا آنكه رفته رفته عمل فاحشه سنت قومى آنان شد و عام البلوى گرديد و همه بدان مبتلا گشته ، زنان به كلى متروك شدند و راه تناسل را بستند « 4 » .\r\n« لذا خداى تعالى لوط را به سوى ايشان گسيل داشت » . « 5 »\r\nو آن جناب ايشان را به ترس از خدا و ترك فحشاء و برگشتن به طريق فطرت دعوت كرد و انذار و تهديدشان نمود ولى جز بيشتر شدن سركشى و طغيان آنان ثمره اى حاصل نگشت و جز اين پاسخش ندادند كه اينقدر ما را تهديد مكن اگر راست مىگويى عذاب خدا را بياور ، و به اين هم اكتفاء ننموده تهديدش كردند كه : « لَئِنْ لَمْ تَنْتَه يا لُوطُ لَتَكُونَنَّ مِنَ الْمُخْرَجِينَ « 6 » - اگر اى لوط دست از دعوتت بر ندارى تو را از شهرمان خارج خواهيم كرد » و كار را از صرف تهديد گذرانده ، به يكديگر گفتند : خاندان لوط را از قريه خود خارج كنيد كه آنها مردمى هستند كه مىخواهند از عمل لواط پاك باشند . « 7 »\r\n\r\n2 - عاقبت امر اين قوم :\r\nجريان به همين منوال ادامه يافت ، يعنى از جناب لوط ( ع ) اصرار در دعوت به راه خدا و التزام به سنت فطرت و ترك فحشا ، و از آنها اصرار بر انجام خبائث تا جايى كه طغيانگرى ملكه آنان شد و كلمه عذاب الهى در حقشان ثابت و محقق گرديد ، پس خداى عز و جل رسولانى از فرشتگانى بزرگ و محترم براى هلاك كردن آنان مامور كرد ، فرشتگان اول بر ابراهيم ( ع ) وارد شدند و آن جناب را از ماموريتى كه داشتند\r\n\r\n","description":"","footnote":"\r\n( 1 ) سوره انبياء ، آيه 71 .\r\n( 2 ) سوره اعراف ، آيه 80 .\r\n( 3 و 4 ) سوره عنكبوت ، آيه 29 .\r\n( 5 ) سوره شعراء ، آيه 162 .\r\n( 6 ) سوره شعراء ، آيه 167 .\r\n( 7 ) سوره نمل ، آيه 56 .\r\n","page_name":" 529 ","page_number":529},
  {"content":"\r\n( يعنى هلاك كردن قوم لوط ) خبر دادند ، جناب ابراهيم ( ع ) با فرستادگان الهى بگومگويى كرد تا شايد بتواند عذاب را از آن قوم بردارد ، و ملائكه را متذكر كرد كه لوط در ميان آن قوم است ، فرشتگان جواب دادند كه ما بهتر مىدانيم در آنجا چه كسى هست و به موقعيت لوط و اهلش از هر كس ديگر مطلعتريم و اضافه كردند كه مساله عذاب قوم لوط حتمى شده و به هيچ وجه برگشتنى نيست . « 1 »\r\nفرشتگان از نزد ابراهيم به سوى لوط روانه شدند و به صورت پسرانى امرد مجسم شده ، به عنوان ميهمان بر او وارد شدند ، لوط از ورود آنان سخت به فكر فرو رفت چون قوم خود را مىشناخت و مىدانست كه به زودى متعرض آنان مىشوند و به هيچ وجه دست از آنان بر نمىدارند ، چيزى نگذشت كه مردم خبردار شدند ، به شتاب رو به خانه لوط نهاده و به يكديگر مژده مىدادند ، لوط از خانه بيرون آمد و در موعظه و تحريك فتوت و رشد آنان سعى بليغ نمود تا به جايى كه دختران خود را بر آنان عرضه كرد و گفت : اى مردم ! اين دختران من در اختيار شمايند و اينها براى شما پاكيزه ترند پس ، از خدا بترسيد و مرا نزد ميهمانانم رسوا مسازيد ، آن گاه از در استغاثه و التماس در آمد و گفت : آيا در ميان شما يك نفر مرد رشيد نيست ؟ مردم درخواست او را رد كرده و گفتند : ما هيچ علاقه اى به دختران تو نداريم و به هيچ وجه از ميهمانان تو دست بردار نيستيم . لوط ( ع ) مايوس شد و گفت : اى كاش نيرويى در رفع شما مىداشتم و يا ركنى شديد مىبود و به آنجا پناه مىبردم . « 2 »\r\nدر اين هنگام ملائكه گفتند : اى لوط ما فرستادگان پروردگار توايم ، آرام باش كه اين قوم به تو نخواهند رسيد ، آن گاه همه آن مردم را كور كردند و مردم افتان و خيزان متفرق شدند . « 3 »\r\nفرشتگان سپس به لوط ( ع ) دستور دادند كه شبانه اهل خود را برداشته و در همان شب پشت به مردم نموده ، از قريه بيرون روند و احدى از آنان به پشت سر خود نگاه نكند ولى همسر خود را بيرون نبرد كه به او آن خواهد رسيد كه به مردم شهر مىرسد ، و نيز به وى خبر دادند كه به زودى مردم شهر در صبح همين شب هلاك مىشوند . « 4 »\r\nصبح ، هنگام طلوع فجر ، صيحه آن قوم را فرا گرفت و خداى عز و جل سنگى از گل\r\n\r\n","description":"","footnote":"\r\n( 1 ) سوره عنكبوت ، آيه 32 ، سوره هود ، آيه 76 .\r\n( 2 ) سوره هود ، آيه 80 .\r\n( 3 ) سوره قمر ، آيه 37 .\r\n( 4 ) سوره هود ، آيه 81 ، سوره حجر ، آيه 66 .\r\n","page_name":" 530 ","page_number":530},
  {"content":"\r\nنشاندار كه نزد پروردگارت براى اسرافگران در گناه آماده شده بر آنان بباريد و شهرهايشان را زير و رو كرد و هر كس از مؤمنين را كه در آن شهرها بود بيرون نمود ، البته غير از يك خانواده هيچ مؤمنى در آن شهرها يافت نشد و آن خانواده لوط بود و آن شهرها را آيت و مايه عبرت نسلهاى آينده كرد تا كسانى كه از عذاب اليم الهى بيم دارند با ديدن آثار و خرابه هاى آن شهرها عبرت بگيرند « 1 » و در اينكه ايمان و اسلام منحصر در خانواده لوط بوده و عذاب همه شهرهاى آنان را گرفته ، دو نكته هست : اول اينكه اين جريان دلالت مىكند بر اينكه هيچ يك از آن مردم ايمان نداشتند ، و دوم اينكه فحشا تنها در بين مردان شايع نبوده بلكه در بين زنان نيز شيوع داشته ، چون اگر غير از اين بود نبايد زنها هلاك مىشدند و على القاعده بايد عده زيادى از زنها به آن جناب ايمان مىآوردند و از او طرفدارى مىكردند چون لوط ( ع ) مردم را دعوت مىكرد به اينكه در امر شهوترانى به طريقه فطرى باز گردند و سنت خلقت را كه همانا وصلت مردان و زنان است سنت خود قرار دهند و اين به نفع زنان بود و اگر زنان نيز مبتلا به فحشا نبودند بايد دور آن جناب جمع مىشدند و به وى ايمان مىآوردند ولى هيچ يك از اين عكس العملها در قرآن كريم در باره زنان قوم لوط ذكر نشده .\r\nو اين خود مؤيد و مصدق رواياتى است كه در سابق گذشت كه مىگفت : فحشا در بين مردان و زنان شايع شده بود ، مردان به مردان اكتفاء كرده و با آنان لواط مىكردند و زنان با زنان مساحقه مىنمودند .\r\n\r\n3 - شخصيت معنوى لوط ( ع ) :\r\nلوط ( ع ) رسولى بود از ناحيه خداى تعالى بسوى اهالى سرزمين « مؤتفكات » كه عبارت بودند از شهر « سدوم » و شهرهاى اطراف آن ( و بطورى كه گفته شده چهار شهر بوده : 1 - سدوم 2 - عموره 3 - صوغر 4 - صبوييم ) و خداى تعالى آن جناب را در همه مدائح و اوصافى كه انبياى گرام خود را بوسيله آنها توصيف كرده شركت داده است .\r\nو از جمله توصيفها كه براى خصوص آن جناب ذكر كرده اين است كه فرموده : « وَلُوطاً آتَيْناه حُكْماً وَعِلْماً وَنَجَّيْناه مِنَ الْقَرْيَةِ الَّتِي كانَتْ تَعْمَلُ الْخَبائِثَ إِنَّهُمْ كانُوا قَوْمَ سَوْءٍ فاسِقِينَ وَأَدْخَلْناه فِي رَحْمَتِنا إِنَّه مِنَ الصَّالِحِينَ » « 2 » .\r\n\r\n","description":"","footnote":"\r\n( 1 ) با استفاده از سوره ذاريات ، آيه 37 و سوره هايى ديگر .\r\n( 2 ) و به ياد آر لوط را كه ما به او حكم و علم داده و از قريه اى كه اعمال خبيث و زشت عادتشان شده بود ، نجات داديم چون آنها مردم بد و فاسق بودند و ما لوط را داخل در رحمت خود نموديم چون از صالحان بود . « سوره انبياء ، آيه 74 و 75 »\r\n","page_name":" 531 ","page_number":531},
  {"content":"\r\n\r\n4 - داستان لوط و قومش در تورات :\r\nتورات در اصحاح يازدهم و دوازدهم از سفر تكوين مىگويد : لوط برادر زاده « ابرام » ( ابراهيم ) و نام پدرش ( كه برادر ابرام باشد ) « هاران بن تارخ » بود و هاران با برادرش ابرام در خانه تارخ در « اور كلدانيان » زندگى مىكردند و سپس تارخ از « اور » بسوى سرزمين كنعانيان مهاجرت كرد و در شهر حاران اقامت گزيد در حالى كه ابرام و لوط با او بودند آن گاه ابرام به امر رب ، از حاران خارج شد و لوط نيز با او بود و اين دو مال بسيار زياد و غلامانى در حاران به دست آورده بودند ، پس به سرزمين كنعان آمدند ، و ابرام پشت سر هم به طرف جنوب كوچ مىكرد تا آنكه به مصر آمد و در مصر نيز به سمت جنوب به طرف بلندىهاى « بيت ايل » آمده و در آنجا اقامت گزيد .\r\nلوط هم كه همه جا با ابرام حركت مىكرد براى خود گاو و گوسفند و خيمه هايى داشت ، و يك سرزمين جوابگوى احشام اين دو نفر نبود بناچار بين چوپانهاى او و چوپانهاى ابرام دشمنى و نزاع درگرفت و از ترس اينكه كار به نزاع بكشد از يكديگر جدا شدند ، لوط سرزمين « دائره » اردن را اختيار كرد و در شهرهاى دائره اقامت گزيد و خيمه هاى خود را به « سدوم » انتقال داد و اهل سدوم مردمى اشرار و از نظر رب بسيار خطاكار بودند و ابرام خيام خود را به بلوطات ممرا كه در حبرون بود نقل داد .\r\nدر اين زمان جنگى بين پادشاهان سدوم و عموره و ادمه و صبوييم و صوغر از يك طرف و چهار همسايه آنان از طرف ديگر درگرفت و پادشاه سدوم و ديگر پادشاهانى كه با او بودند شكست خوردند و دشمن همه املاك سدوم و عموره و همه مواد غذايى آنان را بگرفت و لوط در بين ساير اسرا ، اسير شد و همه اموالش به غارت رفت ، وقتى اين خبر به ابرام رسيد با غلامان خود كه بيش از سيصد نفر بودند حركت كرد و با آن قوم جنگيد و آنان را شكست داده ، لوط را از اسارت و همه اموالش را از غارت شدن نجات داد و او را به همان محلى كه سكونت گزيده بود برگردانيد .\r\nتورات در اصحاح هجدهم از سفر تكوين مىگويد : رب براى او ( يعنى ابرام ) در بلوطات ممرا ظهور كرد در حالى كه روز گرم شده بود ، و او جلوى در خيمه نشسته بود ناگهان چشم خود را بلند كرد و نگريست كه سه نفر مرد نزدش ايستاده‌اند همين كه آنان را ديد از در خيمه برخاست تا استقبالشان كند و به زمين سجده كرد و گفت : اى آقا ! اگر نعمتى در چشم خود مىيابى پس ، از بنده ات رو بر متاب و از اينجا مرو تا بنده ات كمى آب بياورد پاهايتان را بشوييد و زير اين درخت تكيه دهيد و نيز بنده ات پاره نانى بياورد دلهايتان را نيرو ببخشيد سپس برويد چون شما بر عبد خود گذر كرده‌ايد ما اينطور رفتار مىكنيم همانطور كه خودت تكلم كردى .\r\n","description":"","footnote":"","page_name":" 532 ","page_number":532},
  {"content":"\r\nبناچار ابرام به شتاب به طرف خيمه نزد ساره رفت و گفت : بشتاب سه كيل آرد سفيد تهيه كن و نانى مغز پخت بپز ، آن گاه خودش به طرف گله گاو رفته ، گوساله پاكيزه و چاقى انتخاب نموده به غلام خود داد تا به سرعت غذايى درست كند ، سپس مقدارى كره و شير با آن گوساله اى كه كباب كرده بود برداشته نزد ميهمانان نهاد و خود در زير آن درخت ايستاد تا ميهمانان غذا بخورند .\r\nميهمانان پرسيدند : ساره همسرت كجا است ؟ ابرام گفت : اينك او در خيمه است .\r\nيكى از ميهمانان گفت : من در زمان زندگيت بار ديگر نزد تو مىآيم ، و براى همسرت ساره پسرى خواهد آمد . ساره در خيمه سخن او را كه در پشت خيمه قرار داشت شنيد و ابراهيم و ساره هر دو پيرى سالخورده بودند و ديگر اين احتمال كه زنى مثل ساره عادتا بچه بياورد قطع شده بود ساره بناچار در دل خود خنديد و در زبان گفت : آيا سر پيرى بار ديگر متنعمى و بچه دار شدنى به خود مىبينم با اينكه آقايم نيز پير شده ؟ رب به ابراهيم گفت : ساره چرا خنديد و چرا چنين گفت كه آيا به راستى من مىزايم با اينكه پيرى فرتوت شده‌ام ؟ مگر بر رب انجام چيزى محال مىشود ؟ من در ميعاد در طول زندگى به سويت باز مىگردم و ساره فرزندى خواهد داشت . ساره در حالى كه مىگفت : اين بار نمىخندم منكر آن شد ، چون ترسيده بود ابراهيم گفت : نه بلكه خنديد .\r\nآن گاه مردان نامبرده از آنجا برخاسته به طرف سدوم رهسپار شدند ابراهيم ( نيز ) با آنها مىرفت تا بدرقه شان كند رب با خود گفت : آيا سزاوار است كارى را كه مىخواهم انجام دهم از ابراهيم پنهان بدارم ؟ با اينكه ابراهيم امتى كبير و قوى است و امتى است كه همه امتهاى روى زمين از بركاتش برخوردار مىشوند ؟ نه ، من حتما او را آگاه مىسازم تا فرزندان و بيت خود را كه بعد از او مىآيند توصيه كند تا طريق رب را حفظ كنند و كارهاى نيك كنند و عدالت را رعايت نمايند تا رب به آن وعده اى كه به ابراهيم داده عمل كند .\r\nپس رب ( به ابراهيم ) گفت : سر و صداى سدوميان و عموديان زياد شده يعنى چيزهاى بدى از آنجا به من مىرسد و خطايا و گناهانشان بسيار عظيم گشته ، لذا من خود به زمين نازل مىشوم تا ببينم آيا همه اين گناهانى كه خبرگزاران خبر داده‌اند مرتكب شده‌اند يا نه و اگر نشده‌اند حد اقل از وضع آنجا با خبر مىشوم . آن گاه مردان ( ميهمانان ابراهيم ) با او خدا حافظى كرده و به طرف سدوم رفتند و اما ابراهيم كه تا آن لحظه در برابر رب ايستاده بود به طرف رب جلو آمد و پرسيد آيا نيكوكار و گناهكار را با هم هلاك مىكنى ؟ شايد پنجاه نفر نيكوكار در شهر سدوم باشد آيا آن شهر را يك جا نابود مىكنى و به خاطر آن پنجاه نيكوكار كه در آنجا هستند عفو\r\n","description":"","footnote":"","page_name":" 533 ","page_number":533},
  {"content":"\r\nنمىكنى ؟ حاشا بر تو كه چنين رفتارى داشته باشى و نيكوكار را با گنهكار بميرانى و در نتيجه خوب و بد در درگاهت فرق نداشته باشند ، حاشا بر تو كه جزا دهنده كل زمينى عدالت را رعايت نكنى ؟\r\nرب گفت من اگر در سدوم پنجاه نيكوكار پيدا كنم از عذاب آن شهر و همه ساكنان آن به خاطر پنجاه نفر صرفنظر مىكنم .\r\nابراهيم جواب داد و گفت : من كه با مولا سخن آغاز كردم خاكى و خاكسترى هستم ممكن است نيكوكاران پنج نفر كمتر از پنجاه نفر باشند و فرض كن چهل و پنج نفر باشد آيا همه شهر را و آن چهل و پنج نفر را هلاك مىكنى ؟ رب گفت : من اگر در آنجا چهل و پنج نفر نيكوكار بيابم شهر را هلاك نمىكنم ، ابراهيم دوباره با رب به گفتگو پرداخت و گفت : احتمال مىرود در آنجا چهل نفر نيكوكار باشد رب گفت : بخاطر چهل نفر هم عذاب نمىكنم ، ابراهيم با خود گفت حال كه رب عصبانى نمىشود سخن را ادامه دهم چون ممكن است سى نفر نيكوكار در سدوم پيدا شود ، رب گفت : اگر در آنجا سى نفر يافت شود آن كار را نمىكنم .\r\nابراهيم گفت : من كه سخن با مولايم آغاز كردم براى اين بود كه نكند در آنجا بيست نفر نيكوكار باشد رب گفت : به خاطر بيست نفر هم اهل شهر را هلاك نمىكنم .\r\nابراهيم گفت : ( من خواهش مىكنم ) رب عصبانى نشود فقط يك بار ديگر سخن مىگويم و آن سخنم اين است كه ممكن است ده نفر نيكوكار در آن محل يافت شود رب گفت : به خاطر ده نفر نيز اهل شهر را هلاك نمىكنم ، رب بعد از آنكه از گفتگوى با ابراهيم فارغ شد دنبال كار خود رفت ابراهيم هم به محل خود برگشت .\r\nدر اصحاح نوزدهم از سفر تكوين آمده كه ملائكه هنگام عصر به سدوم رسيدند لوط در آن لحظه دم دروازه شهر سدوم نشسته بود چون ايشان را بديد برخاست تا از آنان استقبال كند و با صورت به زمين افتاد و سجده كرد و به آنان گفت : آقاى من به طرف خانه بنده خودتان متمايل شويد و در آنجا بيتوته كنيد و پاهايتان را بشوييد آن گاه صبح زود راه خود پيش بگيريد و برويد . آن دو ملك گفتند : نه ، بلكه ما در ميدان شهر بيتوته مىكنيم . لوط بسيار اصرار ورزيد و آن دو سرانجام قبول نموده با او به راه افتادند و به خانه او در آمدند لوط ضيافتى به پا كرد و نان و مرغى پخت ، و آنان خوردند .\r\nقبل از اينكه به خواب بروند رجالى از اهل شهر يعنى از سدوم خانه را محاصره كردند ، رجالى از پير و جوان و بلكه كل اهل شهر حتى از دورترين نقطه حمله ور شدند و لوط را صدا زدند كه آن دو مردى كه امشب بر تو وارد شده‌اند كجايند ؟ آنان را بيرون بفرست تا\r\n","description":"","footnote":"","page_name":" 534 ","page_number":534},
  {"content":"\r\nبشناسيمشان ، لوط خودش به طرف درب خانه آمد و آن را از پشت ببست و گفت : اى برادران من شرارت مكنيد اينك اين دو دختران من در اختيار شمايند و با اينكه تا كنون مردى را نشناخته‌اند من آن دو را بيرون مىآورم ، شما با آن دو هر عملى كه مايه خوشايند چشم شما است انجام دهيد و اما اين دو مرد را كار نداشته باشيد زيرا زير سايه سقف من داخل شده‌اند .\r\nمردم گفتند : تا فلان جا دور شو ، آن گاه گفتند : لوط يك مرد غريبه اى است كه به ميان ما آمده و اختياردار ما شده ، اى لوط ! ما الان شرى به تو مىرسانيم بدتر از شرى كه مىخواهيم به آن دو برسانيم ، پس اصرار بر لوط را از حد گذراندند و جلو آمدند تا درب خانه را بشكنند و آن دو مرد ميهمان دست خود را دراز كرده و لوط را به طرف خود در داخل خانه بردند و درب را به روى مردم بستند و اما مردان پشت در را ، صغير و كبيرشان را كور كردند و ديگر نتوانستند درب خانه را پيدا كنند .\r\nآن دو تن ميهمان به لوط گفتند : غير از خودت در اين شهر چه دارى ، دامادها و پسران و دختران و هر كس ديگر كه دارى همه را از اين مكان بيرون ببر كه ما هلاك كننده اين شهريم زيرا خبرگزاريها خبرهاى عظيمى از اين شهر نزد رب برده‌اند و رب ما را فرستاده تا آنان را هلاك سازيم . لوط از خانه بيرون رفت و با دامادها كه دختران او را گرفته بودند صحبت كرده گفت : برخيزيد و از اين شهر بيرون شويد كه رب مىخواهد شهر را هلاك كند ، دامادها به نظرشان رسيد كه لوط دارد مزاح مىكند ، ولى همين كه فجر طالع شد دو فرشته با عجله به لوط گفتند : زود باش دست زن و دو دخترت كه فعلا در اينجا هستند بگير تا به جرم مردم اين شهر هلاك نشوند ولى وقتى سستى لوط را ديدند دست او و دست زنش و دست دو دخترش را گرفته به خاطر شفقتى كه رب بر او داشت در بيرون شهر نهادند .\r\nو وقتى داشتند لوط را به بيرون شهر مىبردند به او گفتند : جانت را بردار و فرار كن و زنهار ، كه به پشت سر خود نگاه مكن و در هيچ نقطه از پيرامون شهر توقف مكن ، به طرف كوه فرار كن تا هلاك نشوى . لوط به آن دو گفت : نه ، اى سيد من ، اينك بنده ات شفقت را در چشمانت مىبيند لطفى كه به من كردى عظيم بود و من توانايى آن را ندارم كه به كوه فرار كنم مىترسم هنوز به كوه نرسيده شر مرا بگيرد و بميرم ، اينك در اين نزديكى شهرى است به آن شهر مىگريزم شهر كوچكى است ( و فاصله اش كم است ) آيا اگر به آنجا بگريزم جانم زنده مىماند رب به دو گفت : من در پيشنهاد نيز روى تو را به زمين نمىاندازم و شهرى كه پيشنهاد كردى زير و رويش نكنم ، زير و رويش نمىكنم پس به سرعت بدانجا فرار كن كه من استطاعت آن را ندارم كه قبل از رسيدنت به آنجا كارى بكنم به اين مناسبت نام آن شهر را صوغر نهادند يعنى شهر\r\n","description":"","footnote":"","page_name":" 535 ","page_number":535},
  {"content":"\r\nكوچك .\r\nوقتى خورشيد بر زمين مىتابيد لوط وارد شهر صوغر شد ، رب بر شهر سدوم و عموره كبريت و آتش باريد ، كبريت و آتشى كه از ناحيه رب از آسمان مىآمد و آن شهرها و همه اطراف آن و همه ساكنان آن شهرها و همه گياهان آن سرزمين را زير و رو كرد ، زنش كه نافرمانى كرد و از پشت به شهر نظر انداخت ستونى از نمك شد .\r\nروز ديگر ابراهيم به طرف اين سرزمين آمده در برابر رب ايستاد و بسوى سدوم و عموره و به سرزمينهاى اطراف آن دو شهر نظر انداخت ، ديد كه دود از زمين بالا مىرود مانند دودى كه از گلخن حمام برمىخيزد ، و چنين پيش مىآمد كه وقتى خدا شهرهاى آن دايره ( و آن افق ) را ويران كرد به ابراهيم اطلاع داد كه لوط را از وسط انقلاب و در لحظه اى كه شهرهاى محل اقامت لوط را ويران مىكرد بيرون فرستاد ( و خلاصه اينكه به ابراهيم اطلاع داد دلواپس لوط نباشد خداى تعالى او را نجات داده است ) .\r\nو اما لوط از صوغر نيز بالاتر رفت و در كوه منزل كرد و دو دخترش با او بودند ، چون از اقامت در صوغر نيز بيمناك بود لذا او و دو دخترش در غارى منزل كردند ، دختر بكر بزرگ به ( دختر ) كوچكتر گفت : پدر ما پير شده و در اين سرزمين هيچ كس نيست كه مانند عادت ساير نقاط به سر وقت ما بيايد و از ما خواستگارى كند بيا تا به پدرمان شرابى بنوشانيم و با او همخواب شويم و از پدر خود نسلى را زنده كنيم ، پس پدر را شراب خوراندند و در آن شب دختر بزرگتر ( بكر ) به رختخواب پدر رفت و پدر هيچ نفهميد كه دخترش با او خوابيده ( جماع كرده و ) برخاست ، فرداى آن شب چنين پيش آمد كه بكر به صغيره گفت : من ديشب با پدرم خوابيدم امشب نيز به او شرابى مىدهيم تو با او بخواب تا هر دو از او نسلى را زنده كنيم پس آن شب نيز شرابش دادند و دختر كوچك برخاسته با پدر جمع شد و پدر ، نه از همخوابگى او خبردار شد و نه از برخاستن و رفتنش ، نتيجه اين كار آن شد كه هر دو دختر از پدر حامله شدند .\r\nدختر بزرگتر ( بكر ) يك پسر آورد و نام او را « موآب » نهاد و اين پسر كسى است كه نسل دودمان موآبيين به او منتهى مىشود و تا به امروز اين نسل ادامه دارد . اين بود ماجراى داستان لوط در تورات ، و ما همه آن را نقل كرديم تا روشن شود كه تورات در خود داستان و در وجوه غير داستانى آن چه مخالفتى با قرآن كريم دارد .\r\n\r\n\r\nدر تورات آمده كه فرشتگان مرسل براى بشارت دادن به ابراهيم و براى عذاب قوم لوط دو فرشته بودند ولى قرآن از آنان به « رسل » تعبير كرده كه صيغه جمع است و أقل جمع سه نفر است .\r\n","description":"","footnote":"","page_name":" 536 ","page_number":536},
  {"content":"\r\nو در تورات آمده كه ميهمانان ابراهيم غذايى را كه او درست كرده بود خوردند ولى قرآن اين را نفى كرده ، مىفرمايد : ابراهيم وقتى ديد ميهمانان دست به طرف غذا دراز نمىكنند ترسيد .\r\nدر تورات آمده كه لوط دو دختر داشت ولى قرآن تعبير به لفظ « بنات » كرده كه صيغه جمع است و گفتيم كه اقل جمع سه نفر است و در تورات آمده كه ملائكه لوط را بيرون بردند و قوم را چنين و چنان عذاب كردند و زن او ستونى از نمك شد و جزئياتى ديگر كه قرآن از اينها ساكت است .\r\nو در تورات بطور صريح نسبت تجسم به خداى تعالى داده و نسبت زناى با محرم آن هم با دختران را به يك پيامبر داده ولى قرآن كريم ، هم خداى سبحان را منزه از تجسم مىداند و هم انبياء و فرستادگان خداى را از ارتكاب گناه برى دانسته و ساحت آنان را از اين آلودگيها پاك مىداند .\r\n","description":"","footnote":"","page_name":" 537 ","page_number":537},
  {"content":"\r\n\r\n\r\nوَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه وَلا تَنْقُصُوا الْمِكْيالَ وَالْمِيزانَ إِنِّي أَراكُمْ بِخَيْرٍ وَإِنِّي أَخافُ عَلَيْكُمْ عَذابَ يَوْمٍ مُحِيطٍ ( 84 ) وَيا قَوْمِ أَوْفُوا الْمِكْيالَ وَالْمِيزانَ بِالْقِسْطِ وَلا تَبْخَسُوا النَّاسَ أَشْياءَهُمْ وَلا تَعْثَوْا فِي الأَرْضِ مُفْسِدِينَ ( 85 ) بَقِيَّتُ اللَّه خَيْرٌ لَكُمْ إِنْ كُنْتُمْ مُؤْمِنِينَ وَما أَنَا عَلَيْكُمْ بِحَفِيظٍ ( 86 ) قالُوا يا شُعَيْبُ أصَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا أَوْ أَنْ نَفْعَلَ فِي أَمْوالِنا ما نَشؤُا إِنَّكَ لأَنْتَ الْحَلِيمُ الرَّشِيدُ ( 87 ) قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَرَزَقَنِي مِنْه رِزْقاً حَسَناً وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه إِنْ أُرِيدُ إِلَّا الإِصْلاحَ مَا اسْتَطَعْتُ وَما تَوْفِيقِي إِلَّا بِاللَّه عَلَيْه تَوَكَّلْتُ وَإِلَيْه أُنِيبُ ( 88 )\r\nوَ يا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ وَما قَوْمُ لُوطٍ مِنْكُمْ بِبَعِيدٍ ( 89 ) وَاسْتَغْفِرُوا رَبَّكُمْ ثُمَّ تُوبُوا إِلَيْه إِنَّ رَبِّي رَحِيمٌ وَدُودٌ ( 90 ) قالُوا يا شُعَيْبُ ما نَفْقَه كَثِيراً مِمَّا تَقُولُ وَإِنَّا لَنَراكَ فِينا ضَعِيفاً وَلَوْ لا رَهْطُكَ لَرَجَمْناكَ وَما أَنْتَ عَلَيْنا بِعَزِيزٍ ( 91 ) قالَ يا قَوْمِ أرَهْطِي أَعَزُّ عَلَيْكُمْ مِنَ اللَّه وَاتَّخَذْتُمُوه وَراءَكُمْ ظِهْرِيًّا إِنَّ رَبِّي بِما تَعْمَلُونَ مُحِيطٌ ( 92 ) وَيا قَوْمِ اعْمَلُوا عَلى مَكانَتِكُمْ إِنِّي عامِلٌ سَوْفَ تَعْلَمُونَ مَنْ يَأْتِيه عَذابٌ يُخْزِيه وَمَنْ هُوَ كاذِبٌ وَارْتَقِبُوا إِنِّي مَعَكُمْ رَقِيبٌ ( 93 )\r\nوَ لَمَّا جاءَ أَمْرُنا نَجَّيْنا شُعَيْباً وَالَّذِينَ آمَنُوا مَعَه بِرَحْمَةٍ مِنَّا وَأَخَذَتِ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ( 94 ) كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ ( 95 )\r\n","description":"","footnote":"","page_name":" 538 ","page_number":538},
  {"content":"\r\nترجمه آيات\r\nو ( همچنين ) به برادر مردم مدين ، يعنى شعيب وحى كرديم او نيز به مردمش گفت : اى قوم ! خدا را بپرستيد چون غير او معبودى نداريد و در معاملات ، ترازو و قپان را به نفع خود زياد و به ضرر مردم كم نگيريد ، من خيرخواه شما هستم من بر شما از عذاب روزى مىترسم كه عذابش از هر جهت فراگير است ( 84 ) .\r\nو اى مردم ! پيمانه و وزن را با عدالت وفا كنيد و بر اشياء مردم عيب مگذاريد و از حق آنان نكاهيد و در زمين فساد مكنيد ( 85 ) .\r\nسودى كه خدا در معامله برايتان باقى مىگذارد برايتان بهتر است و بدانيد كه ( ضامن كنترل شما در دورى از كمفروشى و قناعت به خير خدا ، تنها و تنها ايمان شما است و ) من مسئول كنترل شما نيستم ( 86 ) .\r\nگفتند : اى شعيب آيا نمازت به تو دستور مىدهد كه ما آنچه را پدرانمان مىپرستيدند ترك گوييم و آنچه را مىخواهيم ، در اموالمان انجام ندهيم ؟ كه همانا تو مرد بردبار و رشيدى هستى ( 87 ) .\r\nشعيب گفت : اى قوم من ! هر گاه من دليل آشكارى از پروردگارم داشته و رزق خوبى به من داده باشد ( آيا مىتوانم بر خلاف فرمان او رفتار كنم ؟ ) من هرگز نمىخواهم چيزى كه شما را از آن باز مىدارم خودم مرتكب شوم ، من جز اصلاح تا آنجا كه توانايى دارم نمىخواهم ، و توفيق من جز به خدا نيست ، بر او توكل كردم و به سوى او بازگشت ( 88 ) .\r\nو اى قوم من ! دشمنى و مخالفت با من سبب نشود كه شما به همان سرنوشتى كه قوم نوح يا قوم هود يا قوم صالح گرفتار شدند گرفتار شويد ، و قوم لوط از شما چندان دور نيست ( 89 ) .\r\nاز پروردگار خود آمرزش بطلبيد و به سوى او بازگرديد كه پروردگارم مهربان و دوستدار ( بندگان توبه كار ) است ( 90 ) .\r\nگفتند اى شعيب ! بسيارى از آنچه را مىگويى ما نمىفهميم ، و ما تو را در ميان خود ضعيف مىيابيم ، و اگر بخاطر احترام قبيله كوچكت نبود تو را سنگسار مىكرديم ، و تو در برابر ما قدرتى ندارى ( 91 ) .\r\nگفت : اى مردم ، ( همشهريان من ) ! آيا چند نفر خويشاوند من در نظر شما عزيزتر از خدايند كه او را به كلى از ياد برده ، اعتنايى به او نداريد با اينكه پروردگار من بدانچه شما مىكنيد محيط است ( 92 ) .\r\nو اى قوم من ! شما هر قدرتى كه داريد به كار بزنيد من نيز كار خودم را مىكنم ، به زودى مىفهميد كه عذاب خوار كننده به سراغ چه كسى مىآيد و چه كسى دروغگو است ، شما منتظر باشيد كه من نيز با شما منتظر مىمانم ( 93 ) .\r\nو همين كه امر ما ( عذاب موعود ) آمد شعيب و گروندگان به وى را ، با رحمت خود نجات داديم ، و صيحه همه آنهايى را كه ستم كردند بگرفت و در محل سكونتشان به صورت جسدى بى جان در آورد ( 94 ) .\r\n","description":"","footnote":"","page_name":" 539 ","page_number":539},
  {"content":"\r\nآن چنان كه گويى اصلا در آن سرزمين زندگى نكرده‌اند ( و فرمان الهى رسيد ) كه قوم مدين از رحمت من دور باشند همانطور كه قوم ثمود دور شدند ( 95 )\r\n.\r\nبيان آيات\r\nاين آيات ، داستان شعيب ( ع ) و قوم او را كه همان اهل « مدين » باشند مىسرايد ، اهل مدين بتها را مىپرستيدند و بيمارى كمفروشى در بين آنان شايع و فسادهاى ديگر نيز در ميان ايشان رايج شده بود ، خداى سبحان شعيب ( ع ) را به سوى آنان مبعوث كرد و آن جناب قوم مدين را به سوى دين توحيد وكيل و وزن به سنگ تمام و عادلانه و ترك فساد در زمين دعوت نموده ، بشارتها داد و اندرز كرد و در موعظه آنان سعى بليغ نمود تا جايى كه رسول خدا ( ص ) فرمود : شعيب ( ع ) خطيب انبياء بود .\r\nليكن جز با رد و عصيان جوابى به او ندادند و حتى تهديدش كردند كه تو را سنگسار مىكنيم ، و يا گفتند : تو را از ديار خود تبعيد مىكنيم ، و آزار و اذيت او وعده كمى كه به او ايمان آورده بودند را به نهايت رساندند و نمىگذاشتند مردم به او ايمان بياورند ، و راه خدا را به روى مردم مىبستند ، و به اين رفتار خود ادامه دادند تا آنجا كه جناب شعيب ( ع ) از خدا خواست تا بين او و آنان حكم نموده و آنان را هلاك كند .\r\n\r\n\r\n* ( « وَإِلى مَدْيَنَ أَخاهُمْ شُعَيْباً . . . » ) *\r\nاين آيه شريفه عطف است بر داستانهايى كه در سابق از انبياء و امتهايشان گذشت ، و كلمه « مدين » نام شهرى است كه در قديم بوده و جناب شعيب در آنجا مىزيسته ، پس اگر نسبت ارسال شعيب را به مدين داده و حال آنكه آن جناب بسوى اهل مدين فرستاده شده بود نه بسوى مدين ( چون خودش در آنجا زندگى مىكرد ) از باب مجاز در اسناد است مثل اينكه مىگوييم : ناودان جارى شد ( يعنى آب ناودان جارى شد ) و اينكه شعيب را برادر آن مردم خوانده ، دليل بر اين است كه با آن مردم خويشى و نسبت داشته است .\r\n* ( « قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه » ) * - تفسير اين جمله در جمله هاى نظير آن در سابق گذشت .\r\n* ( « وَلا تَنْقُصُوا الْمِكْيالَ وَالْمِيزانَ » ) * - كلمه « مكيال » و همچنين كلمه « ميزان » اسم آلتاند و به معناى آن آلتى هستند كه كالاها بوسيله آن ، كيل و يا وزن مىشود و اين دو آلت نبايد به نقص توصيف شوند و نبايد گفت قپان و ترازوى ناقص بلكه آنچه به صفاتى از قبيل نقص و زيادت و مساوات توصيف مىشود كالاى كيل شده و وزن شده است نه آلت كيل و وزن ، پس\r\n","description":"","footnote":"","page_name":" 540 ","page_number":540},
  {"content":"\r\nاگر در آيه شريفه نسبت نقص به خود آلت داده از باب مجاز عقلى است .\r\nو اينكه از ميان همه گناهان قوم ، خصوص كمفروشى و نقص در مكيال و ميزان را نام برده ، دلالت دارد بر اينكه اين گناه در بين آنان شيوع بيشترى داشته و در آن افراط مىكرده‌اند به حدى كه فساد آن چشمگير و آثار سوء آن روشن شده بوده و لازم بوده كه داعى به سوى حق ، قبل از هر دعوتى آنان را به ترك اين گناه دعوت كند و از ميان همه گناهانى كه داشته‌اند انگشت روى اين يك گناه مىگذارد .\r\n* ( « إِنِّي أَراكُمْ بِخَيْرٍ » ) * - يعنى من شما را در خير مشاهده مىكنم و مىبينم كه خداى تعالى به شما مال بسيار و رزقى وسيع و بازارى رواج داده ، بارانهاى به موقع ، محصولات زراعى شما را بسيار كرده و با اين همه نعمت كه خدا به شما ارزانى داشته چه حاجتى به كمفروشى و نقص در مكيال و ميزان داريد ؟ و چرا بايد از اين راه در پى اختلاس مال مردم باشيد و به مال اندك مردم طمع ببنديد و در صدد به دست آوردن آن از راه نامشروع و به ظلم و طغيان برآييد ؟\r\nبنا بر اين جمله * ( « إِنِّي أَراكُمْ بِخَيْرٍ » ) * در اين صدد است كه جمله * ( « وَلا تَنْقُصُوا الْمِكْيالَ وَالْمِيزانَ » ) * را تعليل كند .\r\nممكن هم هست كه كلمه « خير » را عموميت داده ، بگوييم : منظور اين است كه شما مردم مشمول عنايت الهى هستيد و خداى تعالى اراده كرده كه نعمتهاى خود را به شما ارزانى بدارد ، عقل و رشد كافى و رزق وسيع بدهد ، و اين نعمتها را به شما داده پس ديگر هيچ مجوزى نداريد كه خدايانى دروغين را به جاى خداى تعالى بپرستيد و غير او را شريك او بگيريد و با كمفروشى در زمين فساد كنيد .\r\nو بنا بر اين احتمال ، جمله مورد بحث ، هم تعليل جمله * ( « وَلا تَنْقُصُوا . . . » ) * خواهد بود و هم تعليل جمله قبل از آن كه مىفرمود : * ( « يا قَوْمِ اعْبُدُوا اللَّه . . . » ) * هم چنان كه تهديد * ( « وَإِنِّي أَخافُ عَلَيْكُمْ عَذابَ يَوْمٍ مُحِيطٍ » ) * مربوط به هر دو جمله است .\r\nپس حاصل جمله * ( « إِنِّي أَراكُمْ . . . » ) * اين شد كه شما در اين ميان دو رادع و جلوگير داريد كه بايد شما را از معصيت خدا رادع شوند و جلوگير باشند ، يكى اينكه شما در خير هستيد يعنى غرق در نعمتهاى خداييد و احتياجى به كمفروشى و خوردن مال مردم به باطل و از راه نامشروع نداريد ، ديگر اينكه در وراء و پشت مخالفت امر خدا ، روزى است محيط و همه جاگير كه بايد از عذاب آن ترسيد .\r\nو خيلى بعيد نيست كه مراد از جمله * ( « إِنِّي أَراكُمْ بِخَيْرٍ » ) * اين باشد كه من به نظر خير به شما مىنگرم يعنى جز خير خواهى و شفقت هيچ نظرى ندارم هم چنان كه هيچ دوست مشفق\r\n","description":"","footnote":"","page_name":" 541 ","page_number":541},
  {"content":"\r\nنظرش جز خير نمىتواند باشد ، و اين دوست شما و خيرخواهتان غير از سعادت شما چيز ديگرى نمىخواهد ، و بنا بر اين احتمال جمله * ( « وَإِنِّي أَخافُ عَلَيْكُمْ عَذابَ يَوْمٍ مُحِيطٍ » ) * به منزله عطفى است تفسيرى براى جمله مورد بحث .\r\n* ( « وَإِنِّي أَخافُ عَلَيْكُمْ عَذابَ يَوْمٍ مُحِيطٍ » ) * - در اين جمله به روز قيامت و يا روزى كه عذاب الهى نازل شود و قوم را منقرض نمايد اشاره كرده است و معناى اينكه فرمود : آن روز ( يعنى روز قضاء به عذاب ) محيط است ، اين است كه در آن روز راهى براى فرار از عذاب نيست و غير از خداى تعالى هيچ پناهى وجود ندارد پس هيچ كسى نيست كه با يارى و اعانت خود عذاب را دفع كند ، روزى است كه در آن روز توبه و شفاعتى هم نيست ، و برگشت معناى احاطه روز به اين است كه عذاب آن روز قطعى است و مفرى از آن نيست ، و معناى آيه اين است كه براى كفر و فسق عذابى است غير مردود و من مىترسم كه آن عذاب به شما برسد .\r\n* ( « وَيا قَوْمِ أَوْفُوا الْمِكْيالَ وَالْمِيزانَ بِالْقِسْطِ وَلا تَبْخَسُوا النَّاسَ أَشْياءَهُمْ . . . » ) *\r\nكلمه « اوفوا » امر حاضر از باب « ايفاء » افعال است و ايفا به معناى آن است كه حق كسى را بطور تمام و كامل بپردازى ، بخلاف « بخس » كه به معناى نقص است ، در اين آيه بار ديگر سخن از مكيال و ميزان را تكرار كرد و اين از باب تفصيل بعد از اجمال است كه شدت اهتمام گوينده به آن كلام را مىرساند و مىفهماند كه سفارش به ايفاى كيل و وزن آن قدر مهم است كه مجتمع شما از آن بى نياز نيست . چون جناب شعيب در بار اول با نهى از نقص كيل و وزن ، آنان را بسوى صلاح دعوت كرد و در نوبت دوم به ايفاء كيل و وزن امر كرد و از بخس مردم و ناتمام دادن حق آنان نهى نمود و اين خود اشاره است به اينكه صرف اجتناب از نقص مكيال و ميزان در دادن حق مردم كافى نيست - و اگر در اول از آن نهى كرد در حقيقت براى اين بود كه مقدمه اى اجمالى باشد براى شناختن وظيفه بطور تفصيل - بلكه واجب است ترازو دار و قپاندار در ترازو و قپان خود ايفاء كند يعنى حق آن دو را بدهد و در حقيقت خود ترازودار و قپاندار طورى باشند كه اشياى مردم را در معامله كم نكنند و خود آن دو بدانند كه امانتها و اشياى مردم را بطور كامل به آنان داده‌اند .\r\n* ( « وَلا تَعْثَوْا فِي الأَرْضِ مُفْسِدِينَ » ) * - راغب در مفردات مىگويد : ماده « عيث » با ماده « عثى » معناى نزديك به هم دارند نظير ماده « جذب » با ماده « جبذ » ، چيزى كه هست ماده « عيث » بيشتر در فسادهايى استعمال مىشود كه با حس مشاهده مىشود ولى ماده « عثى » در فسادهايى به كار مىرود كه عقل آن را درك مىكند نه حس و گفته مىشود : « عثى - يعثى - عثيا » و بر اين قياس است آيه شريفه * ( « وَلا تَعْثَوْا فِي الأَرْضِ مُفْسِدِينَ » ) * و نيز گفته مىشود : « عثا\r\n","description":"","footnote":"","page_name":" 542 ","page_number":542},
  {"content":"\r\nيعثو عثوا » . « 1 »\r\nو بنا بر اين كلمه « مفسدين » حال است از ضميرى كه در كلمه « تعثوا » است يعنى ضمير « انتم » و اين حال تاكيد را افاده مىكند و مثل اين است كه گفته باشيم : « لا تفسدوا افسادا » .\r\n\r\n\r\nو اين جمله يعنى جمله * ( « وَلا تَعْثَوْا فِي الأَرْضِ مُفْسِدِينَ » ) * نهى جديدى است از فساد در ارض يعنى از كشتن و زخمى كردن مردم و يا هر ظلم مالى و آبرويى و ناموسى ، و ليكن بعيد نيست كه از سياق استفاده شود كه اين جمله عطف تفسير باشد براى نهى سابق نه نهى جديد و بنا بر اين احتمال نهيى تاكيدى خواهد بود از كمفروشى و خيانت در ترازودارى ، چون اين نيز مصداقى است از فساد در ارض .\r\nتوضيح اينكه : اجتماع مدنى كه بين افراد نوع انسانى تشكيل مىشود اساسش حقيقتا بر مبادله و دادوستد است ، پس هيچ مبادله و اتصالى بين دو فرد از افراد اين نوع برقرار نمىشود مگر آنكه در آن اخذى و اعطايى باشد .\r\nبنا بر اين بناچار افراد مجتمع در شؤون زندگى خود تعاون دارند ، يك فرد چيزى از خود به ديگرى مىدهد تا از چيزى مثل آن و يا بيشتر از آن كه از او مىگيرد استفاده كند ، و يا به ديگرى نفعى مىرساند تا از او بسوى خود نفعى ديگر جذب كند ، كه ما اين را معامله و مبادله مىگوييم .\r\nو از روشنترين مصاديق اين مبادله ، معاملات مالى است ، مخصوصا معاملاتى كه در كالاهاى داراى وزن و حجم صورت مىگيرد ، كالاهايى كه به وسيله ترازو و قپان سنجش مىشود ، و اين قسم دادوستدها از قديمىترين مظاهر تمدن است كه انسان به آن متنبه شده ، چون چاره اى از اجراى سنت مبادله در مجتمع خود نداشته است .\r\nپس معاملات مالى و مخصوصا خريد و فروش ، از اركان حيات انسان اجتماعى است ، آنچه را كه يك انسان در زندگيش احتياج ضرورى دارد و آنچه را هم كه بايد در مقابل بعنوان بها بپردازد با كيل و يا وزن اندازه گيرى مىكند و زندگى خود را بر اساس اين اندازه گيرى و اين تدبير اداره مىكند .\r\nبنا بر اين اگر در معامله اى از راه نقص مكيال و ميزان به او خيانتى شود كه خودش ملتفت نگردد تدبير او در زندگيش تباه و تقدير و اندازه گيريش باطل مىشود و با اين خيانت ، نظام معيشت او از دو جهت مختل مىگردد : يكى از جهت آن كالايى كه مىخرد و لازمه\r\n\r\n","description":"","footnote":"\r\n( 1 ) مفردات راغب ، ماده عثى .\r\n","page_name":" 543 ","page_number":543},
  {"content":"\r\nزندگيش را تامين مىكند و ديگرى از جهت آنچه كه به عنوان بها مىپردازد ، در جهت اول احتياجش آن طور كه بايد برآورده نمىشود و در جهت دوم پولى بيشتر از آنچه گرفته است مىپردازد ، پول زايدى كه در به دست آوردنش تلاشها كرده و خود را خسته نموده است ، در نتيجه ديگر نمىتواند به اصابه و درستى نظر و حسن تدبير خود اعتماد كند ، و در مسير زندگى دچار خبط و سرگيجه مىشود و اين خود فساد است .\r\nحال اگر اين فساد از يك نفر و دو نفر تجاوز نموده و در كل افراد شيوع يابد فساد در مجتمع شيوع يافته و چيزى نمىگذرد كه وثوق و اعتماد به يكديگر را از دست داده ، امنيت عمومى از آن جامعه رخت بر مىبندد و اين خود نكبتى است عمومى كه صالح و طالح ( غير صالح ) ، و كمفروش و غير كمفروش را به يك جور دامنگير مىشود و اجتماعشان بر اساس نيرنگ و افساد حيات اداره مىشود نه بر اساس تعاون براى تحصيل سعادت ، و لذا خداى تعالى مىفرمايد : « وَأَوْفُوا الْكَيْلَ إِذا كِلْتُمْ وَزِنُوا بِالْقِسْطاسِ الْمُسْتَقِيمِ ذلِكَ خَيْرٌ وَأَحْسَنُ تَأْوِيلًا » . « 1 »\r\n\r\n\r\n* ( « بَقِيَّتُ اللَّه خَيْرٌ لَكُمْ إِنْ كُنْتُمْ مُؤْمِنِينَ وَما أَنَا عَلَيْكُمْ بِحَفِيظٍ » ) * كلمه « بقيه » به معناى باقى است و مراد از آن ، سودى است كه از معامله براى فروشنده بعد از تمام شدن معامله باقى مىماند و آن را در مصارف زندگى و در حوايجش خرج مىكند ، گو اينكه مبادله در اولين بار كه باب شد براى اين نبود كه صاحب كالا در معامله چيزى اضافه بر ارزش كالا بگيرد ، و به اصطلاح سود ببرد ، الان هم قصد اولى متعاملين اين نيست بلكه قصد اول اين است كه مثلا زارعى كه حاصل خود را برداشته زايد بر مقدار احتياج خود و خانواده اش را بدهد و در ازاى آن چيزهايى كه ديگران به دست آورده و بيش از مقدار حاجتشان دارند بگيرد تا در نتيجه همه افراد مجتمع همه حوايج ضرورى خود را دارا شوند قصد اولى از مبادله اين بوده و اكنون نيز همين است ولى رفته رفته عمل دادوستد حرفه اى شد به نام تجارت ، و افرادى اين را كار رسمى و ممر معيشت خود كردند يعنى يك كالا و يا انواع مختلفى كالا را از ديگران مىخرند ( نه اينكه خود بسازند و توليد كنند ) و آن گاه آن را با بهايى بيشتر در اختيار ديگران ( كه به آن متاعها احتياج دارند ) قرار مىدهند و از بهاى بيشتر هر كالا مقدارى به سرمايه خود مىافزايند ، ديگران نيز به دادن آن بهاى بيشتر راضى هستند زيرا او در تهيه انواع مختلف كالا ( از نقاط دور و نزديك و همچنين در نگهدارى و توزيع آن بين مشتريهايش ) زحمت مىكشد\r\n\r\n","description":"","footnote":"\r\n( 1 ) و چون چيزى را با ترازو و يا كيل مىسنجيد به سنگ تمام و با ترازوى سالم و بى عيب بسنجيد كه اين براى شما بهتر و داراى آثار نيكوتر است . « سوره اسراء ، آيه 35 »\r\n","page_name":" 544 ","page_number":544},
  {"content":"\r\nمشتريان نيز بهاى بيشتر را بخاطر همين زحمات او مىدهند چون او با اين عمل خود امر دادوستد را براى آنان آسان مىسازد ، پس تاجر در تجارتش ربحى مشروع دارد ، ربحى كه مجتمع به مقتضاى فطرتش به دادن آن راضى است زيرا همانطور كه گفتيم او از نقاط مختلف ، اجناس مختلف و كالاهاى مورد حاجت مجتمع را گرد مىآورد و راه افراد مجتمع را نزديك مىكند . پس منظور جمله مورد بحث اين است كه اگر به خداى تعالى ايمان داريد ربحى كه بقيه اى است الهى و خداى تعالى شما را از طريق فطرتتان بسوى آن بقيه هدايت فرموده بهتر است از مالى كه شما آن را از طريق كمفروشى و نقص مكيال و ميزان به دست مىآوريد ، آرى مؤمن تنها از راه مشروع از مال بهره ورى مىكند ، از راهى كه خداى تعالى او را از طريق حلال به آن راهنمايى كرده و اما مالهاى ديگر كه خدا آن را نمىپسندد و مردم نيز آن را به حسب فطرتشان نمىپسندند ، خيرى در آن نيست و انسان با ايمان احتياجى به چنين مالى ندارد .\r\nبعضى « 1 » از مفسرين گفته‌اند : اشتراط به ايمان در جمله « * ( إِنْ كُنْتُمْ مُؤْمِنِينَ ) * - اگر ايمان داريد » براى اين است كه بفهماند اشتراط ايمان تنها براى علم به صحت كلام خداى تعالى است نه براى اصل آن كلام ، يعنى در حقيقت خواسته است بفرمايد : اگر ايمان داشته باشيد علم پيدا مىكنيد و مىفهميد كه سخن من درست است و بقية اللَّه برايتان بهتر است .\r\nبعضى « 2 » ديگر گفته‌اند : معناى آيه اين است كه ثواب اطاعت خدا براى شما بهتر است اگر مؤمن باشيد . و معلوم است كه اين مفسر بقية اللَّه را به معناى ثواب آخرتى خداى تعالى گرفته ، و نيز معلوم است كه خداى تعالى به كسى ثواب اطاعت مىدهد كه ايمان داشته باشد .\r\nبعضى ديگر نيز معانى ديگرى براى شرط مورد بحث كرده‌اند .\r\n* ( « وَما أَنَا عَلَيْكُمْ بِحَفِيظٍ » ) * - يعنى هيچ چيز شما به قدرت من بستگى ندارد ، نه جانتان ، نه عملتان ، نه طاعتتان و نه رزق و نعمتتان ، براى اينكه من تنها و تنها رسولى براى شما هستم و جز ابلاغ رسالت هيچ كار و مسئوليت ديگرى ندارم ، اين خود شماييد كه پس از دريافت رسالتم در باره خود تصميم بگيريد يا روشى را انتخاب كنيد كه رشد و خير شما در آن است و يا روشى را كه منتهى به سقوط شما در ورطه هلاكت مىگردد و اما من نه قادر به آنم كه خير را بسوى شما جلب كنم و نه اينكه شرى را از شما دفع نمايم ، در نتيجه جمله مورد بحث نظير جمله زير خواهد بود كه مىفرمايد : « فَمَنْ أَبْصَرَ فَلِنَفْسِه وَمَنْ عَمِيَ فَعَلَيْها وَما أَنَا عَلَيْكُمْ بِحَفِيظٍ » . « 3 »\r\n\r\n","description":"","footnote":"\r\n( 1 و 2 ) مجمع البيان ، ج 5 ، ص 187 ، چاپ ايران .\r\n( 3 ) اگر كسى بصيرت خود را به كار زند به نفع خود زده و كسى هم كه كوردلى كند عليه خود كرده و اما من حافظ و نگهبان شما نيستم . « سوره انعام ، آيه 104 »\r\n","page_name":" 545 ","page_number":545},
  {"content":"\r\n\r\n\r\n* ( « قالُوا يا شُعَيْبُ أصَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا . . . » ) *\r\nاين جمله حكايت گفتار مردم مدين در رد حجت شعيب ( ع ) است ، جمله اى است كه لطيفترين تركيب كلامى را دارد ، و هدف نهايى آن مردم اين بوده كه بگويند :\r\nما اختيار خود در زندگى خويش و اينكه چه دينى براى خود انتخاب كنيم و چگونه در اموال خود تصرف نماييم را به دست كسى نمىدهيم ، ما آزاديم و مال خود را در هر راهى كه بخواهيم خرج مىكنيم و تو حق ندارى به ما امر و نهى كنى و خواسته و ميل خود را بر ما تحميل نمايى و از هر چه بدت مىآيد ما را به ترك آن وا بدارى ، و اگر بخاطر نماز و عبادتى كه دارى و بخاطر اينكه مىخواهى به درگاه پروردگارت تقرب جويى در دايره اراده و كراهت خود بجوى و از دايره وجود خود تجاوز مكن ، براى اينكه تو مالك غير مصالح شخصى خود نيستى .\r\nچيزى كه هست اين منظور خود را در صورتى جالب بيان كرده‌اند ، در عبارتى كه با نوعى قدرت نمايى توأم با ملامت آميخته است عبارتى كه آن دو نكته را در قالب استفهام انكارى افاده مىكند ، يعنى گفتند : آنچه تو از ما مىخواهى كه پرستش بتها را ترك نموده و نيز به دلخواه خود در اموالمان تصرف نكنيم چيزى است كه نمازت تو را بر آن وادار كرده و آن را در نظرت زشت و مشوه جلوه داده پس در واقع نماز تو اختياردار تو شده و تو را امر و نهى مىكند ، و اينكه تو خيال كرده اى خودت هستى كه از ما مىخواهى چنان بكنيم و چنين نكنيم ، اشتباه است ، اين نماز تو است كه مىخواهد ما چنين و چنان كنيم در حالى كه نه تو مالك سرنوشت مايى و نه نمازت ، زيرا ما در اراده و شعور خود آزاديم ، هر دينى را كه بخواهيم اختيار مىكنيم و هر جور كه بخواهيم در اموال خود تصرف مىكنيم بدون اينكه چيزى و كسى جلوگير ما باشد و حال كه ما آزاديم غير آن دينى كه دين پدرانمان بود انتخاب نمىكنيم و در اموال خود به غير آنچه دلخواه خود ما است تصرف نمىكنيم و كسى هم حق ندارد از تصرف صاحب مال در مال خودش جلوگيرى كند .\r\nپس چه معنا دارد كه نمازت تو را امر به چيزى كند و ما مجبور باشيم امرى را كه به تو شده امتثال كنيم ؟ و به عبارتى ديگر اصلا چه معنا دارد كه نماز تو ، تو را به عمل شخص خودت امر نكند بلكه تو را به عملى كه قائم به ما است و ما بايد انجامش دهيم امر كند ؟ آيا اين گونه امر كردن را چيزى جز سفاهت در رأى مىتوان نام نهاد ، از سوى ديگر ما تو را مردى حليم و رشيد مىشناسيم و كسى كه به راستى حليم و رشيد است در جلوگيرى و نهى از هر كسى كه به نظرش\r\n","description":"","footnote":"","page_name":" 546 ","page_number":546},
  {"content":"\r\nمىرسد كار بدى مىكند عجله نموده و در انتقام از كسى كه به نظرش مىرسد مجرم است شتاب نمىنمايد بلكه صبر مىكند تا حقيقت امر برايش روشن گردد ، اين است معناى حلم و اين است طرز رفتار شخص حليم و همچنين كسى كه به راستى رشيد است در هيچ كارى كه در آن ضلالت و سردرگمى است اقدام نمىكند و تو كه مردى رشيد هستى چگونه به مثل چنين عمل سفيهانه اى كه صورتى جز جهالت و گمراهى ندارد اقدام كرده اى ؟ ! پس با اين بيان چند نكته روشن مىگردد :\r\nنكته اول اينكه : اهل مدين دعوت شعيب را مستند به نماز او كردند ، چون در نماز دعوت و بعث به معارضه با آن قوم است در پرستش بتها و كمفروشى آنها . و اين همان سرى است كه آنها از آن اين گونه تعبير كرده‌اند : « * ( أصَلاتُكَ تَأْمُرُكَ أَنْ نَتْرُكَ . . . - ) * آيا نمازت تو را امر كرده كه ( ما بتپرستى را ) ترك كنيم » نه اينكه « أصلاتك تنهاك ان نعبد ما يعبد آباؤنا - آيا نمازت تو را نهى كرده كه آنچه را كه پدرانمان مىپرستيدند بپرستيم ؟ » ، در حالى كه در طبع آدمى تعبير از منع ، بوسيله نهى از فعل بهتر است از امر به ترك فعل . و به همين خاطر حضرت شعيب در پاسخ از گفتار آنان كلمه « نهى » را استعمال كرد نه كلمه « امر به ترك فعل » را و فرمود : * ( « وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه » ) * و نگفت « الى ما آمركم بتركه » . به هر حال منظور آيه يك چيز است و آن اين است كه بفهماند آن جناب مردم را از پرستش بتها و از كمفروشى منع مىكرد ، دقت بفرماييد ، چون اين از لطايف اين آيه است كه مملو از لطافت و نيكويى است . كه با دقت بدست مىآوريد كه تعبير * ( « أصَلاتُكَ تَأْمُرُكَ . . . » ) * در اين آيه تعبيرى است مالامال از لطافت و حسن .\r\nنكته دوم اينكه : مردم مدين در كلام خود گفتند : « * ( أَنْ نَتْرُكَ ما يَعْبُدُ آباؤُنا ) * - اينكه ما ترك كنيم آنچه را كه پدران ما مىپرستيدند » و نگفتند : « ان نترك آلهتنا - اينكه ما خدايانمان را ترك كنيم » و يا « ان نترك الاوثان - اينكه ما بتها را ترك كنيم » و اين بدان جهت بود كه خواستند با اين تعبير خود اشاره كنند به دليلى كه در اين باره دارند و آن اين است كه اين بتها را خود ما درست نكرده و پرستش آن را آغاز ننموده‌ايم بلكه پدران ما آنها را مىپرستيدند پس پرستش آنها يك سنت ملى و قومى است و چه عيبى دارد كه انسان سنت ملى و ديرينه خود را كه خلفها از سلف خود ارث برده‌اند و نسلها يكى پس از ديگرى بر طبق آن سنت نشو و نما نموده‌اند محترم شمرده و بر طبق آن عمل كند ، ما نيز هم چنان آلهه خود را مىپرستيم و به دين خود كه دين آباء ما است پاىبنديم و رسم ملى خود را از اينكه به بوته فراموشى سپرده شود حفظ مىكنيم .\r\n","description":"","footnote":"","page_name":" 547 ","page_number":547},
  {"content":"\r\nنكته سوم اينكه : مردم مدين در كلام خود كلمه « اموال » را به ضمير متكلم مع الغير اضافه نموده ، گفتند : « اموالنا » تا به حجت ديگرى كه عليه شعيب ( ع ) داشتند اشاره نموده ، بگويند : وقتى چيزى مال كسى شد ديگر هيچ عاقلى شك نمىكند در اينكه آن شخص مىتواند در مال خود تصرف كند و ديگران با اعتراف به اينكه مال ، مال او است حق ندارند با او در باره آن مال معارضه كنند و نيز هيچ عاقلى شك نمىكند در اينكه صاحب مال طبق روش و كيفيتى كه سليقه و هوش و ذكاوتش او را هدايت مىكند مال خود را در مسير زندگيش خرج نموده و با آن ، امر معيشت خود را تدبير كند و ديگران در اين باره نيز حق مداخله در كار او را ندارند .\r\nنكته چهارم اينكه : آن قسمت جمله * ( « أصَلاتُكَ تَأْمُرُكَ ) * . . . * ( إِنَّكَ لأَنْتَ الْحَلِيمُ الرَّشِيدُ » ) * كه دعوت شعيب را زير سر نماز او دانسته و اينكه نسبت امر و نهى را تنها به نماز دادند و نه به كسى ديگر اساسش بر استهزاء و تمسخر بود اما آن قسمتش كه او را مردى حليم و رشيد خواندند ، چون از اينكه در جمله * ( « إِنَّكَ لأَنْتَ الْحَلِيمُ الرَّشِيدُ » ) * مطلب را از سه راه تاكيد كردند :\r\nيكى بوسيله حرف « ان » و يكى بوسيله حرف « لام » و يكى از اين راه كه خبر « ان » را جمله اسميه آوردند ، به دست مىآيد كه خواسته‌اند به وجه قوىترى حلم و رشد را براى آن جناب اثبات كنند تا ملامت و انكار عمل او و يا به عبارتى ديگر زشتى عمل او نمودارتر گردد زيرا عمل سفيهانه از هر كسى بد است ولى از كسى كه حليم و رشيد است بدتر است و شخصى كه داراى حلم و رشد است و هيچ شكى در حلم و رشد او نيست هرگز نبايد به چنين عمل سفيهانه اى دست بزند و عليه حريت و استقلال فكرى و عقيدتى مردم قيام نمايد .\r\nبا اين بيان روشن شد كه بسيارى از مفسرين در تفسير اين آيه دچار چه اشتباهى شده‌اند كه توصيف آن جناب به حلم و رشد را نيز از باب استهزاء گرفته و گفته‌اند : منظور قوم مدين از اين توصيف اين بوده كه بگويند : تو نه حلم دارى و نه رشد بلكه مردى جاهل و گمراهى .\r\n* ( « قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَرَزَقَنِي مِنْه رِزْقاً حَسَناً . . . » ) *\r\nمراد از اينكه فرمود : « من بر بينه اى از پروردگارم هستم » اين است كه من آيت و معجزه اى دارم كه دلالت بر صدق من بر ادعاى نبوتم دارد ، و مراد از اينكه گفت : « خداى تعالى از ناحيه خود رزق نيكويى به من داده » اين است كه به من وحى نبوت داده كه مشتمل است بر اصول معارف و فروع شرايع ، و ما در سابق توضيح اين دو كلمه را داديم .\r\nو معناى آيه اين است كه شما مردم به من خبر دهيد كه اگر من فرستاده اى از ناحيه\r\n","description":"","footnote":"","page_name":" 548 ","page_number":548},
  {"content":"\r\nخداى تعالى بسوى شما باشم و مرا به وحى معارف و شرايع اختصاص داده باشد و با آيتى روشن كه دلالت بر صدق من در ادعايم مىكند تاييد كرده باشد باز هم من در رأى و روشم سفيه هستم ؟ و آيا در چنين زمينه اى آنچه من شما را بدان مىخوانم سفاهت و دعوت من ، دعوتى سفيهانه است ؟ و آيا در اين دعوت من زورگويى و تحكمى است از من بر شما و يا دعوت من سلب آزادى شما است ؟ اين من نيستم كه از شما سلب آزادى كرده باشم ، اين خداى سبحان است كه مالك شما و مالك هر چيز است و شما به همين جهت كه مملوك خدا هستيد نسبت به ذات مقدس او نمىتوانيد آزاد باشيد بلكه به حكم عقل و به مقتضاى بندگيتان بايد امر او را اطاعت نموده ، حكمش را گردن نهيد و او به مقتضاى ربوبيتش شما را به هر چه بخواهد امر مىكند كه حكم تنها براى او است و شما بسوى او باز مىگرديد .\r\n\r\n\r\nدر جمله * ( « وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه » ) * ماده مخالفت با حرف « الى » متعدى شده ( با اينكه على القاعده بايد با حرف « فى » متعدى مىشد و مىفرمود : من نمىخواهم شما را در آنچه از آن نهيتان مىكنم مخالفت كنم ) و اگر اينطور نفرمود و در عوض فرمود : « من نمىخواهم شما را به سوى آنچه از آن نهيتان مىكنم مخالفت كنم » براى اين بوده كه مخالفت در اينجا علاوه بر معناى لغوى خودش متضمن معناى ديگرى كه آن معنا هميشه با حرف « الى » متعدى مىشود نيز هست نظير ميل كردن و امثال آن و در نتيجه معناى آن چنين مىشود : « من نمىخواهم با شما مخالفت نموده ، به آن چيزى كه شما را از آن نهى كرده‌ام متمايل شوم » ، بنا بر اين ، تقدير آيه چنين است : « ما اريد ان اخالفكم مائلا الى ما انهيكم عنه » « 1 » و يا تقديرش اين است كه : « ما اريد ان اميل الى ما انهيكم عنه مخالفا لكم » « 2 » .\r\nو اين جمله جواب از تهمتى است كه به آن جناب زدند و گفتند او مىخواهد آزادى در عمل را از آنان سلب كند و آنان را برده خود و در تحت فرمان خود قرار دهد و بر آنان حكمرانى كند ، و حاصل جواب اين است كه اگر منظور شعيب اين بوده كه آزادى را از مردم سلب كند ( از خود سلب آزادى نمىكرد ) ، قهرا خودش هر چه مىخواست مىكرد و در نتيجه آنچه را كه مردم را از آن نهى كرده بود مرتكب مىشد و عملا با آنان مخالفت مىكرد ، و حال آنكه او نمىخواست با مردم مخالفت كند ، پس آن هدف نامشروعى كه مردم وى را به آن متهم كردند\r\n\r\n","description":"","footnote":"\r\n( 1 ) من نمىخواهم مخالفت شما كنم در حالى كه متمايل شوم به چيزى كه شما را از آن نهى كرده‌ام .\r\n( 2 ) من نمىخواهم به چيزى متمايل شوم كه شما را از آن نهى كرده‌ام در حالى كه مخالفت شما را بر سر داشته باشم .\r\n","page_name":" 549 ","page_number":549},
  {"content":"\r\nنداشت او تنها مىخواست به قدر تواناييش اصلاح كند .\r\n\r\n\r\nتوضيح اينكه هر چند صنع الهى انسان را مختار در كار خود آفريده و به او آزادى عمل داده بطورى كه در هنگام انجام هر عملى بتواند به طرف فعل و ترك آن متمايل شود ، اگر خواست آن را انجام بدهد و اگر نخواست ندهد و خلاصه كلام اينكه انسان هر چند به حسب اين نشئه يعنى نشئه خلقت ، نسبت به بنى نوع خودش كه آنها نيز مثل وى هستند و در خلقت شبيه وى مىباشند آزادى تام دارد بنى نوعش نيز همين آزادى را دارند هر چه اين دارد آنها نيز دارند و هر چه كه اين از آن محروم است آنان نيز محرومند و احدى حق ندارد به هواى دل خود بر ديگران تحكم كند .\r\nالا اينكه صنع الهى انسان را مفطور كرد بر اينكه بطور دسته جمعى زندگى كند و به حكم اين فطرت زندگى او تمام و كامل نمىگردد مگر در مجتمعى از افراد نوعش ، مجتمعى كه همه افراد در رفع حوايج همه تعاون داشته باشند و در عين حال هر فردى از آن مجتمع در يك مقدار مال كه معادل با وزن اجتماعى او است اختصاص داشته باشد و اين بديهى است كه اجتماع قوام نمىيابد و بر پاى خود استوار نمىگردد مگر بوسيله سنن و قوانينى كه در آن جريان داشته باشد و حكومتى كه به دست عده اى از افراد مجتمع تشكيل شود و نظم اجتماع را عهده دار شده ، قوانين را در آن جارى بسازد و همه اينها بر حسب مصالح اجتماعى صورت گرفته باشد .\r\nپس بنا بر اين هيچ چاره اى جز اين نيست كه تك تك افراد اجتماع قسمتى از حريت و آزادى خود را فداى قانون و سنت جارى در اجتماع كند و از آزادى مطلق و بى قيد و شرط خود چشم بپوشد تا به خاطر اين فداكارى و در مقابل اين گذشت ، از پاره اى مشتهيات خود بهره مند گردد و بقيه افراد اجتماع نيز به قسمتى از آزادى خود برسند ( و اگر غير اين باشد آزادى مطلق يك نفر مىتواند از تمامى افراد اجتماع سلب آزادى كند هم چنان كه ديديم و تاريخ نشان داد كه يك فرد از انسان به خاطر اينكه مىخواست آزاد بى قيد و شرط باشد هم سنن و قوانين را پايمال كرد و هم از همه افراد اجتماع سلب آزادى نمود ) .\r\n( پس انسان هر چند كه به حسب خلقتش آزاد است اما ) انسان اجتماعى در مقابل مسايل زندگى كه مصالح اجتماع و منافع آن ، آن مسايل را ايجاب مىكند آزاد نيست و اگر حكومت بر سر اين مصالح و منافع تحكم مىكند و امر و نهى صادر مىكند معنايش برده گرفتن مردم ، و استكبار بر آنان نيست براى اينكه در مسايلى حكم مىراند كه انسان اجتماعى در آن مسايل آزاد نيست تا حكومت سلب آزاديش كرده باشد ( بلكه زندگى اجتماعى ، اين آزادى را از او سلب كرده است ) و همچنين يك فرد از مجتمع اگر ببيند كه اعمال برادران اجتماعيش به\r\n","description":"","footnote":"","page_name":" 550 ","page_number":550},
  {"content":"\r\nحال مجتمع ضرر دارد و يا حد اقل نفعى به حال مجتمع ندارد زيرا ركنى از اركان مصالح اساسى را مختل و باطل مىسازد و مشاهده اين گونه اعمال از بعضى افراد مجتمع ( و دلسوزيش به حال مجتمع ) وادارش كند به اينكه آن افراد را نصيحت و موعظه كند و به راه رشد ، ارشادشان نموده ، به عملى امرشان كند كه بر آنان واجب است و از عملى نهيشان كند كه بايد از آن اجتناب كنند ، به اين فرد نمىگويند تو ، به افراد مجتمع تحكم كرده اى و حريت آنها را سلب نموده اى ، براى اينكه گفتيم افراد مجتمع در قبال مصالح عاليه و احكام لازم الاجراء و مصالحى كه رعايتش براى مجتمع لازم است آزادى ندارند تا كسى آن را سلب كند و در حقيقت امر و نهيى كه اين فرد دلسوز مىكند امر و نهى واقعى نيست بلكه امر و نهى مصالح مذكور است ، مصالحى كه قائم به مجتمع ، « من حيث هو مجتمع » است مصالحى كه قائم به شخصيتى وسيع به مقدار وسعت مجتمع است و اين فرد دلسوز زبان ناطق آن مصالح است و لا غير و چيزى از خود ندارد .\r\n\r\n\r\nنشانى و علامت اين معنا اين است كه خود آن فرد دلسوز آنچه كه به مردم مىگويد انجام دهيد ، انجام مىدهد و از آنچه كه مردم را از ارتكاب آن نهى مىكند اجتناب دارد و فعلش مخالف قولش ، و نظرش منافى با عملش نيست ، چون طبع هر انسانى چنين است كه بر منافع خود و رعايت مصالحش تحفظ دارد ، حال اگر فرض شود آنچه اين فرد دلسوز ، ديگران را بدان دعوت مىكند خير بوده و مشترك باشد بين او و ديگران ، هرگز خودش خلاف آن نمىكند و هرگز چيزى را كه براى ديگران خير و خوب مىداند خودش آن را ترك نمىكند و به همين جهت است كه شعيب ( ع ) به منظور تتميم فايده و دفع هر تهمتى كه ممكن است به وى بزنند ( بنا به نقل قرآن كريم ) اضافه كرد كه : « وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ » « 1 » .\r\nپس جناب شعيب ( ع ) با اين جمله اش كه گفت : * ( « وَما أُرِيدُ أَنْ أُخالِفَكُمْ . . . » ) * اشاره كرد به اينكه آنچه من شما را از آن نهى مىكنم از امورى است كه صلاح مجتمع شما كه من فردى از آنم در آن است و بر همه واجب است آن را مراعات نموده و به هيچ وجه ترك نكنند ، نه اينكه پيشنهادى باشد كه من به دلخواه خودم كرده باشم و شما را مجبور به انجام آن نموده باشم . و چون منظور آن جناب اين بوده ، لذا دنبالش فرمود :\r\n\r\n","description":"","footnote":"\r\n( 1 ) و من از شما در مقابل اين دعوتم هيچ اجرى درخواست نمىكنم چون اجر من جز بر خداى رب العالمين بر عهده هيچ كس نيست . « سوره شعراء ، آيه 180 »\r\n","page_name":" 551 ","page_number":551},
  {"content":"\r\n* ( « إِنْ أُرِيدُ إِلَّا الإِصْلاحَ مَا اسْتَطَعْتُ » ) * .\r\nو خلاصه مقام اينكه مردم وقتى از جناب شعيب ( ع ) دعوت به ترك بتپرستى و ترك كمفروشى را شنيده‌اند ، اينطور دعوت او را رد كرده‌اند كه : اين دعوت تو مخالف با آزادى انسانها است ، چون آزادى انسانيت حكم مىكند به اينكه انسانها هر چه بخواهند بپرستند و در اموالشان هر جور كه خواستند تصرف كنند .\r\nجناب شعيب در رد گفتار آنان فرمود : آنچه من شما را بسوى آن مىخوانم پيشنهادى از ناحيه خودم نيست تا درخواست آن با حريت شما منافات داشته باشد و استقلال شما در درك و اراده را باطل كند بلكه من فرستاده پروردگار شما به سوى شمايم و بر اين ادعايم آيت و معجزه اى روشن دارم و آنچه براى شما آورده‌ام از ناحيه خدايى آورده‌ام كه مالك شما و مالك همه عالم است و شما در برابر او آزاد نيستيد بلكه بنده و عبد او هستيد و شما در آنچه او از شما خواسته نه آزادى داريد ، نه اختيار و نه استقلال .\r\nعلاوه بر اين ، آنچه خداى تعالى شما را بسوى آن خوانده از امورى است كه صلاح مجتمع شما و سعادت تك تك افراد شما در آن است ، هم سعادت و صلاح دنيايتان و هم سعادت و صلاح آخرتتان ، و شاهدش هم اين است كه من نمىخواهم در آنچه از آن نهيتان مىكنم خلاف گفته خود عمل كنم بلكه من نيز در عمل مثل شما هستم و جز اصلاح به قدر وسع و طاقتم منظورى ندارم و در برابر اين دعوتم هيچ اجرى از شما نمىخواهم ، اجر من تنها به عهده خداى رب العالمين است .\r\n* ( « وَما تَوْفِيقِي إِلَّا بِاللَّه عَلَيْه تَوَكَّلْتُ وَإِلَيْه أُنِيبُ » ) * - اين جمله در مقام استثناء از استطاعت است چون بعد از آنكه آن جناب به مردم فرمود : جز اصلاح مجتمع آنان بوسيله علم نافع و عمل صالح به مقدار استطاعتش منظورى ندارد در ضمن گفتارش براى خود استطاعت و قدرت اثبات كرد در حالى كه عبد و مملوك از پيش خود و بطور استقلال استطاعتى ندارد و لذا آن جناب نقص و قصورى كه در كلامش بود تتميم نموده ، فرمود : * ( « وَما تَوْفِيقِي إِلَّا بِاللَّه » ) * يعنى آنچه در مورد تدبير امور مجتمع شما از اراده من ترشح مىكند و هر استطاعتى كه در توفيق و رديف كردن اسباب و مساعد كردن بعضى از آنها با بعضى ديگر بذل مىكنم و - از آن اراده و آن استطاعت و آن رديف كردن اسباب - سعادت شما را نتيجه مىگيرم همه اش از خداى سبحان است ، بدون او من هيچ قدرتى ندارم و من از احاطه او بيرون نتوانم شد و در هيچ امرى مستقل از او نيستم اوست كه هر مقدار استطاعت كه در من است به من داده و اوست كه از طريق آن استطاعت كه به من داده ، اسباب را رديف مىكند ، پس استطاعت من از او و توفيقم بوسيله اوست .\r\n","description":"","footnote":"","page_name":" 552 ","page_number":552},
  {"content":"\r\nجناب شعيب ( ع ) اين حقيقت را بيان كرد و اعتراف نمود كه توفيقش از خداى تعالى است و اين خود يكى از فروعات فاطر بودن خدا نسبت به هر چيز است و همچنين از فروعات حافظ بودن خدا بر هر چيز و قائم بودنش بر هر نفسى ( هر كسى ) به آنچه كه انجام دهد مىباشد ، هم چنان كه خودش فرمود : « الْحَمْدُ لِلَّه فاطِرِ السَّماواتِ وَالأَرْضِ » « 1 » . و نيز فرموده : « وَرَبُّكَ عَلى كُلِّ شَيْءٍ حَفِيظٌ » . « 2 » و نيز فرموده : « أفَمَنْ هُوَ قائِمٌ عَلى كُلِّ نَفْسٍ بِما كَسَبَتْ » « 3 » .\r\nو نيز فرمود : « إِنَّ اللَّه يُمْسِكُ السَّماواتِ وَالأَرْضَ أَنْ تَزُولا » . « 4 »\r\nو حاصل اين آيات اين است كه خداى تعالى كسى است كه اشياء را از عدم بيافريد و اعمال اشياء را نيز او به اشياء داد ، روابطى هم كه بين اشياء هست او برقرار كرد ، چون هستى هر چيز از خدا است و او است كه هر چيزى را در قبضه قدرت خود نگه داشته و آثار روابط بين اشياء را نيز در قبضه قدرتش دارد و نمىگذارد اشياء زايل گشته در پس پرده بطلان غايب گردند .\r\nو لازمه اين مطلب اين است كه خداى تعالى وكيل هر چيزى در تدبير امور آن چيز باشد پس اثر هر چيز در تحقق روابطى كه بين آن اثر و ساير اشياء هست منسوب به خدا و مستند به اوست چون او محيط به هر چيز و قاهر بر آن است و در عين حال اثر آن چيز به اذن خدا منسوب به آن چيز نيز هست .\r\nو بر كسى كه خود را بنده او مىداند و عالم به مقام پروردگار خويش و عارف به اين حقيقت باشد واجب است كه با انشاى توكل بر پروردگارش و رجوع به او آن حقيقت را ممثل سازد ، و به همين جهت جناب شعيب ( ع ) بعد از آنكه گفت : توفيقم به خدا است ، دنبالش انشاى توكل و انابه نموده ، گفت : * ( « عَلَيْه تَوَكَّلْتُ وَإِلَيْه أُنِيبُ » ) * .\r\n\r\nگفتارى در معناى حريت انسان در عملش\r\n\r\nانسان به حسب خلقتش موجودى است داراى شعور و اراده تنها او است كه مىتواند\r\n\r\n","description":"","footnote":"\r\n( 1 ) سپاس و حمد همه اش براى خداست كه فاطر آسمانها و زمين است . « سوره فاطر ، آيه 1 »\r\n( 2 ) پروردگار تو بر هر چيز حافظ و نگهبان است . « سوره سبا ، آيه 21 »\r\n( 3 ) آيا كسى كه قائم بر هر نفسى است بدانچه مىكند - مثل معبودى سنگى و بى شعور است ؟ .\r\n« سوره رعد ، آيه 33 »\r\n( 4 ) خداى تعالى است كه آسمانها و زمين را از اينكه فرو بريزند نگه مىدارد . « سوره فاطر ، آيه 41 »\r\n","page_name":" 553 ","page_number":553},
  {"content":"\r\nبراى خود هر كارى را كه مىخواهد اختيار كند ، و به عبارتى ديگر او در هر فعلى كه به آن برخورد نموده و از آن مطلع شود ( هم ) مىتواند طرف انجام دادن آن فعل را انتخاب كند و ( هم ) مىتواند طرف ترك آن را برگزيند ، پس هر فعلى از افعال كه آوردنش براى آدمى ممكن باشد وقتى به انسان پيشنهاد شود انسان به حسب طبعش در سر يك دو راهى مىايستد و مىانديشد كه آيا اين فعل را انجام دهم و يا ترك كنم ، و اما در اصل اين اختيار مجبور و به عبارتى صحيحتر مضطر و ناچار است هر چند كه در انجام و ترك افعال مختار است و به همين جهت فعل را به او نسبت مىدهيم چون انسان به حكم فطرتش نسبت به فعل و ترك مطلق العنان است و اين انتخابش نه در طرف فعل و نه در طرف ترك مقيد به هيچ قيدى و معلول هيچ علتى غير از انتخاب خودش نيست و اين است معناى اينكه مىگوييم انسان تكوينا و به حسب خلقتش موجودى است آزاد .\r\nو لازمه اين آزادى تكوينى يك آزادى ديگر است و آن آزادى تشريعى ( قانونى ) است كه در زندگى اجتماعيش به آن آزادى تمسك مىكند و آن اين است كه از ميان انواع طرقى كه براى زندگى اجتماعى هست طريق دلخواه خود را انتخاب كند و هر جور كه دلش مىخواهد عمل كند و احدى از بنى نوع او حق ندارد بر او استعلاء يافته و او را برده و بنده مطيع خود كند و اراده و عمل او را مالك گشته هواى دل خود و خواست خود را بر خلاف ميل او بر او تحميل كند براى اينكه افراد اين نوع ، همه مثل هم هستند هر حق و مزيت و . . . كه اين دارد غير اين نيز دارد از آن جمله طبيعت حر و آزاد است كه اگر اين دارد همه نيز دارند و نبايد يكى آقابالاسر ديگران باشد هم چنان كه قرآن كريم ( كه همه دستوراتش مطابق با فطرت است در اينجا نيز به همين حكم فطرى و طبيعى تصريح نموده ) مىفرمايد : « وَلا يَتَّخِذَ بَعْضُنا بَعْضاً أَرْباباً مِنْ دُونِ اللَّه » « 1 » . و نيز فرموده : « ما كانَ لِبَشَرٍ . . . ثُمَّ يَقُولَ لِلنَّاسِ كُونُوا عِباداً لِي مِنْ دُونِ اللَّه » « 2 » .\r\nاين وضع انسان است نسبت به مثل خود و بنى نوع خود و اما نسبت به علل و اسبابى كه اين طبيعت و ساير طبيعتها را به انسان داده هيچ حريت و آزادى در قبال آن ندارد زيرا آن علل و اسباب ، مالك و محيط به انسان از جميع جهاتند و انسانها چون موم در دست آن علل و اسبابند ، اين علل و اسباب همانهايند كه با انشاء و نفوذ امر خود ، انسان را آن طور كه خواسته اند\r\n\r\n","description":"","footnote":"\r\n( 1 ) اى اهل كتاب اين دعوت را بپذيريد كه ما ابناى بشر به جاى خداى تعالى بعضى از خودمان را ارباب بعضى ديگر نگيريم . « سوره آل عمران ، آيه 64 »\r\n( 2 ) هيچ بشرى حق ندارد . . . پس به مردم بگويد بنده من باشيد نه بنده خدا . « سوره آل عمران ، آيه 79 »\r\n","page_name":" 554 ","page_number":554},
  {"content":"\r\nپديد آورده‌اند ، و انسان را بر اساس آنچه از ساختمان و آثار و خواص در او بوده درست كرده‌اند ( او چگونه مىتواند در كار آن علل مداخله كند ) بله او در كار خودش مختار هست به اين معنا كه هر چه را كه دوست بدارد مىتواند قبول كند و هر چه را كه كراهت دارد مىتواند رد كند بلكه به يك معنايى دقيقتر بايد گفت : هر چه را كه از او خواسته‌اند دوست بدارد و بپذيرد دوست مىدارد و مىپذيرد حتى اعمال اختيارش هم كه ميدان و جولانگاه حريت آدمى است انسان در آن اعمال نيز آزاد آزاد نيست بلكه آزادى خود را طورى اعمال مىكند كه آن علل و اسباب از او خواسته‌اند ، پس اينطور نيست كه انسان هر چه را كه دوست بدارد و اراده كند واقع بشود و هر چه را كه براى خود بپسندد و اختيار كند موفق به آن بشود و اين بسيار روشن است ( و هر كسى آن را بارها در زندگيش تجربه كرده است ) .\r\nو اين علل و اسباب همانهايند كه انسان را به جهازاتى مجهز كرده‌اند ، جهازاتى كه حوايج و نواقص وجود او را به يادش مىآورند و به كارهايى وادار مىكنند كه آن كارها سعادتش را تامين و نواقص وجودش را بر طرف سازد ، دستگاه گوارشش با غش و ضعف كردن به او اعلام مىكند كه بدنت سوخت مىخواهد ، برخيز و غذايى برايش فراهم آور و يا بدنت به آب احتياج دارد برخيز برايش آب تهيه كن ، و نه تنها به ياد او مىآورد كه بدنت سوخت و يا آب مىخواهد بلكه او را به غذايى هم كه با ساختمان بدنى او سازگار است هدايت مىكند اگر گوشت خام به اين دستگاه عرضه شود پس مىزند و با زبان بى زبانى مىگويد من نان مىخواهم و يا گوشت پخته مىخواهم و او را آرام نمىگذارد تا وقتى كه سير و سيراب شود ، و همچنين دستگاههاى ديگرى كه علل و اسباب عاليه در ساختمان بشر قرار داده هر يك انسان را به ياد نواقص و كمبودهايى كه دارد مىاندازد و راه جبران آن كمبود را نيز به او نشان مىدهد .\r\nاين علل و اسبابى كه گفتيم آن بعثها و آن هدايتها را دارد با حكمى تشريعى و قانونى امورى را بر فرد فرد انسانها واجب كرده كه داراى مصالحى واقعى است ، مصالحى كه انسان ، نه مىتواند منكر آن شود و نه مىتواند از امتثال حكم تشريعى علل سرپيچى نموده ، بگويد : من فلان چيز را نمىخواهم ، مثلا من نمىخواهم غذا بخورم و يا آب بنوشم و يا براى خود سكنايى بگيرم و از سرما و گرما خود را حفظ كنم ، و من نمىخواهم در مقام دفاع از خود بر آمده ، هر چيزى كه وجود و منافع مرا تهديد مىكند از خود دور سازم .\r\nعلل و اسباب مذكور علاوه بر آن هدايت و بعث تكوينى و علاوه بر آن گونه احكام تشريعى ، درك يك مساله اى را نيز در فطرت بشر نهاده و آن اين است كه بايد زندگى اجتماعى تشكيل دهد و خود به تنهايى نمىتواند ادامه حيات دهد ، و انسان نيز اين مساله را اذعان كرده\r\n","description":"","footnote":"","page_name":" 555 ","page_number":555},
  {"content":"\r\nكه آرى واجب است من نخست اجتماعى منزلى و سپس اجتماعى مدنى تشكيل دهم و جز زندگى اجتماعى و جز در مسير تعاون و تعامل نمىتوانم به سعادت برسم ، بايد با ساير افراد تعاون داشته باشم آنها هر يك گوشه كارى از كارها را بگيرند من نيز گوشه كارى ديگر را و نيز بايد با ساير افراد تعامل داشته باشم يعنى از آنچه توليد كرده‌ام هر مقدار كه مورد حاجت خودم است بردارم و ما زاد آن را با ما زاد توليد ديگران معامله كنم تا همه افراد همه چيز را دارا شويم اينجا است كه ناگهان متوجه مىشود كه به حكم اضطرار بايد از دو جهت از موهبت حريت و آزاديش چشم بپوشد :\r\nجهت اول اينكه : اجتماع وقتى از افراد تشكيل مىيابد كه يك فرد به ساير افرادى كه با او تعاون دارند حقوقى را بدهد كه آنها آن حقوق را به وى داده‌اند ، و حقوق آنان را محترم بشمارد تا آنها نيز حقوق وى را محترم بشمارند و اين حقوق متقابل اينطور تاديه مىشود كه اين فرد براى مردم همان عملى را انجام دهد كه مردم براى او انجام مىدهند و همان مقدار براى مردم سودمند باشد كه از مردم سود مىبرد و همان مقدار مردم را محروم از آزادى بداند كه خود را محروم مىداند ، نه اينكه مردم را محروم بداند ولى خود را آزاد و افسار گسيخته بپندارد ، پس يك فرد از مجتمع حق ندارد هر كارى كه دلش مىخواهد بكند و هر حكمى كه دوست دارد براند ، بلكه او در موردى حر و آزاد است كه به حريت ديگران تنه نزند و مزاحم آزادى ديگران نباشد ، پس در حقيقت اين محروميت از آزادى ، محروميت از بعضى آزاديها است براى رسيدن به آزادىهايى ديگر .\r\nجهت دوم اينكه : مجتمع تشكيل نمىشود و دوام نمىيابد مگر وقتى كه سنن و قوانينى در آن جارى باشد ، قوانينى كه مردم دور هم جمع شده ، آن را پذيرفته باشند و اگر همه آنان آن را نپذيرفته باشند حد اقل اكثر مردم آن را قبول كرده و خود را تسليم در برابر آن دانسته باشند ، قوانينى كه منافع عامه مردم را به حسب آن حياتى كه اجتماع دارد ضمانت كند ، چه حيات متمدن و پيشرفته ، و چه منحط و پست و مصالح عالى اجتماع مردم را حفظ نمايد .\r\nو پر واضح است كه احترام به اين قوانين ( وقتى كاربرد دارد و آن مصالح را تامين مىكند كه افراد به آن عمل كنند و به آن احترام بگذارند و عمل به آن قوانين خواه ناخواه ) آزادى افراد را در مورد خودش سلب مىكند ، پس كسى كه قانون را جعل مىكند و يا سنت را باب مىكند حال چه اينكه سازنده قانون عامه اهل اجتماع باشد و چه برگزيدگان آنان و چه پادشاهشان و چه اينكه خداى تعالى و رسول او باشد تا ببينى سنت و قانون چه باشد ، به هر حال پاره اى از آزاديهاى مردم را به منظور حفظ پاره اى ديگر سلب مىكند ، خداى عز و جل در كلام\r\n","description":"","footnote":"","page_name":" 556 ","page_number":556},
  {"content":"\r\nمجيدش به اين حقيقت اشاره نموده ، مىفرمايد : « وَرَبُّكَ يَخْلُقُ ما يَشاءُ وَيَخْتارُ ما كانَ لَهُمُ الْخِيَرَةُ » . « 1 » و نيز مىفرمايد : « وَما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَمَنْ يَعْصِ اللَّه وَرَسُولَه فَقَدْ ضَلَّ ضَلالًا مُبِيناً » . « 2 »\r\nپس خلاصه كلام ما اين شد كه انسان در مقايسه با همنوعانش در مواردى آزاد است كه مربوط به شخص خودش باشد و اما در مواردى كه پاى مصلحت ملزمه خود او و بالاخص مصلحت ملزمه اجتماع و عامه مردم در كار باشد و علل و اسباب او را به مصالحى و به مقتضيات آن مصالح هدايت كند در آنجا ديگر به هيچ وجه آزادى اراده و عمل ندارد و در چنين مواردى اگر كسى و يا كسانى او را به سوى سنت و يا هر عملى كه قانون و يا مجرى قانون و يا فردى ناصح و متبرع آن را موافق با مصالح انسانيت تشخيص داده دعوت كند و به اصطلاح امر به معروف و نهى از منكر نمايد و براى دعوت خود حجت و دليلى روشن بياورد نبايد او را به زورگويى و سلب حريت مشروع افراد متهم نمود .\r\nو اما آن علل و اسبابى كه گفتيم دست در كار تجهيز انسان به جهازات مختلف و هادى و يادآور انسان به تكميل نواقص و حوايج خويش و به زندگى اجتماعى و به تسليم در برابر قانون و . . . است هر حكمى كه مىكنند از نظر تعليم توحيدى اسلام مصاديقى هستند براى اراده خداى سبحان و يا اذن او .\r\nآرى بنا بر آنچه تعليم الهى ما را به آن هدايت مىكند خداى تبارك و تعالى مالك على الاطلاق است و غير او جز مملوكيت از هر جهت ، چيزى ندارد و انسان جز عبوديت محض ، مالك چيزى نيست و همين مالكيت على الاطلاق خداى سبحان هر گونه حريتى را كه انسان براى خود توهم مىكند سلب مىنمايد هم چنان كه همين مالكيت على الاطلاق خداى سبحان بود كه انسانها را از قيد بردگى و بندگى انسانهاى ديگر آزاد نموده و او را نسبت به ساير همنوعانش آزادى بخشيد ، و ربوبيت و مولويت هر انسانى نسبت به انسانهاى ديگر را ممنوع اعلام نموده ، فرمود : « أَلَّا نَعْبُدَ إِلَّا اللَّه وَلا نُشْرِكَ بِه شَيْئاً وَلا يَتَّخِذَ بَعْضُنا بَعْضاً أَرْباباً مِنْ دُونِ اللَّه » « 3 » .\r\n\r\n","description":"","footnote":"\r\n( 1 ) و پروردگار تو است كه هر چه بخواهد خلق مىكند و هر چه بخواهد اختيار مىكند و خلق در اين باب اختيارى ندارند . « سوره قصص ، آيه 68 »\r\n( 2 ) و هيچ مرد و زن مؤمنى حق ندارد در جايى كه خدا و رسول او در باره امرى حكمى رانده باشند اظهار نظر كند و خود را در كار خود آزاد و مختار بداند بلكه بايد تسليم امر خدا و حكم او باشد و هر كس خدا و رسولش را نافرمانى كند به ضلالتى روشن گمراه شده است . « سوره احزاب ، آيه 36 »\r\n( 3 ) اينكه جز خدا را بندگى نكنيم و چيزى را شريك او در ربوبيت و مولويت ندانيم و يكديگر را به جاى خدا ، رب خود نگيريم . « سوره آل عمران ، آيه 64 »\r\n","page_name":" 557 ","page_number":557},
  {"content":"\r\nپس خداى سبحان حاكم على الاطلاق و مطاع بدون قيد و شرط است هم چنان كه خودش فرمود : « إِنِ الْحُكْمُ إِلَّا لِلَّه » « 1 » و اگر رسولان اولى الامر و بعضى از افراد امت اسلامى حق امر به معروف و نهى از منكر دارند و امت ، مامور به اطاعت از آنان هستند اين حق را خداى عز و جل به آنان داده و به همين جهت امت اسلام در قبال كلمه حقى كه از آن حضرات صادر مىشود و مردم را به سوى آن دعوت مىكند هيچگونه حريتى ندارند ( نه اينكه حريت داشته‌اند ولى رسول و اولى الامر و مثلا فقهاء آن حريت را از مردم سلب كرده باشند ) هم چنان كه خداى تعالى فرموده : « وَالْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ » « 2 »\r\n\r\n\r\n* ( « وَيا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ » ) * كلمه « جرم » - به فتحه جيم و سكون راء - ( بطورى كه راغب گفته ) به معناى كندن ميوه از درخت است و به عنوان استعاره و مجاز به هر اكتساب ناپسند و مكروه نيز جرم گفته مىشود و كلمه « شقاق » به معناى مخالفت و دشمنى با يكديگر است و معناى آيه اين است كه :\r\n« اى مردم ! بر حذر باشيد از اينكه مخالفت و دشمنيتان با من به خاطر دشمنيتان با چيزى كه شما را به آن دعوت مىكنم براى شما مصيبتى ببار بياورد ، مثل آن مصيبتى كه بر سر قوم نوح رسيد و آن اين بود كه همگى غرق شدند و يا مصيبتى كه به قوم هود رسيد و آن باد عقيمى بود كه همه را در زير توده خاك دفن كرد و يا به قوم صالح رسيد كه آن عبارت بود از صيحه و رجفه » .\r\n* ( « وَما قَوْمُ لُوطٍ مِنْكُمْ بِبَعِيدٍ » ) * - يعنى فاصله زيادى بين زمان شما و زمان قوم لوط نيست ، چون فاصله بين دو زمان اين دو قوم كمتر از سه قرن بود ، لوط معاصر با ابراهيم ( ع ) و شعيب معاصر با موسى ( ع ) بود .\r\nبعضى « 3 » از مفسرين گفته‌اند : مراد از كلمه « بعيد » بعد زمانى نيست بلكه بعد مكانى است ، يعنى مىخواهد بفرمايد : سرزمين قوم لوط با سرزمين شما فاصله زيادى ندارد ، چون خرابه هاى شهرهاى قوم لوط كه در سرزمين سدوم ( منطقه اى از ارض مقدسه ) نزديك به سرزمين\r\n\r\n","description":"","footnote":"\r\n( 1 ) هيچ حكمى نيست مگر آنكه تنها از آن خداى تعالى است . « سوره انعام ، آيه 57 ، سوره يوسف ، آيه 67 »\r\n( 2 ) مردان و زنان مؤمن بعضى ولى بعض ديگرند ، آنان را امر به معروف و نهى از منكر مىكنند .\r\n« سوره توبه ، آيه 71 »\r\n( 3 ) مجمع البيان ، ج 5 ، ص 188 ، چاپ ايران .\r\n","page_name":" 558 ","page_number":558},
  {"content":"\r\nمدين است ، در نتيجه معناى آيه چنين مىشود : قوم لوط از شما دور نيستند و شما مىتوانيد شهرهاى ويران و خسف شده آنان و آثارى كه از آن شهرها باقى مانده را مشاهده كنيد . ليكن سياق و زمينه گفتار آيه مساعد با اين تفسير نيست . علاوه ، بر اين تفسير وقتى تمام مىشود كه بگوييم تقدير آيه « و ما مكان قوم لوط من مكانكم ببعيد » و تقدير خلاف اصل است و جز با داشتن دليل نمىشود مرتكب آن شد .\r\n* ( « وَاسْتَغْفِرُوا رَبَّكُمْ ثُمَّ تُوبُوا إِلَيْه إِنَّ رَبِّي رَحِيمٌ وَدُودٌ » ) * در سابق در باره جمله * ( « وَاسْتَغْفِرُوا رَبَّكُمْ ثُمَّ تُوبُوا إِلَيْه » ) * بحث كرديم كه مىفرمايد : از خداى تعالى در باره گناهان خود طلب مغفرت كنيد و با ايمان آوردن به او و به رسول او بسويش برگرديد زيرا خداى تعالى داراى رحمت و مودت است و استغفار كنندگان و تائبين را رحم مىكند و دوست مىدارد .\r\nدر اين آيه نخست فرمود : * ( « اسْتَغْفِرُوا رَبَّكُمْ » ) * كه كلمه رب را به آنان منسوب كرده و به ضمير آنان اضافه نمود ، آن گاه در مقام تعليل آن فرمود : براى اينكه رب من رحيم و ودود است ، ولى در اين جمله كلمه « رب » را به ضمير خودش اضافه كرد ، بايد ديد چرا چنين كرده ؟ در آنجا گفته است رب شما و در اينجا گفته است رب من ؟ شايد وجه آن اين باشد كه در جمله اول در اين مرحله بود كه مردم را از طرف خداى سبحان به استغفار و توبه امر كند و لازم بود در اين مرحله از ميان صفات خدايى ، صفت ربوبيت او را ذكر كند ، چون ربوبيت صفتى است كه عبادت بندگان كه استغفار و توبه نيز نوعى از آن است با آن صفت ارتباط دارد و اين ربوبيت خداى تعالى را به ضمير آنان اضافه كرد و گفت : « ربكم - رب شما » تا ارتباط و عبادت آنان به ربوبيت خدا را تاكيد كرده باشد و نيز اشاره كرده باشد به اينكه رب آنان تنها خداى تعالى است نه آن اربابهايى كه به جاى خدا براى خود گرفته‌اند .\r\nخوب در اينجا حق كلام اين بود كه در تعليل جمله مذكور نيز كلمه رب را به ضمير آنان اضافه نموده و بگويد : « استغفروا ربكم ان ربكم رحيم ودود » ليكن از آنجايى كه اين تعليل ، ثنايى بود براى خداى تعالى و قبلا اثبات كرده بود كه او رب آنان است لذا بار ديگر لازم نبود آن را تكرار كند ، بنا بر اين كلمه رب را بر ضمير خودش اضافه كرد تا مجموع كلام بفهماند خداى تعالى كه هم رب شما است و هم رب من خدايى است رحيم و ودود .\r\nعلاوه بر اين ، اضافه دومى معناى معرفت و خبرگى را مىرساند و صحت گفتار اول را بهتر بيان مىكند چون برگشت معناى كلام به اين مىشود كه : « از پروردگار خود طلب مغفرت كنيد چون او رحيم و ودود است و چگونه چنين نباشد با اينكه او رب من است و من او را به داشتن\r\n","description":"","footnote":"","page_name":" 559 ","page_number":559},
  {"content":"\r\nاين دو صفت مىشناسم » .\r\nو كلمه « ودود » بر وزن فعول از اسماى خداى تعالى است و از ماده « ود » اشتقاق يافته و كلمه : « ود » با كلمه « حب » به يك معنا است الا اينكه از موارد استعمال اين دو كلمه بر مىآيد كه « ود » نوع خاصى از حب است و آن حبى است كه آثار و پىآمدهايى آشكار دارد مثل ، الفت و آمد و شد و احسان به آيه زير توجه فرماييد : « وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَجَعَلَ بَيْنَكُمْ مَوَدَّةً وَرَحْمَةً » . « 1 »\r\nو اگر خداى تعالى را ودود خوانده به همين جهت است كه او بندگان خود را دوست مىدارد و آثار محبت خود را با افاضه نعمتهايش بر آنان ظاهر مىسازد آن هم چه نعمتهايى كه هيچ كس نمىتواند عدد آنها را بشمارد ، هم چنان كه خودش فرمود : « وَإِنْ تَعُدُّوا نِعْمَةَ اللَّه لا تُحْصُوها » « 2 » ، پس به اين دليل خداى تعالى نسبت به انسانها ودود است .\r\n* ( « قالُوا يا شُعَيْبُ ما نَفْقَه كَثِيراً مِمَّا تَقُولُ وَإِنَّا لَنَراكَ فِينا ضَعِيفاً . . . » ) *\r\nآوردن كلمه « فقه » در اينجا بليغتر از كلمه « فهم » و قوىتر از آن است و كلمه « رهط » به معناى قوم و عشيره است . و بعضى « 3 » گفته‌اند : اين كلمه شامل سه نفر تا هفت و يا تا ده نفر مىشود ، پس اينكه كلمه « رهط » را آوردند اشاره كرده‌اند به كمى قوم و خويش شعيب و اينكه قوم و خويش آن جناب كارى از دستشان بر نمىآيد و كلمه « رجم » به معناى سنگباران كردن كسى است .\r\nبعد از آنكه جناب شعيب ( ع ) با مردم خود اجتماع كرده و آنان را با حجت خود مجاب كرد مردم ديدند در مقابل گفتار منطقى او هيچ حرف حسابى ندارند و به هيچ وجه نمىتوانند از راه استدلال او را ساكت كنند لا جرم نخست گفتند كه : بسيارى از گفته هاى او براى آنان نامفهوم است و معلوم است كه اگر به راستى كلام گوينده اى براى شنونده اش مفهوم نباشد قهرا كلامى لغو و بى اثر خواهد بود و اين سخن آنان كنايه از اين بود كه اى شعيب ! تو حرفهايى مىزنى كه هيچ فايده اى در آن نيست .\r\nآن گاه دنبال آن گفتند : » * ( وَإِنَّا لَنَراكَ فِينا ضَعِيفاً ) * « - و ما تو را در بين خود ضعيف\r\n\r\n","description":"","footnote":"\r\n( 1 ) يكى از آيات او اين است كه براى شما از جنس خود شما همسرانى آفريد تا مايه آرامش خاطر شما باشد و شما خود را بسوى آنان بكشانيد و بين شما و آن همسران مودت و رحمتى خاص برقرار نمود .\r\n« سوره روم ، آيه 21 »\r\n( 2 ) و اگر نعمتهاى الهى را بشماريد به آخر آن نمىرسيد . « سوره ابراهيم ، آيه 34 »\r\n( 3 ) كشاف ، ج 3 ، ص 423 ، چاپ بيروت .\r\n","page_name":" 560 ","page_number":560},
  {"content":"\r\nمىبينيم « يعنى اگر تو شخص نيرومندى بودى ما ناگزير مىشديم به فهم خود فشار بياوريم تا كلام نامفهوم تو را بفهميم ولى تو در بين ما نيرومند نيستى و ما مجبور نيستيم كلام نامفهوم تو را بفهميم و به فهميدن آن اهتمام ورزيم و آن را بشنويم و قبول كنيم ، بلكه ما تو را در بين خود فردى ضعيف مىدانيم كه نه به دستوراتش اعتنايى هست و نه به سخنانش .\r\n\r\n\r\nو آن گاه تهديدش كردند كه : * ( « وَلَوْ لا رَهْطُكَ لَرَجَمْناكَ » ) * يعنى اگر ملاحظه اين عده قليل از بستگانت نبود تو را بطور يقين سنگسار مىكرديم ، ولى ما ملاحظه جانب اين چند نفر خويشان تو را مىكنيم و متعرض تو نمىشويم . و اگر بستگان او را رهط ( يعنى عده اى كم ) خواندند براى اين بوده كه اشاره كرده باشند به اينكه اگر روزى بخواهند او را به قتل برسانند هيچ باكى از بستگان او ندارند و اگر تا كنون دست به چنين كارى نزده‌اند در حقيقت نوعى احترام به بستگان او كرده‌اند .\r\nسپس دنبال آن تهديد اضافه كردند كه : * ( « وَما أَنْتَ عَلَيْنا بِعَزِيزٍ » ) * تا آن تهديد يعنى جمله * ( « لَوْ لا رَهْطُكَ » ) * را تاكيد كرده ، فهمانده باشند كه تو در بين ما قوى نيستى و مقامى منيع ندارى ، آن قدر محترم نيستى كه رعايت جانبت از كشتنت باز بدارد نه ، اگر بخواهيم به بدترين وجه كه همان سنگسار باشد تو را مىكشيم و تنها چيزى كه تا كنون ما را از اين كار باز داشته رعايت جانب بستگان تو بوده ، پس خلاصه گفتار اهل مدين اين شد كه خواسته بودند جناب شعيب را اهانت نموده بگويند : ما هيچ اعتنايى به تو و سخنان تو نداريم و تنها بخاطر رعايت جانب بستگانت تا كنون متعرض تو نشده‌ايم .\r\n* ( « قالَ يا قَوْمِ أرَهْطِي أَعَزُّ عَلَيْكُمْ مِنَ اللَّه وَاتَّخَذْتُمُوه وَراءَكُمْ ظِهْرِيًّا » ) * كلمه : « ظهرى » منسوب به ظهر - به فتحه ظاى نقطه دار - است ( هم چنان كه در فارسى كلمه پشتى منسوب به پشت است ) چيزى كه هست وقتى از كلمه « ظهر » منسوب مىسازند ظاى آن را كسره مىدهند و اين كلمه به معناى هر چيزى است كه انسان آن را پشت سر قرار دهد و به آن پشت كند بطورى كه به كلى از يادش ببرد ، وقتى مىگويند : « فلان اتخذ فلانا وراء ظهريا » معنايش اين است كه فلانى فلان شخص را فراموش كرد و اصلا به يادش نماند و اعتنايى به وضع او نكرد .\r\nو جمله مورد بحث سخن شعيب ( ع ) است كه گفتار مردم را نقض كرده ، آنها گفتند : « اگر قوم و خويش تو نبود ما تو را سنگسار كرده بوديم » و وى در نقض گفتار آنان فرموده : چطور قوم و خويش مرا عزيز و محترم مىشماريد و جانب آنان را رعايت مىكنيد ولى خداى تعالى را عزيز نمىدانيد و جانبش را محترم نمىشماريد با اينكه اين منم كه از جانب او\r\n","description":"","footnote":"","page_name":" 561 ","page_number":561},
  {"content":"\r\nشما را بسوى او دعوت مىكنم آيا قوم و خويش من در نظر شما عزيزتر از خداى تعالى هستند و آيا شما خداى را پشت سر انداخته به كلى فراموشش كرده‌ايد ؟ شما نبايد چنين كنيد و حق نداريد كه چنين كنيد زيرا پروردگار من بدانچه مىكنيد محيط است آن هم احاطه اى كه تمامى اشياى عالم را فرا گرفته ، هم به حسب وجود و هم به حسب علم و قدرت . اين بود معناى آيه و در اين آيه به رأى مردم مدين طعنه زده و طرز فكر آنان را سفيهانه خوانده در مقابل آنان كه در آيه قبلى طرز فكر شعيب را سست و غير قابل اعتنا دانستند .\r\n* ( « وَيا قَوْمِ اعْمَلُوا عَلى مَكانَتِكُمْ إِنِّي عامِلٌ . . . » ) *\r\nدر مجمع البيان گفته است كلمه « مكانت » به معناى آن حالتى است كه انسان داراى مكانت با داشتن آن حالت مىتواند كارى را كه مىخواهد انجام بدهد . « 1 » ولى اصل اين معنا ( بطورى كه گفته است ) از ماده « مكان » است و وقتى مىگوييم : « من مكن مكانة » مثل اين است كه گفته باشيم : « ضخم ضخامة » يعنى فلان كس نيرومند بر عمل شد ، نيرومندى كه ما فوقش تصور نمىشود و چون گفته مىشود : « تمكن من كذا » معنايش اين است كه نيروى فلانى بر فلان عمل احاطه داشت .\r\nو جمله مورد بحث تهديدى است از جانب شعيب ( ع ) به مردم مدين به شديدترين تهديدها ، چون سخن او اشعار دارد بر اينكه نسبت به گفتار و تهديدش اطمينان كامل دارد و هيچ قلق و اضطرابى از كفر مردم به وى و تمردشان از دعوت وى ندارد ، پس مردم با همه نيرو و تمكنى كه دارند كارى را كه مىخواهند بكنند او نيز كار خود را آن چنان ادامه مىدهد ولى چيزى نخواهد گذشت كه بطور ناگهانى و بدون خبر قبلى عذابى بر سرشان مىآيد كه در آن هنگام مىفهمند عذاب ، چه كسى را خواهد گرفت ، آنان را و يا شعيب را ؟ پس مردم در انتظار باشند او نيز با آنان در انتظار مىنشيند و از آنان جدا نمىشود .\r\n* ( « وَلَمَّا جاءَ أَمْرُنا نَجَّيْنا شُعَيْباً ) * . . . * ( جاثِمِينَ » ) * در سابق بيانى كه معناى اين آيه را روشن سازد گذشت .\r\n* ( « كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ » ) * وقتى گفته مىشود : « فلان غنى فى المكان » معنايش اين است كه فلانى در فلان مكان اقامت گزيد و جمله * ( « أَلا بُعْداً لِمَدْيَنَ . . . » ) * متضمن معناى لعنت است ، در حقيقت فرموده لعنت بر قوم مدين هم چنان كه ثمود لعنت شدند و از رحمت خدا دور گشتند و ما در داستانهاى قبل\r\n\r\n","description":"","footnote":"\r\n( 1 ) مجمع البيان ، ج 5 ، ص 189 ، چاپ ايران .\r\n","page_name":" 562 ","page_number":562},
  {"content":"\r\nاز اين داستان مطالبى ايراد كرديم كه اين داستان نيز مشمول آن هست و معناى آيه اين است كه وقتى عذاب ما آمد ، شعيب و مؤمنين به وى را به رحمتى كه به آنها داشتيم نجات داديم و عذاب صيحه ، مردم مدين را بگرفت و صبح كردند در حالى كه جسمانى بى روح بودند و تو گويى اصلا در اين سرزمين زندگى نمىكردند فرمان ما رسيد كه لعنت بر مردم مدين ، همانطور كه ثمود لعنت شدند .\r\n\r\nبحث روايتى\r\n\r\nدر تفسير قمى آمده كه معصوم ( ع ) فرمود : خداى تعالى حضرت شعيب ( ع ) را بسوى مدين مبعوث كرد - و مدين قريه اى بوده در سر راه شام - ولى مردمش به وى ايمان نياوردند . « 1 »\r\nو در تفسير عياشى از احمد بن محمد بن عيسى از بعضى اصحابش از امام صادق ( ع ) روايت آورده كه در تفسير جمله * ( « إِنِّي أَراكُمْ بِخَيْرٍ » ) * فرمود : مردم مدين در فراوانى نعمت به سر مىبردند بطورى كه قيمت اجناس پايين بود ( و احتياجى به كمفروشى نداشتند ) . « 2 »\r\nو در همان كتاب از محمد بن فضيل از حضرت رضا ( صلوات اللَّه عليه ) روايت آمده كه محمد گفت : من از آن جناب از مساله انتظار فرج سؤال كردم ، حضرت با تعجب فرمود :\r\n« أو ليس تعلم ان انتظار الفرج من الفرج - مگر نمىدانى كه انتظار فرج خود مرحله اى از فرج است ؟ » آن گاه فرمود : خداى تبارك و تعالى مىفرمايد : * ( « وَارْتَقِبُوا إِنِّي مَعَكُمْ رَقِيبٌ » ) * .\r\nمؤلف : تعبير : « ليس تعلم » به معنى نمىدانى است كه تعبير لغوى و مطابق لغت نيست بلكه تعبيرى است مولد ، ( مولد به معناى عربى غير خالص است ) .\r\n\r\n\r\nمؤلف : كتاب معانى الاخبار به سند خود از عبد اللَّه بن فضل هاشمى از امام صادق ( ع ) روايت كرده كه گفت : به آن حضرت عرضه داشتم : ( با در نظر داشتن اينكه علل و اسباب در كار ما مؤثرند ) معناى اينكه خداى تعالى در يك جا ( از قول شعيب حكايت كرده كه گفت : ) ، * ( « وَما تَوْفِيقِي إِلَّا بِاللَّه » ) * و در جايى ديگر خودش فرموده :\r\n\r\n","description":"","footnote":"\r\n( 1 ) تفسير قمى ، ج 1 ، ص 337 ، چاپ ايران .\r\n( 2 ) تفسير عياشى ، ج 2 ، ص 159 ، چاپ ايران .\r\n","page_name":" 563 ","page_number":563},
  {"content":"\r\n« إِنْ يَنْصُرْكُمُ اللَّه فَلا غالِبَ لَكُمْ وَإِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِه » « 1 » چيست ؟ امام ( ع ) در جواب فرمود : وقتى بنده خدا آنچه كه خدا به وى امر كرده اطاعت كند عملش موافق امر خداى عز و جل است و بدين جهت آن عبد را موفق مىنامد ( چون گفتيم كارش موافق امر خداى عز و جل است ) و هر گاه بنده خدا بخواهد داخل پاره اى از گناهان شود و خداى تعالى بين او و آن گناه حايل گردد و در نتيجه بنده آن گناه را مرتكب نشود ترك گناهش به توفيق خداى تعالى صورت گرفته و هر زمان كه او را به حال خود بگذارد و بين او و معصيت حايل نشود و در نتيجه مرتكب گناه گردد در آن صورت خدا او را يارى نكرده و موفق ننموده است ، ( چون كارش موافق دستور خدا انجام نشده ) . « 2 »\r\nمؤلف : حاصل بيان امام ( ع ) اين شد كه توفيق خداى تعالى و خذلان ( توفيق ندادن و يارى نكردن ) او از صفات فعلى خداى تعالى است نه از صفات ذاتش ، پس توفيق ، عبارت از اين است كه خداى تعالى اسباب را طورى رديف كند كه قهرا بنده را بسوى عمل صالح بكشاند و يا بعضى از مقدماتى كه در ارتكاب گناه لازم است براى او فراهم نكند در نتيجه بنده آن كار واجب را انجام دهد و اين كار حرام را ترك كند ، و خذلان بر خلاف اين است .\r\nپس بنا بر اين ، متعلق توفيق ، عبارت از آن اسباب است چون گفتيم توفيق عبارت است .\r\nاز ايجاد توافق بين آن اسباب ، پس اسبابند كه متصف به توفيق مىشوند و اگر انسان موفق را موفق مىناميم در حقيقت توصيف به حال متعلق كرده‌ايم .\r\nو در تفسير الدر المنثور است كه ابو نعيم در كتاب « الحليله » از على روايت كرده كه گفت : به رسول خدا ( ص ) عرضه داشتم : مرا توصيه كن حضرت فرمود :\r\nبگو : « پروردگارم اللَّه است و به دنبال آن استقامت بورز و به پاى گفته ات بايست » . عرضه داشتم : « پروردگارم اللَّه است و جز بوسيله او مرا توفيقى نيست ، بر او توكل مىكنم و بسوى او رجوع مىنمايم » . رسول خدا ( ص ) فرمود : گوارا باد تو را اين علم اى ابو الحسن ، به راستى كه تو علم را نوشيده اى آن هم چه نوشيدنى و تو علم را ، همه اش را يكباره فرا گرفته اى و آن هم چه فرا گرفتنى . « 3 »\r\n\r\n","description":"","footnote":"\r\n( 1 ) اگر خدا ياريتان كند كسى نمىتواند بر شما غالب آيد و اگر ياريتان نكند كيست كه بعد از او شما را يارى كند ؟ . « سوره آل عمران ، آيه 160 »\r\n( 2 ) معانى الاخبار ، باب معنى الهدى و الضلال ، ص 20 ، ح 1 ، چاپ ايران .\r\n( 3 ) الدر المنثور ، ج 3 ، ص 347 .\r\n","page_name":" 564 ","page_number":564},
  {"content":"\r\nمؤلف : در سابق ما به پاره اى از مطالب در معناى جمله « شربت العلم شربا و نهلته نهلا » اشاره كرده‌ايم .\r\nو در همان كتاب است كه واحدى و ابن عساكر از شداد بن اوس روايت كرده‌اند كه گفت : رسول خدا ( ص ) فرمود : شعيب ( ع ) از عشق به خدا آن قدر گريست تا كور شد و خداى تعالى دوباره چشمش را به او برگردانيد و به وى وحى فرستاد : اى شعيب ! اين چه گريه اى است كه مىكنى ؟ آيا از شوق به بهشت است و يا ترس از دوزخ ؟\r\nشعيب عرضه داشت : نه ، و ليكن حب تو در دلم گره خورده ، وقتى به تو نظر كنم ديگر باكى از آن ندارم كه تو با من چه معامله اى خواهى كرد ؟ پس خداى تعالى به وى وحى فرستاد كه : اى شعيب ! اگر اين گفته تو حق باشد پس گوارا باد تو را لقاى من ، اى شعيب ! به همين جهت من موسى بن عمران را خادم تو كردم با اينكه او حكيم و هم سخن من است . « 1 »\r\nمؤلف : مراد از اينكه آن جناب در پاسخ خداى تعالى عرضه داشت : « وقتى به تو نظر كنم » ، نظر قلبى است نه نگاه كردن با چشم سر ، تا مستلزم جسمانيت خدا باشد چون خداى متعال منزه از جسمانى بودن است و ما در تفسير آيه « وَلَمَّا جاءَ مُوسى لِمِيقاتِنا » « 2 » در جلد ششم اين كتاب توضيحى در اين باره داديم .\r\nو در همان كتاب است كه ابو الشيخ از على بن ابى طالب ( رضى اللَّه عنه ) روايت كرده كه روزى در خطبه اش اين آيه را كه راجع به شعيب است تلاوت كرد كه قوم او به او گفتند :\r\n* ( « وَإِنَّا لَنَراكَ فِينا ضَعِيفاً » ) * ، آن گاه فرمود : شعيب ( ع ) نابينا شده بود ، بدين جهت او را ضعيف شمرده و نسبت ضعف به او دادند ، و در تفسير جمله * ( « وَلَوْ لا رَهْطُكَ » ) * على ( ع ) فرمود :\r\nبه خدايى سوگند كه جز او معبودى نيست آنها از جلال و عظمت پروردگارشان هيچ پروايى نكرده‌اند و جز از قوم و عشيره از هيچ چيز هيبت نمىبردند .\r\n\r\nگفتارى در چند فصل در داستان شعيب ( ع ) و قوم او از نظر قرآن كريم\r\n1 - شعيب ( ع ) سومين پيامبر عرب بود :\r\nمنظور اين است كه آن جناب سومين پيامبر عربى است كه نام شريفشان در قرآن كريم آمده و پيامبران عرب عبارتند از : هود\r\n\r\n","description":"","footnote":"\r\n( 1 ) الدر المنثور ، ج 3 ، ص 348 .\r\n( 2 ) سوره اعراف ، آيه 143 .\r\n","page_name":" 565 ","page_number":565},
  {"content":"\r\nو صالح و شعيب و محمد ( ع ) ، كه پاره اى از سرگذشتهاى زندگى شعيب ( ع ) در سوره هاى اعراف و هود و شعراء و قصص و عنكبوت آمده است .\r\nشعيب ( ع ) از اهل مدين بوده ( و مدين شهرى بوده در سر راه شام ، راهى كه از شبه جزيره عربستان به طرف شام مىرفته ) و آن جناب با موسى بن عمران ( ع ) معاصر بوده و يكى از دو دختر خود را در برابر هشت سال خدمت به عقد آن جناب در آورده و اگر موسى خواست ده سال خدمت كند خودش داوطلب شده و اين دو سال جزء قرارداد نبوده « 1 » ، موسى ( ع ) ده سال وى را خدمت كرد و سپس از آن جناب خدا حافظى نموده ، با خانواده اش از مدين به طرف مصر رهسپار شد .\r\nو قوم اين پيغمبر يعنى اهل مدين بت مىپرستيدند ، مردمى برخوردار از نعمتهاى الهى بودند . امنيت و رفاه و ارزانى قيمتها و فراوانى نعمت داشتند ولى فساد در بينشان شيوع يافت مخصوصا كمفروشى و نقص در ترازو و قپان « 2 » ، لذا خداى تعالى شعيب را بسوى آنها مبعوث كرد و دستور داد تا مردم را از پرستش بتها و از فساد در زمين و نقص كيلها و ميزانها نهى كند و آن جناب مردم را بدانچه مامور شده بود دعوت كرد ، اندرزشان داد ، انذارشان كرد ، بشارتشان داد ، و مصايبى كه به قوم نوح ، قوم هود ، قوم صالح و قوم لوط رسيده بود به يادشان آورد ، و در احتجاج عليه كارهاى زشتشان و در موعظه و اندرزشان سعى بليغ كرد اما جز بيشتر شدن طغيان و كفر و فسوق در آنان نتيجه اى نگرفت . « 3 »\r\nمردم مدين بجز چند نفر به وى ايمان نياوردند بلكه در عوض شروع به اذيت او و مسخره كردن و تهديدش نموده ، مردم ديگر را از پيروى آن جناب بر حذر داشتند ، بر سر هر راهى كه به جناب شعيب منتهى مىشد مىنشستند و رهگذران را از اينكه نزد شعيب بروند مىترساندند و كسانى كه به وى ايمان آورده بودند را از راه خدا منع مىكردند و راه خدا را كج و معوج نشان مىدادند و مىخواستند هر چه بيشتر اين راه را زننده در نظرها جلوه دهند . « 4 »\r\nو سپس شروع كردند به تهمت زدن ، گاهى او را ساحر خواندند و زمانى كذابش معرفى كردند « 5 » و خود آن جناب را تهديد كردند كه اگر دست از دعوتت برندارى سنگسارت خواهيم\r\n\r\n","description":"","footnote":"\r\n( 1 ) سوره قصص ، آيه 27 .\r\n( 2 ) با استفاده از سوره هود ، آيه 84 و سوره هايى ديگر .\r\n( 3 ) با استفاده از سوره اعراف ، هود و چند سوره ديگر .\r\n( 4 ) سوره اعراف ، آيه 86 .\r\n( 5 ) سوره شعراء ، آيه 185 و 186 .\r\n","page_name":" 566 ","page_number":566},
  {"content":"\r\nكرد و بار ديگر او و گروندگان به او را تهديد كردند كه از شهر بيرونتان مىكنيم مگر اينكه به كيش بتپرستى ما برگرديد . « 1 » و به اين رفتار خود هم چنان ادامه دادند تا آنكه آن حضرت از ايمان آوردنشان به كلى مايوس گرديد و بناچار رهايشان كرده به حال خودشان واگذار نمود « 2 » و در آخر دعا كرد و از خداى تعالى درخواست فتح نموده ، عرضه داشت : « رَبَّنَا افْتَحْ بَيْنَنا وَبَيْنَ قَوْمِنا بِالْحَقِّ وَأَنْتَ خَيْرُ الْفاتِحِينَ » .\r\nدنبال اين دعا خداى تعالى عذاب يوم الظله را نازل كرد ، روزى كه ابر سياه همه جا را تاريك كرد و بارانى سيلآسا بباريد « 4 » ، اهل مدين آن جناب را مسخره مىكردند كه اگر از راستگويانى قطعه اى از طاق آسمان را بر سر ما ساقط كن « 5 » ، پس صيحه آسمان آنها را بگرفت « 6 » در نتيجه در خانه هايشان صبح كردند در حالى كه به زانو در آمده و مرده بودند و خداى تعالى شعيب و مؤمنين به وى را نجات داد « 7 » ، پس شعيب پشت به آن قوم مرده كرده ، گفت : چقدر در ابلاغ رسالت پروردگارم به شما كوشيدم و چقدر نصيحتتان كردم حالا چگونه مىتوانم در باره سرنوشت شوم مردمى كافر اندوهناك باشم . « 8 »\r\n\r\n2 - شخصيت معنوى شعيب ( ع ) :\r\nشعيب ( ع ) از زمره پيغمبران مرسل و محترم خداى تعالى بود و خداى عز و جل آن جناب را در ستايشهايى كه از انبياى گرام خود نموده و در ثناى جميلى كه قرآن آن را در اين باره آورده شركت داده و قرآن كريم در آيات شريفه اش و مخصوصا در سوره اعراف و هود و شعراء از آن جناب مقدار زيادى از حقايق معارف و علوم الهى و ادب خيره كننده اى كه نسبت به پروردگارش و نسبت به مردم داشته حكايت كرده است .\r\nو او خود را رسولى امين « 9 » و مصلح « 10 » و از صالحين شمرده « 11 » و خداى تعالى همه اينها را از\r\n\r\n","description":"","footnote":"\r\n( 1 ) سوره اعراف ، آيه 86 .\r\n( 2 ) سوره هود ، آيه 93 .\r\n( 3 ) پروردگارا ! بين ما و بين قوم ما فتحى به حق برسان كه تو بهترين فاتحانى . « سوره اعراف ، آيه 89 »\r\n( 4 و 5 ) سوره شعراء ، آيه 189 .\r\n( 6 ) سوره اعراف ، آيه 91 ، سوره عنكبوت ، آيه 37 .\r\n( 7 ) سوره هود ، آيه 94 .\r\n( 8 ) سوره اعراف ، آيه 93 .\r\n( 9 ) سوره شعراء ، آيه 178 .\r\n( 10 ) سوره هود ، آيه 88 .\r\n( 11 ) سوره شعراء ، آيه 27 .\r\n","page_name":" 567 ","page_number":567},
  {"content":"\r\nآن جناب حكايت كرده و امضاء و تصديق نموده و در شخصيت معنوى آن جناب همين بس كه كليم خدا ، موسى بن عمران ( ع ) نزديك به ده سال او را خدمت كرده است سلام اللَّه عليه .\r\n\r\n3 - نظر تورات در باره آن حضرت :\r\nدر تورات داستان شعيب و قوم او نيامده ، تنها يادى كه از آن جناب كرده اين است كه در اصحاح دوم از سفر خروج گفته : بعد از آنكه موسى ( ع ) آن مرد قبطى را كشت از مصر به مدين فرار كرد ( تا آخر داستان ) و در آنجا شخصى را ذكر كرده به نام « اعوئيل كاهن مديان » ( و يا به عبارتى ديگر عالم دينى شهر مدين ) .\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nوَ لَقَدْ أَرْسَلْنا مُوسى بِآياتِنا وَسُلْطانٍ مُبِينٍ ( 96 ) إِلى فِرْعَوْنَ وَمَلائِه فَاتَّبَعُوا أَمْرَ فِرْعَوْنَ وَما أَمْرُ فِرْعَوْنَ بِرَشِيدٍ ( 97 ) يَقْدُمُ قَوْمَه يَوْمَ الْقِيامَةِ فَأَوْرَدَهُمُ النَّارَ وَبِئْسَ الْوِرْدُ الْمَوْرُودُ ( 98 ) وَأُتْبِعُوا فِي هذِه لَعْنَةً وَيَوْمَ الْقِيامَةِ بِئْسَ الرِّفْدُ الْمَرْفُودُ ( 99 )\r\nترجمه آيات\r\nما موسى را با معجزاتمان و با برهانى روشن فرستاديم ( 96 ) .\r\nبسوى فرعون و درباريانش ولى مردم راه و روش فرعون را پيروى كردند با اينكه روش فرعون كسى را بسوى حق هدايت نمىكرد بلكه زير بنايش جهالت و گمراهى بود ( 97 ) .\r\nاو در روز قيامت پيشرو قوم خود خواهد بود و آنان را بسوى لبه آتش مىبرد كه چه بد جايگاهى است براى ورود ( 98 ) .\r\n( و چون روش فرعون را پيروى كردند ) لعنت خدا نيز در دنيا و روز قيامت ، آنان را پيروى كرده و خواهد كرد و چه بد عطايى است كه داده شدند ( 99 )\r\n.\r\nبيان آيات\r\nاين آيات به داستان موسى كليم اللَّه ( ع ) اشاره دارد و نام آن جناب در قرآن كريم بيش از ساير انبياء برده شده يعنى نزديك به صد و سى و چند جاى قرآن اسمش برده شده و\r\n","description":"","footnote":"","page_name":" 569 ","page_number":569},
  {"content":"\r\nدر سى و چند سوره به داستانهايش اشاره شده است و قرآن كريم اعتناى بيشترى به شرح زندگى آن حضرت نسبت به ساير انبياء دارد ، منتهى چيزى كه هست خداى تعالى در خصوص اين سوره سخن از آن جناب را بطور مجمل آورده و به اشاره اى اجمالى اكتفاء نموده است .\r\n\r\n\r\n* ( « وَلَقَدْ أَرْسَلْنا مُوسى بِآياتِنا وَسُلْطانٍ مُبِينٍ » ) * حرف « باء » در كلمه « بآياتنا » براى مصاحبت آمده و آيه را چنين معنا مىدهد : « به تحقيق ما موسى را همراه با آيات خود فرستاديم » ، توضيح اينكه افرادى كه خداى تعالى به عنوان پيامبران و رسل مبعوث كرده و آنان را با آيات معجزه آسا تاييد نموده دو دسته‌اند : بعضى از آنان معجزه اى با خود نياوردند ولى هر زمان كه امتشان از آنان معجزه اى خواسته‌اند ، آن معجزه را آورده‌اند مانند معجزه ناقه كه نبوت صالح را تاييد كرد ، و دسته ديگر در همان آغاز بعثتشان با معجزه اى معين مبعوث شدند مانند موسى و عيسى و محمد ( ع ) كما اينكه خداى تعالى در باره موسى ( ع ) مىفرمايد : « اذْهَبْ أَنْتَ وَأَخُوكَ بِآياتِي » « 1 » و در باره عيسى ( ع ) مىفرمايد : « وَرَسُولًا إِلى بَنِي إِسْرائِيلَ أَنِّي قَدْ جِئْتُكُمْ بِآيَةٍ مِنْ رَبِّكُمْ . . . » « 2 » و در باره محمد ( ص ) فرموده : « هُوَ الَّذِي أَرْسَلَ رَسُولَه بِالْهُدى » « 3 » .\r\nو منظور از اين هدايت ، قرآن است به دليل اينكه در اول قرآن كريم در آغاز سوره بقره فرموده : « ذلِكَ الْكِتابُ لا رَيْبَ فِيه هُدىً لِلْمُتَّقِينَ » « 4 » . و نيز فرموده : « وَاتَّبَعُوا النُّورَ الَّذِي أُنْزِلَ مَعَه » « 5 » .\r\nبنا بر اين موسى ( ع ) رسولى است كه همراه با آيات و سلطانى ( برهانى ) روشنگر فرستاده شده بود ، و روشن است كه مراد از اين آيات ، امور خارق العاده اى است كه به دست وى جارى مىشود ، دليل بر اين معنا هم داستانهايى است كه از آن جناب در قرآن كريم آمده است .\r\nو اما منظور از كلمه « سلطان » آن برهان و حجتى است كه بگومگو را قطع كرده و بر عقول و افهام مردم تسلط پيدا مىكند ، بنا بر اين كلمه « سلطان » ، هم شامل معجزه مىشود و هم\r\n\r\n","description":"","footnote":"\r\n( 1 ) تو و برادرت همراه با معجزات من نزد فرعون برويد . « سوره طه ، آيه 42 »\r\n( 2 ) در حالى كه فرستاده اى است از جانب خداى تعالى بسوى بنى اسرائيل به اينكه من به آيات و معجزه اى از ناحيه پروردگارتان بسوى شما آمده‌ام . . . « سوره آل عمران ، آيه 49 »\r\n( 3 ) خداى تعالى كسى است كه رسول خود را همراه با هدايت فرستاده . « سوره صف ، آيه 9 »\r\n( 4 ) اين كتاب در حالى كه هدايت براى متقيان است شكى در آن نيست . « سوره بقره ، آيه 2 »\r\n( 5 ) و پيروى كنيد آن نورى را كه با او نازل شده . « سوره اعراف ، آيه 157 »\r\n","page_name":" 570 ","page_number":570},
  {"content":"\r\nحجت عقليه اى كه بر عقل بشر چيره مىگردد و عقل را ناگزير از پذيرفتن مدعاى طرف مىسازد ، و بر فرض كه منظور از سلطان چنين معناى وسيعى باشد قهرا عطف كلمه « سلطان » بر كلمه « آيات » از قبيل عطف عام بر خاص خواهد بود .\r\nو بعيد نيست كه مراد از ارسال موسى با سلطان مبين اين باشد كه خداى سبحان آن جناب را بر اوضاع جارى بين او و بين آل فرعون مسلط كرده بود ، آن جبارى كه هيچ پيغمبرى غير از آن جناب به مثل چنان جبارى مبتلا نبود و ليكن خداى تعالى موسى را بر او غالب گردانيد تا جايى كه او و لشكريانش را غرق نمود و بنى اسرائيل را به دست او نجات داد ، آيه شريفه زير به همين معنا اشعار دارد كه مىفرمايد : « قالا رَبَّنا إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى قالَ لا تَخافا إِنَّنِي مَعَكُما أَسْمَعُ وَأَرى » « 1 » . و نيز اين آيه كه به موسى مىفرمايد : « لا تَخَفْ إِنَّكَ أَنْتَ الأَعْلى » « 2 » .\r\nدر اين آيه و در نظاير آن دلالتى است روشن بر اينكه رسالت موسى ( ع ) اختصاصى به قوم خود كه از بنى اسرائيل بودند نداشته بلكه آن جناب بر بنى اسرائيل و بر ساير اقوام و ملل مبعوث بوده است .\r\n* ( « إِلى فِرْعَوْنَ وَمَلَائِه فَاتَّبَعُوا أَمْرَ فِرْعَوْنَ وَما أَمْرُ فِرْعَوْنَ بِرَشِيدٍ » ) * در اين جمله رسالت موسى ( ع ) را بخصوص فرعون و ملاء او نسبت داده - و كلمه « ملاء » به معناى اشراف و بزرگان قوم است كه با هيبت خود دل مردم را پر مىكنند - نه به همه قوم ، كه شايد به كار بردن اين كلمه براى اشاره به اين معنا باشد كه عامه مردم هميشه دنباله رو اشراف و بزرگانند و از خود هيچ رأيى ندارند ، رأى آنها همان تصميمى است كه اشراف برايشان بگيرند .\r\nو ظاهرا مراد از كلمه « امر » در جمله « * ( فَاتَّبَعُوا أَمْرَ فِرْعَوْنَ ) * - امر فرعون را پيروى كردند » معنايى باشد اعم از قول و فعل ، هم چنان كه خداى تعالى از فرعون حكايت كرده كه گفت : « ما أُرِيكُمْ إِلَّا ما أَرى وَما أَهْدِيكُمْ إِلَّا سَبِيلَ الرَّشادِ »\r\n\r\n","description":"","footnote":"\r\n( 1 ) موسى و هارون گفتند : پروردگارا ! ما از اين مىترسيم كه فرعون در عقوبت ما عجله و يا طغيان كند ، خداى تعالى فرمود : نترسيد زيرا كه من با شما هستم ، مىشنوم و مىبينم . « سوره طه ، آيه 45 و 46 »\r\n( 2 ) نترس كه تو ما فوق و مسلط خواهى شد . « سوره طه ، آيه 68 »\r\n« 3 » ، در نتيجه كلمه « امر » منطبق مىشود بر سنت و طريقه اى كه فرعون آن را اتخاذ كرده بود و مردم را با آن امر مىكرد ، و گويا\r\n( 3 ) به شما ارائه نمىدهم مگر آنچه به نظرم مىرسد ، و شما را هدايت نمىكنم مگر بسوى راه رشد .\r\n« سوره مؤمن ، آيه 29 »\r\n","page_name":" 571 ","page_number":571},
  {"content":"\r\nآيه مورد بحث كه مىفرمايد : * ( « وَما أَمْرُ فِرْعَوْنَ بِرَشِيدٍ » ) * ، محاذى و مقابل گفتار فرعون است كه سوره مؤمن آن را حكايت كرد كه ادعا مىكرد من شما را به راه رشد هدايت مىكنم ، و آيه مورد بحث مىخواهد اين ادعا را باطل و فرعون را در اين ادعا تكذيب كند و كلمه « رشيد » بر وزن فعيل صفت مشبهه از رشد است و رشد خلاف غى و گمراهى است ، يعنى : امر فرعون داراى رشد نيست تا بتواند به سوى حق هدايت كند بلكه داراى غى و جهالت است ، ولى بعضى « 1 » از مفسرين گفته‌اند : « رشيد » در اينجا به معناى مرشد است .\r\nو در اين جمله يعنى جمله * ( « وَما أَمْرُ فِرْعَوْنَ بِرَشِيدٍ » ) * اسم ظاهر در جاى ضمير به كار رفته چون مىتوانست بفرمايد : « فاتبعوا امر فرعون و ما امره برشيد » و شايد فايده تكرار كلمه فرعون براى آن معنايى بوده كه خود اين كلمه داشته چون هر كسى از اين كلمه معناى تفرعن و طغيان را مىفهمد و در نتيجه از همين كلمه مىفهمد كه صاحب اين اسم نمىتواند داراى امرى رشيد باشد و معلوم است كه اين استفاده به هيچ وجه در ضمير راجع به اين كلمه نيست .\r\n* ( « يَقْدُمُ قَوْمَه يَوْمَ الْقِيامَةِ فَأَوْرَدَهُمُ النَّارَ وَبِئْسَ الْوِرْدُ الْمَوْرُودُ » ) * يعنى فرعون در روز قيامت پيشاپيش قوم خود مىآيد زيرا در دنيا او را پيروى كردند و در نتيجه او به عنوان امامى از ائمه ضلالت ، پيشوايشان شده بود ، در جاى ديگر قرآن ( نيز ) سخن از اين پيشوايان ضلالت آمده و فرموده : « وَجَعَلْناهُمْ أَئِمَّةً يَدْعُونَ إِلَى النَّارِ » . « 2 »\r\nجمله * ( « فَأَوْرَدَهُمُ النَّارَ » ) * به دليل اينكه حرف « فاء » بر سر آن آمده تفريع و نتيجه گيرى از جمله قبل است و معناى مجموع دو جمله اين است كه : فرعون در قيامت پيشاپيش پيروان خود آمده و در نتيجه همه آنان را به لب آتش برده است . و اگر مطلب آينده را به لفظ ماضى تعبير كرده ، براى اين است كه يقينى بودن وقوع آن را افاده كند و بفهماند كه آمدن قيامت و پيشوا شدن فرعون براى قومش و رفتنشان در آتش آن قدر حتمى و يقينى است كه گويا واقع شده و شنونده آن را انجام شده حساب مىكند .\r\nو چه بسا بعضى « 3 » گفته‌اند كه : جمله مورد بحث تفريع بر جمله * ( « فَاتَّبَعُوا أَمْرَ فِرْعَوْنَ » ) * مىباشد و در اين صورت معناى آن چنين مىشود كه : « اتبعوا امر فرعون فاوردهم الاتباع النار » - مردم ( آن زمان ) امر فرعون را پيروى كردند و همين پيروى كردن ، آنان\r\n\r\n","description":"","footnote":"\r\n( 1 ) تفسير فخر رازى ، ج 18 ، ص 53 ، مجمع البيان ، ج 5 ، ص 190 ، ط ايران .\r\n( 2 ) ما آن قوم را پيشوايانى كرديم كه خلق را بسوى آتش دعوت مىكنند . « سوره قصص ، آيه 41 »\r\n( 3 ) مجمع البيان ، ج 5 ، ص 191 ، چاپ ايران .\r\n","page_name":" 572 ","page_number":572},
  {"content":"\r\nرا وارد آتش كرد . و بعضى « 1 » در تاييد اين قول استدلال كرده‌اند به آيه شريفه « وَحاقَ بِآلِ فِرْعَوْنَ سُوءُ الْعَذابِ النَّارُ يُعْرَضُونَ عَلَيْها غُدُوًّا وَعَشِيًّا وَيَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ » « 2 » ، چون اين آيات دلالت دارد كه خداى تعالى آل فرعون را از همان حين مردنشان و قبل از آنكه قيامت به پا شود عذاب مىكند ، ليكن بر خواننده پوشيده نيست كه اين آيات در خلاف آن منظورى ظهور دارد كه مفسرين نامبرده براى اثبات آن به اين آيات استدلال كرده‌اند ، به علت اينكه تعبير اين آيات در عذاب قبل از قيامت و عذاب بعد از قيامت دو جور است ، در باره عذاب قبل از قيامت فرموده : « عرضه بر آتش مىشوند » يعنى صبح و شام آتش را به آنان نشان مىدهند ، و در باره عذاب روز قيامت فرموده : « فرمان مىرسد كه آل فرعون را در شديدترين عذاب داخل سازيد » .\r\n\r\n\r\n* ( « بِئْسَ الْوِرْدُ الْمَوْرُودُ » ) * ، كلمه « ورد » به معناى آبى است كه انسان و حيوانات تشنه به لب آن مىآيند و از آن مىنوشند ، راغب در مفردات گفته : كلمه « ورد » در اصل لغت به معناى قصد رفتن بسوى آب است و به تدريج در چيزهاى ديگر استعمال شده ، مثلا گفته‌اند : « وردت الماء - به لب آب رفتم » و يا « أرد الماء - به لب آب مىروم » ، مصدر آن ورود و اسم فاعلش وارد و اسم مفعولش مورود است و نيز مىگويند : « و قد اوردت الإبل الماء - به تحقيق شتران به لب آب رسيدند » ، خداى تعالى نيز در قرآن آن را استعمال نموده ، در باره مسافرت موسى ( ع ) به طرف مدين و رسيدنش به لب آب آن محل فرموده : « وَلَمَّا وَرَدَ ماءَ مَدْيَنَ - همين كه به لب آب مدين رسيد » و كلمه « ورد » به معناى آبى است كه پس از تلاش انسان و حيوان و چرخيدنش به دنبال آن به گلويش مىريزد . « 3 »\r\nو بنا به گفته وى در جمله مورد بحث استفاده و مجازگويى لطيفى به كار رفته چون آن هدف نهايى كه جنس انسان در تلاشهاى خود منظور دارد را تشبيه كرده به آبى كه انسانهاى لب تشنه به دنبالش مىچرخند و در نتيجه گوارايى سعادت و شيرينى رسيدن به هدف تشبيه شده به آن آبى كه پس از تلاش بسيار به گلوى لب تشنه مىرسد و معلوم است كه سعادت نهايى انسان عبارت است از رضوان الهى و خشنودى خدا و بهشت او ، و ليكن پيروان فرعون بعد از آنكه\r\n\r\n","description":"","footnote":"\r\n( 1 ) تفسير المنار ، ج 12 ، ص 152 .\r\n( 2 ) و بر آل فرعون بدترين عذاب كه همان عذاب غرق شدن باشد نازل شد و بعد از غرق شدن ، همه روزه ، صبح و شام بر آتش عرضه مىشوند تا آنكه قيامت برسد و در قيامت فرمان صادر مىشود كه آل فرعون را در شديدترين عذاب داخل سازيد . « سوره مؤمن ، آيه 45 و 46 »\r\n( 3 ) مفردات راغب ، ماده ورد .\r\n","page_name":" 573 ","page_number":573},
  {"content":"\r\nدر اثر پيروى امر آن طاغى گمراه شدند ، راه رسيدن به سعادت حقيقى خود را گم كردند و نتيجه قهرى گم شدن راه اين شد كه به راهى افتادند كه منتهى به آتش دوزخ مىشد ، پس آتش دوزخ همان وردى است كه ورودشان به آن ورد خواهد بود كه چه بسيار بد مورودى است براى اينكه گوارايى ورد و شيرينى آن براى اين است كه حرارت جگر را مىنشاند و اندرون تفته عطشان را خنك مىكند و چنين وردى آب گوارا است نه آتش ، آن هم آتش دوزخ ، پس اگر آب خنك و گوارا مبدل به عذاب آتش شود ، مورود ( راه ورودى به لب آب ) وردى بسيار بد خواهد بود .\r\n\r\n\r\n* ( « وَأُتْبِعُوا فِي هذِه لَعْنَةً وَيَوْمَ الْقِيامَةِ بِئْسَ الرِّفْدُ الْمَرْفُودُ » ) * يعنى قوم فرعون امر فرعون را متابعت كردند ، لعنت خدايى هم آنان را متابعت كرد و لعنت خدا عبارت است از رحمت او و رانده شدن از ساحت قرب او كه به صورت عذاب غرق تجسم يافت ، ممكن هم هست بگوييم : لعنت ، حكمى است مكتوب از خداى تعالى در نامه اعمالشان به اينكه از رحمت الهى دور باشند كه اثر اين دورى از رحمت ، غرق شدن در دنيا و معذب شدن در آخرت باشد .\r\n* ( « وَيَوْمَ الْقِيامَةِ بِئْسَ الرِّفْدُ الْمَرْفُودُ » ) * ، كلمه « رفد » به معناى عطيه ( بخشش ) است و اصل در معناى « رفد » عون ( ياور ) بوده و اگر عطيه را نيز رفد و مرفود خوانده‌اند به اين مناسبت بوده كه عطيه ، گيرنده را در برآوردن حوائجش يارى مىدهد و معناى جمله مورد بحث اين است كه آن عطيه اى كه در قيامت به آنان داده مىشود عطيه بدى است و آن آتش است كه اينان در آن افروخته مىشوند و اين آيه نظير آيه زير است كه مىفرمايد : « وَأَتْبَعْناهُمْ فِي هذِه الدُّنْيا لَعْنَةً وَيَوْمَ الْقِيامَةِ هُمْ مِنَ الْمَقْبُوحِينَ » « 1 » .\r\nو چه بسا مفسرينى كه كلمه « يوم القيامة » را در آيه شريفه ظرفى متعلق به جمله « اتبعوا » و يا به كلمه « لعنة » گرفته‌اند نظير كلمه « فى هذه » كه آن را نيز متعلق به آن يا اين دانسته و گفته‌اند : معناى آيه چنين است كه خداى تعالى در دنيا و آخرت لعنت را دنبالشان قرار داد و يا چنين است كه خداى تعالى دنبالشان قرار داد لعنت دنيا و آخرت را ، آن گاه سخن را از نو آغاز كرده و فرموده : * ( « بِئْسَ الرِّفْدُ الْمَرْفُودُ » ) * يعنى بد است آن عطيه اى كه داده شده ، يعنى آن لعنتى كه اينان متبوع آن شدند و يا آن عطيه اى كه داده شدند و عبارت بود از اتباع به لعن .\r\nو الحمد للَّه رب العالمين\r\n\r\n\r\n","description":"","footnote":"\r\n( 1 ) ما در اين دنيا لعنت را تابع آن كرديم و ( در ) روز قيامت ايشان از دور شدگانند . « سوره قصص ، آيه 42 »\r\n","page_name":" 574 ","page_number":574}
  ]