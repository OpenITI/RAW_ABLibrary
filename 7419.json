[
  {"content":"\r\n\r\nبسم الله الرحمن الرحيم\r\nسيره معصومان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nسيد محسن امين\r\nسيره معصومان\r\n5\r\nامام باقر ( ع ) ، امام صادق ( ع ) ، امام كاظم ( ع ) ، امام رضا ( ع ) ، امام جواد ( ع ) ، امام هادى ( ع ) ، امام حسن عسكرى ( ع ) و امام عصر حجة بن الحسن ( عج )\r\nترجمه على حجتى كرمانى\r\nسروش\r\nتهران 1376\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد مطهرى ، تقاطع خيابان دكتر مفتح ، ساختمان جام جم\r\nمركز پخش : مجتمع فرهنگى سروش ، معاونت بازرگانى ، 6404255\r\nعنوان : امام باقر ( ع ) ، امام صادق ( ع ) و . . .\r\nنويسنده : سيد محسن امين\r\nمترجم : على حجتى كرمانى\r\nچاپ اول : 1374\r\nچاپ دوم : 1376\r\nحروفچينى : لاينوترون انتشارات سروش\r\nاين كتاب در پنج هزار نسخه در چاپخانه انتشارات سروش ليتوگرافى ، چاپ و صحافى شد .\r\nهمه حقوق محفوظ است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nفهرست مطالب\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n.\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n.\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n.\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمهء كوتاهى از مترجم\r\nخوانندهء عزيز ! اكنون كه از مطالعه و بررسى سيرهء معصومان ششگانه : ( رسول اكرم ( ص ) ، حضرت زهرا ( س ) ، امام على ( ع ) ، امام حسن ( ع ) ، امام حسين ( ع ) ، و امام زين العابدين ( ع ) ) در مجلدات پنج‌گانهء سيرهء معصومان فراغت حاصل كرديد ، در اين جلد كه ششمين و آخرين مجلد از سلسله مجلدات سيرهء معصومان گانه است ، تاريخ زندگى و شرح حيات انسانى و دورهء امامت معصومان هشتگانهء ديگر را مورد تحليل و ارزيابى قرار مىدهيم ؛ يعنى از آغاز دوران حيات امام باقر ( ع ) و امام صادق ( ع ) تا دورهء زندگانى امام كاظم ( ع ) و امام رضا ( ع ) و تا پايان عصر امام جواد ( ع ) و امام هادى ( ع ) و عهد امامت امام يازدهم ، حضرت امام حسن عسكرى ( ع ) و ميلاد امام دوازدهم ، حضرت حجة بن الحسن العسكرى ( عج ) و بالأخره از آغاز و پايان « غيبت صغرى » تا سنهء 329 هجرى ، يعنى شروع « غيبت كبرى » .\r\nدر اين مقدمه از باب برائت استهلال بر آن بوديم تا نگاه اجمالى و نظر كوتاهى داشته باشيم به تاريخ ميلاد ، سيرهء متعالى و واقع‌هاى عادلانه ، سودمند و راهگشاى امامان دوازده‌گانهء معصوم و بزرگوارى كه شرح زندگى و چگونگى رفتار و آزمونهاى عملى آنان به طور مشروح در جلد پنجم و ششم فى رحاب ائمة اهل البيت عليهم السلام ، اثر خامهء توانا و محققانهء امام مصلح سيد محسن امين ( ره ) ، آورده شده است . زيرا نويسندهء اين سطور ( مترجم ) بر اين باور است كه شناخت جامع الاطراف ، دقيق ، و صحيح 300 سالهء زندگى چهارده معصوم و يا 250 سالهء دورهء زندگى امامان دوازده‌گانه در تمامى مواقف حيات انسانى به عنوان متعالىترين نوع تجربهء بشرى ، در طول تاريخ ، نه تنها براى امة اسلامى ، كه براى كل بشريت در پهنهء زمان و مكان جهت دهنده و تعيين‌كننده است . و از همين رو با اميد\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nفراوان ، انتظار و آرزو دارم كه همگان در راه وصول به فراگيرى و معرفت گستردهء سيرهء تك تك معصومان عظيم الشأن ، از مطالعهء زندگى سراسر نور و پند و عبرت و هدايت اين راستان تاريخ و راستينان انسانيت ، دريغ نورزند .\r\nامّا اصرار مؤسسه انتشارات سروش مبنى بر انتشار هر چه سريعتر اين جلد و آماده شدن تمامى مجلدات ششگانه جهت « هفتهء كتاب سال 1374 » مرا از نگارش چنين مقدمه‌اى بازداشت ! هر چند اميدوارم حظّ كامل خواننده از محتواى متن كتاب و نگاه دقيق و جامع الاطراف و عبرت‌انگيز وى به سيرهء امامان بزرگوار اسلام ، حرمان مرا از اين « نگاه اجمالى و نظر كوتاه » جبران نمايد .\r\nو در عين حال اگر توفيق و عمرى باقى ماند ، آرزو دارم در چاپهاى بعدى بتوانم به آن جامهء عمل پوشانده و يك دوره سيرهء اجمالى دوازده امام ( ع ) را در شكلى بديع و نو جهت حفظ و ضبط همگان بر اين جلد بيفزايم . ان شاء اللّه .\r\nحال كه دورهء كامل سيرهء معصومان گانه خلعت طبع و نشر پذيرفت و در اختيار شما خوانندهء عزيز و علاقه‌مند قرار گرفت ، خداوند منّان را بر چنين توفيقى هزاران بار سپاس گويم و از ذات مقدسش مسئلت دارم اين مجموعهء گرانقدر را به عنوان باقيات الصالحات پشتوانهء حيات و مماتم قرار داده و شفاعت محمد و آل محمد ( ص ) را در روزى كه : « . . . تذهل كل مرضعة عمّا ارضعت و تضع كل ذات حمل حملها . . . » نصيبم فرمايد .\r\nدر خاتمه ، بنا بر پيروى از سنّت حسنه و انسانى : سپاس از انسانهاى نيك و خدمتگزار ، بر خود لازم مىدانم از تك تك افرادى كه مرا در اين مشروع مقدس يارى كرده‌اند ، بويژه مدير عامل دانشمند و صميمى « انتشارات صدا و سيماى جمهورى اسلامى ايران » جناب آقاى على اصغر شعر دوست و نيز مصححان و ويراستاران علاقه‌مند بالأخص سيدهء معزّزهء عاشق اجداد طاهرينش ، خانم حسينى زاد ، تشكر و سپاسگزارى كنم .\r\nخداوند همهء ما را از پيروان و شيفتگان راه و سيرهء پيامبر عظيم الشأن اسلام ، حضرت محمد بن عبد اللّه ( ص ) و خليفه و جاى دار بلافصلش حضرت علىّ مرتضى ( ع ) و فرزندان پاك و معصومش قرار دهد . بر راه و روش آنان زندگى كنيم و بر صراط و سيرهء آنان فرشته مرگ را با حلاوت و ميمنت در آغوش كشيم :\r\nاللّهم احينا حيوة محمّد و آل محمّد و امتنا ممات محمّد و آل محمّد . . .\r\nو ما توفيقى الّا باللّه عليه توكّلت و اليه انيب .\r\nتهران : دانشكدهء الهيات و معارف اسلامى دانشگاه تهران على حجّتى كرمانى دوّم آبان ماه 1374\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nابو جعفر محمد بن على بن حسين بن على بن ابى طالب ( ع )\r\nپنجمين امام از اهل بيت طاهرين صلوات الله عليهم تولد ، وفات ، طول عمر و مدفن آن حضرت ( ع ) امام محمد باقر ( ع ) در روز جمعه يا دوشنبه يا سه شنبه غرهء ماه رجب يا سوم ماه صفر سال 57 هجرى يا به روايتى ديگر سال 56 هجرى ، در مدينه به دنيا آمد و در روز دوشنبه هفتم ذى حجه يا ربيع الاول و يا ربيع الآخر سال 114 هجرى ، در همان شهر بدرود حيات گفت . بنابراين ، آن حضرت 57 سال در اين جهان زيست . از اين مدت چهار سال با جدش امام حسين ( ع ) و پس از وى 35 سال با پدرش زندگى كرد و هيجده سال بقيهء عمرش را به تنهايى به سر برد .\r\nبنابر روايتى كه در كافى از قول امام صادق ( ع ) نقل شده است ، وى 19 سال و دو ماه بيش از پدرش زيسته است و در همين دوران ، امامت شيعيان را عهده دار بوده است . امام باقر ( ع ) در مدت امامت خود چند صباحى از خلافت وليد بن عبد الملك و نيز خلافت سليمان بن عبد الملك و عمر بن عبد العزيز و يزيد بن عبد الملك را درك كرد و سرانجام در روزگار خلافت هشام بن عبد الملك وفات يافت . در كتاب اعلام الورى نيز همين قول آمده كه با آنچه بعدا خواهيم گفت ، صحيح مىنمايد . ابن شهر آشوب در مناقب نوشته است :\r\nآن حضرت در سال 114 هجرى ، در سن 57 سالگى زندگى را به درود گفته كه از اين مدت سه يا چهار سال را در جوار جد بزرگوارش امام حسين ( ع ) و 34 سال و ده ماه يا 39 سال با پدرش و 19 يا مطابق قول ديگر 18 سال پس از پدرش زيسته است كه همين مدت دورهء امامت آن حضرت محسوب مىشود . امام باقر ( ع ) در طول سالهايى كه امامت شيعيان را عهده دار بود ، دوران خلافت وليد بن يزيد و سليمان و عمر بن عبد العزيز و يزيد بن عبد الملك و برادرش ، هشام ، و وليد بن يزيد و برادرش . ابراهيم ، را درك كرد و در اوايل خلافت ابراهيم ، رحلت يافت . ابو جعفر بن بابويه گويد كه ابراهيم بن وليد بن يزيد ، امام باقر ( ع ) را مسموم ساخت .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nدر دو نسخه‌اى كه از اين كتاب در دسترس بود همين مطلب به چشم مىخورد . ولى در اين گفته از جانب ابن شهر آشوب يا نساخ و يا هر دو سهوى رخ داده كه از ديد آگاهان پوشيده نيست . چون در ميان خلفاى ياد شده تنها يك تن به نام وليد بن يزيد وجود داشته و اين همان كسى است كه نامش در آخر عبارت ذكر شده . و نام درست كسى كه در آغاز روايت به او اشاره شده وليد بن عبد الملك است كه وليد بن يزيد الخ نام ، درست آن وليد بن يزيد بن عبد الملك و يزيد بن وليد بن عبد الملك و ابراهيم و برادرش مىباشد . علاوه بر اين هشام در سال 125 هجرى ، وفات يافت و پس از او ابراهيم به خلافت رسيد كه او هم در سال 127 هجرى ، كشته شد و اگر امام باقر ( ع ) در سال 114 هجرى ، وفات يافته باشد ، چنان كه ابن شهر آشوب نيز همين سخن را مىگويد ، مىتوان به آسانى پى برد كه وفات آن حضرت در زمان خلافت هشام روى داده است نه ابراهيم .\r\nدر كتاب كشف الغمة آمده است : محمد بن عمرو مىگويد ، بنابر روايتى كه در دست ما است آن حضرت در سال 117 هجرى ، وفات يافت و ديگران تاريخ رحلت آن حضرت را در سال 118 هجرى ، ذكر كرده‌اند .\r\nامام باقر ( ع ) در قبرستان بقيع و در كنار آرامگاه على بن حسين ، پدرش ، و حسن بن على عموى بزرگوارش ، به خاك سپرده شده است .\r\n\r\nمادر آن حضرت\r\nمادر آن حضرت ، فاطمه دختر حسن بن على بود كه با كنيهء ام عبد الله و بنابر قول ديگر ، ام الحسن خوانده شده است . بنابراين امام باقر ( ع ) از سلالهء پدر و مادرى هاشمى علوى و فاطمى به شمار مىآيد . بدين جهت او نخستين كسى است كه از نسل امام حسن ( ع ) و امام حسين ( ع ) به دنيا آمده است .\r\n\r\nكنيهء آن حضرت\r\nكنيهء وى را بعضى ابو جعفر و برخى ابو جعفر اوّل خوانده‌اند .\r\n\r\nلقب امام\r\nآن حضرت القاب بسيارى داشت كه از آن ميان لقب « باقر يا باقر العلم » از همه مشهورتر است .\r\n\r\nچرا آن حضرت را باقر لقب داده بودند ؟\r\nدر فصول المهمة آمده است : آن حضرت را بدين لقب مىخواندند زيرا علوم را مىشكافت\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nو باز مىكرد . در صحاح آمده است : « تبقر ، يعنى توسع در علم » . و در قاموس گفته شده است :\r\nمحمد بن على بن حسين را باقر مىخواندند چون در علم تبحر داشت . در لسان العرب نيز ذكر شده است : آن حضرت را باقر مىخواندند چرا كه علم را مىشكافت و به اصل آن پى مىبرد و فروع علم را از آن استنباط مىكرد و دامنهء علوم را مىشكافت و وسعت مىداد .\r\nابن حجر در صواعق مىنويسد : « او را باقر مىخواندند و اين كلمه از « بقر الارض » اخذ شده است ، يعنى آنكه زمين را مىشكافد و مكنونات آن را آشكار مىكند . زيرا او نيز گنجينه‌هاى نهانى معارف و حقايق احكام و حكمتها و لطايف را كه جز از ديد كوته‌نظران و ناپاكان پنهان نبود ، آشكار مىكرد . » از اين رو دربارهء وى گفته مىشد كه آن حضرت شكافندهء علم و جامع آن و نيز آشكاركننده و بالابرندهء علم و دانش است . در تذكرة الخواص نيز آمده است : او را باقر لقب داده بودند زيرا در اثر سجده‌هاى فراوان ، پيشانىاش شكاف برداشته بود . برخى هم گويند چون آن حضرت از دانش بسيار برخوردار بود او را باقر مىخواندند . آنگاه به نقل سخن جوهرى در صحاح مىپردازد .\r\nشيخ صدوق در علل الشرايع به نقل از عمرو بن شمر آورده است : از جابر جعفى پرسيدم چرا به امام پنجم ، باقر مىگفتند ؟ گفت : « چون علم را مىشكافت و اسرار آن را آشكار مىكرد » . در مناقب ابن شهر آشوب نوشته شده است : گفته‌اند براى هيچ يك از فرزندان حسن و حسين ( ع ) اين اندازه از علوم ، از قبيل تفسير و كلام و فتوا و احكام و حلال و حرام فراهم نشد كه براى امام باقر ( ع ) . محمد بن مسلم نقل كرده است كه از آن حضرت سى هزار حديث پرسش كردم .\r\n\r\nنقش انگشترى امام باقر ( ع )\r\nشيخ صدوق در كتابهاى عيون اخبار الرضا و امالى از قول امام رضا ( ع ) نقل كرده است كه فرمود : « نقش انگشترى امام حسين ( ع ) « ان الله بالغ امره » بود و على بن حسين ( ع ) انگشترى پدر خود را به دست مىكرد . محمد بن على نيز همان انگشترى امام حسين ( ع ) را خاتم قرار مىداد . اما در فصول المهمه آمده است كه نقش انگشترى آن حضرت « رب لا تذرنى فردا بود » نويسندهء اين كتاب [ فصول المهمه 
  ] همچنين اضافه كرده است : ثعلبى در تفسير خود نوشته است بر روى انگشترى امام باقر ( ع ) اين كلمات نقش بسته بود :\r\n ظنى باللّه حسن * و بالنبى المؤتمن\r\nو بالوصى ذى المنن * و بالحسين و الحسن » \r\nشيخ صدوق نيز مانند اين روايت را در كتاب عيون اخبار الرضا از پدرش از امام صادق ( ع ) نقل كرده است . شيخ طوسى در تهذيب از امام صادق ( ع ) نقل كرده است كه فرمود : نقش\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nانگشترى پدرم اين عبارت بود : « العزة للّه جميعا » . در كتاب حلية الاولياء نيز از امام صادق ( ع ) روايت شده كه فرمود : نقش انگشترى پدرم « القوة للّه جميعا » بود . در كتاب كافى از يونس بن ظبيان و حفض بن غياث نقل شده است كه بر روى انگشترى ابو جعفر محمد بن على ( ع ) كه بهترين كس از سلالهء آل محمد ( ص ) بود ، عبارت « العزّة للّه » نقش بسته بود . در كتاب مكارم الاخلاق از كتاب العباس از امام صادق ( ع ) روايت شده كه فرمود : « نقش انگشترى ابو جعفر ( باقر ( ع ) « العزة للّه » بود » البته بعيد نيست كه آن حضرت چندين انگشترى داشته كه بر روى هر يك عبارتى متفاوت از ديگرى حك شده بوده است .\r\nشاعر آن حضرت ، كثير عزه و كميت و برادرش ورد ، و سيد حميرى بوده‌اند . دربان آن حضرت نيز جابر جعفى نام داشته است .\r\n\r\nخلفاى معاصر با امام باقر ( ع )\r\nدر زمان امام باقر ( ع ) وليد بن عبد الملك و سليمان بن عبد الملك و عمر بن عبد العزيز و يزيد بن عبد الملك و هشام بن عبد الملك خلافت داشته‌اند . برخى هم نامهاى وليد بن يزيد بن عبد الملك و يزيد بن وليد بن عبد الملك و ابراهيم بن وليد بن عبد الملك را بر تعداد فوق افزوده‌اند .\r\n\r\nفرزندان امام باقر ( ع )\r\nشيخ مفيد در ارشاد مىنويسد : امام باقر ( ع ) هفت فرزند داشت . ابو عبد الله جعفر بن محمد ، [ فرزند بزرگ ايشان 
  ] ، كنيهء امام باقر ( ع ) را به همين علت ابو جعفر مىگفتند . فرزند ديگرش عبد الله نام داشت كه مادر اين دو ام فروه ، دختر قاسم بن محمد بن ابو بكر بود . دو فرزند ديگر آن حضرت ابراهيم و عبيد الله نام داشتند كه از مادرى به نام ام حكيم ، دختر اسد بن مغيرهء ثقفى زاده شدند . از اين دو پسر نسلى به وجود نيامده . على و زينب دو فرزند ديگر آن حضرت بودند كه از مادرى كنيز به دنيا آمده‌اند . ام سلمه هم فرزند ديگر امام بود كه او هم از مادرى كنيز متولد شده بود . برخى گفته‌اند : زينب همان ام سلمه بوده است . در كتاب اعلام الورى نيز همين قول آمده است . ابن شهر آشوب در كتاب مناقب ، اولاد امام باقر ( ع ) ، را هفت تن دانسته و آنها را مانند شيخ مفيد برشمرده است مگر با اين تفاوت كه عبد الله افطح را نيز جزو فرزندان امام باقر ( ع ) محسوب كرده و گفته است : به جز فرزندان امام صادق ( ع ) ، اولاد امام باقر ( ع ) همگى از دنيا رفتند و نسلى از پس خود به يادگار نگذاشتند .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nويژگيهاى ظاهرى امام باقر ( ع )\r\nابن شهر آشوب در مناقب مىنويسد : امام باقر ( ع ) ميانه بالا و چهار شانه بود . چهره‌اى نورانى و مويى مجعد و سيمايى گندمگون داشت . خال سياهى بر روى گونه و خال سرخى بر بدنش ديده مىشد . ميان باريك و صدايش خوش آهنگ بود .\r\nدر فصول المهمة آمده است كه آن حضرت گندمگون و بهنجار بود .\r\n\r\nويژگيهاى اخلاقى و رفتارى آن حضرت\r\nما در اين قسمت به نقل گفتار علما و مضامين اخبار و رواياتى كه بعدا به آنها اشاره خواهيم كرد ، مىپردازيم :\r\nابن شهر آشوب در مناقب مىنويسد : « امام باقر ( ع ) راستگوترين مردم در گفتار و خوش‌روترين آنان در برخورد و فداكارترين ايشان در بذل جان بود . او مال و ثروت چندانى نداشت اما در عين حال مخارجش زياد بود . هر جمعه يك دينار صدقه مىداد و مىفرمود :\r\nصدقه‌اى كه در روز جمعه داده مىشود فضيلت اين روز را بر ساير روزها چند برابر مىكند ؛ وقتى اندوهى به او رو مىآورد ، آن حضرت همهء زنان و فرزندانش را جمع مىكرد و آنگاه دعا مىخواند و آنان آمين مىگفتند . بسيار ذكر مىگفت . حتى به هنگام راه رفتن و غذا خوردن نيز خدا را ياد مىكرد . با آنكه هميشه با مردم بود اما هيچ‌گاه از ياد خدا بازنمىماند . آن حضرت فرزندانش را جمع مىكرد و به آنان دستور مىداد تا هنگام طلوع خورشيد به ذكر خداوند مشغول شوند . هر كس را كه اهل قرائت بود به قرائت قرآن و آن كس را كه قرائت نمىكرد به گفتن ذكر فرمان مىداد . »\r\nشيخ مفيد مىنويسد : آن حضرت در بخشش و سخاوت نزد خاص و عام زبانزد بود . كرم و بزرگوارى آن حضرت آوازه‌اى بلند داشت . با آنكه عيالوار بود و زندگى متوسطى داشت اما به انعام و احسان به مردم شهره بود . در صفحات آينده نيز از سليمان بن دمدم نقل خواهيم كرد كه گفته است : آن حضرت ( ع ) پانصد ، ششصد و هزار درهم جايزه مىداد و هيچ‌گاه از رفت و آمد پيروان و كسانى كه به او اميد بسته بودند ، خسته و ملول نمىشد . هرگاه مىخنديد مىفرمود : خداوندا بر من خشم مگير . آبى در نثر الدرر گويد : چون گرفتارى را مىديد ، مخفيانه استعاذه مىكرد . هيچ‌گاه از اهل خانه‌اش شنيده نشد كه بگويند : اى گدا ! خدا به تو بركت دهد يا شنيده نشد كه بگويند : اى گدا ! اين را بگير . بلكه امام پيوسته سفارش مىفرمود كه محتاجان را با بهترين نامها ، بخوانند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nمناقب و فضايل امام باقر ( ع )\r\nاول ، علم و دانش : در كشف الغمة از حافظ عبد العزيز بن اخضر جنابذى در كتابش موسوم به معالم العترة الطاهرة از حكم بن عتيبه نقل شده است كه در مورد آيهء ان فى ذلك لآيات للمتوسمين « 1 »  گفت : « به خدا سوگند محمد بن على در رديف همين هوشمندان است » . در صفحات بعد سخن ابو زرعه را نقل خواهيم كرد كه گفته است : به جان خودم ابو جعفر از بزرگ‌ترين دانشمندان است .\r\nابو نعيم در حلية الاولياء نوشته است : مردى از ابن عمر دربارهء مسأله‌اى پرسش كرد . ابن عمر نتوانست او را پاسخ گويد . پس به سوى امام باقر ( ع ) اشاره كرد و به پرسش‌كننده گفت : نزد اين كودك برو و اين مسأله را از او بپرس و جواب او را هم به من بازگوى . آن مرد به سوى امام باقر ( ع ) رفت و مشكل خود را مطرح كرد . امام نيز پاسخ او را گفت . مرد به نزد ابن عمر بازگشت و وى را از جواب امام باقر ( ع ) آگاه كرد . آنگاه ابن عمر گفت : اينان اهل بيتى هستند كه از همهء علوم آگاهى دارند .\r\nدر حلية الاولياء آمده است : محمد بن احمد بن حسين از محمد بن عثمان بن ابى شيبه ، از ابراهيم بن محمد بن ابى ميمون ، از ابو مالك جهنى ، از عبد الله بن عطاء ، نقل كرده است كه گفت : من هيچ يك از دانشمندان را نديدم كه نسبت به دانشمندى ديگر كم‌دانش‌تر باشند مگر نسبت به ابو جعفر . من حكم را مىديدم كه در نزد او چون شاگردى مىكرد .\r\nشيخ مفيد در كتاب ارشاد مىنويسد : شريف ابو محمد حسن بن محمد از جدم ، از محمد بن قاسم شيبانى ، از عبد الرحمن بن صالح ازدى ، از ابو مالك جهنى ، از عبد الله بن عطاء مكى ، روايت كرده است كه گفت : هرگز دانشمندى را نديدم كه نسبت به دانشمندى ديگر آگاهيهايش كمتر باشد مگر نسبت به ابو جعفر محمد بن على بن حسين . من حكم بن عتيبة را با آن آوازه‌اى كه در ميان پيروانش داشت مىديدم كه در مقابل آن حضرت چونان طفلى مىنمود كه در برابر آموزگارش قرار گرفته است .\r\nابن جوزى در تذكرة الخواص ، مىنويسد : عطاء مىگفت هيچ يك از دانشمندان را نديدم كه دامنهء دانايىاش نسبت به دانشمندى ديگر كمتر باشد مگر نسبت به ابو جعفر . من حكم را ديدم كه در نزد آن حضرت چونان پرنده‌اى ناتوان بود . ابن جوزى مىگويد : « منظور وى از حكم همان حكم بن عتيبه بود كه در روزگار خود دانشمندى بزرگ به شمار مىآمد » .\r\nاين سخن ، چنان كه ملاحظه گرديد ، از عطاء نقل شده و باز به همان گونه كه شنيديد\r\n\r\n","description":"","footnote":" ( 1 ) حجر / 75 : و در اين ( عذاب ) هوشمندان را عبرت و بصيرت بسيار است . ","page_name":" 18 ","page_number":18},
  {"content":"\r\n\r\nابو نعيم اصفهانى و شيخ مفيد آن را از عبد الله بن عطاء روايت كرده‌اند . محمد بن طلحه نيز در كتاب مطالب السئول ، اين روايت را به همين نحو نقل كرده است . البته در اين باره ملقب شدن آن حضرت به لقب باقر العلم و شهرت وى در ميان خاص و عام و در هر عصر و زمان بدين لقب كفايت مىكند .\r\nابن شهر آشوب در كتاب مناقب از محمد بن مسلم نقل كرده است كه گفت : من سى هزار حديث از آن حضرت پرسيدم . شيخ مفيد نيز در كتاب اختصاص ، به نقل از جابر جعفى آورده است : ابو جعفر امام باقر ( ع ) هفتاد هزار حديث برايم گفت كه هرگز از كسى نشنيده بودم .\r\nشيخ مفيد مىنويسد : از هيچ كدام از فرزندان امام حسن ( ع ) و امام حسين ( ع ) اين اندازه از علم دين و آثار و سنت و علم قرآن و سيره و فنون ادب كه از امام باقر ( ع ) صادر شده ، ظاهر نشده است .\r\nما در صفحات آينده از بزرگان مسلمان از صحابه ، تابعان و فقيهان و نويسندگان و بسيارى ديگر كه از علم و دانش آن حضرت بهره‌مند گشته‌اند ، ياد خواهيم كرد . تحقيقا بسيارى از دانشمندان از آن حضرت كسب علم كرده و به دو اقتدا نموده بودند و گفتار آن حضرت را پيروى مىكردند و از فقه و دلايل روشنىبخش حضرتش در توحيد و فقه و كلام كمال استفاده را به عمل مىآوردند .\r\n\r\nگفتار آن حضرت دربارهء توحيد\r\nبنابر نقل مدائنى ، روزى يكى از اعراب باديه به خدمت ابو جعفر محمد بن على آمد و از وى پرسيد : آيا به هنگام عبادت خداوند هيچ او را ديده‌اى ؟ امام پاسخ داد : من چيزى را كه نديده باشم عبادت نمىكنم . اعرابى پرسيد : چگونه او را ديده‌اى ؟ فرمود : ديدگان نتوانند او را ديد اما دلها با نور حقايق ايمان او را مىبينند . با حواس به درك نمىآيد و با مردمان قياس نمىشود . با نشانه‌ها شناخته شود و با علامتها موصوف گردد . در كار خود هرگز ستم روا نمىدارد . او خداوندى است كه جز او معبودى نيست . اعرابى با شنيدن پاسخ امام باقر ( ع ) گفت : خداوند خود آگاه‌تر است كه رسالتش را كجا قرار دهد .\r\n\r\nاحتجاج آن حضرت با محمد بن منكدر از زاهدان و عابدان بلند آوازهء عصر خويش\r\nشيخ مفيد در ارشاد ، نويسد : شريف ابو محمد حسن بن محمد از جدم ، از يعقوب بن يزيد از محمد بن ابى عمير ، از عبد الرحمن بن حجاج ، از ابو عبد الله امام صادق ( ع ) نقل كرده است كه فرمود : محمد بن منكدر مىگفت : گمان نمىكردم كسى مانند على بن حسين ، خلفى از خود باقى گذارد كه فضل او را داشته باشد ، تا اينكه پسرش محمد بن على را ديدم . 6\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمىخواستم او را اندرزى گفته باشم اما او به من پند داد . ماجرا چنين بود كه من به اطراف مدينه رفته بودم ساعت بسيار گرم مىبود . در آن هنگام با محمد بن على مواجه شدم . او هيكل‌مند بود و به دو نفر از غلامانش تكيه داده بود . من با خودم گفتم : يكى از شيوخ قريش در اين گرما و با اين حال در طلب دنيا كوشش مىكند . به خدا او را اندرز خواهم گفت . پس نزديك او شدم و سلامش دادم او نيز در حالى كه عرق مىريخت با گشاده رويى جوابم گفت .\r\nبه وى عرض كردم : خداوند كار ترا اصلاح كناد ! يكى از شيوخ قريش در اين ساعت و با اين حال براى دنيا كوشش مىكند ! به راستى اگر مرگ فرا رسد و تو در اين حال باشى چه مىكنى ؟ او دستان خود را از غلامانش برگرفت و به خود تكيه كرد و گفت : به خدا سوگند اگر مرگ من در اين حالت فرا رسد مرگم فرا رسيده در حالى كه من به طاعتى از طاعات الهى مشغولم . در حقيقت من با اين طاعت مىخواهم خود را از تو و از ديگران بىنياز كنم .\r\nبلكه من هنگامى از مرگ باك دارم كه از راه برسد در حالى كه من مشغول به يكى از معاصى الهى باشم .\r\nمحمد بن مكندر گويد : گفتم : « خدا ترا رحمت كند ! مىخواستم اندرزت گفته باشم اما تو به من اندرز دادى » .\r\nكلينى در كافى ، مانند همين روايت را از على بن ابراهيم ، از پدرش و محمد بن اسماعيل ، از فضل بن شاذان و هم او ، از ابن ابى عمير ، از عبد الرحمن بن حجاج ، از امام صادق ( ع ) نقل كرده‌اند .\r\nنگارنده : معناى سخن محمد بن منكدر كه گفته بود : « مىخواستم اندرزت گفته باشم ولى تو به من اندرز دادى » اين است كه وى همچون طاووس يمانى و ابراهيم ادهم و . . . از متصوفه بود و اوقات خود را به عبادت سپرى مىكرد و دست از كسب و كار شسته بود و بدين سبب خود را سربار مردم كرده بود . و بار زندگى خود را بر دوش مردم نهاده بود او مىخواست امام باقر ( ع ) را نصيحت كند كه مثلا شايسته نيست آن حضرت در آن گرماى روز به طلب دنيا برود . امام ( ع ) نيز به دو پاسخ مىدهد كه : بيرون آمدن وى براى يافتن رزق و روزى است تا احتياج خود را از مردمان ببرد كه اين خود از برترين عبادات است . اندرزى كه اين سخن براى ابن منكدر داشت اين بود كه وى در ترك كسب و كار و انداختن بار زندگيش بر دوش مردم و اشتغالش به عبادت راهى خطا در پيش گرفته است . به همين جهت بود كه ابن منكدر گفت : « مىخواستم اندرزت گفته باشم . . . »\r\nبنابر همين اصل است كه از صادقين ( ع ) دستور اشتغال به كسب و كار و نهى از افكندن بار زندگى بر دوش ديگران صادر شده است . از آنان همچنين روايت شده است كه اگر كسى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبه عبادت خداى پردازد و شخص ديگرى در پى كسب و كار روانه شود ، عبادت اين شخص اخير بالاتر و برتر از آن ديگرى است . امام صادق ( ع ) از پيامبر ( ص ) نقل كرده است كه فرمود :\r\n« ملعون است ملعون است كسى كه خود را سربار مردمان قرار دهد » .\r\n\r\nاحتجاج آن حضرت با نافع بن ازرق يكى از سران خوارج\r\nاين نافع كسى بود كه فرقهء ازارقهء خوارج به دو منتسب مىشد . شيخ مفيد در ارشاد مىنويسد :\r\nدر اخبار و روايات آمده است كه نافع بن ازرق به محضر محمد بن على حضور يافت و در برابر آن حضرت نشست و از وى دربارهء مسائل حلال و حرام پرسش كرد . آن حضرت در ضمن پاسخهايى كه به سؤالات نافع مىداد ، فرمود : به خوارج بگو براى چه جدايى از امير مؤمنان ( ع ) را روا ( حلال ) شمرديد در حالى كه خود فرا روى آن حضرت و در راه اطاعتش خونهايتان را ريختيد و با مدد دادن به او به خداوند نزديك گشتيد ؟ آنان پاسخ مىدهند : او در دين خدا حكم بود . پس به آنان جواب ده كه خداوند در شريعت پيامبرش ( ص ) دو حكم تعيين كرده و فرموده است : « فابعثوا حكما من اهله و حكما من اهلها ان يريدا اصلاحا يوفق الله بينهما « 2 »  » و نيز رسول خدا ( ص ) سعد بن معاذ را در ميان يهود بنى قريظه حكميت داد ، خداوند نيز داورى سعد را تأييد كرده ، آيا نمىدانستيد امير مؤمنان ( ع ) به حكمين دستور داد تا مطابق قرآن حكم دهند و از آن تجاوز نكنند و بر رد حكمى كه مخالف احكام قرآن بود شرط كرد . و هنگامى كه خوارج به دو گفتند كسى را حكم خود قرار دادى كه عليه تو حكم مىكند پاسخ داد : « من هيچ مخلوقى را حكم نگرفته‌ام بلكه كتاب خدا را به حكميت برگزيده‌ام » . با اين حساب اگر خوارج در اين بدعت خود قصد بهتان نداشتند براى گمراه دانستن كسى كه قرآن را به حكميت گرفته و احكام مخالف با آن را مردود دانسته است چه دليلى مىيابند ؟ ! نافع بن ازرق گفت : به خدا سوگند اين سخنى بود كه هرگز نشنيده بودم و به انديشه‌ام راه نيافته بود و سخن حق همين است .\r\n\r\nاحتجاج آن حضرت با عبد الله بن نافع بن ازرق يكى ديگر از خوارج\r\nكلينى در كافى نقل مىكند كه : عبد الله بن ازرق مىگفت اگر من واقعا مىدانستم در روى زمين كسى هست كه مركبها مرا به دو رساند و او با استدلال به من ثابت كند كه على نهروانيان را كشته و در اين باب در حق آنها ستم نكرده است ، هرآينه به نزد او مىشتافتم . به او گفته\r\n\r\n","description":"","footnote":" ( 2 ) نساء / 35 : . . . از طرف كسان مرد و كسان زن داورى برگزينيد كه اگر خواستار اصلاح باشند خدا ايشان را بر آن موفقيت بخشد . ","page_name":" 21 ","page_number":21},
  {"content":"\r\n\r\nشد : اگر كسى از فرزندان او پاسخگوى اين پرسش باشد به نزد او مىروى ؟ نافع سؤال كرد :\r\nمگر در ميان فرزندان او دانشمندى هست ؟ گفتند : همين پرسش اولين نشانهء نادانى تو است .\r\nآيا مىشود در ميان آنان دانشمندى نباشد ؟ ! پس عبد الله با عده‌اى از پيروان بزرگ خويش عزم حركت كرد و به مدينه آمد و از امام باقر ( ع ) اجازهء ورود خواست . به آن حضرت گفتند :\r\nعبد الله نافع است . فرمود : او با من چه كار دارد ؟ در حالى كه هر صبح و شب از من و پدرم بيزارى مىجويد ؟ ابو بصير پاسخ داد : فدايت شوم اين مرد مىگويد اگر بدانم در روى زمين كسى هست كه مركبها مرا به سوى او ببرند ( امكان دسترس به او باشد ) و با دليل به او ثابت كند كه على نهروانيان را كشته و در اين باره مرتكب ظلم و ستم نشده ، هرآينه به نزد او خواهد شتافت . امام ( ع ) پرسيد : آيا به نظر تو اين مرد به قصد مناظره آمده است ؟ ابو بصير گفت : آرى . حضرت به غلام خود فرمود : اى غلام بيرون شو و بار او را بگشا و بگو فردا بدين جا بيا . چون صبح فرا رسيد ، عبد الله همراه با بزرگان اصحاب خود در آنجا حاضر شد . امام باقر ( ع ) نيز به دنبال همهء فرزندان مهاجران و انصار فرستاد و آنان را جمع كرد و به سوى مردم آمد و به آنان روى كرد ، گويى پاره‌اى از ماه بود ، آنگاه به سخنرانى ايستاد و خداى را حمد و ثنا گفت و بر پيامبرش ( ص ) درود فرستاد و سپس فرمود : ستايش خداوندى راست كه ما را به نبوت خويش جامهء كرامت ارزانى كرد و به ولايت خويش مخصوصمان داشت . اى فرزندان مهاجران و انصار ! هر كس از شما كه منقبت و فضيلتى از على بن ابى طالب به ياد دارد برخيزد و آن را بيان كند . پس هر يك از حاضران برخاسته فضيلتى دربارهء آن حضرت بيان كردند .\r\nعبد الله بن نافع گفت : من اين مناقب را بهتر از ايشان مىدانم اما على پس از پذيرش حكميت ، كافر شد . نقل مناقب تا آنجا ادامه يافت كه به حديث خيبر رسيدند كه رسول خدا ( ص ) در آن فرموده بود : « فردا پرچم را به دست مردى خواهم سپرد كه خدا و رسول را دوست مىدارد و خدا و رسول نيز او را دوست مىدارند او هجوم‌آورنده‌اى است كه هيچ‌گاه نمىگريزد و از ميدان عقب نمىنشيند مگر آنكه خداوند به دست او پيروزى را نصيب ما كند » .\r\nامام باقر ( ع ) از عبد الله بن نافع پرسيد : دربارهء اين حديث چه مىگويى ؟ پاسخ داد : اين حديث درست است و در آن ترديدى نيست اما على پس از اين به كفر گراييد . امام ( ع ) فرمود :\r\nمادرت به عزايت نشيند به من بگو آيا خداوند عزّ و جل در روزى كه على را دوست مىداشت مىدانست كه او نهروانيان را مىكشد يا نه ؟ عبد الله گفت : اگر بگويم نه ، كافر شده‌ام ، پس پاسخ داد : آرى مىدانسته است . امام ( ع ) فرمود : آيا خداوند على را بدان خاطر كه اطاعتش را مىكرده دوست داشته است يا به خاطر نافرمانيش ؟ عبد الله بن نافع گفت : به خاطر\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nفرمانبرداريش . پس امام باقر ( ع ) به او فرمود : پس برخيز كه شكست خوردى . عبد الله برخاست در حالى كه اين آيه را تلاوت مىكرد : تا وقتى كه رشتهء سپيد از رشته سياه ، شب از صبح براى شما نمايان گردد « 3 »  . به درستى خداوند مىداند كه رسالتش را در كجا قرار دهد .\r\n\r\nاحتجاج امام باقر ( ع ) با قتادة بن دعامه بصرى\r\nابن حجر در كتاب تهذيب التهذيب از قتاده نام برده و در حفظ و فقاهت و . . . از او تمجيد كرده است . شيخ كلينى در كافى به نقل از ابو حمزهء ثمالى روايت كرده است كه : در مسجد رسول خدا ( ص ) نشسته بودم كه مردى به سويم آمد و سلام داد و پرسيد اى بندهء خدا كيستى ؟ گفتم :\r\nاز اهالى كوفه هستم ، با من چه‌كار دارى ؟ پرسيد : آيا محمد بن على ( امام باقر ( ع ) ) را مىشناسى ؟ گفتم : آرى ، اگر حق و باطل را مىدانى با او چه‌كار دارى ؟ گفت : اى كوفيان شما طاقت نداريد ، اگر ابو جعفر را ديدى به من خبر ده . هنوز كلامش تمام نشده بود كه ابو جعفر آمد . عده‌اى از مردم خراسان و نيز گروهى ديگر اطراف آن حضرت را گرفته بودند و دربارهء مناسك حج از وى سؤال مىكردند . امام ( ع ) آمد و در جايگاه خود نشست . آن مرد نيز در نزديك آن حضرت جاى گرفت . من در جايى نشستم كه سخنان آنان را بشنوم . اطراف امام عده‌اى نشسته بودند . وقتى هر يك كار خود را انجام دادند و رفتند ، امام رو به آن مرد كرد و پرسيد : تو كيستى ؟ پاسخ داد : من قتادة بن دعامه بصرى هستم . امام پرسيد : تو فقيه بصريان هستى ؟ گفت : آرى . امام گفت : واى بر تو اى قتاده ! خداوند مردى را آفريد و براى آنان حجتهايى قرار داد . آنان ستونهايى در زمينش هستند و به اجراى فرمانهاى خداوند قائمند .\r\nآنان در علم خداوند برگزيدگانند . پيش از خلقت آنان را برگزيد و ايشان از جانب راست عرش او سايه‌بانند . قتاده ديرى خاموش ماند . سپس گفت : خداوند ترا نيكو گرداند ! به خدا سوگند من رويا روى فقها و ابن عباس نشستم اما قلبم در برابر هيچ يك از آنان چنان كه در برابر تو به اضطراب افتاده است ، به ناآرامى و اضطراب دچار نگشته بود . امام ( ع ) به او گفت : مگر نمىدانى كجايى ؟ تو اينك در برابر خانه‌هايى هستى كه خداوند اجازه داده در آنها نام مقدسش بلندى گيرد و ياد شود ، در اين خانه‌ها مردانى شامگاهان و صبحگاهان او را تسبيح مىكنند . كسانى كه هيچ سوداگرى و دادوستدى آنان را از ياد خدا و اقامهء نماز و دادن زكات غافل نمىسازد . تو چنينى و ما همان كسانيم كه خداوند چنين توصيفشان كرده است .\r\nقتاده بر آن حضرت گفت : به خدا راست گفتى . خدا مرا قربانت كند آن خانه‌ها سنگى و گلين نيستند . سپس گفت : دربارهء حكم « پنير » مرا آگاه كن . امام تبسمى كرد و فرمود : آيا\r\n\r\n","description":"","footnote":" ( 3 ) بقره / 187 : حَتَّى يَتَبَيَّن لَكُم الْخَيْطُ الْأَبْيَض مِن الْخَيْطِ الْأَسْوَدِ مِن الْفَجْرِ . ","page_name":" 23 ","page_number":23},
  {"content":"\r\n\r\nپرسشهايت دربارهء اين مسائل است ؟ قتاده پاسخ داد : حكم آن را فراموش كرده‌ام . امام پاسخ داد : اشكالى در آن نيست . قتاده گفت : اگر از آن بوى مرده احساس شده باشد ؟ امام گفت : اشكالى در آن نيست . زيرا هيچ رگ و استخوانى ندارد و خونى در آن نيست . بلكه از ميان سرگين و خون بيرون مىآيد . سپس فرمود : بو و نسيم به منزلهء مرغى مرده است كه از آن تخمى بيرون آمده باشد ، آيا آن تخم را مىخورى ؟ قتاده گفت : نه مىخورم و نه به كسى مىگويم بخورد . امام ( ع ) پرسيد : چرا ؟ گفت : چون اين تخم از جوجهء مرده‌اى به دست آمده است . امام ( ع ) گفت : اگر اين تخم را مراقبت كنى و از آن جوجه‌اى به دست آيد آيا آن جوجه را مىخورى ؟ گفت : آرى . امام پرسيد : پس چه چيز آن تخم را بر تو حرام كرده بود و اين جوجه را حلال ؟ سپس فرمود : بوى مرده هم مانند تخم است ، پنير را از بازار مسلمانان و از نمازگزاران بخر و دربارهء آن تحقيق مكن ، مگر آن كه كسى دربارهء آن چيزى به تو بگويد .\r\n\r\nاحتجاج آن حضرت با عبد الله بن معمر ليثى دربارهء متعه\r\nدر كتاب كشف الغمة به نقل از كتاب نثر الدرر نوشتهء آبى آمده است : روايت شده كه عبد الله بن معمر ليثى به امام باقر ( ع ) گفت : به من خبر رسيده كه شما به ( جواز ) متعه فتوا داده‌ايد ؟ امام فرمود : خداوند در قرآن آن را روا شمرده و پيامبر ( ص ) نيز آن را سنت گزارده است و يارانش هم بدان عمل كرده‌اند . عبد الله گفت : عمر از متعه نهى كرده بود . امام فرمود : تو بر سخن دوستت ( عمر ) باش و من هم بر سخن رسول خدا ( ص ) مىمانم . عبد الله گفت : آيا تو خوش‌حال مىشوى از اين كه زنانت چنين كارى كنند ؟ امام ( ع ) فرمود : اى احمق زنان را ياد نكرده است . كسى كه در قرآن متعه را حلال كرده و آن را مجاز دانسته است از تو و از كسى كه خود را به زحمت انداخت و آن را نهى كرد غيرتمندتر است . بلكه آيا تو خوش‌حال مىشوى كه يكى از محارم تو در عقد نكاح مردمانى بيكاره و نادان از اهالى مدينه درآيند ؟ گفت : خير . فرمود : پس چرا حلال خدا را حرام مىشمرى ؟ عبد الله گفت : حرام نمىشمرم ، اما چنين كسى در خور و در شأن من نيست . امام فرمود : خداوند كردار او را پسنديده مىداند و به دو تمايل مىكند و حورى را به همسرى او در مىآورد آيا تو از كسى كه خداوند به او رغبت دارد تنفر دارى و از روى تكبر از كسى كه همتا و هم شأن حور بهشتى است استنكاف مىورزى ؟ آنگاه عبد الله خنديد و گفت : گمان نمىكنم سينه‌هاى شما جز رستنگاه درختان علم جايگاه ديگرى باشد . ميوه‌هاى اين درختان از آن شما و برگهايشان از آن مردمان است .\r\nدوم ، حلم : در كتاب مناقب آمده است : مردى از اهل كتاب به آن حضرت گفت : تو بقر ( گاو ) هستى ؟ امام گفت : خير من باقر هستم . گفت : تو فرزند زنى آشپز هستى . امام گفت :\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nآشپزى حرفهء او بوده است . مرد گفت : تو فرزند زنى سياه‌چردهء زنگى و بد كارى هستى . امام پاسخ داد : اگر چنين كه تو مىگويى بوده ، خداوند او را بيامرزد اگر تو دروغ مىگويى خداوند ترا بيامرزد .\r\nسوم ، تسليم امر خدا بودن : ابو نعيم در كتاب حلية الاولياء نقل كرده است : « محمد بن على ( امام باقر ) ( ع ) مىگفت : از خداوند آنچه را كه دوست داريم در خواست مىكنيم پس هنگامى كه چيزى را كه نمىپسنديم حادث مىشود با خداوند عز و جل در آنچه كه او دوست داشته است مخالفت نمىكنيم » .\r\nچهارم ، جود و بخشش : شيخ مفيد در ارشاد مىنويسد : آن حضرت با آن ويژگيهاى علمى و بزرگى و رياست و اقامت كه توصيف كرديم به جود در ميان خاصه و عامه مشهور بود و با وجود كثرت عيال و وضعيت متوسط ماليش در كرم و بزرگوارى و احسان به همگان معروف بود . شريف ابو محمد حسن بن محمد از جدم ، از ابو نصر از محمد بن حسين ، از اسود بن عامر ، از حنان بن على از حسن بن كثير روايت كرده است كه گفت : از نيازمندى خود و بىوفايى دوستانم در نزد آن حضرت گلايه كردم ؛ امام ( ع ) فرمود : چه بد برادرى است كسى كه در هنگام توانگرى تو را در نظر دارد و به هنگام تنگدستى رابطه‌اش را با تو قطع مىكند .\r\nآنگاه به غلامش فرمود : كيسه‌اى بياور . در آن كيسه هفتصد درهم بود و فرمود : اين را خرج كن و چون تمام شد مرا آگاه كن .\r\nشيخ مفيد همچنين مىنويسد : محمد بن حسين از عبد الله بن زبير از عمرو بن دينار و عبد الله بن عمير روايت كرده است كه آن دو گفتند : ما هيچ‌گاه به ديدار محمد بن على نرفتيم جز آنكه نفقه وصله و پوشش ما را مىداد و مىگفت : اين را پيش از آنكه به ملاقات من آييد براى شما آماده كرده بودم .\r\nشيخ مفيد مىگويد : ابو نعيم نخعى از معاويه بن هشام ، از سليمان بن دمدم روايت كرده است كه گفت : ابو جعفر محمد بن على ، پانصد تا ششصد و تا هزار درهم به ما مىداد و هيچ‌گاه از دادن صله به برادران و اميدواران و كسانى كه به نزدش مىآمدند ، خسته نمىشد .\r\nدر كتاب مطالب السئول به نقل از حافظ عبد العزيز بن اخضر جنابذى در كتاب معالم العتره آمده است : سلمى كنيز امام باقر ( ع ) روايت كرده است كه برادران و دوستان امام باقر ( ع ) وقتى به نزد آن حضرت مىآمدند از پيش وى خارج نمىشدند مگر آنكه به آنان غذايى گوارا مىخوراند و لباسى نيكو بديشان مىپوشانيد و پولى به آنان مىبخشيد . من دربارهء برخى از اين كارها به او تذكر مىدادم اما آن حضرت مىفرمود : اى سلمى ! بعد از انجام خوبىها و وجود دوستان ، در دنيا اميدى نيست . در روايت مطالب السئول چنين آمده است : من به آن حضرت سخنانى مىگفتم تا از اين رفتارش بكاهد اما ايشان مىفرمود : اى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nسلمى ! دنيا جز به ديدار برادران و بخشش به آنها و انجام خوبيها ، نيكو و خوشايند نيست .\r\nپنجم ، كثرت صدقات : صدوق در كتاب ثواب الاعمال از امام صادق ( ع ) روايت كرده است : پدرم از ديگر افراد خانواده‌اش مال كمتر و در مقابل ، مخارج بيشترى داشت . او در هر جمعه يك دينار صدقه مىداد و مىگفت : صدقه در روز جمعه دو چندان مىشود همان گونه كه خود روز جمعه بر روزهاى ديگر فضيلت بيشترى دارد .\r\nششم ، شكوه و هيبت در دلها : در مناقب از ابو حمزهء ثمالى نقل شده است : « چون سالى كه ابو جعفر محمد بن على ( ع ) در آن حج كرد ، فرا رسيد . هشام بن عبد الملك او را ديد كه مردم به سويش مىشتافتند . عكرمه پرسيد : اين مرد كيست ؟ بر چهره‌اش نشان درخشان علم و دانش نقش بسته است . بايد او را امتحان كنم . اما وقتى رو به روى امام قرار گرفت از ترس به لرزه افتاد و از عمل خود پشيمان شد و گفت : اى فرزند رسول خدا ( ص ) من در مجالس بسيارى ، روياروى كسانى مانند ابن عباس و غير او نشسته‌ام ، اما هيچ‌گاه حالتى كه اكنون مرا فرا گرفته است ، در نيافته بود . امام باقر ( ع ) به او فرمود : واى بر تو اى بندهء شاميان ! تو پيشاروى خانه‌هايى هستى كه خداوند اجازه داده در آنها نام پاكش بلندى گيرد و ياد شود .\r\n\r\nيكى از رواياتى كه از طريق آن حضرت نقل شده است\r\nشيخ مفيد در ارشاد نويسد : از امام باقر ( ع ) از پدرانش ( عليهم السلام ) روايت شده است كه رسول خدا ( ص ) مىفرمود : بزرگ‌ترين كارها سه چيز است : مواسات با برادران در مال و پرداخت حق كامل مردم از طرف خود و ياد كردن خداوند در هر حال .\r\n\r\nاخبار مربوط به آن حضرت و ذكر برخى از رواياتى كه از او نقل شده است\r\nابو نعيم اصفهانى در كتاب حلية الاولياء به نقل از امام باقر ( ع ) روايت كرده است كه فرمود :\r\n« شيعيان ما سه دسته‌اند . دسته‌اى از آنان مال مردم را به نام ما مىخورند و دسته‌اى مانند شيشه‌اند كه خرد مىشوند و دسته‌اى ديگر چونان طلاى سرخند كه هرگاه به آتش برده مىشوند ، بر استحكام آنها افزوده مىشود » .\r\nآبى در كتاب نثر الدرر مىنويسد : امام باقر ( ع ) به مناسبت ولادت كودكى به پدرش تبريك گفت و فرمود : از خدا مىخواهم اين كودك را جانشين با تو و پس از تو قرار دهد . زيرا انسان در زمان حيات و مرگ پدرش جانشين اوست . و نيز آن امام ( ع ) فرمود : خداوند ، محمد ( ص ) را به نيكوترين آداب ، مؤدب فرمود و گفت : عفو پيشه كن و به نيكى فرمان ده و از نادانان روى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nگردان « 4 »  . چون پيامبر ( ص ) اين همه را فرا گرفت خداوند فرمود : « و آنچه را پيامبر دادتان بگيريدش و از آنچه شما را بازداشت ، دورى كنيد « 5 »  . »\r\nدر حلية الاولياء به نقل از عبيد الله بن وليد آمده است كه امام باقر ( ع ) از ما پرسيد : آيا كسى از شما دستش را در جيب لباس دوستش مىبرد تا آنچه را كه مىخواهد بردارد ؟ پاسخ داديم : خير ، فرمود : پس آن گونه كه ادعا مىكنيد با هم برادر نيستيد .\r\nحافظ عبد العزيز بن اخضر جنابذى در كتاب معالم العتره از حجاج بن ارطاة روايت كرده است كه گفت : امام باقر ( ع ) فرمود : اى حجاج ! مواسات شما چگونه است ؟ گفتم :\r\nخوب است . پرسيد : آيا يكى از شما به هنگام نياز دستش را در كيسهء برادرش مىكند تا حاجتش را روا دارد ؟ گفتم : اين مورد پيش نيامده است . امام ( ع ) فرمود : اما اگر چنين مىكرديد هيچ‌گاه نيازمند نمىشديد .\r\n\r\nپيشنهاد امام ( ع ) به عبد الملك دربارهء ضرب سكه\r\nدر جلد دوم از كتاب المحاسن و المساوى نوشتهء ابراهيم بن محمد بيهقى آمده است :\r\n« كسايى گويد روزى بر هارون الرشيد وارد شدم . هارون در ايوان كاخش نشسته بود .\r\nپولهاى زيادى رو به روى او بود و برخى از هميان‌ها نيز بخاطر پول بسيارى كه در آنها جاى داده بودند ، پاره شده بودند . هارون دستور داده بود ، پولها را در ميان خدمتگزاران خاص خود توزيع كنند و خود نيز سكه‌اى به دست گرفته بود كه بر روى آن نوشته‌اى به چشم مىخورد . هارون در حالى كه به اين سكه خيره شده بود ، با من بسيار سخن گفت . وى از من پرسيد : آيا مىدانى نخستين كسى كه كتابت بر روى طلا و نقره را مرسوم كرد چه نام داشت ؟ گفتم : سرورم عبد الملك بن مروان بود . گفت : آيا علت آن را مىدانى ؟ گفتم : از علت آن آگاهى ندارم بلكه همين قدر مىدانم كه او اولين كسى است كه به ضرب اين گونه نوشته بر روى سكه‌ها دستور داده است .\r\nسپس هارون گفت : اينك علت آن را براى تو بيان خواهم كرد . كاغذها ، نخست از روميان بود و اكثر ساكنان مصر نصرانى و بر كيش پادشاه روم بودند نقش و نگار حواشى كاغذها به رومى انجام مىگرفت و نقش آنها اب و ابن و روح القدس بود .\r\nاين نوع كاغذها تا صدر اسلام و از آن هنگام تا حكومت عبد الملك رواج داشت تا آنكه عبد الملك كه مردى زيرك بود ، به اين مسأله توجه كرد . در اين ميان روزى\r\n\r\n","description":"","footnote":" ( 4 ) سوره اعراف / 199 : خُذِ الْعَفْوَ وَ أْمُرْ بِالْعُرْف وَ أَعْرِض عَن الْجاهِلِين .  ( 5 ) سوره حشر / 7 : ما آتاكُم الرَّسُول فَخُذُوه وَ ما نَهاكُم عَنْه فَانْتَهُوا . ","page_name":" 27 ","page_number":27},
  {"content":"\r\n\r\nنامه‌اى به دست او رسيد و نقش روى كاغذ توجه او را جلب كرد . عبد الملك دستور داد آن نقش را به عربى ترجمه كنند . او آن نقش را خوش نداشت و گفت : چنين نوشته‌هايى در كار دين و اسلام ناپسند و ناگوار است . اين گونه نوشته‌ها كه بر روى ظروف و لباسها هم به چشم مىخورد ، در مصر و ديگر كشورها ساخته مىشد و با توجه به وسعت مصر و اموال بسيار و كثرت جمعيت آن ، اين كاغذها در آنجا تهيه و به سرتاسر جهان صادر مىشد . قطعا چنين نوشته‌هايى ، شرك محسوب مىگشت . از اين رو عبد الملك دستور داد نامه‌اى به عبد العزيز بن مروان ، عامل حكومت بر مصر ، بنويسند تا جلوى اين گونه نوشته‌ها را كه بيشتر در آغاز نامه‌ها و بر روى پارچه‌ها و پيراهن‌ها و پرده‌ها بود ، بگيرد و در عوض سورهء توحيد و آيهء شهد الله انه لا إله الا هو را بر آنها بنويسد اين نقش تا عصر حاضر همچنان باقى است و در آن تغييرى داده نشده است . آنگاه عبد الملك نامه‌اى به كليهء نمايندگان خود در تمام بلاد نوشت مبنى بر آنكه نقش رومى از اين پس باطل است و چنانچه بعد از اين فرمان نزد كسى از اين نقشها بيابند او را تازيانه بزنند و براى مدتى طولانى به زندان افكنند . هنگامى كه كاغذها با نقش و نگار نوين كه حاكى از توحيد بود ، زينت يافت و به شهرهاى روم برده شد پادشاه روم از آن آگاه گرديد و چون متن نقوش را براى او ترجمه كردند ، خشمگين شد و آن را بس ناپسند دانست و نامه‌اى به عبد الملك نوشت و در آن گفت :\r\nمىدانى كه كار نقش و نگار بر روى كاغذها در مصر و بر مبناى نقش روميان انجام مىگرفت و همواره كار بر اين روال جريان داشت تا آنكه تو آن را متوقف ساختى .\r\nاگر خلفاى پيش از تو ، در اين باره درست عمل كرده‌اند تو به خطا رفته‌اى و اگر تو راه صواب پوييده‌اى آنان همگى به خطا رفته‌اند . حال هر يك از اين دو حالت را كه مىخواهى و مىپسندى اختيار كن . اينك من تحفه‌اى را كه در خور موقعيت توست برايت فرستاده‌ام و مايلم كه نقش و نگار كاغذها را به همان گونه كه در گذشته رايج بود ، بازگردانى . اين خواستى است كه اگر آن را انجام دهى سپاسگزارت خواهم بود .\r\nهمچنين فرمان ده تا از اين تحفه گرانقدر را بپذيرند . چون عبد الملك نامهء پادشاه روم را خواند ، فرستادهء او را بازگرداند و به او اعلام كرد كه نه پاسخ نامهء پادشاه روم را خواهد گفت و نه تحفه او را خواهد پذيرفت . فرستاده پادشاه روم بازگشت و پادشاه را از اين موضوع آگاه ساخت . پادشاه روم بار ديگر هديهء خود را به دو برابر افزايش داد و آن را به وسيلهء پيك خود نزد عبد الملك فرستاد و در نامهء خود يادآور شد كه گويا اين هديه را كوچك شمردى و آن را نپذيرفتى و از دادن پاسخ به نامهء من خوددارى كردى اينك من هديه را دو برابر كرده‌ام و از تو مىخواهم نقش نامه‌ها و سكه‌ها را به روال\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nسابق بازگردانى . عبد الملك نامهء دوم پادشاه روم را خواند و مجددا تحفهء او را بازپس گردانيد و از جواب به نامهء او امتناع ورزيد . پادشاه روم براى سومين بار نامه‌اى به عبد الملك نگاشت و خواستهء خود را تكرار كرد و افزود : تو تحفهء مرا كوچك انگاشتى و پاسخ نامه‌هاى مرا ندادى و به درخواستم وقعى ننهادى . من چنين گمان كردم كه اين تحفه براى تو اندك بود پس آن را به دو برابر افزايش دادم اما تو همچنان بىاعتنايى كردى . اينك باز بر مقدار اين هديه افزوده‌ام و تو را به مسيح ( ع ) سوگند مىدهم كه دستور دهى سكه‌ها و كاغذها را مانند نقش بزنند يا آنكه من خود اين دستور را صادر خواهم كرد . تو خوب مىدانى كه درهم و دينار تنها در ملك من منقوش مىشود و در سرزمين مسلمانان اين كار مرسوم نيست بنا بر اين اگر تو از تصميمى كه گرفته‌اى بازنگردى من دستور مىدهم بر روى سكه‌ها ، كلماتى حاكى از ناسزا و بىحرمتى نسبت به پيامبر شما منقوش سازند در اين صورت هنگام خواندن آنها عرق شرم از پيشانيت سرازير خواهد شد . پس بار ديگر از تو مىخواهم كه هديهء مرا بپذيرى و نقش سكه‌ها و كاغذها را تغيير ندهى و اين هديه را عامل به هم نخوردن ميانهء من و خودت قرار دهى چون عبد الملك اين نامه را خواند بسيار خشمگين شد و به تنگ آمد و گفت : گمان مىكنم پليدترين موجود مسلمان من باشم زيرا سبب شدم تا اين كافر بر پيامبر اسلام زبان به ناسزا گشايد . و اگر چنين شود ، اين روش در آينده نيز باقى ماند و نمىتوان آن را در كليهء بلاد عرب محو و نابود ساخت زيرا تمام معاملات در بين مردم به وسيلهء همين درهم‌ها و دينارهايى كه در روم ساخته مىشود ، انجام مىپذيرد . پس مسلمانان را فرا خواند و در اين باره با آنان به رايزنى پرداخت ، اما پيشنهادهاى آنان مورد قبول وى قرار نگرفت . در اين ميان روح بن زنباع به عبد الملك گفت : تو خود بهترين پيشنهاد و راه خروج از اين مشكل را مىدانى اما به عمد بدان اعتنايى نمىكنى . عبد الملك با تعجب گفت : واى بر تو اين شخصيت كيست ؟ روح بن زنباع گفت : او باقر ( ع ) از اهل بيت پيامبر ( ص ) است . عبد الملك گفت : درست مىگويى اما من از اين واقعه يكه خورده بودم و نمىدانستم چه كنم . آنگاه عبد الملك نامه‌اى به عامل خويش در مدينه نوشت و به وى دستور داد محمد بن على بن حسين را در كمال احترام به نزد من روانه كن و دويست هزار درهم براى تجهيز كاروان و سيصد هزار درهم به عنوان مخارج به وى بپرداز و تمام نيازهاى او و همراهانش را برآورده ساز . از طرفى عبد الملك ، فرستادهء پادشاه روم را تا آمدن امام باقر ( ع ) در نزد خود نگهداشت .\r\nچون امام ( ع ) به نزد عبد الملك رفت و از موضوع آگاهى يافت به وى فرمود : تهديد پادشاه روم بر تو گران نيايد و تو را نگران نسازد ، زيرا اولا خداوند اجازه نخواهد داد\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nتهديد پادشاه روم دربارهء رسول الله عملى گردد و ثانيا اين كار چاره دارد . عبد الملك پرسيد : چارهء اين كار چيست ؟ امام پاسخ داد : همين الان در پى صنعتگران بفرست و از آنان بخواه كه در پيش روى تو سكه‌هايى از درهم و دينار بسازند و در يك طرف آنها سورهء توحيد و در طرف ديگر نام رسول الله را نقش زنند . در گرداگرد سكه‌ها نيز نام شهرى كه آن سكه در آنجا ضرب شده و نيز نام سالى را كه ضرب سكه در آن صورت پذيرفته است ، بنگارند . آنگاه سكه‌ها را از نظر وزن به سه نوع تقسيم كن . و وزن آنها را سى درهم انتخاب كن . ده عدد از آنها را به وزن ده مثقال و ده عدد ديگر را شش مثقال و ده عدد آخر را پنج مثقال قرار ده چنان كه وزن همهء آنها بر روى هم به بيست و يك مثقال برسد . به طورى كه اگر آنها را از يكديگر جدا كنند وزن هر دسته برابر با هفت مثقال باشد . و سنگهايى از شيشه بر آنها قرار ده كه افزايش و كاهش در آن‌ها راه نداشته باشد . سپس درهم‌ها را به وزن ده و دينارها را به وزن هفت مثقال ضرب كن . در آن روزگار درهم‌ها به نام پادشاهان ايرانى بود و كسروى ناميده مىشد و امروزه بدان « بغليه » گفته مىشود چون سازندهء آن شخصى به نام « رأس البغل » بود كه اين سكه‌ها را براى عمر بن خطاب ضرب مىكرد . روى اين سكه‌ها تصوير پادشاه نقش بسته بود و در زير تخت پادشاه عبارت « خوب بخور » به چشم مىخورد . پيش از اسلام وزن هر درهم يك مثقال بود و ده درهم ، شش مثقال وزن داشت و درهم‌هاى پنج مثقالى را « سميريه » مىگفتند كه آنها نيز به دو نوع سبك و سنگين ساخته مىشد و نقش سوارى بر روى آن بود . عبد الملك پيشنهاد امام باقر ( ع ) ، را به كار بست . امام باقر ( ع ) به او پيشنهاد داد كه اين سكه‌ها را در تمام بلاد اسلامى رايج سازند و مردم معاملات خود را به وسيلهء آنها انجام دهند و كسانى را كه در معاملات خود از پولهاى ديگر استفاده كنند ، به قتل تهديد نمايند . و سكه‌هاى سابق را به محلى كه در آن ساخته مىشد بازگردانند تا آن را به سبك سكه‌هاى اسلامى تغيير دهند . عبد الملك فرمان امام باقر ( ع ) را انجام داد و فرستادهء پادشاه روم را به سوى كشورش روانه كرد و به او گفت :\r\nبه فرمانروايت بگو خداوند تو را از تصميمى كه در سر دارى بازخواهدداشت و من به كارگزارانم در تمام بلاد دستور داده‌ام كه چنين و چنان كنند و از رواج سكه‌ها و نقشهاى رومى جلوگيرى نمايند . برخى از اطرافيان پادشاه روم به وى گفتند : اكنون مناسبت دارد كه تهديد خود را نسبت به فرمانرواى عرب عملى كنى . ولى پادشاه روم در پاسخ آنان گفت : من مىخواستم با آنچه براى او نوشته بودم ، وى را به خشم آورم و در آن هنگام از نظر مالى و غير آن به رسم و آئين روميان بر اين كار توانا بودم ، اما اينك كه تمام مسلمانان در معاملات خود را از سكه‌هاى رومى استفاده نمىكنند ، نمىتوانم\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبه تهديد خود جامهء عمل بپوشانم و بدين ترتيب از آنچه گفته بود امتناع كرد .\r\nبدين گونه است كه تا امروز پيشنهاد محمد بن على بن حسين همچنان اجرا مىشود .\r\nآنگاه رشيد درهمى را به سوى يكى از خدمتگزارانش انداخت » .\r\nنگارنده : قبلا در جزء سوم ، در تاريخ زندگى امير مؤمنان على ( ع ) به نقل از دائرة المعارف بريتانيا ، اشاره كرديم كه اولين كسى كه به ضرب سكه‌هاى اسلامى امر كرد على ( ع ) بود . وى در سال 40 هجرى مطابق با سال 660 ميلادى ، در شهر بصره دستور به ضرب سكه اسلامى داد . پس از آن حضرت ، عبد الملك دنبالهء كار او را گرفت و در سال 76 هجرى مطابق با سال 695 ميلادى به تكميل آن همت گماشت . مىتوان ميان اين دو روايت را بدين ترتيب جمع كرد كه ضرب سكه در بصره به فرمان على ( ع ) صورت گرفته اگر چه در آن هنگام سكه‌هاى ديگر نيز در معاملات رواج داشته است . سكه‌هايى را كه « رأس البغل » در زمان عمر ضرب مىكرد نيز منقوش به نقش سكهء كسرويه بوده است . اما عبد الملك ، چنان كه پيش از اين نيز اشاره شد ، به پيشنهاد امام باقر ( ع ) به ضرب سكه پرداخت و از معامله با سكه‌هاى ديگر ، به جز سكه‌هاى اسلامى ، جلوگيرى به عمل آورد .\r\n\r\nاخبار مربوط به آن حضرت در برخورد با شاعران\r\nابن شهر آشوب در كتاب مناقب مىنويسد : امام باقر ( ع ) به كثير گفت : عبد الملك را مدح گفتى ؟ او پاسخ داد : اى پيشواى هدايت او را تمجيد نكردم . بلكه به او گفتم اسد ، و اسد از خانوادهء سگان است و نيز به او گفتم شمس ، و شمس از جماد است و به او گفتم بحر ، و بحر از موات است و او را مار خطاب كردم و مار خزنده‌اى بدبو است و او را كوه خواندم و كوه سنگى است گنگ . امام باقر ( ع ) ، از شنيدن سخنان او تبسم كرد .\r\nكميت كه در محضر آن حضرت بود بالبداهه قصيدهء معروف خود به مطلع زير را خواند :\r\n من لصب متيم مستهام * غير ما صبوة و لا احلام \r\nچون به بيت زير رسيد :\r\n اخلص الله لى هواى فما اغ * رق نزعا و لا تطيش سهامى \r\nامام ( ع ) به او فرمود : بگو فقد اغرق نزعا و ما تطيش سهامى . كميت گفت : مولاى من ، شما در اين معنى به مراتب بهتر از من شعر مىگوييد « 6 »  .\r\n\r\n","description":"","footnote":" ( 6 ) نزع ، كشيدن كمان است تير را . و الإغراق نزعا ، مبالغه در اين امر است . اغرق النازع فى القوس ، مثلى است كه براى نشان دادن غلو و افراط به كار مىرود . بنا بر اين آنچه كميت گفته بود مناسب مقام نبود زيرا مفهومش آن بود كه من در محبت مبالغه نمىكنم و حال آنكه معنى مناسب عكس اين بود . از اين رو امام ( ع ) سخن او را به صورتى كه در بالا آمد تغيير داد . ","page_name":" 31 ","page_number":31},
  {"content":"\r\n\r\nدر مناقب ابن شهر آشوب آمده است : كميت براى امام باقر ( ع ) اين قصيده را سرود : من لصب متيم مستهام . سپس امام ( ع ) به سوى قبله روى كرد و سه بار فرمود : خدايا بر كميت رحمت آور و او را بيامرز . آنگاه گفت : اى كميت اين صد هزار درهم است كه من از اهل بيتم به خاطر تو جمع آورده‌ام كميت گفت : هرگز ، به خدا كسى نمىداند كه من اين درهمها را از شما گرفته‌ام بلكه خداوند عزّ و جل مرا بىنياز مىكند . اما شما با اعطاى يكى از پيراهنهايتان مرا اكرام كنيد . امام ( ع ) هم يكى از پيراهنهاى خود را به او بخشيد .\r\nنگارنده : اين دو بيت كه نقل شد سرآغاز قصيدهء درازى از كميت است . در بحار از خط بن فهد حلى نقل شده است : « روزى مردى به محضر امام باقر ( ع ) وارد شد و قصيده‌اى در مدح آن حضرت خواند كه مطلع آن چنين بود : عليك السلام ابا جعفر . چون قصيده پايان يافت امام ( ع ) هيچ صله‌اى به شاعر نداد . شاعر از او پرسيد : چرا صله‌اى به من نمىبخشى ؟\r\nحال آنكه من شما را مدح گفتم . امام فرمود : تو همان گونه كه به مردگان سلام مىدهند بر من درود و سلام فرستادى . آيا سخن شاعر را نشنيده‌اى كه گفته است :\r\n الا طرقتنا آخر الليل زينب * عليك سلام هل لما فات مطلب\r\nفقلت لها حييت زينب خدنكم * تحية ميت و هو فى الحى يشرب « 7 »  \r\nبا وجود آنكه گفتن سلام عليك ابا جعفر نيز در اينجا تو را كفايت مىكرد . »\r\nدر كتاب مقتضب الاثر فى النص على الائمة الاثنى عشر تأليف احمد بن محمد بن عياش آمده است كه ورد بن زيد اسدى برادر كميت ميهمان امام باقر ( ع ) شد و با سرودن قصيده‌اى امام ( ع ) را مخاطب قرار داد و شرح شرفيابى خود به حضور آن حضرت را به اين گونه بيان كرد :\r\n كم جزت فيك من اجواز ايفاع * و اوقع الشوق بى قاعا الى قاع\r\nيا خير من حملت انثى و من وضعت * به اليك غدا سيرى و ايضاعى\r\nاما بلغتك فالآمال بالغة * بنا الى غاية يسعى لها الساعى « 8 »  \r\nنگارنده : ما اين قصيده را به هنگام نقل شرح حال ورد بن زيد اسدى ، تماما ذكر كرده‌ايم .\r\n\r\n","description":"","footnote":" ( 7 ) بدان كه زينب در آخر شب به سوى ما آمد . عليك سلام آيا براى آنچه درگذشته درخواستى هست ؟ پس به او گفتم بر زينب چنان درود فرستادى كه بر مردگان ، حال آنكه او هنوز زنده است !  ( 8 ) چقدر براى محبت تو از جاهاى بلند و سخت عبور كرده‌ام و شوق ، مرا از جايى به جايى ديگر مىبرد . اى بهترين كسى كه زنى او را حمل كرده و زادهء سير و حركت سريع من ، به واسطهء اين شوق فردا به سوى تو است .\r\nاينك اميدها و آرزوهايم را به تو رسانده‌ام و آرزوها به ميزان كوششى كه كوشنده براى آنها كرده ، به ما مىرسد . ","page_name":" 32 ","page_number":32},
  {"content":"\r\n\r\n\r\nراويانى كه از امام باقر ( ع ) روايت كرده‌اند\r\nشيخ مفيد در ارشاد مىنويسد : بزرگان دين و بقاياى اصحاب و سرشناسان تابعان و سران فقهاى مسلمانان از وى روايت كرده‌اند .\r\nابن شهر آشوب در مناقب پس از يادآورى همين نكته گفته است : « از صحابه كسانى چون جابر بن عبد الله انصارى و از تابعان ، مانند جابر بن يزيد جعفى و كيسان سختيانى از صوفيان و از فقها افرادى چون ابن المبارك و زهرى و اوزاعى و ابو حنيفه و مالك و شافعى و زياد بن منذر نهدى از آن حضرت روايت كرده‌اند .\r\nاز نويسندگان كسانى مثل طبرى و بلاذرى و سلامى و خطيب در كتابهاى تاريخيشان و در موطأ و شرف المصطفى و الابانه و حلية الاولياء و سنن ابى داود و الألكاني و مسند ابو حنيفه و مسند مروزى و ترغيب اصفهانى و بسيط واحدى و تفسير نقاش و زمخشرى و معرفة اصول الحديث و رسالة السمعانى همگى از آن حضرت نقل قول كرده و گفته‌اند : « قال محمد بن على . . . و چه بسا در بسيارى از مؤاخذ نيز گفته‌اند : « قال محمد الباقر » .\r\nابن شهر آشوب همچنين در جاى ديگر از همين كتاب مىنويسد : شيعيان بر اين نكته متفق‌اند كه « افقه الاولين » شش نفرند كه جزو ياران امام باقر ( ع ) و امام صادق ( ع ) بوده‌اند .\r\nاين شش تن عبارت بودند از : زراة بن اعين ، معروف به خربوذ مكى ، ابو بصير اسدى ، فضيل بن يسار ، محمد بن مسلم طائفى و بريد بن معاويه عجلى . از اصحاب آن حضرت حمران بن اعين شيبانى و برادرانش بكير و عبد الملك ، عبد الرحمن و محمد بن اسماعيل بن بزيع « 9 »  ، عبد الله بن ميمون قداح ، محمد بن مروان كوفى از فرزندان ابو الاسود ، اسماعيل بن فضل هاشمى از فرزندان نوفل بن حارث ، ابو هارون مكفوف ، ظريف بن ناصح كفن‌فروش ، سعيد بن طريف الاسكاف ( كفشگر ) دئلى ، اسماعيل بن جابر خثعمى كوفى ، عقبة بن بشير اسدى ، اسلم مكى مولاى ابن حنفيه ، ابو بصير ليث بن بخترى مرادى ، كميت بن زيد اسدى ، ناجية بن عماره صيداوى ، معاذ بن مسلم هراء نحوى و بشير الرحال را مىتوان نام برد .\r\nراويانى كه نص امام زين العابدين ( ع ) بر او را نقل كرده‌اند اسماعيل بن محمد بن عبد الله بن على بن حسين ( ع ) ، زيد بن على و عيسى از پدرش و حسين بن ابى العلاء بوده‌اند .\r\nدر حلية الاولياء آمده است : از تابعان : « عمرو بن دينار ، عطاء بن ابى رباح ، جابر جعفى ، ابان بن تغلب » و از ائمه و بزرگان : « ليث بن ابى سليم ، ابن جريح ، حجاج بن ارطاة » در\r\n\r\n","description":"","footnote":" ( 9 ) اين فرد و نيز فردى كه پس از او نامش ذكر شده از اصحاب امام صادق ( ع ) هم بوده‌اند . ","page_name":" 33 ","page_number":33},
  {"content":"\r\n\r\nمتأخران از وى روايت مىكرده‌اند .\r\nشيخ مفيد در اختصاص مىنويسد : جابر بن يزيد جعفى ، حمران بن اعين ، زراره ، عامر بن عبد الله بن جذاعه ، حجر بن زايده عبد الله بن شريك عامرى ، فضيل بن يسار بصرى ، سلام بن مستنير ، بريد بن معاويه عجلى و حكيم بن ابى نعيم ، ياران امام محمد بن على ( ع ) بوده‌اند .\r\nهمچنين در اين كتاب به نقل از امام كاظم ( ع ) آمده است : چون روز قيامت فرا رسد منادى ندا در خواهد داد كه حواريون محمد بن على و جعفر بن محمد كجايند ؟ پس عبد الله بن شريك عامرى ، زراة بن اعين ، بريد بن معاويه عجلى ، محمد بن مسلم ثقفى ، ليث بن بخترى مرادى ، عبد الله بن ابى يعفور ، عامر بن عبد الله بن جذاعه ، حجر بن زايده ، حمران بن اعين و . . . برپا مىخيزند .\r\nدر اختصاص گفته شده است : « زياد بن منذر اعمى ، يعنى ابو الجارود ، زياد بن ابى رجاء يعنى عبيدة حذاء ، زياد بن سوقه ، زياد غلام ابو جعفر ، زياد بن ابى زياد منقرى و زياد الاحلام از ياران امام باقر ( ع ) بودند . و ديگر ياران او عبارت بودند از : ابو بصير ليث بن بخترى مرادى ، ابو بصير يحيى بن ابى القاسم مكفوف غلام بنى اسد و نام ابو القاسم اسحاق بود و ابو بصير نيز كنيه‌اش ابو محمد بود » .\r\n\r\nكسانى كه امام باقر ( ع ) از آنان روايت كرده است\r\nآن حضرت از پدرش و او از اجدادش و آنان از رسول خدا ( ص ) روايت نقل كرده‌اند . شيخ مفيد مىگويد : روايت كرده‌اند كه از آن حضرت دربارهء احاديثى سؤال شد كه به صورت مرسل بود و سند آن را نگفته بودند . امام ( ع ) پاسخ داد : چون حديثى گفتم و سند آن را ذكر نكردم بدانيد كه سند من در آن حديث پدرم از جدم از پدرش از جدش رسول خدا ( ص ) از جبرئيل از خداوند عز و جل است . »\r\nدر حلية الاولياء آمده است : ابو جعفر محمد بن على ، احاديث را به جابر بن عبد الله انصارى اسناد مىداد و از ابن عباس و ابو هريره و ابو سعيد خدرى و انس بن مالك و از حسن و حسين روايت مىكرد و احاديث خود را به سعيد بن مسيب و عبد الله بن ابى رافع اسناد مىداد .\r\nدر كشف الغمة نوشته شده است : ابو الفرج بن جوزى در كتاب صفوة الصفوة گويد :\r\nابو جعفر ( ع ) احاديث خود را از جابر بن عبد الله ، ابو سعيد خدرى ، ابو هريره ، ابن عباس انس حسن و حسين اسناد داده و از سعيد بن مسيب و تابعان ديگر روايت كرده است .\r\nنگارنده : روايت بيشتر اينان از سوى امام باقر ( ع ) بخاطر وجود مصلحتى خاص بوده\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاست و گرنه آن حضرت با دست يا بى به علوم پدرانش بىنياز از آن بود كه از كسان ديگرى غير از آنان روايت كند .\r\n\r\nتأليفات امام باقر ( ع )\r\n1 . كتاب التفسير ابن نديم به هنگام ذكر كتابهايى كه در تفسير به نگارش درآمده مىنويسد :\r\nكتاب الباقر محمد بن على بن حسين ( ع ) اين كتاب را ابو الجارود زياد بن منذر ، رئيس فرقهء جاروديه يكى از فرق زيديه از آن حضرت روايت كرده است . اين كتاب را ابو بصير يحيى بن قاسم ( يا ابو القاسم ) اسدى به هنگامى كه هنوز ابو الجارود سلامت حال خود را از كف نداده بود ، از وى روايت كرد . همچنين على بن ابراهيم بن هاشم اين كتاب را در تفسير خود نقل كرده است .\r\n2 . نامهء آن حضرت به سعد الخير از بنى اميه .\r\n3 . نامهء ديگرى از آن حضرت به سعد الخير . اين دو نامه را شيخ كلينى در روضهء كافى نقل كرده است .\r\n4 . ابن نديم گويد : « ابو جعفر محمد بن على داراى تأليفاتى است و يكى از آنها كتاب الهداية است » . شايد مقصود ابن نديم امام باقر ( ع ) بوده باشد .\r\nاز آن حضرت در شاخه‌هاى گوناگون علمى روايات فراوانى نقل شده است و اصحاب آن حضرت تأليفات بسيارى در اين باره نگاشته‌اند كه در شرح زندگانى آنان مذكور است .\r\n\r\nروايتى از امام باقر ( ع ) دربارهء صفت خالق و يگانگى او\r\nسيد مرتضى در امالى مىنويسد : مردى اعرابى نزد ابو جعفر محمد بن على ( ع ) آمد و پرسيد :\r\nآيا به هنگام پرستش پروردگارت او را مىبينى . آن حضرت فرمود : من هرگز چيزى را كه نبينم پرستش نمىكنم . اعرابى پرسيد : او را چطور ديده‌اى ؟ فرمود : چشمان ، سر خداى را نتوانند ديد اما ديدار خداوند با چشمان دل و بر اساس حقايق ايمان امكان‌پذير خواهد بود .\r\nخداوند با حواس ، ادراك نمىشود و با مردم مورد مقايسه قرار نمىگيرد به آيات شناخته و به علامات و نشانه‌ها توصيف مىشود . در كار خود هرگز به كسى ستم روا نمىدارد . او خداوند يگانه‌اى است كه جز او خدايى نيست . اعرابى با شنيدن اين بيانات گفت : به راستى خداوند داناتر است بدان كه رسالت خود را در كجا قرار دهد .\r\nچنان كه در نهج البلاغه نيز آمده است : شخصى به نام ذعلب يمانى پرسشى شبيه اين سؤال را از امير مؤمنان على ( ع ) كرد و آن حضرت نيز پاسخى شبيه جواب امام باقر ( ع ) به او داد .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nسخنان آن حضرت در حكمت ، موعظه و آداب به نقل از كتاب حلية الاولياء\r\nامام باقر ( ع ) فرمود : هرگز در قلب انسان كبر ، چه كم و چه زياد ، داخل نمىشود مگر آنكه به همان اندازه از عقلش كاسته گردد . صاعقه‌ها بر مؤمن و غير مؤمن اصابت مىكند ولى به كسى كه ذكر خدا را مىگويد اصابت نمىكند . آن حضرت دربارهء آيهء  أُوْلئِك يُجْزَوْن الْغُرْفَةَ بِما صَبَرُوا  « 10 »  فرمود : « آنان كسانىاند كه به هنگام فقر و تنگدستى در دنيا شكيب ورزيدند » .\r\nو نيز دربارهء آيهء  وَ جَزاهُم بِما صَبَرُوا جَنَّةً وَ حَرِيراً  « 11 »  فرمود : « آنان كسانىاند كه بر فقر و سختيهاى دنيا پايدارى كردند . » سخنان زشت ، سلاح فرومايگان است . هر چيزى را آفتى است و آفت علم فراموشى است . دانشمندى كه مردم از علمش سود مىبرند برتر از هزار عابد است . به خدا قسم مرگ يك دانشمند در نزد ابليس محبوب‌تر از مرگ هفتاد نفر عابد است .\r\nبه فرزندش فرمود : پسرم ! از كسالت و ملالت در كارها گريزان باش . زيرا اين دو سرآغاز هر شرى است اگر به كسالت‌گرايى نخواهى توانست حقى را ادا كنى و اگر ملول و بىقرار گردى بر هيچ حقى نتوانى شكيبايى ورزى . كردارها بر سه گونه‌اند : ذكر خداوند در هر حال ، با مردم به انصاف رفتار كردن ، همدردى كردن و شريك ساختن برادران در مال و ثروت خويش . اگر ديديد قارى قرآن توانگران را دوست مىدارد بدانيد كه او اهل دنياست و اگر ديديد بىهيچ ضرورتى سلطان را همراهى مىكند بدانيد كه او دزد است : شيعهء ما كسى است كه خداوند عز و جل را فرمان مىبرد . از دشمنى و خصومت بپرهيزيد زيرا كه قلب را تباه مىكند و نفاق به بار مىآورد . آن حضرت ( ع ) فرمود : آنان كه در آيات الهى به باطل مجادله مىكنند همان كسانى هستند كه به طرف خصومت و دشمنى گرايش دارند . و فرمود :\r\nمن برادرى داشتم كه در ديدگانم بزرگ مىنمود آنچه باعث بزرگى او در چشم من شده بود ، حقارت دنيا در چشمان او بود . فرمود : به هر كس كه اخلاق نيكو و صفات رفق و مدارا اعطا گرديد ، همهء خير و نيكى به دو داده شد و در دنيا و آخرت از آسايش و راحت خيال و حسن حال برخوردار خواهد بود و آن كس كه از خلق خوش و رفق و مدارا بىبهره شد راهش به سوى بديها و بلايا گشاده گرديده است مگر كسى كه خداوند او را حفظ كند . فرمود : اگر مىخواهى از محبت قلبى دوستت نسبت به خويش آگاه شوى ، به آنچه در قلب خودت نسبت به او مىگذرد بنگر .\r\n\r\n","description":"","footnote":" ( 10 ) فرقان / 75 : آنانند كه به خاطر شكيبايى كه كرده‌اند بهشت را پاداش داده مىشوند .  ( 11 ) انسان / 12 : و پاداش دادند ايشان را به خاطر شكيبايى كه كرده‌اند بهشت و حرير . ","page_name":" 36 ","page_number":36},
  {"content":"\r\n\r\nآن حضرت به جابر جعفى فرمود : اى جابر دنيا چندان ارزشى ندارد . بلكه همچون مركبى است كه سوار آن شده‌اى يا جامه‌اى است كه آن را به تن كرده‌اى و يا زنى است كه او را دوست داشته‌اى . اى جابر مؤمنان كسانىاند كه به دنيا آرامش نمىگيرند تا در آن باقى بمانند و از فرا رسيدن آخرت نيز ايمن نيستند تا به پاداش نيكان نايل آيند . باتقوا كسى است كه خرج معيشت وى از همه كمتر و سبك‌تر و يارى او به تو از همه بيشتر باشد . اگر تو فراموش كردى آنان تو را ياد مىكنند و چون يادشان كردى به تو كمك مىرسانند گويندگان حقوق الهىاند و بر پاى دارندگان فرمانهاى او . اى جابر ! در دنيا چنان باش كه گويى در آن فرود آمده‌اى و مىخواهى از آن كوچ كنى . يا آن را مانند ثروتى بدان كه در خوابش ديده‌اى و در بيدارى چيزى از آن ثروت با تو نيست به راستى كه دنيا در نزد خردمندان و دانايان به خداوند تعالى ، همانند گردش سايه است . پس در حفظ آنچه خداوند از رعايت دين و حكمتش از تو خواسته ، كوشا باش . و نيز فرمود : هيچ چيز در نزد خداوند محبوب‌تر از در خواست كردن از او نيست و هيچ چيز جز دعا قضاى او را بر طرف نمىكند .\r\nسريع‌ترين ثوابها در كارهاى خير به نيكوكارى و سريع‌ترين عقابها در كارهاى شر ، به ستم تعلق مىگيرد . براى انسان همين عيب بس است كه از مردم چيزى ببيند كه آن را در خود فراموش نمايد و به مردم دستورى دهد كه خود از عهدهء انجام آن بر نمىآيد و دوست خود را به امور بيهوده بيازارد .\r\n\r\nسخنان امام باقر ( ع ) به نقل از تحف العقول\r\nاز وصيت امام باقر ( ع ) به جابر بن يزيد جعفى : تو را به پنج عمل در برابر مردم سفارش مىكنم ، اگر ستم شدى بر آنان ستم مكن ، اگر به تو خيانت شود تو خيانت مكن ، اگر به تو دروغ گويند تو خشمگين مشو ، اگر تو را مدح گفتند شاد مشو و اگر ترا نكوهش كردند بىتابى مكن و در آنچه در مورد تو گفته مىشود انديشه كن اگر آنچه درباره‌ات گفته‌اند ، در خود ديدى بدان كه سقوط تو از چشم بيناى خداوند عز و جل در هنگامى كه براى امر درستى خشم كردى مصيبتى بزرگ‌تر است برايت از اينكه بيم دارى از چشم مردم بيفتى ، و اگر بر خلاف واقع گفته‌اند اين خود ثوابى است كه بىرنج به دست آورده‌اى . بدان كه تو دوست ما محسوب نشوى تا چنان گردى كه اگر تمام همشهريانت گرد آيند و يك‌زبان گويند تو مرد بدى هستى ، مايهء اندوه تو نگردد و اگر همه گويند تو مرد خوبى هستى ، بدان شاد نشوى . اما خود را برابر قرآن بدار ، اگر به راه قرآن مىروى و آنچه را قرآن نخواسته نخواهى و آنچه را خواسته بخواهى و از آنچه بيم داده بترسى ، پابرجا و استوار باش و خوش‌حال باش كه هر چه درباره‌ات گويند زيانى به تو نمىرساند و اگر از قرآن جدا و دورى ، پس براى چه بر\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nخود مىبالى ؟ به راستى مؤمن سخت متوجه جهاد با نفس است تا بر خواهشهاى نفسانى خويش چيره‌ايد . يك بار نفس را از كژى به راستى آورد و با خواهشهاى او به خاطر خداوند ، مخالف شود و بار ديگر هم نفس او را به زمين زند و پير و هوس او گردد و خدايش دست او را گيرد و از جايش بلند كند و از لغزشش چشم فرو بندد و او هم يادآور شود و توبه كند و بترسد پس خدا هم بر بينايى و شناخت او بيفزايد چون ترسش افزون شده است . و همين است كه خداوند فرمايد : چون اهل تقوا را از شيطان وسوسه و خيالى به دل فرا رسد همان دم خدا را به ياد آرند و همان لحظه بصيرت و بينايى پيدا كنند « 12 »  .\r\nاى جابر ! روزى اندك را از جانب خدا بسيار حساب كن ، كه از عهدهء شكرش بايد به درآيى و طاعت بسيار خود را براى خداوند كم بگير تا نفس را خوار دارى و خود را در معرض عفو خداوند قرار دهى . شر موجود در خود را به وسيلهء علم حاضر دفع كن . و علم حاضر خود را همراه با عمل خالص به كار بند و در عمل خالص از غفلت بزرگ به سخت بيدار بودن كناره‌گير و بيدارى سخت را با ترس درست از خداوند به دست آر و با استفاده از راهنمايى خرد ، جلوى زياده روى هوا را بگير و هنگام چيرگى هواى نفس ، با طلب هدايت از دانش ، بازايست و عمل خالص را براى روز جزا نگه دار ، با انتخاب قناعت از حرص پرهيز كن ، با كوتاه كردن آرزو شيرينى زهد را به دست آور ، با سردى نوميدى اسباب طمع از مردم را قطع كن ، با خودشناسى راه خودبينى را ببند ، با واگذارى درست امور به خداوند آسايش و راحتى خود را مهيا كن ، با ذكر بسيار در خلوت رقت قلب را بخواه و نورانيت قلب را با دوام اندوه به دست آور و با ترسى راستين خود را از شيطان حفظ كن ، مبادا اميد دروغين داشته باشى كه تو را در ترسى راستين خواهد انداخت . مبادا در كار تأخير روا دارى كه در اين درياها لكان غرقه شوند ، مبادا غفلت كنى كه غفلت مايهء سنگدلى است . از سستى در آنچه كه عذرى برايت نباشد بپرهيز كه پشيمانها بدان پناه برند ، از گناهان گذشته به واسطهء پشيمانى و استغفار بسيار بازگرد و با برگشت صادقانه به درگاه الهى به رحمت و گذشت او در آويز و اين رجعت صادقانه را با دعاى خالص و مناجات در شبهاى تار به دست آور . با شكر بسيار ، فزونى نعمت را به سوى خود جلب كن و با كشتن طمع ، بقاى غزت را بجو و خوارى طمع را با عزت يأس از مردمان دفع كن و عزت يأس را با بلندهمتى به دست آر و با كوتاه كردن آرزو ، از دنيا توشه برگير و در هر فرصت به مقصود خود پيشى گير . مبادا به چيزى كه از آن ايمن نيستى ، اعتماد كنى .\r\nبدان كه هيچ دانشى چون سلامت‌جويى ، و سلامتى چون سلامت قلب ، و عقلى مانند\r\n\r\n","description":"","footnote":" ( 12 ) اعراف / 200 : إِن الَّذِين اتَّقَوْا إِذا مَسَّهُم طائِف مِن الشَّيْطان تَذَكَّرُوا فَإِذا هُم مُبْصِرُون . ","page_name":" 38 ","page_number":38},
  {"content":"\r\n\r\nمخالفت با هوى ، و فقرى چون فقر قلب ، و ثروتى چون بىنيازى نفس ، و دانشى چون خودشناسى ، و نعمتى مانند عافيت ، و عافيتى چون مساعدت توفيق ، و شرفى چون بلندهمتى ، و زهدى چون كوتاهى آرزو ، و عدلى چون انصاف ، و ظلمى چون همدستى با هوى ، و طاعتى چون اداى فرايض ، و مصيبتى چون بىعقلى ، و گناهى چون كوچك شمردن گناه ، و خشنودى به حالتى كه در آنى ، و فضيلتى چون جهاد ، و جهادى چون مجاهده با هوى ، و نيرويى چون جلوگيرى از خشم ، و ذلتى مانند ذلت طمع ، نيست . مبادا فرصت را از كف دهى كه اين ميدانى است كه براى اهل آن زيان به بار مىآورد .\r\nو نيز آن حضرت فرمود : گفتار نيكو را از هر كه گفت ، فرا بگيريد ، زيرا خداوند مىفرمايد : كسانى كه سخن را مىشنوند و از بهترينش پيروى مىكنند آنانند كه خداوند هدايتشان كرده است « 13 »  .\r\nواى بر تو اى مغرور ! آيا ستايش نمىكنى كسى را كه دنياى فانى را به دو مىدهى و او در مقابل اجر باقى به تو مىدهد يك درهم ناپايدار و فانى را به ده تا هفتصد درهم باقى و پاينده عوض دهد . واى بر تو ! براستى كه تو يكى از دزدان گناهان هستى هر آنگاه كه بر تو شهوتى روى آورد يا ارتكاب گناهى رخ دهد به سوى آن شتاب ورزى و با جهل خود بدان اقدام كنى و دست بدان بيالايى ، گويا در چشم خدا نيستى يا آنكه خداوند در كمين تو ننشسته است . اى خواهندهء بهشت ! چقدر خوابت دراز و مركبت كند و همتت سست است . بر خدايت باد از اين خواسته و خواهنده . و اى گريزنده از دوزخ ! مركبت چقدر تند به سوى آن مىشتابد و چه دستاوردى دارى كه تو را در آن فرو مىاندازد .\r\n\r\nكلمات قصار امام باقر ( ع )\r\nچيزى با چيزى نياميزد كه بهتر از حلم با علم باشد . كامل‌ترين كمال فهم در دين ، صبر بر سختيها و اندازه‌گيرى خرج زندگانى است . متكبر در رداى خداوند با او سر ستيز دارد . به حق قيام كن و از آنچه به تو بهره‌اى نمىرساند دورى گزين . از دشمن خود كناره‌گير و از دوستت بترس . با فاجر همنشين مشو و او را بر راز خود آگاه مساز و در كار خود با كسانى مشورت كن كه از خداوند مىترسند . رفاقت بيست‌ساله قرابت است . اگر توانى با احدى معامله نكنى جز اينكه احسان به او كنى چه بهتر . سه چيز از مكارم دنيا و آخرت‌اند : گذشت از كسى كه به تو ستم كرده ، پيوند با آن كس كه از تو بريده و بردبارى به هنگامى كه نسبت به تو نادانى مىشود . ظلم بر سه گونه است :\r\n\r\n","description":"","footnote":" ( 13 ) زمر / 18 : الَّذِين يَسْتَمِعُون الْقَوْل فَيَتَّبِعُون أَحْسَنَه أُولئِك الَّذِين هَداهُم اللَّه . ","page_name":" 39 ","page_number":39},
  {"content":"\r\n\r\nظلمى كه خدا آن را نيامرزد ، ظلمى كه بيامرزد و ظلمى كه از آن نگذرد . ظلمى كه مورد آمرزش قرار نگيرد شرك به خداست و ظلمى كه خدا آن را بيامرزد ظلم به نفس است ميان خود و خدا و اما ظلمى كه خدا از آن نگذرد دينى است كه بندگان به هم دارند . هيچ بنده‌اى نيست كه از كمك برادر مسلمانش و كوشش در حاجت او سرباززند جز اينكه گرفتار شود به كوشش در حاجتى كه گناه براى او دارد و اجر ندارد و هيچ بنده‌اى نيست كه دريغ كند از خرج در راه خدا جز اين كه گرفتار شود به خرج چند برابر در آنچه مورد خشم خداست . در هر قضاى الهى براى مؤمن خيرى نهفته است . خدا را ناخوش آيد كه مردم در خواهش از يكديگر اصرار ورزند ولى اصرار را در سؤال از خودش دوست دارد . خداوند جل ذكره ، دوست دارد كه از او سؤال شود و آنچه نزد اوست خواسته شود . هر كس كه خداوند در درون واعظى از خودش قرار ندهد ، مواعظ مردم بر او سودى نخواهد بخشيد . هر كس كه ظاهرش بر باطنش بچربد ، ترازويش سبك باشد . چه بسيار مردى كه به ديگرى برخورد و بگويد : خداوند دشمنت را واژگون سازد و او جز خداوند دشمنى نداشته باشد . بنده‌اى در صف دانشمندان قرار نمىگيرد مگر آنكه بر زير دست خود حسادت نورزد و زير دست خود را كوچك نشمارد . همانا مثل كسى كه نيازمند تازه به دوران رسيده‌اى شده مانند درهمى است كه در دهان افعى است كه هم بدان نياز دارى و هم به خاطر آن در معرض خطرى . سه خصلت‌اند كه عاملانشان نميرند تا گرفتارى آن را بچشند : ستمكارى ، قطع رحم و قسم دروغ كه نبرد با خداست . و نزديك‌ترين طاعتها به ثواب ، صله رحم است . و به راستى اگر مردمى بدكار هم باشند و با هم مهربانى و پيوست كنند اموالشان افزون مىشود و ثروتمند مىگردند . همانا سوگند دروغ و قطع رحم خانمانها را ويران و اهلش را نابود مىسازد . هيچ كردارى پذيرفته نيست مگر به معرفت و معرفتى نيست جز به عمل و هر كه شناخت يافت همان معرفت او را به عمل رهنمون مىشود و آن كس كه معرفت نيافت عملى نياورد . به خدا سوگند شيعيان ما نيستند مگر كسانى كه از خدا تقوا دارند و او را اطاعت كنند و نشانه‌اى ندارند جز تواضع و خشوع و اداى امانت و كثرت ذكر خدا و روزه و نماز و خوش‌كردارى به پدر و مادر و رسيدگى به همسايگان فقير و مستمند و قرض دار و يتيم و راستگويى و قرآن خواندن و دم بستن از مردم جز به سخن خوب . آنان در هر كارى امين قبيلهء خويش مىباشند .\r\nچهار چيز از گنجينهء نكويى است : نهان داشتن حاجت ، نهان داشتن صدقه ، نهان داشتن درد ، نهان داشتن مصيبت . هر كس زبانش راست است كردارش پاك است و هر كس نيتش خوب باشد روزيش افزون گردد و هر كس با اهل خانواده‌اش نكو رفتار باشد به عمرش افزوده گردد . هر كه براى خدا برادرى به دست آورد به اعتماد ايمان به خدا و به برادرى او وفا كند ، براى رضاى خدا پرتوى از نور خدا و امانى از عذاب خدا به دست آورده و هم\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nحجتى كه روز قيامت به وسيلهء آن پيروز گردد و عزتى پاينده و نامى بلند به كف آورده است .\r\nتواضع آن است كه در جايگاهى كه در خور او نيست رضا نباشد و هر كس را كه ديدى سلام كنى و از جدال ، اگر چه حق هم با تو باشد ، دورى كنى . مؤمن برادر مؤمن است نه دشنامش مىدهد و نه او را بىنصيب مىگذارد و نه به او گمان بد مىبرد . خود را بر حق شكيبا دار ، زيرا هر كه براى حق چيزى از او دريغ شود در باطل دو برابرش به او دهند . هر كه را كج‌خويى دادند ايمان از او پنهان گردد . خداوند دشنام گوى بىآبرو را دشمن دارد . خداوند را كيفرهاى روحى و جسمى باشد مانند تنگى معيشت و سستى در عبادت ، و هيچ كيفرى بدتر از سنگدلى نيست . خداوند مىفرمايد : اى فرزند آدم از آنچه بر تو حرام كردم بپرهيز تا از پرهيزگارترين مردمان باشى ، والاترين عبادتها عفت شكم و فرج است . چهرهء خرم و گشاده وسيلهء دوستى و تقرب به خداست و ترش رويى و دژم چهرگى وسيلهء دشمنى و دورى از خداست . حيا و ايمان به يك ريسمان بسته‌اند هر كدام بروند ديگرى به دنبال آن خواهد رفت .\r\nهر يك باب هدايت آموزد اجر كسى دارد كه بدان عمل كند و از اجر آنان كاسته نشود و هر كس يك باب ضلالت آموزد گناهان كسانى را دارد كه بدان عمل مىكنند و از گناهان آنان هم كاسته نگردد . چاپلوسى و حسادت از خصال مؤمنان نيست مگر در علم اندوزى . آيا شما را آگاه نكنم به چيزى كه چون به كارش بنديد سلطان و شيطان از شما دورى گزيند ؟\r\nابو حمزه ( از ياران امام ( ع ) ) گفت : آرى . فرمود : بامدادان صدقه دهيد تا روزى ابليس سياه گردد و شر سلطان ظالم در آن روز از شما بر طرف گردد و در راه خدا با يكديگر دوستى و مهرورزى كنيد و در كردار صالح به يكديگر مدد رسانيد . زيرا اين كار ريشه سلطان و شيطان را بر مىكند و در استغفار پاى فشاريد كه گناهان را از بين مىبرد . به درستى كه اين زبان كليد هر خوبى و بدى است . و مؤمن بايد بر زبان خود مهر زند همان گونه كه بر طلا و نقره‌اش مهر مىزند زيرا رسول خدا ( ص ) فرمود : خدا بيامرزد مؤمنى را كه زبانش را از گفتن بدى بازدارد زيرا اين صدقه‌اى است كه او به خود داده است آنگاه فرمود : هيچ كس از گناهان در امان نمىماند مگر آن كه زبانش را در بند كشد .\r\nغيبت آن است كه درباره برادرت آن را بگويى كه خداوند بر مردم پوشيده داشته است .\r\nاما بهتان آن است كه دربارهء برادرت چيزى بگويى كه در او نيست . پرحسرت‌ترين مردمان در روز قيامت ، بنده‌اى است كه عمل و عدالتى را وصف كند آنگاه خود خلاف آن را رفتار كند . بر شما باد به ورع و اجتهاد و راستگويى و پرداخت امانت به صاحبش نيك باشد يا بد و اگر قاتل على بن ابى طالب به من امانتى مىسپرد حتما به او بازپس مىدادم . صلهء ارحام اعمال را بپرورد و اموال را بيفزايد و بلا را دفع كند و حساب را آسان سازد و عمر را دراز كند .\r\nاى مردم شما در اين دنيا آماج تيرهاى بلاييد هيچ كدام شما روز تازه‌اى از عمر خود را در\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nپيش نگيرد و جز با گذشت يك روز ديگر از عمرش . كدام لقمه‌اى است كه گلوگيرى ندارد ؟ و كدام نوشابه‌اى است كه در حنجره گره نخورد ؟ جايى را كه بدان وارد مىشويد از آنجا كه كوچ مىكنيد آباد نماييد . امروز غنيمت است اما نمىدانى فردا از آن كيست . مردم مسافرند و بار خود را در جهان ديگر بگشايند . ريشه‌هاى ما از ميان رفتند و ما شاخ و برگ آنانيم .\r\nشاخه را پس از قطع ريشه چه بقايى است ؟ كجايند كسانى كه طول عمر آنان از ما درازتر و آرزوهايشان از ما دور تر بود ؟ اى زادهء آدم ! آنچه بر بازگرداندش توانايى ندارى ، اينك به سويت آمد و آنچه نمىتوانى از دستت رفت . خوشگذرانى را خوشى مشمار تو از آن لذتى نمىبرى مگر آنكه به مرگت نزديك كند و به اجلت بكشاند . پندارى تو دوستى گمشده و شخصى مرده و ربوده هستى . پس از خود مراقبت كن و از جز او درگذر و از خدا يارى جو ، او ياريت دهد . هر كه چنان كند كه به او كرده‌اند پاداش داده و هر كه دو برابر آن را انجام دهد شكرگزارى كرده و هر كه شكر كند كريم است . و آن كس كه دانست هر چه كند با خود كرده در سپاسگزارى از مردم كندى نكند و مهر آنان را زياده نخواهد پس از ديگرى سپاس آنچه به خود كرده و آبرويت را بدان نگه داشته‌اى مخواه . بدان كسى كه به طلب حاجت نزد تو آمده آبروى خويش را در برابر تو حفظ نكرده پس تو هم آبرويت را از رد نكردن او حفظ نما . خداوند بندهء مؤمنش را با بلا مورد رسيدگى و لطف قرار مىدهد همان گونه كه غايبى براى اهل خود هديه‌اى مىفرستد و او را از دنيا پرهيز مىدهد همان گونه كه پزشك ، بيمار را پرهيز مىدهد . شيعيان على ( ع ) آنانند كه در راه ولايت ما به يكديگر بخشش دارند و به خاطر محبت ما به يكديگر دوستى مىورزند و براى زنده داشت امر ما به ديدار يكديگر مىروند .\r\nكسانىاند كه چون در خشم شوند ستم روا ندارند و چون خشنود گردند اسراف نورزند ، آنان بركت همسايگانند و دوست معاشران . تنبلى و كسالت به دين و دنيا زيان مىرساند . اگر سائل مىدانست در گدايى چيست احدى از احدى سؤالى نمىكرد و اگر آنكه از او سؤال شده مىدانست در رد سؤال چيست هيچ‌گاه كسى از كسى دريغ نمىداشت . به راستى خداوند را بندگانى است با ميمنت و دارا ، كه زندگى مىكنند و مردم نيز در كنار آنها زندگى مىكنند . آنان در ميان ديگر بندگان خدا مانند بارانند . و نيز خداوند را بندگانى است ملعون و كج خلق و تيره بخت كه نه خود زندگى مىكنند و نه مردم در كنار آنها به سر مىبرند ، اينان در ميان ديگر بندگان خدا مانند ملخ باشند كه بر چيزى در نيفتند جز آنكه نابودش سازند . به مردم بهتر از آن چيزى كه مىخواهيد به شما بگويند بگوييد ، زيرا خداوند بسيار لعنت كن دشنام ده و طعنه زن بر مؤمنان و نيز دشنام ده بىآبرو و گداى سمج را دشمن دارد و بندهء با حيا و بردبار عفيف و پارسا را دوست مىدارد . همانا خداوند فاش و بلند سلام گفتن را دوست دارد .\r\nروزى آن حضرت ( ع ) از كسانى كه در محضرش بودند ، پرسيد : مروت چيست ؟ آنان\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nهر يك پاسخى دادند و خود فرمود : مروت آن است كه طمع نورزى تا خوار شوى ، و گدايى نكنى تا تهيدست گردى ، و بخل نورزى تا دشنام شنوى ، و نادانى نكنى تا مورد خصومت واقع شوى . پرسش شد : چه كسى بر اين همه قادر است ؟ فرمود : آن كس كه دوست دارد مانند مردمك چشم و به خوبى مشك در عطرها و به مقام خليفه در اين روزتان باشد .\r\nروزى مردى در نزد آن حضرت گفت : خدايا ما را از تمام مردم بىنياز كن . امام باقر ( ع ) فرمود : چنين مگو ، بلكه بگو خداوندا ما را از بديهاى مردم بىنياز كن . زيرا مؤمن از برادر خود بىنياز نتواند بود . آن حضرت فرمود : هر كس خدا را معصيت كند او را نشناخته است و سپس اين دو بيت را خواند :\r\n تعصى الاله و انت تظهر حبه * هذا لعمرك فى الفعال بديع\r\nلو كان حبك صادقا لأطعته * ان المحب لمن احب مطيع « 14 »  \r\nپايان نقل كلمات قصار امام باقر ( ع ) از كتاب تحف العقول .\r\n\r\nكلمات قصار امام باقر ( ع ) منقول از كتاب نثر الدرر\r\nامام محمد بن على ( ع ) به فرزندش امام جعفر صادق ( ع ) فرمود : همانا خداوند سه چيز را در سه چيز پنهان داشته است : خشنوديش را در اطاعت از خود ، پس سعى كن طاعت خدا را كوچك نشمارى كه شايد خشنودى خداوند در آن باشد . و خشمش را در معصيتش نهان داشته پس معصيت خدا را حقير مدان كه شايد غضب او در همان باشد . و اولياى خويش را در ميان خلق خود مخفى داشته پس بكوش كه با چشم حقارت به كسى ننگرى شايد كه او خود از اولياى خداوند باشد .\r\nاز آن حضرت سؤال شد : چرا خداوند روزه را بر بندگان خدا واجب فرمود ؟ پاسخ داد : تا توانگر طعم گرسنگى را بچشد و بر فقير مهربانى كند ! همچنين فرمود : دسته‌اى از مردم از روى ميل به سود ، خداى را مىپرستند كه اين عبادت سوداگران است و دسته‌اى ديگر خدا را از روى ترس و بيم مىپرستند كه اين عبادت غلامان و بردگان است و دسته‌اى براى سپاس از خداوند او را مىپرستند كه اين عبادت آزادگان است . « 15 » \r\nابو عثمان جاحظ در كتاب البيان و التبيين مىنويسد : محمد بن على ، باقر ( ع ) ، صلاح\r\n\r\n","description":"","footnote":" ( 14 ) خدا را نافرمانى مىكنى در حالى كه محبت او را اظهار مىدارى و اين به جان خودت سوگند در كارها ، امرى بديع و شگفت‌آور است . اگر به راستى محبت تو به خداوند صادقانه بود او را فرمان مىبردى زيرا عاشق مطيع و فرمانبر معشوق است .  ( 15 ) در مجلدات پيشين ، مانند چنين روايتى از امام چهارم نيز نقل گرديد . ( مؤلف ) . ","page_name":" 43 ","page_number":43},
  {"content":"\r\n\r\nتمامى امور دنيوى را در دو كلمه جمع كرده است و فرموده است : آنچه در خور زندگى و آميزش با مردم است يك پيمانه پر است كه دو سوم آن زيركى و هوشيارى و يك سوم آن تغافل و گذشت مىباشد .\r\nدر كتاب مطالب السئول از آن حضرت نقل شده كه فرمود : هيچ عبادتى برتر از عفت شكم و فرج نيست .\r\n\r\nبرخى از دعاهاى مأثور از امام باقر ( ع )\r\nابو نعيم اصفهانى در كتاب حلية الاولياء به نقل از امام جعفر صادق ( ع ) و او از پدرش روايت كرده است كه گفت : امام باقر ( ع ) در دل شب مىگفت : خدايا مرا امر كردى من فرمان نبردم و مرا نهى كردى اما پرهيز نكردم اينك اين منم بندهء تو كه فرا روى تو ايستاده و عذر نخواسته است .\r\nآبى در كتاب نثر الدرر نقل كرده است امام باقر ( ع ) مىفرمود : خدايا ! مرا در دنيا با بىنيازى در آخرت با گذشت يارى فرما .\r\nآن حضرت به فرزند خود فرمود : پسرم ! چون خداوند نعمتى بر تو ارزانى داشت بگو :\r\n« الحمد للّه » و چون كارى تو را اندوهگين ساخت بگو : « لا حول و لا قوة الا باللّه » و چون رزق و روزى بر تو تنگ شد بگو : « استغفر الله » .\r\n\r\nدعاى امام باقر ( ع ) پس از غذا\r\nدر اين دعا امام ( ع ) ، با موجزترين عبارات ، به برخى از نعمتهاى الهى اشاره كرده كه زبان از گفتن آن ناتوان است . شيخ كلينى در كتاب كافى به نقل از امام صادق ( ع ) روايت كرده است كه فرمود : پدرم مىگفت : سپاس خدايى را سزد كه ما را در ميان گرسنگان سير گردانيد و در ميان تشنگان سيرابمان كرد و در ميان بىپناهان ، پناهمان داد و در ميان پيادگان سوارمان كرد و در ميان بيم‌زدگان آسوده‌مان داشت و در ميان ناتوانان ياريمان فرمود :\r\n\r\nاشعارى كه از امام باقر ( ع ) بر جاى مانده است\r\nدر كشف الغمة آمده است : از كتابى كه وزير سعيد مؤيد الدين ابو طالب محمد بن احمد بن محمد بن على بن علقمى جمع‌آورى كرده ، نقل مىكنم كه گفت : ابو الفتح يحيى بن محمد بن حياء كاتب حديثى آورد . و در پايان اين حديث آمده است كه يكى از ايشان گفت : در بين راه مكه و مدينه بودم كه ناگهان با كودكى مواجه شدم . از او پرسيدم : كيستى ؟ و پس از گفت گوى بسيارى ، وى اين اشعار را سرود :\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n لنحن على الحوض ذواده * نذود و يسعد وراده « 16 » \r\nفما فاز من فاز الا بنا * و ما خاب من حبنا زاده « 17 » \r\nفمن سرنا نال منا السرور * و من ساءنا ساء ميلاده « 18 » \r\nو من كان غاصبنا حقنا * فيوم القيامة ميعاده « 19 »  \r\nدر كتاب انوار الربيع نيز ابيات زير به امام باقر ( ع ) نسبت داده شده است :\r\n عجبت من معجب بصورته * و كان من قبل نطفه مذره « 20 » \r\nو فى غد بعد خسف صورته * يصير فى القبر جيفه قذره « 21 » \r\nو هو على عجبه و نخوته * ما بين جنبيه يحمل العذره « 22 »  \r\nدر كتاب مناقب از ابو خالد برقى در كتاب الشعر و الشعراء نقل شده است كه امام باقر ( ع ) به اين بيت تمثّل جست :\r\n و اطرق اطراق الشجاع و لو يرى * مساغا لنابيه الشجاع لصمما « 23 »  \r\n\r\nوصيت امام باقر ( ع ) به هنگام وفاتش\r\nشيخ كلينى در كتاب كافى به سند خود از امام رضا ( ع ) روايت كرده است كه امام باقر ( ع ) به هنگام احتضار فرمود : هنگامى كه به درود حيات گفتم زمين را برايم بشكافيد و قبرى مهيا كنيد پس اگر به شما گفتند براى رسول خدا ( ص ) لحد بوده است ، تصديق كنيد .\r\nنگارنده : اين فرمايش بدان دليل بوده است كه امام باقر ( ع ) شكافتن زمين را از برخى جهات بهتر مىدانسته اگر چه فضيلت لحد بالاتر بوده است .\r\nكلينى به سند خود از امام صادق ( ع ) نقل كرده است كه فرمود : پدرم هر آنچه از كتب و سلاح و آثار و امانات انبياء در نزد خود داشت ، به من به وديعت سپرد . پس چون لحظهء وفاتش\r\n\r\n","description":"","footnote":" ( 16 ) ما بر حوض ( كوثر ) حامى و پشتيبان آنيم و از آن دفاع مىكنيم و واردشوندگان بر آن به سعادت مىرسند .  ( 17 ) آن كس كه كامياب شد جز به واسطه ما نبود و به خاطر دوستى ما توشه‌اش ضايع و تباه نگشت .  ( 18 ) هر كس ما را خوش‌حال سازد از ما هم خوشى به او رسد و آن كس ما را خشنود كند ولادت او بد و نامبارك بوده است .  ( 19 ) هر كس حق ما را غصب كرده باشد بداند كه روز قيامت وعده‌گاه اوست .  ( 20 ) در شگفت شدم از كسى كه به صورت و چهرهء خود مىنازد و حال آنكه پيش از اين نطفه‌اى گنديده بود .  ( 21 ) و فردا پس از آنكه سيمايش نهان گردد ، در قبر به مردارى پليد و بويناك تبديل مىشود .  ( 22 ) و آنگاه او با اين تكبر و غرورش با خود پليدى به آن سراى مىبرد .  ( 23 ) شجاعانه خيره شد و اگر چيزى باب دندانش مىديد آن را رها نمىكرد ( شايد تمثّل به اين شعر كنايه از طرز تفكر امامان معصوم نسبت به حكومت باشد ) . ","page_name":" 45 ","page_number":45},
  {"content":"\r\n\r\nفرا رسيد به من گفت : چهار شاهد فرا بخوان . من چهار تن از قريش را دعوت كردم كه يكى از آنان نافع مولاى عبد الله بن عمر بود . پس به من فرمود : « بنويس اين چيزى است كه يعقوب فرزندانش را بدان وصيت كرد كه اى فرزندانم خداوند دين را براى شما برگزيد ، پس نميريد مگر آنكه تسليم رضاى خداوند باشيد . » و وصيت كرد محمد بن على به جعفر بن محمد و به وى فرمان مىدهد كه او را به جامهء بردى كه هر جمعه در آن نماز مىخواند كفن كند و عمامه‌اش را بر سرش بندد و قبر او را چهار گوش و با فاصلهء چهار انگشت از زمين بلندتر قرار دهد و در موقع دفن بندهاى كفن او را باز كند . سپس به شهود فرمود : بازگرديد خداوند شما را رحمت كند ! امام صادق ( ع ) گفت : به پدرم گفتم : اى پدر ! در اين وصيت چه بود كه بر آن شاهد طلب كردى ؟ فرمود : پسرم ! خوش نداشتم پس از من با تو به نزاع برخيزند به اين بهانه كه به تو وصيت نكرده‌ام و مىخواستم بدين وسيله حجت و دليلى براى تو قرار داده باشم . در حقيقت امام ( ع ) مىخواست به اين وسيله همگان بدانند كه جعفر بن محمد ( ع ) ، وصى و جانشين و امام بعد از اوست .\r\nكلينى در كافى به سند خود از امام صادق ( ع ) روايت كرده است كه فرمود : پدرم روزى در ايام بيماريش به من گفت : پسرم گروهى از قريشيان ساكن مدينه را بدينجا فرا خوان تا آنها را گواه بگيرم . من نيز چنين كردم . پس امام در حضور آنان به من فرمود : اى جعفر هنگامى كه من دنيا را وداع گفتم مرا بشوى و كفن كن و قبرم را چهار انگشت بالاتر از زمين قرار ده و بر آن آب بپاش . چون گواهان رفتند به پدرم عرض كردم : اگر مرا ( در خلوت هم ) به اين كارها امر مىكردى ، انجام مىدادم . چرا درخواستى تا عده‌اى را به عنوان شاهد به نزدت بياورم ؟\r\nفرمود : پسرم مىخواستم با تو نزاع نكنند . ( يعنى در امامت و خلافت از پس من با تو نزاع نكنند و بدانند كه تو وصى منى ) .\r\nكلينى در كافى به سند خود از امام صادق ( ع ) نقل كرده است كه فرمود : پدرم در وصيتش نوشته بود كه وى را در سه جامه كفن كنم . يكى رداى جمره‌اى او بود كه در روز جمعه با آن نماز مىخواند و دو پيراهن ديگر . پس به وى عرض كردم : چرا اينها را مىنويسى ؟ فرمود :\r\nمىترسم مردم با تو از در نزاع وارد شوند و بگويند او را در چهار يا پنج جامه كفن كن اما تو به گفتار آنان راه مرو . عمامهء خودم را بر سرم بند و البته عمامهء را جزو كفن محسوب مكن بلكه عمامه از چيزهايى است كه بدن را به آن مىپوشانند .\r\nشيخ كلينى در كافى به سند خود نقل كرده است كه امام باقر ( ع ) وصيت كرد كه هشتصد درهم براى برگزارى مراسم سوگوارى او اختصاص دهند و اين كار را از سنت مىدانست .\r\nزيرا پيامبر مىفرمود : براى خاندان جعفر طعامى فراهم آريد ، آنان نيز به وصيتش عمل كردند .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nزندگى امام صادق ( ع )\r\nابو عبد الله جعفر صادق ابن محمد باقر بن على بن حسين بن على بن ابى طالب عليهم السلام\r\n\r\nتولد ، وفات ، طول عمر و مدفن آن حضرت ( ع )\r\nامام جعفر صادق ( ع ) در پگاه روز جمعه يا دوشنبه هفدهم ربيع الاول و يا غرّه رجب سال 80 هجرى ، معروف به سال قحطى ، در مدينه ديده به جهان گشود . اما بنا به گفته شيخ مفيد و كلينى و شهيد ، ولادت آن حضرت در سال 83 هجرى اتفاق افتاده است . لكن ابن طلحه روايت نخست را صحيح‌تر مىداند و ابن خشاب نيز در اين باره گويد : چنان كه ذراع براى ما نقل كرده ، روايت نخست ، سال 80 هجرى ، صحيح است .\r\nوفات آن امام ( ع ) در دوشنبه روزى از ماه شوال و بنا به نوشته مؤلف جنات الخلود در 25 شوال و به روايتى نيمهء ماه رجب سال 148 هجرى روى داده است . با اين حساب مىتوان عمر آن حضرت را 68 يا 65 سال گفت كه از اين مقدار 12 سال و چند روزى و يا 15 سال با جدش امام زين العابدين ( ع ) معاصر بوده و 19 سال با پدرش و 34 سال پس از پدرش زيسته است كه همين مدت ، دوران خلافت و امامت آن حضرت به شمار مىآيد و نيز بقيه مدتى است كه سلطنت هشام بن عبد الملك ، و خلافت وليد بن يزيد بن عبد الملك و يزيد بن وليد عبد الملك ، ملقب به ناقص ، ابراهيم بن وليد و مروان بن محمد ادامه داشته است . وفات امام صادق ( ع ) پس از گذشت ده سال از خلافت منصور عباسى روى داد و پس از مرگ در آرامگاه بقيع ، در جوار پدرش امام باقر و جدش امام زين العابدين و عموى بزرگوارش امام حسن بن على عليهم السلام به خاك سپرده شد .\r\n\r\nمادر امام صادق ( ع )\r\nكنيهء مادر امام ( ع ) را ام فروه گفته‌اند . برخى نيز كنيهء او را ام القاسم نوشته و اسم او را قريبه يا\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nفاطمه ، پدرش قاسم بن محمد بن ابى بكر و مادرش را اسماء ، دختر عبد الرحمن بن ابى بكر ذكر كرده‌اند . و اين همان مفهوم فرمايش امام صادق ( ع ) است كه گفت : به راستى ابو بكر دو بار مرا به دنيا آورد . و شريف رضى نيز در اين باره سروده است :\r\n و حزنا عتيقا و هو غاية فخركم * بمولد بنت القاسم بن محمد « 1 »  \r\nشيخ كلينى در كتاب كافى به سند خود از عبد الاعلى نقل كرده است كه گفت : روزى ام فروه را ديدم كه به گرد كعبه طواف مىكرد ، او لباسى بر تن كرده بود كه با آن شناخته نمىشد پس حجر الاسود را با دست چپ استلام كرد . ناگهان يكى از مردانى كه به طواف مشغول بود رو به‌ام فروه كرد و گفت : اى بندهء خدا ، سنت را خطا كرده‌اى . پس ام فروه گفت : ما از علم شما بىنيازيم .\r\n\r\nكنيه امام صادق ( ع )\r\nكنيهء آن حضرت ابو عبد الله بوده است و اين كنيه از ديگر كنيه‌هاى وى معروف‌تر و مشهورتر است . محمد بن طلحه گويد : برخى كنيهء آن حضرت را ابو اسماعيل دانسته‌اند . ابن شهر آشوب نيز در كتاب مناقب مىگويد : آن حضرت مكنى به ابو عبد الله و ابو اسماعيل و كنيهء خاص وى ابو موسى بوده است .\r\n\r\nلقب امام صادق ( ع )\r\nآن حضرت القاب چندى داشت كه مشهورترين آنها صادق ، صابر ، فاضل و طاهر بود . از آنجا كه وى در بيان و گفتار راستگو بود ، او را صادق خواندند .\r\n\r\nنقش انگشترى امام صادق ( ع )\r\nنقش انگشترى آن حضرت « الله وليى و عصمتى من خلقه » بوده است . البته روايات مختلفى دربارهء نقش انگشترى امام ( ع ) نقل شده است . مانند : « ما شاء الله لا قوة الا بالله ، استغفر الله ، الله خالق كل شيء ، انت ثقتى فاعصمنى من خلقك ، يا ثقتى قنى شر جميع خلقك ، اللهم انت ثقتى فقنى شر خلقك ، انت ثقتى فاعصمنى من الناس ، الله عونى و عصمتى من الناس ، ربى عصمتى من خلقه » . روايت شده است كه امام موسى كاظم ( ع ) ، انگشترى امام صادق ( ع ) را به هفت دينار و در روايتى ديگر به هفتاد دينار خريدارى كرد .\r\n\r\n","description":"","footnote":" ( 1 ) و اندوهى كهن است و آن بلنداى افتخار شماست به ميلاد دختر قاسم بن محمد . ","page_name":" 48 ","page_number":48},
  {"content":"\r\n\r\n\r\nدربان امام صادق ( ع )\r\nدر كتاب فصول المهمه ، نام دربان آن حضرت ، مفضل بن عمر ، و در كتاب مناقب محمد بن سنان ، ذكر شده است .\r\n\r\nشاعران امام صادق ( ع )\r\nشاعران آن حضرت را سيد حميرى ، اشجع سلمى ، كميت ، ابو هريره ابار ، عبدى و جعفر بن عفان گفته‌اند .\r\n\r\nفرزندان امام صادق ( ع )\r\nآن حضرت ده فرزند داشت . هفت پسر و سه دختر . برخى فرزندان آن حضرت را يازده تن ذكر كرده‌اند كه هفت نفر از آنان پسر و باقى دختر بوده‌اند . نام فرزندان آن حضرت چنين بوده است : اسماعيل اعرج كه او را اسماعيل امين نيز خوانده‌اند ، عبد الله ، ام فروه ، وى همان كسى است كه با پسر عموى خود كه همراه با زيد بن على قيام كرده بود ازدواج كرد .\r\nشيخ مفيد گويد : مادر آنان فاطمه ، دختر حسين بن على بن حسين بن على بن ابى طالب بوده است . عبد العزيز بن اخضر جنابذى گويد : مادر آنان فاطمه ، دختر حسين اثرم بن حسن بن على بن ابى طالب نام داشته است .\r\nفرزندان ديگر آن امام ( ع ) عبارت بودند از : امام موسى كاظم ، محمد ديباج و اسحاق و فاطمه كبرى ، كه از كنيزى به نام حميده بربريه ، زاده شده بودند . عبد العزيز بن اخضر جنابذى گويد : وى به همسرى محمد بن ابراهيم بن محمد بن على بن عبد الله بن عباس درآمد و در خانهء او نيز وفات يافت .\r\nديگر از فرزندان آن حضرت عبارت بودند از : عباس ، على عريضى ، اسماء و فاطمه صغرى ، كه هر يك از كنيزى متولد شده بودند . كسانى كه فرزندان امام ( ع ) را ده تن دانسته‌اند از ذكر نام فاطمه كبرى خوددارى كرده‌اند و آنان كه اولاد وى را يازده نفر كرده‌اند فاطمه كبرى را جزو فرزندان امام صادق ( ع ) قلمداد كرده‌اند .\r\nاز عبارت ابن شهر آشوب در كتاب مناقب چنين برمىآيد كه‌ام فروه همان اسماء بوده است . چنان كه مىگويد : « اسماء ام فروه ، كسى است كه پسر عمويش كه در ركاب زيد بن على قيام كرده ، او را به زنى گرفت » . صحت اين نظر بعيد نيست . چرا كه‌ام فروه ، كنيه به حساب مىآيد نه اسم . با اين ترتيب اگر فاطمه كبرى را جزو فرزندان امام ذكر كنيم و ام فروه و اسماء را يك تن بدانيم ، اولاد آن امام همان ده تن خواهد بود .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nويژگيهاى ظاهرى امام صادق ( ع )\r\nابن شهر آشوب در مناقب مىنويسد : امام صادق ( ع ) چهار شانه بود و سيمايى نورانى داشت . موهايش سياه و پرپشت و بينى او كشيده و باريك بود . بر گونه‌اش خالى سياه و بر بدنش دو برآمدگى ؟ بود . در فصول المهمة دربارهء توصيف ظاهر آن حضرت آمده است : امام صادق ( ع ) ميانه قد و گندمگون بود .\r\n\r\nويژگيهاى اخلاقى و رفتارى امام صادق ( ع )\r\nابو نعيم اصفهانى در حلية الاولياء مىنويسد : يكى از ايشان ( اهل بيت ( ع ) امام ناطق و صاحب زمان آنان ابو عبد الله جعفر بن محمد است . وى همواره به عبادت و خضوع روى مىكرد و عزلت و خشوع را بر مىگزيد و از رياست كردن و تشكيل دسته و گروه دادن پرهيز مىداد .\r\nيافعى در مرآة الجنان ، در وصف امام صادق ( ع ) آورده است : ابو عبد الله جعفر صادق سرورى بزرگوار ، سلالهء نبوت و معدن فتوت بوده در مناقب ابن شهر آشوب آمده است :\r\nمالك بن انس مىگفت : « ديدگان من كسى را از نظر فضل و علم و تقوا برتر از جعفر بن محمد نديده است . او همواره از سه حالت بيرون نبود يا روزه مىداشت و يا به نماز مىايستاد و يا در حال گفتن ذكر بود . او از بزرگان بندگان و زاهدانى بود كه از پروردگارشان مىترسيدند .\r\nبسيار حديث مىگفت و خوش مشرب و پرفايده بود » . ابو نعيم در حلية الاولياء به سند خود از عمرو بن مقدام نقل كرده است كه گفت : « هرگاه به جعفر بن محمد مىنگريستم درمىيافتم كه او از سلالهء پيامبران است . »\r\nعادت هر روزهء امام صادق آن بود كه پس از به جاى آوردن نماز عشاء و گذشت پاسى از شب ، انبانى از نان و گوشت و نيز مقدارى پول بر دوش مىگرفت و به خانهء نيازمندان شهر مدينه مىبرد و بدون آنكه آنها وى را بشناسند ، غذا و پول را در ميانشان تقسيم مىكرد . تنها هنگامى كه امام ( ع ) از دنيا رفت و آن غذا و پول قطع شد ، همه دانستند كه آن مرد امام صادق ( ع ) بوده است .\r\n\r\nلباس امام صادق ( ع )\r\nشيخ كلينى به سند خود از امام صادق ( ع ) نقل كرده است كه فرمود : خداى ، عزّ و جل ، زيبايى بدن را دوست مىدارد و دشمن زشتى بدن است . و نيز هم او از امام صادق ( ع ) نقل كرده است كه فرمود : هرگاه خداوند نعمتى بر بندهء خويش ارزانى كند دوست دارد آن را ببيند زيرا او خود زيباست و زيبايى را دوست دارد . و نيز از آن ، امام ( ع ) نقل كرده است كه فرمود : « من\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nخوش ندارم كسى را كه خداوند به او نعمتى داده و او آن را آشكار نمىكند . همچنين از آن حضرت نقل كرده است كه فرمود : لباس بپوش و خود را زيبا نشان ده . چون خدا زيباست و زيبايى را دوست مىدارد . اما بايد از راه حلال باشد » .\r\nشيخ طوسى در كتاب تهذيب به سند خود از امام صادق ( ع ) نقل كرده است كه فرمود :\r\nخداوند زيبايى و آرايش بدن را دوست دارد و دشمن زشتى و تمايل به آن است . زيرا وقتى خداوند بنده‌اى را با اعطاى نعمتى ، مورد انعام قرار مىدهد دوست دارد نشانهء آن نعمت را بر وى مشاهده كند . پرسيدند : چگونه ؟ فرمود : لباس را تميز و خوشبوى ، خانه‌اش را با گچ اندود ، و آن را جارو كند .\r\nكلينى به سند خود از امام صادق ( ع ) روايت كرده است كه فرمود : « روزى در حال طواف بودم كه ديدم كسى لباس مرا مىگيرد . چون نگاه كردم ديدم عباد بن كثير بصرى است .\r\nگفت : اى جعفر ! آيا با اينكه در اين مكان هستى و از فرزندان على ( ع ) هستى چنين جامه‌اى پوشيده‌اى ؟ گفتم : اين جامهء فرقبى « 2 »  ، است كه آن را به يك دينار خريده‌ام . اما على در زمانى مىزيست و جامه‌اى مىپوشيد كه مناسب با همان زمان بود و اگر من نيز در روزگار خويش مانند على ( ع ) لباس مىپوشيدم مردم مىگفتند : جعفر هم مثل عباد از رياكاران است » .\r\nهمچنين كلينى به سند خود نقل مىكند كه : « مردى به امام صادق ( ع ) عرض كرد خداوند تو را نيكو گرداناد ! مىدانى كه على بن ابى طالب جامه‌اى خشن در بر مىكرد و پيراهنى مىپوشيد كه چهار درهم بيشتر ارزش نداشت اما اكنون مىبينم كه تو جامه‌اى فاخر بر تن دارى ؟ ! امام ( ع ) به او پاسخ داد : على بن ابى طالب صلوات الله عليه ، اين جامه‌ها را در زمانى در بر مىكرد كه پوشيدن آنها زشت شمرده نمىشد همان گونه كه اگر در آن زمان لباسهاى معمول در اين دوران را مىپوشيد مورد انتقاد و اعتراض قرار مىگرفت . پس بهترين جامهء هر دوران ، جامه‌اى است كه مردم همان روزگار بر تن مىكنند . . . »\r\nكلينى به سند خود نقل كرده است كه : « سفيان ثورى نزد امام صادق ( ع ) رفت و ديد كه آن حضرت جامه‌اى سپيد و نازك مانند پوستهء تخم مرغ « 3 »  به تن دارد ، پس به آن حضرت گفت :\r\nاين لباس در شأن شما نيست . امام ( ع ) به او فرمود : به من گوش فرا ده و آنچه مىگويم به خاطر بسپار . براى دنيا و آخرت تو اين بهتر است كه بر سنت بميرى نه بر بدعت . آگاه باش كه رسول خدا ( ص ) در روزگارى دشوار و سخت زندگى مىكرد . اما اگر دنيا روى آورد ، سزاوارترين مردم به استفاده از مواهب دنيوى ، بندگان نيك و مؤمن و مسلمان آنند ، نه\r\n\r\n","description":"","footnote":" ( 2 ) فرقب : نام محلى بوده كه اين جامه در آنجا درست مىشده است . و جامهء فرقبى سپيد و از جنس كتان بوده است .  ( 3 ) در متن روايت كلمهء « غرقى » ، بر وزن « زبرج » ، آمده است . و « غرقىء » در زبان عرب پوستهء سپيد نازكى است كه زير پوستهء آهكى و سفت تخم مرغ قرار دارد . و تشبيه جامهء حضرت به غرقىء به اعتبار لطافت و نازكى آن است . ","page_name":" 51 ","page_number":51},
  {"content":"\r\n\r\nفاجران و منافقان و كافران آن . پس چرا چنين كارى را زشت مىشمارى ؟ به خدا سوگند با اين وضع كه تو مرا مىبينى از روزى كه به كمال عقل رسيده‌ام هيچ روز و شبى را سپرى نكرده‌ام جز آنكه اگر در اموالم حقى از براى خدا بوده و به من فرموده تا آن را در مصرفى برسانم آن را به همان مصرف رسانيده‌ام .\r\n\r\nمناقب و فضايل امام صادق ( ع )\r\nدر اينجا بايد به نكتهء مهمى اشاره كرد و آن اينكه مناقبى كه براى هر يك از ائمه ذكر شده در بسيارى از اوقات با يكديگر اختلاف دارد . البته اين بدان معنا نيست كه منقبتى كه به يك امام مخصوص داشته‌ايم در امام ديگر موجود نبوده است . بلكه آنان همگى در تمام مناقب و فضايل پسنديده مشترك‌اند . آنان همه از يك نور و از يك طينت سرشته شده‌اند و هر كدام در برخوردارى از صفات پسنديده سرآمد مردم روزگار خويش بوده‌اند اما از آنجا كه مقتضيات هر دوره و بازنمودهاى اين صفات در ائمه ، بر حسب اختلاف هر عصر و دوره ، متفاوت است هر يك مناقب خاص خود را دارند . به عنوان مثال ظهور آثار شجاعت از امير مؤمنان ( ع ) و فرزند بزرگوارش امام حسين ( ع ) همچون ظهور آنان در ديگر ائمه نيست . شجاعت على ( ع ) با جهاد وى در ركاب پيغمبر ( ص ) و نبرد او با قاسطين و مارقين و ناكثين در روزگار خلافتش به ظهور رسيد و شجاعت حسين ( ع ) نيز به هنگامى كه دستور يافت با ستمگران به مبارزه برخيزد ، آشكار شد . اما ديگر ائمه چون مأمور به تقيه و مدارا بودند ، بروز شجاعت بدان گونه كه در آن دو امام ( ع ) مشاهده شد ، لزومى نيافت . اما با اين وصف همهء آنان در اينكه شجاع‌ترين مردم زمانهء خويش بوده‌اند ، مشترك‌اند . در عوض صفت علم در امام باقر ( ع ) و امام صادق ( ع ) بيش از ساير ائمه به چشم مىخورد . زيرا شرايط آنان به گونه‌اى بود كه در واپسين روزگار حكومتى مىزيستند كه به نابودى مىگراييد و در همان حال حكومت ديگرى مىرفت تا جايگزين حكومت پيشين شود . اما صفت علم در تمام آنها مشترك است و آنان همگى داناترين مردم روزگار خويش بوده‌اند . همچنين نشانه‌هاى كرم و بخشش و فراوانى صدقات و آزاد كردن بندگان در برخى از ائمه نسبت به بعضى ديگر نمود بيشترى دارد چرا كه از نظر مالى وسعت معيشت داشته‌اند و يا آنكه در زمان آنها تعداد فقرا بسيار بوده است . اما همهء آنان در كرم و سخاوت سرآمد دوران خود به حساب مىآمده‌اند . در برخى از ائمه نيز صفت عبادت از برجستگى بيشترى برخوردار است و اين بدان خاطر بوده كه اطلاع مردم از احوال آنان كمتر بوده و يا آنكه آن امام مدت اندكى در دنيا زيسته است . با اين حال همهء ائمه عابدترين مردم زمانه خويش به شمار مىآمده‌اند . همچنين صفت حلم در برخى از ائمه بيش از ساير امامان در نظر جلوه مىكند ، چرا كه ممكن است آن\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nامام در طول زندگى خويش متحمّل انواع آزار و اذيت شده و تحمل آن همه سختى و شكنجه خود به خود سبب بروز حلم بيشترى از سوى امام مىگردد . اما با اين وصف همهء امامان از حليم‌ترين مردم روزگار خويش محسوب مىشده‌اند . اينك به بازگويى مناقب و فضايل امام صادق ( ع ) مىپردازيم . مناقب آن حضرت بسيار است كه به اقتصار از آنها ياد مىكنيم .\r\n1 . علم : عبد العزيز بن اخضر جنابذى در كتاب معالم العترة الطاهره از صالح بن اسود نقل مىكند كه گفت : « شنيدم جعفر بن محمد مىگويد : پيش از آن كه مرا از دست دهيد ، هر چه مىخواهيد از من بپرسيد . زيرا هيچ كس پس از من نمىتواند از علوم و دانشها ، چنان كه من به شما مىگويم ، شما را آگاه كند . »\r\nابن حجر در الصواعق ، مىنويسد : مردم به اندازه‌اى از علوم امام صادق ( ع ) نقل كرده‌اند كه سخنانش توشهء راه كاروانيان و مسافران و آوازه‌اش در هر گوشه و كنار زبانزد مردم گشته است . ابن شهر آشوب در مناقب مىگويد : « از آگاهى به علوم امام صادق ( ع ) به اندازه‌اى نقل شده كه از هيچ كس ديگرى منقول نيست . » وى همچنين مىنويسد : « نوح بن دراج به ابن ابى ليلى گفت : آيا تاكنون به خاطر حرف كسى از سخن يا كار خود دست كشيده‌اى ؟\r\nگفت : خير مگر حرف يك نفر . پرسيد : او كيست ؟ پاسخ داد : جعفر بن محمد . »\r\nشيخ مفيد در ارشاد مىنويسد : علومى كه از آن حضرت نقل كرده‌اند به اندازه‌اى است كه ره توشهء كاروانيان شد و نامش در همه جا انتشار يافت . دانشمندان در بين ائمه ( ع ) بيشترين نقلها را از امام صادق روايت كرده‌اند . هيچ يك از اهل آثار و راويان اخبار بدان اندازه كه از آن حضرت بهره برده‌اند از ديگران سود نبرده‌اند . محدثان نام راويان موثق آن حضرت را جمع كرده‌اند كه شمارهء آنها ، با صرف نظر از اختلاف در عقيده و گفتار ، به چهار هزار نفر مىرسد .\r\nنگارنده : اين نكته شايان ذكر است كه تنها حافظ بن عقدهء زيدى در كتاب رجال خود نام راويان موثق آن حضرت را جمع‌آورى كرده و آنها را به چهار هزار نفر رسانده است .\r\nهمچنين در مقدمه‌هاى پيشين قول محقق را در معتبر نقل كرديم كه گفته بود : « علوم فراوان و ارزشمندى از ناحيه جعفر بن محمد نقل شده كه عقول را به حيرت وامىدارد » .\r\nتنها يكى از راويان آن حضرت به نام ابان بن تغلب ، سى هزار حديث از امام صادق ( ع ) نقل كرده است . كشى در رجال به سند خود از امام صادق ( ع ) نقل كرده است كه فرمود : ابان بن تغلب سى هزار حديث از من روايت كرد . همچنين نجاشى در رجال خويش به نقل از حسن بن على وشا در حديثى آورده است كه گفت : « در اين مسجد ( مسجد كوفه ) محضر نهصد تن از بزرگان حديث را درك كردم كه همگى مىگفتند جعفر بن محمد برايم حديث\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nكرد .\r\nامام صادق ( ع ) نيز مىفرمود : سخن من سخن پدرم و سخن او سخن جدم و سخن وى سخن على بن ابى طالب و سخن على سخن رسول خدا ( ص ) و سخن او گفتار خداوند عز و جل است .\r\nابن شهر آشوب در مناقب مىنويسد : هيچ كتاب حديث و حكمت و زهدى و موعظه‌اى از گفتار امام صادق ( ع ) خالى و بىبهره نيست . و همه مىگويند جعفر بن محمد چنين گفت و جعفر بن محمد صادق چنين فرمود .\r\n\r\nسخنان آن حضرت در وجوب معرفت خداوند تعالى\r\nشيخ مفيد در ارشاد مىنويسد : از جمله سخنان امام صادق ( ع ) كه دربارهء وجوب شناخت خداوند و دين او بر جاى مانده ، اين است : « دانش مردم را در چهار چيز منحصر يافتم اول آن كه پروردگارت را بشناسى . دوم آن كه بر آنچه با تو انجام داده آگاهى يا بى . سوم آن كه بدانى از تو چه مىخواهد . چهارم آن كه بدانى چه چيزى تو ر از دينت به در مىبرد » .\r\nشيخ مفيد در اين باره مىگويد : اين موارد ياد شده ، اقسامى است كه مىتوان آن را بر هر يك از معارف منطبق كرد . زيرا نخستين چيزى كه بر بنده واجب است شناخت پروردگار جل جلاله است . هنگامى كه بنده دريافت معبودى دارد بايد بداند معبودش چه كارى در حق او انجام داده است ، و وقتى به آنها پى برد نعمت پروردگارش را مىشناسد ، و چون نعمت را شناخت شكر نعمت بر او واجب مىشود ، و هنگامى كه بخواهد سپاس نعمتهاى پروردگارش را به جاى آرد بايد بداند خداوند از او چه مىخواهد تا با كردارش از او اطاعت كند ، و چون طاعت خدا بر او واجب مىآيد بايد بداند كه چه چيزى او را از دينى كه پروردگار براى او مقرر كرده ، خارج مىسازد تا از آنها دورى گزيند و خالصانه به اطاعت پروردگار و شكر نعمت‌هايش كمر بندد .\r\n\r\nسخن آن حضرت دربارهء توحيد و نفى تشبيه\r\nدر كتاب ارشاد آمده است : امام صادق ( ع ) به هشام بن حكم فرمود : نه خداوند شبيه چيزى است و نه چيزى شبيه خداوند و هر چه در خيال آيد ، خداوند بر خلاف آن است .\r\n\r\nدربارهء نفى رؤيت خدا\r\nسيد مرتضى در كتاب امالى گويد : در روايت است كه محمد حلبى از امام صادق ( ع ) پرسيد آيا رسول خدا ( ص ) پروردگارش را ديد ؟ فرمود : آرى او را با چشم دل ديد . اما پروردگار ما\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nجل جلاله را چشمهاى بينندگان هرگز نخواهند ديد و گوشهاى شنوندگان بر شنيدن سخن او احاطه نخواهند يافت .\r\n\r\nسخن امام صادق ( ع ) دربارهء عدل\r\nشيخ مفيد در ارشاد مىنويسد : از سخنان قصار آن حضرت دربارهء عدل ، سخنى است كه آن حضرت به زرارة بن اعين فرموده است كه : اى زراره ! آيا قضا و قدر را در يك جمله برايت بازگو كنم ؟ زراره پاسخ داد : آرى جانم به فدايت ! فرمود : چون روز قيامت فرا رسد و خداوند خلايق را گرد آورد از آنچه با ايشان عهد و پيمان بسته پرسش كند نه از آنچه دربارهء آنان مقدر كرده است .\r\n\r\nگفتار امام دربارهء تشويق به باريك بينى و ژرف‌انديشى در دين خدا و شناخت اولياى او !\r\nهمچنين در ارشاد آمده است : از جمله رواياتى كه از آن حضرت دربارهء باريك بينى و ژرف‌انديشى در دين خدا و شناخت اولياى او نقل شده اين است كه فرمود : در آنچه ندانستن آن بر شما روا نيست به نيكى بنگريد و براى خود خيرانديشى كنيد و در طلب شناخت آنچه كه در ندانستنش براى شما بهانه‌اى نيست كوشش كنيد . زيرا دين خدا را اركان و پايه‌هايى است كه براى كسى كه آنها را نمىشناسد ، هر چقدر هم كه در عبادت بكوشد ، سودى به بار نمىآورد و نيز براى كسى كه آنها را شناخت و بدانها ايمان آورد ، ميانه روى او در عبادت به وى آسيبى نمىرساند و البته هيچ كس را يارى آن نيست كه بىمدد خداوند بر شناخت اركان دين نايل آيد .\r\n\r\nاحتجاج آن حضرت بر صوفيه در امورى كه از آنها نهى شده\r\nپيش از اين روايتى از كتاب تحف العقول نقل كرديم مبنى بر آنكه سفيان ثورى به نزد امام صادق ( ع ) آمد و نسبت به جامهء آن حضرت اعتراض كرد . در دنبالهء اين روايت آمده است :\r\n« سپس مردمى زهد فروش كه همه را دعوت مىكردند تا مانند آنها باشند و به روش ايشان نظافت و خوش‌گذرانى و استفاده از نعمت خدا را ترك گويند ، نزد آن حضرت آمده گفتند : دوست ما ( سفيان ثورى ) از سخن شما دلگير شد و زبانش بند آمد و نتوانست دليلى بياورد . امام صادق ( ع ) به آنها فرمود : شما دلايل خود را بياوريد .\r\nگفتند : دليل ما از قرآن است . امام فرمود : آن را بگوييد كه به پيروى و عمل از هر دليل ديگرى سزاوارتر است . گفتند : خداوند در مقام گزارش حال جمعى از ياران پيامبر\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nفرموده است : ديگران را بر خود مقدم مىدارند اگر چه نيازمند باشند و هر كس از بخل نفس خود محفوظ ماند آنانند كه رستگارانند « 4 »  . پس خدا كردار ايشان را ستوده و در جاى ديگرى فرموده است : و خوراك را با آنكه دوستش دارند به مسكين و يتيم و اسير مىخورانند « 5 »  ، ما به همين دو آيه بسنده مىكنيم . پس امام ( ع ) فرمود : اى جماعت به من بگوييد آيا ناسخ و منسوخ و محكم و متشابه قرآن را مىدانيد كه هر كه گمراه شده از اينجاست و هر كه نابود شده از همين‌جاست ؟ پاسخ دادند : برخى از آنها را مىدانيم ولى نه تمام آنها را . فرمود : از همين‌جاست كه گرفتار شده‌ايد . احاديث رسول خدا ( ص ) نيز چنين است . اما آنچه گفتيد كه خداوند در قرآن به كردار نيك ايشان خبر داده است آن روز اين كار براى آنها مباح و جايز بوده و از آن نهى نشده بودند و ثوابشان بر خداست ، و خداوند تبارك و تعالى به خلاف آنچه آنها عمل كردند فرمان داده است و امر خدا ناسخ كار آنها شده و خداوند تبارك و تعالى از مهرورزى به مؤمنان و خير خواهى آنان از اين كار نهى كرده تا مايه زيان خود و خاندانشان نشوند كه ناتوان و كودك و اطفال و پيران از كار افتاده و عجوز سالخورده دارند . و قدرت صبر بر گرسنگى ندارند . اگر من يك قرص نان دارم و نان ديگرى ندارم و آن را هم به صدقه بدهم آنان از بين مىروند و از گرسنگى مىميرند از اينجاست كه رسول خدا ( ص ) فرمود : مقدارى خرما يا پنج قرص نان يا چند دينار و درهمى كه انسان دارد و مىخواهد آنها را به مصرف خير برساند بهتر آن است كه در وهلهء نخست آن را به مصرف پدر و مادر خود برساند ، و در وهلهء دوم براى خود و عيالش « 6 »  صرف كند ، و در مرتبه سوم به خويشان و برادران مؤمنش ، و در مرتبه چهارم به همسايه‌هاى مستمندش ، و در وهلهء پنجم در راه خدا و جهاد به مصرف رساند كه اين اجرش از همه كمتر است .\r\nسپس فرمود : پدرم برايم حديث كرد كه پيامبر ( ص ) فرمود : به هنگام انفاق از هر كس كه به ترتيب نزديك‌تر به توست آغاز كن .\r\nاز اين گذشته قرآن نيز در رد گفتار شما گوياست و آن را نهى مىكند ، خداوند در قرآن مىفرمايد : كسانى كه چون انفاق كنند نه زياده روند و نه تنگ گيرند بلكه در احسان ميانه رو باشند « 7 »  . آيا نمىبينيد كه خداوند كارى كه شما بدان مردم را فرا\r\n\r\n","description":"","footnote":" ( 4 ) حشر / 9 : وَ يُؤْثِرُون عَلى أَنْفُسِهِم وَ لَوْ كان بِهِم خَصاصَةٌ وَ مَن يُوق شُح نَفْسِه فَأُولئِك هُم الْمُفْلِحُون .  ( 5 ) انسان / 8 : وَ يُطْعِمُون الطَّعام عَلى حُبِّه مِسْكِيناً وَ يَتِيماً وَ أَسِيراً .  ( 6 ) اگر مقصود از عيال ، همسر باشد نافى ادعايى است كه ثابت شده زيرا نفقه همسر مقدم بر نفقه خويشان است .\r\nشايد بتوان گفت كه مقصود در اينجا نفقه غير واجب و مانند آن است كه اين گونه در آن توسع جايز است .  ( 7 ) فرقان / 67 : الَّذِين إِذا أَنْفَقُوا لَم يُسْرِفُوا وَ لَم يَقْتُرُوا وَ كان بَيْن ذلِك قَواماً . ","page_name":" 56 ","page_number":56},
  {"content":"\r\n\r\nمىخوانيد سرزنش كرده و مسرفان را نيز در چندين آيه به باد نكوهش گرفته و فرموده است خداوند مسرفان را دوست ندارد ؟ خدا مردم را از اسراف و نيز از تنگ گرفتن بازداشته و به حد وسط فرمان داده است . بنده نبايد همهء آنچه را كه دارد اسراف كند و پس از آن از خدا بخواهد كه به او روزى برساند ، خدا هم دعاى او را اجابت نمىكند . زيرا در حديثى از پيامبر ( ص ) است كه فرمود : « دعاى چند دسته از امتم به اجابت نرسد ؛ مردى كه به پدر و مادرش نفرين كند ، مردى كه بدهكارى مالش را برده و او بر وى گواه نگرفته است ، مردى كه بر همسرش نفرين كند در حالى كه خداوند طلاقش را به دست او مقرر كرده ، و مردى كه در خانه نشسته و مىگويد پروردگارا به من روزى ده و خود به دنبال كسب روزى نمىرود . خداوند به او مىگويد : اى بندهء من ! آيا من راه طلب روزى و سفر را با سلامت تن به روى تو نگشودم ؟ تو بايد ميان من و خودت خارج از فرمان من عذر بياورى و بار خود را بر دوش خانواده‌ات نيفكنى ، تا اگر من خواستم به تو روزى دهم و يا روزى را بر تو تنگ گيرم و تو نزد من معذورى و مردى كه خداوند به او مال بسيارى دهد و همه را در راه خدا انفاق كند و سپس به درگاه خدا روى آورد و به دعا گويد : پروردگارا مرا روزى ده . . . خدا به او مىگويد : آيا مگر به تو روزى فراوان نداده بودم ولى آن چنان كه تو را دستور داده بودم ميانه روى پيشه نكردى ؟ چرا اسراف كردى در حالى كه من آن را بر تو ممنوع كرده بودم و مردى كه در قطع رحم دعا كند » .\r\nسپس خداوند به پيامبرش ياد داد كه چگونه انفاق كند . جريان از اين قرار بود كه آن حضرت مقدارى طلا داشت و نمىخواست كه آنها را در شب نزد خود نگهدارد پس همهء آن را صدقه داد . بامدادان هيچ نداشت و سائلى نزد او آمد . پيامبر چيزى نداشت به او بدهد . سائل هم زبان به نكوهش او گشود . پيامبر ( ص ) هم كه مهربان و دلسوز بود از اين ماجرا اندوهگين شد زيرا چيزى نداشت كه به سائل بدهد . پس خداوند پيامبرش را ادب آموخت و به وى فرمود : دست خود را مبند و آن را بر مگشا ، تا نكوهش شده و افسوس خور بنشينى « 8 »  . خداوند مىفرمايد : چه بسيار مردمى كه از تو چيزى بخواهند و تو را معذور ندارند و اگر هر چه به ديگران بدهى به زيان مالى دچار مىشوى . اين بود احاديث رسول خدا ( ص ) كه قرآن را تصديق دارند و قرآن را هم تمام اهل آن كه مؤمن‌اند درست دانند . سپس بعد از پيغمبر كسى كه فضل و زهدش را شما مىدانيد سلمان و ابو ذر هستند ، اما سلمان ؛ چون عطاى خود را مىگرفت\r\n\r\n","description":"","footnote":" ( 8 ) اسراء / 31 : وَ لا تَجْعَل يَدَك مَغْلُولَةً إِلى عُنُقِك وَ لا تَبْسُطْها كُل الْبَسْطِ فَتَقْعُدَ مَلُوماً مَحْسُوراً . ","page_name":" 57 ","page_number":57},
  {"content":"\r\n\r\nخرج يك سال خويش را از آن برمىداشت تا سررسيد عطاى سال آينده‌اش .\r\nبه او گفته شد : اى ابو عبد الله تو با اين زهدى كه دارى اين كار را مىكنى در حالى كه شايد امروز يا فردا از دنيا رفتى ؟ اما پاسخ وى آن بود كه چرا شما به همان اندازه كه براى مرگم نگرانيد ، اميد به ماندنم نداريد ؟ آيا شما اى گروه نادان ! نمىدانيد كه وقتى نفس بر صاحبش تنگ گيرد كه زندگى او تأمين نباشد و چون زندگى خود را تأمين كرد او هم آرام مىشود ؟\r\nاما ابو ذر ؛ او چند شتر و چند گوسفند داشت كه شير آنها را مىدوشيد و هرگاه خانواده‌اش ميل مىكردند يا مهمانى به او مىرسيد از آنها سر مىبريد . و اگر مىديد اهل بادى كه با او بودند به فقر و تنگدستى افتاده‌اند ، شترى يا گوسفندى برايشان مىكشت به اندازه‌اى كه از نظر گوشت آنها را قانع كند و آن را ميان آنها قسمت مىكرد و خود نيز به اندازهء يكى از آنان سهمى برمىداشت نه بيشتر . از اينان زاهدتر كيست ؟ رسول خدا ( ص ) نيز دربارهء آنان همان را گفت كه گفت . و البته كار آنها بدانجا نرسيد كه هيچ نداشته باشند چنانچه شما بر مردم امر مىكنيد كه همهء كالا و چيزهاى خود را بريزند و ديگران را بر خود و عيالات خويش مقدم دارند . به من بگوييد آيا قاضيها خلاف مىكنند كه بر مردان شما نفقه زنش را واجب مىشمارند هنگامى كه بگويد من زاهدم و چيزى ندارم ؟ اگر بگوييد خلاف مىكنند پس در حق مسلمانان ستم كرديد و اگر درست و به عدل حكم مىكنند خود را محكوم نموديد . به من پاسخ دهيد اگر همهء مردم همانطور كه شما مىخواهيد زاهد باشند و نيازى به متاع ديگران نداشته باشند پس كفاره‌هاى قسم و نذر و صدقه‌هاى زكات واجب ، بنابر آنچه شما مىگوييد ، سزاوار نيست كه كسى چيزى از متاع دنيا را نگاه دارد و بايد گرچه نياز شديد هم بدانها دارد همه را از كف بنهد . چه بد باورى است آنچه به سوى آن گراييده‌ايد و مردم را به سوى آن مىكشانيد و اين ناشى از جهل به كتاب خدا عز و جل و سنت پيامبرش و احاديث اوست كه قرآن آنها را تصديق مىكند . شما آنها را از روى نادانى رد مىكنيد و تأمل در غرايب قرآن از تفسير را از ناسخ و منسوخ و محكم و متشابه و امر و نهى را از كف مىدهيد .\r\nبه من بگوييد آيا شما داناترين يا سليمان بن داود ( ع ) كه از خدا ملكى خواست كه احدى را پس از وى نشايد خداوند نيز آن را به او بخشيد . سليمان حق مىگفت و به حق عمل مىكرد . آنگاه ما نيافتيم كه خداوند او و يا مؤمنى ديگر را بدان خاطر نكوهش كند . پيش از سليمان نيز داوود سلطنت مىكرد و سلطنت او بس استوار بود و سپس يوسف پيامبر آمد كه به پادشاه مصر گفت : مرا بر خزاين زمين بگمار كه من\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنگاهبانى دانا هستم . و كارش بدانجا رسيد كه امور كشور مصر و اطراف آن تا يمن را به دست گرفت و مردم به هنگام قحطى كه بدان گرفتار شده بودند ، از خوراكى كه نزد او بود دريافت مىكردند . يوسف نيز حق مىگفت و حق را به كار مىبست و هيچ كس را نديديم كه به خاطر اين كار بر يوسف عيب گيرد و او را سرزنش كند . سپس ذو القرنين او نيز بنده‌اى بود كه خدا را دوست داشت و خدا هم او را . خداوند وسايل را برايش فراهم كرد و مشارق و مغارب گيتى را در زير حكومتش درآورد او حق گفت و حق را به كار بست و سپس نديديم كسى بدين خاطر بر او عيب بگيرد .\r\nاى جماعت ! به آدابى كه خداوند مؤمنان را بدان مؤدب فرموده ، متأدب شويد و به همان امر و نهى خدا اكتفا كنيد و آنچه بر شما مشتبه شده و علم آن را نداريد ، از خود دور كنيد و علم آن را به عالم واگذاريد تا اجر بريد و نزد خداوند معذور باشيد در پى علم ناسخ و منسوخ و محكم و متشابه قرآن باشيد و آنچه را كه خداوند در آن حلال كرده ، از حرامهاش بازشناسيد . اين براى شما به خداوند نزديك‌تر و از جهل و نادانى دور تر است و نادانى را به اهلش واگذاريد چرا كه اهل نادانى فراوان و اهل علم اندكند و خداوند خود فرموده است : بر فراز هر صاحب علمى ، دانشمندى است . » « 9 » \r\n\r\nبرخى از سخنان امام صادق ( ع ) در پاسخ به بعضى از پرسشها\r\nشيخ كلينى در كتاب كافى روايت كرده است كه : ابن ابى العوجاء ، هشام بن حكم را مورد پرسش قرار داد و گفت : آيا مگر خداوند حكيم نيست ؟ هشام گفت : چرا هست او قادرترين فرمانروايان است . ابن ابى العوجاء گفت : پس دربارهء اين آيه كه گفته است : پس آن كس از زنان را به همسرى بگيريد كه شما را نيكو و مناسب با عدالت است دو يا سه يا چهار و اگر بترسيد كه عدالت را رعايت نكنيد يك زن اختيار كنيد . « 10 »  به من بگو كه آيا اين حكم از جانب خدا فرض است ؟ هشام گفت : آرى . ابن ابى العوجاء پرسيد : پس چگونه است كه در جاى ديگرى مىگويد : و شما هرگز نتوانيد ميان زنان به عدالت رفتار كنيد هر چند راغب و حريص بر عدل و درستى باشيد . پس به تمام ميل خود يكى را بهره‌مند و آن ديگر را محروم مكنيد تا او معلق و بلاتكليف ماند « 11 »  . كدام حكيمى اين گونه متناقض سخن مىگويد ؟ هشام جوابى نداشت كه به او بدهد پس به سوى مدينه رهسپار شد و به نزد امام صادق ( ع ) رفت .\r\n\r\n","description":"","footnote":" ( 9 ) يوسف / 76 : وَ فَوْق كُل ذِي عِلْم عَلِيم .  ( 10 ) نساء / 3 : فَانْكِحُوا ما طاب لَكُم مِن النِّساءِ مَثْنى وَ ثُلاث وَ رُباع فَإِن خِفْتُم أَلَّا تَعْدِلُوا فَواحِدَةً . . .  ( 11 ) نساء / 129 : وَ لَن تَسْتَطِيعُوا أَن تَعْدِلُوا بَيْن النِّساءِ وَ لَوْ حَرَصْتُم فَلا تَمِيلُوا كُل الْمَيْل فَتَذَرُوها كَالْمُعَلَّقَةِ . ","page_name":" 59 ","page_number":59},
  {"content":"\r\n\r\nامام ( ع ) به او گفت : اى هشام در غير موسم حج و عمره بدينجا آمده‌اى ؟ ! پاسخ داد : آرى .\r\nفدايت شوم . براى كار مهمى اينجا آمده‌ام . ابن ابى العوجاء پرسشى از من كرده است و من هيچ جوابى براى آن نداشتم . امام ( ع ) پرسيد : مسأله او چه بود ؟ هشام سؤال ابن ابى العوجاء را براى امام ( ع ) بازگو كرد . آنگاه امام صادق ( ع ) فرمود : منظور خداوند از عدالت در آيهء نخست ، رعايت عدالت در پرداخت نفقه آنان و در آيهء دوم منظور عدالت در مهرورزى ميان آنان است . هشام با شنيدن پاسخ امام صادق ( ع ) به نزد ابن ابى العوجاء آمد و همان جواب را به وى بازگفت . ابن ابى العوجاء با شنيدن اين پاسخ تعجب كرد و گفت : « به خدا سوگند اين پاسخ از خودت نبود » .\r\nابن شهر آشوب در كتاب مناقب مىنويسد : عمرو بن عبيد به نزد امام صادق ( ع ) رفت و اين آيه از قرآن را خواند كه : از كبائرى كه از آنها منع شده‌ايد ، اجتناب كنيد « 12 »  . سپس گفت :\r\nدوست دارم گناهان كبيره را از قرآن بشناسم . امام ( ع ) قبول كرد و آنها را چنين برشمرد :\r\nشرك به خدا : كه در قرآن آمده است : به راستى خداوند نمىآمرزد كه به دو شرك ورزيده شود « 13 »  .\r\nنااميدى از رحمت خدا : كه در اين باره در قرآن فرموده است : و جز گروه كافران از رحمت خدا نوميد نشوند « 14 »  .\r\nعاق والدين : آن كس كه عاق مىشود ستمكاره و تيره روز است و در اين باره قرآن مىفرمايد : و به مادرم مهربانم كرد و مرا ستمكاره و تيره بخت قرار نداد « 15 »  .\r\nقتل نفس : كه در آيه‌اى آمده است : هر كس مؤمنى را به عمد بكشد مجازات او جهنم است كه در آن براى هميشه معذب خواهد بود . خدا بر او خشم و لعن كند و برايش عذابى بزرگ فراهم سازد « 16 »  .\r\nتهمت زدن به زنان عفيفه : كه قرآن در اين باره فرمايد : به راستى آنان كه به زنان با ايمان عفيفه و بىخبر از كار بد تهمت بستند به يقين در دنيا و آخرت مورد لعن قرار گرفتند و براى ايشان عذابى است بزرگ « 17 »  .\r\nخوردن مال يتيم : قرآن در اين باره گويد : همانا كسانى كه اموال يتيمان را به ستم\r\n\r\n","description":"","footnote":" ( 12 ) نساء / 31 : إِن تَجْتَنِبُوا كَبائِرَ ما تُنْهَوْن عَنْه .  ( 13 ) نساء / 48 : إِن اللَّه لا يَغْفِرُ أَن يُشْرَك بِه .  ( 14 ) يوسف / 87 : إِنَّه لا يَيْأَس مِن رَوْح اللَّه إِلَّا الْقَوْم الْكافِرُون .  ( 15 ) مريم / 32 : وَ بَرًّا بِوالِدَتِي وَ لَم يَجْعَلْنِي جَبَّاراً شَقِيًّا .  ( 16 ) نساء / 93 : وَ مَن يَقْتُل مُؤْمِناً مُتَعَمِّداً فَجَزاؤُه جَهَنَّم خالِداً فِيها وَ غَضِب اللَّه عَلَيْه وَ لَعَنَه وَ أَعَدَّ لَه عَذاباً عَظِيماً .  ( 17 ) نور / 23 : إِن الَّذِين يَرْمُون الْمُحْصَنات الْغافِلات الْمُؤْمِنات لُعِنُوا فِي الدُّنْيا وَ الْآخِرَةِ وَ لَهُم عَذاب عَظِيم . ","page_name":" 60 ","page_number":60},
  {"content":"\r\n\r\nمىخورند جز اين نيست كه در دلهايشان آتش مىخورند و به زودى در آتش فروزان خواهند افتاد « 18 »  .\r\nفرار از جنگ : قرآن در اين باره فرمايد : هر كس كه در روز جنگ به آنها پشت كرد و گريخت به طرف غضب و خشم خدا روى آورده و جايگاهش جهنم است و چه بد جايگاهى است « 19 »  .\r\nرباخوارى : كه در اين باره فرموده است : كسانى كه ربا مىخورند نتوانند بايستند جز مانند آن كه به وسوسه و فريب شيطان ديوانه شده است « 20 »  .\r\nزنا : در اين باره نيز آمده است : به زنا نزديك نشويد كه آن كارى بس زشت و راهى بسيار ناپسند است « 21 »  . و نيز گفته شده است : آنان زنا نمىكنند و هر كس چنين كند كيفرش را خواهد يافت « 22 »  .\r\nسوگند دروغ : قرآن در اين باره فرمايد : به راستى آنان كه پيمان و سوگندهاى خود را به بهايى اندك بفروشند هيچ بهره‌اى در آخرت براى آنان نيست و خدا با ايشان سخن نگويد و در روز قيامت به آنان ننگرد و پاكشان نسازد و برايشان عذاب دردناكى است « 23 »  .\r\nخيانت : و دربارهء خيانت فرموده است : هر كس خيانت ورزد به كيفر آن خواهد رسيد « 24 »  .\r\nندادن زكات : در اين باره قرآن گويد : و كسانى را كه طلا و نقره ذخيره مىكنند و آن را در راه خدا انفاق نمىكنند به عذابى دردناك مژده ده . روزى كه در آتش دوزخ گداخته شوند و پيشانى و پشت و پهلوى آنها را بدان داغ نهند و به آنها بگويند اين است آنچه براى خود ذخيره كرديد پس اكنون بچشيد آنچه را كه جمع مىكرديد « 25 »  .\r\nگواهى دروغ : در اين باره قرآن فرموده است : و كسانى كه شهادت دروغ ندهند « 26 »  .\r\n\r\n","description":"","footnote":" ( 18 ) نساء / 10 : إِن الَّذِين يَأْكُلُون أَمْوال الْيَتامى ظُلْماً إِنَّما يَأْكُلُون فِي بُطُونِهِم ناراً وَ سَيَصْلَوْن سَعِيراً .  ( 19 ) انفال / 16 : وَ مَن يُوَلِّهِم يَوْمَئِذٍ دُبُرَه إِلَّا مُتَحَرِّفاً لِقِتال أَوْ مُتَحَيِّزاً إِلى فِئَةٍ فَقَدْ باءَ بِغَضَب مِن اللَّه وَ مَأْواه جَهَنَّم وَ بِئْس الْمَصِيرُ .  ( 20 ) بقره / 275 : الَّذِين يَأْكُلُون الرِّبا لا يَقُومُون إِلَّا كَما يَقُوم الَّذِي يَتَخَبَّطُه الشَّيْطان مِن الْمَس .  ( 21 ) اسراء / 32 : وَ لا تَقْرَبُوا الزِّنى إِنَّه كان فاحِشَةً وَ ساءَ سَبِيلًا .  ( 22 ) فرقان / 68 : وَ لا يَزْنُون وَ مَن يَفْعَل ذلِك يَلْق أَثاماً .  ( 23 ) آل عمران / 77 : إِن الَّذِين يَشْتَرُون بِعَهْدِ اللَّه وَ أَيْمانِهِم ثَمَناً قَلِيلًا أُولئِك لا خَلاق لَهُم فِي الْآخِرَةِ وَ لا يُكَلِّمُهُم اللَّه وَ لا يَنْظُرُ إِلَيْهِم يَوْم الْقِيامَةِ وَ لا يُزَكِّيهِم وَ لَهُم عَذاب أَلِيم .  ( 24 ) آل عمران / 161 : وَ مَن يَغْلُل يَأْت بِما غَل يَوْم الْقِيامَةِ .  ( 25 ) توبه / 35 - 34 : وَ الَّذِين يَكْنِزُون الذَّهَب وَ الْفِضَّةَ وَ لا يُنْفِقُونَها فِي سَبِيل اللَّه فَبَشِّرْهُم بِعَذاب أَلِيم يَوْم يُحْمى عَلَيْها فِي نارِ جَهَنَّم فَتُكْوى بِها جِباهُهُم وَ جُنُوبُهُم وَ ظُهُورُهُم هذا ما كَنَزْتُم لِأَنْفُسِكُم فَذُوقُوا ما كُنْتُم تَكْنِزُون .  ( 26 ) فرقان / 71 : وَ الَّذِين لا يَشْهَدُون الزُّورَ . ","page_name":" 61 ","page_number":61},
  {"content":"\r\n\r\nكتمان شهادت : در اين باره فرمايد : هر كس شهادت را كتمان كند قلبش گنهكار است « 27 »  .\r\nشراب نوشى : در اين باره در حديث آمده است : نوشندهء شراب چون پرستندهء بت است .\r\nترك نماز : پيامبر در اين باره فرمود : هر كس به عمد نماز را ترك كند خدا و رسول او از وى بىزار خواهند بود .\r\nپيمان‌شكنى و قطع رحم : قرآن در اين باره گويد : كسانى كه پيمان خدا را پس از بستنش مىشكنند و آنچه را كه خداوند به وصل آن فرمان داده ، قطع مىكنند و در زمين فساد به بار مىآورند اينانند زيانكاران « 28 »  .\r\nسخن ناروا : در قرآن آمده است : و از سخن ناروا پرهيز كنيد « 29 »  .\r\nگستاخى در برابر خدا : قرآن گويد : پس آيا از مكر خدا ايمن شدند ، پس از مكر خداوند ايمن نشوند مگر گروه زيانكاران « 30 »  .\r\nناسپاسى نعمت : قرآن در اين باره فرمايد : و اگر كفر ورزيد به راستى كه عذاب من سخت است « 31 »  .\r\nكم‌فروشى : كه قرآن دربارهء آن گفته است : واى بر كم‌فروشان « 32 »  .\r\nلواط : قرآن دربارهء آن فرمايد : كسانى كه از گناهان بزرگ و اعمال زشت دورى مىكنند « 33 »  .\r\nبدعت : كه پيامبر ( ص ) فرمود : هر كس در چهرهء بدعت‌گذارى خنديد به تحقيق او را بر تباه كردن دين خود يارى كرده است « 34 »  .\r\nشيخ مفيد در ارشاد مىنويسد : اخبارى كه در زمينه‌هاى مختلف علم و حكمت و بيان و حجت و زهد و پند و اندرز و شاخه‌هاى گوناگون علمى از آن حضرت نقل شده بسى بيشتر\r\n\r\n","description":"","footnote":" ( 27 ) بقره / 283 : وَ مَن يَكْتُمْها فَإِنَّه آثِم قَلْبُه .  ( 28 ) بقره / 27 : الَّذِين يَنْقُضُون عَهْدَ اللَّه مِن بَعْدِ مِيثاقِه وَ يَقْطَعُون ما أَمَرَ اللَّه بِه أَن يُوصَل وَ يُفْسِدُون فِي الْأَرْض أُولئِك هُم الْخاسِرُون .  ( 29 ) حج / 30 : وَ اجْتَنِبُوا قَوْل الزُّورِ .  ( 30 ) اعراف / 99 : أَ فَأَمِنُوا مَكْرَ اللَّه فَلا يَأْمَن مَكْرَ اللَّه إِلَّا الْقَوْم الْخاسِرُون .  ( 31 ) ابراهيم / 7 : وَ لَئِن كَفَرْتُم إِن عَذابِي لَشَدِيدٌ .  ( 32 ) مطففين / 1 : وَيْل لِلْمُطَفِّفِين .  ( 33 ) نجم / 32 : الَّذِين يَجْتَنِبُون كَبائِرَ الْإِثْم وَ الْفَواحِش .  ( 34 ) گناهان كبيره ، گناهانى است كه در قرآن يا سنت مورد مذمت و يا تهديد قرار گرفته است . از اين رو امام صادق ( ع ) در بعضى از اقسامى كه بر شمرده شد تهديدى از قرآن را ياد كرده و در برخى ديگر نيز به سنت استناد جسته است . زيرا فرقى ميان آن دو نبوده است . ","page_name":" 62 ","page_number":62},
  {"content":"\r\n\r\nاز آن است كه به زبان گفته‌ايد و يا در كتابى بگنجد . و در آنچه نقل كرديم براى نيل به مقصود ، كافى است .\r\nدوم ، حلم : حافظ عبد العزيز بن اخضر جنابذى در كتاب معالم العتره الطاهره مىنويسد :\r\nدر آغاز روزى ميان جعفر بن محمد و عبد الله بن حسن مجادله‌اى لفظى صورت گرفت .\r\nعبد الله بن حسن در گفتار خود تندى كرد . سپس از يكديگر جدا شده به سوى مسجد رفتند .\r\nسپس مجددا يكديگر را بر در مسجد ديدار كردند . پس جعفر بن محمد به عبد الله بن حسن گفت : چگونه‌اى اى ابو محمد ؟ عبد الله با عصبانيت پاسخ داد : خوبم . امام به او گفت : اى ابو محمد مگر نمىدانى صله رحم از حساب مىكاهد ؟ عبد الله گفت : همواره چيزهايى براى ما مىگويى كه ما آنها را نمىشناسيم ؟ امام صادق ( ع ) فرمود : من از قرآن براى تو مىگويم .\r\nعبد الله گفت : آيا صله رحم هم از قرآن است ؟ امام ( ع ) فرمود : آرى . عبد الله گفت : پس بگو .\r\nامام ( ع ) فرمود : خداوند عز و جل گويد : و كسانى كه آنچه را كه خدا امر به پيوند آن كرده اطاعت مىكنند و از خدا مىترسند و از سختى هنگام حساب مىانديشند « 35 »  . عبد الله بن حسن ، با شنيدن اين آيه ، گفت : از اين پس مرا قاطع رحم نخواهى يافت .\r\nابن شهر آشوب در كتاب مناقب از كتاب روضه نقل كرده است : روزى سفيان ثورى به نزد امام صادق ( ع ) رفت . ديد كه سيماى امام متغير است . علت آن را جويا شد . امام ( ع ) فرمود :\r\nمن ممنوع كرده بودم كه كسى بر بام خانه رود . اما مشاهده كردم يكى از كنيزانم كه پرستارى يكى از كودكانم را بر عهده داشت از نردبان بالا مىرفت و كودك نيز همراه او بود . چون كنيز مرا ديد ، لرزيد و در پايين آمدن شتاب جست و كودك از دستش افتاد و در دم جان سپرد . اما چهرهء من به خاطر مرگ كودك نيست كه چنين تغيير كرده ، بلكه به خاطر ترس و لرزى است كه از مشاهدهء من به آن كنيز راه يافته است . امام صادق ( ع ) پس از اين ماجرا به آن كنيز ، دو بار فرمود : تو به خاطر خدا آزادى و در اين ماجرا بىگناهى .\r\nشيخ كلينى در كافى به سند خود روايت كرده است : امام صادق ( ع ) روزى غلام خود را در پى كارى فرستاد . غلام در بازگشت تأخير نمود ، پس امام ( ع ) به دنبال او روان شد و وى را يافت كه خوابيده است . بالاى سر او نشست و او را باد مىزد تا غلام بيدار شد . چون غلام از خواب بيدار شد امام صادق ( ع ) به او فرمود : اى فلان ! به خدا سوگند اين گونه نيست كه شب و روز متعلق به تو باشد و در آن بخوابى بلكه شب از آن توست و روز از آن ما .\r\nسوم ، صبر : شيخ صدوق در كتاب عيون اخبار الرضا به سند خود از ابو محمد از پدرانش از موسى بن جعفر ( ع ) روايت كرده است كه فرمود : به امام صادق ( ع ) خبر دادند كه اسماعيل ،\r\n\r\n","description":"","footnote":" ( 35 ) رعد / 21 : وَ الَّذِين يَصِلُون ما أَمَرَ اللَّه بِه أَن يُوصَل وَ يَخْشَوْن رَبَّهُم وَ يَخافُون سُوءَ الْحِساب . ","page_name":" 63 ","page_number":63},
  {"content":"\r\n\r\nبزرگ‌ترين فرزند وى ، درگذشته است . امام در آن لحظه خواست غذا بخورد و نديمان وى در اطرافش گرد آمده بودند . پس امام تبسم كرد و خواستار غذا شد و در كنار نديمانش نشست . آن حضرت از ساير روزها بهتر غذا خورد ، با نديمانش سخن بسيار گفت . نديمان وى از اينكه هيچ اثرى از حزن و اندوه در سيماى امام نمىديدند ، به شگفت افتادند . چون امام از خوردن فراغ يافت گفتند : اى فرزند رسول خدا چيزى شگفت ديديم ، به مصيبت فقدان چنان پسرى دچار آمدى اما اين گونه‌اى كه ما مىبينيم ؟ ! امام فرمود : چرا اين گونه نباشم كه مىبينيد در حالى كه راستگوترين راستگويان مرا خبر داده است كه تو از دنيا مىروى و شما نيز اين دنيا را به درود خواهيد گفت . به راستى مردمى هستند كه مرگ را شناخته و آن را فرا ديد خود قرار داده‌اند و منكر نشده‌اند كه مرگ كسى از آنان را در ربوده است و به امر پروردگار عز و جل ، تسليم گشته‌اند . همچنين كلينى به سند خود از علاء بن كامل نقل كرده است كه گفت : نزد امام صادق ( ع ) نشسته بودم كه ناگاه فريادى از خانه بلند شد . امام با شنيدن فرياد از جا برخاست سپس نشست و استرجاع گفت : « انا لله و انا اليه راجعون » و به گفتار خود بازگشت تا آنكه بحث خود را تمام كرد آنگاه فرمود : ما مايليم كه خود و اولاد و اموال ما در سلامت باشند اما چون قضاى الهى از راه رسد نبايد آنچه را كه خداوند براى ما نپسنديده ، دوست بداريم .\r\nدر روايت ديگرى كه كلينى در كافى از قتيبة اعشى نقل كرده ، آمده است كه گفت :\r\n« خدمت امام صادق ( ع ) رسيدم تا از فرزند او عيادت كنم . ديدم امام ( ع ) بر در ايستاده و غمين و اندوهناك است . عرض كردم : فدايت شوم حال كودك چطور است ؟ فرمود : مىبينى كه سخت بيمار است . پس ساعتى درنگ كرد سپس به سوى ما بيرون آمد در حالى كه چهره‌اش شاد بود و آثار غم و اندوه از آن رفته بود . گمان كردم كه حال كودك بهبود يافته است گفتم : فدايت شوم حال كودك چطور است ؟ فرمود : او به راه خدا رفت . گفتم : فدايت شوم هنگامى كه كودك زنده بود شما ناراحت و اندوهگين بوديد اما اكنون كه بمرد حالت شما ديگرگون شد ، چرا ؟ ! فرمود : ما اهل بيت پيش از رسيدن مصيبت غمين و اندوهناكيم اما هنگامى كه مصيبت واقع مىشود به قضاى الهى خشنود مىگرديم و تسليم امر خدا مىشويم .\r\nچهارم ، عبادت و كثرت ياد خدا . كلينى به سند خود در كافى نقل كرده است كه ذكر امام صادق ( ع ) را در سجده شمردم ، پانصد بار تسبيح مىگفت . و نيز به سند خود از ابان بن تغلب نقل كرده است كه گفت : بر امام صادق ( ع ) وارد شدم و ذكر او را در ركوع و سجود بر شمردم شصت بار تسبيح گفت . راوندى در خرائج از منصور صيقل روايت كرد كه وى امام صادق ( ع ) را در مسجد پيامبر ( ص ) به حال سجده ديد . منصور گويد : پس نشستم و مدتى به طول انجاميد\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nآنگاه با خود گفتم تا زمانى كه امام در سجده است من نيز تسبيح خدا را مىگويم و شروع كردم به گفتن « سبحان ربى و بحمده استغفر ربى و اتوب اليه » يك بار سيصد مرتبه و بار ديگر شصت و اندى اين ذكر را گرفتم كه امام سر از سجده برداشت .\r\nپنجم ، مكارم اخلاقى : زمخشرى در ربيع الابرار از شقرانى مولاى رسول خدا ( ص ) نقل كرده است كه گفت : در روزگار خلافت منصور ، عطاء مىدادند اما من كسى را نداشتم كه مرا به او معرفى كند در اين حال متحير ايستاده بودم كه ناگهان ديدم جعفر بن محمد ( ع ) مىآيد .\r\nخواستهء خود را با او در ميان نهادم امام به درون رفت و پس از مدتى بيرون آمد و ديدم عطاى من در آستين لباس اوست . آن را به من داد و فرمود : كار نيك از هر كسى برازنده است و از تو برازنده‌تر به خاطر رابطه‌اى كه با ما دارى . و كار زشت از هر كسى كه سر زند زشت است و از تو زشت‌تر به خاطر رابطه‌اى كه با ما دارى .\r\nسبط بن جوزى گويد : امام ( ع ) از آن جهت چنين سخنى به شقرانى گفت زيرا پى برده بود كه او شراب مىنوشد و مىخواست وى را به كنايه موعظه كند و اين از اخلاق پيامبران است .\r\nششم ، كرم و بخشندگى : در حلية الاولياء به سند خود از هياج بن بسطام نقل شده است كه گفت : جعفر بن محمد ( ع ) آن قدر طعام مىخورانيد كه ديگر براى خانواده‌اش چيزى باقى نمىماند . و در مطالب السئول آمده است : امام صادق ( ع ) مىفرمود : كار نيك تمام نمىشود مگر به سه چيز : شتاب در انجام آن و كوچك شمردن و پنهان كردن آن .\r\nهفتم ، كثرت صدقات : كلينى در كافى به سند خود از هشام بن سالم نقل كرده است كه گفت : امام صادق ( ع ) همين كه پاسى از شب گذشت انبانى پر از نان و گوشت و پول فراهم مىكرد و آن را به دوش مىگرفت و به سوى نيازمندان مدينه رهسپار مىشد و آن را در ميانشان تقسيم مىكرد . ايشان نيز او را نمىشناختند تا هنگامى كه امام صادق ( ع ) از دنيا رفت و اين امر متوقف گرديد . آن وقت بود كه دانستند آن شخص امام صادق ( ع ) بوده است » .\r\n\r\nويژگيهاى قرن دوم در عصر امام صادق عليه السلام\r\nامام صادق ( ع ) در سال 80 يا 83 هجرى به دنيا آمد و در سال 148 هجرى به درود حيات گفت . بنابراين 68 سال در اين جهان زيست . وى در طول عمر خود خلافت هشام بن عبد الملك تا افول حكومت بنى اميه را شاهد بود و از خلفاى بنى عباس ، نيز دوران حكومت سفاح و بيست سال از دورهء حكومت منصور را درك كرد . از مشخصات اين عصر ، انتشار علوم اسلامى همچون تفسير ، فقه ، حديث ، كلام ، جدل و علوم ديگر مانند انساب ، لغت ، شعر ، ادب ، خط ، تاريخ ، نجوم و غيره بود .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nامام صادق ( ع ) از نظر علم و فضل سر آمد روزگار خود به شمار مىآمد . امام مالك بن انس دربارهء آن حضرت گفته است : در فضيلت و دانش و عبادت و پارسايى هيچ ديده‌اى چون جعفر بن محمد را نديده و هيچ گوشى توصيف آن را نشنيده و بر هيچ قلبى خطور نكرده است . او بسيار سخى ، خوش مشرب و پرفايده بود .\r\nحسن بن زياد گفت : از ابو حنيفه دربارهء فقيه‌ترين كسى كه ديده پرسش شده ؟ گفت :\r\nفقيه‌ترين كسى كه ديده‌ام جعفر بن محمد بوده است .\r\nابن ابى ليلى گويد : من هيچ سخن يا تصميمى را كنار نگزارده‌ام مگر به قول يك تن و او جعفر بن محمد است .\r\nهيچ كس جز امير مؤمنان على بن ابى طالب ( ع ) و فرزندش جعفر بن محمد فرياد نكرد كه سلونى قبل ان تفقدونى . جنابذى در كتاب معالم العترة الطاهرة از صالح بن اسود نقل كرده است كه گفت : شنيدم جعفر بن محمد مىگويد : پيش از آن كه مرا از دست دهيد از من پرسش كنيد . زيرا آنچه من براى شما مىگويم كسى نمىتواند مانند آن را بگويد .\r\nامام صادق ( ع ) مىفرمود : حديث من حديث پدرم و حديث پدرم حديث جدم و حديث جدم حديث على بن ابى طالب و حديث على حديث رسول خداست : از آن حضرت به اندازه‌اى از علوم ارزشمند روايت شده كه موجب شگفتى عقل مىشود . دانشمندان آن قدر كه از امام صادق ( ع ) روايت نقل كرده‌اند ، از ديگر اهل بيت روايت نياورده‌اند . و هيچ يك از صاحبان آثار و راويان اخبار بدان اندازه كه از محضر امام صادق ( ع ) كسب فيض كرده‌اند ، از ديگران بهره نبرده‌اند محدثان ، نام راويان موثق آن امام را گرد آورده‌اند كه شمار آنان ، با وجود اختلاف در آرا و گفتار ، به چهار هزار تن مىرسد . تنها ابن عقده زيدى در كتاب رجال خود چهار هزار راوى براى آن حضرت برشمرده و كتابهاى آنان را ياد كرده است تا چه رسد به ديگران . ابن غضايرى كه مستدركى بر كتاب ابن عقده نوشته ، بر تعداد راويان امام صادق ( ع ) افزوده است . و تنها يكى از راويان آن حضرت به نام ابان بن تغلب سى هزار حديث از آن امام نقل كرده است . حسن بن على وشا گويد : « در اين مسجد ، ( مسجد كوفه ) نهصد تن از مشايخ حديث را درك كردم كه همگى مىگفتند جعفر بن محمد چنين حديث كرد .\r\nبسيارى از بزرگان فقها و برجستگان پهنهء علم و دانش از پرورش يافتگان مكتب امام صادق ( ع ) بوده‌اند . از اين عده مىتوان به كسانى همچون زراة بن اعين و دو برادرش بكر و حمران ، جميل بن صالح و جميل بن دراج و محمد بن مسلم طائفى و بريد بن معاويه و هشام بن حكم و هشام بن سالم و ابو بصير و عبيد الله و محمد و عمران حلبى و عبد الله بن سنان و ابو الصباح كنانى و بسيارى ديگر از فضلا اشاره كرد .\r\nبه غير از اين چهار هزار تن كه ذكر آنان گذشت ، شمار بسيارى ديگر از دانشمندان\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبرجسته و پيشوايان مذاهب اهل سنت و بزرگان علم از آن حضرت حديث نقل كرده و از بهره‌وران مكتب آن حضرت محسوب مىشده‌اند . از اين ميان مىتوان به افرادى مانند يحيى بن سعيد انصارى و ابن جريح و مالك بن انس و سفيان ثورى و ابن عيينه و ابو حنيفه و شعبه و ايوب سختيانى و جابر بن حيان كوفى و ابان بن تغلب و ابو عمرو بن علاء و عمر و بن دينار و بسيارى ديگر اشاره نمود . از غلامان آن حضرت نيز كسانى مانند ابو يزيد بسطامى و ابراهيم بن ادهم و مالك بن دينار ، از مكتب آن حضرت بهره‌ها بردند . علت انتشار علوم آن حضرت و كثرت كسانى كه از محضر وى كسب فيض كردند اين است كه وى اواخر حكومت بنى اميه و اوايل حكومت بنى عباس را درك كرده بود . آن حضرت حكومت بنى اميه را در زمانى كه به افول و ضعف گراييده بود درك كرد و توانست با كم شدن فشار و ترس از حكومت علوم پدران گرامىاش را انتشار دهد . همچنين زندگى آن حضرت در آغاز حكومت بنى عباس كه هنوز خاندان ابو طالب مورد حسد شديد واقع نشده بودند و بنى العباس خود را حكومتى برخاسته از نسل هاشم مىپنداشتند و امام صادق ( ع ) را از مفاخر خود حساب مىكردند ، باعث مىشد تا آن حضرت با آزادى بيشترى به تعليم شاگردان و نشر علوم همت گمارد .\r\nاز آن حضرت در تفسير و در علم كلام ورد دهريون ، روايات بىشمارى نقل شده است و كتاب توحيد مفضل براى نمونه‌اى از اين باب كافى است . همچنين از پاسخهاى آن حضرت در خصوص سؤالات فقهى و غيره كتابهاى فراوان و ارزشمندى تدوين شده است .\r\nاصول مهم و اساسى علم اصول فقه از آن حضرت فرا گرفته شده و چهار صد تأليف از چهار صد نويسنده دربارهء پاسخهاى آن حضرت در زمينه سؤالات اصول فقه پديد آمده كه به نام الاصول الاربعمائه مشهور است .\r\nاز كسانى كه در قرن دوم در علم تفسير و انساب معروف بودند ، محمد بن سائب كلبى ، اسماعيل بن عبد الرحمن سدى كبير و ابو حمزه ثمالى را مىتوان نام برد . در فقه و حديث در آن دوره ، بجز امام صادق ( ع ) ، ابو حنيفه امام مذهب حنفى و شاگردش ابو يوسف و مالك بن انس امام مذهب مالكى و محمد بن عبد الرحمن بن ابى ليلى و ابن جريح و عروة بن زبير و ابن سيرين كه از مفسران بنام بود ، و حسن بصرى و شعبى از شهرت و آوازهء بسيار برخوردار بودند .\r\nدر تاريخ و مغازى محمد بن اسحاق بن يسار و در علوم عربى معاذ بن مسلم هراء كوفى واضع علم صرف و در ستاره‌شناسى خاندان نوبخت و در ميان كتّاب ، عبد الحميد ، يكى از نويسندگان بزرگ جهان و كاتب مروان حمار آخرين خليفه اموى ، از آوازهء بسيار بهره‌مند بودند .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاز نويسندگانى كه جزو اصحاب امام صادق ( ع ) بودند نيز بايد از ابو حامد اسماعيل كاتب كوفى نام برد ، و از شاعران و سخنورانى كه در عصر آن حضرت شهرتى به دست آوردند و برخى از آنان نيز در رديف مداحان وى بودند بايد سيد حميرى ، اشجع سلمى ، كميت و پسرش مستهل و برادرش ورد و ابو هريره ابار و ابو هريره عجلى و عبدى و جعفر بن عفان و سليمان بن قته عدوى و سيف و ابراهيم بن هرمه و منصور نمرى را نام برد .\r\n\r\nاخبار و احوال امام صادق ( ع )\r\nدر كتاب نثر الدرر نوشتهء آبى نقل شده است : عده‌اى از مكيان و اهالى مدينه بر در خانهء منصور جمع شدند ، ربيع ، حاجب منصور ، مكيان را پيش از اهالى مدينه اجازهء ورود داد . پس امام صادق ( ع ) فرمود : آيا به اهالى مكه پيش از مردم مدينه اجازهء ورود مىدهى ؟ ربيع گفت :\r\nمكه آشيانه است . امام پاسخ داد : آرى آشيانه است اما به خدا سوگند نيكانش پريدند و بدانش ماندند . آبى نقل كرده است كه : به آن حضرت عرض شد : ابو جعفر منصور از زمانى كه به خلافت رسيده جز لباس خشن در بر نمىكند و جز طعام كم ارزش چيزى نمىخورد .\r\nفرمود : واى بر او ! با اين همه كه خداوند به او امكانات داده و اموال مردم براى او جمع مىشود ؟ گفته شد : وى به منظور بخل و جمع كردن مال چنين زندگى مىكند . پس امام فرمود : سپاس خدايى را كه او را از ثروتش محروم گردانيده و دينش را ترك گفته است .\r\nدر مطالب السئول نقل شده است : يكى از سياهانى كه همواره در ركاب امام صادق ( ع ) بود ، ناپديد گرديد . امام از حال او جويا شد . مردى كه تصميم داشت به آن سياه طعنه بزند در مقام پاسخ برآمد و گفت : او از مردم نبطى بود . امام جعفر صادق ( ع ) فرمود : اصل مرد ، خرد او ، حسبش دين ، و كرمش تقواى اوست . و مرد زمان همگى در اين كه فرزند آدمند ، برابر و يكسانند . آن مرد از اين سخن شرمنده شد .\r\nآبى همچنين در نثر الدرر مىنويسد : امام ( ع ) در حال خوردن غذا بود كه مردى از كنار او گذشت اما به امام سلام نكرد . در برابر ، امام او را به غذا دعوت كرد . به امام عرض شد : سنت آن است كه نخست سلام گفته شود و بعدا دعوت به غذا خوردن ، حال آن كه اين مرد به عمد سلام نگفت . امام صادق ( ع ) فرمود : سلام مسأله‌اى است فقهى و اين يكى به بخل مربوط مىشود .\r\nنگارنده : اگر اين حديث كه كسى كه سلام نكرده به غذا دعوت نشود ، صحيح باشد مىتوان آن را با اختلاف جهات در استحباب و عدم استحباب توجيه كرد . چنان كه امام نيز در روايت بالا متذكر شده كه مسأله غذا ندادن به كسى كه سلام نكرده به بخل مربوط است .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدر حلية الاولياء به سند خود از امام صادق ( ع ) نقل كرده است كه فرمود : موسى ( ع ) گفت :\r\nپروردگارا ! از تو مىخواهم كارى كنى كه كسى مرا جز به نيكويى ياد نكند . آنگاه فرمود :\r\nاين را براى خود نخواستم .\r\nدر حلية الاولياء به سند خود از عبد الله بن ابى يعفور از جعفر بن محمد نقل شده كه گفت :\r\nانسان فطرتا با چند خصلت آفريده شده اما در سرشت او خيانت و دروغ نيست .\r\nنگارنده : اگر چه خداوند در اين امر داناست ، ولى هر چند كه ممكن است كسى از نظر اخلاقى متصف به برخى از صفات زشت باشد اما خيانت و دروغ در طبع و سرشت او نيست چنان كه اين نكته در حديثى ديگر بازگو شده است . بلكه خيانت و دروغ اكتسابى است .\r\nهمچنين در همين كتاب از آن حضرت نقل شده كه فرمود : فقها ، امانتداران پيامبرانند .\r\nپس اگر ديديد به سوى زمامداران رفتند دربارهء آنان بدگمان شويد .\r\n\r\nعلت نهى از درو كردن و برداشت محصول در شب\r\nعبد العزيز بن اخضر جنابذى در كتاب معالم العترة الطاهره از جعفر بن محمد از پدرش از جدش از پيامبر ( ص ) نقل كرده است كه آن حضرت از درو كردن و برداشت شبانه محصول منع فرمود : جعفر بن محمد در توضيح علت اين منع گفت : پيامبر ( ص ) اين كار را خوش نمىداشت زيرا نيازمندان و مستمندان آن هنگام در آنجا حاضر نمىبودند .\r\n\r\nبراى برادرت چنان باش كه براى خودت هستى\r\nعبد العزيز بن اخضر جنابذى در كتاب معالم العتره الطاهره از جعفر بن محمد روايت كرده است كه فرمود : آن كس كه در حق برادرش آن نمىكند كه در حق خودش ، حقوق برادرى را به جاى نياورده است . آيا نمىبينى كه خداى تعالى در قرآن چگونه مىفرمايد كه انسان از پدر ، و برادر از برادرش مىگريزد ؟ آنگاه در همين جا مهربانى دوستان را يادآور شده مىفرمايد : پس در اين روز براى ما نه ميانجى است و نه دوستى صميمى .\r\n\r\nستمگر خوار و ذليل است\r\nنويسندهء كتاب معالم العتره الطاهره از جابر بن عون نقل كرده است : مردى به امام صادق ( ع ) گفت ميان من وعده‌اى دربارهء امرى نزاع روى داد و مىخواهم از آن دست بردارم اما به من گفته مىشود اگر از اين كار دست بردارى ذليل مىشوى . امام صادق ( ع ) به او پاسخ داد :\r\nذليل ، ستمكار است .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nاخبار امام صادق ( ع ) در برخورد با داعيان بنى عباس\r\nسيد مرتضى در كتاب امالى آورده است : داعيان خراسان نزد امام صادق ( ع ) آمدند و به وى گفتند : ما هواخواه فرزندان محمد بن على هستيم . امام فرمود : آنان در پنهان و من در نهان موافق شما نيستم . گفتند : اگر خداوند خير ما را بخواهد تو نيز با ما همراه و موافق خواهى شد ؟ سپس منصور بعد از اين ماجرا به امام صادق ( ع ) گفت : آيا تو قصد قيام عليه ما دارى ؟\r\nامام پاسخ داد : ما در دوران حكومت بنى اميه مردم را به شما راهنمايى كرديم ، پس چگونه گمان مىكنيد در دورهء حكومت شما ، بر ضدتان قيام خواهيم كرد ؟\r\n\r\nبرخورد آن حضرت با ابو سلمهء خلاد ، حفص بن سليمان همدانى و عبد الله بن حسن مثنى\r\nدر عمدة الطالب آمده است : چون ابو العباس سفاح و خانواده‌اش ، پنهانى بر ابو سلمه خلاد كوفى وارد شدند ، تصميم ايشان را مخفى داشت و خواست آن را در بين فرزندان على و فرزندان عباس به شور گذارد تا آنان هر كسى را كه خود مايل هستند اختيار كنند . اما بعدا با خود انديشيد كه من از آن بيم دارم كه نظر آنان با يكديگر هماهنگ نباشد ، لذا تصميم گرفت خلافت را به فرزندان على ( ع ) از نسل امام حسن ( ع ) و امام حسين ( ع ) واگذار كند . پس به سه تن از آنان به نامهاى جعفر بن محمد بن على بن حسين و عمر بن على بن حسين و عبد الله بن حسن بن حسن نامه‌اى نگاشت . ابتدا پيك به سوى جعفر بن محمد رفت و او را خبر داد كه نامه‌اى از ابو سلمه با او است . امام ( ع ) گفت : مرا با ابو سلمه چه كار ؟ او پير و كس ديگرى است . فرستاده گفت : نامه را بخوان و عقيدهء خود را دربارهء آن بگو . جعفر بن محمد ( ع ) به خدمتگزارش گفت : چراغ را نزديك آر . خدمتكار چراغ را پيش آورد و امام ( ع ) نامهء ابو سلمه را بر آن نهاد و نامه آتش گرفت . فرستاده گفت : آيا آن را پاسخ نمىگويى ؟ امام فرمود :\r\nپاسخ مرا ديدى . فرستاده از خانهء امام صادق ( ع ) بيرون آمد و به نزد عبد الله بن حسن مثنى رفت . عبد الله نامهء او را پذيرفت و به سوى جعفر بن محمد روانه گشت . امام به او فرمود : چه كارى روى داده كه نزد من آمدى ؟ اگر مىگفتى من خود به سويت مىآمدم . عبد الله گفت :\r\nامر مهمى است كه گفتن آن ساده نيست . فرمود : چيست ؟ گفت : اين نامه ابو سلمه است مرا به كارى سترگ فرا خوانده و مىپندارد من سزاوارترين مردم به آنم . و مىدانيد كه پيروان ما از خراسان به نزد ابو سلمه آمده‌اند . امام صادق ( ع ) پرسيد : اينان از چه هنگام پيروان تو شده‌اند ؟ آيا تو ابو مسلم را به خراسان فرستاده‌اى و او را به پوشيدن جامهء سياه دستور داده‌اى ؟ آيا يكى از آنان را به اسم و نسب مىشناسى ؟ چگونه ايشان پيروان تواند در حالى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكه تو آنها را نمىشناسى و آنها هم تو را نمىشناسند ؟ عبد الله گفت : اين پاسخ از شما چندان محكم نيست . آنگاه امام صادق ( ع ) فرمود : خداوند به نيكى مىداند كه من بر خود واجب كرده‌ام كه از نصيحت هيچ مسلمانى فروگذار نكنم . پس چگونه مىتوانم در حق تو كوتاهى كنم . پس در رؤياهاى باطل فرو مرو . اين حكومت فردا به نفع اين جماعت تمام مىشود . و همين نامه كه براى تو آمده براى من نيز فرستاده شده است . پس از اين گفت‌وگو ، عبد الله كه از سخن امام ( ع ) چندان قانع نشده بود ، خانهء او را ترك كرد .\r\nعمر بن على بن حسين نيز نامه را رد كرد و گفت : من نويسندهء آن را نمىشناسم تا پاسخش گويم .\r\nموضعى كه امام صادق ( ع ) در اين مسأله اتخاذ كرد ، خود حاكى از عظمت ژرفنگرى و اصابت راى آن حضرت در مقابل كوته‌نگرى عبد الله در فريفته شدن به اين پيشنهاد و نپذيرفتن نصيحت امام صادق ( ع ) و ايراد اتهام به امام ( ع ) پس از شنيدن دلايل و براهين او است .\r\nاما اين سخن امام به عبد الله كه اگر مىگفتى من خود به نزدت مىآمدم ، دليل بر بزرگوارى اخلاقى و محافظت او بر حق رحم است . در حالى كه عبد الله اسباب مزاحمت و رنجش امام را فراهم كرد . از طرفى وصيت امام صادق ( ع ) به پنج نفر كه يكى از آنان منصور و چهار تن ديگر ابن سليمان والى مدينه و دو فرزندش عبد الله و موسى و حميده كه كنيزش بود ، خود حاكى از ژرف‌انديشى امام در پنهان داشتن جانشين خويش بود . زيرا مىخواست جانشين حقيقى خود از كشته شدن نجات يابد با آن كه منصور ، فرعون بنى عباس ، نيز در رديف اوصياى آن حضرت جاى داشت ،\r\n\r\nعكس العمل امام صادق ( ع ) به هنگام فرستادن بنى حسن به عراق توسط منصور\r\nابو الفرج اصفهانى از حسين بن زيد بن على نقل كرده است كه گفت : روزى ميان قبر و منبر پيامبر ( ص ) ايستاده بودم كه ديدم فرزندان امام حسن ( ع ) را از خانهء مروان به سوى ربذه حركت دادند . در اين هنگام جعفر بن محمد در پى من فرستاد . وقتى به نزدش رفتم پرسيد : چه خبر ؟ گفتم : اولاد حسن را ديدم كه در هودجهايى بيرونشان مىبردند . پس گفت : بنشين .\r\nسپس خدمتكارى را طلبيد و خدايش را بسيار خواند ، سپس به غلامش گفت : همين كه آنان را آوردند مرا آگاه كن . ديرى نگذشت كه غلام آمد و خبر آمدن آنها را به اطلاع امام رسانيد .\r\nامام جعفر ( ع ) ايستاد و از پس پردهء سپيدى نگاه كرد . چشمش به عبد الله بن حسن و ابراهيم بن حسن و خانوادهء هر يك از آنها خورد كه با چهره‌هايى سياه در حركت بودند .\r\nچون حالت آنها را چنين ديد چشمانش پر از اشك شد و اشكهايش بر روى محاسنش\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nجارى گشت . آنگاه به من رو كرد و گفت : اى ابو عبد الله ، به خدا سوگند پس از اين ماجرا هيچ حرمتى براى خدا در امان نخواهد ماند . به خدا سوگند انصار به پيمان خود با رسول خدا ( ص ) كه در عقبه بسته بودند ، مبنى بر آنكه از پيامبر و خاندانش محافظت كنند ، به همان گونه كه از خود و خويشاوندانشان محافظت مىكنند ؛ وفا نكردند . به خدا قسم آن قدر به اين پيمان تعهد نشان ندادند تا اينكه اين نسل از ميان آنان پديدار شد .\r\n\r\nاخبار آن حضرت با منصور\r\nدر مطالب السئول آمده است : عبد الله بن فضل بن ربيع از پدرش حديث كرد كه گفت :\r\nمنصور در سال 147 هجرى براى زيارت خانهء خدا به مكه رفت و در همان سال به مدينه آمد و به ربيع گفت : كسى را به دنبال جعفر بن محمد بفرست تا او را با رنج و سختى به نزد ما آورد .\r\nاگر او را نابود نكنم خداوند مرا بكشد . ربيع خود را به تغافل زد تا بلكه منصور دستور خود را فراموش كند اما منصور مجددا فرمان خود را تكرار كرد اما ربيع در اجراى فرمان او تغافل نشان داد . اين بار منصور نامهء سرگشاده و پر از دشنامى براى ربيع نوشت و بر او تندى كرد و به دو فرمان داد تا جعفر بن محمد را حاضر كند . ربيع نيز چنين كرد . چون امام ( ع ) آمد ربيع به وى گفت : اى ابو عبد الله ! خداى را ياد كن . منصور در پى شما فرستاده و چنان در خشم و غضب فرو رفته كه جز خداوند هيچ كس را ياراى مقابله با آن نيست . امام ( ع ) فرمود : « لا حول و لا قوة الا بالله » سپس ربيع ، منصور را از حضور امام آگاه كرد . چون امام صادق ( ع ) بر منصور وارد شد ، وى به تهديد امام پرداخت و با او تندى كرد و گفت : اى دشمن خدا عراقيان تو را پيشواى خود قرار داده ، زكات اموال خود را براى تو مىفرستند ، تو در حوزهء سلطنت من نافرمانى و فتنه‌جويى مىكنى خداى مرا بكشد اگر تو را از بين نبرم . پس امام صادق ( ع ) به او فرمود : اى امير مؤمنان ! به سليمان حكومت داده شد ، خداى را سپاس گزارد . و ايوب به بلا گرفتار آمد ، شكيب ورزيد و يوسف مورد ستم واقع شد ، گذشت پيشه كرد . تو از اين زمره‌اى ! چون منصور اين سخن را بشنيد ، گفت : اى ابو عبد الله تو در نظر من بىگناه ، پاك و كم دردسر هستى . خداوند بهترين پاداش به تو بدهد . پاداشى كه هر فرد نيكى به خويشان خود اعطاء مىكند . سپس منصور دست امام را گرفت و او را در كنار خود بر تخت نشانيد ، سپس فرمان داد عطر برايش بياورند . غاليه‌اى براى او آوردند . منصور به دست خود محاسن امام ( ع ) را به عطر آغشته كرد به طورى كه قطرات عطر از محاسن آن حضرت سرازير شد . سپس به امام گفت : در پناه خدا برخيز . سپس به ربيع دستور داد كه جايزه و خلعت ابو عبد الله را به وى اعطا كند و سپس خطاب به امام ( ع ) گفت : اى ابو عبد الله در كنف حمايت و حفاظت الهى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nروانه شو . امام نيز برخاست و از مجلس منصور بيرون آمد . ربيع گويد : در پى امام ( ع ) روانه شدم و به او رسيده عرض كردم : پيش از تو چيزى ديدم كه قبل از آن نديده بودم و بعد از تو كارى ديدم كه هيچ‌گاه نديده بودم . به هنگامى كه نزد منصور رفتى چه گفتى ؟ فرمود : اين دعا را خواندم .\r\n\r\nدعاى دفع ظالم\r\n« اللهم احرسني بعينك التى لا تنام و اكنفنى ببركتك الذي لا يرام و اغفر لى بقدرتك على و انت رجايى اللهم انت اكبر و اجل مما اخاف و احذر اللهم بك ادفع فى نحره و استعيذ بك من شره » . و در روايتى آمده است : « و اكنفنى بكنفك الذي لا يرام و لا يضام » .\r\n\r\nاحاديثى كه در حلية الاولياء از طريق امام صادق ( ع ) نقل شده است\r\nمحمد بن عمر بن سالم از قاسم بن محمد بن جعفر بن محمد بن عبد الله بن محمد بن عمر بن على بن ابى طالب از پدرم از پدرش از امام صادق ( ع ) از پدرش از على بن حسين از على ( ع ) نقل كرده است كه گفت : رسول خدا ( ص ) فرمود : آن كه خداوند او را از ذلت گناهان به عزت تقوا انتقال دهد ؛ او را بدون ثروت بىنياز و بدون قبيله عزيز كرده و بدون مونس و همنشين وى را آرام بخشيده است . و كسى كه از خدا بترسد ، خداوند كارى مىكند كه همه چيز از او بترسند و كسى كه از خدا نترسد خداوند او را از هر چيزى مىترساند ، و كسى كه به رزق اندك از خدا راضى شود خدا هم از عمل اندك او خشنود مىگردد ، و كسى كه در طلب معيشت عار نداشته باشد مخارجش بر او سبك گردد ، چرخ كارهايش به گردش افتد و خانواده‌اش در نعمت قرار گيرند ، و كسى كه در دنيا زهد پيشه كند خداوند حكمت را در قلبش استوار و زبانش را بدان گويا مىكند و او را به سلامت ، از دنيا به سراى آخرت بيرون مىبرد .\r\nهمچنين در همين كتاب از جعفر بن محمد از پدرش از جدش از على ( ع ) نقل شده كه گفت : رسول خدا ( ص ) فرمود : اى على ! از فرياد مظلوم انديشه كن زيرا خداوند حق او را خواستار مىشود و بدان كه خداوند از حق هيچ صاحب حقى ممانعت نمىكند .\r\nقاضى ابو بكر محمد بن عمر بن سلم از جعفر بن محمد از پدرش از على بن حسين نقل كرده است كه گفت : روزى پيامبر خدا ( ص ) را مشاهده كردم كه براى ياران خويش سخنرانى مىكرد و مىفرمود : اى مردم گويى مرگ در اين دنيا براى ديگران مقدر شده و گويى حق در آن براى ديگران واجب گشته است . كسانى را كه ما پيكرشان را تشييع مىكنيم گويى به مسافرتى مىروند و اندكى بعد به سوى ما بازمىگردند ، ميراث آنان را مىخوريم كه گويى ما در اين جهان پس از ايشان جاودان زيست مىكنيم . هر پند و اندرزى را از ياد مىبريم و از\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nهر حادثه‌اى خود را در امان مىدانيم . خوشا به حال كسى كه توجه به عيوب خويش ، او را از باريك شدن در عيوب مردم بازداشته است . خوشا به حال كسى كه كسبش حلال و پاكيزه و باطنش نيكو و ظاهرش خوب و طريقه‌اش مستقيم باشد . خوشا به حال كسى كه براى خداوند تواضع كند بدون آن كه آن را نقصى براى خود بيانگارد و از آنچه گرد آورده و پاكيزه است انفاق كند و با فقيهان و حكيمان همنشين باشد و به بيچارگان و مستمندان رحمت آرد .\r\nخوشا به حال كسى كه زيادى از مالش را انفاق كند و از زيادهء گفتار خود جلوگيرى نمايد و سنت را اجرا كند و از آن به بدعت نگرايد .\r\n\r\nكسانى كه روايات امام صادق ( ع ) به آنها اسناد داده مىشود\r\nدر حلية الاولياء آمده است كه جعفر بن محمد از پدرش و از عطاء بن ابى رباح و عكرمه و عبيد الله بن ابى رافع و عبد الرحمن بن قاسم و ديگران روايت نقل كرده است .\r\nنگارنده : آنچه امام صادق ( ع ) ، از افراد ديگر به جز پدرش نقل كرده به خاطر وجود برخى مقتضيات و مصالح بوده و گرنه او نيازى بدان نداشته كه از افراد عادى و معمولى روايت نقل كند .\r\n\r\nراويانى كه از امام صادق ( ع ) نقل حديث كرده‌اند\r\nپيش‌تر در بخش مناقب آن حضرت ، نقل كرديم كه شمار راويانى كه از وى حديث روايت كرده‌اند چهار هزار تن بوده است . در مقدمات اين كتاب نيز سخن طبرسى را در كتاب اعلام الورى ذكر كرديم كه گفته بود : گروه كثيرى نقل كرده‌اند كه تنها چهار هزار نفر از برجستگان علم و دانش ، از آن حضرت روايت مىكردند .\r\nمحقق نيز در كتاب خود به نام معتبر مىنويسد : نزديك به چهار هزار نفر از وى روايت كرده‌اند و در اثر تعليم آن حضرت عده زيادى از فقهاى برجسته پديد آمدند . كسانى مانند زرارة بن اعين و برادرانش بكير و حمران و جميل بن صالح و جميل بن دراج و محمد بن مسلم و بريد بن معاويه و هشام بن حكم و ابو بصير و عبيد الله و محمد و عمران و عبد الله بن سنان و ابو الصباح كنانى و بسيارى ديگر از بزرگان دانشمند در زمرهء شاگردان او بودند .\r\nشهيد نيز در كتاب ذكرى گويد : چهار هزار تن از اهالى عراق و حجاز و خراسان و شام ، جزو اصحاب معروف امام صادق ( ع ) بودند . ابن غضايرى ، طى مستدركى كه بر كتاب ابن عقده زده است ، نام كسان ديگرى را بر اين چهار هزار تن افزوده است .\r\nمحمد بن طلحه شافعى در مطالب السئول گويد : از امام صادق ( ع ) حديث نقل شده و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nگروهى از بزرگان پيشوايان و دانشمندان همچون يحيى بن سعيد انصارى و ابن جريح و مالك بن انس و سفيان ثورى و ابن عينيه و ابو حنيفه و شعبه و ايوب سختيانى و عده‌اى ديگر ، از محضر آن حضرت بهره‌ها برده و آن را شرافت و فضيلتى براى خود محسوب كرده‌اند .\r\nهمچنين از ديگر شاگردان آن حضرت بايد جابر بن حيان كوفى را نام برد .\r\nابو نعيم اصفهانى در حلية الاولياء مىنويسد : گروهى از تابعين از جعفر ( ع ) روايت كردند . از جمله آنان يحيى بن سعيد انصارى و ايوب سختيانى و ابان بن تغلب و ابو عمرو بن علاء و يزيد بن عبد الله بن هاد را مىتوان نام برد . و از ائمه و بزرگان مسلمانان ، كسانى مانند مالك بن انس و شعبة بن حجاج و سفيان ثورى و ابن جريح و عبد الله بن عمر و روح بن قاسم و سفيان بن عينيه و سليمان بن بلال و اسماعيل بن جعفر و حاتم بن اسماعيل و عبد العزيز بن مختار و وهب بن خالد و در طبقهء بعد ، ابراهيم بن طهمان از مكتب آن حضرت كسب فيض كرده‌اند .\r\nمسلم بن حجاج نيز در صحيح خود ، احاديثى از امام صادق ( ع ) نقل كرده و به حديث آن حضرت استناد جسته است . سپس حديث ديگرى آورده كه در سلسلهء راويان آن آمده است :\r\nجعفر بن محمد از پدرش از جابر اين حديث را نقل كرده است . سپس گويد اين حديث صحيح و ثابت است و مسلم در صحيح خود آن را نقل كرد . سپس احاديث ديگرى آورده كه نام جعفر بن محمد ( ع ) در سلسله اسناد آنها به چشم مىخورد . ما به مناسبت به برخى از اين احاديث اشاره كرده‌ايم و براى دورى از درازى كلام ، از ذكر بسيارى از آنها امتناع ورزيده‌ايم .\r\nابن شهر آشوب در مناقب گويد : غير از ابو نعيم ، مالك و شافعى و حسن بن صالح و ابو ايوب سجستانى و عمرو بن دينار و احمد بن حنبل ، از آن حضرت روايت كرده‌اند .\r\nسيف الدوله عبد الحميد مالكى ، قاضى كوفه از مالك پرسيد . پس او را توصيف كرد و گفت : او از كسانى است كه در مكتب امام صادق ( ع ) پرورش يافته است . ابن شهر آشوب گويد : مالك در بسيارى از موارد ادعا مىكرد كه روايات را شخصا از امام شنيده است و بعضى اوقات مىگفت : راوى موثق و بسيار معتمد ، جعفر بن محمد برايم اين گونه حديث نقل كرد . ابن شهر آشوب گويد : ابو عبد الله رامش اقرى گويد : ابو حنيفه يكى از شاگردان امام صادق ( ع ) بود و مادرش نيز از همسران آن حضرت بود . محمد بن حسن شيبانى نيز از شاگردان امام صادق ( ع ) بود و به همين خاطر بنى عباس آن دو را حرمت نمىداشتند . ابن شهر آشوب گويد : ابو يزيد بسطامى طيفورسقا نيز از خدمتگزاران امام صادق ( ع ) بود و مدت سيزده سال\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nسقايت و خدمتگزارى آن حضرت را بر عهده داشت « 36 »  . ابو جعفر طوسى گويد : ابراهيم بن ادهم و مالك بن دينار از غلامان امام صادق ( ع ) بودند .\r\nابن حجر در صواعق مىنويسد : امامان بزرگى مانند يحيى بن سعيد ، ابن جريح ، مالك ، سفيان عينيه ، سفيان ثورى ، ابو حنيفه ، شعبه و ايوب سختيانى از امام صادق ( ع ) روايت كرده‌اند .\r\nدر كتاب النصائح الكافية آمده است : مؤلفان صحاح سته جز بخارى در كتاب خود به امام جعفر صادق ( ع ) استناد كرده‌اند . البته پيش از اين منابع اخذ روايت بخارى از افرادى مانند مروان بن حكم و عمران بن حطان و حريز بن عثمان رحبى را نقل كرديم . مروان بن حكم كسى بود كه به حسن بن على ( ع ) گفت : شما اهل بيت نفرين‌شدگانيد . و عمران بن حطان خارجى گويندهء همان ابيات معروفى است كه طى آنها ابن ملجم را ستود و على بن ابى طالب ( ع ) را به باد ناسزا گرفت . و حريز بن عثمان رحبى همان كسى است كه بنا به نقل مؤلف تهذيب ، به على ( ع ) دشنام و ناسزا مىگفت . آنگاه مؤلف النصائح الكافية گويد : نمونهء چنين رواياتى بسيارند اما نام اين سه تن به عنوان نمونه ذكر گرديد تا معلوم شود راويان صحيح بخارى ، كه آن را صحيح‌ترين كتاب حديث مىدانند ، از سنخ چه كسانىاند . وى سپس اشعارى هم در اين باره سروده است . . .\r\n\r\nفرزندان امام صادق ( ع ) كه از وى روايت كرده‌اند\r\nحافظ عبد العزيز بن اخضر جنابذى در كتاب خود موسوم به معالم العترة الطاهره نوشته است : روايت شده كه از فرزندان امام صادق ( ع ) ، موسى ، محمد ، اسماعيل و اسحاق از آن حضرت روايت مىكرده‌اند . آنگاه وى از هر يك از آنها حديثى نقل كرده است .\r\nموسى بن جعفر از پدرش جعفر بن محمد از پدرش از جدش على بن ابى طالب نقل كرده است كه : پيامبر ( ص ) دست حسن و حسين را بگرفت و سپس فرمود : هر كس مرا دوست بدارد و اين دو و پدر و مادرشان را نيز دوست بدارد ؛ در روز قيامت در مكان و جايگاه من همراهم خواهد بود .\r\nمحمد بن جعفر از پدرش جعفر بن محمد از پدرش از جدش از جابر نقل كرده است كه :\r\n\r\n","description":"","footnote":" ( 36 ) در كتاب مجالس المؤمنين آمده است كه امام صادق ( ع ) در سال 148 هجرى و ابو يزيد بسطامى در 261 هجرى به درود حيات گفته‌اند . چنان كه ملاحظه مىشود ميان اين دو تاريخ چيزى در حدود 113 سال فاصله است و حال آنكه گفته‌اند ابو يزيد بيش از هشتاد سال عمر نكرده مىتوان با استناد به قول معجم البلدان ميان اين دو قول را چنين جمع كرد كه دو نفر به اسم با يزيد بوده‌اند يكى بزرگ‌تر و ديگرى كوچك‌تر و آن كه امام صادق ( ع ) را خدمت مىكرده با يزيد اكبر و آن كه در سال 261 هجرى وفات يافته ، با يزيد اصغر بوده است . ( مؤلف ) . ","page_name":" 76 ","page_number":76},
  {"content":"\r\n\r\nپيامبر در حج و عمره لبيك مىگفت .\r\nاسماعيل بن جعفر از پدرش جعفر بن محمد از پدرش از جدش از پدرش على بن ابى طالب ( ع ) نقل كرده است كه پيامبر ( ص ) فرمود : از نكويى اسلام مرد آن است كه آنچه را كه به دو سود نمىرساند واگذارد .\r\nاسحاق بن جعفر از جعفر بن محمد روايتى را كه در باب برخورد امام صادق ( ع ) با منصور خليفهء عباسى آورديم ، نقل كرده است .\r\nدر مناقب ابن شهر آشوب گفته شده است : دربان آن حضرت محمد بن سنان بود و همه بر تصديق شش تن از فقهاى دست‌پروردهء امام صادق ( ع ) اتفاق كرده‌اند . آن شش تن عبارتند از : جميل بن دراج ، عبد الله بن مسكان ، عبد الله بن بكير ، حماد بن عيسى ، حماد بن عثمان و ابان بن عثمان و كسانى از تابعين كه جزو اصحاب آن حضرت بودند عبارتند از :\r\nاسماعيل بن عبد الرحمن كوفى ، عبد الله بن حسن بن حسن بن على . و از خواص اصحاب آن حضرت مىتوان معاوية بن عمار مولاى بنى دهن ، محله‌اى از بجيله ، زيد شحام ، عبد الله بن ابى يعفور ، ابو جعفر محمد بن على بن نعمان احول ، ابو الفضل سدير بن حكيم ، عبد السلام بن عبد الرحمن ، جابر بن يزيد جعفى ، ابو حمزه ثمالى ، ثابت بن دينار ، مفضل بن قيس بن رمانه ، مفضل بن عمر جعفى ، نوفل بن حارث بن عبد المطلب ، ميسرة بن عبد العزيز ، عبد الله بن عجلان ، جابر مكفوف ، ابو داود مسترق ، ابراهيم بن مهزم اسدى ، بسام صيرفى ، سليمان بن مهران ، ابو محمد اسدى آزادشدگان اعمش ؛ ابو خالد قماط ، ثعلبه بن ميمون ابو بكر حضرمى ، حسن بن زياد ، عبد الرحمن بن عبد العزيز انصارى از فرزندان ابو امامه سفيان بن عيينة بن ابى عمران هلالى ، عبد العزيز بن ابو حازم ، سلمة بن دينار مدنى ، را ياد كرد . همچنين از آزادشدگان آن حضرت بايد از معتب ، مسلم و مصادف نام برد .\r\n\r\nتأليفات امام صادق ( ع )\r\n1 . نامهء امام به نجاشى والى اهواز كه به نام رسالهء عبد الله بن نجاشى شهرت دارد .\r\nنجاشى مؤلف رجال گويد كه وى به جز اين رساله ، تصنيف ديگرى از امام صادق ( ع ) نديده است . اما مىتوان نظر نجاشى را چنين توجيه كرد كه اين تنها اثرى است كه به دست امام صادق ( ع ) تدوين شده و باقى آثار از جمله چيزهايى است كه توسط راويان آن حضرت جمع‌آورى شده است .\r\n2 . رساله‌اى از آن حضرت كه صدوق در كتاب خصال آن را ذكر كرده و سندش را از اعمش به امام صادق رسانيده است . اين نامه حاوى احكام اسلامى از قبيل وضو و غسل و انواع آنها و نماز و اقسام آن و زكات ، زكات مال و زكات فطره ، و حيض و صيام و حج و جهاد\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو نكاح و طلاق ، صلوات بر پيامبر ( ص ) و دوستى اولياى خدا و برائت از دشمنان خدا و نيكى به پدر و مادر و حكم متعه ازدواج و حج و احكام اولاد و كردار بندگان و جبر و تفويض و حكم كودكان و عصمت پيامبران و ائمه و مخلوق بودن قرآن و وجوب امر به معروف و نهى از منكر و معناى ايمان و عذاب قبر و بعث و تكبير در عيد فطر و قربان و احكام زنى كه وضع حمل كرده و احكام خوردنيها و نوشيدنيها و صيد ماهى و قربانى و گناهان كبيره و مسائلى از اين قبيل ، مىباشد .\r\n3 . كتابى در توحيد كه به خاطر نام روايتگر آن توحيد مفضل نام دارد . اين كتاب در رد دهريون و اثبات خداوند جزو بهترين كتابها به شمار مىرود و تمام آن در ضمن بحار الانوار موجود است . همچنين اين كتاب به صورت جداگانه با چاپ سنگى در مصر به چاپ رسيده است . و بنا بر آنچه در مجلهء المقتبس خوانده‌ام اين كتاب در استانبول هم به چاپ رسيده كه هنوز آن را نديده‌ام .\r\n4 . كتاب اهليلجة ، اين كتاب هم به وسيلهء مفضل بن عمر روايت شده و در ضمن بحار الانوار موجود است . در مقدمهء بحار آمده است كه سياق كتابهاى توحيد ( مفضل ) و اهليلجة بر صحت آنها دلالت دارد .\r\nسيد على بن طاوس در كشف المحجة لثمرة المهجه در آنجا كه فرزندش را سفارش مىكند ، گويد : به كتاب مفضل بن عمر كه امام صادق ( ع ) آن را بر وى املا فرموده بنگر كه دربارهء آثار و پديده‌هايى است كه خداوند آفريده است . و نيز كتاب اهليلجة را بخوان كه كتاب بس پرارزشى است .\r\nاما در فهرست ابن نديم آمده است : نويسندهء كتاب اهليلجة معلوم نيست و گويند آن را امام صادق ( ع ) نوشته است اما اين محال است . اما ابن نديم دربارهء علت محال بودن اين امر هيچ دليلى نياورده است .\r\n5 . كتاب مصباح الشريعة و مفتاح الحقيقة كه منسوب به امام صادق ( ع ) است . اين كتاب همراه با كتاب جامع الاخبار چاپ شده است . اما مجلسى در مقدمهء بحار دربارهء آن گفته است : در اين كتاب مطالبى آمده كه خوانندهء خردمند و مطلع را با ترديد مواجه مىكند .\r\nاسلوب اين كتاب شبيه ديگر سخنان و آثار ائمه ( ع ) نيست و الله يعلم . مؤلف كتاب وسايل در پايان كتاب هداية گويد : از جمله كتابهايى كه بر ما ثابت است كه قابل اعتماد نيست و از آنها نقل نكرديم كتاب مصباح الشريعة منسوب به امام صادق ( ع ) است . زيرا سند آن ثابت شده نيست و در آن سخنانى آمده كه مخالف با تواتر است .\r\nصاحب رياض العلما نيز به هنگام ذكر كتابهاى مجهول و ناشناخته مىنويسد :\r\nمصباح الشريعة در اخبار و مواعظ كتابى معروف و متداول است . . . بلكه اين كتاب از\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nتأليفات يكى از صوفيان است . اما ابن طاوس و ظاهر عبارت سيد على بن طاوس در كتاب امان الاحظار نشان مىدهد كه وى بر اين كتاب اعتماد داشته است . زيرا در آنجا مىگويد :\r\nاز جمله كتابهايى كه بايد با مسافر همراه باشد كتاب اهليلجة است . اين كتاب حاوى مناظره امام صادق ( ع ) با طبيبى هندى است كه دربارهء شناخت خداوند جل جلاله به طرزى عجيب و بديهى استدلال شده به طورى كه آن طبيب هندى پس از اين مناظره به الوهيت و يگانگى خداوند اقرار كرده است . همچنين كتاب مفضل بن عمر كه از امام صادق ( ع ) روايت كرده و در زمينه وجوه حكمت در خلقت گيتى و آشكار كردن اسرار آن است ، بايد همراه مسافر باشد . اين كتاب در نوع خود بسيار شگفت‌آور است . و نيز كتاب مصباح الشريعة و مفتاح الحقيقة از امام صادق ( ع ) بايد با مسافر باشد . اين كتاب دربارهء سلوك به سوى خداوند و توجه به او و دستيابى به اسرارى كه در آن نهفته است ، بس لطيف و گرانقدر است .\r\nكفعمى در مجموع الغرائب روايات بسيارى را با لفظ قال الصادق از مصباح الشريعة و مفتاح الحقيقة نقل كرده است . شهيد ثانى در كشف الريبة و نيز در منية المريد و مسكن الفؤاد و اسرار الصلاة رواياتى از مصباح الشريعة نقل كرده و آنها را قاطعانه به امام صادق ( ع ) نسبت داده و در پايان برخى از آنها آورده است : آنچه گفته شد تماما از كلام امام صادق ( ع ) بود .\r\nسيد حسين قزوينى در كتاب جامع الشرايع ، به هنگام ذكر مآخذ كتاب ، گويد :\r\nمصباح الشريعة به شهادت شارح فاضل شهيد ثانى و سيد بن طاوس و مولانا محسن كاشانى و عده‌اى ديگر منسوب به امام صادق ( ع ) است . بنابراين ، پس از تأييد اينان جايى براى تشكيك و ترديد در اين كتاب باقى نمىماند .\r\n6 . رسالهء آن حضرت خطاب به يارانش . كلينى اين رساله را در آغاز روضة كافى به سند خود از اسماعيل بن جابر از ابو عبد الله ( ع ) نقل كرده است : امام صادق ( ع ) اين رساله را براى اصحاب خود مرقوم داشت و به آنها دستور داد كه آن را به يكديگر درس دهند و در آن نظر كنند و آن را فراموش نكنند و بدان عمل كنند . اصحاب نيز اين رساله را در جايگاه عبادت خود در خانه‌هاشان گذارده بودند و چون از كار فراغ مىيافتند آن را مىخواندند .\r\nكلينى در همان كتاب به سند خود از اسماعيل بن مخلد سراج نقل كرده كه گفت : اين نامه از طرف امام صادق ( ع ) خطاب به اصحابش ابلاغ گرديد ، آغاز اين نامه چنين است :\r\n« بسم الله الرحمن الرحيم . اما بعد ، از پروردگارتان عافيت طلب كنيد » . آنگاه تمام نامه را ذكر كرده است . همچنين قسمتى از آغاز اين نامه در تحف العقول تحت عنوان رسالهء امام به گروهى از پيروان و يارانش ، ذكر شده است .\r\n7 . رسالهء امام به پيروان شيوهء راى و قياس .\r\n8 . رساله آن حضرت دربارهء غنايم و وجوب خمس در آنها . در تحف العقول اين قسمت و\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nتا بخش شانزدهم از اين رساله ، نقل شده است .\r\n9 . سفارش امام صادق ( ع ) به عبد الله بن جندب .\r\n10 . سفارش آن حضرت به ابو جعفر محمد بن نعمان احول .\r\n11 . رساله‌اى كه برخى از شيعيان آن را نثر الدرر ناميده‌اند .\r\n12 . سخنان آن حضرت در وصف محبت اهل بيت و توحيد و ايمان و اسلام و كفر و فسق .\r\n13 . رساله آن حضرت دربارهء وجوه معيشت و كسب و كار بندگان و وجوه اخراج اموال .\r\nامام ( ع ) اين نامه را در پاسخ كسى كه از وى دربارهء جهات معيشت بندگان كه در آنها كسب و كار و معامله بين يكديگر انجام مىدهند و نيز وجوه نفقات پرسيده بود ، نوشت .\r\n14 . رسالهء آن حضرت در احتجاج بر صوفيه كه آن حضرت را از طلب رزق و روزى نهى مىكردند .\r\n15 . گفتار آن حضرت دربارهء خلقت انسان و تركيب او .\r\n16 . كلمات قصار آن حضرت . ما برگزيده‌اى از اين سخنان را كه در تحف العقول نقل شده ، در بخش حكم و آداب آن حضرت ذكر خواهيم كرد . در اين باره ، كتابهاى ديگرى از امام صادق ( ع ) موجود است كه اصحاب آن حضرت بر اساس آنچه كه از وى روايت شده ، گرد آورده‌اند . از اين رو منتسب ساختن كتب مزبور به امام صادق ( ع ) صحيح به نظر مىرسد .\r\nچرا كه املا خود يكى از طرق تأليف است . نجاشى در كتاب خود ، نام پنج كتاب از اين قبيل را ياد مىكند و نحوهء دستيابى خود را بدانها تذكر مىدهد . البته بعيد نيست كه برخى از كتابهايى كه نجاشى نام برده با آنچه قبلا ياد شد ، تداخل پيدا كند . اين كتابها عبارتند از :\r\nالف : نسخه‌اى كه نجاشى به هنگام ذكر زندگانى محمد بن ميمون زعفرانى از آن ياد كرده است . وى دربارهء محمد بن ميمون گويد : او از اهل سنت است و فقط يك روايت از امام صادق ( ع ) نقل كرده است .\r\nب . روايتى كه فضيل بن عياض از امام صادق ( ع ) نقل كرده است . نجاشى در شرح زندگانى فضيل گويد : او از مردم بصره و از ثقات اهل سنت بود و از امام صادق ( ع ) يك روايت نقل كرده است .\r\nج . نسخه‌اى كه عبد الله بن ابى اويس بن مالك بن عامر اصبحى همپيمان بنى تميم بن مرة بن ابو اويس ، از آن حضرت نقل كرده است . نجاشى دربارهء او گويد : او نسخه‌اى از امام جعفر بن محمد ( ع ) روايت كرده است .\r\nد . نسخه‌اى كه ابراهيم بن رجاء شيبانى نقل كرده است . نجاشى گويد : وى از امام جعفر صادق ( ع ) نسخه‌اى روايت كرده است .\r\nه . نسخه‌اى كه سفيان بن عينية بن ابى عمران هلالى نقل كرده است . نجاشى گويد : او\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nنسخه‌اى از امام جعفر بن محمد روايت كرده است .\r\nو . كتابى كه جعفر بن بشير بجلى روايت كرده است . شيخ طوسى در الفهرست گويد :\r\nجعفر كتابى دارد كه منسوب به امام صادق ( ع ) به روايت على بن موسى الرضا ( ع ) مىباشد .\r\nز . مجموعه رسايل آن حضرت كه جابر بن حيان كوفى آن را روايت كرده است . يافعى در كتاب مرآة الجنان گويد : امام صادق ( ع ) در علوم يكتاشناسى و غير آن سخنان ارزشمندى دارد . و شاگرد او ، جابر بن حيان ، كتابى در هزار برگ تأليف كرده كه رسايل آن حضرت را كه حدود پانصد رساله است ، در بر مىگيرد .\r\nنگارنده : هيچ‌يك از بزرگان شيعه ، كه دربارهء رجال شيعه و اصحاب ائمه كتابها نوشته‌اند مانند شيخ طوسى و نجاشى و معاصران و پيشينيان و متأخران از آنها ، دربارهء اينكه جابر بن حيان از شاگردان يا اصحاب امام صادق ( ع ) بوده است ، سخنى نگفته‌اند . حال آنكه اينان در مذهب خود از ديگران آگاهتر هستند . البته در فهرست ابن نديم گفته شده است : شيعيان گويند كه جابر بن حيان يكى از بزرگان شيعه و ابواب آنان بوده است . ابن نديم در ادامه گويد : « شيعيان گمان مىكنند كه جابر از اصحاب امام صادق ( ع ) بوده است . . . و سپس گفته است : جابر كتابهايى در مذاهب شيعه دارد كه آنها را در جاى خود ياد خواهم كرد » . البته تفصيل مطلب به هنگام شرح زندگانى جابر نقل خواهد شد . اين مطلبى بود كه ما در آغاز آن را نوشته بوديم ، اما بعدا بر ما ثابت شد كه جابر بن حيان در زمرهء شاگردان امام صادق ( ع ) جاى داشته است .\r\nك . تقسيم الرؤيا ، در كشف الظنون است كه تقسيم الرؤيا از تأليفات امام جعفر صادق ( ع ) است . در الذريعة آمده است كه ما سندى مبنى بر اين كه اين كتاب به كس ديگرى جز امام صادق ( ع ) منسوب باشد پيدا نكرديم . اما ظاهرا مىتوان گفت كه اين كتاب تأليف يكى از شيعيان به استناد روايات امام صادق ( ع ) است .\r\nآنچه گفته شد مربوط به كتابهايى بود كه تاكنون تدوين گرديده و به نامهاى خاصى شناخته شده است . و گرنه آنچه دانشمندان از آن حضرت در شاخه‌هاى گوناگون علمى همچون كلام و توحيد و ساير اصول دين وفقه و اصول فقه و طب و مناظره و حكمت و موعظه و آداب و غيره نقل كردند ، آن چنان فراوان و بسيار است كه نمىتوان آنها را بر شمرد . و براى آگاهى از آنها بايد به كتابهاى حديثى كه متكفل جمع‌آورى سخنان آن حضرت شده‌اند ، رجوع كرد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nحكمتها و آداب و وصاياى آن حضرت به نقل از كتاب حلية الاولياء\r\nآنچه در زير مىآيد مجموعهء سخنان و آداب و وصاياى امام صادق ( ع ) است كه از كتاب حلية الاولياء انتخاب شده است . در اينجا به جهت دورى از اطالهء كلام از ذكر سلسله اسناد اين روايات خوددارى مىكنيم :\r\n« نماز وسيلهء تقرب هر پرهيزگار و حج ، جهاد هر ناتوان است . زكات بدن ، روزه است .\r\nدعوت كنندهء بىعمل مانند تيرانداز بىكمان است . با صدقه دادن روزى را طلب كنيد . اموال خود را با پرداخت زكات نگهدارى كنيد . كسى كه ميانه روى پيشه كرد محتاج نشد . تدبير نيمى از زندگى است و مهر ورزيدن به ديگران نيمى از عقل است و قلت عيال يكى از دو آسانى است . هر كس پدر و مادرش را غمگين سازد به عاق آنها گرفتار آيد . هر كسى كه به هنگام مصيبت دستش را بر رانش بكوبد اجر خود را ضايع كرده است ، كار نيك جز در نزد شرافتمندان و دينداران به حساب نمىآيد . خداوند تعالى صبر را به اندازهء مصيبت و روزى را به اندازهء احتياج نازل مىكند و هر كس روزيش اندك باشد خداوند تعالى او را رزق دهد .\r\nهيچ توشه‌اى برتر از تقوا و هيچ چيز نيكوتر از سكوت و هيچ دشمنى زيانبارتر از نادانى و هيچ بيمارى چون دروغگويى نيست . بر شما باد پرهيز از جدال و خصومت در دين كه آن قلب را غافل كند و نفاق به بار آرد . چون از سوى برادرت امرى ناپسند به تو رسيد اندوهناك مشو زيرا اگر چنان باشد كه او مىگويد عقوبتى است كه در آن تعجيل روا داشته و اگر آن چنان نباشد كه او مىگويد حسنه و پاداشى است كه به دو اختصاص نيافته است » .\r\nامام صادق ( ع ) به سفيان ثورى گفت : كار نيك جز با سه شرط كامل نگردد : شتاب در انجام آن ، كوچك شمردن و نهفتن آن .\r\nدر حلية الاولياء به نقل از جعفر بن محمد ( ع ) آمده است : خداى تعالى به دنيا وحى كرد كه به آن كس كه مرا خدمت مىكند ، خدمت كن و آن كس كه تو را خدمت مىكند در رنج و گرفتارى انداز .\r\n\r\nسخنان امام صادق ( ع ) به نقل از تذكرهء ابن حمدون\r\nعقب انداختن توبه فريب خوردن است و امروز و فردا كردن آن حيرت . بهانه جستن بر خداوند موجب نابودى و پاى فشارى بر گناه دليل امنيت است و جز زيانكاران كسى از مكر خداوند در امان نيست .\r\nهر كس كه چيزى خواست بر آن توانا نشد و هر كس كه بر آن توانا گشت توفيق نيافت و هر كس كه توفيق پيدا كرد بدان دست نيافت . پس هنگامى كه نيت و قدرت و توفيق و\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدستيابى با هم جمع شد ، سعادت به دست مىآيد .\r\nصلهء رحم ، در روز قيامت محاسبه را آسان گرداند . كه خداوند فرمود : كسانى كه در مىپيوندند آنچه را كه خدا به آنها فرمان داده و از پروردگارشان مىترسند و از بدى حساب انديشناكند « 37 »  » .\r\n\r\nسخنان آن حضرت به نقل از تحف العقول\r\nبرخى از شيعيان اين سخنان را نثر الدرر ناميده‌اند :\r\n« عيب‌جويى مايهء دشمنى است . كم صبرى رسوايى بار آورد . فاش كردن راز موجب سقوط است . سخاوت زيركى است . پستى غفلت است . سه چيز است كه هر كس بدانها در آويزد به نهايت دنيا و آخرت دست مىيابد : كسى به خداوند دست يابد و به قضاى او راضى شود و گمان نيك به خدا برد . سه چيز است كه هر كس در آن كوتاهى ورزد بىنصيب گردد :\r\nطلب بخشش از بخشنده و همسخنى با دانشمند و دلجويى از سلطان . سه چيز محبت ايجاد مىكند : دين‌دارى ، فروتنى و بخشش . هر كس از سه چيز دورى گزيند به سه چيز مىرسد :\r\nهر كس از بدى بيزارى جويد به عزت رسد ، هر كس از گردن فرازى دورى كند به كرامت رسد و هر كس از بخل اجتناب كند به شرافت رسد . سه چيز عامل دشمنى گردد : نفاق ، ظلم و خودبينى . هر كس اين سه خصلت را دارا نباشد شريف محسوب نشود : كسى كه عقلى نداشته باشد تا او را بيارايد ، يا مالى كه او را بىنياز گرداند و يا خانواده‌اى كه او را يارى دهد .\r\nسه چيز انسان را خوار سازد : حسادت ، سخن‌چينى و سبكسرى . سه كس جز در سه موضع شناخته نمىشوند : بردبار جز در هنگام خشم ، شجاع جز هنگام جنگ و برادر جز هنگام نيازمندى به او .\r\nسه چيز است كه اگر در كسى باشد منافق به حساب آيد اگر چه نماز بخواند و روزه بگيرد . كسى كه وقتى سخن گويد دروغ بافد ، كسى كه وعده دهد و خلاف كند و كسى كه امين شمرده شود و خيانت ورزد .\r\nاز سه كس پرهيز كن : خيانتكار و ستم پيشه و سخن چين . زيرا كسى كه به سود تو خيانت كند در حق تو نيز خيانت ورزد و كسى كه به سود تو ظلم كند به تو نيز ستم خواهد كرد و كسى كه از ديگران پيش تو سخن‌چينى كند بر ضد تو نيز سخن‌چينى خواهد كرد .\r\nكسى را امين نتوان گفت مگر آن كه سه چيز نزد او به امانت گذارده شود و آنها را ادا كند :\r\nاموال ، اسرار و فروج . و اگر در دو تا از اينها امانتدارى كرد و يكى را ضايع كرد امين نيست .\r\n\r\n","description":"","footnote":" ( 37 ) رعد / 21 : وَ الَّذِين يَصِلُون ما أَمَرَ اللَّه بِه أَن يُوصَل وَ يَخْشَوْن رَبَّهُم وَ يَخافُون سُوءَ الْحِساب . ","page_name":" 83 ","page_number":83},
  {"content":"\r\n\r\nبا احمق مشورت مكن و از دروغگو يارى مجو و به دوستى پادشاهان اعتماد مكن . زيرا دروغگو دور را براى تو نزديك و نزديك را براى تو دور جلوه مىدهد و احمق خود را برايت به رنج اندازد و به مقصودت نرسد و پادشاهان با هر چه اعتماد دارى تو را رها كنند و با آنچه تو از آن بريده‌اى در پيوندتر باشند .\r\nسه چيز در هر كس باشد آقا و سرور است : فرو خوردن خشم ، گذشت از گناهكار وصلهء رحم با جان و مال .\r\nسه كس را چاره از سه چيز نيست : اسب دونده را از فرو افتادن و شمشير تيز را از كند شدن و بردبار را از لغزش .\r\nبلاغت در سه چيز است : نزديكى به معناى مورد نظر ، دورى جستن از سخنان بيهوده و با لفظ اندك معناى بسيار فهماندن .\r\nرستگارى در سه چيز است : زبانت را نگاهدارى ، در خانه‌ات بمانى و بر خطايت پشيمان شوى .\r\nسه چيز در هر كه باشد به زيان اوست : حيله‌گرى ، پيمان‌شكنى و تجاوز . و اين سخن خداوند تعالى است كه فرمود : « و مكر زشت جز صاحبش كسى را هلاك نخواهد كرد « 38 »  » پس بنگر كه فرجام مكرشان چه شد ؟ ما آنان را با تمام كسانشان سرنگون كرديم « 39 »  . و خداوند فرمود : هر كس پيمان شكست همانا به زيان خود شكسته است « 40 »  » و نيز فرمود : اى مردم ! همانا تجاوز شما به زيان خود شماست و همان بهرهء زندگانى دنياست « 41 »  » .\r\nسه چيز انسان را از دستيابى به موفقيتها بازمىدارد : كوتاهى همت ، كمى آزرم و سستى راى .\r\nآرامش در سه چيز است : همسر موافق ، فرزند نيكو و دوست يك‌رنگ .\r\nسه چيز است كه انسان در آنها بهانه ندارد : مشورت با خير خواه ، مدارا با حسود و دوستى با مردم .\r\nخردمندان كسى را كوچك نشمارند و سزاوارترين كسان كه نبايد تحقير شوند سه كسند :\r\nدانشمندان ، سلطان و برادران . زيرا آن كس كه دانشمندان را حقير شمارد دنيايش را خراب كرده و آن كس كه برادران را خوار كند مروتش را تباه ساخته است .\r\nسه چيز زندگى را تيره مىسازد : سلطان ستمگر ، همسايهء بد و زن بد زبان .\r\n\r\n","description":"","footnote":" ( 38 ) فاطر / 41 : وَ لا يَحِيق الْمَكْرُ السَّيِّئُ إِلَّا بِأَهْلِه .  ( 39 ) نحل / 52 : فَانْظُرْ كَيْف كان عاقِبَةُ مَكْرِهِم أَنَّا دَمَّرْناهُم وَ قَوْمَهُم أَجْمَعِين .  ( 40 ) فتح / 10 : فَمَن نَكَث فَإِنَّما يَنْكُث عَلى نَفْسِه .  ( 41 ) يونس / 24 : يا أَيُّهَا النَّاس إِنَّما بَغْيُكُم عَلى أَنْفُسِكُم مَتاع الْحَياةِ الدُّنْيا . ","page_name":" 84 ","page_number":84},
  {"content":"\r\n\r\nمسكن خوش نيست مگر به سه چيز : هواى خوش ، آب فراوان گوارا و زمين پرمحصول .\r\nمردم هر شهر از وجود سه كس بىنياز نيستند تا در امور دنيا و آخرتشان بدانها رجوع كنند و اگر آنان را نداشته باشند ، نابخردند : فقيهى دانا ، فرمانروايى نيكوكار و مورد اطاعت و طبيبى بينا و مورد اعتماد .\r\nامتحان دوست با سه چيز است : اگر اين سه در او باشد ، دوست يك‌رنگ است و گرنه دوست زمان راحتى است نه دوران سختى . از او مالى بخواهى يا او را بر مالى امين كنى و يا آن كه در رويداد بدى با او مشاركت كنى .\r\nمرد براى ادارهء خانه و عيالش به سه خصلت نيازمند است تا آنها را متكفل شود اگر چه اين خصلتها در سرشت او نباشند : خوشرفتارى ، وسعتى به اندازه و غيرتى نيكو .\r\nهر صنعتگرى براى جلب مشترى بايد سه خصلت داشته باشد : در كارش ماهر باشد ، امانت را در آن رعايت كند و از هر كس كه او را به كار گرفت دلجويى كند .\r\nپدر و مادر را بر فرزند سه حق است : سپاسگزارى از آنان در هر حال ، اطاعت از آنان در هر كارى كه بدان امر يا از آن نهى مىكنند به جز اطاعت در نافرمانى خداوند و خير خواهى براى آنان در نهان و آشكار ، و فرزند را بر پدر و مادر سه حق است . مادر خوب براى او انتخاب كردن ، نام نيكو بر او نهادن و تلاش بسيار در تربيت او .\r\nبرادران در ميان خود به سه خصلت نيازمندند كه اگر آنها را به كار بندند ، بپايند و گرنه جدا شوند و با يكديگر دشمنى ورزند و آن سه عبارتند از : انصاف با يكديگر ، مهربانى با يكديگر و حسادت نكردن به هم .\r\nهرگاه ميان خويشان سه خصلت نباشد به سستى و سرزنش دشمنان گرايند : حسد نبردن به هم تا از يكديگر جدا نشوند و كارشان آشفته نگردد و پيوند با هم تا آنها را الفت دهد و هميارى با يكديگر تا جامهء عزت بر آنها بپوشاند .\r\nكار نيك تمام نگردد مگر با سه خصلت : شتاب در انجام آن ، كم شمردن بسيار آن و منت نگذاردن به سبب آن .\r\nسه چيز نشانهء اصابت راى است : خوش برخوردى ، خوب گوش دادن به سخن و خوب جواب دادن .\r\nسه چيز بر خردمندىكننده‌اش دلالت كند : فرستاده بر ارزش فرستنده ، هديه بر ارزش اهداكننده و كتاب بر ارزش نويسنده .\r\nعلم سه است : آيتى محكم و ثابت و مقرر ، فريضه‌اى عادلانه و سنتى زنده و پايدار .\r\nسه چيز است كه در آنها غربت نيست : تربيت خوب ، بىآزارى و دورى از ترديد .\r\nروزها سه گونه‌اند : روزى كه گذشت و به دست نيايد و روزى كه مردم در آنند پس بايد\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nقدر آن را بدانند و فردا كه تنها آرزوى آن در دست مردمان است .\r\nهر كس در او سه خصلت نباشد ايمان سودش نبخشد : بردبارى كه نادانى جاهل را بر طرف كند ، تقوايى كه از طلب حرام جدايش كند و اخلاقى كه با مردم مدارا كند .\r\nسه چيز است كه در هر كس باشد ايمانش كامل است : كسى كه به وقت خشم از حق بيرون نرود ، و چون خرسند شد خرسنديش او را به طرف باطل سوق ندهد و كسى كه چون قدرت يافت گذشت كند .\r\nبنده‌اى حقيقت ايمان را به كمال نرساند مگر آن كه در او سه خصلت باشد : آگاهى در دين ، سنجش در زندگى و شكيبايى بر مصيبتها .\r\n\r\nكلمات قصار آن حضرت كه در تحف العقول آمده است\r\nدانش سپر است و راستى سرفرازى است . نادانى خوارى است . فهم بزرگوارى است .\r\nسخاوت كاميابى است . خوش خلقى جلب كنندهء دوستى است . كسى كه به زمان خود داناست شبهات به او هجوم نياورد . دورانديشى چراغ گمان است . خردمند آمرزنده و نادان نابكار است . اگر مىخواهى اكرام شوى ، نرم باش و اگر مىخواهى خوار شوى ، خشن باش . هر كس بنيانش كريم باشد دلش نرم است و آن كس كه ريشه‌اش خشن است ، سنگدل . هر كه تقصير روا دارد ، سقوط كند و هر كس از عاقبت انديشناك باشد ، در آنچه نمىداند بازايستد . هر كس بدون آگاهى به چيزى حمله كرد بينى خود را بريده اگر مىتوانى شناخته نشوى اين كار را بكن و بر تو باكى نيست اگر مردم تو را نستايند و نيز بر تو باكى نيست اگر نزد آنان مذموم باشى هنگامى كه در پيشگاه خداوند ستوده هستى . امير مؤمنان ( ع ) مىفرمود : در زندگى نفعى نيست مگر براى دو نفر . كسى كه هر روز به احسان خود احسانى بيفزايد و كسى كه با توبه ، تدارك مرگش را ببيند . اگر مىتوانى از خانه بيرون نيايى چنين كن ، زيرا وقتى از خانه بيرون مىروى بر تو لازم مىشود كه غيبت نكنى و دروغ نگويى ، حسادت به خرج ندهى و ريا نكنى و ظاهرسازى ننمايى و با بدكاران سازش نكنى . عبادتگاه مسلمان خانهء اوست كه در آن خود و چشم و زبان و فرجش را محبوس مىكند . چه بسيار كس كه به نعمتهاى الهى بر خود مغرور شد و بسا كس كه به پرده‌پوشيهاى خدا بر گناهانش غافلگير گشت و چه بسيار كس كه فريب ستايش مردمان را خورد .\r\n\r\nگزيده‌اى از نامهء امام صادق ( ع ) خطاب به شيعيان و يارانش ، به نقل از تحف العقول\r\nدعا بسيار بخوانيد كه خداوند بندگانى را كه به درگاه او دعا مىكنند دوست دارد و به بندگان\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمؤمنش وعدهء اجابت داده است ، و خداوند روز قيامت دعاى مؤمنان را جزو كردارشان حساب مىكند و پاداش آنها را در بهشت افزايد . تا مىتوانيد در هر ساعت از شب و روز خدا را بسيار ياد كنيد زيرا خداوند شما را به كثرت ياد خود فرمان داده است . خداوند يادآور هر مؤمنى است كه او را ياد مىكند . بر شما باد كه بر نمازها و نماز ميانه محافظت كنيد و براى خداوند فروتن باشيد چنان كه خداوند در كتاب خود به مؤمنان پيش از شما نيز چنين امر كرده است .\r\nبر شما باد كه مسلمانان مستمند را دوست بداريد كه هر كس آنان را حقير شمارد و بر آنها گردن فرازى كند از دين خداوند لغزيده و خدا خواركننده و دشمن اوست . از تكبر و بزرگ منشى بپرهيزيد كه بزرگى جامهء خداست و هر كه با خدا در جامهء او بستيزد خدايش روز قيامت او را خرد و ذليل خواهد كرد . مبادا بر يكديگر تعدّى روا داريد كه اين از سيرت صالحان نيست ، به راستى هر كس از شما كه بر ديگرى تعدى كند ، خداوند تجاوز او را بر خودش خواهد گرداند و يارى خدا به كسى تعلق گيرد كه مورد تجاوز واقع شده است . و هر كس را كه خداوند يارى كند چيره گردد و پيروزى از سوى خدا برايش مىرسد . مبادا برخى از شما بر برخى ديگر حسادت كند كه بنيان كفر از حسد است . مبادا نفس شما به چيزى آزمند گردد كه خدا آن را بر شما حرام فرموده است . زيرا هر كه پاس حرمتهاى الهى را نداشت و آنها را پاره كرد در همين دنيا خداوند ميان او و بهشت و نعمت و لذت و كرامتش كه براى بهشتيان جاويد و پاينده‌اند تا ابد ، حايل گردد .\r\n\r\nكلمات قصار آن حضرت به نقل از تحف العقول\r\nهر كه از طرف مردم به خود حق دهد ، آن حكم را براى ديگران هم مىپسندد . هرگاه دوران ، دوران ستم باشد و مردم آن خيانتكار ، اعتماد به هر كسى باعث درماندگى است . اگر خواهى بدانى دوست تو در رفاقت استوار است يا نه ؛ او را به خشم آر پس اگر در دوستى ثابت ماند برادر توست و گرنه برادر تو نيست .\r\nبه دوستى برادرت اعتماد مكن مگر آن كه سه بار او را به خشم آورى . اعتماد همه جانبه به برادرت مكن زيرا زمين خوردن از خودباختگى ، جبران‌ناپذير است . كندن كوه آسان‌تر است از جا به جا كردن دل .\r\nرغبت به دنيا مايهء غم و اندوه است و زهد در دنيا آسايش دل و بدن است .\r\nآن حضرت به دو مردى كه در حضورش با هم نزاع مىكردند ، فرمود : بدانيد كسى كه به ستم پيروز شود به خير نرسد و هر كه با مردم بد كند زشت نداند كه به او هم بد كنند . مؤمن صلاح نيابد مگر به سه خصلت : تفقه در دين ، برنامه‌ريزى در زندگى و صبر بر مصيبت . احسان\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبه جا نيست مگر نسبت به كسى كه خانواده يا دين دارد و چه كمياب است كسى كه قدر احسان را بداند .\r\nهمانا امر به معروف و نهى از منكر شود مؤمنى كه پند مىپذيرد يا جاهلى كه ياد مىگيرد اما صاحب تازيانه و شمشير « 42 »  ، نه . كسى امر به معروف و نهى از منكر مىكند كه داراى سه خصلت باشد : بدانچه امر مىكند داناست و بدانچه نهى مىكند داناست در آنچه امر مىكند عادل است ، و در آنچه نهى مىكند عادل است با نرمش امر مىكند و با نرمش نهى مىكند .\r\nخداوند با دادن موهبتها بر مردمى انعام مىكند اما آنان سپاس او را نمىگزارند و آن نعمت و بال آنها گردد و مردمى را به بلاها گرفتار سازد و آنان شكيب ورزند پس آن بلا برايشان نعمت مىشود . صلاح حال زندگانى و معاشرت با هم يك پيمانهء پر است كه دو سومش هوش و يك سومش ناديده گرفتن است « 43 »  .\r\nانتقامجويى براى صاحبان قدرت چقدر زشت است . از آن حضرت سؤال شد : مروت چيست ؟ فرمود : آن است كه خداوند تو را در آنجا كه نهيت كرده نبيند و در آنجا كه فرمانت داده گم نكند . سپاسگزار هر كس را كه به تو نعمت داد و انعام كن بر كسى كه از تو سپاسگزارى كرد كه نعمت با شكر كردن از بين نمىرود و با كفر ورزيدن نمىپايد . شكر افزونى در نعمتها و آسودگى از فقر و تنگدستى است . از دست رفتن حاجت بهتر است از آنكه آن را از نااهل درخواست كنى و بدتر از مصيبت كج‌خويى به خاطر آن است . مردى از امام صادق ( ع ) خواست كه به او چيزى آموزد تا مايه رسيدن به خير دنيا و آخرت باشد . و كلام را به دراز نكشاند . امام ( ع ) در پاسخ او فرمود : دروغ مگو .\r\nاز آن حضرت سؤال شد بلاغت چيست ؟ فرمود : آن كس كه چيزى را شناخت سخنش دربارهء آن اندك گردد و او را بدين خاطر بليغ ناميده‌اند كه با تلاشى اندك به مقصودش نايل آمده است . وام و بدهكارى اندوه شبانه است و خوارى روز . با پدرانتان خوش‌رفتارى كنيد تا پسرانتان با شما خوش‌رفتارى كنند و ديده از زنان مردم فروپوشيد تا نگاه از زنانتان پوشيده دارند . هر كه به خائن چيزى به امانت سپارد بر خدا ضمانتى ندارد . آن حضرت به حمران بن اعين فرمود : اى حمران ! به كسى نگر كه در نيرو و توان زير دست تو است و به كسى كه برتر از تو است منگر ، زيرا كه اين كار بيشتر موجب قناعت تو است ، بدانچه خدا براى تو قسمت كرده است و شايسته‌تر است كه موجب افزونى از سوى خدا عز و جل باشد .\r\nو بدان كه عمل مستمر و اندك كه مبتنى بر يقين است نزد خداوند ، از عمل بسيار غير مبتنى بر\r\n\r\n","description":"","footnote":" ( 42 ) اين بيان در جايى صادق است كه احتمال تأثير امر به معروف و نهى از منكر در طرف منتفى باشد .  ( 43 ) جاحظ اين روايت را در البيان و التبيين نيز آورده است . ","page_name":" 88 ","page_number":88},
  {"content":"\r\n\r\nيقين برتر و بهتر است و بدان كه هيچ پرهيزكارى سودمندتر از دورى از محارم الهى و دست بازداشتن از آزار مؤمنان و غيبت كردن از ايشان نيست و هيچ عيشى گواراتر از خوش اخلاقى و هيچ مالى سودمندتر از قناعت به مال اندك و كافى و هيچ جهلى زيانبارتر از خودبينى نيست . سلام دادن ، مستحب و جوابش واجب است . هر كه پيش از گفتن سلام آغاز به سخن كرد ، پاسخش مگوييد . كمال تحيت ( درود فرستادن ) براى مقيم دست دادن و تمام سلام كردن براى مسافر معانقه است . به يكديگر دست دهيد كه كينه را مىبرد . هر كه در خشم و رغبت و ترس و شهوت خوددار باشد خدا تنش را بر آتش حرام كند . عافيت نعمت سبكى است كه تا هست فراموش مىشود و تا از بين رود به ياد آيد . كسى كه براى هر بلايى صبرى و براى هر نعمتى شكرى و براى هر سختى گشايشى مهيا و آماده نكرده ، ناتوان و درمانده است . در هر بلا و مصيبتى كه در فرزند يا مال مىرسد ، شكيبا باش . زيرا خداوند عاريت و هبهء خود را باغى ستاند تا شكر و صبر تو را بيازمايد . براى مؤمن سزاوار است كه هشت خصلت داشته باشد : در رويدادهاى تكان‌دهنده با وقار باشد به هنگام بلايا شكيبايى كند ، به هنگام راحت سپاسگزارى كند ، بدانچه خدا روزيش داده قانع باشد ، به دشمنان ستم نكند ، بار دوش دوستان نباشد ، پيكرش از وى در رنج و مردم از او در راحت باشند . دانش ، دوست مؤمن و حلم وزير او و صبر فرماندهء لشكر او و نرمش برادرش و مدارا پدر اوست .\r\nابو عبيده به آن حضرت گفت : براى من دعا كن تا روزيم به دست بندگان نباشد . فرمود :\r\nخداوند جز اين نخواسته است كه روزى بندگان را به دست يكديگر بنهد ولى از خدا بخواه كه روزيت را به دست بندگان نيكش بنهد كه اين سعادتى است نه به دست بندگان بدش كه اين تيره روزى است . عامل بىبصيرت چون كسى است كه بىراهه مىرود و شتاب در رفتن جز دور شدن از مقصد را به همراه ندارد . كسى كه خدا را شناخت از او ترسيد و كسى كه از خدا ترسيد دل از دنيا كند . ما دوست داريم كسى را كه خردمند و فهيم و دين‌شناس و بردبار و مداراكننده و صبور و راستگو و وفادار باشد ، زيرا خداوند پيامبران را به مكارم اخلاقى ويژه داشته است . پس اين صفات اگر در هر كس باشد ، خداى را شكر گزارد و در هر كه نباشد ، به درگاه خداوند زارى كند و آن را طلب كند .\r\nاز آن حضرت پرسيده شد : مكارم اخلاقى چيست ؟ فرمود : ورع ، قناعت ، صبر ، شكر ، حلم ، حيا ، سخاوت ، شجاعت ، غيرت ، راستگويى نيكوكارى ، بازپس دادن امانت ، يقين ، خوش‌خويى و مروت .\r\nمحكم‌ترين حلقه‌هاى ايمان ، آن است كه در راه خدا دوست بدارى و در راه خدا دشمن بدارى و در راه خدا بخشش كنى و در راه خدا دريغ كنى . پس از مرگ هيچ كس جز سه خصلت به دنبال انسان نمىآيد : صدقه جاريه‌اى كه وى در دوران حياتش انجام داده كه پس\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاز مرگش باقى است ، روش هدايتگرى كه بدان عمل شود و فرزند صالحى كه برايش دعا كند . روزه ، فقط دست بازداشتن از خوردنى و نوشيدنى نيست . زيرا مريم ( ع ) فرمود : همانا من براى خداى بخشنده روزه‌اى نذر « 44 »  كردم و روزه در اينجا يعنى سكوت . پس زبانهايتان را نگه داريد و ديدگانتان را فروپوشيد ، به هم حسادت نكنيد و با هم ستيز ننماييد كه حسد ايمان را مىخورد چنان كه آتش هيزم را مىخورد . هر كس اخلاقش بد باشد خود را شكنجه كند . احسان چون نام خود باشد و چيزى از احسان برتر نيست جز ثوابش . احسان تحفه الهى است به بنده . نه هر كس خواهد به مردم خوبى كند تواند و نه هر كس بدان رغبت دارد بر آن تواناست و نه هر كس بدان توانا شد ، توفيق آن يابد . هرگاه خدا بر بنده منت نهد براى او رغبت در احسان و قدرت و توفيق آن را فراهم سازد و سعادت به كمال رسد و كرامت براى طالب و مطلوب پديد آيد . براى شيطان لشكرى سخت‌تر از زبان و غضب نيست .\r\nخداوند يقين بىشكى نيافريد كه به شك بىيقينى چون مرگ ماننده‌تر باشد . هرگاه ديديد بنده‌اى در پى جست و جو از گناهان مردم است و گناه خود را به فراموشى سپرده ، بدانيد كه گرفتار مكر خداوند باشد . . آن كه بخورد و شكر كند ، ثواب روزه‌دارى را كه براى خدا روزه گرفته دارد . و كسى كه تندرست و شكرگزار است ثواب گرفتار صابر را دارد . براى خردمند سزاوار است كه راستگو باشد تا به سخنش ايمان آورند و بسيار شكر گزارد تا مستوجب افزونى باشد . بر تو روا نيست خيانتكارى را كه آزموده‌اى امين سازى و نيز بر تو روا نيست كه كسى را كه به دو امانتى سپردى متهم كنى . زود رنج را دوست نپايد و حسود را توانگرى نيايد و نظر كردن فراوان در حكمت ، خرد را بارور كند . يك عالم بهتر از هزار عابد و هزار زاهد و هزار مجتهد است . به راستى براى هر چيزى زكاتى است و زكات دانش آن است كه آن را به اهلش بياموزند . قاضيان چهار گونه‌اند : سه تا در آتش و يكى در بهشت .\r\nمردى كه دانسته به ناحق قضاوت كند در دوزخ است . مردى كه نادانسته به ناحق قضاوت كند در دوزخ است مردى كه ندانسته به حق قضاوت كند در دوزخ است و مردى كه دانسته به حق قضاوت كند در بهشت است .\r\nاز آن حضرت دربارهء عدالت پرسيدند ، فرمود : هرگاه از محارم چشم پوشد و از گناهان زبان بندد و از مظالم دست بردارد . هر چه را خداوند از بندگان در پرده دارد از آنان ساقط است تا به آنها اعلام كند و بفهماند . آن حضرت ( ع ) به داود رقى فرمود : دست را تا آرنگ در كام اژدها فرو برى بسى بهتر از آن است كه از تازه به دوران رسيده طلب حاجت كنى . روايى حاجات از درگاه خداست و پس از خدا وسايل آن بندگان اويند كه حوائج به دست آنان\r\n\r\n","description":"","footnote":" ( 44 ) مريم / 26 : إِنِّي نَذَرْت لِلرَّحْمن صَوْماً . ","page_name":" 90 ","page_number":90},
  {"content":"\r\n\r\nجارى مىشود . هر نيازى كه از شما برآورده شد با تشكر از خدايش بپذيريد و هر كدام بر نيامد از خدا به رضا و تسليم و صبر پذيرا شويد . اميد است كه آن صلاح شما باشد ، زيرا خداوند به صلاح شما آگاه‌تر است لكن شما نمىدانيد . از دوستى و رفاقت با فرومايگان بپرهيز كه دوستى با آنان هيچ ثمرهء نيكى به بار نياورد . سودمندترين چيز براى انسان آن است كه پيش از ديگران به عيب خود مشغول گردد . پررنج‌ترين چيز نهان داشتن ندارى است ، بىارزش‌ترين چيز اندرز گفتن به كسى است كه آن را نمىپذيرد و همسايگى با حريص است . بهترين آسايش يأس از مردمان است . پرناله و نگران مباش ، خود را براى تحمل كسى كه مخالف تو و برتر از توست رام كن . همانا تو به برترى او اعتراف كرده‌اى تا با او مخالفت نكنى ! هر كه براى ديگرى فضلى نشناسد مفتون به راى خويش است و بدان كه عزت ندارد ، كسى كه خدا را رام نيست و رفعت ندارد ، كسى كه براى خدا فروتنى نمىكند . انگشترى به دست كردن ، از سنت است . محبوب‌ترين دوستانم كسى است كه عيبهايم را به من هديه كنند . دوستى نباشد جز با شرايطى ؛ هر كه همهء اين شرايط يا برخى از آنها را دارا باشد ، دوست است و گرنه او را به دوستى نسبت مده . نخست اينكه نهان و آشكارش با تو يكى باشد ، دوم اينكه زيبايى تو را از خود داند و زشتى تو را زشتى خود شمارد ، سوم اينكه رسيدن به مال و يا منصب او را با تو ديگرگون نكند ، چهارم اينكه هر چه را تواند از تو دريغ ندارد ، پنجم اينكه جامع همهء اين خصال است آن كه هنگام گرفتاريها تو را به حال خود وانگذارد . مدارا با مردم يك سوم خردمندى است . خندهء مؤمن تبسم است . براى من تفاوتى ندارد كه خائنى را امانت سپرم يا كسى را كه از امانت آن چنان كه بايد ، نگهدارى نمىكند .\r\nآن حضرت ( ع ) به مفضل فرمود : تو را به شش خصلت سفارش مىكنم تا آنها را به پيروانم برسانى . گفتم : آنها كدامند ؟ فرمود : پرداخت امانت به كسى كه به تو امانتى سپرده و براى برادرت آن را پسندى كه براى خود مىپسندى ، بدان كه هر كارى فرجامى دارد و از فرجام آن بر حذر باش و براى هر كارى ناگهانگيهايى است از آنها بر حذر باشد . مبادا صعود بر فراز كوهى بر تو آسان آيد كه به هنگام فرود آمدنت پرتگاه دارد . به برادرت وعده‌اى مده كه وفاى آن در اختيارت نيست . سه چيز است كه خداوند در آنها براى هيچ كس رخصتى مقرر نكرده است : خوش‌رفتارى با پدر و مادر چه آنان نيك باشند چه بد ، وفاى به پيمان با نيك و بد و پرداخت امانت به خوب و بد . من به سه دسته رحم مىكنم و سزاوارند كه به آنها رحم شود : عزيزى كه ذليل شده ، توانگرى كه نيازمند شده و دانشمندى كه اهل او و نادانان وى را حقير مىشمارند و خوار مىدارند . هر كه دلش به دوستى دنيا درآويخت به سه زيانش نيز در آويزد : همتى بىنهايت و آرزويى به دست نيامدنى و اميدى در نيافتنى . مردم چون\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nدندانه‌هاى شانه با هم برابرند . انسان به وسيلهء برادرش فزونى يابد . دوستى با كسى كه براى تو آنچه را كه براى خود مىخواهد در نظر نمىگيرد ، فايده‌اى ندارد . هر كدام از برادرانت كه سه بار بر تو خشمگين گشت و حرف بدى به تو نگفت ، او را براى خود ذخيره بشمار . بر مردم زمانى آيد كه چيزى كمياب‌تر از رفيق دل آرام و كسب يك درهم از حلال نيست . هر كه خود را در موضع تهمت قرار دهد نبايد بدگمان به خود را سرزنش كند و هر كه راز خود را نهان دارد اختيارش به دست خود اوست و هر رازى كه از دو كس گذشت فاش شود . كار برادر خود را بر بهترين صورت حمل كند و سخنى را كه از دهان برادرت در آيد تا محمل خيرى براى آن پيدا مىشود به بد تفسير مكن . بر تو باد به دوستى به برادران صديق كه آنان ذخيرهء روزگار راحت و سپر دوران بلايند . و در سخنت با كسانى مشورت كن كه از خدا مىترسند . برادران خويش را به ميزان تقوايى كه دارند دوست بدار . از زنان بد بپرهيز و از خوبانشان بر حذر باش . كسى از شما به حقيقت ايمان نرسد تا بيگانه‌ترين مردم از خود را براى خدا دوست بدارد و نزديك‌ترين مردم را به خود ، براى خدا دشمن دارد .\r\nچشم‌پوشى و گذشت زيبا آن است كه بر گناه كيفر نكنى و صبر نيكو آن است كه در آن شكايت نباشد . در هر كه چهار چيز باشد مؤمن است : راستگويى ، حيا ، خوش‌خويى و شكرگزارى .\r\nچون مرد از سى سالگى گذشت ميانه سال است و چون از چهل گذشت پير است .\r\nحشمت ميان خود و برادرت را از ميان مبر و آن را باقى گذار . زيرا از بين رفتن حشمت بىآزرمى است و پايندگى آن پايندگى دوستى است . به آن حضرت عرض شد : آيا در عقيق خلوت گزيده‌اى ؟ انزوا اختيار كرده‌اى ؟ فرمود : اگر تو شيرينى تنهايى را چشيده بودى از خودت هم مىهراسيدى ، سپس فرمود : كمترين بهره‌اى كه بنده از تنهايى نصيبش مىگردد آسودگى از مدارا و سازش با مردم است . خدا درى از دنيا به روى بندگانش نگشايد جز اين كه دو برابر بر حرصش بيفزايد .\r\nاز آن حضرت ( ع ) سؤال شد راه آسايش چيست ؟ فرمود : در مخالفت با هواى نفس پرسش شد : چه وقت بنده راحت مىيابد ؟ فرمود : از نخستين روزى كه به بهشت رود . با شتاب راه رفتن بهاى مؤمن را ببرد و نورش را خاموش كند . آن حضرت ( ع ) به يكى از شيعيانش فرمود : چه باك است كه يكى از برادرانت از تو شكايت كند ؟ گفت بدين خاطر از من شكايت دارد كه تمام حقم را از او گرفته‌ام . آن حضرت خشمناك نشست و فرمود : گويا تمام حقت را كه از او گرفتى به وى بد نكردى آيا به تو نشان دهم كه خداوند از مردمى كه از بدى حساب انديشناكند ، چه مىگويد ؟ يعنى مىترسند خدا بر آنها به ناحق حكم كند ؟ نه .\r\nبلكه مىترسند خدا حساب تمام از آنها بكشد و خدا آن را بد حسابى ناميده پس هر كه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nحساب خود را بخواهد بد حسابى كرده است . خوش‌خويى از دين‌دارى است و روزى را زياد مىكند . بخششگر بزرگوار كسى است كه مالش را در راه خدا انفاق مىكند . از آن حضرت سؤال شد : در وصيت لقمان چه بود ؟ فرمود : در آن نكات شگفتى آمده بود و از شگفت‌آورترين آنها اين بود كه به پسرش گفت : تا آنجا از خدا بترس كه اگر همهء نيكيهاى جن و انس را به درگاهش برى بازهم عذابت كند و تا آنجا به او اميدوار باش كه اگر گناهان همهء جن و انس را به درگاهش برى بازهم بر تو رحم آورد . كسى يك كلمه حق نگويد جز آنكه ثواب كسى را كه بدان عمل مىكند ، مىبرد و اگر به يك كلمه ناحق و گمراهى لب بگشايد گناه هر كسى كه بدان عمل مىكند ، شامل او مىشود . چهار چيز از سيرت پيامبران است : نيكى ، سخاوت ، صبر بر مصيبت و قيام براى گرفتن حق مؤمن . مصيبتى كه بر آن شكيبايت كرده‌اند و از سوى خداوند براى آن پاداش مقرر شده است . مصيبت مشمار . همانا مصيبت آن است كه صاحبش از اجر و پاداش آن محروم شود ، هرگاه در آن صبر و شكيبايى به خرج ندهد . بدانيد كه محبوب‌ترين بندگان در پيشگاه خدا كسى است كه مؤمن فقيرى را در دنيا و نجات زندگيش از فقر كمك دهد و كسى كه يارى دهد و سود بخشد و بدى را از مؤمنان دفع كند . به راستى صلهء رحم و نيكوكارى ، حساب را آسان و از ارتكاب به گناهان نگهدارى مىكنند . پس با خويشان خود صله رحم كنيد و به برادرانتان نيكى كنيد و لو به خوب سلام كردن و پاسخ سلام گفتن . هر كه به روزى اندك خشنود است خدا از او طاعت كم را بپذيرد و هر كه به كمى از حلال خرسند است هزينه‌اش سبك و كسبش پاك است و درمانده نباشد . از درستى يقين مسلمان آن است كه مردم را با خشم خداوند خشنود نسازد و آنها را به آنچه خدا روزى كرده سپاس نگزارد و به آنچه خداوند نداده ، مردم را سرزنش نكند ، زيرا آنچه روزى اوست حرص حريصش به سوى او نكشد و بدخواهى بدخواهش جلوگير نيست و اگر يكى از شما از روزى خود بگريزد ، چنان كه از مرگ مىگريزد ، روزىاش او را دريابد پيش از آن كه بميرد چنان كه مرگش دريابد . سه خصلت است كه عمل به آنها براى بنده سخت‌تر است : حق دادن مؤمن از طرف خودش ، مواسات شخصى با برادرش و ياد خدا در هر حال . از آن حضرت سؤال شد . معناى ذكر خدا در هر حال چيست ؟ فرمود : يعنى قصد هر نافرمانى كه كند خدا را ياد آورد تا ميان او و آن نافرمانى حايل شود . از دشنام بپرهيزيد كه دشمنى آورد و كينه را موجب شود و همان دشنام كوچك‌تر باشد .\r\nحسن بن راشد گويد : امام صادق ( ع ) فرمود : چون ناگوارى برايت روى داد به احدى از مخالفان شكايت مبر ولى به يكى از برادرانت بگو كه يكى از چهار اثر را دارد : يا كفايت كار تو كند ، يا به واسطهء مقام خود به تو كمك كند يا برايت دعاى مؤثر مىكند و يا تو را با مشورت خود يارى مىدهد . سخن بيهوده مگو و از سخن مفيد هم كم بگو و به جا گو ، چه بسا\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nگوينده‌اى كه سخن درست و سودمند را بىجا گفته و به رنج افتاده است . با نابخرد و بردبار مجادله مكن زيرا بردبار بر تو چيره‌ايد و نابخرد تو را خوار سازد ، در غياب برادرت او را چنان ياد كن كه دوست دارى او در غياب تو بگويد . كردار درست همين است ، مثل كردار كسى كه مىداند در برابر نكويى پاداش دارد و در برابر گناه مؤاخذه مىشود .\r\nيونس به آن حضرت گفت : همانا اطاعت من از شما و معرفتى كه خدا به من نسبت به حق شما داده بسى محبوب‌تر است پيش من از همهء دنيا . يونس گفت : در چهرهء آن حضرت آثار خشم ديدم . سپس فرمود : اى يونس ما را به آنچه شايسته نبود قياس كردى . دنيا و آنچه در آن است ، چيست ؟ آيا آن به جز رفع گرسنگى و ستر عورتى است ؟ در حالى كه تو به وسيلهء ما به زندگى جاويد دست يا بى .\r\nاى شيعهء آل محمد ! بدان كه از ما نيست كسى كه هنگام خشم خود دار نباشد و با همنشين خود نكويى نكند و با كسى كه با او مدارا كند نرمى به خرج ندهد و با كسى كه با او آشتى كرده ، مصالحه نكند و با مخالف خود مخالفت نكند . اى شيعهء آل محمد ! تا مىتوانيد تقوا پيشه كنيد و پرهيزكار كنيد « و لا حول و لا قوة الا بالله » .\r\nعبد الله على گويد : در شهر مدينه در ميان جمعى بودم و آنان دربارهء جود بسيار سخن گفتند . مردى از آنها كه ابو دلين خوانده مىشد گفت : او جعفر است . سپس دستش را روى هم گذاشت . امام صادق ( ع ) فرمود : با مردم مدينه مجالست دارى ؟ گفتم : آرى . فرمود : هر چه به تو گفته‌اند به من بازگوى . من نيز آن سخنان را برايش گفتم . پس فرمود : واى بر ابو دلين او مثل يك پر است كه باد آن را مىبرد سپس فرمود : پيامبر گفت : هر احسانى صدقه است و بهترين صدقه آن است كه از بىنيازى باشد . ابتدا از عيال خود شروع كن ، دست بالا بهتر از پايين است ، خداوند بر كسى كه كفاف دارد نكوهش نمىكند . يا گمان مىكنيد كه خداوند بخيل است و باور داريد كسى بخشنده‌تر از خداست ؟ بخشندهء آقا كسى است كه حق خدا را در جايگاهش بنهد و بخشنده آن نيست كه ثروت را از غير حلال به دست آورد و آنها را در جايى كه سزاوار نيست قرار دهد . بدانيد كه من به خدا سوگند اميدوارم خدا را ملاقات كنم و آنچه بر من حلال نيست نگرفته باشم و هيچ حقى از خدا بر من وارد نشده جز اينكه آن را عمل كردم و هرگز شبى سپرى نكردم جز آن كه در عالم حقى باشد و آن را نپرداخته باشم .\r\nپس از برگرفتن از شير ، رضاعى نيست و در روزه وصل روزها به هم روا نيست ، پس از احتلام يتيمى نيست ، سكوت از صبح تا شب تشريع نشده . پس از هجرت ، بيابانگردى شايسته نيست ، پس از فتح مكه ، هجرت بايسته نيست پيش از نكاح ، طلاق درست نيست پيش از مالك شدن ، آزاد كردن بنده معنا ندارد . با وجود پدر قسم فرزند صحيح نباشد و نه قسم مملوك با وجود مالك و قسم زن با وجود شوهر . نذر در گناه تحقق نيابد و قسم در قطع\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nرحم تأثير ندارد .\r\nاحدى نباشد كه گرچه همه كارش درست باشد به عيش و نوشى رسد جز اينكه كدورتى دامن‌گيرش باشد . و هر كه فرصت را به انتظار رسيدن به كمال مطلوب از دست دهد ، روزگارش همان فرصت را بربايد زيرا كار روزگار فرصت ربايى و روش زمانه از دست شدن است .\r\nاحسان ، زكات نعمتهاست و شفاعت ، زكات مقام و بيماريها ، زكات كالبدها و عفو زكات ، پيروزى است و آنچه زكاتش داده شود از نابودى در امان است .\r\nچون دنيا به مردمى روى آورد نيكيهاى ديگران را هم بر تن آنها پوشد و چون پشت كند نيكيهاى خودشان را هم از آنان بربايد . دختران حسنه‌اند و پسران نعمت . در برابر حسنه پاداش دهند و در برابر نعمت سؤال كنند .\r\n\r\nسخنان كوتاه امام صادق ( ع ) به نقل از نثر الدرر\r\nامام صادق ( ع ) فرمود : ظاهر قرآن زيبا و باطن آن ژرف است . هر كس از جانب خود انصاف داد به عنوان داور ديگران پذيرفته شود . از بزرگوارى انسان آن است كه پس از مرگ برادرش ميراث او را حفظ كند . هيچ چيز در نزد من خوشحال‌كننده‌تر از دست خيرى نيست كه دست ديگر آن را متابعت كند ، زيرا بازداشتن اواخر زبان سپاس اوايل را نيز از بين مىبرد . من گاهى با تنگدستى رو به رو مىشوم پس در آن هنگام به صدقه با خداوند به تجارت مىپردازم . عزت همواره اضطراب و تنگى آورد تا آنجا كه به خانه‌اى مىآيد و ساكنان آن خانه از آنچه در دست مردم است نوميد مىشوند و در آن مىمانند . وقتى به خانهء برادرت قدم مىنهى هر كرامتى كه در حق تو انجام مىدهد بپذير مگر از نشستن در صدر مجلس . كفاره كردار سلطان نيكى به برادران است . از پرحرفى و روده درازى اجتناب كن كه جبران‌ناپذير است .\r\nاز آن حضرت سؤال شد : مزهء آب چيست ؟ فرمود : مثل مزهء زندگى است . كسى كه از عيب‌جويى شرم نكند و در پيرى هشيار نشود و در نهان از خداوند نترسد ، هيچ خيرى در او نيست . همانا بهترين بندگان كسى است كه پنج خصلت در او گرد آيد : به دقت احسان كردن گشاده رو باشد ، چون گناه كرد آمرزش طلبد ، چون نعمتى به دو داده شد سپاس گزارد ، چون به بلايى گرفتار آمد شكيب ورزد و چون به او ستم شد عفو كند . من در بر آورده ساختن نياز دشمنم بسيار شتاب مىورزم از بيم آنكه اگر به او نيازى بردم از من بىنيازى نجويد . به كسى كه تو را اكرام كرده اكرام كن و به كسى كه تو را حقير شمارده با رها كردن او به وى اكرام كن . خداوند شش كس را به شش چيز نابود كند : زمامداران را با ستم كردن ، عرب را با\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nتعصب ، دهقانان را با تكبر ، بازرگانان را با خيانت ، روستاييان را با نادانى و فقها را با حسد .\r\nدريغ از بخشش ، بدگمانى است به خداوند . صله ارحام عصاى پيرى است و خوش همسايگى آبادانى شهر و ديار و صدقه نهانى ، افزونى مال است .\r\nامام صادق ( ع ) به مردى فرمود : مسافرت كن تا خدا به تو روزى دهد و به انجام دادن كارهاى خير عادت كن . خداوند مردم را در دنيا به پدرانشان مىخواند تا يكديگر را بشناسند و در آخرت آنان را به اعمالشان مىخواند تا پاداش گيرند . پس به آنان مىفرمايد : اى ايمان‌آورندگان واى كافران . هر كس فتنه‌اى را بيدار كند خود خوراك آن مىشود . خاندان آدمى ، اسيران اويند پس كسى كه خداوند به او نعمتى داد بايد بر اسيرانش گشايش كند و اگر نكند آن نعمت به زودى از دست مىرود . چون باطن صلاح آرد ، ظاهر نيز صلاح يابد . روزى را با دادن صدقه جلب كنيد و ثروت را با پرداخت زكات . كسى كه ميانه روى پيشه كرد فقير و تنگدست نشد . برنامه‌ريزى نيمى از زندگى و مهرورزى نيمى از عقل و غم و اندوه نيمى از پيرى است . كمى خانواده يكى از دو آسانيهاست . هر كس پدر و مادرش را غمگين سازد به عاق آنها گرفتار شود هر كس در هنگام مصيبت دستش را بر رانش بكوبد اجر خود را تباه كرده است . كار نيك ، نكويى محسوب نشود مگر در نزد شريفان و دينداران . خداوند روزى را به اندازهء مخارج و صبر را به اندازهء مصيبت فرود آورد . هر كس به قيامت يقين آورد راه بخشش پيشه گيرد . اگر خداوند براى مورچه خيرى اراده كرده بود براى او دو بال قرار نمىداد . سه چيز است كه سوگند به خدا حقيقت دارد : هيچ مالى از دادن صدقه و زكات كاهش نيافت ، كسى به ديگرى ستمى نكرد جز آنكه آن كس كه مورد ستم واقع شده بود و قدرت تلافى آن را داشت ، اما خشم خود را فرو خورد . پس خداوند به جاى آن ستم به او سرافرازى اعطا كند ، هيچ بنده‌اى باب درخواست و تقاضا را به روى خود نگشود جز آنكه خدا هم بر او باب فقر و تنگدستى را باز كرد . سه چيز است كه خداوند بدانها براى مسلمان جز عزت و سر بلندى ندهد : گذشت از كسى كه به وى ستم كرده ، بخشش به كسى كه از وى دريغ ورزيده و پيوند با كسى كه از وى بريده است . از يقين است آن كه از مردم بدانچه موجب خشم خداست خشنود نگردى و آنان را به سبب چيزى كه خداوند به آنها داده ، نكوهش نكنى و آنان را به خاطر رزق خدا ، كه به ايشان داده ، نستايى . زيرا رزق را حرص حريص نمىآورد و ناخشنودى ناخشنود و كاره آن را بازنمىدارد و اگر كسى از شما ، همان گونه كه از مرگ مىگريزد ، از روزىاش بگريزد ، روزى خدا او را در خواهد يافت همچنان كه مرگ . مروت مرد براى خودش ، نسب است براى سلاله و قبيلهء خود . كسى كه زبانش راست شد ، عملش پاك گشت و كسى كه نيتش نكو شد ، رزقش افزون گردد و كسى كه در خانواده‌اش نكويى كند عمرش دراز شود . از گمان نيك بهره‌اى برگير كه دلت را شاد و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nكارت را آسان گرداند . مؤمن چون در خشم شود ، خشمش او را از حق برون نبرد و چون خرسند گردد ، خشنوديش او را به باطلى داخل نكند و كسى است كه چون قدرت يابد بيش از آنچه كه حق اوست برنگيرد . چهار چيز ، اندك آن بسيار است : آتش ، دشمنى ، تنگدستى و بيمارى . همنشينى بيست روزه ، خويشاوندى است .\r\n\r\nسخنان كوتاه امام صادق ( ع ) به نقل از مطالب السئول\r\nسفيان ثورى گويد از امام جعفر صادق ( ع ) شنيدم كه مىفرمود : سلامت از كف رود تا آنجا كه خواستنگاه آن نهان شود . پس اگر در چيزى باشد نزديك‌تر آن است كه در گمنامى باشد پس چون در گمنامى به دنبال سلامت روى آن را نمىيابى پس شايد در خاموشى باشد و چون خاموشى را مىجويى در آن نمىيابى پس شايد در خلوت و انزوا باشد و چون به خلوت مىروى سلامت را نمىيابى پس شايد در كلام گذشتگان نيكو كردار باشد . و خوشبخت كسى است كه در خود خلوتى يابد و بدان مشغول گردد .\r\nمالك بن انس گويد : امام صادق ( ع ) روزى به سفيان ثورى گفت : اگر خدا به تو نعمتى داد كه دوست داشتى بپايد بسيار حمد او گوى و سپاس او بگزار كه خداوند فرمود : « اگر سپاس گزاريد ، افزونش كنم « 45 »  » . و چون روزيت اندك شد بسيار استغفار كن كه خداوند فرمود : « از پروردگارتان آمرزش خواهيد كه او بسيار آمرزنده است تا باران آسمان را بر شما فراوان نازل كند و شما را به مال بسيار و پسران متعدد يارى فرمايد « 46 »  » يعنى در دنيا و براى شما بهشتها و نهرهايى قرار دهد « 47 »  يعنى در آخرت و چون پيشامدى تو را غمين ساخت بسيار بگو لا حول و لا قوه الا بالله العلى العظيم . اين ذكر كليد گشايش و گنجى از گنجهاى بهشت است . هر كس از ستم خشمگين نشود سپاس نعمت را نگزارد .\r\n\r\nوصاياى امام صادق ( ع ) وصيت آن حضرت به فرزندش امام كاظم ( ع )\r\nدر كتاب حلية الاولياء به سند خود از يكى از ياران امام صادق ( ع ) روايت شده است كه گفت :\r\nنزد امام صادق ( ع ) رفتم . موسى ، فرزندش ، پيش روى پدر نشسته بود و آن حضرت او را بدين سفارشها وصيت مىفرمود . از جمله سخنانى كه از آن حضرت به ياد دارم آن است كه فرمود :\r\n\r\n","description":"","footnote":" ( 45 ) ابراهيم / 7 : لَئِن شَكَرْتُم لَأَزِيدَنَّكُم .  ( 46 - 47 ) نوح / 12 - 9 : فَقُلْت اسْتَغْفِرُوا رَبَّكُم إِنَّه كان غَفَّاراً يُرْسِل السَّماءَ عَلَيْكُم مِدْراراً وَ يُمْدِدْكُم بِأَمْوال وَ بَنِين وَ يَجْعَل لَكُم جَنَّات وَ يَجْعَل لَكُم أَنْهاراً .  ( 46 - 47 ) نوح / 12 - 9 : فَقُلْت اسْتَغْفِرُوا رَبَّكُم إِنَّه كان غَفَّاراً يُرْسِل السَّماءَ عَلَيْكُم مِدْراراً وَ يُمْدِدْكُم بِأَمْوال وَ بَنِين وَ يَجْعَل لَكُم جَنَّات وَ يَجْعَل لَكُم أَنْهاراً . ","page_name":" 97 ","page_number":97},
  {"content":"\r\n\r\nاى پسرم ! سفارشم را بپذير و سخنانم را ياد گير . اگر آن را به خاطر سپارى سعادتمند زيست كنى و ستوده بميرى . اى پسرم ! هر كه بدانچه برايش تقسيم شده خشنود باشد بىنياز شود ، و كسى كه چشمش به دست ديگرى باشد تنگدست بميرد و هر كه به قسمت خدا عز و جل خشنود نباشد ، خدا را در قضايش متهم كرده است . كسى كه لغزش خود را كوچك گيرد لغزش ديگرى را بزرگ شمارد و كسى كه لغزش ديگرى را كوچك شمارد لغزش خود را بزرگ داند . اى فرزندم ! هر كه پردهء ديگرى را به درد زشتيهاى اهل خانه‌اش نمايان شود .\r\nهر كس شمشير ستم بركشد بدان كشته شود . هر كه براى برادرش چاهى كند خود در آن فرو افتد . هر كس در جرگهء نابخردان قدم نهد خوار شود و هر كه با دانشمندان همنشين باشد بزرگ گردد . كسى كه در راه بد قدم گذارد متهم مىشود . اى فرزندم ! مبادا بر زمامداران خشم گيرى كه بر تو خشم گيرند . مبادا در كارى كه تو را سودى ندارد وارد شوى كه بدين خاطر خوار و زبون گردى . اى فرزندم ! حق را بگو چه به سودت باشد و چه به زيانت . اى فرزندم ! قرآن بخوان و آشكارا سلام ده و به معروف امر كن و از منكر جلوگيرى نما . با كسى كه از تو بريده بپيوند و با كسى كه در برابر تو خاموشى گزيده آغازگر سخن باش و به كسى كه از تو درخواستى كرده پاسخ بده . و از سخن‌چينى بپرهيز كه كينه در قلبها مىكارد مبادا به عيبجويى مردم پردازى كه عيبجو خود به منزلهء آماج است . اى پسرم ! چون طالب جود و بخشش گشتى بر تو باد به معادن آن كه جود را معادنى است و معادن را ريشه‌ها و ريشه‌ها را شاخه‌ها و شاخه‌ها را ميوه‌اى است . ميوه جز به شاخه خوش نيست و شاخه جز به ريشه و ريشهء ثابت جز در معدن خوشبوى و گوارا يافت نشود .\r\nاى فرزندم ! چون به ديدارى مىروى نيكوكرداران را زيارت كن نه بدكاران ، كه آنان سنگهايى هستند كه آب از آنها روان نگردد و درختانى هستند كه برگهايشان سبز نشود و زمينهايى هستند كه رستنيهايشان ظاهر نگردد . على بن موسى ( ع ) گفت پدرم تا زمان مرگش اين سفارشها را رها نكرد .\r\n\r\nسفارش امام صادق ( ع ) به سفيان ثورى\r\nاين وصيت در كتاب تحف العقول آمده و صدوق نيز در كتاب خصال آن را به سند خود از سفيان ثورى روايت كرده است . در روايت صدوق آمده است : سفيان گفت : به ديدار صادق بن صادق رفتم و عرض كردم اى پسر فرزند خدا مرا وصيتى فرماى . فرمود : اى سفيان ! الخ .\r\nاما در آغاز روايت تحف العقول آمده است كه سفيان ثورى گفت : نزد امام صادق ( ع ) رفتم و به او عرض كردم : مرا وصيتى فرماى تا آن را پس از تو حفظ كنم . فرمود : اى سفيان ! آيا آن\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nرا به خاطر خواهى سپرد ؟ گفتم : آرى اى فرزند دختر رسول خدا . فرمود : اى سفيان ! مروت و مردانگى براى دروغگو و راحت و آسايش براى حسود و برادرى براى ملول و دوستى براى خود بين و سيادت براى بدخوى نيست . آنگاه امام ( ع ) از سخن بازايستاد . گفتم : اى فرزند دخت رسول خدا ! بيش از اين برايم بفرما . فرمود : اى سفيان ! به خدا اميد بند ، عارف شوى و قسمتى كه براى تو مقدر كرده خرسند شو ، بىنياز گردى . و در روايت خصال است كه : و با همسايهء خود خوش‌رفتارى كن ، مسلم باشى . همراه شو بمانند آنچه با تو همراهى مىكنند ، ايمانت افزون شود و با بدكار مصاحب مشو كه از بدكارى خود به تو ياد دهد . و در كار خود با كسانى مشورت كن كه از خداوند مىترسند . سپس امام ( ع ) از گفتن بازايستاد و من به او عرض كردم : اى فرزند رسول خدا ! ادامه بده . فرمود : اى سفيان ! هر كس خواهد عزتى بىسلطنت و فراوانى بىبرادر و شكوهى بىمال ( و طبق روايت خصال ) هر كس عزتى بىعشيره و قبيله و ثروتى بىمال و هيبتى بىسلطنت خواهد ، بايد از ذلت معاصى خدا به عزت طاعت او روى آورد . آنگاه لب از گفتن فرو بست و من گفتم : اى فرزند دختر رسول خدا ادامه ده . فرمود : اى سفيان ! پدرم مرا به سه خصلت تأديب كرد و از سه خصلت بازداشت : اما آن سه خصلتى كه مرا بدانها تأديب كرد اين بود كه فرمود : اى فرزندم ! هر كس مصاحب بدكار شود سالم نماند و آن كس كه گفتارش را مراقبت نكند و زبانش را در اختيار نگيرد پشيمان شود و آن كس كه به راههاى بد گام نهد متهم مىشود . گفتم : اى فرزند رسول خدا ! آن سه خصلتى كه تو را از آن بازداشته بود ، چه بودند ؟ فرمود : پدرم مرا نهى كرد از آن كه با حسودىكننده به نعمت و شاد شونده به مصيبت يا سخن چين ، دوستى و رفاقت داشته باشم . و در روايت خصال اضافه شده است كه آنگاه امام ( ع ) اين دو بيت را برايم خواند :\r\n عود لسانك قول الخير تحظ به * ان اللسان لما عودت معتاد « 48 » \r\nموكل بتقاضى ما سننت له * فى الخير و الشر فانظر كيف تعتاد « 49 »  \r\n\r\nگزيده‌اى از وصاياى آن حضرت خطاب به عبد الله بن جندب كه در تحف العقول ذكر شده است\r\nاى فرزند جندب ! بر هر مسلمانى كه ما را مىشناسد لازم است كه كردار هر روز و شب خود را بر خويشتن عرضه بدارد و خود حسابگر خويش باشد . پس اگر در اعمال خود ، كردار نيكويى ديد از خدا خواستار زيادت آن شود و اگر در آنها كردار ناپسندى ديد از براى آن از\r\n\r\n","description":"","footnote":" ( 48 ) زبانت را به گفتار خير عادت ده تا بدان بهره‌مند شوى . همانا زبان بدانچه عادتش دهى آموخته خواهد شد .  ( 49 ) از زبانت مىتراود آنچه كه تو در خير و شر به او آموزش داده‌اى پس بنگر كه چگونه او را آموزش داده‌اى ؟ ","page_name":" 99 ","page_number":99},
  {"content":"\r\n\r\nخداوند آمرزش خواهد . خوشا به حال بنده‌اى كه به خاطر نعمتها و زرق و برقهاى دنيوى كه به خطاكاران داده شده ، غبطهء آنان را نخورد . خوشا به حال بنده‌اى كه در پى به دست آوردن آخرت باشد و به خاطر آن تلاش كند . خوشا به حال بنده‌اى كه آرزوهاى دروغين او را به خود سرگرم نسازد . اى پسر جندب ! كسى كه با برادرش ناخالصى كند و او را كوچك شمارد و با او دشمنى كند خداوند آتش را جايگاه او قرار مىدهد . و كسى كه به مؤمنى حسادت كرد ايمان در قلب او حل مىشود ( از بين مىرود ) چنان كه نمك در آب . اى زادهء جندب ! كسى كه در راه برآورده ساختن نياز برادرش گام بر مىدارد چونان كسى است كه ميان صفا و مروه سعى مىكند . و كسى كه نياز برادرش را به جاى آورد همچون كسى است كه در راه خدا در خون خويش غلتيده است . و خداوند هيچ مردمى را عذاب نكرد مگر هنگامى كه حقوق برادران تهيدستشان را خوار و سبك شمردند . اى فرزند جندب ! به شيعيان ما اين پيغام را برسان و بديشان بگوى مذاهب گوناگون شما را از راه به در نبرد . به خدا سوگند ! ولايت و دوستى ما مگر با پرهيزگارى و اجتهاد در دنيا و يارى كردن برادران در راه خدا ، نصيب نمىشود و كسى كه به مردم ستم مىكند از شيعيان ما نيست . اى فرزند جندب ! هر كه خود را از دستاوردش محروم سازد همانا براى ديگرى گرد آورده است و كسى كه از هواى خويش پيروى كرد همانا از دشمنش فرمان برده است و آن كس كه به خداوند اطمينان كرد خداوند نيز او را از مهمات امور دنيوى و اخرويش كفايت مىكند و آنچه را كه از او پوشيده است برايش نگه مىدارد . به تحقيق ناتوان شد كسى كه براى هر مصيبتى ، صبرى چاره نكرد و براى هر نعمتى ، شكرى به جاى نياورد و براى هر سختى آسانى مهيا نساخت . خودت را در هر مصيبتى كه در فرزندان يا مال و يا هر سختى كه پيشامد مىكند صبورى ده ، زيرا خداوند امانتى را كه داده مىستاند و آنچه را كه بخشيده مىگيرد تا ميزان صبر و سپاسگزارى تو را با آنها امتحان كند . به خداوند اميدوار باش اميدى كه ترا بر نافرمانىاش دلير نكند و از او بترس ، ترسى كه ترا از رحمتش نوميد مكند . بدانچه خداوند برايت قرار داد قناعت كن و چيزى را كه نمىتوان بدان دست يا بى تمنا مكن به وقت ثروت ( و راحت ) خوش‌حال و مغرور و وقت فقر بىتاب و ناشكيبا مباش . هيچ‌گاه درشت خوى بد خلق مباش كه مردم نزديكى با تو را ناخوش دارند و هيچ‌گاه سبكى مكن كه هر كس تو را شناخت ، تحقيرت كند . با كسى كه برتر از تو است بد سلوكى مكن و كسى را كه فرو دست تو است به ريشخند مگير . از سبك عقلان اطاعت مكن . هيچ‌گاه بر كفايت كسى تكيه و اعتماد مكن و هنگام انجام هر كارى به نيكى تأمل كن تا پيش از آنكه در ورطهء آن در افتى و پشيمان شوى ، راه ورود بدان را از راه خروجش بازشناسى . نفس خود را دشمنى فرض كن كه با آن جهاد مىكنى و امانتى بگير كه آن را بازپس مىدهى به درستى كه تو خود طبيب نفست\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nهستى و نشانهء سلامتش را مىشناسى . درد برايت آشكار شده است و بر درمان نيز ره يافته‌اى . اگر چيزى به كسى بخشيده‌اى آن را با بسيار منت گزاردن و ياد آوردن تباه مكن ، بلكه به دنبال چيزى كه بخشنده‌اى ، بهتر از آن را بياور زيرا اين زيبنده‌تر به اخلاق تو و ايجاب‌كننده‌تر براى گرفتن پاداش در آخرت تو است . بر تو باد خاموشى . اگر خاموشى گزينى ترا چه جاهل باشى و چه عالم ، از افراد حليم مىشمرند . همانا خاموشى زينتى است براى تو در نزد دانشمندان و پرده‌اى است براى تو در نزد نادانان .\r\nخوشا به حال كسى كه بينايى خود را در قلبش قرار داد و آن را در چشمش قرار نداد . در عيبهاى مردمان مانند خدايگان ننگريد ، بل همچون بنده‌اى در عيوب خود نظر كنيد . مردم بر دو دسته‌اند : گروهى مبتلا و گروهى در سلامت . پس به مبتلايان رحمت آوريد و خداى را به خاطر نعمت عافيت سپاس گوييد .\r\nاى پسر جندب ! با كسى كه از تو بريده بپيوند و به كسى كه تو را بىبهره گذارده ببخش و به كسى كه به تو بدى كرده ، نكويى كن و بر كسى كه به تو دشنام داده ، سلام گوى و با كسى كه با تو به ستيز برخاسته ، به انصاف رفتار كن و از كسى كه به تو ستم روا داشته ، در گذر همانطور كه تو دوست مىدارى او از تو درگذرد به گذشت و عفو خدا از خود نظر كن . مگر نمىبينى خورشيدش بر نيكان و بدان مىتابد و بارانش بر درست‌كاران و خطاكاران مىبارد .\r\nاى فرزند جندب ! در برابر چشمان مردم صدقه مده تا تو را پاك شمارند ، اگر چنين كنى پاداشت همان است كه گرفتى ، اما آن چنان رفتار كن كه اگر صدقه را به دست راستت دادى دست چپت از آن بويى نبرد ، همانا كسى كه به خاطرش در نهان صدقه مىدهى تو را به آشكار پاداش خواهد داد .\r\nهرگز براى كسى زيبنده نيست در حالى كه در جايگاههاى نيكان قرار دارد به كردار بدان طمع بندد . اى زادهء جندب ! خداوند ، عز و جل در قسمتى از آنچه كه وحى كرد ، فرموده است :\r\nبه درستى كه نماز را از كسى مىپذيرم كه براى عظمت من فروتنى كند و به خاطر من خود را از شهوات دور بدارد . روزش را با ذكر من به سر برد و بر خلق من بزرگى نكند . گرسنه را خوراك دهد و عريان را جامه بپوشاند . به مصيبت‌ديده رحمت آورد و غريب و بىپناه را جاى و پناه دهد . پس اين كسى است كه نورش چونان خورشيد مىدرخشد ، من او را در كنف عزت خود حفظ مىكنم و فرشتگانم را به نگاهبانى از او مىگمارم . او مرا مىخواند من نيز اجابتش مىكنم و از من خواهش مىكند و من نيز به او مىبخشم .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nگزيده‌اى از وصيت آن حضرت ( ع ) به ابو جعفر محمد بن نعمان الاحول كه در تحف العقول ذكر شده است\r\nاى پسر نعمان ! تو را از ستيز پرهيز مىدهم كه كردارت را از بين مىبرد و تو را از جدال و خصومت بر حذر مىدارم كه تو را هلاك مىكند . و تو را از بسيارى خصومتها بر كنار مىدارم زيرا تو را از خداوند دور مىكنند . كسانى كه پيش از شما بودند خاموشى را فرا مىگرفتند و حال آنكه شما گفتن را فرا مىگيريد . اگر يكى از شما قصد بندگى كرد ، ده سال پيش از آن خاموشى را فرا بگيرد پس اگر خوب از عهدهء آن بر آمد و بر اين كار شكيبايى ورزيد ، بندگى كرده است و گرنه بگويد من شايسته آنچه قصد كرده‌ام نيستم .\r\nكسى كه از فحشا مىدهد كه خاموشى را دراز گردانيده و در حكومت باطل بر شكنجه‌ها شكيبايى ورزيده باشد . اينان به حق از نجبا و برگزيدگان و اوليا هستند ، و ايشان مؤمنانند .\r\nهمانا منحوس‌ترين شما در نزد من بزرگان سخن چين هستند . كسانى كه در پى حسادت به برادرانشان باشند از من نيستند و من نيز از آنان نيستم . سپس فرمود : به خدا سوگند اگر يكى از شما به اندازهء روى زمين طلا تقديم دارد ، سپس به مؤمنى حسادت كند اين طلا وسيله مىشود كه با آن او را در آش داغ مىكنند .\r\nاى پسر نعمان ! اگر از كسى دربارهء علمى پرسيدند و او پاسخ دهد نمىدانم ؛ به تحقيق حق علم را ادا كرده است . مؤمن تا زمانى كه نشسته كينه دارد و چون برخاست كينه‌اش بر طرف مىگردد .\r\nاى فرزند نعمان ! اگر خواستى دوستى برادرت براى تو پاكيزه گردد هيچ‌گاه با او مزاح و ستيزه مكن و او را نهى منما و با او در نيفت . و دوستت را از راز خود آگاه مكن مگر رازى كه اگر دشمنت از آن آگاهى يافت زيانى نرساندت چرا كه دوست نيز روزى دشمن مىشود .\r\nاى فرزند نعمان ! بنده مؤمن نمىشود تا آنكه در او سه سنت باشد : سنتى از خدا ، سنتى از رسول خدا و سنتى از امام . اما سنتى كه از خداست آن است كه پوشانندهء رازها باشد خداوند كه يادش گرامى باد ، فرمايد :  عالِم الْغَيْب فَلا يُظْهِرُ عَلى غَيْبِه أَحَداً  « 50 »  . اما سنتى كه از رسول خدا ( ص ) است آن است كه با مردم مدارا و با آنها با اخلاق حنيفى رفتار كند و سنتى كه از امام است صبر در سختى و مصيبت است تا زمانى كه خداوند گشايشى براى او آورد . اى پسر نعمان ! بلاغت به تيزى زبان و فراوانى هذيان نيست ، بلكه اصابت به معنى و آوردن برهان است . اى فرزند نعمان ! كسى كه به خاطر ما خشمش را براى چيزى كه نمىتواند آن را\r\n\r\n","description":"","footnote":" ( 50 ) سورهء جن / آيهء 26 : داناى نهان است پس كسى را بر غيب خود آگاه نكند . ","page_name":" 102 ","page_number":102},
  {"content":"\r\n\r\nبر طرف كند ، فرو خورد در جايگاهى بلند همراه ماست .\r\n\r\nاندرز آن حضرت به عنوان بصرى\r\nشهيد ثانى در كتاب منية المريد نقلا حديث بلند عنوان بصرى را ذكر كرده است . همچنين سيد محمد بن محمد بن حسن حسينى عاملى عيناثى معروف به ابن قاسم در كتاب الاثنى عشرية فى المواعظ العددية گفته است كه اين حديث از روايات اهل سنت از عنوان بصرى است . عنوان پيرمردى بود كه شصت و چهار سال از سن او مىگذشت . عنوان گفت : من براى كسب علم نزد مالك بن انس رفت و آمد مىكردم . چون جعفر بن محمد الصادق ( ع ) به مدينه « 51 »  آمد ، تمايل پيدا كردم كه از او نيز مانند مالك ، كسب علم كنم . پس روزى به من فرمود : تو شخص مطلوبى هستى « 52 »  . و من در هر ساعتى دعاى مخصوصى مىخوانم . از نزد من برخيز و مرا از دعايم بازمدار و به جانب مالك روانه شود . من از اين بابت غمگين شدم و گفتم اگر در من خير و نكويى جسته بود هرگز چنين نمىكرد . پس به مسجد پيامبر ( ص ) رفتم و بر او درود فرستادم و دو ركعت نماز در روضه گزاردم . و از خدا خواستم كه قلب جعفر بن محمد را بر من مهربان كند و از علمش به من چيزى روزى دارد تا بدان به راه راست هدايت يابم و ديگر براى طلب علم به محضر مالك نروم . چون دلم از دوستى جعفر ( ع ) مالامال گشت آهنگ خانهء او را كردم و اذن ورود خواستم . خادمى آمد و پرسيد چه‌كار دارى ؟ گفتم :\r\nمىخواهم سلام بر شريف دهم گفت : او در حال نماز است . پس نشستم . اندكى نگذشته بود كه خادم ديگرى بيرون آمد و گفت : به بركت خدا داخل شو . پس درون رفتم و بر آن حضرت درود گفتم . او نيز سلامم را پاسخ گفت و فرمود : بنشين خدايت بيامرزاد ! كمى نزديك‌تر نشستم . آن حضرت سرش را بلند كرد و فرمود : كنيه‌ات چيست ؟ گفتم : ابو عبد الله . فرمود :\r\nخداوند كنيه‌ات را استوار دارد و تو را در انجام هر خيرى توفيق دهد . من با خودم مىگفتم :\r\nاگر علت زيارت جز همين دعا نبوده باشد ، امرى بزرگ است . آنگاه فرمود : خواسته‌ات چيست ؟ گفتم : از خدا خواستم قلب شما را بر من مهربان كند و از علم و دانش شما بر من روزى گرداند و از خدا اميد دارم كه شريف ( امام ) ( ع ) در آنچه كه از او مىپرسم به من پاسخ گويد . پس آن حضرت فرمود : اى ابو عبد الله ! علم به بسيارى يادگيرى نيست ، بلكه آن نورى است كه خداوند در قلب هر كسى كه مىخواهد هدايتش كند بر جاى مىگذارد .\r\n\r\n","description":"","footnote":" ( 51 ) منظور وقتى است كه امام ( ع ) از سفر به مدينه بازگشته بود . ( مؤلف ) .  ( 52 ) يعنى تو به واسطهء اعمال و عبادات مطلوب خدا هستى يا از جانب خليفه مطلوبى . وى از اشتهار كراهت داشت . ( مؤلف ) . ","page_name":" 103 ","page_number":103},
  {"content":"\r\n\r\nهنگامى كه ارادهء دانش اندوزى كردى ، پس نخست حقيقت عبوديت را در خودت بجوى و علم را با استفاده از آن طلب كن ، از خداوند بپرس او ترا ياد مىدهد . پرسيدم : حقيقت عبوديت چيست ؟ فرمود : سه چيز است : اينكه بنده براى خودش در آنچه كه خداوند به او داده تملكى نبيند . زيرا براى بنده مالكيتى نيست و آنان مال را مال خدا مىدانند و آن را همانجايى كه خدا فرموده قرار مىدهند . بنده براى خودش تدبير نينديشد و همهء اشتغالش در چيزهايى باشد كه خدا بدان دستور داده و از آن نهى كرده است . هنگامى كه بنده در آنچه خداوند به او داده تملكى قائل نشود ، انفاق كردن بر او در مواردى كه خداوند فرموده ، سهل مىگردد و هنگامى كه تدبير كارش را به مدبر خود واگذاشت سختيهاى دنيا بر او آسان مىشود و هنگامى كه بدانچه خداوند فرموده و از آن نهى كرده است ، مشغول شد به سوى ستيزه و مباهات با مردم نمىگرايد . چون خداوند بنده‌اى را با اين سه چيز گرامى داشت ، دنيا و نيازمندى او به مردم برايش آسان مىشود و از براى تفاخر و زياده‌جويى در پى دنيا نمىرود و در پيش مردمان عزت و سربلندى نمىجويد و روزگار عمر خود را باطل و بىحاصل رها نمىكند . اين نخستين درجهء متقين است . خداوند تعالى فرمايد :  « تِلْك الدَّارُ الْآخِرَةُ نَجْعَلُها لِلَّذِين لا يُرِيدُون عُلُوًّا فِي الْأَرْض وَ لا فَساداً وَ الْعاقِبَةُ لِلْمُتَّقِين »  « 53 »  عرض كردم اى ابو عبد الله مرا سفارشى فرما ! گفت : تو را به نه چيز سفارش مىكنم اين توصيهء من به هر كسى است كه مىخواهد راه خدا را بپويد و از خدا مىخواهم تو را در به كار بستن آنها موفق كند . سه تا از آنها در رياضت نفس و سه تا در حلم و سه‌تاى آخر در علم است . پس آنها را به ياد بسپار و ترا از سهل‌انگارى و سستى نسبت به آنها بر حذر مىدارم . عنوان گفت :\r\nتوى دلم از ترس خالى شد . پس فرمود : آن سه چيز كه در رياضت است : از خوردن چيزى كه ميل ندارى بپرهيز ، زيرا بىخردى بار مىآورد و جز در هنگام گرسنگى غذا مخور و چون خوردى ، از طعام حلال بخور و نام خداى تعالى را ببر . و اين حديث پيامبر ( ص ) را به ياد آورد كه فرمود : انسان هيچ ظرفى را كه از شكمش بدتر باشد ، پر نكرد .\r\nاما آن سه كه در حلم است : اگر كسى به تو گويد ، تو اگر يكى بگويى ده تا مىشنوى تو بگو اگر ده تا بگويى يكى هم نشنوى . و اگر دشنامت گفت ، بگويى اگر در آنچه گفتى راستگويى ، از خدا براى خود آمرزش مىطلبم و اگر دروغگويى ، براى تو طلب آمرزش مىكنم . و اگر كسى تو را با خيانت وعده داد تو او را با نصيحت و دعا وعده دهى . اما آن سه كه در علم است : از علما آنچه را كه نمىدانى بپرس . و مبادا از روى لجاجت يا براى امتحان\r\n\r\n","description":"","footnote":" ( 53 ) سورهء قصص / آيهء 86 : اين خانه آخرت است آن را قرار داديم براى كسانى كه خواهان برترى و فساد در زمين نيستند و فرجام كار از آن پرهيزگاران است . ","page_name":" 104 ","page_number":104},
  {"content":"\r\n\r\nايشان ، پرسش كنى و مبادا از اين طريق چيزى فروگذارى . و تا آنجا كه مىتوانى در همهء كارهايت احتياط پيشه كن و از دادن فتوا بگريز همان گونه كه از شير و گرگ مىگريزى . و گردن خودت را پلى براى مردمان قرار مده . سپس به او گفت : اى شريف ! فرمود : بگو اى ابو عبد الله آنگاه فرمود : « برخيز اى ابو عبد الله ! من تو را اندرز گفتم پس دعايم را بر من تباه مكن من مردى بخيل به خود هستم » .\r\n\r\nبرخى از دعاهاى كوتاهى كه از آن حضرت ( ع ) روايت شده است\r\nدر كتاب حلية الاولياء نقل شده است : از دعاى جعفر بن محمد ( ع ) اين بود :\r\nخداوندا ! مرا با طاعتت سرفراز گردان و با نافرمانيت غمگينم مكن ، خدايا روزى ده مرا ، مواسات كسى كه روزيش را بر او تنگ گرفته‌اى ، بدانچه كه از فضيلت بر من وسعت داده‌اى . ابو معاويه ، يعنى غسان ، گويد : اين دعا را به آگاهى سعيد بن سالم رساندم گفت : اين دعاى بزرگان ( اشراف ) است .\r\nهمچنين ابو نعيم در حلية الاولياء از نصر بن كثير نقل كرده است كه گفت : من و سفيان ثورى به نزد جعفر بن محمد رفتيم . گفتم : من قصد حج دارم پس مرا دعايى بياموز . فرمود :\r\nچون به بيت الحرام رسيدى دست خود را بر ديوار آن بنه و سپس بگوى : « يا سابق الفوت يا سامع الصوت و يا كاسى العظام لحما بعد الموت » . آنگاه هر چه از خدا مىخواهى بگو . پس سفيان به او گفت : چيزى است كه آن را نفهميدم . امام فرمود : اى سفيان ! وقتى آنچه را كه دوست مىدارى برايت حاصل شد ، خدا را فراوان ستايش كن و چون چيزى را كه ناخوش مىدارى برايت رخ داد ، بسيار « لا حول و لا قوة الا بالله » را بگوى و چون روزيت اندك شد بيشتر استغفار كن .\r\nدر كتاب نثر الدرر نوشته « آبى » آمده است كه امام صادق ( ع ) يك بار شكايت كرد پس فرمود : خداوندا آن را ادب قرار ده نه غضب . همچنين « آبى » نقل كرده است كه امام صادق ( ع ) مىفرمود : خدايا ! تو در اينكه مرا عفو كنى بس سزاوارتر از منى كه شايستهء عذابم .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nسخن امام صادق ( ع ) دربارهء شعرا و اشعارى كه از آن حضرت باقى مانده است\r\n« آبى » در نثر الدرر نقل كرده است كه امام صادق ( ع ) فرمود : از ستيز با شاعران بپرهيزيد ، كه آنان به مدح كردن بخيل و در هجو كردن سخاوتمندند .\r\nدر مناقب ابن شهر آشوب آمده است كه امام صادق ( ع ) مىفرمود :\r\n فينا يقينا يعد الوفاء * و فينا تفرخ افراخه « 54 » \r\nرأيت الوفاء يزين الرجال * كما زين العذق شمراخه « 55 »  \r\nدر مناقب آمده است كه سائلى از آن حضرت در خواستى كرد امام ( ع ) ، هم حاجت او را روا كرد . سائل زبان به شكر و سپاس باز كرد . آنگاه امام صادق ( ع ) فرمود :\r\n اذا ما طلبت خصال الندى * و قد عضك الدهر من جهده « 56 » \r\nفلا تطلبن الى كالح * اصاب اليسارة من كده « 57 » \r\nو لكن عليك باهل العلى * و من ورث المجد عن جده « 58 » \r\nفذاك اذا جئته طالبا * ستحبى اليسارة من جده « 59 »  \r\nهمچنين ابن شهر آشوب مىنويسد : از امام صادق ( ع ) روايت شده است كه فرمود :\r\n تعصى الاله و انت تظهر حبه * هذا لعمرك فى الفعال بديع « 60 » \r\nلو كان حبك صادقا لأطعته * ان المحب لمن احب مطيع « 61 »  \r\nنگارنده : قبلا از كتاب تحف العقول نقل كرديم كه امام باقر ( ع ) اين دو بيت را سروده بود .\r\nهمچنين در مناقب اين ابيات به آن حضرت نسبت داده شده است :\r\n علم المحجة واضح لمريده * وارى القلوب عن المحجة فى عمى « 62 »  \r\n\r\n","description":"","footnote":" ( 54 ) يقين را در ما وفا محسوب كنند و در حب و دوستى ماست كه جوجگان سر از تخم بدر مىآورند .  ( 55 ) ديدم وفا را كه مردان را زينت مىدهد همان گونه كه خرما ، سرشاخ ( خوشهء ) خود را زينت مىدهد .  ( 56 ) هرگاه خصال جوانمردان و بخششگران را خواهان شده باشى ، در حالى كه روزگار تو را از سختيهايش گزيده باشد .  ( 57 ) پس آنها ( خصال ) را از ترشرويى كه با زحمت و رنج به توانگرى رسيده ، مجوى .  ( 58 ) اما تو بايد آن خصال را از بلندپايگان و كسانى كه بزرگوارى را از جد خويش به ارث برده‌اند ، خواهان شوى .  ( 59 ) پس چون نزد او به حاجت خواهى به روى ، به زودى توانگرى را از جد خويش هديه مىكند .  ( 60 ) خداى را معصيت مىكنى در حالى كه دوستى او را ادعا دارى اين به جان خودت قسم در ميان كردارها ، امرى نو است .  ( 61 ) اگر دوستى تو صادقانه مىبود خداى را اطاعت مىكردى ، زيرا عاشق مطيع كسى است كه او را دوست دارد .  ( 62 ) آگاهى از راه براى كسى كه آن را مىخواهد آشكار است و قلبها را مىبينم كه از ديدن راهها كورند . ","page_name":" 106 ","page_number":106},
  {"content":"\r\n\r\n و لقد عجبت لهالك و نجاته * موجودة و لقد عجبت لمن نجا « 63 »  \r\nدر مناقب به نقل از تفسير ثعلبى آمده است كه اصمعى اين اشعار را از امام صادق ( ع ) روايت كرد :\r\n اثامن بالنفس النفيسة ربّها * فليس لها فى الخلق كلهم ثمن « 64 » \r\nبها يشترى الجنات ان انا بعتها * بشىء سواها ان ذلكم غبن « 65 » \r\nاذا ذهبت نفسى به دنيا اصبتها * فقد ذهبت نفسى و قد ذهب ثمن « 66 »  \r\nدر مناقب ابن شهرآشوب آمده است كه سفيان ثورى اين اشعار را از قول امام صادق ( ع ) نقل كرد :\r\n لا اليسر يطرؤنا يوما فيبطرنا * و لا لازمة دهر نظهر الجزعا « 67 » \r\nان سرنا الدهر لم نبهج لصحته * او ساءنا الدهر لم نظهر له الهلعا « 68 » \r\nمثل النجوم على مضمار اولنا * اذا تغيب نجم آخر طلعا « 69 »  \r\nابن شهر آشوب گويد ، اين اشعار را نيز از امام صادق ( ع ) روايت كرده‌اند :\r\n اعمل على مهل فإنك ميت * و اختر لنفسك أيها الانسان « 70 » \r\nفكأن ما قد كان لم يك اذ مضى * و كأنما هو كائن قد كان « 71 »  \r\nابن شهر آشوب مىنويسد : اين اشعار نيز از امام صادق ( ع ) روايت شده است :\r\n فى الاصل كنّا نجوما يستضاء بنا * و للبرية نحن اليوم برهان « 72 » \r\nنحن البحور التى فيها لغائصكم * در ثمين و ياقوت و مرجان « 73 »  \r\n\r\n","description":"","footnote":" ( 63 ) من از كسى كه هلاك شد در حالى كه نجاتش فراهم بود ، به شگفت آمدم و نيز از كسى كه نجات يافت در شگفت شدم .  ( 64 ) با اين نفس گرانبها ، پروردگارش را قيمت كردم پس براى اين نفس در تمام پديده‌ها بهايى نيست .  ( 65 ) بدين نفس بهشتها خريدارى شود اگر من آن را به غير از بهشت بفروشم به درستى كه اين كار فريب‌خوردگى و بىانصافى است .  ( 66 ) چون نفسم به دنيا رود ، آن را بگيرم كه در اين حال نفسم و نيز بهاى آن از ميان رفته است .  ( 67 ) گشايش يكباره ما را در بر نمىگيرد تا خوش‌حالمان سازد و نه آن لازمهء روزگار است تا ناله فرياد و كنيم .  ( 68 ) اگر گردش چرخ ما را شاد كند به خاطر گردش آن بر وفق مراد خوش‌حال نمىشويم ، يا اگر خاطر ما را آشفته و بد سازد به خاطر او بىتاب و بىقرار نمىشويم .  ( 69 ) مثل ستارگان‌اند كه بر مضمار نخست ما سر مىزنند كه چون ستاره‌اى پنهان شود ستاره‌اى ديگر سر بر زند .  ( 70 ) به آرامى كار كن كه تو مىميرى و اى انسان براى خود ( يكى از اين دو امر را ) انتخاب كن .  ( 71 ) فرض كن آنچه بود ، پس از آن كه رفت ، نبوده است و فرض كن آنچه هست همان است كه بود .  ( 72 ) در بنيان ، ما ستارگانى بوديم كه از ما نور مىطلبيدند و امروز براى خلايق برهانيم .  ( 73 ) ما درياها هستيم كه در آنها براى غواص شما درّ گرانبها و ياقوت و مرجان است . ","page_name":" 107 ","page_number":107},
  {"content":"\r\n\r\n مساكن القدس و الفردوس نملكها * و نحن للقدس و الفردوس خزان « 74 »  \r\nحافظ عبد العزيز بن اخضر جنابذى در كتاب معالم العترة الطاهره گويد : ابراهيم بن مسعود گفت : مردى از بازرگانان به خانهء جعفر بن محمد ( ع ) رفت و آمد داشت و با او دوست بود و امام او را به نيكويى حال مىشناخت . اما پس از مدتى وضعش دگرگون شد و از اين بابت به جعفر بن محمد ( ع ) شكايت برد . امام ( ع ) به او فرمود :\r\n فلا تجزع و ان اعسرت يوما * فقد ايسرت فى زمن طويل « 75 » \r\nو لا تيأس فان اليأس كفر * لعل الله يغنى عن قليل « 76 » \r\nو لا تظنن بربك ظن سوء * فان الله اولى بالجميل « 77 »  \r\nدر كتاب العدد القوية آمده است كه سفيان ثورى به جعفر بن محمد ( ع ) عرض كرد : اى فرزند رسول خدا ! آيا از مردم كناره گرفتى ؟ پاسخ داد : اى سفيان ! روزگار تباه شده است و برادران تغيير كرده‌اند پس ديدم گوشه‌گيرى براى دل ، آرام‌بخش‌تر است . سپس اين ابيات را خواند :\r\n ذهب الوفاء ذهاب امس الذاهب * و الناس بين مخاتل و موارب « 78 » \r\nيفشون بينهم المودة و الصفا * و قلوبهم محشوة بعقارب « 79 »  \r\nهمچنين در حاشيه مجموعة الامثال الشعرية اين بيت به امام صادق ( ع ) نسبت داده شده است :\r\n لا تجز عن من المداد ، فانه * عطر الرجال و حلية الآداب « 80 »  \r\n\r\nبرخى از اشعارى كه در مدح آن امام ( ع ) سروده شده است\r\nدر كتاب سوق العروس از دامغانى آمده است كه عبد الله بن مبارك ، امام صادق ( ع ) را استقبال كرد و اين اشعار را خواند :\r\n انت يا جعفر فوق ال * مدح و المدح عناء « 81 »  \r\n\r\n","description":"","footnote":" ( 74 ) مسكنهاى قدس و پاكى و بهشت در تملك ما است و ما نگاهبانان قدس و فردوسيم .  ( 75 ) پس ناله مكن اگر روزى به تنگى افتادى ، در حالى كه روزگارى دراز در راحت و گشايش به سر بردى .  ( 76 ) و نااميد مشو كه نوميدى كفر است ، شايد خداوند تو را اندكى بعد بىنياز گرداند .  ( 77 ) به پروردگارت گمان بد مبر ، كه خداوند به گمان نيكو سزاوارتر است .  ( 78 ) وفا مثل رفتن ديروز ، از ميان مردم رخت بربست ، و مردم يا دو رنگند و يا منحرف .  ( 79 ) در ظاهر با هم دوستى و يك رنگى نشان مىدهند و حال آنكه دلهايشان آكنده از عقربها است .  ( 80 ) از بخشش شكايت مكن كه آن عطر مردان و زيور آداب است .  ( 81 ) اى جعفر تو برتر از مدح و ستايشى و ستايش تو خود را به رنج افكندن است . ","page_name":" 108 ","page_number":108},
  {"content":"\r\n\r\n انما الاشراف ارض * و لهم انت سماء « 82 » \r\nجاز حد المدح من قد * ولدته الانبياء « 83 »  \r\nو نيز گفت :\r\n الله اظهر دينه * و اعزه بمحمّد « 84 » \r\nو الله اكرم بالخلا * فة جعفر بن محمّد « 85 »  \r\nشيخ مفيد در ارشاد مىنويسد : سيد اسماعيل بن محمد حميرى وقتى كه از مذهب كيسانيه روى بر تافته بود و خبردار شد كه امام صادق ( ع ) ، ادعاى او را انكار كرده ، اين اشعار را دربارهء آن امام سرود :\r\n ايا راكبا نحو المدينة جسرة * عذافرة يطوى بها كل سبسب « 86 » \r\nاذا ما هداك الله عاينت جعفرا * فقل لولى الله و ابن المهذب « 87 » \r\nالا يا ولى الله و ابن وليه * اتوب الى الرحمن ثم تأوبى « 88 » \r\nاليك من الذنب الذي كنت مطنبا * اجاهد فيه دائبا كل معرب « 89 » \r\nو ما كان قولى فى ابن خولة دائنا * معاندة منى لنسل المطيب « 90 » \r\nو لكن روينا عن وصى محمد * و لم يك فى ما قاله بالمكذب « 91 » \r\nبان ولى الامر يفقد لا يرى * سنين كفعل الخائف المترقب « 92 » \r\nفيقسم اموال الفقيد كانما * تغيبه بين الصفيح المنصب « 93 » \r\nفان قلت لا فالحق قولك و الذي * تقول فحتم غير ما متعصب « 94 »  \r\n\r\n","description":"","footnote":" ( 82 ) جز اين نيست كه بزرگان و اشراف ، زمين‌اند و تو براى ايشان آسمانى .  ( 83 ) از حد و مرز مدح فراتر رفت كسى كه زادهء پيامبران است .  ( 84 ) خداوند دينش را ظاهر ساخت و آن را به محمد ( ص ) عزت بخشيد .  ( 85 ) و خدا با خلافت جعفر بن محمد ( ع ) اكرام كرد .  ( 86 ) اى كسى كه بر شتر سخت و تندرو سوار شده‌اى و به سوى مدينه رهسپارى و به وسيله آن شترها راههاى دور و دراز را درهم‌مىنوردى .  ( 87 ) خدا تو را هدايت كند ، چون جعفر بن محمد را ديدار كردى پس به آن ولى خدا و فرزند پاكيزه بگو :  ( 88 ) هان اى ولى خدا و اى پسر ولى او ، من به سوى خداوند بخشنده توبه و بازگشت مىكنم .  ( 89 ) و نيز به سوى تو توبه مىكنم از گناهى كه دير زمانى به راه آن مىرفتم و پيوسته در راه آن با هر مرد سخنورى مبارزه مىكردم .  ( 90 ) اعتقاد من دربارهء خوله ( محمد بن حنفيه ) دينى نبود كه من به خاطر آن مجبور به دشمنى با تبار پاك شما شوم .  ( 91 ) اما از وصى محمد ( ص ) براى ما چنين روايت شده ، و البته او در آنچه گفته دروغگو نيست ؛  ( 92 ) كه ولى امر سالها ناپديد گردد و ديده نشود مانند شخص ترسان و نگران .  ( 93 ) و اموال آن گمشده را قسمت كنند به طورى كه گويى او از دنيا رفته و در ميان سنگهاى قبر نهان شده است .  ( 94 ) پس اگر تو مىگويى چنين نيست سخن تو حق است و آنچه تو گويى ، بى آن كه تعصبى در آن باشد ، مسلم و صحيح است . ","page_name":" 109 ","page_number":109},
  {"content":"\r\n\r\n و اشهد ربى ان قولك حجة * على الخلق طرا من مطيع و مذنب « 95 » \r\nبان ولى الامر و القائم الذي * تطلع نفسى نحوه و تطربى « 96 » \r\nله غيبة لا بد ان سيغيبها * فصلى عليه الله من متغيب « 97 » \r\nفيمكث حينا ثم يظهر امره * فيملأ عدلا كل شرق و مغرب « 98 »  \r\nشيخ مفيد گويد : اين شعر دليل بر رجوع سيد حميرى از مذهب كيسانيه و اعتراف به امامت امام صادق ( ع ) است .\r\n\r\nوفات امام صادق ( ع )\r\nچون امام ( ع ) وفات يافت و به سوى قبرستان بقيع برده شد ، ابو هريره عجلى اين ابيات را سرود :\r\n اقول و قد راحوا به يحملونه * على كاهل من حامليه و عاتق « 99 » \r\nأ تدرون ما ذا تحملون الى الثرى ! * ثبيرا ثوى من رأس علياء شاهق « 100 » \r\nغداة حثا الحاثون فوق ضريحه * ترابا و اولى كان فوق المفارق « 101 »  \r\nشيخ كلينى و ديگران از ابو ايوب جوزى نقل مىكنند كه گفت : ابو جعفر منصور شبانه به سراغ من فرستاد . پس نزد او رفتم . منصور بر صندلى نشسته و رو به رويش شمعى قرار داشت و در دستش نامه‌اى بود . چون به او سلام گفتم نامه را به سويم افكند در حالى كه مىگريست گفت : اين نامهء محمد بن سليمان ، والى مدينه ، است كه در آن ما را خبر داده كه جعفر بن محمد به درود حيات گفته است . آنگاه سه مرتبه گفت : « انا لله و انا اليه راجعون » .\r\nديگر مانند جعفر كجاست ؟ آنگاه به من گفت : بنويس . من در جاى كتابت نشستم منصور گفت : بنويس اگر جعفر به كسى بعد از خود وصيت كرد او را پيش آر و گردنش را به شمشير بزن . در پاسخ او نوشتند : جعفر بن محمد به پنج نفر وصيت كرده است : ابو جعفر منصور ،\r\n\r\n","description":"","footnote":" ( 95 ) گواه گيرم پروردگارم را كه گفتار تو بر تمام مردم ، از گنهكار و فرمانبردار ، حجت و برهان است .  ( 96 ) به اين كه ولى امر و قائمى كه جان من به سوى او اوج مىگيرد و شاد مىشود .  ( 97 ) وى را غيبتى است كه ناچار بايد غايب شود پس درود خدا بر آن امام پنهان از نظر باد .  ( 98 ) پس مدتى در غيبت به سر برد و آنگاه كار خويش را آشكار كند و مشرق و مغرب را از عدالت پر كند .  ( 99 ) مىگويم و حال آنكه او را مىبردند بر دوشهاى كسانى كه او را گرفته بودند .  ( 100 ) آيا مىدانيد چه چيزى را به سوى خاك مىبريد !  ( 101 ) صبحگاهى خاك پاشندگان بر بالاى ضريحش خاك ريزند حالى كه و بهتر آن است كه خاك بر سر ريزند . ","page_name":" 110 ","page_number":110},
  {"content":"\r\n\r\nمحمد بن سليمان ، عبد الله و موسى از فرزندانش و حميدة . منصور با ديدن نام اين افراد گفت : هيچ راهى براى كشتن اينها وجود ندارد .\r\nابن شهر آشوب در مناقب از داود بن كثير رقى ، نقل كرده است كه گفت : يكى از اعراب نزد ابو حمزهء ثمالى آمد . ابو حمزه از او پرسيد : چه خبرى دارد ؟ گفت : جعفر صادق ( ع ) از دنيا رفت . ابو حمزه فرياد بلندى كشيد و بىهوش افتاد . چون به حال آمد پرسيد : آيا به كسى وصيت كرده است ؟ پاسخ داد : آرى به عبد الله و موسى ، فرزندانش ، و به ابو جعفر منصور وصيت كرده است . پس ابو حمزه خنديد و گفت : سپاس خدايى را كه ما را به هدايت رهنمون شد و بيان كرد براى ما از كبير و راهنمايى كرد ما ر بر صغير و امرى عظيم را پوشيده داشت .\r\nچون از منظور وى پرسش كردند گفت : مقصود بيان كرد عيوب كبير ( بزرگ ) را و بر صغير ( كوچك ) دلالت كرد و صغير ( موسى ) را به اوصيا اضافه كرد و او را از جمله آنان دانست و امر امامت را با وصيت به منصور نهان داشت براى آنكه اگر منصور از وصى پرسش كند به او گفته مىشود وصى امام ، تو هستى . عبد الله ، اگر چه بزرگ‌ترين فرزند امام صادق ( ع ) بود ، اما عيبى جسمانى داشت او افطح بود حال آنكه امام نبايد نقصى و عيبى داشته باشد . مع ذلك وى نسبت به احكام دين هم آگاهى نداشت .\r\nمسعودى در مروج الذهب نويسد : در سال 148 هجرى ده سال از خلافت منصور گذشته بود كه ابو عبد الله جعفر بن محمد بن على بن حسين بن على بن ابى طالب وفات يافت وى در قبرستان بقيع و در كنار پدر و جدش به خاك سپرده شد . به هنگام وفات 65 سال داشت و گفته شده كه او را مسموم كرده بودند . در اين قسمت از بقيع بر قبور آنان سنگ مرمرى است كه بر روى آن نوشته شده :\r\n« بسم الله الرحمن الرحيم الحمد لله مبيد الامم و محيى الرمم هذا قبر فاطمه بنت رسول اللّه ( ص ) و سيدة نساء العالمين و قبر الحسن بن على بن ابى طالب و على بن الحسين بن على بن ابى طالب و محمد بن على و جعفر بن محمد عليهم السلام » .\r\nدر تذكرة الخواص حكايت نوشتهء روى اين مرمر از واقدى نقل شده است .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n.\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nامام ابو الحسن موسى الكاظم\r\nفرزند جعفر الصادق بن محمد الباقر بن على زين العابدين ابن الحسين بن على بن ابى طالب عليهم السلام هفتمين امام اهل بيت طاهر صلوات الله عليهم اجمعين\r\n\r\nتولد ، وفات ، طول عمر و مدفن آن حضرت\r\nامام موسى كاظم ( ع ) در ابواء ، محلى بين مكه و مدينه ، در روز يكشنبه هفتم ماه صفر سال 128 هجرى و بنا به قولى 129 هجرى به دنيا آمد . بنا به روايت برقى در محاسن ، پس از ولادت مبارك اين نوزاد ، پدرش امام صادق ( ع ) ، سه روز پياپى وليمه گرفت و به مردم طعام داد .\r\nامام موسى كاظم ( ع ) در بغداد ، زمانى كه در حبس رشيد به سر مىبرد به دست سندى بن شاهك در روز جمعه 24 يا 25 رجب يا 4 يا 5 همين ماه در سال 183 هجرى ( بنا بر قول مشهور ) و يا 181 و يا 186 و يا 188 هجرى مسموم و شهيد شد . بنابراين طول عمر آن حضرت 55 يا 54 ( طبق قول مشهور ) و يا 57 يا 58 و يا 60 سال بوده است كه بيست يا نوزده سال از آن را با پدرش زندگى كرده و 35 سال نيز پس از پدرش زيسته است كه همان مدت خلافت و امامتش محسوب مىشود . در اين مدت قسمتى از حكومت منصور و حكومت ده‌ساله و چندماهه و چند روزهء پسرش المهدى و حكومت يك سال و پانزده روزهء الهادى بن المهدى و نيز حكومت الرشيد بن المهدى را درك كرده است و پس از گذشت 15 سال از حكومت هارون الرشيد دنيا را بدرود گفت .\r\nآن حضرت در كنارهء غربى بغداد ، در مقبره‌اى معروف به مقابر قريش از « باب التبن » به خاك سپرده شد و پس از به خاك سپردن ايشان ، به باب الحوائج معروف شد . شيخ مفيد در ارشاد مىنويسد : اين مقبره از ديرباز مخصوص بنى هاشم و بزرگان ديگر بوده است .\r\n\r\nمادر امام موسى كاظم ( ع )\r\nجنابذى در معالم العترة گويد : مادر آن حضرت ، حميده اندلسيه نام داشت . در اعلام الورى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nگفته شده است كه مادر آن حضرت ، ام ولد بوده كه به او حميده بربريه مىگفتند ، همچنين به او حميد مصفاة گفته مىشده است . در مناقب آمده است : مادرش حميدهء مصفاة دختر صاعد بربرى است . و گفته شده است كه اين زن اندلسى و ام ولد و كنيتش ، لؤلؤهء بوده است .\r\n\r\nكنيهء امام ( ع )\r\nشيخ مفيد گويد : آن حضرت با كنيه‌هاى ابو ابراهيم ، ابو الحسن و ابو على خوانده مىشده است . در مناقب ابن شهر آشوب آمده است : كنيهء آن حضرت ابو الحسن اول و ابو الحسن ماضى و ابو ابراهيم و ابو على بوده است . ابن طلحه در كتاب مطالب السئول مىنويسد : كنيهء آن حضرت ابو الحسن بوده است و برخى نيز كنيهء او را ابو اسماعيل ذكر كرده‌اند .\r\n\r\nلقب امام ( ع )\r\nشيخ مفيد گويد : او معروف به عبد الصالح و نيز موصوف به كاظم بود . وى در جاى ديگرى از كتاب خود گويد : او را كاظم ناميده بودند چون خشم خود را فرو مىخورد و بر كردار ستمگران صبر مىكرد به طورى كه حتى در حبس و بند آنان كشته شد . در مطالب السئول آمده است : آن حضرت القاب بسيارى داشت . كاظم ، ( كه مشهورترين القاب آن حضرت بود ) صابر ، صالح و امين .\r\n\r\nنقش انگشترى امام ( ع )\r\nشيخ صدوق در عيون اخبار الرضا ( ع ) و امالى به نقل از امام رضا ( ع ) روايت كرده است كه فرمود : نقش انگشترى ابو الحسن موسى بن جعفر عليهما السلام ، عبارت « حسبى الله » بود .\r\nراوى گويد : امام رضا ( ع ) دستش را باز كرد و انگشترى پدرش در انگشتش بود و آن نقش را به من نشان داد . كلينى در حديثى از امام رضا ( ع ) نقل كرده است كه فرمود : نقش انگشترى ابو الحسن ، حسبى الله بود . و همچنين در بالاى اين نقش تصوير يك گل و هلال به چشم مىخورد . در فصول المهمة آمده است : نقش انگشترى امام موسى كاظم ( ع ) عبارت « الملك لله وحده » بود .\r\n\r\nدربان امام ( ع )\r\nدربان آن حضرت ، محمد بن فضل بوده است . در مناقب گفته شده است دربان او ، مفضل بن عمر بود .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nشاعر امام ( ع )\r\nشاعر آن حضرت ، سيد حميرى بوده است .\r\n\r\nفرزندان امام ( ع )\r\nشيخ مفيد گويد : ابو الحسن سى و هفت پسر و دختر داشت . آنگاه 18 پسر و 19 دختر بر شمرده است . فرزندان امام ( ع ) طبق نقل شيخ مفيد عبارت‌اند از : على الرضا ( ع ) ، ابراهيم ، عباس ، قاسم - از چند ام ولد . اسماعيل ، جعفر ، هارون ، حسن - از يك ام ولد . احمد ، محمد ، حمزه - از يك ام ولد . عبد الله ، اسحاق ، عبيد الله ، زيد ، حسن ، فضل ، سليمان - از چند ام ولد . فاطمه كبرى ، فاطمه صغرى ، رقيه ، حكيمه ، ام أبيها ، رقيه صغرى ، كلثم ، ام جعفر ، لبابة ، زينب ، خديجه ، عليه ، آمنه ، حسنه ، بريهه ، عايشه ، ام سلمه ، ميمونه ، ام كلثوم .\r\nدر برخى از نسخه‌هاى كتاب ارشاد ، در بين نام فضل و سليمان اسم حسين هم اضافه شده كه نساخ سهوا آن را آورده‌اند .\r\nابن خشاب گويد : بيست پسر و 18 دختر براى امام ( ع ) به دنيا آمد . نام فرزندان او چنين بود : على الرضا الامام ( ع ) ، زيد ، ابراهيم عقيل ، هارون ، حسن ، حسين ، عبد الله ، اسماعيل ، عبيد الله ، عمر ، احمد ، جعفر ، يحيى ، اسحاق ، عباس ، حمزه ، عبد الرحمن ، قاسم ، جعفر اصغر . برخى به جاى نام عمر ، از محمد ياد كرده‌اند . نام دختران آن حضرت چنين است : خديجه ، ام فروة ، اسماء ، عليه ، فاطمه ، فاطمه ، ام كلثوم ، ام كلثوم ، آمنه ، زينب ، ام عبد الله ، زينت صغرى ، ام القاسم ، حكيمه ، اسماء صغرى ، محموده ، امامه ، ميمونه .\r\nگويا مستند قول ابن طلحه در مطالب السئول كه گفته است : « بيست پسر و 18 دختر براى امام ( ع ) آمد » همين گفتهء ابن خشاب است .\r\nسبط بن جوزى در تذكرة الخواص گويد : دانشمندان سيره نويس گفته‌اند امام ( ع ) بيست پسر و بيست دختر داشته است . آنگاه وى نيز آنان را مثل ابن خشاب شمرده است جز آنكه از حسين نام نبرده و پس از نام جعفر اصغر گفته است : برخى نام او را محمد ذكر كرده‌اند و ديگر نگفته است به جاى آن عمر ، نام محمد را قرار داده‌اند و چهار دختر به اسم فاطمه نام برده است .\r\nابن شهر آشوب در مناقب گويد : فرزندان آن حضرت سى تن بودند و برخى نيز سى و هفت تن گفته‌اند . پسرانش 18 نفر بود اما وى به هنگام شمردن آنها مانند ابن خشاب نام بيست نفر را مطرح مىكند البته با اين تفاوت كه به جاى نام حسين ، از حسن اسم مىبرد و نام فضل را هم اضافه مىكند و از جعفر اصغر نامى نمىبرد و به جاى اسم عمر از محمد نام\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمىبرد . ابن شهر آشوب گويد : آن حضرت 19 دختر داشت . اما به هنگام شمارش از بيست نفر نام مىبرد بدين ترتيب : خديجه ، ام فروه ، أم أبيها ، عليه ، فاطمه ، بريهه ، كلثم ، ام كلثوم ، زينب ، ام القاسم ، حكيمه ، رقيه صغرى ، ام دحيه ، ام جعفر ، لبابه ، اسماء ، امامه ، ميمونه .\r\nدر عمدة الطالب گفته شده است : امام ( ع ) شصت فرزند داشت . سى و هفت دختر و بيست و سه پسر . از اين عده بدون هيچ خلافى پنج نفرشان نسلى از خود ادامه ندادند و آنان عبارتند از : عبد الرحمن ، عقيل ، قاسم ، يحيى و داود . و سه تن ديگر از فرزندان آن حضرت به نامهاى سليمان ، فضل و احمد دخترانى به دنيا آوردند و از آنان هيچ نامى نيست . در نسل پنج نفر از فرزندان آن حضرت به نامهاى حسين ، ابراهيم ، اكبر ، هارون ، زيد و حسن اختلاف است . و در نسل ده تن ديگر از فرزندان آن حضرت به نامهاى على ، ابراهيم اصغر ، عباس ، اسماعيل ، محمد ، اسحاق ، حمزه ، عبد الله ، عبيد الله و جعفر خلافى نيست . استاد از سيزده پسر بوده است . چهار تن از آنان مكثر بودند به نامهاى على الرضا ، ابراهيم مرتضى ، محمد عابد ، و جعفر و چهار تن متوسط بودند به نامهاى زيد النار ، عبد الله ، عبيد الله و حمزه و پنج تن مقل بودند به نامهاى عباس ، هارون ، اسحاق ، اسماعيل و حسن . طبق گفتار استاد ، ابو الحسن عمرى حسين بن كاظم صاحب نسل و سلاله شد اما پس از مدتى نسل او از بين رفت .\r\nگفتارى كه نقل شد با تمام سخنانى كه قبلا از ديگر علما نقل كرده بوديم از دو جهت مخالفت دارد ، اولا : ظاهر كلام ايشان آن است كه ابراهيم بن كاظم يك نفر است در حالى كه در قولى كه از عمدة الطالب نقل كرديم تصريح شده بود به اينكه اينان دو نفرند و ما اين نكته را مفصلا در جزء پنجم در شرح زندگى ابراهيم بن موسى بن جعفر توضيح داده‌ايم .\r\nثانيا : از آنچه گذشت مىشود دريافت كه شمارهء زياد اولا آن حضرت ، بوى افراط مىدهد شايد كسانى كه پيش از اين از آنان ياد كرديم تنها بر شمارهء فرزندان مشهور و صاحب نسل و سلالهء آن حضرت ( ع ) اكتفا كرده‌اند .\r\n\r\nخصوصيات ظاهرى آن حضرت\r\nدر فصول المهمة آمده است : چهرهء آن حضرت شديدا گندمگون بود . در عمدة الطالب نوشته شده است : آن حضرت سيه‌چرده بود . ابن شهر آشوب در مناقب گويد : امام ( ع ) نورانى بود مگر در تابستان . چون مزاجش گرم بود . رنگ پوست بدن آن حضرت سبزه بود و ريشى انبوه و بسيار سياه داشت .\r\nاز آنجا كه رنگ پوست امام ( ع ) بسيار گندمى بود ، آن را سبزه گفته‌اند و مقصود از سبزه همان گندمگون است . چنان كه شاعرى سروده است :\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n و انا الاخضر من يعرفنى * اخضر الجلدة من بيت العرب \r\nالبته نسخهء مناقب از صحت شايانى برخوردار نيست و گمان مىرود كه در اين عبارت تحريفى رخ داده باشد .\r\n\r\nاخلاق و رفتار آن حضرت\r\nدر كتاب عمدة الطالب آمده است كه امام موسى كاظم ( ع ) بسيار با فضل ، متين و شجاع و بخشنده بود . كيسه‌هاى درهمى كه آن حضرت مىبخشيد ، زبانزد خاص و عام شده بود و خانوادهء آن حضرت مىگفتند : شگفت از كسى كه كيسهء درهم موسى كاظم ( ع ) به او مىرسد و او هنوز از كمبود شكايت مىكند ! شيخ مفيد در كتاب ارشاد مىنويسد : موسى بن جعفر ( ع ) ارجمندترين فرزندان ابو عبد الله ( ع ) و بلندمرتبه‌ترين و مشهورترين آنان بود . در زمان وى كسى بخشنده‌تر از آن حضرت و خوش معاشرتر از او ديده نشد . حضرتش عابدترين مردم زمانه خويش و پارساترين و بزرگوارترين و داناترين آنان به كتاب و احكام خدا بود . غالب شيعيان نزد پدر آن حضرت گرد آمده خواستار امامت موسى كاظم ( ع ) شدند و حق او را بزرگ داشتند و اظهار فرمانبردارىاش كردند . آنان از امام صادق ( ع ) احاديثى مبنى بر امامت و اشاراتى مبنى بر خلافت امام موسى كاظم ( ع ) نقل كردند و اصول دينى خود را از آن حضرت فرا گرفتند .\r\nشيخ مفيد در ادامهء سخنان خود مىافزايد : ابو الحسن موسى كاظم ( ع ) عابدترين و پارساترين و فقيه‌ترين و بخشنده‌ترين و گرامىترين مردم زمانهء خويش بود . روايت شده است كه آن حضرت نمازهاى نوافل شب را مىخواند و آنها را به نماز صبح وصل مىكرد سپس تا طلوع آفتاب تعقيبات ، به جاى مىآورد . از ترس از خداوند مىگريست تا آنجا كه محاسنش از اشك خيس مىشد . او بيش از ديگر مردمان به صلهء رحم اهتمام نشان مىداد .\r\nشبانه به تفقد از فقرا و تهيدستان مدينه مىپرداخت و انبانى كه در آن پول نقره و آرد و خرما بود ، بدايشان مىرساند . فقرا هم نمىدانستند كه اين انبان از جانب چه كسى است .\r\nبعدا نيز خواهيم گفت كه چون از كسى كارى سر مىزد كه خوشايند امام ( ع ) نبود آن حضرت كيسهء پولى براى آن شخص مىفرستاد و اين كيسه‌ها حكم ضرب المثل يافته بود .\r\nابن شهر آشوب نيز در توصيف امام كاظم ( ع ) فقيه‌ترين مردم روزگار خويش و داناترين آنان به كتاب خدا و نيكو آهنگ‌ترينشان در قرائت قرآن بود . وقتى كه آن حضرت قرآن مىخواند ، حالت حزن و اندوه به خود مىگرفت و مىگريست و شنوندگان نيز از قرائت او به گريه مىافتادند . وى در مقام ، از ساير مردمان بزرگوارتر و در دين ، بالاتر و در زبان ، فصيح‌تر\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو در دلاورى پردل‌تر بود . خداوند او را به شرف ولايت اختصاص داده بود و او ميراث نبوت را برخوردار شده و بر اريكهء خلافت تكيه زده بود . او از سلالهء نبوت و استحكام‌بخش خلافت بود .\r\n\r\nمناقب و فضايل امام موسى كاظم ( ع )\r\nهمان گونه كه در زندگى امام صادق ( ع ) تذكر داديم بيان منقبتى براى يكى از ائمه ( ع ) و عدم ذكر آن براى ديگرى ، بدين معنا نيست كه آن امام فاقد اين منقبت بوده است . بلكه ائمه بدين اعتبار كه كامل‌ترين مردم روزگار خويش مىباشند ، در تمام مناقب و فضايل با يكديگر اشتراك دارند . مناقب امام موسى كاظم ( ع ) از حد و حصر بيرون است ، اما در اينجا به ذكر تعدادى از آنها اكتفا مىكنيم :\r\nاول ، علم و دانش : دانشمندان ، روايات فراوانى در شاخه‌هاى گوناگون علمى ، اعم از علوم دينى و غير آن ، از آن حضرت نقل كرده‌اند به طورى كه دفترها و كتابهاى بسيارى از اين روايات ، كه با سلسله اسناد معتل به امام است ، انباشته شده همچنين آن حضرت در ميان راويان به لقب « عالم » شهره بوده است .\r\nدر تحف العقول آمده است : ابو حنيفه گفت : در دوران امام صادق ( ع ) به زيارت كعبه رفتم و چون به مدينه آمدم به خانه آن حضرت رفتم و در دهليز نشستم و منتظر اجازهء ورود شدم . در اين هنگام كودكى بيرون آمد . به او گفتم : اى پسر ، غريبى كه به شهر شما وارد مىشود كجا قضاى حاجت مىكند ؟ گفت : آرام باش . آنگاه نشست و به ديوار تكيه داد و گفت : از كنارهء نهرها و ميوه زير درختها و سايه‌انداز مسجدها و وسط جاده دورى كن . پشت ديوارى نهان شود و جامه‌ات را بالا بزن . روى به قبله يا پشت به آن منشين و آنگاه هركجا كه خواهى قضاى حاجت كن . آنچه از اين كودك شنيدم مرا به شگفت انداخت ، پس از او پرسيدم :\r\nنامت چيست ؟ گفت : موسى بن جعفر بن محمد بن على بن حسين بن على بن ابى طالب .\r\nسپس از او پرسيدم : اى پسر گناه از كيست ؟ پاسخ داد : از سه حالت خارج نيست يا از خداست ، كه نيست ، پس در اين صورت سزاوار نيست كه خداوند بنده‌اى را به خاطر كارى كه مرتكب نشده عذاب دهد . يا از خدا و بنده با هم است ، كه چنين هم نيست ، زيرا زيبندهء شريك قوى نيست كه شريك ضعيف را مورد ستم قرار دهد و يا از خود بنده است ، كه همچنين است ، در اين حالت اگر خداوند از او چشم پوشد ، كرم وجود اوست و اگر مجازات كند به خاطر گناه و جرم بنده است . ابو حنيفه گفت : امام صادق ( ع ) را ديدار نكرده بازگشتم و بدانچه شنيدم بىنيازى جستم .\r\nابن شهر آشوب نيز در مناقب مانند اين روايت را نقل كرده است با اين تفاوت كه در\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nآنجا امام ( ع ) مىفرمايد : بايد پشت ديوار نهان شود و از قضاى حاجت در چشمه‌هاى جارى خوددارى كند . ابو حنيفه گويد : « چون اين سخن را از آن كودك بشنيدم ، در چشمم گرامى و در قلبم بزرگ شد » و در آخر همين حديث آمده است : پس گفتم اينان سلاله‌اى هستند برخى از برخى ديگر .\r\nشيخ مفيد گويد : مردم از ابو الحسن موسى كاظم ( ع ) روايات بسيارى نقل كرده‌اند و بنابر آنچه پيش از اين آورديم آن حضرت فقيه‌ترين مردم روزگار خويش و داناترين آنان به كتاب و نيكو آهنگ‌ترينشان در تلاوت قرآن بود .\r\nدر تحف العقول آمده است كه مردى معنى جواد را از آن حضرت پرسيد . او در پاسخ فرمود : اگر منظور تو جواد از مخلوقات است بايد بدانى جواد كسى است كه هر چه از جانب خدا بر او واجب است ادا كند ، و بخيل كسى است كه تكليف الهى را ادا نكند و اگر مقصود تو جواد بودن خداست ، بايد بدانى كه خداوند چه ببخشد و چه دريغ كند جواد است . چون اگر نبخشد ، چيزى را بخشيده كه از آن تو نبوده است و اگر هم دريغ ورزد آن را دريغ كرده كه از آن تو نبوده است .\r\nدوم ، حلم : ابو الفرج اصفهانى در كتاب مقاتل الطالبيين به نقل از يحيى بن حسن روايت كرده است كه گفت : چون از كار ناپسند كسى آگاهى مىيافت كيسه‌هايى از پول براى آن شخص مىفرستاد و مبلغى كه در هر يك از كيسه‌ها بود بين سيصد تا دويست و تا يكصد دينار مىرسيد . اين كيسه‌ها در بين مردم صورت ضرب المثل به خود گرفته بود .\r\nخطيب از حسن بن محمد يحيى بن حسن علوى و او از جدش يحيى بن حسن اين روايت را نقل كرده و گفته است بسيارى از شيعيان اين روايت را نقل كرده‌اند .\r\nشيخ مفيد گويد : شريف ابو محمد حسن بن محمد از جدش از عده‌اى از ياران و مشايخش نقل كرده است كه : مردى از سلالهء عمر بن خطاب ، در مدينه آن حضرت را مىآزرد و على را دشنام مىداد . عده‌اى از ياران نزديك امام كاظم ( ع ) به آن حضرت عرض كردند : به ما اجازه دهيد تا اين مرد را بكشيم . اما امام شديدا آنان را از اين تصميم بازداشت و از آن نوادهء عمر پرسش كرد . به آن حضرت پاسخ داده شد كه وى در ناحيه‌اى از مدينه به زراعت مشغول است . پس امام كاظم ( ع ) بر مركب خويش سوار شد و به سوى مزرعهء آن فرد رفت . و وى را در مزرعه‌اش ديد . سپس آن امام با مركوب خويش به داخل مزرعه رفت .\r\nآن مرد كه از سلالهء عمر بود فرياد برآورد كه : زراعت ما را پايمال مكن . اما امام به گفتهء او اعتنايى نكرد و با مركوبش به مزرعهء او داخل شد و به سوى او حركت كرد تا به وى رسيد پس ، از مركوبش پايين آمد و در كنار او نشست و در حالى كه مىخنديد به وى گفت : به خاطر اين كشت و زرع چقدر خرج كرده‌اى ؟ آن مرد پاسخ داد : صد دينار . امام به وى فرمود :\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nدوست دارى چه مقدار بهره‌مند شوى ؟ گفت : من علم غيب ندارم . امام ( ع ) باز به وى فرمود :\r\nگفتم دوست دارى چقدر غرامت به تو دهم ؟ گفت : دويست دينار . پس امام به او سيصد دينار داد و فرمود : اين زراعت توست كه بر حال خود باقى است . پس ، آن مرد كه از سلالهء عمر بود برخاست و سر امام را بوسه داد . امام نيز از نزد او بازگشت و به سوى مسجد رفت كه ديد آن نوادهء عمر در مسجد نشسته است و تا امام را ديد گفت : خدا داناتر است كه رسالت خود را در كجا نهد . ناگهان ياران و دوستان وى از جاى برجستند و به وى گفتند : داستان تو چيست ؟ پيش از اين تو سخنى جز اين مىگفتى . آن مرد با آنان به جدال پرداخت و ملامتشان كرد و هرگاه داخل و خارج مىشد براى ابو الحسن موسى ( ع ) دعا مىكرد . پس امام موسى ( ع ) به اطرافيانش كه قصد كشتن آن مرد را كرده بودند ، فرمود : كدام يك از اين دو راه بهتر بود آنچه شما مىخواستيد يا آنچه من مىخواستم من كار او را با همين مقدار پول سامان دادم .\r\nسوم ، فروتنى و خصلتهاى بزرگ اخلاقى : در تحف العقول آمده است : آن حضرت به مردى از حومه‌نشينان شهر برخورد كرد كه بسيار زشت منظر بود . پس بر او سلام كرد و در كنار او فرود آمد و ساعتى دراز با او سخن گفت . آنگاه به وى فرمود : چنانچه حاجتى دارى من حاضر به رفع آن هستم . به آن حضرت گفته شد : اى فرزند رسول خدا آيا نزد چنين مردى مىنشينى و سپس از حوائج او مىپرسى در حالى كه او به تو محتاج‌تر است ؟ ! فرمود : او بنده‌اى از بندگان خدا و برادرى به حكم قرآن و همسايه‌اى در ديار خداست ، ميان ما و او را بهترين پدران ، يعنى آدم و بهترين اديان ، يعنى اسلام ، جمع مىكند و شايد روزگار رفع حاجت و نياز ما را به دست او مقدر كند و آنگاه است كه او ما را پس از آن كه بر او تكبر ورزيديم ، روياروى خود متواضع و فروتن يابد . سپس فرمود :\r\n نواصل من لا يستحق وصالنا * مخافة ان نبقى به غير صديق « 1 »  \r\nچهارم ، خدا ترسى بسيار : شيخ مفيد گويد : آن حضرت از ترس خداوند بسيار مىگريست بدان گونه كه محاسنش به اشكش آلوده مىگشت و چون قرآن مىخواند ، با حزن و اندوه تلاوت مىكرد و مىگريست و شنوندگان نيز از تلاوت او مىگريستند .\r\nپنجم ، كرم و بخشش : خطيب در تاريخ بغداد مىنويسد : او بخشنده و بزرگوار بود و بدره‌هاى سيصد و چهارصد دينارى فراهم مىكرد و آن را در شهر پخش مىنمود و اين بدره‌ها در ميان مردم زبانزد شده بود به طورى كه مىگفتند : چون بدره‌هاى موسى بن جعفر به كسى رسد ، توانگر گردد .\r\n\r\n","description":"","footnote":" ( 1 ) با كسى كه شايسته دوستى ما نيست ، دوستى و همنشينى مىكنيم ، از ترس آنكه مبادا بىدوست بمانيم . ","page_name":" 120 ","page_number":120},
  {"content":"\r\n\r\nدر عمدة الطالب است كه خانوادهء امام موسى بن جعفر ( ع ) مىگفتند : شگفت از كسى كه بدرهء امام موسى ( ع ) به دو رسد و او بازهم از كمبود شكايت كند . خطيب در تاريخ بغداد و شيخ مفيد در ارشاد به سند خود از محمد بن عبد الله بكرى روايت كنند كه گفت : به مدينه آمدم تا طلب خود را بگيرم . اما بدهكار ، مرا خسته و درمانده كرد . به خود گفتم : اى كاش خدمت ابو الحسن موسى بن جعفر ( ع ) بروم و نزد آن حضرت از اين امر شكايت كنم . پس به كشتزار آن حضرت رفتم . وى از حاجت من پرسش كرد و من نيز ماجرا را براى او بازگفتم . پس داخل شد مدتى نگذشت كه به سويم بازگشت و به غلامش گفت : خارج شود . سپس دستش را دراز كرد و بدره‌اى كه در آن سيصد دينار بود به من پرداخت . آنگاه برخاست و رفت و من نيز برخاستم و سوار مركب خويش شدم و بازگشتم .\r\nپيش از اين ، در قسمت حلم آن حضرت گفتيم آن حضرت به كسى كه او را مورد آزار و اذيت قرار مىداد بدره‌اى كه در آن هزار دينار بود ، فرستاد . خطيب به سند خود از عيسى بن محمد بن مغيث قرظى ، كه نود سال داشت ، روايت كرده است كه گفت : من در جايى از جوانيد و در كنار چاه آبى كه به آن ام عظام گفته مىشد خربزه و خيار و كدو كاشته بودم . زمان رسيدن محصول بود كه ناگهان ملخها بدان حمله آوردند و همه را نابود كردند و دو شترم نيز از بين رفت ، به طورى كه يكصد و بيست دينار از اين بابت خسارت ديدم . در اين حال نشسته بودم كه ناگهان چهرهء موسى بن جعفر ( ع ) پديدار گشت و به من سلام گفت . آنگاه فرمود :\r\nچطورى ؟ گفتم : پريشان و آشفته‌ام . ملخ بر زراعتم زد و همه را نابود كرد . پرسيد : چقدر خسارت ديدى ؟ گفتم : يكصد و بيست دينار به همراه دو شتر . فرمود : اى عرفه ! به ابو مغيث صد و پنجاه دينار بده . ما سى دينار به همراه دو شتر به تو اضافه‌تر مىدهيم . پس گفتم : اى خجسته به كشتزار داخل شو و برايم دعا كن . آن حضرت نيز به مزرعه داخل شد و دعا كرد و از رسول خدا ( ص ) برايم حديث كرد كه فرمود : به بقاياى مصيبتها چنگ زنيد . سپس بر شترها لگام زده آنها را آب دادم . و خداوند در آن زمين بركت و افزونى قرار داد و بسيار پرمحصول گشت . به طورى كه محصولات آن را به ده هزار فروختم .\r\nهمچنين خطيب به سند خود نقل مىكند كه ادريس به ابو رافع از محمد بن موسى نقل كرده است كه : با پدرم به مزرعه‌اش در « سايه » رفتيم . بامدادى سرد بود ، نزديك مزرعه و به چشمه‌اى از چشمه‌هاى « سايه » رسيده بوديم كه مردى زنگى ( سياه ) از آن مزارع اطراف به سوى ما آمد . وى فصيح بود و بر سرش ديگى گلين بود كه مىجوشيد . او رو به روى غلامان ايستاد و پرسيد : آقاى شما كجاست ؟ گفتند : اوست . پرسيد : كنيه‌اش چيست ؟ گفتند :\r\nابو الحسن . پس رو به روى پدرم ايستاد و گفت : آقاى من ! اى ابو الحسن اين حلوايى است كه آن را براى شما تحفه آورده‌ام . پدرم فرمود : آن را پيش غلامان بگذار . پس از آن خوردند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nسپس آن مرد رفت و ديرى نگذشت كه بازگشت و بر سرش دسته‌اى هيزم گرفته بود و مىآورد . گفت : سرورم ! اين هيزم را نيز برايت تحفه آورده‌ام . پدرم گفت : آن را پيش غلامان بگذار . و آتشى براى ما مهيا كن . مرد رفت و آتشى آورد . ابو الحسن نام او و نام مولايش را نوشت و آن را به من داد و گفت : پسرم ! اين يادداشت را پيش خود نگهدار تا وقتى كه آن را از تو بخواهم . پس به مزرعهء پدرم وارد شديم و پدرم چند روزى در آنجا ماند سپس فرمود : به زيارت خانهء خدا روانه شويم . ما نيز با او همراه شديم تا به مكه رسيديم . چون ابو الحسن عمرهء خود را به جاى آورد ، صاعد را فرا خواند و به او فرمود : آن مرد را پيدا كن . چون جايش را پيدا كردى مرا آگاه كن تا نزد او روم . زيرا من خوش ندارم او را اينجا فرا بخوانم در حالى كه خود به او نياز دارم . صاعد گفت : من پى فرمان امام رفتم تا مولاى آن مرد را يافتم .\r\nچون مرا ديد شناخت و من نيز او را شناختم . وى شيعه بود و بر من سلام كرد و پرسيد : آيا ابو الحسن آمده است ؟ گفتم : خير . گفت : پس چه چيز باعث شد كه اينجا بيايى ؟ گفتم :\r\nنيازها . آن مرد ، مزرعهء امام در « سايه » را مىشناخت . پس به دنبال من روان شد . من سعى مىكردم از او دور شوم اما او به من مىرسيد . چون ديدم آن مرد از تعقيب من دست‌بردار نيست به نزد مولايم ( امام ( ع ) ) رفتم و او هم با من آمد . چون خدمت امام ( ع ) رسيدم ، فرمود :\r\nمگر نگفتم به او چيزى مگو ؟ عرض كردم : فدايت شوم من به او چيزى نگفتم . آن مرد بر امام ( ع ) سلام كرد . ابو الحسن ( ع ) به او فرمود : غلام تو فلانى است آيا او را مىفروشى ؟ مرد پاسخ داد : فدايت شوم غلام و زمين و هر چه در تملك من است ، از آن شماست . امام فرمود :\r\nزمين را دوست ندارم از تو بستانم . چرا كه پدرم از جدش حديث كرد كه فرمود : فروشندهء زمين ( كشاورزى ) نابود شود و خريدار آن روزى يابد . اما مرد بر در اختيار گذاردن آن زمين پافشارى كرد . پس امام آن زمين و آن بنده را به هزار دينار خريد . سپس بنده را آزاد كرد و آن زمين را به او بخشيد . ادريس بن ابو رافع گويد : اكنون فرزندان مرد در اصرفين مكه زندگى مىكنند .\r\nهفتم . فراوانى صدقات : در مناقب ابن شهرآشوب آمده است : آن حضرت تهيدستان مدينه را شناسايى مىكرد و شبانه براى آنان پول و غيره مىبرد و آنان نمىدانستند كه اين پولها از جانب كيست .\r\n\r\nاخبار مربوط به امام كاظم ( ع )\r\nدر تحف العقول است كه عبد الله بن يحيى گفت : به آن حضرت نامه‌اى نوشتم و دربارهء اين پرسيدم كه « الحمد لله منتهى علمه » پاسخ فرمود : چنين مگو زيرا علم خدا را نهايتى نيست بلكه بگو الحمد لله منتهى رضاه .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nاخبار آن حضرت ( ع ) با رشيد\r\nخطيب در تاريخ بغداد به سند خود روايت كرده است كه : هارون الرشيد به حج و به زيارت مرقد پيامبر ( ص ) آمد . عده‌اى از قريش و سران قبايل و نيز موسى بن جعفر ( ع ) با وى همراه بودند . چون هارون به مزار پيامبر رسيد گفت : سلام بر تو اى رسول خدا ! اى پسر عمويم ! وى مىخواست با اين عبارت به اطرافيان فخر بفروشد . در اين هنگام موسى بن جعفر ( ع ) به قبر پيامبر نزديك شد و گفت : سلام بر تو اى پدر ! چهرهء رشيد دگرگون شد و گفت : اى ابو الحسن افتخار حقيقى همين است .\r\nشيخ مفيد در ارشاد نويسد : ابن عماره و برخى ديگر از راويان گفته‌اند وقتى رشيد به قصد زيارت خانه خدا حركت كرد و نزديك مدينه رسيد ، سران و بزرگان مدينه به استقبال وى رفتند . امام كاظم نيز در حالى كه بر استرى سوار بود پيشاپيش آنان حركت مىكرد . ربيع به آن حضرت گفت : اين چه چهارپايى است كه بر آن سوار شده‌اى ؟ در حالى كه اگر با آن به دنبال دشمن روى به او نخواهى رسيد و اگر دشمن دنبال تو آيد نمىتوانى از دست او بگريزى . فرمود : اين مركوب از فرادستى اسبان فروتر و از فرو دستى شتران فراتر است و بهترين كارها حد ميانه آن است .\r\nزمخشرى در انوار الربيع نوشته است : هارون به موسى بن جعفر ( ع ) مىگفت : فدك را بگير ، اما وى از گرفتن آن امتناع مىكرد . چون هارون بر سخن خود پافشارى كرد امام ( ع ) به او گفت : من فدك را نمىستانم مگر با سرحدات آن . هارون پرسيد : سرحدات آن كدام است ؟ فرمود : سرحد نخست آن عدن است . چهرهء رشيد در هم رفت و پرسيد : سر حد دوم چيست ؟ گفت : سمرقند . رشيد چهره در هم كشيد و گفت : سرحد سوم كجاست ؟ فرمود :\r\nافريقا . پس چهرهء رشيد سياه شد و گفت : سر حد چهارم ؟ فرمود : سيف البحر از آنجا كه خزر و ارمنستان است . پس هارون گفت : در اين صورت براى حكومت ما چيزى نمىماند .\r\nموسى بن جعفر ( ع ) به او فرمود : من به تو گفتم كه اگر فدك را با حدود آن بخواهم تو آن را به من بازپس نخواهى داد . در اينجا بود كه رشيد كمر به كشتن وى بست و كارش را ساخت .\r\nخطيب در تاريخ بغداد به سند خود از محمد بن اسماعيل روايت كرده است كه گفت :\r\nموسى بن جعفر ( ع ) از زندان نامه‌اى خطاب به رشيد نوشت و در آن فرمود : روزى پردرد و بلا از عمر من سپرى نمىشود جز آن كه از عمر تو هم يك روز در راحت و آسايش مىگذرد تا آن كه هر دو به روزى برسيم كه پايان نيافتنى است و در آن روز باطل‌كاران زيان بينند .\r\nصدوق در عيون اخبار الرضا ( ع ) از امام موسى بن جعفر نقل كرده است كه فرمود : نزد هارون رشيد رفتم و روايت درازى آورده است تا آنجا كه رشيد پرسيد : چرا به عامه و خاصه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدستور مىدهيد تا شما را به رسول خدا ( ص ) منسوب كنند و به شما بگويند فرزندان رسول خدا حال آن كه شما فرزندان على هستيد ؟ و مرد به پدرش منسوب است و فاطمه دختر رسول خدا بود و پيامبر از جانب مادر نياى شماست . پس به هارون گفتم : اى امير مؤمنان اگر پيامبر ( ص ) زنده مىشد و از دختر تو خواستگارى مىكرد آيا به او پاسخ مثبت مىدادى ؟\r\nگفت : سبحان الله ! چرا پاسخش نمىدادم ؟ ! گفتم : ولى آن حضرت ( ع ) نه از دختر من خواستگارى مىكرد و نه من دخترم را به زنى به او مىدادم . پرسيد : چرا ؟ گفتم : چون او مرا زاده و حال آن كه تو را نزاده است . گفت : نيكو گفتى . سپس پرسيد : چگونه مىگوييد شما خاندان پيامبريد ؟ در حالى كه پيامبر نسل و خاندانى نداشت و نسل از طريق پسر منتقل مىشود نه از دختر . شما فرزند دختر اوييد و براى او نسلى نبود . پس برخاستم و از او به حق پيوند خويشى و قبر رسول خدا ( ص ) و كسى كه در آن مدفون است درخواستم كه مرا از پاسخ به اين سؤال معاف دارد . اما رشيد قبول نكرد و گفت : خير بايد دليل خود را در اين باره بگويى . اى فرزند على تو پيشوا و امام زمان آنانى . به من اين گونه خبر داده‌اند و من تو را از آنچه مىپرسم معذور نمىدارم مگر آن كه با حجت و دليل از كتاب خدا آن را بر من ثابت كنى . گفتم : آيا اجازهء پاسخ مىدهى ؟ گفت : آرى . پس گفتم : اعوذ بالله من الشيطان الرجيم .\r\nبسم الله الرحمن الرحيم . و از فرزندانش داود و سليمان و ايوب و يوسف و موسى و هارون را هدايت كرديم و همچنين نيكوكاران را پاداش نيك خواهيم داد و هم زكريا و يحيى و عيسى را « 2 »  . اى امير مؤمنان ! پدر عيسى كيست ؟ گفت : عيسى پدر نداشت . گفتم : ما او را از طريق مادرش مريم ( ع ) جزو فرزندان انبياء دانسته‌ايم . و ما نيز به همين گونه از طريق مادر خويش ، فاطمه ( ع ) ، به پيامبر ( ص ) منسوب مىشويم . آيا از اين بيشتر دليل آورم ؟ گفت : آرى . گفتم :\r\nخداوند فرمايد : پس هر كس ، بعد از وحى خدا به سوى تو ، با تو به مجادله برخاست بگو بياييد ما و شما با فرزندان و زنان خود به مباهله برخيزيم تا دروغگويان را به لعنت خدا دچار سازيم « 3 »  . حال آن كه هيچ كس ادعا نكرده است كه پيامبر ( ص ) در هنگام مباهله با نصارى ، كس ديگرى جز على بن ابى طالب و فاطمه و حسن و حسين عليهم السلام را در زير كساى خود جاى داده است . پس تأويل اين سخن خداوند ، عز و جل ، آن است كه مراد از فرزندان وى ، حسن و حسين و مراد از زنان ، فاطمه و مراد از انفسنا ، على بن ابى طالب ( ع ) است .\r\nصدوق در عيون اخبار الرضا ( ع ) از وراق و مكتب و همدانى و ابن ناتانه و احمد بن على بن\r\n\r\n","description":"","footnote":" ( 2 ) انعام / 85 - 84 : . . . وَ مِن ذُرِّيَّتِه داوُدَ وَ سُلَيْمان وَ أَيُّوب وَ يُوسُف وَ مُوسى وَ هارُون وَ كَذلِك نَجْزِي الْمُحْسِنِين وَ زَكَرِيَّا وَ يَحْيى وَ عِيسى . . .  ( 3 ) آل عمران / 61 : فَمَن حَاجَّك فِيه مِن بَعْدِ ما جاءَك مِن الْعِلْم فَقُل تَعالَوْا نَدْع أَبْناءَنا وَ أَبْناءَكُم وَ نِساءَنا وَ نِساءَكُم وَ أَنْفُسَنا وَ أَنْفُسَكُم ثُم نَبْتَهِل فَنَجْعَل لَعْنَت اللَّه عَلَى الْكاذِبِين . ","page_name":" 124 ","page_number":124},
  {"content":"\r\n\r\nابراهيم و ماجيلويه و ابن متوكل ، و همهء آنان از على از پدرش از عثمان بن عيسى از سفيان بن نزار روايت كرده است كه گفت : روزى بر بالاى سر قبر مأمون ايستاده بودم . پس گفت : آيا مىدانيد چه كسى به من تشيع را آموخت ؟ همه گفتند : به خدا نمىدانيم . گفت :\r\nرشيد آن را به من ياد داد . گفتند : چگونه و حال آن كه رشيد اين خاندان را مىكشت ؟ ! گفت :\r\nاو آنها را به خاطر حكومت مىكشت زيرا در حكومت نسب فايده‌اى ندارد و هر كه باشد او را مىكشند . يك سال همراه رشيد حج گزاردم ، چون به مدينه رسيد به حاجبانش گفت : هيچ كس از اهالى مدينه و مكه ، از فرزندان مهاجر و انصار و بنى هاشم و ديگر قريش را نزد او اجازهء بار ندهند مگر آنكه نسب خودش را بگويد . پس اگر مردى به ديدار او مىآمد و مىگفت من فلان پسر فلانم ، تا آنكه نسب خود را به هاشمى يا قرشى يا يكى از مهاجران و انصار مىرسانيد و آنگاه رشيد به وى از پنج هزار تا دويست دينار ، بسته به ميزان شرف و هجرت پدرانش ، مىپرداخت . يكى از همين روزها من در آنجا بودم كه فضل بن ربيع وارد شد و گفت : اى امير مؤمنان ! مردى بر در است كه مىگويد موسى فرزند جعفر فرزند محمد فرزند على فرزند حسين فرزند على فرزند ابو طالب ( ع ) است . پس رشيد رو به ما كرد ، ما بر بالاى سر او حضور داشتيم و امين و مؤتمن و ديگر فرماندهان و اميران سپاه او نيز حاضر بودند ، پس گفت : مرا تنها بگذاريد . آنگاه به كسى كه اذن ورود مىداد گفت : به او اجازهء ورود ده و نبايد جز بر بساط من نشيند . من آنجا بودم كه پيرى پرشكوه و با هيبت وارد شد كه زيادى عبادت او را فرسوده كرده بود گويى مشك كهنه‌اى بود . سجده ، پيشانى و بينىاش را مجروح ساخته بود . چون رشيد ديد كه او خود مىخواهد از الاغى كه سوارش بود پياده شود ، فرياد برآورد : به خدا اجازه نمىدهم جز بر بساطم پايين بيايى . پس حاجبان را از رفت و آمد ممنوع كرد و ما همگى به آن همه اجلال و بزرگداشت رشيد در حق موسى بن جعفر مىنگريستيم . وى با الاغش آمد تا بر فرشهاى محل اقامت رشيد رسيد و حاجبان و اميران به او خيره شده بودند . پس بر فرشها قدم نهاد و رشيد تا آخر جايى كه فرش گسترده بودند ، به استقبال او رفت و صورت و چشمانش را بوسه داد و دستش را گرفت و او را در بالاى مجلس جاى داد و خود نيز در كنار او نشست و با او در سخن شد و در اثناى گفت‌وگو صورت او را مىبوسيد و از اوضاع و احوالش پرسش مىكرد . . . تا آن كه موسى بن جعفر برخاست ، رشيد هم بدان خاطر از جا بلند شد و دو چشمش و صورتش را بوسيد و سپس به من و امين و مؤتمن نگريست و گفت : اى عبد الله و اى محمد و اى ابراهيم پيشاپيش پسر عمو و سرور خود روان شويد و ركاب او را بگيريد و لباسش را مرتب كنيد و تا رسيدن به منزلش او را مشايعت كنيد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nبرخورد آن حضرت ( ع ) با نفيع انصارى\r\nسيد مرتضى در امالى روايت كرده است : يكى از انصار به نام نفيع نزد رشيد رفت . وى در آن روز همراه عبد العزيز بن عمر بن عبد العزيز در محل اقامت رشيد حاضر بود كه موسى بن جعفر عليهما السلام ، در حالى كه بر الاغى سوار بود ، از راه رسيد . حاحب هارون با گشاده رويى و اكرام او را پذيرا شد و وى را بيش از ديگران بزرگ داشت و به او زودتر از سايرين اجازهء ورود داد . نفيع به عبد العزيز گفت : اين پيرمرد كه بود ؟ عبد العزيز گفت : آيا او را نمىشناسى ؟ گفت : خير . گفت : اين شيخ خاندان ابو طالب است ، او موسى بن جعفر است . نفيع گفت : ناتوان‌تر از اين قوم نديده‌ام كسى را بزرگ مىدارند كه مىتواند آنان را از تخت به زير كشد . اگر بيرون آيد ، ناراحتش خواهم كرد . عبد العزيز به وى گفت : چنين مكن كه اينان خاندانىاند كه كم پيش آمده كسى در گفتار به آنان متعرض شود جز آنكه در جواب بر وى داغى نهند كه ننگ و عار آن تا روزگار باقى است بر جاى نماند . در دنبالهء روايت آمده است : موسى بن جعفر از نزد هارون بيرون آمد . پس نفيع انصارى به سوى آن حضرت روانه شد و لگام الاغ وى را گرفت و پرسيد : تو كيستى ؟ موسى بن جعفر گفت : اگر مقصود تو نسب من است ، بدان كه من فرزند محمد حبيب الله فرزند اسماعيل ذبيح الله فرزند ابراهيم خليل الله هستم . و اگر مىخواهى ديارم را بشناسى بدان كه شهر من آن است كه خداوند بر مسلمانان و بر تو ، اگر از آنانى ، واجب كرده براى گزاردن حج به سوى آن آيند و اگر قصد مفاخره دارى بدان كه به خدا سوگند مشركان قوم من راضى نمىشوند كه همتاى مسلمانان قوم تو قرار داده شوند . تا آنجا كه گفتند : اى محمد ! همتايان ما از قريش را به نبرد ما روانه كن « 4 »  . و اگر مىخواهى نام و آوازهء مرا بدانى بايد دريابى كه ما همان كسانى هستيم كه خداوند دستور داده و در نمازها و فرايض با عبارت اللهم صلى على محمد و آل محمد ، بر ما درود فرستند و ما آل محمديم . از برابر الاغ كنار برو . نفيع در حالى كه دستش مىلرزيد كنار رفت و با خفت و خوارى بازگشت . پس عبد العزيز به او گفت : آيا مگر نگفتم با او چنين مكن ؟ !\r\n\r\nبرخى از رواياتى كه از طريق امام كاظم ( ع ) روايت شده است\r\nحافظ عبد العزيز بن اخضر جنابذى در معالم العترة الطاهره از اسماعيل از پدرش از على بن ابى طالب روايت كرده است كه فرمود : پيامبر ( ص ) فرمود : نگاه فرزند به پدر و مادرش از\r\n\r\n","description":"","footnote":" ( 4 ) اشاره به قول جنگجويان كفار در جنگ بدر است . ","page_name":" 126 ","page_number":126},
  {"content":"\r\n\r\nروى علاقه و دوستى به آنان ، عبادت است .\r\n\r\nوصيت امام كاظم ( ع ) به فرزندانش\r\nحافظ عبد العزيز بن اخضر جنابذى گويد : روايت شده است كه روزى موسى بن جعفر فرزندانش را احضار كرد و به آنان گفت : فرزندانم ! به شما وصيتى مىكنم كه هر كس آن را به خاطر سپارد هلاك نشود : اگر كسى نزد شما آمد و در گوش راستتان حرف زشتى گفت و سپس در گوش چپتان عذر خواهى كرد و گفت : چيزى نگفته ، عذر او را بپذيريد .\r\n\r\nرد سعايت\r\nدر همان كتاب از موسى بن جعفر از پدرانش ( ع ) روايت شده است كه امام حسين ( ع ) فرمود :\r\nمردى نزد امير مؤمنان على ( ع ) آمد و از گروهى سعايت كرد . پس على ( ع ) به من فرمود كه قنبر را صدا كنم . سپس به قنبر گفت : به سوى اين سخن چين برو و به وى بگو آنچه را كه خداوند خوش نداشت ، به گوش ما رساندى . اينك بىآنكه در كنف حمايت خداى تعالى باشى ، بازگرد .\r\n\r\nوصيتى به هشام بن حكم\r\nاى هشام امير مؤمنان ( ع ) بارها مىفرمود : در صدر مجلس ننشيند مگر مردى كه در او سه خصلت باشد : هرگاه پرسش شود پاسخ گويد ، چون مردم از سخن درمانند او سخن گويد و بتواند نظرى دهد كه خير اهل آن مجلس در آن باشد . و آن كس كه هيچ كدام از اين خصلتها را ندارد و در صدر مجلس نشيند احمق است .\r\nهمچنين در وصيتى ديگر به هشام فرمود : اى هشام ، امير مؤمنان ( ع ) به يارانش سفارش مىكرد و مىفرمود : شما را به ترس از خدا در نهان و آشكار و رعايت عدل و داد در خشنودى و خشم و كسب در فقر و توانگرى وصيت مىكنم . و نيز شما را سفارش مىكنم به اينكه پيوست كنيد با كسى كه از شما بريده و گذشت كنيد از كسى كه به شما ستم كرده ، و ببخشيد بر كسى كه از شما دريغ داشته است ، و بايد نظرتان عبرت و خاموشيتان انديشه و سخنتان ذكر خدا و سرشتتان سخاوت باشد . زيرا بخيل به بهشت و سخاوتمند به دوزخ نرود .\r\n\r\nكسانى كه از امام كاظم ( ع ) روايت كرده‌اند\r\nشيخ مفيد گويد : مردم از ابو الحسن موسى ( ع ) روايات بسيارى نقل كرده‌اند . و در مناقب است كه : دربان آن حضرت مفضل بن عمر جعفى ، جزو ياران او بوده است . در كتاب\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاختيار الرجال ، نوشتهء شيخ طوسى آمده است : اصحاب ما بر تصديق شش نفر از فقهاى دست‌پروردهء امام كاظم و امام رضا ( ع ) اجماع كرده‌اند . اين شش تن عبارتند از : يونس بن عبد الرحمن ، صفوان بن يحيى بياع السابري ، محمد بن ابى عمير ، عبد الله بن مغيره ، حسن بن محبوب سراد و احمد بن محمد بن ابى نصر . وى گويد : از جمله ثقات آن حضرت كه از وى روايت كرده‌اند بايد از حسن بن على بن فضال كوفى آزادشدهء تيم ، رباب و عثمان بن عيسى و داود بن كثير رقى آزادشدهء بنى اسد و على بن جعفر صادق ( ع ) ، نام برد .\r\nهمچنين على بن يقطين آزادشدهء بنى اسد و ابو صلت عبد السلام بن صالح هروى و اسماعيل بن مهران و على بن مهزيار ، كه اهل يكى از روستاهاى فارس بود و سپس در اهواز سكنى گرفت ، و ريان بن صلت خراسانى و احمد بن محمد حلبى و موسى بن بكير واسطى و ابراهيم بن ابو البلاد كوفى از خواص اصحاب آن حضرت بوده‌اند ، از وى نقل روايت كرده‌اند .\r\nدر قسمت ديگرى از مناقب آمده است : دانشمندان ، آن قدر از علوم آن حضرت فرا گرفتند كه قابل شمارش نيست و خطيب در تاريخ بغداد و سمعانى در الرسالة القوامية و ابو صالح احمد مؤذن در اربعين و ابو عبد الله ابن بطه در ابانه و ثعلبى در الكشف و البيان ، از آن حضرت نقل قول كرده‌اند . ابن شهر آشوب در مناقب مىنويسد : احمد بن حنبل هرگاه روايتى از موسى بن جعفر نقل مىكرد مىگفت : موسى بن جعفر از ابو جعفر بن محمد از محمد بن على از على بن حسين از حسين بن على از على بن ابى طالب از رسول خدا چنين برايم حديث كرد . آنگاه احمد مىگفت : اين سلسله سندى است كه آن را اگر بر ديوانه بخوانيد بهبود يابد .\r\n\r\nتأليفات امام كاظم ( ع )\r\nاز آن حضرت در علوم گوناگون روايات بسيارى نقل شده كه در ميان كتابها و دفترها گرد آمده است از جمله تأليفات او وصيتى است كه براى هشام بن حكم ايراد كرده و در آن صفات عقل را بر شمرده است . اين وصيت ، بسيار بلند است كه حسن بن على بن شعبه در تحف العقول آن را ذكر كرده و آغاز آن چنين است : به راستى خداوند ، تبارك و تعالى ، خردمندان و فهيمان را در قرآن بشارت داده و فرموده است : پس بشارت ده بندگانم را . آنان كه سخن را گوش فرا مىدهند و از بهترين آنها پيروى مىكنند . آنانند كه خداوند هدايتشان كرده و آنانند خردمندان « 5 »  .\r\n\r\n","description":"","footnote":" ( 5 ) زمر / 18 - 17 : فَبَشِّرْ عِبادِ الَّذِين يَسْتَمِعُون الْقَوْل فَيَتَّبِعُون أَحْسَنَه أُولئِك الَّذِين هَداهُم اللَّه وَ أُولئِك هُم أُولُوا الْأَلْباب . ","page_name":" 128 ","page_number":128},
  {"content":"\r\n\r\n\r\nبرخى از مواعظ و حكم آن حضرت به نقل از تذكرهء ابن حمدون\r\nموسى بن جعفر ( ع ) فرمود : دانش مردم را در چهار چيز يافتم : نخست آن كه پروردگارت را بشناسى ، دوم آن كه بشناسى براى تو چه كرده ، سوم آن كه بشناسى از تو چه مىخواهد و چهارم آن كه بدانى چه چيز تو را از دينت به در مىبرد .\r\n\r\nمعناى اين چهار دانش\r\nاول : وجوب شناخت خداوند تعالى كه اين لطف است .\r\nدوم : شناخت نعمتهايى كه به تو داده است تا به خاطر آنها شكر و عبادت او را به جاى آورى .\r\nسوم : بدانى از تو در واجباتى كه تو را بدانها فرا خوانده تا با انجام آنها استحقاق گرفتن پاداش او را داشته باشى ، از تو چه مىخواهد .\r\nچهارم : بدانى كه چه چيزى تو را از اطاعت خداوند بيرون مىكند تا از آن اجتناب ورزى .\r\n\r\nمواعظ و حكم آن حضرت به نقل از كشف الغمة\r\nهر كس دو روزش يكسان باشد ، زيان كرده است و آن كه دومين روزش بدتر از اولين آنها باشد ملعون است و كسى كه در خود افزونى نبيند در نقصان است و آن كه به نقصان مىگرايد مرگ براى او بهتر از زندگانى است .\r\n\r\nمواعظ و حكم آن حضرت به نقل از تحف العقول\r\nاندوه زياد پيرى را باعث مىشود . عجله ، كج‌خويى است . كمى عيال يكى از دو آسانيهاست . هر كس پدر و مادرش را ناراحت كند ، آنان را ناسپاسى كرده است . مصيبتى كه به صاحبش اجر داده مىشود ، مصيبت نيست . استرجاع به وقت رسيدن آسيب است .\r\nاحسان به جا نيست مگر نزد ديندار يا صاحب حسب . خدا كمك را به اندازهء هزينه نازل مىكند . هر كس ميانه روى پيشه كند و قناعت ورزد نعمت براى او مىماند و آن كه تبذير كند و اسراف پيشه گيرد نعمت از كفش بيرون رود . دادن امانت و راستگويى روزى مىآورند و خيانت و دروغگويى ، تنگدستى و نفاق .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nكلمات قصارى كه در اين معانى از آن حضرت نقل شده است منقول از تحف العقول\r\nسزاست كسى كه عاقل است خداوند را در دادن روزيش كند كار نشمارد و در قضايش متهم نكند . به يكى از يارانش فرمود : از خدا بترس و حق را بگو هر چند كه در آن نابودى تو باشد زيرا نجات تو در همين است و از خدا بترس و باطل را رها كن ، هر چند كه نجات تو در آن باشد زيرا نابودى تو در همين است .\r\nمبادا در راه خدا از صرف مال دريغ كنى كه دو برابرش را در نافرمانى خداوند خرج كنى .\r\nمؤمن چون دو كفهء ترازوست ، هر چقدر در ايمانش افزون شود در بلايش نيز افزون گردد . بر سر مزارى كه حضور داشت ، فرمود : چيزى كه پايانش اين است سزاست از آغازش بدان زهد ورزيد و چيزى كه آغازش اين است سزاست كه از پايانش ترسيد . كالاى دين و دنيا هر دو سخت‌اند . اما كالاى دنيا را به هر چيزش دست دراز كنى مىبينى بدكردار تبهكارى ، بر تو در آن پيشى گرفته و اما كالاى آخرت ، يارانى ندارى كه تو را در آن كمك كنند . سه چيز ديده را نور بخشد : نگاه به سبزه ، نگاه به آب جارى و نگاه به روى نيكو . خوش همسايگى تنها بىآزارى نيست ، بلكه صبر بر آزار همسايه است . ميان خود و برادرت حشمت را به يك باره از ميان بر مدار ، بلكه از آن چيزى باقى گذار ، زيرا رفتن حشمت ، رفتن آزرم است . چون ناحق بيشتر از حق شد ، براى كسى روا نيست كه به ديگرى گمان خوب برد تا آن را بفهمد و بداند . سعى كنيد اوقات خود را چهار قسمت كنيد ؛ ساعتى براى مناجات با خدا ، ساعتى براى كار زندگانى و معاش ، ساعتى هم براى رفت و آمد با برادران و مردمان مورد اعتماد كه عيوب شما را به شما مىفهمانند و از بن جان به شما اخلاص دارند ، و ساعتى هم خلوت كنيد براى درك لذتهاى حلال و به وسيلهء اين ساعت بر انجام وظايف آن سه ساعت توانا مىشويد . به خود فقر و طول عمر تلقين نكنيد زيرا هر كه به خود تلقين فقر كند ، بخيل مىشود و هر كه طول عمر در نظر گيرد حريص مىشود . براى خود بهره‌اى از دنيا بگيريد و آنچه خواهش حلال باشد و به مردانگى رخنه نكند و اسراف نباشد منظور داريد . و به اين وسيله براى انجام امور دين يارى جوييد ، زيرا روايتى است كه گويد از ما نيست كسى كه دنيايش را براى دينش وانهد ، يا دينش را براى دنيايش از دست بدهد . در دين خدا فقيه شويد كه فهم دين كليد هر بنيانى و كمال هر عبادت و سبب تحصيل درجات بلند است و مراتب جليله در دين و دنيا . و فضيلت فقيه دين‌شناس بر عابد ، مانند فضيلت خورشيد بر ديگر ستارگان است و هر كس در دينش تفقه نكند خدا هيچ عملى را از او نپسندد .\r\nبه على بن يقطين فرمود : كفاره كردار سلطان نيكى به برادران است . هر چه مردم گناهان\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nتازه كنند كه پيش از آن نمىكردند ، خدا هم بلاهايى تازه به آنها دهد كه گمانش نمىكردند .\r\nروز قيامت منادى فرياد بر آورد كه هر كه را بر خدا مزدى است به پا شود و جز كسى كه گذشت كرده و اصلاح نموده ، كه اجرش با خداست ، كس ديگرى برنخيزد . سخاوتمند خوش‌خو در پناه خداست و خدا او را رها نكند تا به بهشتش برد . خداوند پيامبرى برنيانگيخت جز آنكه سخى بود و پدرم نيز همواره مرا به سخاوت و خوش‌خويى سفارش مىفرمود تا در گذشت .\r\nامام كاظم ( ع ) به فضل بن يونس فرمود : تبليغ خير كن و خير بگو و از « امّعه » « 6 »  نباش . گفتم :\r\nامّعه چيست ؟ فرمود : نگو من با مردمم و يكى از آنانم . زيرا رسول خدا ( ص ) فرمود : اى مردم ! همانا دو جماعت است جماعت خير و جماعت شر . نبايد جماعت شر در پيش تو محبوب‌تر از جماعت خير باشد .\r\nخواهش روا نيست مگر در سه حاجت ؛ در خونى كه به عهدهء بيچاره‌اى است ، در وام سنگين يا نياز خاك‌نشين . كمك تو به ناتوان بهترين صدقه است . تعجب جاهل از عاقل بيشتر از تعجب عاقل از جاهل است . مصيبت براى صابر يكى است و براى بىقرار و بىتاب دو تا . سختى ناحق را آن كس چشد كه بدان محكوم است .\r\n\r\nوصاياى امام كاظم ( ع )\r\nدر تحف العقول كه امام ( ع ) به يكى از فرزندانش فرمود : پسرم ! مبادا خداوند تو را در مصيبتى بيند كه از آن بازت داشته بود . و مبادا او را در اطاعتى كه به انجامش فرمانت داده بود ناپديد بيند . خود را از تقصير در عبادت خدا و طاعت او ، به در مدان زيرا خدا چنان كه سزد پرستش نشود . تو را از شوخى كردن پرهيز مىدهم كه نور ايمان را مىبرد و مردانگىات را سبك مىكند . مبادا تنگدل و تنبل شوى كه اين دو بهرهء دنيا و آخرت را از تو بازمىدارند .\r\n\r\nوصيت آن حضرت به هشام بن حكم\r\nاين وصيت در تحف العقول آمده كه قسمتى از آن چنين است :\r\nاى هشام ! اگر گردويى در دست داشته باشى و مردم گويند درّ است ، تو را كه مىدانى گردو است سود مىدهد و اگر درى در دست داشته باشى و همه گويند كه آن گردو است و تو خود مىدانى در است سخن ايشان هيچ زيانى براى تو ندارد . اى هشام ! هيچ بنده‌اى نيست جز آنكه فرشته‌اى مهارش را دارد و براى خدا تواضع نكند جز اين كه بالايش برد و بزرگى\r\n\r\n","description":"","footnote":" ( 6 ) آن كه در دين تبعيت ديگران نمايد و آن كه هر كس را بيند گويد با توام . ( مترجم ) . ","page_name":" 131 ","page_number":131},
  {"content":"\r\n\r\nنفروشد جز آن كه زبون و پستش كند . به راستى خدا بر مردم دو حجت دارد ؛ حجتى ظاهرى و حجتى باطنى . حجت ظاهر ، پيامبران و ائمه و انبيا و حجت باطن ، عقلها . عاقل كسى است كه حلال از سپاسگزارىاش بازندارد و حرام بر شكيبش چيره نشود . اگر دنيا تو را به اندازهء كفايتت بىنياز نكند در دنيا چيزى نيست كه تو را بىنياز نمايد .\r\nاى هشام ! اگر حكمت را به نادانان نياموزيد و از اهلش دريغ داريد به آنان ستم كرده‌ايد .\r\nهر كه دين ندارد مروت ندارد و هر كه مروت ندارد عقل ندارد . به راستى باارزش‌ترين مردم كسى است كه دنيا را براى خود مقامى نداند . آگاه باشيد كه بهاى تن شما جز بهشت نيست پس آنها را جز در برابر اين بها نفروشيد . به راستى عاقل به كسى كه از تكذيبش نگران است سخنى نگويد و از آن كه از دريغ كردنش بيم دارد خواهش نكند و آنچه را توانايى ندارد وعده نمىدهد و بدانچه از اميدوارىاش سركوب شود اميد نبندد و بدانچه بيم درماندگى دارد قيام نكند . خشم كليد بدى است و كامل‌ترين مؤمنان از جنبهء ايمان بهترين آنان از نظر اخلاق مىباشند . و اگر با مردم درآميختى اگر مىتوانى بالا دست او باش در احسان و خدمت . نرمش بخرج ده . كه نرمش ميمون ، و كج خلقى نامبارك است . نرمش و نكو كارى و خوش‌خويى خانه‌ها را آباد كنند و بر روزى بيفزايند . اى هشام ! خداوند فرمايد : آيا پاداش احسان جز احسان است « 7 »  ؟ اين در مؤمن و كافر و نيك و بد همه صادق است . هر كس مورد احسان واقع شد بايد پاداشى دهد پاداش اين نيست كه همان كنى كه او كرده مگر كه فضلت را بنمايى و اگر همان كنى كه او كرده او را فضيلت آغاز كردن احسان بجاست . بر طاعت خداوند شكيبا باش و از معاصى خداوند نيز صبر كن . دنيا همانا ساعتى است آنچه رفته نه شادى دارد و نه غم و آنچه نيامده نمىدانى كه چيست ؟ پس بر همان ساعتى كه در آنى صبر كن همچنان باشد كه گويا تو مورد رشك واقع شده‌اى .\r\nتو را از تكبر و گردن فرازى پرهيز مىدهم . زيرا آن كه در قلبش ذره‌اى كبر باشد ، به بهشت داخل نمىشود . كبر ردا و جامهء خداست ، پس كسى كه در جامهء الهى نزاع كند خدا او را به رو در آتش خواهد انداخت . از ما نيست كسى كه روز حساب خود را نكشد و اگر نكويى كرده در پى زيادت آن از خدا باشد و اگر بدى كرده از خدا آمرزش خواهد و به درگاهش توبه آورد .\r\nهمنشينى با دينداران شرف دنيا و آخرت است و مشورت با خردمند خير خواه سعادت و بركت و رشد و توفيق الهى است ، پس چون خردمند خير خواه به تو پيشنهادى داد مبادا مخالفت كنى كه مخالفتش هلاكت‌آور است . از آميزش با مردم و خوگير شدن با آنها بپرهيز ،\r\n\r\n","description":"","footnote":" ( 7 ) الرحمن / 60 : هَل جَزاءُ الْإِحْسان إِلَّا الْإِحْسان ؟ ","page_name":" 132 ","page_number":132},
  {"content":"\r\n\r\nمگر آن كه ميان آنها عاقل و امينى بيابى در اين صورت با آنها انس بگير و از ديگرانشان بگريز آن چنان كه از درنده‌اى وحشى مىگريزى . از طمع بپرهيز و از آنچه در دست مردم است نااميد شو و از مخلوقات طمع ببر كه طمع كليد ذلت است و عقلها را مىدزدد و مردانگيها را مىبرد و آبرو را آلوده مىسازد و دانش را مىبرد و بايد كه به پروردگارت پناه برى و بر او توكل كنى و با نفس‌ات مجاهده كنى تا از خواهشهايش بازگردانى ، كه جهاد با نفس بر تو واجب است همان گونه كه جهاد با دشمن . كسى كه خداوند او را به سه چيز بزرگ داشت به تحقيق دربارهء او لطف كرده است : عقلى كه رنج هواى نفس او را جلو گيرد ، علمى كه رنج نادانى از او ببرد و ثروتى كه ترس فقر را از او دور كند .\r\n\r\nيكى از دعاهاى كوتاه امام كاظم ( ع )\r\nدر ارشاد است كه آن حضرت اين دعا را بسيار مىخواند : « اللهم انى أسألك الراحه عند الموت و العفو عند الحساب » . و نيز يكى از دعاهاى آن حضرت اين بود : « عظم الذنب من عبدك فليحسن العفو من عندك » .\r\n\r\nاشعارى كه از آن حضرت باقى مانده است\r\nدر مناقب ابن شهر آشوب آمده است : موسى بن جعفر ( ع ) فرمود : روزى از مكتب بازگشتم و به دستم لوحى بود پس پدرم مرا رو به رويش نشانيد و گفت : پسرم بنويس :\r\n« تنح عن القبيح و لا ترده « 8 »  » . سپس فرمود : دنباله‌اش را بگو . پس گفتم : « و من اوليته حسنا فزده « 9 »  » . سپس فرمود : « ستلقى من عدوك كل كيد « 10 »  » . پس گفتم : « اذا كان العدو فلا تكده « 11 »  » .\r\n\r\nوفات امام كاظم ( ع )\r\nشيخ صدوق در عيون اخبار الرضا ( ع ) از طالقانى از محمد بن يحيى صولى از ابو العباس احمد بن عبد الله از على بن محمد بن سليمان نوفلى از صالح بن على بن عطيه ، نقل كرده است كه گفت : علت بردن موسى بن جعفر ( ع ) به بغداد آن بود كه هارون رشيد مىخواست خلافت را براى پسرش محمد بن زبيده تمام كند . او چهارده پسر داشت . سه نفر را از ميان آنان برگزيد : محمد بن زبيده ، كه وى را ولى عهد خويش قرار دارد . و عبد الله مأمون ، او را\r\n\r\n","description":"","footnote":" ( 8 ) از زشتى فاصله گير و آن را مخواه .  ( 9 ) و به هر كس نكويى كردى برايش افزون كن .  ( 10 ) به زودى از دشمن بسيار نيرنگ بينى .  ( 11 ) چون دشمن است پس تو با او نيرنگ مباز . ","page_name":" 133 ","page_number":133},
  {"content":"\r\n\r\nجانشين محمد بن زبيده كرده بود و قاسم مؤتمن ، كه وى را نيز جانشين مأمون ساخته بود .\r\nهارون مىخواست اين مسأله را به مردم اعلام دارد تا خاص و عام بر آن وقوف يابند . پس در سال 179 به زيارت كعبه آمد و به تمام آفاق نوشت تا فقها و علما و قرا و اميران در موسم حج به مكه آيند و خود راه مدينه را در پيش گرفت . على بن محمد نوفلى گويد : پدرم علت سعايت يحيى بن خالد از موسى بن جعفر ( ع ) را چنين نقل كرد : رشيد ، فرزندش محمد بن زبيده را در خانه جعفر بن محمد بن اشعث گذارد . يحيى از اين امر ناراحت شد و گفت : اگر رشيد بميرد و خلافت به محمد رسد ستارهء بخت من و فرزندانم به تاريكى گرايد و كار به دست جعفر بن محمد و فرزندانش افتد . او از تشيع جعفر آگاه بود . پس نزد وى آمد و خود را متمايل به تشيع نشان داد . جعفر از اين امر خشنود گشت و او را از تمام امورش آگاه ساخت و عقيدهء خود را دربارهء موسى بن جعفر ( ع ) به وى بازگفت . چون يحيى به خوبى از كار جعفر آگاه شد از او نزد رشيد سعايت كرد . رشيد احترام جعفر و پدرش را نگاه مىداشت و او را در هر كارى مقدم و مؤخر مىنمود و يحيى هر قدر كه توانست پيش رشيد از جعفر بدگويى كرد . تا آن كه روزى جعفر به نزد رشيد آمد و خليفه در حق او اكرام بسيار كرد و ميان آن دو گفت و گويى دراز در گرفت كه نشانگر احترام جعفر و پدرش در نزد خليفه هارون رشيد بود . پس از اين گفت‌وگو هارون دستور داد بيست هزار دينار به جعفر بپردازند . يحيى آن روز تا شب لب از سخن فرو بست سپس به رشيد گفت : اى امير مؤمنان ! پيش از اين دربارهء مذهب جعفر ، شما را آگاه كرده بودم اما آن را نپذيرفتى . اما اينك دليلى قطعى بر اثبات آن دارم . هارون گفت : چه دليلى دارى ؟ گفت : هيچ صله‌اى به جعفر نمىرسد جز آنكه وى يك پنجم آن را به سوى موسى بن جعفر مىفرستد . و من ترديد ندارم كه اين كار را با همين بيست هزار دينارى كه امروز صبح به وى دادى نيز كرده باشد . هارون گفت : اين دليل خوبى است . پس شبانه در پى جعفر فرستاد . هارون از مراتب سعايت يحيى نسبت به جعفر آگاه بود و جعفر و يحيى هر يك نسبت به هم دشمنى خود را نشان داده بودند . چون فرستادهء هارون ، شبانه نزد جعفر رفت وى انديشناك شد كه مبادا سخنان يحيى در هارون كارگر افتاده باشد و اينك وى را طلبيده تا به قتلش رساند . پس غسل كرد و مشك و كافور خواست و بدانها بر خود حنوط كرد و بردى بر روى جامه‌اش پوشيد و به سوى رشيد رفت . چون چشم رشيد به او خورد و بوى كافور به مشامش رسيد و برد را بر تن جعفر ديد پرسيد : جعفر اين چه كارى است ؟ گفت : اين امير مؤمنان ! من نيك مىدانم كه از من نزد تو سعايت شده است . چون فرستاده‌ات در اين هنگام از شب به دنبال من آمد ايمن نبودم از اين كه گفته‌هاى او دربارهء من مؤثر نيفتاده باشد و حالا مرا فرا خوانده‌اى تا به قتلم برسانى . هارون گفت : نه چنين است . اما چنين خبردار شده‌ام كه تو هر صله‌اى كه دريافت مىدارى يك پنجم آن را به موسى بن جعفر ( ع ) مىدهى ، و همين\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nكار را با اين بيست هزار دينار هم انجام داده‌اى ، دوست داشتم از اين امر آگاهى يابم . جعفر پاسخ داد : الله اكبر ! اى امير مؤمنان به يكى از خادمانت دستور ده به خانه‌ام رود و آن را سر به مهر آورند . پس رشيد به يكى از خادمانش گفت : انگشترى جعفر را بگير و با آن به خانه‌اش برو و آن بيست هزار دينار را بياور . آنگاه جعفر نام كنيزى را كه مال در نزد او بود ، گفت و آن كنيز نيز بدره را سر به مهر به خادم خليفه بازپس داد . خادم مال را براى خليفه آورد . پس جعفر گفت : اين نخستين دليل بر دروغگويى كسى است كه از من به نزد تو سعايت كرده .\r\nخليفه گفت : حق با توست . اينك در كمال امنيت بازگرد من سخن هيچ كس را دربارهء تو قبول نمىكنم . يحيى همواره براى نابود كردن جعفر حيله به كار مىبرد ، ابن ابى مريم به يحيى گفت : آيا مرا به مردى از خاندان ابو طالب كه رغبتى به دنيا دارد ، راهنمايى نمىكنى تا بهرهء بيشترى از دنيا به او بدهم . گفت : آرى . من تو را به مردى با اين صفت راهنمايى مىكنم و او على بن اسماعيل بن جعفر بن محمد است . پس يحيى به دنبال او فرستاد و به وى گفت :\r\nمرا از عمويت و از پيروانش و مالى كه براى او برده مىشود خبر ده . على بن اسماعيل گفت : من از اينها كه گفتى آگاهم . و به سعايت از عمويش پرداخت .\r\nنگارنده : مقصود يحيى از يافتن چنان فردى كه خواهان و شيفتهء دنيا باشد ، براى اين بود كه بتواند به واسطهء او شيعيان موسى بن جعفر و مالى را كه براى او برده مىشد ، شناسايى كند . او مىخواست بداند كه آيا جعفر بن محمد بن اشعث هم از شيعيان امام كاظم ( ع ) است و به آن حضرت پول مىدهد ؟ تا اين خبر را به رشيد رساند و بدين وسيله جعفر را از ميان بردارد و به دنبال آن دربارهء امام كاظم ( ع ) خبرچينى كند و موجبات قتل او را فراهم آورد . يحيى از انتقال خلافت به امين انديشناك بود و قبلا گفتيم كه امين تحت تربيت و پرورش جعفر قرار داشت . از اين رو يحيى مىترسيد كه با روى كار آمدن امين ، ستارهء دولت برامكه به افول گرايد . حال آن كه او نمىدانست خداوند در كمين هر ستمگرى نشسته است و هر كه براى برادرش چاهى كند خداوند نخست خود او را در آن گرفتار سازد و هر كه شمشير ستم بياهيخت خود بدان كشته شد . و دربارهء يحيى ديديم كه چنين شد . دولت او و دولت فرزندانش در زمان حيات هارون رشيد و پيش از آن كه خلافت به امين منتقل شود ، دستخوش انقراض و نابودى شد و هارون به فجيع‌ترين وضعى ، يحيى و فرزندان او را كشت و در واقع انتقام امام كاظم ( ع ) را در دنيا از ايشان ستاند . و حال آن كه عذاب آخرت به مراتب دردناك‌تر و خواركننده‌تر خواهد بود . در روايتى است آن كه عليه وى سخن‌چينى كرد برادرزاده‌اش موسوم به محمد بن اسماعيل بن جعفر بود . ابن شهر آشوب در مناقب نويسد :\r\nمحمد بن اسماعيل بن صادق ( ع ) پيش عمويش موسى كاظم ( ع ) بود و نامه‌هاى آن حضرت به\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nپيروانش را در گوشه و كنار ، او مىنوشت پس چون رشيد به حجاز آمد به نزد او رفت و از عموى خويش سعايت كرد . وى به رشيد گفت : مگر نمىدانى در زمين دو خليفه‌اند كه خراج براى آنها برده مىشود ؟ رشيد گفت : واى بر تو ! من و چه كس ديگر ؟ گفت : موسى بن جعفر .\r\nآنگاه اسرار محرمانه امام كاظم ( ع ) را فاش كرد و رشيد هم آن امام را دستگير كرد . محمد در نزد رشيد مقام و جايگاه يافت و امام كاظم ( ع ) بر او نفرين كرد و دعايش دربارهء محمد و فرزندانش به استجابت رسيد .\r\nكشى به سند خود از على بن جعفر بن محمد ( ع ) نقل كرده كه گفت : محمد بن اسماعيل بن جعفر نزد من آمد و از من درخواست كرد تا ابو الحسن موسى ( ع ) خواهش كنم كه به او اجازهء سفر به سوى عراق را صادر كند و از وى راضى باشد و او را سفارشى نمايد . على بن جعفر گويد : من از رساندن پيغام محمد بن اسماعيل امتناع كردم تا آن كه امام براى وضو داخل شد و بيرون رفت و اين هنگام ، وقتى بود كه من مىتوانستم با امام خلوت كنم و با او سخن گويم .\r\nچون امام بيرون آمد عرض كردم : برادرزاده‌ات محمد بن اسماعيل از تو اجازهء سفر به عراق را مىخواهد و خواستار آن است كه به او وصيتى نمايى . امام به او اجازه داد و چون به مجلس خويش بازگشت محمد بن اسماعيل برپا خاست و گفت : اى عمو ! مرا سفارشى فرماى . امام ( ع ) فرمود : تو را سفارش مىكنم كه در ريختن خون من از خدا بترسى . محمد گفت : خدا لعنت كند كسى را كه در ريختن خون تو تلاش مىكند . سپس گفت : اى عمو ! مرا وصيتى كن . امام فرمود : تو را وصيت مىكنم كه از ريختن خون من از خداوند بترسى . آنگاه على بن جعفر گفت : سپس امام ( ع ) بدره‌اى به او داد كه در يك آن صد و پنجاه دينار بود . محمد آن را ستاند . سپس امام بدرهء ديگرى به وى داد كه آن هم يك صد و پنجاه دينار بود . محمد آن يكى را هم گرفت . سپس امام دستور داد يك هزار و پانصد درهم به محمد بپردازند . من دربارهء پرداخت اين همه صله به محمد ، سخنى گفتم و اظهار داشتم در اين باره زياده روى كرديد .\r\nفرمود : براى اين كه وقتى محمد از من مىبرد حجت من در پيوست با او محكم‌تر باشد . پس محمد به سوى عراق رهسپار گرديد . چون به بارگاه هارون رسيد - پيش از آن كه نزد هارون رود لباس سفرش را عوض نكرد - از هارون اجازهء ورود خواست به حاجب او گفت : به امير مؤمنان بگو محمد بن اسماعيل بن جعفر بن محمد بر دراست . حاجب به وى گفت :\r\nنخست از اسب پايين آى و لباس راهت را تغيير ده و بازگرد تا تو را بدون كسب اجازه به درون فرستم . اينك امير مؤمنان خوابيده است . پس محمد گفت : امير مؤمنان را آگاه كن كه من آمده‌ام و اجازهء آمدن نداشته‌ام . پس حاجب به درون رفت و پيغام محمد بن اسماعيل را به هارون بازگفت . هارون اجازهء ورود داد . محمد داخل شد و گفت : اى امير مؤمنان در زمين دو\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nخليفه‌اند . موسى بن جعفر در مدينه كه خراج براى او برده مىشود و تو در عراق كه برايت خراج آورده مىشود . و هر دم به لفظ جلاله سوگند مىخورد . پس هارون دستور داد به وى صد هزار درهم ببخشند . چون محمد درهمها را بگرفت و به خانه‌اش آورد ، شبانه درد حناق گرفت و بمرد و فرداى آن پولى كه رشيد به او داده بود ، دوباره به سوى رشيد برده شد .\r\nدر برخى از روايات است : آن كس كه از امام كاظم ( ع ) بدگويى كرد ، برادرش محمد بن جعفر بود . صدوق در عيون اخبار الرضا ( ع ) به سند خود نقل كرده است كه محمد بن جعفر بر هارون رشيد داخل شد و بر او سلام خلافت گفت ، سپس اظهار داشت : گمان نمىكردم در زمين دو خليفه باشد تا آن كه برادرم موسى بن جعفر را ديدم كه بر او سلام خلافت گفته مىشد . و از جمله كسانى كه از موسى بن جعفر ( ع ) سعايت مىكردند يكى هم يعقوب بن داوود بود .\r\nالبته بعيد نيست كه هر يك از اينها در پيشگاه هارون مرتكب سعايت و بدگويى از امام كاظم ( ع ) شده باشند . در كشف الغمه آمده است : گويند گروهى از اهل بيت امام كاظم ( ع ) به سعايت از او پرداختند كه محمد بن جعفر بن محمد برادرش و محمد بن اسماعيل بن جعفر ، برادرزاده‌اش از اينان بودند .\r\nشيخ مفيد در ارشاد و شيخ طوسى در الغيبة ، با چند سند ، روايتى آورده‌اند كه با روايت صدوق جز در برخى از جزئيات اشتراك ندارد . اينان گويند : رشيد در اين سال براى گزاردن حج بيرون شد و ابتدا به مدينه آمد و ابو الحسن موسى ( ع ) را دستگير كرد . گفته شده است :\r\nچون رشيد به مدينه آمد امام كاظم ( ع ) همراه با گروهى از بزرگان مدينه به استقبال وى آمدند و همگى از استقبال رشيد بازگشتند . پس رشيد شبانه برخاست و به سوى مرقد رسول خدا ( ص ) رهسپار شد و عرض كرد : اى رسول خدا ! من از كارى كه قصد آن كرده‌ام از تو پوزش مىطلبم . مىخواهم موسى بن جعفر را به زندان افكنم او خواهان پراكندگى ميان امت تو و ريختن خون ايشان است . سپس دستور دستگيرى امام را صادر كرد . آن حضرت را در مسجد دستگير كردند و ايشان را نزد هارون بردند . پس بر او زنجير زد و هودج خواست .\r\nامام را در يكى از آنها بنهاد و بر استرى سوار كرد و هودج ديگر را خالى بر روى استرى ديگر نهاد و هودج سوم را بر استر ديگر . و دو استر را در حالى كه هر دو هودجى پوشيده داشتند و با آنها جماعتى همراه بودند از خانه‌اش بيرون فرستاد . پس جماعت دو گروه شدند ، گروهى با يكى از آن هودجها راه بصره را در پى گرفتند و گروهى راه كوفه . و امام كاظم ( ع ) در هودجى بود كه به سوى بصره مىرفت . انگيزهء اين كار رشيد آن بود كه كار ابو الحسن ( ع ) را از نظر مردم پوشيده دارد . وى به آن جماعتى كه در پس هودج امام كاظم ( ع ) در حركت بودند دستور داده بود تا امام را به عيسى بن جعفر بن منصور ، كه در آن هنگام\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعامل وى در بصره بود ، تحويل دهند .\r\nامام به وى تحويل داده شد و يك سال در نزد او در حبس ماند . تا آن كه رشيد دربارهء كشتن وى با عيسى بن جعفر مكاتبه كرد . عيسى گروهى از خاصان و محرمان راز خود را فرا خواند و دربارهء دستور خليفه با آنان به مشورت پرداخت . آنان به عيسى پيشنهاد دادند كه دست از اين كار بازدارد و خود را از آن معاف كند . پس عيسى نامه‌اى به رشيد نگاشت و در آن گفت :\r\nكار موسى بن جعفر و حبس او به درازا انجاميد . من از احوال او اطلاع دارم و در طول اين مدت جاسوسها بر او گماشته‌ام پس هيچ‌گاه او را خسته از عبادت نيافتم . و كسانى را مأمور گذاشته‌ام تا بشنوند كه او در دعايش چه مىگويد . بنابر گزارش آنان ، او نه بر تو نفرين مىكند و نه بر من و نه ما را به بدى ياد مىآورد . براى خودش هم جز طلب مغفرت و طلب رحمت دعايى نمىكند . پس اگر كس فرستى من موسى بن جعفر را به او تسليم كنم و گرنه وى را از زندان آزاد سازم ، كه من از حبس كردن او به تنگ آمده‌ام . روايت شده كه برخى از جاسوسان عيسى بن جعفر به او خبر دادند كه بسيار شنيده‌اند كه موسى بن جعفر اين دعا را مىخواند : « اللهم انك تعلم انى كنت أسألك ان تفرغنى لعبادتك اللهم و قد فعلت فلك الحمد » .\r\nپس رشيد به سوى عيسى بن جعفر بن منصور كسى را گسيل داشت و امام را تحويل گرفت و او را به بغداد برد و به فضل بن ربيع تسليم كرد . امام مدت درازى در زندان بغداد به سر برد .\r\nشيخ مفيد در ارشاد نويسد : رشيد گوشه‌اى از تصميم خود دربارهء امام كاظم ( ع ) را با فضل بن ربيع در ميان نهاد ، اما فضل از آن سرباززد . پس رشيد طى نامه‌اى به فضل بن ربيع دستور داد كه موسى بن جعفر را به فضل بن يحيى سپارد . چون فضل بن يحيى آن حضرت را تحويل گرفت ، وى را در يكى از اتاقهاى خانه‌اش جاى داد و جاسوسان بر او گماشت .\r\nآن حضرت همواره به عبادت مشغول بود . شب را تماما با خواندن نماز و قرائت قرآن و دعا زنده مىداشت و در بيشتر روزها ، روزه مىگرفت و هيچ‌گاه رخ از محراب بر نمىتافت .\r\nفضل بن يحيى بر امام سخت نمىگرفت و او را مورد اكرام قرار مىداد . رشيد كه در آن هنگام در رقه بود از اين امر آگاه شد و بر او خرده گرفت و وى را به كشتن موسى بن جعفر ( ع ) فرمان داد . اما فضل از اين فرمان اطاعت نكرد و پيش قدم نشد . رشيد از اين بابت خشمگين شد و خدمتگزارش ، مسرور ، را فرا خواند و به او گفت : هم اينك به بغداد روانه شو و فورا به ديدار موسى بن جعفر برو . اگر ديدى او در راحت و رفاه است ، اين نامه را به عباس بن محمد برسان و بگو هر چه در آن است اجرا كند . سپس نامهء ديگرى خطاب به سندى بن شاهك ، به آن خدمتگزار داد كه در آن وى را به اطاعت از عباس فرمان داده بود . مسرور به بغداد آمد و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبه خانه فضل بن يحيى رفت كسى نمىدانست او براى چه كارى آمده است . سپس به نزد موسى بن جعفر ( ع ) رفت و ديد حال او همان گونه است كه به رشيد خبر داده‌اند . سپس از آنجا به سوى عباس بن محمد و سندى بن شاهك رفت و نامه‌هاى هر يك را به آنها داد . هنوز مدتى از رفتن فرستادهء رشيد از پيش آن دو نگذشته بود كه وى بشتاب به سوى خانهء فضل بن يحيى روانه گشت فضل با شگفتى و ترس همراه فرستادهء رشيد روانه شد تا به نزد عباس بن محمد رفت . عباس تازيانه و عقابين طلبيد و از فضل خواست لباسش را بكند و سپس سندى يك صد ضربه شلاق بر او زد . فضل بن يحيى بر خلاف حالتى كه داخل شده بود ؟ با چهره اى آشفته بيرون رفت و به مردمى كه در سمت راست و چپ او بودند سلام مىكرد . مسرور هارون را از آنچه پيش آمده بود مطلع كرد و هارون دستور داد موسى بن جعفر را به سندى بن شاهك تسليم كنند .\r\nهارون خود مجلس با شكوهى ترتيب داد و گفت : اى مردم ! فضل بن يحيى مرا نافرمانى كرده و از اطاعت من سر تافته است . و من مىخواهم او را لعنت كنم . پس شما نيز بر او لعنت فرستيد . از هر سوى مجلس فرياد لعنت بر فضل به هوا خاست به طورى كه خانه به لرزه در آمد . اين خبر به گوش يحيى بن خالد رسيد . پس به سوى هارون روانه شد و از در ديگر وارد مجلس هارون شد و از پشت سر وى در آمد به گونه‌اى كه هارون متوجه او نبود . سپس گفت : اى امير مؤمنان به من بنگر ، هارون شگفت زده به او گوش فرا داد . يحيى گفت : فضل ، جوان است و من ترا در مقصودى كه دارى يارى مىكنم . پس هارون به او نگريست و خوش‌حال شد و روى به مردم كرد و گفت : فضل در كارى مرا نافرمانى كرد و من او را لعنت كردم . اينك او توبه آورده و به طاعت من بازگشته است پس شما نيز با او دوستى كنيد .\r\nحاضران گفتند : ما با كسى كه با تو دوستى كند دوست و با دشمنانت دشمنيم و اينك دوستى او را مىپذيريم . سپس يحيى بن خالد با فرستاده از محضر هارون خارج شد و به بغداد رفت .\r\nمردم مضطرب بودند . يحيى چنين وانمود كرد كه براى راست كردن امور روستاها و بازديد از كار عمال بدانجا آمده است و چند روزى نيز به اين كارها پرداخت . آنگاه سندى بن شاهك را فرا خواند و دربارهء كار موسى بن جعفر به او فرمان داد و او نيز فرمان وى را اجرا كرد .\r\nآنچه سندى بدان مأمور شده بود ، كشتن موسى بن جعفر ( ع ) بود . سندى غذاى موسى بن جعفر ( ع ) را مسموم كرد . گويند او خرماى آن حضرت را مسموم ساخت و امام نيز از آن بخورد و سه روز بعد ، در حالى كه از اثر آن سم تب كرده بود ، در گذشت .\r\nچون موسى بن جعفر ( ع ) بدرود حيات گفت ، سندى بن شاهك فقها و بزرگان بغداد را كه هيثم بن عدى و عده‌اى ديگر نيز در ميان آنان بودند ، حاضر كرد . آنان به پيكر امام نگريستند .\r\nهيچ نشانى از زخم و خراش بر بدن آن حضرت نبود . وى از آنان گواهى گرفت كه موسى بن\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nجعفر ( ع ) بر بستر مرده است . آنان نيز بدان گواهى دادند . سپس پيكر موسى بن جعفر را بيرون آورده بر جسر بغداد نهادند و بانگ برآورده شد كه اين موسى بن جعفر است كه مرده . بياييد و او را ببينيد . مردم در چهرهء امام ( ع ) ، كه اينك مرده بود ، مىنگريستند . عده‌اى مىپنداشتند امام موسى ( ع ) همان امام قائم منتظر است و حبس او را همان غيبت امام قائم از انظار ، قلمداد كرده بودند . پس يحيى بن خالد دستور داد بانگ زنند كه اين همان موسى بن جعفر است كه شيعيان مىپندارند نمرده است . پس به دو بنگريد . مردم به جسد بىجان امام نگريستند . آنگاه آن حضرت را بردند و در مقابر قريش در باب التبن به خاك سپردند . اين مقبره ، از ديرباز محل دفن بنى هاشم و بزرگان مردم بود .\r\nروايت شده است كه چون لحظات مرگ آن حضرت ( ع ) نزديك شد ، از سندى بن شاهك درخواست تا دوست مدنى وى را كه نزديك خانه عباس بن محمد در مشرعة القصب ساكن بود ، بر بالين وى آورد تا كار غسل و كفن آن حضرت را بپردازد سندى نيز چنين كرد .\r\nسندى گويد : از موسى بن جعفر اجازه خواستم تا كار كفن او را انجام دهم . اما وى اجازه نداد و فرمود : ما خاندانى هستيم كه مهر زنانمان و هزينهء نخستين حجمان و كفنهاى مردگانمان بايد از اموال پاك خودمان باشد . من خود كفنى دارم . مىخواهم فلان دوستم كفن و دفن مرا انجام دهد . آن غلام نيز بر بالين امام حضور يافت و كار كفن و دفن وى را بپرداخت .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nزندگى امام ابو الحسن على الرضا\r\nابن موسى الكاظم ابن جعفر الصادق ابن محمد الباقر بن على بن حسين بن على بن ابى طالب عليهم السلام هشتمين امام از ائمه اهل بيت صلوات الله عليهم اجمعين\r\n\r\nولادت ، وفات ، طول عمر و مدفن آن حضرت\r\nامام رضا ( ع ) در روز جمعه ، يا پنج شنبه 11 ذى حجه يا ذىقعده يا ربيع الاول سال 153 يا 148 هجرى در شهر مدينه پا به دنيا گذاشت . بنابراين تولد آن حضرت مصادف با سال وفات امام صادق ( ع ) بوده يا پنج سال پس از در گذشت آن حضرت رخ داده است . همچنين وفات آن حضرت در روز جمعه يا دوشنبه آخر صفر يا 17 يا 21 ماه مبارك رمضان يا 18 جمادى الاولى يا 23 ذىقعده يا آخر همين ماه در سال 203 يا 206 يا 202 هجرى اتفاق افتاده است . شيخ صدوق در عيون اخبار الرضا گويد قول صحيح آن است كه امام رضا ( ع ) در 21 ماه رمضان ، در روز جمعه سال 203 هجرى در گذشته است . وفات آن حضرت در سال 203 در طوس و در يكى از روستاهاى نوقان به نام سناآباد اتفاق افتاد .\r\nبا تاريخ‌هاى مختلفى كه نقل شد ، عمر آن حضرت 48 يا 47 يا 50 يا 51 سال و 49 يا 79 روز يا 9 ماه يا 6 ماه و 10 روز بوده است . اما برخى كه سن آن حضرت را 55 يا 52 يا 49 سال دانسته‌اند ، سخنشان با هيچ يك از اقوال و روايات ، منطبق نيست و ظاهرا تسامح آنان از اينجا نشأت گرفته كه سال ناقص را به عنوان يك سال كامل حساب كرده‌اند . از جمله اين اقوال شگفت‌آور سخن شيخ صدوق در عيون اخبار الرضا است كه گفته است : ميلاد امام رضا ( ع ) در 11 ربيع الاول سال 153 و وفات وى در 21 رمضان سال 203 بوده و با اين حساب آن حضرت 49 سال و شش ماه در اين جهان زيسته است . مطابق آنچه صدوق نقل كرده ، عمر آن حضرت پنجاه سال و شش ماه و ده روز مىشود و منشأ اين اشتباه را بايد عدم دقت در جمع و تفريق اعداد دانست شيخ مفيد نيز مرتكب اين اشتباه شده است و ما در حواشيهاى خود بر كتاب المجالس السنية متذكر اين خطا شده‌ايم .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبنابر گفتهء مؤلف مطالب السئول ، امام رضا ( ع ) 24 سال و چند ماه و بنابر قول ابن خشاب 24 سال و 10 ماه از عمر خويش را با پدرش به سر برد . لكن مطابق آنچه گفته شد ، عمر آن حضرت در روز وفات پدرش 35 سال يا 29 سال و دو ماه بوده و پس از در گذشت پدرش چنان كه در مطالب السئول نيز آمده ، 25 سال زيسته است و نيز مطابق آنچه قبلا گفته شد آن حضرت پس از پدرش بيست سال در جهان زندگى كرد . چنان كه شيخ مفيد نيز در ارشاد همين قول را گفته است . برخى نيز اين مدت را بيست سال و دو ماه ، يا بيست سال و نه ماه ، يا بيست سال و چهار ماه ، يا بيست و يك سال و 11 ماه ، ذكر كرده‌اند كه اين مدت ، روزگار امامت و خلافت آن حضرت به شمار است . در طول اين مدت آن حضرت دنبالهء حكومت هارون رشيد را كه ده سال و بيست و پنج روز بود درك كرد . سپس امين از سلطنت خلع شد و عمويش ابراهيم بن مهدى براى مدت بيست و چهار روز به سلطنت نشست . آنگاه دوباره امين بر او خروج كرد و براى وى از مردم بيعت گرفته شد و يك سال و هفت ماه حكومت كرد ولى به دست طاهر بن حسين كشته شد . سپس عبد الله بن هارون ، مأمون ، به خلافت تكيه زد و بيست سال حكومت كرد . امام رضا ( ع ) پس از گذشت پنج يا هشت سال از خلافت مأمون به شهادت رسيد .\r\n\r\nمادر امام رضا ( ع )\r\nدر مطالب السئول گفته شده است كه : مادر آن حضرت كنيزى بود . كه خيزران مرسى نام داشت . برخى نام وى را شقراء نوبيه ، ذكر كرده‌اند كه اروى ، اسم او و شقراء لقب وى بوده است .\r\nطبرسى در اعلام الورى گويد : مادرش كنيزى بود به نام نجمه كه به وى ام البنين مىگفتند . برخى نام مادر آن حضرت را سكن نوبيه و تكتم ، نيز گفته‌اند . حاكم ابو على گويد :\r\nاز جمله شواهدى كه دلالت دارد نام مادر امام رضا ( ع ) تكتم بود ، سخن شاعرى است كه در مدح آن حضرت فرموده است :\r\n الا ان خير الناس نفسا و والدا * و رهطا و اجدادا على المعظم « 1 » \r\nاتتنا به للعلم و الحلم ثامنا * اماما يؤدي حجة الله تكتم « 2 »  \r\nابو بكر گويد : عده‌اى اين شعر را به عموى ابو ابراهيم بن عباس منسوب ساخته‌اند و من آن را روايت نمىكنم و روايت و سماع اين شعر براى من واقع نشده بنابراين نه آن را اثبات\r\n\r\n","description":"","footnote":" ( 1 ) هان كه از بهترين مردمان از نظر سرشت و پدر و خانواده و نيا ، على ( ع ) بزرگ است .  ( 2 ) تكتم او را براى ما به ارمغان آورد و او براى علم و حلم هشتمين امامى است كه حجت خدا را ادا مىكند . ","page_name":" 142 ","page_number":142},
  {"content":"\r\n\r\nمىكنم و نه ابطال . وى همچنين گويد : تكتم از اسامى زنان عرب است و در اشعار بسيارى به كار رفته است . از جمله در اين بيت :\r\n « طاف الخيالان فزادا سقما * خيال تكنى و خيال تكتما » \r\nفيروزآبادى نيز بر اين اظهار نظر صحه گذارده و گفته است : تكنى و تكتم به صورت مجهول ، هر يك از نامهاى زنان است .\r\n\r\nكنيهء آن حضرت\r\nكنيه آن حضرت را ابو الحسن و نيز ابو الحسن ثانى خوانده‌اند . ابو الفرج اصفهانى در مقاتل الطالبيين روايتى نقل كرده و مبنى بر آن كه كنيهء آن حضرت ، ابو بكر بوده است . وى به سند خود از عيسى بن مهران از ابو صلت هروى نقل كرده است كه گفت : روزى مأمون از من پرسشى كرد . گفتم : ابو بكر در اين باره چنين و چنان گفته است . مأمون پرسيد : كدام أبو بكر ؟ أبو بكر ما يا أبو بكر اهل سنت ؟ گفتم ؛ ابو بكر ما . پس عيسى از ابو صلت پرسيد :\r\nابو بكر شما كيست ؟ پاسخ داد : على بن موسى الرضاست كه بدين كنيه خوانده مىشود .\r\n\r\nلقب آن حضرت\r\nدر كتاب مطالب السئول در اين باره آمده است : القاب آن حضرت عبارت است از رضا ، صابر ، رضى و وفى ، كه مشهورترين آنها رضاست . در فصول المهمة نيز مشابه اين مطلب آمده با اين تفاوت كه در آنجا به جاى القاب رضى و وفى ، زكى و ولى ياد شده است . در مناقب ابن شهر آشوب گفته شده است : احمد بزنطى گويد : بدان جهت آن حضرت را رضا ناميدند كه او از خدا در آسمانش رضا بود و براى پيامبر و ائمه در زمين رضا بود . و نيز گفته‌اند چون مخالف و موافق گرد آن حضرت بودند وى را رضا ناميدند . همچنين گفته‌اند : چون مأمون بدان حضرت ، رضايت داد وى را رضا گفتند .\r\n\r\nنقش انگشترى آن حضرت\r\nدر فصول المهمة گفته شده است : نقش انگشترى امام رضا ( ع ) « حسبى الله » بود و در كافى به سند خود از امام رضا ( ع ) نقل شده است كه فرمود : نقش انگشترى من ، « ما شاء الله لا قوة الا بالله » است . صدوق نيز در عيون گويد : نقش انگشترى آن حضرت « وليى الله » بود .\r\n\r\nدربان آن حضرت\r\nدر فصول المهمه نام دربان آن حضرت « محمد بن فرات » و در مناقب « محمد بن راشد » ذكر شده است .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nشاعر آن حضرت\r\nدعبل خزاعى ، ابو نواس و ابراهيم بن عباس صولى ، شاعران آن حضرت بودند .\r\n\r\nفرزندان امام رضا ( ع )\r\nكمال الدين محمد بن طلحه در مطالب السئول گويد : آن حضرت شش فرزند داشت . پنج پسر و يك دختر . نام فرزندان وى چنين است : محمد قانع ، حسن ، جعفر ، ابراهيم ، حسن و عايشه » .\r\nعبد العزيز بن اخضر جنابذى در معالم العتره و ابن خشاب در مواليد اهل البيت و ابو نعيم در حلية الاولياء نظير همين سخن را گفته‌اند . سبط بن جوزى در تذكرة الخواص گويد :\r\nفرزندان آن حضرت عبارت بودند از : محمد ( امام نهم ) ابو جعفر ثانى ، جعفر ، ابو محمد حسن ، ابراهيم و يك دختر . شيخ مفيد در ارشاد مىنويسد : امام رضا ( ع ) دنيا را بدرود گفت و سراغ نداريم كه از وى فرزندى به جا مانده باشد جز همان پسرش كه بعد از وى به امامت رسيد . يعنى حضرت ابو جعفر محمد بن على ( ع ) .\r\nابن شهر آشوب در مناقب مىگويد : امام محمد بن على ( ع ) تنها فرزند اوست . طبرى در اعلام الورى نويسد : تنها فرزند رضا ( ع ) پسرش محمد بن على جواد بود لا غير . در كتاب العدد القوية آمده است كه امام رضا ( ع ) دو پسر داشت كه نام آنها محمد و موسى بود و جز اين دو فرزندى نداشت . همچنين در قرب الاسناد نقل شده است كه بزنطى به حضرت رضا ( ع ) عرض كرد : من از چند سال پيش دربارهء جانشين شما پرسش مىكردم و شما هر بار پاسخ مىداديد پس از من پسرم جانشين من خواهد شد . اما اينك خداوند به شما دو پسر عطا كرده است پس كداميك از پسرانتان جانشين شمايند ؟\r\nمجلسى نيز در بحار الانوار در باب خوش‌خويى حديثى از عيون اخبار الرضا ( ع ) نقل كرده كه در سند آن نام فاطمه دختر رضا آمده است .\r\n\r\nصفات ظاهرى آن حضرت\r\nدر فصول المهمه آمده است كه آن حضرت قامتى معتدل و ميانه داشت .\r\n\r\nاخلاق و رفتار آن حضرت\r\nطبرسى در اعلام الورى گويد : دربارهء گوشه‌اى از خصايص و مناقب و اخلاق بزرگوارانه آن حضرت ، ابراهيم بن عباس ( يعنى صولى ) گويد : رضا ( ع ) را نديدم كه از چيزى سؤال شود و آن را نداند . و هيچ كس را نسبت بدانچه در عهد و روزگارش مىگذشت داناتر از او نيافتم .\r\nمأمون بارها او را با پرسش دربارهء هر چيزى مىآزمود و امام به او پاسخ مىداد و پاسخ وى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nكامل بود و به آياتى از قرآن مجيد تمثل مىجست . آن حضرت هر سه روز يك بار قرآن را ختم مىكرد و خود مىفرمود : اگر بخواهم مىتوانم در كمتر از اين مدت هم قرآن را ختم كنم اما من هرگز به آيه‌اى بر نخورده‌ام جز آن كه در آن انديشيده‌ام كه چيست و در چه زمينه‌اى نازل شده است .\r\nهمچنين از ابراهيم بن عباس صولى نقل شده است كه گفت : هيچ كس را فاضل‌تر از ابو الحسن رضا نه ديده و نه شنيده‌ام . از او چيزهايى ديده‌ام كه از هيچ كس نديدم . هرگز نديدم با سخن گفتن به كسى جفا كند . نديدم كلام كسى را قطع كند تا خود آن شخص از گفتن فارغ شود . هيچ‌گاه حاجتى را كه مىتوانست بر آورده سازد ، رد نمىكرد . هرگز پاهايش را پيش روى كسى كه نشسته بود دراز نمىكرد . نديدم به يكى از دوستان يا خادمانش دشنام دهد . هرگز نديدم آب دهان به بيرون افكند و يا در خنده‌اش قهقهه بزند بلكه خندهء او تبسم بود . چنان بود كه اگر تنها بود و غذا برايش مىآوردند غلامان و خدمتگزاران و حتى دربان و نگهبان را بر سفرهء خويش مىنشانيد و با آنها غذا مىخورد . شبها كم مىخوابيد و بسيار روزه مىگرفت . سه روز ، روزه در هر ماه را از دست نمىداد و مىفرمود : اين سه روز برابر با روزهء يك عمر است . بسيار صدقهء پنهانى مىداد بيشتر در شبهاى تاريك به اين كار دست مىزد . اگر كسى ادعا كرد كه فردى مانند رضا ( ع ) را در فضل ديده است ، او را تصديق مكنيد .\r\nطبرسى از محمد بن ابو عباد نقل كرده است كه گفت : « امام رضا ( ع ) در تابستان بر حصير و در زمستان بر پلاس بود . جامهء خشن مىپوشيد و چون در ميان مردم مىآمد آن را زينت مىداد . صدوق در عيون اخبار الرضا ( ع ) گويد : آن حضرت كم خوراك بود و غذاى سبك مىخورد . در كتاب خلاصة تذهيب الكمال به نقل از سنن ابن ماجه گفته شده است : امام رضا ( ع ) سيد بنى هاشم بود و مأمون او را بزرگ مىداشت و تجليلش مىكرد و او را وليعهد خود در خلافت قرار داد . حاكم در تاريخ نيشابور گويد : وى با آن كه بيست و اندى از سالش مىگذشت در مسجد رسول خدا ( ص ) فتوا صادر مىكرد . و در تهذيب التهذيب آمده است :\r\nرضا با وجود شرافت نسب از عالمان و فاضلان بود .\r\nصدوق در عيون اخبار الرضا ( ع ) به سند خود از رجاء بن ابو ضحاك ، كه مأمون وى را براى آوردن امام رضا ( ع ) مأموريت داده بود ، نقل كرده است : به خدا سوگند مردى پرهيزكارتر و يادكننده‌تر مر خداى را و خداترس‌تر از رضا ( ع ) نديدم . وى در ادامهء گفتار خود مىافزايد :\r\nوى به هر شهرى كه قدم مىگذاشت مردم آن شهر به سويش مىآمدند و در خصوص مسائل دينى خود از وى پرسش مىكردند و او نيز پاسخشان مىداد و براى آنان احاديث بسيارى از پدر و پدرانش ، از على ( ع ) و رسول خدا ( ص ) نقل مىكرد . چون با امام رضا ( ع ) به نزد مأمون بازگشتم وى دربارهء حالت آن حضرت در سفر از من پرسش كرد . من نيز آنچه ديده بودم از\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nروز و شب و كوچ و اقامتش براى وى بازگفتم . مأمون گفت : آرى اى ابن ابو ضحاك وى از بهترين مردم زمين و داناترين و پارساترين ايشان است .\r\nسمعانى در انساب مىنويسد : ابو حاتم بن حبان بستى روايت كرده است از پدرش ، عجايب ، روايت كرده است از او ابو صلت و ديگران كه امام رضا دچار توهم مىشد و خطا مىكرد . به اعتقاد من رضا از نسبى شريف برخوردار بود ؟ از جملهء عالمان و فاضلان محسوب مىشد و خلل در روايت او از سوى راويان است ، هيچ راوى ثقه‌اى از او روايت نكرده جز آن كه متروك گشته است . يكى از روايات مشهور از آن حضرت ، صحيفه است كه راوى آن بدين خاطر مورد طعن قرار گرفته است . يكى از كسانى كه نسخه‌اى از انساب را در اختيار داشته ، چنان كه در نسخهء چاپى اين كتاب مشهود است ، بر هامش آن چنين نوشته است : به اين گستاخى بزرگى كه از سوى اين مغرور عنوان شده بنگر ! چگونه فرزند رسول خدا ( ص ) و وارث علم و دانش آن حضرت و يكى از علماى عترت نبوى و امام ايشان كه بر افزونى علم و شرف وى اجماع كرده‌اند دچار توهم و خطا مىشود ؟ ! اى كاش مىفهميدم براى اين ناصبى كه عمر خود را در علم رسمى براى دستيابى به دنيا تلف كرده و بالاخره بر مسند قضاوت بلخ و غير آن تكيه زده چگونه آشكار گرديده است كه امام على بن موسى الرضا توهم و خطا كرده است ؟ حال آن كه فاصلهء زمانى ميان اين دو در حدود يك صد و پنجاه سال مىباشد . اگر دشمنى با خاندان پيامبر ، كه خداوند به حب و مهرورزى نسبت به ايشان امر كرده است و پيامبر بر تمسك به آنان فرمان داده نيست ، پس چه دليل ديگرى براى اثبات گفتهء خود دارد ؟ خدا آنان را بكشد به كجا رانده مىشوند . ؟\r\nاز قراين برمىآيد كه يكى از خوانندگان اين كتاب كه نتوانسته چنين سخنى را تحمل كند ، به قصد نابود كردن آن محكم بر روى آن كوبيده است ، اما آن هنوز آشكار و روشن باقى است .\r\n\r\nفضايل و مناقب امام رضا ( ع )\r\nفضايل و مناقب آن حضرت بسيار است و در كتابهاى حديث و تاريخ ذكر شده . يافعى در مرآة الجنان گويد : در سال 203 امام بزرگوار و عظيم الشأن ، سلالهء سروران بزرگ ، ابو الحسن على بن موسى الكاظم يكى از ائمه دوازده‌گانه صاحبان مناقب كه اماميه خود را بديشان منسوب مىسازند و بناى مذهب خود را بر آنان اقتصار مىكنند ، درگذشت . با توجه به آنچه كه در زندگى امام صادق ( ع ) گفتيم مبنى بر آن كه امامان همگى كامل‌ترين مردم زمان خويش بوده‌اند تنها به ذكر گوشه‌اى از مناقب و فضايل آن حضرت اكتفا مىكنيم چرا كه بازگفتن تمام مناقب آن بزرگوار بس مشكل و دشوار است :\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nنخست ، علم : قبلا از ابراهيم بن عباس صولى نقل كردم كه گفت : نديدم از رضا ( ع ) پرسشى شود كه او پاسخ آن را نداند . هيچ كس را نسبت بدانچه در عهد و روزگارش مىگذشت داناتر از او نديدم . مأمون او را بارها با پرسش دربارهء چيزهايى مىآموزد اما امام به وى پاسخ كامل مىداد و در پاسخش به آياتى از قرآن مجيد تمثل مىجست . در اعلام الورى از ابو صلت عبد السلام بن صالح هروى نقل شده است كه گفت : هيچ كس را داناتر از على بن موسى الرضا نديدم و هيچ دانشمندى را نديدم كه دربارهء آن حضرت جز شهادتى كه من مىدهم ، بدهد . مأمون در يكى از مجالس خود تعدادى از علماى اديان و فقهاى اسلام و متكلمان را جمع كرده بود . پس امام در بحث و مناظره بر همهء آنان چيره شد به گونه‌اى كه هيچ كس نبود جز آن كه بر فضل امام رضا ( ع ) و كوتاهى خود اعتراف كردند . از خود آن حضرت شنيدم كه مىفرمود : در روضه مىنشستم و علما در مدينه بسيار بودند . چون يكى از ايشان در حل مسأله‌اى عاجز مىماند همگى براى حل آن مرا پيشنهاد مىكردند و مسائل خود را به نزد من مىفرستادند و من نيز آنها را پاسخ مىدادم . ابو صلت گويد : محمد بن اسحاق بن موسى بن جعفر از پدرش از موسى بن جعفر برايم حديث كرد كه آن حضرت همواره به فرزندانش مىفرمود : اين برادر شما على بن موسى داناى خاندان محمد ( ص ) است . پس دربارهء اديان خويش از او بپرسيد و آنچه مىگويد به خاطر سپاريد .\r\nابن شهر آشوب در مناقب به نقل از كتاب الجلاء و الشفاء نقل مىكند كه محمد بن عيسى يقطينى گفت : چون مردم در كار ابو الحسن رضا ( ع ) اختلاف كردند من مسائلى كه از آن حضرت پرسش شده بود ، گرد آوردم كه شمار آنها هجده هزار مسأله بود . شيخ طوسى در كتاب الغيبه از حميرى از يقطينى مانند اين روايت را نقل كرده است جز آن كه در روايت شيخ رقم پانزده هزار مسأله آمده است .\r\nدر مناقب آمده است : ابو جعفر قمى در عيون اخبار الرضا ذكر كرده است كه : مأمون دانشمندان ديگر اديان را همچون جاثليق و رأس الجالوت و سران صابئين را مانند عمران صابى و هريذ اكبر و پيروان زردشت و نطاس رومى و متكلمانى مانند سليمان مروزى را جمع مىكرد و آنگاه رضا ( ع ) را نيز احضار مىكرد . آنان از امام پرسش مىكردند و آن حضرت يكى پس از ديگرى آنان را شكست مىداد . مأمون داناترين خليفه بنى عباس بود اما با اين وصف گاه از روى اضطرار تسليم حضرت مىشد تا آن كه وى را ولى عهد و همسر دختر خويش كند .\r\n\r\nپاسخهاى امام رضا ( ع ) به مسائل و پرسشها\r\nصدوق در عيون به سند خود از حسين بن خالد نقل مىكند كه : به رضا ( ع ) گفت : اى فرزند\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nرسول خدا برخى روايت مىكنند كه پيامبر ( ص ) فرمود : خداوند آدم را بر صورت خويش آفريد . امام رضا ( ع ) فرمود : خدا بكشدشان ، آنان اول حديث را حذف كرده‌اند ، زيرا رسول خدا ( ص ) به دو نفر گذشت كه به يكديگر دشنام مىدادند . پس شنيد كه يكى از آنها به ديگرى مىگويد خداوند چهرهء تو و چهرهء كسى را كه شبيه توست رسوا و زشت گرداند . پس رسول خدا ( ص ) به وى فرمود : اى بندهء خدا به برادرت چنين مگوى كه خدا عز و جل آدم را بر صورت خويش آفريده است .\r\nهمچنين از آن حضرت دربارهء مردى سؤال شد كه گفته بود : هر مملوك قديم در ملك من آزاد است . امام دربارهء او فرمود : او بايد هر مملوكى را كه شش ماه در ملك او بوده آزاد كند .\r\nزيرا خداوند در قرآن فرموده است : « و گردش ماه را در منازل معين مقدر كرديم تا مانند شاخه خرما بازگرديد » . « 3 »  و ميان عرجون قديم و عرجون جديد شش ماه فاصله است .\r\nدر نثر الدرر نقل شده است كه فضل بن سهل در مجلس مأمون امام رضا ( ع ) را مورد سؤال قرار داد و پرسيد : اى ابو الحسن آيا مردمان مجبورند ؟ فرمود : خداوند دادگرتر از آن است كه بندهء خود را مجبور و سپس عذابش كند . پس پرسيد : آيا بندگان رها شده و آزادند ؟\r\nفرمود : خداوند حكيم‌تر از آن است كه بنده‌اش را واگذارد و او را به خودش رها كند .\r\nدر تهذيب التهذيب آمده است كه مبرد از ابو عثمان مازنى نقل كرده است كه گفت : از امام رضا ( ع ) پرسش شد كه آيا خداوند بندگانش را بدانچه توان ندارند تكليف فرمايد ؟\r\nفرمود : خدا عادل‌تر از اين است . گفت : بندگان مىتوانند هر كارى كه خواستند انجام دهند ؟ فرمود : آنان ناتوان‌تر از اينند .\r\nنگارنده : مراد امام آن است كه بندگان نمىتوانند هر كارى كه خود خواستند بدون تقدير الهى انجام دهند . علاوه بر آنچه گفته شد در قسمت اخبار امام رضا ( ع ) با مأمون گوشه‌اى ديگر از پاسخهاى آن حضرت را در خصوص علوم مختلف نقل خواهيم كرد .\r\nدوم ، حلم : در شناخت حلم آن حضرت ، شفاعت وى در نزد و مأمون در حق جلودى كافى است جلودى كسى بود كه به امر هارون رشيد به مدينه رهسپار شد تا لباس زنان آل ابو طالب را بگيرد و بر تن هيچ يك از آنان جز يك جامه نگذارد . وى همچنين بر بيعت مردم با امام رضا ( ع ) انتقاد كرد . پس مأمون او را به حبس افكند و بعد از آن كه پيش از وى دو تن را كشته بود او را خواست . امام رضا ( ع ) به مأمون گفت : اى امير مؤمنان ! اين پيرمرد را به من ببخش ! جلودى گمان برد كه آن حضرت مىخواهد از وى انتقام گيرد . پس مأمون را سوگند داد كه\r\n\r\n","description":"","footnote":" ( 3 ) يس / 39 : وَ الْقَمَرَ قَدَّرْناه مَنازِل حَتَّى عادَ كَالْعُرْجُون الْقَدِيم . ","page_name":" 148 ","page_number":148},
  {"content":"\r\n\r\nسخن امام رضا ( ع ) را نپذيرد مأمون هم گفت : به خدا شفاعت او را دربارهء تو نمىپذيرم و دستور داد گردنش را بزنند . در صفحات آينده تفصيل اين مطلب را در خبر مربوط به عزم مأمون بر خروج از مرو ، ذكر خواهيم كرد .\r\nسوم ، تواضع : در بخش صفات و اخلاق آن حضرت از قول ابراهيم بن عباس نقل كرديم كه گفت : چون امام رضا ( ع ) تنها بود و براى او غذا مىآوردند آن حضرت غلامان و خادمان و حتى دربان و نگهبان را بر سر سفره‌اش مىنشاند و با آنها غذا مىخورد . همچنين از ياسر خادم نقل شده است كه گفت : چون آن حضرت تنها مىشد همهء خادمان و چاكران خود را جمع مىكرد ، از بزرگ و كوچك ، و با آنان سخن مىگفت . او به آنان انس مىگرفت و آنان با او . كلينى در كافى به سند خود از مردى بلخى روايت مىكند كه گفت : با امام رضا ( ع ) در سفر به خراسان همراه بودم . پس روزى خواستار غذا شد و خادمان سيه‌چردهء خود را نيز بر سفرهء خود نشاند يكى از يارانش به او عرض كرد : اى كاش غذاى اينان را جدا مىكردى .\r\nفرمود : پروردگار تبارك و تعالى يكى است و مادر و پدر هم يكى . و پاداشها بسته به اعمال و كردارهاست .\r\nچهارم ، اخلاق نيكو : در بخش صفات آن حضرت از ابراهيم بن عباس نقل كرديم كه گفت : امام رضا ( ع ) با سخن هرگز به هيچ كس جفا نكرد و كلام كسى را نبريد تا مگر شخص از گفتن بازايستد . و حاجتى را كه مىتوانست برآورده سازد رد نمىكرد . پاهايش را دراز نمىكرد و هرگز رو به روى كسى كه نشسته بود ، تكيه نمىداد و هيچ كس از غلامان و خادمان خود را دشنام نمىداد . هرگز آب دهان بر زمين نمىافكند و در خنده‌اش قهقهه نمىزد بلكه تبسم مىنمود . كلينى در كافى به سند خود نقل كرده است كه مهمانى براى امام رضا ( ع ) رسيد . امام شب در كنار مهمان نشسته بود و با وى سخن مىگفت كه ناگهان وضع چراغ تغيير كرد . مرد مهمان دستش را دراز كرد تا چراغ را درست كند ولى امام او را از اين كار بازداشت و خود به درست كردن چراغ پرداخت و كار آن را راست كرد . سپس فرمود : ما قومى هستيم كه ميهمانان خود را به كار نمىگيريم . همچنين در كافى به سند خود از ياسر و نادر خادمان امام رضا ( ع ) نقل شده است گفتند : ابو الحسن ، صلوات الله عليه ، به ما فرمود :\r\nاگر من بالاى سرتان بودم و شما خواستيد از جا برخيزيد ، در حالى كه غذا مىخوريد برنخيزيد تا از خوردن دست بكشيد و بسيار اتفاق مىافتاد كه امام بعضى از ما را صدا مىزد و چون به ايشان گفته مىشد آنان در حال خوردن هستند ، مىفرمود : بگذاريدشان تا از خوردن دست بكشند .\r\nپنجم ، كرم و سخاوت : هنگام ذكر اخبار مربوط به ولايت‌عهدى آن حضرت خواهيم گفت كه يكى از شاعران به نام ابراهيم بن عباس صولى به خدمت آن حضرت آمد و امام به او\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nده هزار درهم داد كه نام خودش بر آن ضرب شده بود . همچنين آن حضرت به ابو نواس سيصد دينار جايزه داد و چون جز آن ، مال ديگرى نداشت استر خويش را هم به وى بخشيد .\r\nو نيز به دعبل خزاعى ششصد دينار جايزه داد و با اين وجود از وى معذرت هم خواست .\r\nدر مناقب از يعقوب بن اسحاق نوبختى نقل شده است كه گفت : مردى به ابو الحسن رضا ( ع ) برخورد كرد و گفت : به قدر مردانگىات بر من ببخش . امام گفت : به اين مقدار ندارم . مرد گفت : به قدر مردانگى خودم ببخش . امام فرمود : اين قدر دارم . سپس فرمود : اى غلام دويست دينار به او بده .\r\nهمچنين در مناقب از يعقوب بن اسحاق نوبختى نقل شده است كه امام رضا ( ع ) تمام ثروت خود را در روز عرفه تقسيم نمود . پس فضل بن سهل به وى گفت : اين ضرر است . امام فرمود : بل سود و بهره است . چيزى را كه پاداش و كرامت بدان تعلق مىگيرد ضرر محسوب مكن .\r\nكلينى در كافى به سند خود از اليسع بن حمزه نقل كرده است كه گفت : در مجلس ابو الحسن رضا ( ع ) بودم . مردم بسيارى به گرد آن حضرت حلقه زده بودند و از وى درباره حلال و حرام پرسش مىكردند كه ناگهان مردى بلند قامت و گندمگون داخل شد و گفت :\r\nالسلام عليك يا ابن رسول الله . من يكى از دوستداران تو و پدران و نياكان تو هستم ، من از حج بازمىگردم و خرجى خود را گم كرده‌ام و با آنچه همراه من است نمىتوانم به يك منزل هم برسم ، پس اگر صلاح بدانى كه مرا به ديارم روانه كنى كه براى خدا بر من نعمتى داده‌اى و اگر به شهرم رسيدم آنچه از تو گرفته‌ام به صدقه مىدهم . امام ( ع ) به او فرمود : بنشين خدا تو را رحمت كند . آنگاه دوباره با مردم به گفت‌وگو پرداخت تا آنان پراكنده شدند و تنها سليمان جعفرى و خيثمه و من مانده بوديم پس امام فرمود : اجازه مىدهيد داخل شوم سليمان گفت :\r\nخداوند فرمان تو را مقدم داشت . پس امام برخاست و به اتاقش رفت و لختى درنگ كرد و سپس بازگشت و در را باز كرد و دستش را از بالاى در بيرون آورد و پرسيد : آن خراسانى كجاست ؟ پاسخ داد : من اينجايم . فرمود : اين دويست دينار را برگير و در مخارجت از آن استفاده كن و بدان تبرك جو و آن را از جانب من به صدقه بده . اكنون برو كه نه من تو را ببينم و نه تو مرا . مرد بيرون رفت . سليمان به آن حضرت عرض كرد : فدايت شوم بخشش بزرگى كردى و رحمت آوردى ، پس چرا چهره از او پوشاندى ؟ فرمود : از ترس آن كه مبادا خوارى خواهش را در چهرهء او ببينم . مگر اين سخن رسول خدا را نشنيدى كه مىگويد : آن كه به نهان نكويى آورد با هفتاد حج برابرى مىكند و آن كه پليدى و زشتى را اشاعه مىدهد ، مخذول و خوار است و كسى كه در نهان گناه كند ، آمرزيده است . آيا سخن اول را نشنيده‌اى كه مىگويد :\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n متى آته لا طلب حاجة * رجعت الى اهلى و وجهى بمائه « 4 »  \r\nششم ، فراوانى صدقات : پيش از اين از ابراهيم بن عباس صولى نقل كرديم كه گفت : امام رضا ( ع ) بسيار نكويى مىكرد و در نهان صدقه مىداد و بيشتر اين عمل را در شبهاى تاريك به انجام مىرساند .\r\nهفتم ، شكوه و عظمت در دل مردم : خواهيم آورد كه چون آن حضرت در مرو براى اقامه نماز بيرون شد و اميران و نظاميان ايشان را ديدند ، از اسبهاى خود به زمين برجستند و چكمه‌هاى خود را با كارد بريدند تا همچون امام كه پياده بود سريع‌تر حركت كنند . همچنين وقتى كه سپاهى بر سراى مأمون در سرخس هجوم بردند ، پس از قتل فضل بن سهل ، و آتشى آوردند تا در خانه را آتش بزنند و مأمون از امام خواست تا به ميان مردم رود ، آن حضرت به نزد آنان رفت و بديشان پيشنهاد كرد كه متفرق شوند ، مردم نيز به شتاب آنجا را ترك گفتند .\r\n\r\nاخبار آن حضرت ( ع ) با مأمون طلب كردن مأمون ، حضرت را از مدينه به مرو و ولى عهد گردانيدن وى\r\nمأمون از شيعيان امير مؤمنان على ( ع ) بود و بدين اعتقاد تصريح و بر آن احتجاج مىكرد . در حق آل ابو طالب نيكى و اكرام مىكرد و در مقابل آنان گذشت به خرج مىداد . در اين زمينه مىتوان وى را عكس پدرش هارون رشيد ، دانست . امور بسيارى بر تشيع مأمون دلالت مىكند كه ما در اينجا برخى از آنها را يادآور مىشويم :\r\n1 . مأمون در برترى دادن على ( ع ) با دلايل استوار ، با علماء مناظره كرد . چنان كه مؤلف عقد الفريد داستان اين مناظره را روايت كرده است و ما خود نيز اين روايت را تماما در جزء اول از معادن الجواهر نقل كرديم . صدوق نيز در عيون اخبار الرضا اين روايت را به صورت مسند آورده است .\r\n2 . وى رضا ( ع ) را ولى عهد خود گردانيد و دخترش را به همسرى آن حضرت داد .\r\nهمچنين وى در حق علويان بسيار احسان مىكرد .\r\n3 . به همسرى دادن دخترش به امام جواد ( ع ) و نيكى به آن حضرت و بزرگداشت وى .\r\n4 . سخن وى كه گفت : آيا مىدانيد چه كسى به من تشيع را آموزش داده است ؟ و حكايت كردن برخورد امام كاظم ( ع ) با پدرش هارون رشيد . اين ماجرا در سيرهء امام كاظم ( ع ) نقل شد .\r\n5 . فتواى مأمون مبنى بر حلال كردن متعه و سخن وى در آن روايت مشهور كه گفت : اى\r\n\r\n","description":"","footnote":" ( 4 ) هرگاه بيايم نزد او تا حاجتى طلب كنم به سوى خانواده‌ام بازمىگردم در حالى كه صد دينار دارم . ","page_name":" 151 ","page_number":151},
  {"content":"\r\n\r\nحيوان تو كيستى كه آنچه خدا حلال كرده ، حرام كنى ؟\r\n6 . اعتقاد وى به مخلوق بودن قرآن ، مطابق اعتقاد شيعه . به طورى كه اين اعتقاد يكى از معايب او قلمداد شده است .\r\n7 . آنچه بيهقى در المحاسن و المساوى گفته است . وى گويد : مأمون گفت شاعر شيعه رعايت انصاف كرد در آنجا كه مىگويد :\r\n انا و اياكم نموت فلا * افلح بعد الممات من ندما « 5 »  \r\nبنا به گفته بيهقى ، آنگاه مأمون ابياتى سرود و در آن على ( ع ) و اولاد آن حضرت را ستود و على ( ع ) را بر همگان برترى داد و او را « اعظم الثقلين » خواند .\r\n8 . آنچه صدوق در عيون اخبار الرضا ( ع ) نقل كرده است . وى گويد : روزى عبد الله بن مطرق بن ماهان بر مأمون وارد شد . على بن موسى الرضا ( ع ) نزد مأمون بود . مأمون از عبد الله پرسيد : دربارهء اهل بيت چه مىگويى ؟ عبد الله گفت : چه توانم گفت دربارهء سرشتى كه با آب رسالت عجين شده و نهالى كه با آب وحى غرس گرديده است ؟ آيا بويى جز مشك هدايت و عنبر تقوا از آن به مشام مىرسد ؟ پس مأمون حقه‌اى طلبيد كه در آن مرواريد بود و دهانش را بدان مرواريد پر كرد .\r\n9 . آنچه سبط بن جوزى در تذكره الخواص نقل كرده است : وى گويد : ابو بكر صولى در كتاب الاوراق و غير آن گفته است : مأمون على ( ع ) را دوست مىداشت . وى به گوشه و كنار مملكت خويش نامه‌ها فرستاده بود مبنى بر اين كه على بن ابى طالب ( ع ) برترين مخلوقات پس از رسول خداست ( ص ) و كسى نبايد از معاويه به نيكى ياد كند و چنانچه كسى وى را به نيكى ياد كند خون و مالش مباح است . سپس صولى ، ابياتى از مأمون را كه در حق على بن ابى طالب ( ع ) سروده و طى آنها آن حضرت را ستوده و محبتش را به وى نشان داده بود ، نقل كرده است .\r\nسبط بن جوزى گويد : همچنين صولى در كتاب الاوراق ذكر كرده است كه بر يكى از ستون‌هاى مسجد جامع بصره نوشته شده بود :\r\n « رحم الله عليا * انه كان تقيا » \r\nابو عمر خطابى بدين ستون تكيه مىداد . نام وى حفص بود و يك چشم داشت . اين ابو عمر دستور داد نام على ( ع ) را از اين شعر بزدايند . اين خبر را براى مأمون نوشتند . شنيدن اين خبر بر مأمون گران آمد و دستور داد ابو عمر را به سوى او آورند . چون ابو عمر به نزد وى رسيد مأمون از او پرسيد : چرا نام امير مؤمنان را از آن ستون زدودى ؟ ابو عمر گفت : نام « على » در آن شعر نبود . مأمون گفت :\r\n « رحم الله عليا * انه كان تقيا » \r\nابو عمر گفت : به من\r\n\r\n","description":"","footnote":" ( 5 ) ما و شما مىميريم پس رستگار نشود آن كه بعد از مرگ پشيمان شد . ","page_name":" 152 ","page_number":152},
  {"content":"\r\n\r\nگفته بودند كه در آنجا نوشته شده است « انه كان بنيا » مأمون گفت : دروغت گفته‌اند بلكه قاف صحيح‌تر از عين ( چشم ) صحيح توست . و اگر نمىخواستم نفاق تو را نزد عامه بيشتر بنمايانم ترا ادب مىكردم . سپس دستور داد او را اخراج كنند .\r\n\r\nانگيزهء طلب كردن مأمون ، حضرت رضا ( ع ) را به خراسان تا او را ولى عهد خويش گرداند\r\nگفته شده است سبب اين امر آن بود كه رشيد براى پسرش محمد امين بن زبيده و سپس براى برادرش مأمون و بعد از آن دو ، براى برادرشان قاسم مؤتمن بيعت گرفته و كار عزل و ابقاى قاسم را به دست مأمون سپرده بود . رشيد همين مطلب را در صحيفه‌اى نوشته آن را در جوف گذارد . وى سپس كشور را ميان امين و مأمون تقسيم كرد . شرق كشور را به مأمون سپرد و به او امر كرد كه در مرو سكنى گزيند و غرب كشور را به امين داد و وى را به سكونت در بغداد امر كرد . مأمون در زمان حيات پدرش در مرو به سر مىبرد . سپس امين پس از مرگ پدرش هارون در خراسان ، مأمون را از ولايت‌عهدى خلع و با پسر كوچكش بيعت كرد . پس ميان آن دو جنگ در گرفت . وقتى كار بر مأمون تنگ شد ، نذر كرد كه چنانچه خداوند وى را بر امين چيره گرداند خلافت را در فاضل‌ترين فرد از خاندان ابو طالب قرار دهد . پس از چندى هنگامى كه مأمون ، برادرش امين را كشت و سلطنت را به خود اختصاص داد و حكمش در شرق و غرب كشورش روان گرديد ، نامه‌اى به رضا ( ع ) نگاشت و او را به خراسان دعوت كرد تا به نذرش وفا كند . صدوق در عيون اخبار الرضا همين وجه را برگزيده است .\r\nوى به سند خود از ريان بن صلت روايت كرده است كه گفت : مردم بسيارى از اميران و عامه با حضرت رضا ( ع ) بيعت كردند . عده‌اى هم كه از بيعت با رضا ( ع ) ناخشنود بودند بالاخره با وى بيعت كردند و مىگفتند : اين از نقشه فضل بن سهل است . مأمون كسى را به سوى من فرستاد . چون به نزدش رفتم گفت : شنيده‌ام برخى مىگويند بيعت رضا ( ع ) از نقشهء فضل بن سهل است ؟ گفتم : آرى . گفت : واى بر تو اى ريان ! آيا كسى گستاخى آن دارد كه به نزد خليفه‌اى كه مردم به اطاعت وى در آمده‌اند ، بيايد و به او بگويد خلافتت را به ديگرى واگذار .\r\nآيا اين عقلانى است ؟ گفتم : به خدا نه . گفت : اينك من علت اين كار را براى تو مىگويم .\r\nماجرا چنين بود كه وقتى محمد برادرم نامه‌اى به من نوشت و مرا امر كرد كه نزد او بروم و من از اين كار سرباززدم على بن موسى بن ماهان را روانه كرد و به وى دستور داد مرا زنجير كند و طوق بر گردنم افكند . من نيز هرثمه بن اعين را به سجستان و كرمان فرستادم . ولى او شكست خورد و صاحب سرير خروج كرد و بر ناحيه خراسان چيره شد . تمام اين وقايع در يك هفته براى من رخ داد . ديگر نيرويى نداشتم و مالى نيز ، تا با آن خود را تقويت كنم .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاميران و مردان جنگاورم را سست و بيم زده مىديدم . خواستم به پادشاه كابل پناهنده شوم اما با خود گفتم : اين پادشاه كافر است و محمد به او اموال فراوان مىدهد و او نيز مرا به وى تسليم مىكند . پس هيچ راهى بهتر از اين نيافتم كه از گناهانم به سوى خدا توبه كنم و در اين امور از وى يارى بجويم و به حضرتش عز و جل پناهنده شوم . پس دستور دادم اتاقى مهيا و آن را نظافت كنند . غسلى كردم و دو جامه سپيد پوشيدم و چهار ركعت نماز گزاردم و خدا را خواندم و به او پناهنده شدم و با نيتى راست با او عهد بستم كه اگر خداوند كار خلافت را براى من راست گرداند و مرا بر دشمنم چيره كند خلافت را در جايگاهى كه خداوند بدان دستور داده مىنهم . پس از اين ، كار من بالا گرفت ، آن طورى كه بر محمد پيروز شدم و خداوند خلافت را براى من راست گردانيد . پس دوست داشتم به پيمانى كه با خدا بسته بودم وفا كنم . از اين رو هيچ كس را سزاوارتر از ابو الحسن رضا بدين كار نديدم . لذا خلافت را به آن حضرت واگذار كردم ، ولى او آن را نمىپذيرفت مگر بنابر آنچه كه خود مىدانى . انگيزهء من در گرفتن بيعت براى رضا ( ع ) اين بود .\r\nدر حديث ابو الفرج اصفهانى و شيخ مفيد خواهد آمد كه : چون حسن بن سهل احتمال بيرون آمدن خلافت را از چنگ اهلش در نظر وى مهم جلوه داد و بازتابهاى اين كار را به او گوشزد كرد ، مأمون پاسخ داد : من با خدا پيمان بسته‌ام كه اگر بر برادرم امين غلبه كردم ، خلافت را به برترين كس از خاندان ابو طالب بسپارم و من كسى را بر روى زمين برتر از اين مرد نمىدانم .\r\nبرخى ديگر گفته‌اند مأمون از آن جهت با امام رضا ( ع ) بيعت كرد كه هر چه در بنى هاشم نگريست كسى را برتر و سزاوارتر از آن حضرت به خلافت پيدا نكرد . اين وجه با وجهى كه پيش از اين نقل شد منافاتى ندارد . يافعى در مرآة الجنان مىگويد : علت خواسته شدن امام رضا ( ع ) توسط مأمون به خراسان و قرار دادن او به عنوان ولى عهد آن بود كه مأمون زمانى كه در مرو ( يكى از شهرهاى خراسان ) بود ، فرزندان عباس را از زن و مرد به محضر خود فرا خواند . شمار همهء آنان از بزرگ و كوچك سى و سه هزار تن بود . همچنين وى على ( امام رضا ( ع ) ) را طلبيد و او را در بهترين منزل فرود آورد . ياران و نزديكان خاص خويش را جمع كرد و به آنان گفت كه در فرزندان عباس و فرزندان على بن ابى طالب تأمل كرده اما هيچ يك از آنان را در آن هنگام برتر و سزاوارتر از رضا نديده است . سپس با آن حضرت بيعت كرد .\r\nطبرى در تاريخ خود گويد : نامه‌اى از حسن بن سهل به بغداد رسيد كه در آن نوشته شده بود : امير مؤمنان ، مأمون ، على بن موسى بن جعفر بن محمد را پس از خود وليعهد خويش گردانيده است . انگيزهء اين تصميم آن بود كه وى در فرزندان عباس و فرزندان على بن ابى طالب نگريست اما هيچ كس را برتر و پارساتر و داناتر از وى نديد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nصدوق در عيون اخبار الرضا از بيهقى از صولى از عبيد الله بن عبد الله بن طاهر روايت كرده است كه گفت : فضل بن سهل به مأمون پيشنهاد كرد كه با صلهء رحم به توسط بيعت با على بن موسى به خداوند عز و جل و رسولش تقرب جويد . تا بدين وسيله آنچه در زمان خلافت هارون رشيد در حق اين خاندان روا شده بود پاك شود . مأمون نيز نتوانست با اين پيشنهاد مخالفت كند . . . او دوست نمىداشت كه پس از خود امام رضا ( ع ) خليفه شود صولى گويد : آنچه عبيد الله نقل كرده از چند جهت در نظر من درست است . از جمله آن كه :\r\nعون بن محمد از محمد بن ابو سهل نوبختى يا از برادرش برايم روايت كرد كه گفت : چون مأمون بر ولى عهد قرار دادن رضا ( ع ) مصمم شد گفتم : به خدا سوگند از آنچه در ذهن مأمون مىگذرد آگاه خواهم شد كه آيا او واقعا خواستار اتمام خلافت بر رضاست يا آن كه اين كار او تصنعى است . پس نامه‌اى نوشتم و آن را به دست يكى از خدمتگزارانى كه ميان من و مأمون اسرار محرمانه رد و بدل مىكرد ، دادم . در آن نامه چنين نوشتم :\r\n« ذو الرئاستين بر عقد ولايت‌عهدى مصمم است و اين برج هم برج سرطان است و در آن مشترى است . و سرطان اگر چه در آن مشترى هم بر آمده ولى برجى منقلب است و كارى كه در اين برج بر آن عزم شود تمام نگردد . با اين وجود ، مريخ در برج ميزان در بيت العاقبة است و اين خود بر نحوست آنچه بر آن عزم شده ، دلالت مىكند . من امير مؤمنان را از اين كار آگاه كردم تا اگر از طريق كس ديگرى بر اين ماجرا پى برد ، بر من سخت نگيرد . » پس مأمون در جواب من چنين نوشت :\r\n« چون پاسخ مرا خواندى آن را به همراه آن خدمتگزار بازگردان . و واى بر تو اگر از چيزى كه به من گفتى ، ديگرى آگاه شود . و واى بر تو اگر ذو الرئاستين از تصميم خود منصرف گردد ، زيرا اگر او چنين كند ، گناهش متوجه توست و من مىدانم كه تو سبب اين كار بوده‌اى . » پس دنيا بر من تنگ آمد و آرزو مىكردم كه اى كاش نامه‌اى براى مأمون نمىنوشتم . پس از مدتى باخبر شدم كه فضل بن سهل از اين امر ( نحوست وقت ) آگاهى يافته و از تصميم خود منصرف شده است . زيرا او نيز از علم نجوم به خوبى مطلع بود . پس به خدا سوگند بر جان خود از او ترسيدم و به سوى او رهسپار گشتم و به وى گفتم : آيا در آسمان ستاره‌اى مبارك‌تر از مشترى مىشناسى ؟ گفت : خير . پرسيدم : آيا در ميان ستارگان ، اخترى از مشترى در حالت طلوعش ، مبارك‌تر مىشناسى ؟ گفت : خير . گفتم : پس بر آنچه عزم كرده‌اى بشتاب كه فلك در يكى از مبارك‌ترين حالات خود است . فضل نيز عزم خود را سامان داد . من تا هنگامى كه عقد ولايت‌عهدى رضا بسته شد ، از ترس مأمون خود را از مردم اين دنيا نمىدانستم .\r\nحاصل خبر آن كه فضل نوبختى ، كه از منجمان بود ، خواست از آنچه در ذهن مأمون\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمىگذرد مطلع گردد . پس نامه‌اى به او نگاشت مبنى بر آن كه عقد بيعت براى امام رضا در اين هنگام صورت نمىپذيرد و اين موقع بر نحوست كارى كه قصد انجام آن را دارند ، دلالت مىكند . پس اگر باطن مأمون مانند ظاهرش باشد عقد بيعت را در آن موقعيت وامىگذارد و آن را به وقت مناسب ديگرى موكول مىكند . پس مأمون پاسخ نامهء او را نوشت و به وى هشدار داد كه مبادا ذو الرئاستين از عزم خود در گرفتن بيعت براى رضا در آن هنگام از سال بازگردد و چنانچه ذو الرئاستين از تصميم خود منصرف شود ، مأمون مىداند كه منشأ انصراف وى نوبختى بوده است . از طرفى مأمون به نوبختى امر كرد كه نامه را به سوى او بازگرداند تا مبادا كس ديگرى بر مضمون آن آگاهى يابد . سپس نوبختى خبردار مىشود كه فضل بن سهل خود متوجه نامباركى وقت براى عقد بيعت شده است . زيرا او نيز از نجوم بهره‌اى داشت . نوبختى مىترسد كه انصراف فضل بن سهل از تصميمش به وى نسبت داده شود و موجب گردد كه مأمون او را بكشد پس سوار شده به نزد فضل مىرود و از طريق نجوم او را قانع مىكند كه وقت براى چنين كارى مناسب و مبارك است و از آنجا كه نوبختى از فضل بن سهل در نجوم استادتر بوده ، كار را بر فضل مشتبه مىكند و وى را بر انجام و اجراى تصميمش قانع مىسازد .\r\nبرخى نيز علت اين امر را چنين ذكر كرده‌اند كه فضل بن سهل اين پيشنهاد را به مأمون ارائه كرد و او نيز از راى او تبعيت نمود ، صدوق در اين باره در عيون اخبار الرضا گويد :\r\nعده‌اى گويند فضل بن سهل به مأمون پيشنهاد داد كه على بن موسى الرضا را ولى عهد خود قرار دهد . از جمله كسانى كه اين مطلب را گفته‌اند ابو على حسين بن احمد سلامى است كه در كتابى كه دربارهء اخبار خراسان تأليف كرده ، مىنويسد : فضل بن سهل ذو الرئاستين ، وزير مأمون و گردانندهء كارهاى او بود . وى در ابتدا كيش مجوس داشت و بعدا بر دست يحيى بن خالد برمكى اسلام آورد و با او مصاحبت داشت . همچنين برخى گفته‌اند . بلكه سهل پدر فضل بر دست مهدى اسلام اختيار كرد و يحيى بن خالد برمكى ، فضل را براى خدمت به مأمون انتخاب كرد و به مأمون نزديكش ساخت . پس از مدتى فضل بر يحيى برترى يافت و خود همهء امور را بر عهده گرفت . از اين جهت به وى ذو الرئاستين مىگفتند كه هم وزارت داشت و هم فرماندهء سپاه بود . پس يك روز كه مأمون در پى تعيين جانشين از ميان معاشرانش بود فضل به او گفت : كار من در آنچه انجام داده‌ام كجا و كار ابو مسلم در آنچه انجام داد كجا ؟ مأمون گفت : ابو مسلم خلافت را از قبيله‌اى به قبيله‌اى ديگر انتقال مىداد و تو از برادرى به برادر ديگر و بين اين دو تفاوت همان است كه خود مىدانى . فضل گفت : من نيز آن را از قبيله‌اى به قبيله‌اى ديگر انتقال مىدهم . سپس به مأمون پيشنهاد كرد كه على بن موسى الرضا را ولىعهد خود قرار دهد . پس مأمون با آن حضرت بيعت كرد و\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nبيعت برادرش مؤتمن را لغو كرد . چون اين خبر به گوش بنى عباس در بغداد رسيد ناخشنود شدند و ابراهيم بن مهدى را به خلافت برگزيدند و با وى بيعت كردند . چون مأمون از اين امر آگاه شد دانست كه فضل بن سهل خطا كرده و او را به امرى ناصواب واداشته است .\r\nپس از مرو به قصد عراق خارج شد و بر فضل بن سهل حيله كرد تا او را كشت و نيز على بن موسى را در بيماريى كه به وى عارض شده بود ، مسموم ساخت تا او نيز بمرد . سپس صدوق بعد از ذكر اين مطلب مىنويسد : اين حكايتى بود كه ابو على حسين بن احمد سلامى در كتاب خود آورده است . اما قول صحيح آن است كه مأمون به خاطر نذرى كه ذكر آن گذشت ، آن حضرت را به ولى عهدى خود برگزيد و فضل بن سهل پيوسته با امام رضا ( ع ) دشمنى مىكرد و به او كينه مىورزيد و از ولايت‌عهدى آن حضرت ناخشنود بود زيرا او نيز از دست‌پروردگان آل برمك بود .\r\n\r\nنامهء مأمون به امام رضا ( ع ) و فرا خواندن آن حضرت را به سوى خود و فرستادن كسى كه آن حضرت را به سوى او آورد\r\nصدوق در عيون اخبار الرضا به سند خود از عده‌اى نقل كرده است كه گفتند : چون كار امين ساخته و پرداخته شد و خلافت براى مأمون هموار گرديد ، نامه‌اى به رضا ( ع ) نوشت و او را به سوى خود در خراسان فرا خواند . امام نيز عذر و بهانه بسيار آورد اما وى همچنان به آن حضرت نامه مىنگاشت و از آن حضرت خواستار آمدن مىشد . تا آنجا كه امام رضا ( ع ) دانست كه چاره‌اى جز اين ندارد . پس با فرزندش ابو جعفر ( امام نهم ) كه هفت سال داشت از مدينه رهسپار شد .\r\nطبرى مىنويسد : در اين سال ، يعنى سال 200 هجرى ، مأمون فردى را به نام رجاء بن ابو ضحاك ، عموى فضل بن سهل و فرناس خادم را براى آوردن على بن موسى بن جعفر بن محمد و محمد بن جعفر روانه كرد . محمد بن جعفر در مكه بر مأمون شوريد و خود را امير مؤمنان خواند . آنگاه خود را به دست جلودى سپرد و جلودى با او به عراق آمد و وى را تسليم حسن بن سهل كرد . حسن نيز وى را به همراه رجاء بن ابو ضحاك به نزد مأمون در مرو گسيل داشت . طبرى نيز اين مطلب را نوشته است . رجاء ، امام رضا ( ع ) را از مدينه و محمد بن جعفر را از عراق آورد .\r\nصدوق در عيون اخبار الرضا به سند خود از رجاء بن ابو ضحاك نقل كرده است كه گفت :\r\nمأمون مرا مأمور آوردن على بن موسى الرضا از مدينه كرد . و به من دستور داد كه وى را از راه بصره و اهواز و فارس بياورم نه از راه قم . و نيز فرمان داد كه شبانه روز از وى محافظت كنم تا او را نزد مأمون ببرم . بنابراين من از مدينه تا مرو ، همراه على بن موسى بودم .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nابو الفرج و شيخ مفيد گفته‌اند : مأمورى كه آن حضرت و محمد بن جعفر را از مدينه آورد جلودى بود كه عيسى بن يزيد نام داشت . اما اين سخن به دور از واقعيت است زيرا جلودى از اميران رشيد و دشمن رضا ( ع ) بود . بنابراين مأمون او را براى آوردن رضا ( ع ) گسيل نكرده بود . ابو الفرج اصفهانى در مقاتل الطالبيين ، پس از آن گفته است : مأمون ، امام رضا ( ع ) را به حيله مسموم ساخت و آن حضرت در اثر سم جان داد گويد : « در اين باره گفته شده است » قسمتى از اين خبر را على بن حسين بن على بن حمزه از عمويش محمد بن على بن حمزه علوى و قسمتى ديگر را احمد بن محمد بن سعيد از يحيى بن حسن علوى برايم باز گفته‌اند .\r\nو من اخبار ايشان را جمع كرده‌ام .\r\nنگارنده : شيخ مفيد در ارشاد پاره‌اى از اين خبر را به همان نحوى كه ابو الفرج آورده ، نقل كرده است اما بدون ذكر سند . و بر آن خبر نيز مطالبى افزوده است . ظاهرا آنچه اين دو در آن اتفاق نظر دارند ، مفيد از مقاتل نقل كرده است چون نسخه‌اى از اين كتاب به خط ابو الفرج در نزد مفيد موجود بوده و وى در جاى ديگرى از كتاب ارشاد بدين تصريح كرده است . بنابراين ما قسمتى را كه اين دو در آن متفق هستند نقل مىكنيم و در جايى كه بيانات آنان با يكديگر متفاوت است ، خاصة از وى نقل مىكنيم . اين دو نوشته‌اند : مأمون به نزد گروهى از خاندان ابو طالب فرستاد و ايشان را كه على بن موسى الرضا عليهما السلام نيز در بين آنان بود از مدينه به سوى خود حركت داد . و دستور داد آنها آنان را از راه بصره بياورند .\r\nكسى كه مأمور آوردن ايشان بود به جلودى شهرت داشت . ابو الفرج گويد : او از مردم خراسان بود .\r\nكلينى روايت كرده است كه مأمون به امام رضا ( ع ) نوشت راه جبل ( كرمانشاه ) و قم را در پيش نگير بلكه از راه بصره و اهواز و فارس بيا و در روايت صدوق است كه مأمون به امام رضا ( ع ) نوشت : از راه كوفه و قم حركت مكن پس امام از راه بصره و اهواز و فارس آمد .\r\nمأمون آن حضرت را از آمدن از راه كوفه و قم بدين خاطر منع كرده بود كه مىدانست شمار شيعيان در آنجاها بسيار است و بيم داشت كه مردم اين دو شهر به سوى آن حضرت آيند و به گردش جمع شوند . و از آن حضرت خواست كه از راه بصره و اهواز و فارس ، يعنى شيراز ، و حدود آن شهر عازم خراسان شود . زيرا كسى كه از عراق به خراسان مىرود دو راه در پيش رو دارد يكى راه بصره ، اهواز و فارس و ديگرى راه بلاد جبل يعنى كرمانشاه ، همدان و قم .\r\nحاكم در تاريخ نيشابور مىنويسد : مأمون ، امام رضا را از مدينه به بصره سپس به اهواز سپس به فارس و از آنجا به نيشابور و بالاخره به مرو آورد و چنان شد كه شد .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nشيخ صدوق در عيون اخبار الرضا به سند خود از محول سجستانى نقل كرده است كه گفت : چون پيك براى حركت دادن امام رضا ( ع ) به خراسان ، وارد مدينه شد من در آن شهر بودم . پس امام رضا ( ع ) به مسجد رسول الله آمد تا با آن حضرت خداحافظى كند . در هر بار آن حضرت به سوى قبر بازمىگشت و صدايش به گريه بلند مىشد . به آن حضرت نزديك شدم و بر او سلام گفتم . او نيز سلامم را پاسخ گفت . به وى تبريك گفتم . وى فرمود : مرا رها كن . من از جوار جدم صلى الله عليه و آله و سلم بيرون مىشوم و در غربت مىميرم .\r\nحميرى در دلايل از امية بن على نقل كرده است كه گفت : با ابو الحسن ( ع ) در سالى كه به حج رفته بود ، در مكه بودم سپس آن حضرت به خراسان رفت در حالى كه ابو جعفر ( ع ) نيز آن حضرت را همراهى مىكرد . ابو الحسن ( ع ) با خانه خدا وداع گفت و چون طوافش را به پايان رساند به سوى مقام رفت و در آنجا نماز گزارد . ابو جعفر بر گردن موفق سوار بود و طواف مىكرد . سپس ابو جعفر ( ع ) به سوى سنگ رفت و در آنجا مدت درازى نشست . موفق به او گفت : فدايت گردم برخيز . ابو جعفر ( ع ) فرمود : نمىخواهم هرگز از اينجا جدا شوم مگر آن كه خدا خواهد . در چهره‌اش آثار غم و اندوه هويدا بود . موفق به نزد ابو الحسن ( ع ) رفت و گفت : فدايت گردم ابو جعفر ( ع ) در حجر نشسته و قصد برخاستن ندارد . آنگاه ابو الحسن ( ع ) برخاست و پيش ابو جعفر رفت و به او فرمود : عزيزم برخيز . ابو جعفر پاسخ داد : نمىخواهم از اينجا جدا شوم . امام فرمود : آرى عزيزم . سپس گفت : چگونه برخيزم كه تو چنان با خانه خدا وداع گفتى كه ديگر به سوى آن بازنمىگردى . امام رضا ( ع ) فرمود : برخيز عزيزم .\r\nابو جعفر نيز برخاست .\r\n\r\nآمدن امام رضا ( ع ) به نيشابور\r\nشيخ صدوق در عيون اخبار الرضا روايت كرده است : چون رضا ( ع ) به نيشابور وارد شد در محله‌اى به نام قزوينى ( غزينى ) فرود آمد . در اين محله ، حمامى بود كه امروز به حمام رضا معروف است . در آنجا چشمهء كم آبى وجود داشت . امام بر آن كسى را گماشت تا آب چشمه را بيرون آورد تا آنجا كه آب بسيار فزونى گرفت و از بيرون كوچه حوضى ايجاد كرد كه چند پل مىخورد تا آن حوض ، آب از آن فرود مىآمد سپس امام رضا ( ع ) به اين چشمه وارد شد و در آن غسل كرد و سپس از آن بيرون آمد و در كنار محل آن نماز گزارد مردم نيز متناوبا در اين حوض وارد مىشدند و در آن غسل مىكردند و براى تبرك از آب آن مىنوشيدند و در كنار محل آن چشمه نماز مىگزاردند و حاجات خود را از خداوند عز و جل طلب مىكردند . اين چشمه معروف به « چشمه كهلان » است كه امروز نيز مقصود نظر مردمان مىباشد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nحديث سلسلة الذهب\r\nدر كتاب فصول المهمة نوشته ابن صباغ مالكى آمده است كه مولى السعيد امام الدنيا عماد الدين محمد بن ابو سعيد بن عبد الكريم وازن گفته است در محرم سال 596 مؤلف تاريخ نيشابور در كتابش نوشته است : چون على بن موسى الرضا ( ع ) در همان سفرى كه به فضيلت شهادت نايل آمد ، به نيشابور قدم نهاد در هودجى پوشيده و بر استرى سياه و سفيد نشسته بود . شور و غوغا در نيشابور برپا شد . پس دو پيشواى حافظ احاديث نبوى و رنج‌برندگان بر حفظ سنت محمدى ، ابو زرعه رازى و محمد بن اسلم طوسى ، كه عدهء بىشمارى از طالبان علم و محدثان و راويان و حديث‌شناسان ، آن دو را همراهى مىكردند ، نزد امام رضا ( ع ) آمده عرض كردند : اى سرور بزرگ ، فرزند امامان بزرگ ، به حق پدران پاك و اسلاف گرامىات نمىخواهى روى نيكو و مبارك خود را به ما نشان دهى و براى ما حديثى از پدرانت از جدت محمد ( ص ) روايت كنى ؟ ما تو را به او سوگند مىدهيم . پس امام خواستار توقف استر شد و به غلامانش دستور داد پرده‌ها را از هودج كنار زنند . چشمان خلايق به ديدار چهرهء مبارك آن حضرت منور گرديد . آن حضرت دو گيسوى بافته شده داشت كه بر شانه‌اش افكنده بود . مردم ، از هر طبقه‌اى ايستاده بودند و به وى مىنگريستند . گروهى فرياد مىكردند و دسته‌اى مىگريستند و عده‌اى روى در خاك مىماليدند و گروهى نعل استرش را مىبوسيدند . صداى ضجه و فرياد بالا گرفته بود . پس امامان و علما و فقها فرياد زدند : اى مردم بشنويد و به خاطر سپاريد و براى شنيدن چيزى كه شما را نفع مىبخشد سكوت كنيد و ما را با صداى ناله و فرياد و گريه خود ميازاريد . ابو زرعه و محمد بن اسلم طوسى در صدد املاى حديث بودند . پس على بن موسى الرضا ( ع ) فرمود : حديث كرد مرا پدرم موسى كاظم از پدرش جعفر صادق از پدرش محمد باقر از پدرش على زين العابدين از پدرش حسين شهيد كربلا از پدرش على بن ابى طالب كه گفت : عزيزم و نور چشمانم رسول خدا صلى الله عليه و آله و سلّم فرمود : جبرئيل حديث كرد مرا و گفت شنيدم پروردگار سبحانه و تعالى مىفرمايد : كلمه « لا إله الا الله » دژ من است . هر كه آن را بگويد به دژ من وارد گشته است و آن كه به دژ من وارد شده از عذاب من ايمن و آسوده است .\r\nسپس پرده هودج را افكند و رفت . پس نويسندگانى كه اين حديث را نوشتند شماره كردند افزون بر بيست هزار نفر بودند . و در روايتى است كه بيست و چهار هزار مركب دان ، به جز دوات ، در آن روز شمارش شد .\r\n\r\nرسيدن امام رضا ( ع ) به مرو\r\nابو الفرج و شيخ مفيد در تتمهء گفتار سابق خويش آورده‌اند كه جلودى آن حضرت را با\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nهمراهان خود از خاندان ابو طالب بر مأمون وارد كرد . مأمون همراهان امام را در يك خانه و على بن موسى الرضا ( ع ) را در خانه‌اى ديگر جاى داد . مفيد گويد : مأمون امام را مورد اكرام و بزرگداشت قرار داد .\r\n\r\nبيعت با امام رضا ( ع ) به عنوان ولايت عهد\r\nشيخ صدوق در عيون اخبار الرضا ( ع ) به سند خود در حديثى روايت كرده است : چون امام رضا ( ع ) به مرو آمد ، مأمون به آن حضرت پيشنهاد كرد كه امارت و خلافت را بپذيرد . اما آن حضرت امتناع كرد و در اين باره گفت‌وگوهاى بسيار در گرفت كه حدود دو ماه طول كشيد . و در تمام اين مدت امام رضا ( ع ) از پذيرش آن پيشنهاد سربازمىزد .\r\nشيخ مفيد در تتمهء گفتار گذشتهء خود مىگويد : آنگاه مأمون كس به نزد آن حضرت فرستاد كه من مىخواهم از خلافت كناره كنم و آن را به شما واگذارم . نظر شما در اين باره چيست ؟ امام رضا ( ع ) با اين پيشنهاد مخالفت كرد و گفت : پناه مىدهم تو را به خدا اى امير مؤمنان از اين سخن و از اين كه كسى آن را بشنود . پس مأمون بار ديگر ياد داشتى به آن امام داد كه : حال كه از پذيرش آنچه بر شما پيشنهاد مىشود امتناع مىكنى پس بايد ولايت‌عهدى مرا بپذيرى . امام ( ع ) به سختى از اين كار امتناع كرد . مأمون آن حضرت را خصوصى پيش خود خواند و در خلوت كه جز فضل بن سهل و آن دو كسى ديگر حضور نداشت به آن حضرت گفت : من در نظر دارم كار فرمانروايى مسلمانان را به عهدهء شما واگذارم و از گردن خود آن را باز كنم . امام رضا ( ع ) پاسخ داد : از خداى بترس اى امير مؤمنان كه نيرو و توان چنين كارى ندارم . مأمون گفت : پس تو را ولى عهد مىكنم . امام فرمود : اى امير مؤمنان ! مرا از اين كار معاف كن . مأمون سخنى گفت كه از آن بوى تهديد مىآمد و ضمن آن به امام ( ع ) گفت : عمر بن خطاب خلافت را به طور مشورت در ميان شش تن قرار داد كه يكى از آنان جد تو امير مؤمنان على بن ابى طالب بود و دربارهء كسى كه با آن شش نفر راه خطا بپويد شرط كرد كه گردنش را بزنند . و شما ناگزير بايد آنچه من خواسته‌ام بپذيرى و من گريزى از آن ندارم . امام رضا ( ع ) به وى گفت : من خواستهء تو را مبنى بر ولى عهد كردن خودم مىپذيرم بدان شرط كه نه امر كنم و نه نهى ، نه فتوا دهم و نه داورى كنم . نه كسى را منصوب و نه كسى را معزول گردانم و هيچ چيزى را كه برپاست تغيير ندهم . مأمون همهء اين شرايط را پذيرفت .\r\nسپس مفيد گويد : شريف ابو محمد حسن بن محمد از جدش از موسى بن سلمه نقل كرده است كه گفت : من و محمد بن جعفر در خراسان بوديم . در آنجا شنيدم روزى ذو الرئاستين بيرون آمد و گفت : شگفتا ! امر شگفتى ديدم . از من بپرسيد كه چه ديده‌ام ؟ گفتند : خدايت نكو\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nگرداند چه ديدى ؟ گفت : مأمون به على بن موسى الرضا مىگفت : من در نظر دارم كار مسلمانان و خلافت را بر عهدهء تو نهم و آنچه در گردن من است برداشته به گردن شما اندازم ، ولى ديدم كه على بن موسى مىگفت : اى امير مؤمنان من تاب و توان چنين كارى را ندارم .\r\nمن هرگز هيچ خلافتى را بىارزش‌تر از اين خلافت نديدم كه مأمون شانه از زير آن تهى مىكرد و به على بن موسى واگذارش مىكرد و او هم از پذيرفتن آن خوددارى مىكرد و به مأمون بازش مىگرداند .\r\nشيخ مفيد در ادامه گفتارش مىنويسد : گروهى از سيره‌نويسان و وقايع‌نگاران زمان خلفا روايت كرده‌اند : چون مأمون تصميم گرفت ولى عهدى خود را به حضرت رضا ( ع ) واگذارد ، فضل بن سهل را فرا خواند و او را از تصميم خود آگاه كرد و به او دستور داد با برادرش حسن بن سهل به حضور او بيايند . فضل پيش برادرش حسن رفت و هر دو نزد مأمون رفتند .\r\nحسن بازتابهاى اين تصميم را در نظر مأمون بزرگ جلوه داد و او را از پيامدهاى بيرون شدن خلافت از اهلش آگاه كرد . مأمون گفت : من با خدا پيمان بسته‌ام كه چنانچه بر برادرم امين پيروز شدم ، خلافت را به برترين كس از خاندان ابو طالب واگذارم و هيچ كس را برتر از اين مرد بر روى زمين نديده‌ام . چون حسن و فضل عزم مأمون را بر اجراى چنين تصميمى محكم و استوار يافتند از مخالفت با او دست كشيدند . آنگاه مأمون آن دو نفر را به نزد حضرت رضا ( ع ) فرستاد تا ولى عهدى را به آن حضرت واگذارند آن دو به نزد امام رضا ( ع ) آمدند و ماجرا را عرض كردند اما آن حضرت از پذيرفتن اين پيشنهاد سرباززد . حسن و فضل همچنان بر اين پيشنهاد پاى مىفشردند تا اين كه بالاخره امام پاسخ مثبت داد و آن دو به نزد مأمون بازگشتند و موافقت امام رضا ( ع ) را با ولايت‌عهدى به اطلاع وى رساندند .\r\nمأمون از اين بابت خوش‌حال شد .\r\nابو الفرج اصفهانى نيز در تتمه كلام سابق خود همين مطلب را عينا نقل كرده جز آن كه افزوده است : پس مأمون فضل و حسن را به نزد على بن موسى روانه كرد . آن دو پيشنهاد مأمون را بر آن امام عرضه داشتند اما آن حضرت از پذيرش آن خوددارى مىكرد . آن دو همچنان اصرار مىكردند و امام امتناع مىكرد تا آن كه يكى از آن دو گفت : اگر بپذيرى كه هيچ ، و گرنه ما كار تو را مىسازيم و بناى تهديد گذاردند . سپس يكى از آنان گفت : به خدا سوگند مأمون مرا امر كرد كه اگر با خواست ما مخالفت كنى گردنت را بزنم .\r\nنگارنده : در صفحات آينده خواهيم گفت كه حسن بن سهل پيش از بيعت با رضا و پس از آن در عراق در بغداد و در مدائن بود . و ظاهرا مأمون هنگامى كه تصميم داشت با امام رضا ( ع ) بيعت كند او را به خراسان فرا خوانده بود و چون كار بيعت تمام شد وى دوباره از خراسان\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبه عراق بازگشت .\r\nشيخ مفيد مىنويسد : مأمون در روز پنج شنبه مجلسى براى خواص از ياران و نزديكان خود تشكيل داد . فضل بن سهل از آن مجلس بيرون آمد و به همه اعلام كرد كه مأمون تصميم گرفته ولى عهدى خود را به على بن موسى واگذار كند و او را رضا ناميده است و دستور داد لباس سبز بپوشند و همگى براى پنج شنبه آينده براى بيعت با امام رضا ( ع ) به مجلس مأمون حاضر شوند و به اندازهء حقوق يك سال خود از مأمون بگيرند . چون روز پنج شنبه فرا رسيد طبقات مختلف مردم از اميران و حاجبان و قاضيان و ديگر مردمان لباس سبز بر تن كرده به جانب قصر مأمون روان شدند . مأمون نشست و براى حضرت رضا ( ع ) دو تشك و پشتى بزرگ گذاردند به طورى كه به پشتى و تشك مأمون متصل مىشد . حضرت را با لباس سبز بر آن نشاندند بر سر آن حضرت عمامه‌اى بود و شمشيرى نيز داشت . آنگاه مأمون فرزندش عباس را فرمان داد كه به عنوان نخستين كس با امام رضا ( ع ) بيعت كند . حضرت دست خود را بالا گرفت به گونه‌اى كه پشت دست به طرف خود آن حضرت و كف آن به روى مردم بود .\r\nمأمون گفت : دست خود را براى بيعت باز كن . امام ( ع ) فرمود : رسول خدا ( ص ) اين گونه بيعت مىكرد . پس مردم با آن حضرت بيعت كردند و كيسه‌هاى پول را در ميان نهادند و سخنوران و شاعران برخاسته اشعارى درباره فضل رضا ( ع ) و آنچه مأمون در حق آن حضرت انجام داده بود ، سخنها گفتند و شعرها سرودند . پس ابو عباد ( يكى از وزراى مأمون و نويسندهء نامه‌هاى محرمانه دربار او ) عباس بن مأمون را فرا خواند . عباس برخاست و نزد پدرش رفت و دست او را بوسيد . مأمون به وى امر كرد كه بنشيند . سپس محمد بن جعفر را صدا كردند . فضل بن سهل گفت : برخيز . محمد بن جعفر برخاست تا به نزديك مأمون رفت و همانجا ايستاد و دست مأمون را نبوسيد به او گفته شد : برو جلو و جايزه‌ات را بگير . مأمون نيز وى را صدا كرد و گفت : اى ابو جعفر به جاى خويش برگرد . او نيز بازگشت . سپس ابو عباد يكايك علويان و عباسيان را صدا مىزد و آنان پيش مىآمدند و جايزه خود را دريافت مىكردند . تا آن كه مالهاى بخششى تمام شد . سپس مأمون به امام رضا ( ع ) عرض كرد . براى مردم خطبه‌اى بخوان و با ايشان سخنى بگوى . امام رضا ( ع ) به خطبه ايستاد و خداى را حمد كرد و او را ستود سپس فرمود : همانا از براى ما بر شما حقى است به واسطه رسول خدا ( ص ) و از شما نيز به واسطه آن حضرت بر ما حقى است . چنانچه شما حق ما را داديد مراعات حق شما نيز بر ما واجب است - در آن مجلس به جز اين سخن از آن حضرت سخن ديگرى نقل نشده است .\r\nشيخ صدوق در عيون اخبار الرضا و امالى از حسين بن احمد بيهقى از محمد بن يحيى صولى از حسن بن جهم از پدرش روايت كرده است كه گفت : مأمون بر فراز منبر آمد تا با\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nعلى بن موسى الرضا ( ع ) بيعت كند پس گفت : اى مردم ! بيعت با على بن موسى بن جعفر بن محمد بن على بن حسين بن على بن ابى طالب براى شما محقق شده است به خدا سوگند اگر اين نامها بر كران و لالان خوانده شوند به اذن خداوند عز و جل شفا مىيابند .\r\nطبرى مىنويسد : مأمون ، على بن موسى بن جعفر بن محمد بن على بن حسين بن على بن ابى طالب را ولى عهد مسلمانان و خليفهء آنان پس از خويش قرار داد و وى را رضاى آل محمد ( ص ) ناميد و به لشكرش دستور داد جامهء سياه را از تن به در كنند و به جاى آن جامهء سبز بپوشند و اين خبر را به همهء كشور اطلاع داد . اين ماجرا در روز سه شنبه دوم ماه رمضان سال 201 به وقوع پيوست .\r\nصدوق در عيون اخبار الرضا از بيهقى از ابو بكر صولى از ابو ذر كوان از ابراهيم بن عباس صولى نقل كرده است كه گفت : بيعت با امام رضا ( ع ) در پنجم ماه رمضان سال 201 انجام پذيرفت .\r\nشيخ مفيد و ابو الفرج اصفهانى نوشته‌اند : مأمون فرمان داد سكه‌ها را به نام آن حضرت ضرب كردند و بر آنها نام رضا ( ع ) بزنند و اسحاق بن موسى را امر كرد كه با دختر عمويش اسحاق بن جعفر ازدواج كند و دستور داد در آن سال اسحاق بن موسى با مردم به حج برود و در هر شهرى به ولايت‌عهدى حضرت رضا ( ع ) خطبه خواندند . ابو الفرج گويد : احمد بن محمد بن سعيد برايم چنين روايت كرد و شيخ مفيد گويد : احمد بن محمد بن سعيد از يحيى بن حسن علوى نقل كرده است كه گفت كه : از عبد الحميد بن سعيد شنيدم كه در اين سال بر منبر رسول خدا ( ص ) در مدينه خطبه مىخواند . پس در دعا براى آن حضرت گفت :\r\nخدايا ! نكو گردان كار ولى عهد مسلمانان على بن موسى بن جعفر بن محمد بن على بن حسين بن على بن ابى طالب عليهم السلام را .\r\n ستة آباؤهم ما هم * افضل من يشرب صوب الغمام « 6 »  \r\nو از جمله شاعرانى كه بر آن حضرت در آمد دعبل بن على خزاعى ، رحمة الله بود و چون بر آن حضرت وارد شد گفت : من قصيده‌اى گفته و با خود پيمان بسته‌ام كه پيش از آن كه آن را براى شما بخوانم براى كسى ديگر نخوانم . امام به او دستور داد بنشيند و چون مجلسش خلوت شد به وى فرمود : شعرت را بخوان . دعبل قصيدهء خود را به مطلع زير خواند :\r\n مدارس آيات خلت من تلاوة * و منزل وحى مقفر العرصات « 7 »  \r\nو قصيده را به آخر رساند چون از خواندن قصيده‌اش فراغ يافت امام برخاست و به\r\n\r\n","description":"","footnote":" ( 6 ) اين شش تن پدران آن حضرت ( امام رضا ( ع ) ) هستند و برترين كسانىاند كه از آب باران نوشيده‌اند .  ( 7 ) مدرسه‌هاى آيات قرآنى از تلاوت خالى مانده و خانه وحى ، بيابانى تهى از سكنه شده است . ","page_name":" 164 ","page_number":164},
  {"content":"\r\n\r\nاتاقش رفت ، سپس خادمى را فرستاد و به وسيلهء او پارچه‌اى از خز براى دعبل فرستاد كه ششصد دينار در آن بود و به آن خادم فرمود : به دعبل بگو در سفر خود از اين پول خرج كن و عذر ما را بپذير . دعبل به آن خادم گفت : به خدا سوگند من نه پول مىخواهم و نه براى پول اينجا آمده‌ام ولى بگو يكى از جامه‌هايش را به من بدهد .\r\nامام رضا ( ع ) پولها را دوباره به دعبل بازگردانيد و به او گفت : اين پولها را بگير و جبه‌اى از جامه‌هاى خود را به دو داد . دعبل از خانه آن حضرت برون آمد تا به قم رسيد ، چون مردم قم آن جبه را نزد او بديدند خواستند آن را به هزار دينار از وى بخرند اما او نداد و گفت : به خدا يك تكه آن را به هزار دينار هم نخواهم فروخت . سپس از قم بيرون شد . گروهى وى را تعقيب كرده راه را بر وى بند آوردند و آن جبه را گرفتند . دعبل دوباره به قم برگشت و دربارهء بازپس گرفتن آن جبه با ايشان سخن گفت . اما آنان پاسخ دادند : ما اين جبه را به تو نخواهيم داد ولى اگر بخواهى اين هزار دينار را به تو مىدهيم . دعبل گفت : پاره‌اى از آن جبه را نيز بدهيد .\r\nپس آنان هزار دينار و تكه‌اى از آن جبه به وى دادند .\r\nبنا به نقل ابن شهر آشوب در مناقب عبد الله بن معتز گفت :\r\n و اعطاكم المامون حق خلافة * لنا حقها لكنه جاد بالدنيا « 8 » \r\nفمات الرضا من بعد ما قد علمتم * و لاذت بنا من بعده مرة اخرى « 9 »  \r\n\r\nصورت عهد نامه‌اى كه مأمون به خط خود ولايت‌عهدى امام رضا ( ع ) را در آن نوشت\r\nمأمون به خط و انشاى خويش عهدنامهء ولايت‌عهدى امام رضا ( ع ) را نوشت و بر آن نيز شاهد گرفت امام رضا ( ع ) نيز به خط شريف خود بر اين عهدنامه نگاشت و اين عهدنامه را عموم مورخان ياد كرده‌اند . على بن عيسى اربلى در كشف الغمة مىنويسد : در سال 670 يكى از خويشانم از مشهد شريف آن حضرت بدينجا آمد ، و با وى عهدنامه‌اى بود كه مأمون به خط خويش آن را نوشته بود . در پشت اين عهدنامه خط امام ( ع ) بود . پس جاى قلمهاى وى را بوسيدم و چشمم ر ادر بوستان كلامش گردش دادم و ديدن اين عهدنامه را از الطاف و نعمتهاى الهى پنداشتم و اينك آن را حرف به حرف نقل مىكنم آنچه به خط مأمون در اين عهدنامه نوشته شد ، چنين است :\r\n« بسم الله الرحمن الرحيم . اين نامه‌اى است كه عبد الله بن هارون رشيد ، امير مؤمنان ،\r\n\r\n","description":"","footnote":" ( 8 ) مأمون حق خلافت را به شما عطا كرد . حق خلافت از آن ما بود لكن مأمون در دنيا سخاوت به خرج داد .  ( 9 ) پس رضا بعد از آنچه كه شما به خوبى مىدانيد مرد و خلافت پس از وى يك بار ديگر در پناه ما آمد . ","page_name":" 165 ","page_number":165},
  {"content":"\r\n\r\nآن را به ولى عهد خود على بن موسى بن جعفر نگاشته است . اما بعد همانا خداوند عز و جل دين اسلام را برگزيد و از ميان بندگان خود پيغمبرانى برگزيد كه به سوى او هدايتگر و رهنما باشند و هر پيغمبر پيشين به آمدن پيامبر پس از خود نويد داده و هر پيامبر بعدى پيامبر پيش از خود را تصديق كرده است . تا اين كه دورهء نبوت پس از مدتى فترت و كهنه شدن علوم و قطع گرديدن وحى و نزديك شدن قيامت به محمد ( ص ) خاتمه يافت .\r\nپس خداوند به وجود او سلسلهء پيغمبران را پايان داد و او را بر آنان شاهد و گواه امين گرفت و كتاب عزيز خود را بر او نازل فرمود چنان كتابى كه از پيش رو و پشت سر باطل را بدان راه نيست و تنزيلى است از جانب خداوند حكيم و ستوده « 10 »  كه در آنچه حلال و حرام كرده و بيم و اميد داده و بر حذر داشته و ترسانيده و امر و نهى كرده هرگز تصور باطلى نمىرود تا حجتى رسا بر مردم بوده باشد و هر كس كه راه گمراهى و هلاكت سپارد از روى بينه و دليل و آن كس كه به نور هدايت زندگى جاويدان يافته از روى بينه و دليل باشد ، و يقينا خداوند شنواى داناست « 11 »  . پس پيامبر ( ص ) ، پيغام خدا را به مردم رسانيد و آنان را به وسيلهء آموختن حكمت و دادن پند و اندرز و مجادلهء نيكو به سوى خدا فرا خواند و سپس به جهاد و سخت‌گيرى با دشمنان دين مأمور شد تا اين كه خدا او را نزد خود برد و آنچه در نزدش بود براى وى برگزيد .\r\nچون دوران نبوت پايان يافت و خدا وحى و رسالت را به محمد ( ص ) خاتمه داد و قوام دين و نظام امر مسلمانان را به خلافت و اتمام و عزت آن قرار داد و قيام به حق خداى تعالى در طاعتى است كه به وسيلهء آن واجبات و حدود خدا و شرايع اسلام و سنتهاى آن برپا شود و جنگ و ستيز با دشمنان دين انجام گردد . بنابراين بر خلفاست كه دربارهء آنچه خداوند آنان را حافظ و نگهبان دين و بندگانش قرار داده است خدا را فرمان برند و بر مسلمانان است كه از خلفا پيروى كرده آنان را در مورد اقامهء حق خدا و بسط عدل و امنيت راهها و حفظ خونها و اصلاح در ميان مردم و اتحادشان از راه دوستى كمك و يارى كنند . و اگر بر خلاف اين دستور عمل كنند ، رشتهء اتحاد مسلمانان سست و لرزان و اختلاف خود و جامعه‌شان آشكار و شكست دين و تسلط دشمنانشان ظاهر و تفرقه كلمه و زيان دنيا و آخرت حاصل مىشود .\r\n\r\n","description":"","footnote":" ( 10 ) فصلت / 42 : لا يَأْتِيه الْباطِل مِن بَيْن يَدَيْه وَ لا مِن خَلْفِه تَنْزِيل مِن حَكِيم حَمِيدٍ .  ( 11 ) انفال / 42 : لِيَهْلِك مَن هَلَك عَن بَيِّنَةٍ وَ يَحْيى مَن حَيَّ عَن بَيِّنَةٍ وَ إِن اللَّه لَسَمِيع عَلِيم . ","page_name":" 166 ","page_number":166},
  {"content":"\r\n\r\nپس بر كسى كه خداوند او را در زمين خود خلافت داده و بر خلق خويش امين كرده است سزاوار است كه خود را در راه كوشش براى خدا به زحمت اندازد و آنچه مورد رضايت و طاعت اوست مقدم شمارد و خود را آماده انجام كارهايى كند كه با احكام خدا و مسئوليتى كه در نزد او دارد سازگار باشد و در آنچه خدا به عهدهء او گذارده به حق و عدالت حكم كند همان گونه كه خداوند عز و جل به داوود مىفرمايد :\r\nاى داوود ما تو را در روى زمين خليفه قرار داديم پس ميان مردم به حق حكم كن و از هواى نفس پيروى مكن كه تو را از طريق خدا گمراهت سازد و كسانى كه از راه خدا گمراه مىشوند براى آنان عذاب سختى است زيرا كه روز حساب را فراموش كرده‌اند « 12 »  .\r\nو نيز خداوند عز و جل فرمود : پس سوگند به پروردگارت هرآينه تمام مردم را از آنچه انجام مىدهند بازخواست خواهيم كرد « 13 »  .\r\nو نيز در خبر است كه عمر بن خطاب گفت : اگر در كرانه فرات بره‌اى تباه گردد مىترسم كه خداوند مرا از آن مؤاخذه كند و سوگند به خدا كه هر كس در مورد مسئوليت فردىاى كه بين خود و خداى خود دارد در معرض امر بزرگ و خطر عظيمى قرار گرفته پس چگونه است حال كسى كه مسئوليت اجتماعى را به عهده دارد ؟ در اين امر اعتماد بر خدا و پناهگاه و رغبت به سوى اوست كه توفيق عصمت و نگهدارى كرامت فرمايد و به چيزى هدايت كند كه در آن ثبوت حجت است و به خشنودى و رحمت خدا رستگارى فراهم آيد . و در ميان امت آن كه از همه بيناتر و براى خدا در دين و بندگان او خير خواهتر از خلايقش در روى زمين است خليفه‌اى است كه به اطاعت از كتاب او و سنت رسولش عمل كند و با تمام كوشش ، فكر و نظرش را دربارهء كسى كه ولى عهدى او را بر عهده مىگيرد به كار برد و كسى را به رهبرى مسلمانان برگزيند كه بعد از خود آنها را اداره كند و با الفت جمعشان كند و پراكندگيشان را به هم آورد و خونشان را محترم شمارد و با اذن خدا تفرقه و اختلاف آنها را امن و آرامش دهد و آنان را از فساد و تباهى و ضديت ميان يكديگر نگه دارد و وسوسه و نيرنگ شيطان را از آنان دفع كند . زيرا خداوند پس از خلافت مقام ولىعهدى را متمم و مكمل امر اسلام و موجب عزت و صلاح مسلمانان قرار داده\r\n\r\n","description":"","footnote":" ( 12 ) ص / 26 : يا داوُدُ إِنَّا جَعَلْناك خَلِيفَةً فِي الْأَرْض فَاحْكُم بَيْن النَّاس بِالْحَق وَ لا تَتَّبِع الْهَوى فَيُضِلَّك عَن سَبِيل اللَّه إِن الَّذِين يَضِلُّون عَن سَبِيل اللَّه لَهُم عَذاب شَدِيدٌ بِما نَسُوا يَوْم الْحِساب .  ( 13 ) حجر / 93 - 92 : فَوَ رَبِّك لَنَسْئَلَنَّهُم أَجْمَعِين عَمَّا كانُوا يَعْمَلُون . ","page_name":" 167 ","page_number":167},
  {"content":"\r\n\r\nاست و بر خلفاى خود در استوار داشت آن الهام فرموده كه كسى را براى اين كار انتخاب كنند كه سبب زيادى نعمت و مشمول عافيت شود . و خداوند مكر و حيلهء اهل شقاق و دشمنى و كوشش تفرقه‌اندازان و فتنه‌جويان را در هم شكند . از موقعى كه خلافت به امير مؤمنان رسيده است تلخى طعم آن را چشيده و از سنگينى بار خلافت و تكاليف سخت آن آگاه شده و وظيفه مشكلى را كه خليفه در مورد اطاعت خدا و مراقبت دين بايد انجام دهد ، دانسته است . از اين رو همواره در مورد آنچه كه موجب سرفرازى دين و ريشه كن كردن مشركان و صلاح امت و نشر عدالت و اقامه كتاب و سنت است ، جسم خود را به زحمت انداخته و چشمش را بيدار نگهداشته و بسيار انديشه كرده است . انديشه در اين مسأله او را از آرامش و راحت و از آسايش و خوشى بازداشته است زيرا بدانچه خداوند از آن سؤال خواهد كرد آگاه است و دوست دارد كه به هنگام ديدار خدا ، در امر دين و امور بندگانش خير خواه بوده باشد و براى ولى عهدى كسى را برگزيند كه حال امت را مراعات كند و در فضل و دين و پارسايى و علم از ديگران برتر باشد و در قيام به امر خدا و اداى حق او بيشتر از ديگران به وى اميد بسته شود .\r\nاز اين رو براى رسيدن به اين مقصود شب و روز به پيشگاه خدا مناجات كرد و از او استخاره كرد كه در انتخاب ولى عهد كسى را به او الهام فرمايد كه خشنودى و طاعت خدا در آن باشد و در طلب اين مقصود ، در افراد خاندان خود از فرزندان عبد الله بن عباس و على بن ابى طالب دقت نظر كرد و در احوال مشهورترين آنان از لحاظ علم و مذهب و شخصيت بسيار بررسى كرد ، تا آن كه به رفتار و كردار همگى آگاه شد و آنچه دربارهء آنان شنيده بود به مرحلهء آزمايش در آورد و خصوصيات و احوال آنها را مكشوف داشت و پس از طلب خير از خدا و بجاى آوردن كوشش فراوان در انجام فرمايشهاى الهى و اداى حق او دربارهء بندگان و شهرهايش و تحقيق در افراد آن دو خاندان ، كسى را كه براى احراز اين مقام انتخاب كرد على بن موسى بن جعفر بن محمد بن على بن حسين بن على بن ابى طالب است . زيرا كه فضل و الا و دانش سودمند و پاكدامنى ظاهر و زهد بىشائبه و بىاعتنايى او به دنيا و تسليم بودن مردم را دربارهء وى از همه بهتر و بالاتر ديد و براى او آشكار شد كه همگى زبانها در فضيلت او متفق و سخن مردم درباره‌اش متحد است و چون هميشه به فضيلت از زمان كودكى و جوانى و پيرى آشنا و آگاه بود لذا پيمان ولى عهدى و خلافت پس از خود را با اعتماد به خدا ، به نام او بست و خدا نيك مىداند كه اين كار را براى از خودگذشتگى در راه خدا و دين و از نظر اسلام و مسلمانان و طلب سلامت و ثبوت حق و نجات و رهايى در\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nروزى كه مردم در آن روز در پيشگاه پروردگار عالميان به پا خيزند ، انجام داد . اكنون امير مؤمنان فرزندان و خاندان و خواص خود و فرماندهان و خدمتكارانش را دعوت مىكند كه ضمن اظهار سرور و شادمانى در امر بيعت پيشدستى كنند و بدانند كه امير مؤمنان طاعت خدا را بر هواى نفس دربارهء فرزند و اقوام و نزديكان خويش مقدم شمرد و او را ملقب به رضا كرد . زيرا كه او مورد پسند و رضاى امير مؤمنان است . پس اى خاندان امير مؤمنان و كسانى كه از فرماندهان و نظاميان و عموم مسلمانان در شهر هستيد به نام خدا و بركاتش و به حسن قضاى او دربارهء دين و بندگانش براى امير مؤمنان و براى على بن موسى الرضا پس از او بيعت كنيد . چنان بيعتى كه دستهاى شما باز و سينه‌هايتان گشاده باشد و بدانيد كه امير مؤمنان اين كار را براى اطاعت امر خدا و براى خير خود شما انجام داد و خدا را سپاسگزار باشيد كه مرا بدين امر ملهم كرد و آن در اثر حرص و اصرارى بود كه مرا به رشد و صلاح شما بود و اميدوار باشيد كه اين كار در جمع الفت و حفظ خونها و رفع پراكندگى و محكم كردن مرزها و قوت دين و سركوبى دشمنان و استقامت امور شما مؤثر است و فايدهء آن به شما بازمىگردد و بشتابيد به سوى طاعت خدا و فرمان امير مؤمنان كه اگر بشتابيد موجب امنيت و آسايش است و خدا را در اين امر سپاس گزاريد كه اگر خدا خواهد بهرهء آن را خواهيد ديد » .\r\nاين نامه را عبد الله مأمون در روز دوشنبه هفتم ماه رمضان سال 201 ، به دست خود نگاشت .\r\n\r\nآنچه پشت عهدنامه به خط امام رضا ( ع ) نگاشته شده است\r\n« بسم الله الرحمن الرحيم . ستايش و سپاس خداى راست كه آنچه خواهد به انجام رساند . زيرا نه فرمانش را چيزى بازگرداند و نه قضايش را مانعى باشد . به خيانت ديدگان آگاه و اسرار نهفته در سينه‌ها را مىداند ، و درود خدا بر پيامبرش محمد پايان بخش رسولان و بر اولاد پاك و پاكيزهء او باد .\r\nمن ، على بن موسى بن جعفر ، مىگويم : همانا امير مؤمنان كه خدا او را در استوارى كارها كمك كند و به راه رستگارى و هدايت توفيقش دهد آنچه را ديگران از حق ما نشناخته بودند بازشناخت . رشتهء رحم و خويشاوندى را كه از هم گسيخته شده بود به هم پيوست و دلهايى را كه بيمناك شده بودند ايمنى بخشيد . بل آنها را پس از آن كه تلف شده بودند جان بخشيد و از فقر و نياز مستغنى كرد و تمام اين كارها را به منظور خشنودى پروردگار جهانيان انجام داد و پاداشى از غير او نخواست كه خداوند شاكران را به زودى جزا دهد و پاداش نكوكاران را تباه نكند . او ولايت عهد و امارت\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكبراى خود را به من واگذار كرد كه چنانچه بعد از او زنده بمانم عهده‌دار آن گردم پس هر كس گرهى را كه خداوند به بستن آن فرمان داده بگشايد و رشته‌اى را كه خداوند پيوست آن را دوست دارد از هم بگسلد حرمت حريم خدا را مباح شمرده و حلال او را حرام كرده است . زيرا با اين كار امام را حقير كرده و پردهء اسلام را از هم دريده است .\r\nرفتار گذشتگان نيز بدين گونه بوده است . آنان بر لغزشها صبر كردند و به صدمات و آسيبهاى ناشى از آن اعتراض نكردند زيرا از پراكندگى كار دين و از بهم خوردن رشته اتحاد مسلمانان مىترسيدند و اين ترس بدان جهت بود كه مردم به زمان جاهليت نزديك بودند و منافقان هم انتظار مىكشيدند تا راهى براى ايجاد فتنه باز كنند من خدا را بر خود شاهد گرفتم كه اگر مرا زمامدار امور مسلمانان كرد و امر خلافت را به گردن من نهاد در ميان مسلمانان مخصوصا فرزندان عباس چنان رفتار كنم كه به اطاعت خدا و پيامبرش مطابق باشد . هيچ خون محترمى را نريزم و مال و ناموس كسى را مباح نكنم ، مگر اين كه حدود الهى ريختن آن را جايز شمرده و واجبات دين آن را مباح كرده باشد . تا حد توانايى و امكان در انتخاب افراد كاردان و لايق بكوشم و بدين گفتار بر خويشتن عهد و پيمان محكم بستم كه در نزدش دربارهء انجام آن مسئول خواهم بود كه او فرمايد : به پيمان وفا كنيد كه نسبت به انجام آن مسئول هستيد . و اگر از خود چيز تازه‌اى به احكام الهى افزودم و يا آنها را تغيير و تبديل كردم ، مستوجب سرزنش و سزاوار مجازات و عقوبت خواهم بود . و پناه مىبرم به خداوند از خشم او و با ميل و رغبت به سوى او رو مىكنم كه توفيق طاعتم دهد و ميان من و نافرمانيش حايل گردد و به من و مسلمانان عافيت عنايت فرمايد . و من نمىدانم كه به من و شما چه خواهد شد . حكم و فرمانى نيست مگر براى خداوند او به حق داورى مىكند و بهترين جدا كنندگان است . لكن من براى امتثال امر امير مؤمنان اين كار را بر عهده گرفتم و خشنودى او را برگزيدم . خداوند من و او را نگاهدارى كناد . خدا را در اين نوشته بر خود گواه گرفتم و خدا به عنوان شاهد و گواه بس است .\r\nاين نامه را در حضور امير مؤمنان كه خدا عمر او را دراز گرداناد و فضل بن سهل و سهل بن فضل و يحيى بن اكثم و عبد الله بن طاهر و ثمامة بن أشرس و بشر بن معتمر و حماد بن نعمان ، در ماه رمضان سال 201 به خط خود نوشتم . »\r\n\r\nگواهان طرف راست\r\nيحيى بن اكثم در پشت و روى اين مكتوب گواهى داده و از خدا خواسته است كه امير مؤمنان و همهء مسلمانان خجستگى اين عهد و ميثاق را دريابند . عبد الله بن طاهر بن حسين به خط\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nخويش در تاريخى كه در اين عهدنامه مشخص است گواهى خود را بر آن نوشته است .\r\nحماد بن نعمان نيز پشت و روى اين عهدنامه را گواهى كرده است و بشر بن معتمر نيز در همان تاريخ مانند همين گواهى را داده است .\r\n\r\nگواهان طرف چپ\r\nامير مؤمنان ، كه عمرش دراز باد ، خواندن اين صحيفه ، يعنى صحيفهء ميثاق ، را مرسوم ساخت . اميدواريم بدين ميثاق و به حرمت سرورمان رسول خدا ( ص ) ، از صراط گذر كند ، ميان روضه و منبر بر سرهاى شاهدان ، به چشم و گوش بنى هاشم و ساير اوليا و انصار پس از كامل شدن شروط بيعت بر آنان بدانچه امير مؤمنان حجت را بر همهء مسلمانان تمام كند و شبهه‌اى را كه انديشه‌هاى نادانان پيش مىكشيدند ، باطل سازد و خداوند مؤمنان را بر آنچه شما بر آنيد وامگذارد و فضل بن سهل به امر مؤمنان در همان تاريخ در اين عهدنامه نوشت .\r\nاين مطلبى بود كه مؤلف كشف الغمه آن را ذكر كرده بود . سبط بن جوزى در تذكرة الخواص در اين باره گويد : آنگاه اين عهدنامه در جميع آفاق و در كعبه و ميان قبر رسول الله ( ع ) و منبر وى خوانده شد و خواص مأمون و بزرگان دانشمندان بر آن شهادت دادند . از اين جمله است شهادت فضل بن سهل كه به خط خويش نوشته : « شهادت دادم بر امير مؤمنان عبد الله مأمون و بر ابو الحسن على بن موسى بن جعفر بدانچه واجب گرداندند تا حجتى بر آنان براى مسلمانان باشد ، و بدان شبهه جاهلان را باطل كنند . فضل بن سهل در تاريخ مذكور نوشته است : و عبد الله بن طاهر نيز به مانند همين امر را شهادت داده است . و يحيى اكثم قاضى و حماد بن ابو حنيفه و أبو بكر صولى و وزير مغربى و بشر بن معتمر به همراه گروه بسيارى از مردم بر اين امر شهادت دادند .\r\n\r\nصورت درهمى كه در زمان امام رضا ( ع ) به امر مأمون ضرب شد\r\nچنان كه مؤلف كتاب مطلع الشمس آورده و از گروهى از علما و مجتهدان گواهى گرفته است و آنان به خط و مهر خود آن را تأييد كرده‌اند ، شكل درهمى كه در زمان امام رضا ( ع ) و به فرمان مأمون ضرب شده و اصل صورت به خط كوفى است و با خط نسخ نيز نقش گرديده چنين است :\r\nدر وسط يكى از دو طرف سكه در هفت سطر چنين حك شده است :\r\nالله محمد رسول الله\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nالمامون خليفة الله مما امر به الامير الرضا ولى عهد المسلمين على بن موسى ابن على بن ابى طالب ذو الرئاستين و در طرف ديگر سكه در چهار سطر چنين حك شده است :\r\nلا إله الا الله الله وحده لا شريك له المشرق و بر يكى از دو طرف در هم به شكل دايره وار نوشته شده است :\r\n« محمد رسول الله ارسله بالهدى و دين الحق ليظهره على الدين كله و لو كره المشركون » .\r\nو بر طرف ديگر شكل دو دايرهء داخلى و خارجى به چشم مىخورد كه بر دايرهء داخلى چنين نوشته شده است : « بسم الله ضرب هذا الدرهم بمدينة اصبهان سنة اربع و مائتين » .\r\nو بر دايرهء خارجى چنين نوشته شده است : « فى بضع سنين لله الامر من قبل و من بعد و يومئذ يفرح المؤمنون » .\r\nشايان تذكر است كه كتابت اين درهم ، اگر درست باشد ، تأييد مىكند كه وفات امام رضا ( ع ) در سال 206 بوده و بدين ترتيب قولى كه وفات آن حضرت را در سال 203 يا كمتر دانسته‌اند تضعيف مىشود . مگر آن كه بگوييم اين درهم ، پس از وفات امام ( ع ) و فقط به منظور تبرك به نام آن حضرت ضرب شده و ضرب آن به فرمان مأمون نبوده است . ( و الله اعلم ) .\r\n\r\nحركت امام رضا ( ع ) براى خواندن نماز عيد در مرو و بازگرداندن آن حضرت پيش از اقامهء نماز\r\nشيخ مفيد در ارشاد مىنويسد : على بن ابراهيم از ياسر خادم و ريان بن صلت از هر دو آنها نقل كند كه گفتند : بعد از آن كه مأمون امام رضا ( ع ) را به ولايت‌عهدى خود منصوب كرد ، چون روز عيد شد مأمون كسى را به نزد امام رضا ( ع ) فرستاد كه سوار شود و براى خواندن\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nنماز عيد و ايراد خطبهء بيرون رود . امام رضا ( ع ) به وى پيغام داد : تو خود شروطى كه در پذيرفتن ولى عهدى من است ، به خوبى مىدانى . بنابراين مرا از نماز خواندن با مردم معذور دار . مأمون پاسخ داد : تنها قصد من از اين كار آن است كه دلهاى مردم در ولى عهدى شما مطمئن و استوار گردد و نيز بدين وسيله فضل و برترى تو را بشناسند و پيوسته پيغام‌گزاران در اين خصوص ميان امام ( ع ) و مأمون رفت و آمد مىكردند . چون مأمون بر پافشارى خود افزود ، امام ( ع ) به وى پيغام داد : اگر مرا از اين كار معذور دارى خوش‌حال‌تر مىشوم و اگر مرا معذور ندارى براى نماز چنان خارج مىشوم كه پيامبر ( ص ) و امير مؤمنان ( ع ) بيرون مىرفتند . مأمون پاسخ داد : هرطور كه مىخواهى بيرون شو . و به اميران و حاجبان و مردم دستور داد كه اول بامداد براى نماز به در خانهء حضرت رضا ( ع ) بروند . راوى گويد : مردم براى ديدار امام رضا ( ع ) بر سر راهها و بر روى بامها نشسته بودند و زنان و كودكان نيز همگى بيرون ريخته و چشم به راه آمدن آن حضرت بودند . همهء اميران و سربازان نيز به در خانهء آن امام ( ع ) ، آمدند و سوار بر مركبهاى خود ايستاده بودند تا آن كه آفتاب بر آمد . آنگاه حضرت رضا ( ع ) غسل كرد و جامه‌اش را پوشيد و عمامهء سفيدى از كتان بر سر بست كه يك طرف آن را به سينه و طرف ديگرش را ميان دو شانه‌اش انداخته و كمى هم عطر زده بود . سپس عصايى به دست گرفت و به همراهان خود فرمود : شما نيز كارى كنيد كه من كردم . آنان هم پيشاپيش امام ( ع ) به راه افتادند . امام پاى برهنه در حالى كه زير جامهء خود را تا نصف ساق پا بالا زده بود و دامن لباسهاى ديگر را به كمر زده بود ، به راه افتاد تا به در خانه رسيد پس اندكى راه رفت و آنگاه سر به سوى آسمان بلند كرد و تكبير گفت و همراهان و مواليان آن حضرت نيز تكبير گفتند . سپس به راه افتاد تا به در خانه رسيد سربازان آن حضرت را كه بر آن حال ديدند همگى از مركبها پايين آمدند خوش‌حال‌ترين آنان در آن هنگام كسى بود كه چاقويى همراه داشت كه مىتوانست به وسيلهء آن بند نعلين خود را ببرد و پا برهنه شود . سپس حضرت ( ع ) در آستانه در تكبير گفت و مردم نيز با او تكبير گفتند . آن چنان كه گويى آسمان و در و ديوار با او تكبير مىگفتند . مردم كه حضرت رضا ( ع ) را به آن حال ديدند و صداى تكبيرش را شنيدند چنان بلند گريستند كه شهر مرو به لرزه در افتاد .\r\nاين خبر به مأمون رسيد . فضل بن سهل ذو الرئاستين گفت : اى امير مؤمنان ! اگر على بن موسى الرضا با اين حال به مصلى برود مردم شيفتهء او خواهند گشت و همهء ما بر خود انديشناك خواهيم شد . پس كسى را به سوى او بفرست تا وى بازگردد . مأمون كسى را فرستاد وى از جانب مأمون به امام رضا ( ع ) گفت : ما شما را به زحمت و رنج انداخته‌ايم حال آن كه دوست نداريم رنج و سختى به شما برسد . شما از همين جا بازگرديد و همان كسى كه با\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمردم معمولا نماز مىخوانده امروز نيز نماز مىگزارد . پس امام رضا ( ع ) كفش خود را خواست و آن را پوشيد و سوار بر مركب خويش شد و بازگشت . در آن روز كار نماز عيد مردم بر هم خورد و نماز مرتبى خوانده نشد .\r\n\r\nبقيهء اخبار امام رضا ( ع ) با مأمون\r\nمردى را به نزد مأمون بياوردند . مأمون خواست گردن آن مرد را بزند . امام رضا ( ع ) در آن مجلس حاضر بود . مأمون به امام روى كرد و پرسيد : اى ابو الحسن دربارهء اين كار چه نظرى دارى ؟ امام ( ع ) فرمود : من مىگويم خداوند به نيكويى عفو جز بر عزتت نيفزايد . مأمون نيز از آن مرد در گذشت .\r\nآبى در نثر الدرر روايت كرده است كه مأمون به امام رضا ( ع ) گفت : اى ابو الحسن ! به من پاسخ ده كه جدت ، على بن ابى طالب ، چگونه تقسيم كنندهء بهشت و جهنم است ؟ گفت اى امير مؤمنان ! آيا از پدرت از پدرانت از عبد الله بن عباس برايت روايت نكرده‌اند كه گفت : از پيامبر ( ص ) شنيدم كه مىفرمود : حب على ايمان و دشمنى با او كفر است ؟ مأمون گفت : آرى .\r\nامام فرمود : پس على تقسيم كنندهء بهشت و جهنم است . مأمون گفت : خدا مرا پس از تو زنده مگذارد اى ابو الحسن ! گواهى مىدهم كه تو وارث علم رسول خدايى ( ص ) !\r\n\r\nجلسه‌اى كه امام رضا ( ع ) در آن به پرسش‌هاى مأمون در خصوص آياتى كه به ظاهر بر عدم عصمت پيامبران دلالت مىكنند ، پاسخ مىدهد\r\nصدوق در عيون اخبار الرضا گويد : تميم بن عبد الله بن تميم قرشى و نيز پدرم از حمدان بن سليمان نيشابورى از على بن محمد بن جهم حديث كردند كه گفت : در مجلس مأمون حضور داشتم . امام رضا ( ع ) نيز نزد او بود . مأمون از آن حضرت پرسيد : اى پسر رسول خدا ( ص ) آيا يكى از اعتقادات تو اين نيست كه پيامبران معصوم هستند ؟ فرمود : بلى . پرسيد : پس معناى اين سخن خداوند عز و جل چيست كه فرمود : پس آدم پروردگارش را سر پيچيد پس گمراه شد « 14 »  ؟ امام ( ع ) پاسخ داد : خداوند تبارك و تعالى به آدم گفت : تو و همسرت در بهشت سكنى گزين و از آن هر چه مىخواهيد برخوردار شويد ولى به اين درخت نزديك مشويد « 15 »  و به آنان درخت گندم را نشان داد و گفت پس از ستمگران خواهيد شد . « 16 »  حال آن كه به آنان نفرمود\r\n\r\n","description":"","footnote":" ( 14 ) طه / 121 : وَ عَصى آدَم رَبَّه فَغَوى .  ( 15 - 16 ) بقره / 25 : وَ قُلْنا يا آدَم اسْكُن أَنْت وَ زَوْجُك الْجَنَّةَ وَ كُلا مِنْها رَغَداً حَيْث شِئْتُما وَ لا تَقْرَبا هذِه الشَّجَرَةَ فَتَكُونا مِن الظَّالِمِين .  ( 15 - 16 ) بقره / 25 : وَ قُلْنا يا آدَم اسْكُن أَنْت وَ زَوْجُك الْجَنَّةَ وَ كُلا مِنْها رَغَداً حَيْث شِئْتُما وَ لا تَقْرَبا هذِه الشَّجَرَةَ فَتَكُونا مِن الظَّالِمِين . ","page_name":" 174 ","page_number":174},
  {"content":"\r\n\r\nاز اين درخت نخوريد نه از درختى كه همجنس آن باشد . آن دو به آن به آن درخت نزديك نشدند بلكه از درختى غير آن درخت خوردند ، چرا كه شيطان آنان را وسوسه كرد و گفت :\r\n« پروردگارتان شما را از اين درخت نهى نكرد « 17 »  » بلكه او شما را از غير اين درخت منع كرد و شما را از خوردن آن بازنداشت « مگر آن كه شما دو فرشته شويد يا در زمرهء جاودانگان درآييد و براى آنان قسم ياد كرد كه از خيرخواهان است « 18 »  » . و آدم و حوا پيش از اين ماجرا نديده بودند كه كسى به دروغ به خداوند سوگند بخورد . « پس شيطان آن دو را به فريب و دروغ راهنمايى كرد « 19 »  » و آن دو از آن درخت خوردند آنان به سوگند دروغ شيطان به خدا اعتماد كردند و اين ماجرا پيش از نبوت آدم بوده و جزو گناهان كبيره‌اى به حساب نمىآيد كه آدم را مستحق عذاب كند . بلكه اين از گناهان صغيره‌اى بود كه پيامبران پيش از بعثت مرتكب آن مىشوند و خدا هم از آن در مىگذرد . چون خداوند آدم را برگزيد و او را پيامبر قرار داد ، ديگر مرتكب گناه ، چه صغيره يا كبيره ، نشد و خداوند عز و جل فرموده است : « و آدم پروردگارش را سر پيچيد پس گمراه شد سپس پروردگارش او را برگزيد پس آدم توبه كرد و آنگاه هدايت يافت « 20 »  » و خداوند نيز فرموده است : « همانا خدا آدم و نوح و آل ابراهيم و آل عمران را بر جهانيان برگزيد « 21 »  . »\r\nمأمون پرسيد : پس معناى اين سخن خداوند چيست كه فرمود : « پس چون به آن پدر و مادر فرزندى صالح عطا شد او را شريكان خود در آنچه به آنها عطا گرديد قرار دادند « 22 »  » امام رضا ( ع ) به او فرمود : حواء فرزندى براى آدم آورد و آدم و حواء با خداوند عهد بستند و گفتند : « اگر به ما فرزند صالحى دهى از سپاسگزاران خواهيم بود پس چون خداوند فرزند صالحى به آنان عطا كرد « 23 »  كه خلقتى نيكو و به دور از آفت داشت . آنچه خداوند به آن دو داد دو صنف بود يكى مذكر و ديگرى مؤنث . پس آن دو صنف را براى خداوند تعالى قرار داد و خدا را در آنچه به آن دو داده بود ، شريك قرار دادند و مانند يك پدر و مادر خدا را سپاس نگزاردند . خدا هم فرمود : « پس خداى برتر است از آنچه به او شرك مىورزند « 24 »  » مأمون با شنيدن اين پاسخها گفت : گواهى مىدهم كه تو به حقيقت فرزند رسول خدايى . اينك از اين فرمايش خداوند عز و جل در حق ابراهيم كه گفت : « پس چون شب او را فرا گرفت ستاره‌اى\r\n\r\n","description":"","footnote":" ( 17 - 18 - 19 ) اعراف / 22 - 20 : قال ما نهيكما ربكما عن هذه الشجرة الا ان تكونا ملكين او تكونا من الخالدين و قاسمهما انى لكما لمن الناصحين . فدليهما بغرور .  ( 17 - 18 - 19 ) اعراف / 22 - 20 : قال ما نهيكما ربكما عن هذه الشجرة الا ان تكونا ملكين او تكونا من الخالدين و قاسمهما انى لكما لمن الناصحين . فدليهما بغرور .  ( 17 - 18 - 19 ) اعراف / 22 - 20 : قال ما نهيكما ربكما عن هذه الشجرة الا ان تكونا ملكين او تكونا من الخالدين و قاسمهما انى لكما لمن الناصحين . فدليهما بغرور .  ( 20 ) طه / 122 - 121 : وَ عَصى آدَم رَبَّه فَغَوى ثُم اجْتَباه رَبُّه فَتاب عَلَيْه وَ هَدى .  ( 21 ) آل عمران / 33 : ان الله اصطفى آدم و نوحا و آل ابراهيم و آل عمران على العالمين .  ( 22 - 23 - 24 ) اعراف / 190 - 189 : . . . دَعَوَا اللَّه رَبَّهُما لَئِن آتَيْتَنا صالِحاً لَنَكُونَن مِن الشَّاكِرِين فَلَمَّا آتاهُما صالِحاً جَعَلا لَه شُرَكاءَ فِيما آتاهُما فَتَعالَى اللَّه عَمَّا يُشْرِكُون .  ( 22 - 23 - 24 ) اعراف / 190 - 189 : . . . دَعَوَا اللَّه رَبَّهُما لَئِن آتَيْتَنا صالِحاً لَنَكُونَن مِن الشَّاكِرِين فَلَمَّا آتاهُما صالِحاً جَعَلا لَه شُرَكاءَ فِيما آتاهُما فَتَعالَى اللَّه عَمَّا يُشْرِكُون .  ( 22 - 23 - 24 ) اعراف / 190 - 189 : . . . دَعَوَا اللَّه رَبَّهُما لَئِن آتَيْتَنا صالِحاً لَنَكُونَن مِن الشَّاكِرِين فَلَمَّا آتاهُما صالِحاً جَعَلا لَه شُرَكاءَ فِيما آتاهُما فَتَعالَى اللَّه عَمَّا يُشْرِكُون . ","page_name":" 175 ","page_number":175},
  {"content":"\r\n\r\nديد و گفت : اين پروردگار من است « 25 »  » امام رضا ( ع ) فرمود : ابراهيم ( ع ) با سه گروه برخورد كرد . گروهى زهره و گروهى ماه و گروهى ديگر خورشيد را مىپرستيدند . اين برخورد هنگامى رخ داد كه ابراهيم از نهانگاه خود بيرون آمده بود ، و وقتى شب فرا رسيد و زهره را ديد بر سبيل انكار و استخبار گفت : اين پروردگار من است . چون ستاره افول كرد ابراهيم گفت : من افول كنندگان را دوست نمىدارم . زيرا افول از صفات محدث است نه قديم .\r\n« سپس چون ماه را ديد كه نور مىافشاند گفت : « اين پروردگار من است « 26 »  » . بر سبيل انكار و استخبار و چون ماه نيز افول كرد گفت : « اگر پروردگارم مرا هدايت نكند از گروه گمراهان خواهم شد « 27 »  » . سپس چون صبح فرا رسيد و خورشيد را ديد كه نور مىافشاند گفت : « اين پروردگار من است اين بزرگ‌تر است « 28 »  » يعنى بر وجه انكار و استخبار گفت اين خورشيد كه از ماه و زهره بزرگ‌تر است پروردگار من است . سخن ابراهيم اخبارى و در حقيقت اقرار به خدايى خورشيد و ماه و زهره نبود . چون خورشيد هم افول كرد ، ابراهيم به هر سه گروه گفت : « اى قوم ! من از آنچه شريك مىگيريد بيزارم همانا من با ايمان خالص روى خود را به سوى كسى متوجه كردم كه آسمانها و زمين را بيافريد و من از مشركان نيستم « 29 »  » ابراهيم بدانچه گفت مىخواست بطلان دين آن سه گروه را روشن سازد و به آنان ثابت كند كه عبادت شايستهء زهره و ماه و خورشيد نيست . بلكه لايق آفرينندهء آنها و آفرينندهء آسمانها و زمين است . احتجاج ابراهيم بر قومش ، از الهامات خدا بر او بود چنان كه خداوند خود فرمايد : « و اين حجت ماست كه آن را به ابراهيم بر قومش داديم « 30 »  » .\r\nمأمون گفت : خدا در تو خير و بركت نهد اى ابو الحسن ! اينك از اين فرمايش خداوند تعالى كه فرمود : « و موسى مشتى سخت بر آن مرد نواخت كه بدان ضربت بمرد . موسى گفت اين از كردار شيطان بود « 31 »  » برايم سخن بگو . امام رضا ( ع ) فرمود : موسى بىخبر وارد يكى از شهرهاى تحت سلطه فرعون شد . ورود او در زمانى ميان مغرب و عشا بود . پس در آن شهر دو نفر را ديد كه با يكديگر جنگ مىكردند ، يكى از هواخواهان او بود و ديگرى از دشمنانش . آن كه از هوا خواهان موسى بود از وى كمك خواست . پس موسى به كمك وى\r\n\r\n","description":"","footnote":" ( 25 ) انعام 76 : فَلَمَّا جَن عَلَيْه اللَّيْل رَأى كَوْكَباً قال هذا رَبِّي .  ( 26 - 27 - 28 - 29 ) انعام / 79 - 76 : فَلَمَّا جَن عَلَيْه اللَّيْل رَأى كَوْكَباً قال هذا رَبِّي فَلَمَّا أَفَل قال لا أُحِب الْآفِلِين .\r\nفَلَمَّا رَأَى الْقَمَرَ بازِغاً قال هذا رَبِّي فَلَمَّا أَفَل قال لَئِن لَم يَهْدِنِي رَبِّي لَأَكُونَن مِن الْقَوْم الضَّالِّين فَلَمَّا رَأَى الشَّمْس بازِغَةً قال هذا رَبِّي هذا أَكْبَرُ فَلَمَّا أَفَلَت قال يا قَوْم إِنِّي بَرِيءٌ مِمَّا تُشْرِكُون إِنِّي وَجَّهْت وَجْهِيَ لِلَّذِي فَطَرَ السَّماوات وَ الْأَرْض حَنِيفاً وَ ما أَنَا مِن الْمُشْرِكِين .  ( 26 - 27 - 28 - 29 ) انعام / 79 - 76 : فَلَمَّا جَن عَلَيْه اللَّيْل رَأى كَوْكَباً قال هذا رَبِّي فَلَمَّا أَفَل قال لا أُحِب الْآفِلِين .\r\nفَلَمَّا رَأَى الْقَمَرَ بازِغاً قال هذا رَبِّي فَلَمَّا أَفَل قال لَئِن لَم يَهْدِنِي رَبِّي لَأَكُونَن مِن الْقَوْم الضَّالِّين فَلَمَّا رَأَى الشَّمْس بازِغَةً قال هذا رَبِّي هذا أَكْبَرُ فَلَمَّا أَفَلَت قال يا قَوْم إِنِّي بَرِيءٌ مِمَّا تُشْرِكُون إِنِّي وَجَّهْت وَجْهِيَ لِلَّذِي فَطَرَ السَّماوات وَ الْأَرْض حَنِيفاً وَ ما أَنَا مِن الْمُشْرِكِين .  ( 26 - 27 - 28 - 29 ) انعام / 79 - 76 : فَلَمَّا جَن عَلَيْه اللَّيْل رَأى كَوْكَباً قال هذا رَبِّي فَلَمَّا أَفَل قال لا أُحِب الْآفِلِين .\r\nفَلَمَّا رَأَى الْقَمَرَ بازِغاً قال هذا رَبِّي فَلَمَّا أَفَل قال لَئِن لَم يَهْدِنِي رَبِّي لَأَكُونَن مِن الْقَوْم الضَّالِّين فَلَمَّا رَأَى الشَّمْس بازِغَةً قال هذا رَبِّي هذا أَكْبَرُ فَلَمَّا أَفَلَت قال يا قَوْم إِنِّي بَرِيءٌ مِمَّا تُشْرِكُون إِنِّي وَجَّهْت وَجْهِيَ لِلَّذِي فَطَرَ السَّماوات وَ الْأَرْض حَنِيفاً وَ ما أَنَا مِن الْمُشْرِكِين .  ( 26 - 27 - 28 - 29 ) انعام / 79 - 76 : فَلَمَّا جَن عَلَيْه اللَّيْل رَأى كَوْكَباً قال هذا رَبِّي فَلَمَّا أَفَل قال لا أُحِب الْآفِلِين .\r\nفَلَمَّا رَأَى الْقَمَرَ بازِغاً قال هذا رَبِّي فَلَمَّا أَفَل قال لَئِن لَم يَهْدِنِي رَبِّي لَأَكُونَن مِن الْقَوْم الضَّالِّين فَلَمَّا رَأَى الشَّمْس بازِغَةً قال هذا رَبِّي هذا أَكْبَرُ فَلَمَّا أَفَلَت قال يا قَوْم إِنِّي بَرِيءٌ مِمَّا تُشْرِكُون إِنِّي وَجَّهْت وَجْهِيَ لِلَّذِي فَطَرَ السَّماوات وَ الْأَرْض حَنِيفاً وَ ما أَنَا مِن الْمُشْرِكِين .  ( 30 ) انعام / 82 : وَ تِلْك حُجَّتُنا آتَيْناها إِبْراهِيم عَلى قَوْمِه .  ( 31 ) قصص / 14 : . . . فَوَكَزَه مُوسى فَقَضى عَلَيْه قال هذا مِن عَمَل الشَّيْطان إِنَّه عَدُوٌّ مُضِل مُبِين . ","page_name":" 176 ","page_number":176},
  {"content":"\r\n\r\nشتافت و به حكم خداوند ضربتى بر آن مرد زد و وى را از پاى در آورد . سپس موسى گفت اين جنگ و جدل ميان آن دو نفر از كردار شيطان بود نه آنچه موسى انجام داده بود . و سپس در دنبال گفتار خود آورد كه شيطان دشمن گمراه كنندهء آشكار است . مأمون پرسيد پس معناى اين سخن موسى چيست كه گفت : « پروردگارم ! من به خود ستم كردم پس مرا پنهان كن « 32 »  » .\r\nامام ( ع ) پاسخ داد : من با آمدن به اين شهر خود را در بد جايگاهى گرفتار ساخته‌ام پس مرا از چشم دشمنانت مخفى كن تا بر من دست نيابند و مرا نكشند و در دنبال آيه است كه « خدا هم او را آمرزيد كه او پنهان كنندهء مهربان است « 33 »  » . موسى گفت : پروردگارا به سبب اين نعمتى كه به من داده‌اى ، يعنى نيرويى كه با يك ضربت آن مرد را از پاى در آوردم ، من هرگز ياور مجرمان نخواهم شد « 34 »  » . بلكه با اين نيرو در راه تو تلاش مىكنم تا خشنود گردى . پس موسى در آن شهر صبح كرد در حالى كه ترسان و بيمناك بود كه ناگهان آن كس كه ديروز موسى را به يارى طلبيده بود ، باز او را به دادخواهى فرا خواند موسى به وى گفت تو سخت گمراهى « 35 »  » . تو ديروز جنگيدى و امروز نيز سر جنگ دارى اينك تو را ادب مىكنم و خواست به او حمله آورد كه آن مرد گفت : « اى موسى آيا چنان كه ديروز يكى را كشتى مىخواهى مرا هم بكشى تو جز گردن‌كشى در زمين قصد ديگرى ندارى و نمىخواهى از مصلحان باشى « 36 »  » . مأمون گفت : خداوند به تو از سوى انبيا بهترين پاداش دهد . معناى قول موسى به فرعون كه گفت : « آنگاه چنين كردم در حالى كه از گمراهان بودم « 37 »  » چيست ؟ امام رضا ( ع ) فرمود : وقتى كه موسى نزد فرعون آمد فرعون به وى گفت : « و آن فعل زشت از تو سر زد و به خدايى ما كافر بودى « 38 »  » ؟ موسى پاسخ داد : « آنگاه چنين كردم كه راه را گم كردم و وارد يكى از شهرهاى تحت حكومت تو شدم . پس به خاطر ترسى كه از شما داشتم از شما گريختم پس خداوندم به من حكمتى عطا كرد و مرا از پيامبران قرار داد « 39 »  » . خداوند عز و جل\r\n\r\n","description":"","footnote":" ( 32 - 33 ) قصص / 5 : قال رَب إِنِّي ظَلَمْت نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيم . توضيح آن كه در اينجا غفر به معناى پوشاندن و مخفى كردن معنا شده است .  ( 32 - 33 ) قصص / 5 : قال رَب إِنِّي ظَلَمْت نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيم . توضيح آن كه در اينجا غفر به معناى پوشاندن و مخفى كردن معنا شده است .  ( 34 ) قصص / 17 : رَب بِما أَنْعَمْت عَلَيَّ فَلَن أَكُون ظَهِيراً لِلْمُجْرِمِين .  ( 35 ) قصص / 18 : فَأَصْبَح فِي الْمَدِينَةِ خائِفاً يَتَرَقَّب فَإِذَا الَّذِي اسْتَنْصَرَه بِالْأَمْس يَسْتَصْرِخُه قال لَه مُوسى إِنَّك لَغَوِيٌّ مُبِين .  ( 36 ) قصص / 19 : قال يا مُوسى أَ تُرِيدُ أَن تَقْتُلَنِي كَما قَتَلْت نَفْساً بِالْأَمْس إِن تُرِيدُ إِلَّا أَن تَكُون جَبَّاراً فِي الْأَرْض وَ ما تُرِيدُ أَن تَكُون مِن الْمُصْلِحِين .  ( 37 ) شعراء / 20 : قال فَعَلْتُها إِذاً وَ أَنَا مِن الضَّالِّين .  ( 38 ) شعراء / 19 : وَ فَعَلْت فَعْلَتَك الَّتِي فَعَلْت وَ أَنْت مِن الْكافِرِين .  ( 39 ) شعراء / 21 : فَفَرَرْت مِنْكُم لَمَّا خِفْتُكُم فَوَهَب لِي رَبِّي حُكْماً وَ جَعَلَنِي مِن الْمُرْسَلِين . ","page_name":" 177 ","page_number":177},
  {"content":"\r\n\r\nنيز به پيامبر تو محمد ( ص ) فرموده است :  أَ لَم يَجِدْك يَتِيماً فَآوى  « 40 »  يعنى آيا تو را يگانه و تنها نيافت پس مردم را به سوى تو پناه داد و  وَجَدَك ضَالًّا  « 41 »  يعنى تو را نزد قومت بىنام و نشان ديد « فهدى » پس آنان را به شناخت تو هدايت كرد و  وَجَدَك عائِلًا فَأَغْنى  « 42 »  يعنى با مستجاب قرار دادن دعايت تو را بىنياز ساخت . مأمون گفت : اى فرزند رسول خدا ! خداوند در تو بركت بنهد پس معناى اين سخن خداوند عز و جل چيست كه گفت : چون موسى به ميقات ما آمد و پروردگارش با وى سخن گفت ، موسى گفت : پروردگارا خود را به من نشان ده تا به سويت بنگرم . خدا فرمود : « مرا هرگز نخواهى ديد . . . « 43 »  » چگونه موسى بن عمران نمىدانست كه خداوند قابل ديدن نيست و از او چنين درخواستى كرد ؟ امام رضا ( ع ) فرمود : قطعا موسى بن عمران مىدانست كه خداوند تعالى بىنياز از آن است كه به چشم ديده شود ، اما وقتى كه خداوند عز و جل با وى سخن گفت و نجوا كرد به سوى قوم خويش بازگشت و به آنان خبر داده كه خداوند عز و جل با وى سخن گفت هو او را به خود نزديك داشته و با او نجوا كرده است . قومش گفتند : ما به تو ايمان نياوريم مگر آن كه صدايش را بشنويم چنان كه خود شنيدى . آن قوم هفتصد هزار نفر بودند موسى از آنان هفتاد هزار و سپس هفت هزار و سپس هفتصد و آنگاه هفتاد نفر انتخاب كرد تا آنان را به ديدار پروردگارشان برد .\r\nموسى به همراه آنان به سوى طور رفت و از خدا خواست كه با وى سخن بگويد و صدايش را به آن جمع بشنواند . پس خدا با موسى سخن گفت و آن جمع كلامش را از بالا و پايين و راست و چپ و پشت و جلو شنيدند زيرا خداوند آن صدا را در درخت زيتونى ايجاد كرده بود و آن صدا از درخت بيرون مىآمد به طورى كه همگان آن را از هر طرف مىشنيدند . آن جمع گفتند : ما باور نداريم كه آنچه شنيديم كلام خدا باشد مگر آن كه خدا را آشكارا ببينيم . چون اين سخن بزرگ را گفتند و بناى سركشى و استكبار نهادند خداوند عز و جل صاعقه‌اى بر آنان فرستاد و آن صاعقه به سبب ظلمى كه آنان كرده بودند ، همه‌شان را در بر گرفت و آن عده مردند . موسى گفت : خدايا اگر به سوى بنى اسرائيل بازگردم چه بگويم ؟ آنان خواهند گفت : تو ايشان را بردى و كشتى زيرا آنچه ادعا كرده بودى ، دروغ بود . پس خداوند آنان را دوباره زنده و با موسى روانه‌شان كرد . آنان به موسى گفتند : اى كاش تو از خدا بخواهى كه خودش را به تو نشان دهد تا به او بنگرى ، خدا خواستهء تو را جواب مىدهد آنگاه تو به سوى ما بازگرد و از چگونگى او ما را آگاه كن ، تا او را چنان كه بايد بشناسيم . موسى پاسخ داد : اى قوم ! خداوند به چشم ديده نمىشود و كيفيت و چگونگى ندارد او فقط از طريق آيات و\r\n\r\n","description":"","footnote":" ( 40 - 41 - 42 ) ضحى / 8 - 6 .  ( 40 - 41 - 42 ) ضحى / 8 - 6 .  ( 40 - 41 - 42 ) ضحى / 8 - 6 .  ( 43 ) اعراف / 143 : وَ لَمَّا جاءَ مُوسى لِمِيقاتِنا وَ كَلَّمَه رَبُّه قال رَب أَرِنِي أَنْظُرْ إِلَيْك قال لَن تَرانِي . ","page_name":" 178 ","page_number":178},
  {"content":"\r\n\r\nنشانه‌هايش دانسته مىشود . آن قوم گفتند : ما به تو ايمان نياوريم مگر آن كه از او اين حاجت را بخواهى . پس موسى گفت : خدايا تو سخنان بنى اسرائيل را شنيدى و تو خود به صلاح ايشان بهتر آگاهى . آنگاه خداوند تعالى به موسى وحى كرد كه اى موسى آنچه از تو خواسته‌اند از من بخواه . من تو را به خاطر نادانى ايشان بازخواست نمىكنم . در اينجا بود كه موسى گفت پروردگارا ! خودت را به من بنماى تا به سوى تو بنگرم . خدا فرمود : مرا هرگز نخواهى ديد اما به كوه بنگر اگر بر جاى خود برقرار بماند تو نيز مرا خواهى ديد . پس چون پروردگارش بر كوه تجلى كرد آن را متلاشى ساخت و موسى بىهوش افتاد و چون به هوش آمد گفت : منزهى تو ! به سويت بازگشتم و من نخستين ايمان آورندگانم « 44 »  . يعنى من از جهل تو به شناخت خود از تو بازگشتم و من اولين كس از آنانم كه ايمان آوردم تو ديدنى نيستى .\r\nمأمون گفت : آفرين اى ابو الحسن ! اينك مرا از اين فرمايش خدا آگاه كن كه فرمود : و زليخا آهنگ يوسف كرد و يوسف آهنگ زليخا را اگر نديده بود برهان پروردگارش را « 45 »  . امام رضا ( ع ) فرمود : آن زن به طرف يوسف آمد و اگر يوسف هم برهان پروردگارش را نديده بود حتما به سوى آن زن مىشتافت لكن او معصوم بود و معصوم آهنگ گناه مىكند اما آن را انجام نمىدهد . پدرم از پدرش صادق ( ع ) حديث كرد كه فرمود : آن زن آهنگ آن گناه را كرده بود و يوسف آهنگ آن داشت كه آن كار را نكند .\r\nمأمون گفت : آفرين اى ابو الحسن ! اينك مرا از فرمايش خداوند عز و جل كه گفت : « و ياد آر ذا النون را هنگامى كه از قوم خود غضبناك رفت « 46 »  » خبر ده ! امام رضا ( ع ) فرمود : او يونس بن متى ( ع ) بود كه قوم خويش را غضبناك رها كرد و رفت .  فَظَن أَن لَن نَقْدِرَ عَلَيْه  « 47 »  يعنى يقين كرد كه ما روزى را بر او تنگ نمىگيريم مثل قول خداوند عز و جل كه فرمود :  وَ أَمَّا إِذا مَا ابْتَلاه فَقَدَرَ عَلَيْه رِزْقَه  « 48 »  يعنى وقتى كه روزى را بر او تنگ گيريم پس در تاريكى شب و تاريكى شكم ماهى بانگ برداشت كه معبودى جز تو نيست ، منزهى تو همانا من از ستمگران بودم « 49 »  . به رها كردن چنين عبادتى كه امكان آن را در شكم ماهى برايم ميسر ساختى ، پس خداوند دعاى او را اجابت كرد و فرمود : « اگر او از تسبيح كنندگان نمىبود\r\n\r\n","description":"","footnote":" ( 44 ) اعراف / 143 : وَ لَمَّا جاءَ مُوسى لِمِيقاتِنا وَ كَلَّمَه رَبُّه قال رَب أَرِنِي أَنْظُرْ إِلَيْك قال لَن تَرانِي وَ لكِن انْظُرْ إِلَى الْجَبَل . فَإِن اسْتَقَرَّ مَكانَه فَسَوْف تَرانِي فَلَمَّا تَجَلَّى رَبُّه لِلْجَبَل جَعَلَه دَكًّا وَ خَرَّ مُوسى صَعِقاً فَلَمَّا أَفاق قال سُبْحانَك تُبْت إِلَيْك وَ أَنَا أَوَّل الْمُؤْمِنِين .  ( 45 ) يوسف / 24 : وَ لَقَدْ هَمَّت بِه وَ هَم بِها لَوْ لا أَن رَأى بُرْهان رَبِّه .  ( 46 - 47 ) أنبيا / 87 : وَ ذَا النُّون إِذْ ذَهَب مُغاضِباً فَظَن أَن لَن نَقْدِرَ عَلَيْه .  ( 46 - 47 ) أنبيا / 87 : وَ ذَا النُّون إِذْ ذَهَب مُغاضِباً فَظَن أَن لَن نَقْدِرَ عَلَيْه .  ( 48 ) فجر / 16 .  ( 49 ) انبيا / 87 : فَنادى فِي الظُّلُمات أَن لا إِله إِلَّا أَنْت سُبْحانَك إِنِّي كُنْت مِن الظَّالِمِين . ","page_name":" 179 ","page_number":179},
  {"content":"\r\n\r\nهمانا تا قيامت در شكم ماهى مىماند « 50 »  » مأمون گفت : خدا جزايت دهد اى ابو الحسن ! اينك از اين فرمايش خداوند عز و جل برايم سخن بگو كه فرمود : « تا آنجا كه پيامبران نااميد شدند و گمان كردند كه وعدهء نصرت خدا خلاف خواهد شد « 51 »  ؟ » امام رضا ( ع ) فرمود : خداوند مىگويد : هنگامى كه پيامبران از قومشان نااميد گشتند و قومشان گمان كردند كه پيامبران دروغ گفته‌اند يارى ما به پيامبران رسيد . مأمون گفت : آفرين اى ابو الحسن ! اينك مرا از اين سخن خداوند عز و جل آگاه كن كه فرمود : « تا خداوند بيامرزد گناهان گذشته و آينده‌ات را « 52 »  ؟ » امام رضا ( ع ) فرمود : هيچ كس در نزد مشركان مكه ، گناهكارتر از رسول خدا ( ص ) نبود .\r\nزيرا آنان به جز خداوند سيصد و شصت بت مىپرستيدند هنگامى كه پيامبر به سوى آنان مبعوث شد و ايشان را به توحيد دعوت كرد ، اين امر بر آنان گران آمد و گفتند : « آيا او چندين خداى ما را منحصر به يك خدا كرد اين امر شگفت‌آورى است و گروهى از سران قوم چنين راى دادند كه بايد طريقهء خود را ادامه دهيد و در پرستش خداى خود بر همين بتان ثابت قدم باشيد . اين كارى است كه مراد همه است . اين سخن را در آخرين دين هم نشنيده‌ايم و اين جز ياوه و دروغ چيز ديگرى نيست « 53 »  .\r\nچون خداوند براى پيامبرش ( ص ) فتح مكه را ميسر كرد ، به او فرمود : « اى محمد همانا ما تو را به فتح آشكارى فيروز گردانديم تا خداوند گناهان گذشته و آيندهء تو را بيامرزد » . يعنى گناهانى كه نزد مشركان مكه داشتى زيرا آنان را در گذشته به توحيد فرا مىخواندى و نيز گناهان آينده‌ات را مىآمرزيم زيرا برخى از مشركان مكه اسلام آورده و برخى ديگر از مكه خارج شده بودند و كسانى هم كه در مكه مانده بودند قدرت انكار توحيد را نداشتند . بدين ترتيب گناه پيامبر پيش مشركان مكه را با پيروزى آن حضرت بر ايشان آمرزيد . مأمون گفت : خدايت جزاى نيكو دهد اى ابو الحسن ! اكنون مرا از اين سخن خداوند آگاه فرما كه گفت : « خدا از تو درگذشت چرا به ايشان اجازه دادى « 54 »  » ؟ امام رضا ( ع ) پاسخ داد : اين فرمايش از باب « تو را قصد مىكنم و اى همسايه تو بشنو « 55 »  » مىباشد . خداوند پيامبر را\r\n\r\n","description":"","footnote":" ( 50 ) صافات / 144 - 143 : فَلَوْ لا أَنَّه كان مِن الْمُسَبِّحِين لَلَبِث فِي بَطْنِه إِلى يَوْم يُبْعَثُون .  ( 51 ) يوسف / 110 : حَتَّى إِذَا اسْتَيْأَس الرُّسُل وَ ظَنُّوا أَنَّهُم قَدْ كُذِبُوا جاءَهُم نَصْرُنا .  ( 52 ) فتح / 2 : لِيَغْفِرَ لَك اللَّه ما تَقَدَّم مِن ذَنْبِك وَ ما تَأَخَّرَ .  ( 53 ) ص / 7 - 5 : أَ جَعَل الْآلِهَةَ إِلهاً واحِداً إِن هذا لَشَيْءٌ عُجاب وَ انْطَلَق الْمَلَأُ مِنْهُم أَن امْشُوا وَ اصْبِرُوا عَلى آلِهَتِكُم إِن هذا لَشَيْءٌ يُرادُ . ما سَمِعْنا بِهذا فِي الْمِلَّةِ الْآخِرَةِ إِن هذا إِلَّا اخْتِلاق .  ( 54 ) توبه / 43 : عَفَا اللَّه عَنْك لِم أَذِنْت لَهُم .  ( 55 ) اياك اعنى و اسمعى يا جارة ضرب المثلى است كه معادل آن در فارسى چنين است : به در مىگويم تا ديوار بشنود . ( مترجم ) ","page_name":" 180 ","page_number":180},
  {"content":"\r\n\r\nخطاب كرده ولى در حقيقت امت آن حضرت را منظور نظر داشته است . و مثل اين است اين فرمايش خداوند كه اگر تو شرك ورزى عملت را تباه كند و از زيانكاران مىشوى « 56 »  و نيز اگر تو را استوار نمىگردانيديم نزديك بود اندكى بديشان مايل شوى « 57 »  مأمون با شنيدن اين پاسخ گفت : درست مىگويى اى فرزند رسول خدا . . .\r\nصدوق گويد : اين حديث شگفت‌آورى است كه از طريق على بن محمد جهم ، با وجود دشمنى و كينه وى به اهل بيت ( ع ) ، روايت شده است .\r\nدر مناقب ابن شهر آشوب آمده است كه ابن سنان گفت مأمون روزهاى دوشنبه و پنج شنبه در ديوان مظالم مىنشست و امام رضا ( ع ) نيز در سمت راست او جاى مىگرفت .\r\nروزى صوفىاى از مردم كوفه را به جرم سرقت نزد وى آوردند . مأمون آن صوفى را احضار كرد و چهره‌اش را زيبا و نيكو ديد . پس گفت : آيا چنين كسى با اين چهرهء نيكو دست بدين كار زشت مىآلايد ؟ مرد پاسخ داد : اين كار را از روى اجبار و نه اختيار مرتكب شدم و خداوند نيز فرموده است : « پس هرگاه كسى در ايام سختى از روى اضطرار نه به قصد گناه چيزى از آنچه حرام شده مرتكب شود گناهى بر او نيست « 58 »  . » مرا از خمس و غنايم محروم كرده‌اند . مأمون پرسيد : حق تو از خمس و غنايم چيست ؟ صوفى پاسخ داد : « بدانيد هر غنيمتى كه مىگيريد پنج يك آن براى خدا و رسول و خويشاوندان و يتيمان و مسكينان و درراه‌ماندگان است « 59 »  » حق مرا دريغ داشته‌اند در حالى كه من از مسكينان و درراه‌ماندگان و از حاملان قرآنم . هر سال از من دويست دينار ، به فرمايش پيامبر ( ع ) ، دريغ داشته‌اند . مأمون گفت : من به خاطر اين ياوه‌ها هيچ حدى از حدود الهى و هيچ حكمى از احكام او را در مورد دزد تعطيل نمىكنم . صوفى پاسخ داد : پس اول از نفس خويشتن بياغاز و آن را پاك كن و سپس به پاك كردن ديگرى همت گمار و حدود خدا را اول بر نفست جارى ساز و سپس بر ديگران اقامه كن .\r\nراوى گويد : مأمون به امام رضا ( ع ) نگاه كرد و پرسيد : منظور اين مرد چيست ؟ امام ( ع ) فرمود : مىگويد : او مورد سرقت قرار گرفته و براى همين دست به سرقت برده است . مأمون در خشم شد و گفت : به خدا گردنت را قطع مىكنم . صوفى گفت : گردن مرا مىزنى در حالى كه تو بندهء منى . مأمون گفت : واى بر تو چه مىگويى ؟ گفت : مگر بنده‌ات از پول فىء\r\n\r\n","description":"","footnote":" ( 56 ) زمر / 65 : لَئِن أَشْرَكْت لَيَحْبَطَن عَمَلُك وَ لَتَكُونَن مِن الْخاسِرِين .  ( 57 ) اسراء / 74 : وَ لَوْ لا أَن ثَبَّتْناك لَقَدْ كِدْت تَرْكَن إِلَيْهِم شَيْئاً قَلِيلًا .  ( 58 ) مائده / 3 : . . . فَمَن اضْطُرَّ فِي مَخْمَصَةٍ غَيْرَ مُتَجانِف لِإِثْم فَإِن اللَّه غَفُورٌ رَحِيم .  ( 59 ) انفال / 41 : وَ اعْلَمُوا أَنَّما غَنِمْتُم مِن شَيْءٍ فَأَن لِلَّه خُمُسَه وَ لِلرَّسُول وَ لِذِي الْقُرْبى وَ الْيَتامى وَ الْمَساكِين وَ ابْن السَّبِيل . ","page_name":" 181 ","page_number":181},
  {"content":"\r\n\r\nخريدارى نشده است ؟ پس تو بندهء هر مسلمانى كه در مشرق و مغرب زندگى مىكنند مگر آن كه تو را آزاد سازند . من نيز يكى از مسلمانانم و تو را هنوز آزاد نكرده‌ام . ديگر آن كه نجس ، نجسى را پاك نمىسازد بلكه پاك ، پاك‌كننده است و كسى كه بايد مورد اجراى حد قرار گيرد ، خود حد اجرا نمىكند مگر آن كه اول بر خودش حد جارى سازند . آيا نشنيده‌اى كه خداوند مىفرمايد : « آيا مردم را به نيكى امر مىكنيد و خودتان را از ياد برده‌ايد ، در حالى كه كتاب آسمانى مىخوانيد ، آيا پس نمىانديشيد ؟ « 60 »  » مأمون به امام رضا ( ع ) نگريست و گفت : نظر شما چيست ؟ امام ( ع ) فرمود : خداوند عزّ و جل به پيامبرش ( ص ) فرمود : « بگو پس حجت رسا از آن خداست « 61 »  . » حجت بالغه ، حجتى است كه به جاهل مىرسد و او را از نادانىاش باخبر مىكند چنان كه عالم به علم خود آن را در مىيابد . دنيا و آخرت بر حجت پايدارند و اينك اين مرد حجت آورده است .\r\nراوى گويد : پس مأمون دستور آزادى آن صوفى را صادر كرد و در نهان بر امام رضا ( ع ) خشم گرفت . اين روايت را شيخ صدوق نيز در عيون اخبار الرضا به سند خود از محمد بن سنان نقل كرده است .\r\n\r\nازدواج امام رضا ( ع ) با دختر يا خواهر مأمون\r\nصدوق در عيون اخبار الرضا روايت كرده است كه مأمون پس از آن كه امام رضا ( ع ) را به ولى عهدى خود منصوب كرد دخترش ام حبيب يا ام حبيبه را در آغاز سال « 62 »  102 به ازدواج وى درآورد . و در روايت ديگرى آمده است : مأمون دخترش ام حبيبه را به ازدواج امام رضا ( ع ) درآورد و دخترش ام الفضل را براى امام جواد ( ع ) نامزد كرد . و آن حضرت با پوران دختر حسن بن سهل در يك روز ازدواج كرد . مسعودى در اثبات الوصيه گويد : مأمون دخترش و بنابر قولى خواهرش مكنى به‌ام أبيها را به همسرى امام رضا ( ع ) درآورد . وى مىگويد : روايت صحيح آن است كه‌ام حبيبه خواهر مأمون بود . زيرا مأمون از امام خواست كه از وى خواستگارى كند . همين كه مردمان جمع شدند امام ( ع ) خطبه‌اى خواند و در پايان آن گفت : و دخترى كه‌ام حبيبه نام دارد و خواهر امير مؤمنان عبد الله مأمون است براى صله رحم و پيوند با يكديگر خواستگارى مىكنم و صداق او را پانصد درهم قرار مىدهم آيا اى\r\n\r\n","description":"","footnote":" ( 60 ) بقره / 44 : أَ تَأْمُرُون النَّاس بِالْبِرِّ وَ تَنْسَوْن أَنْفُسَكُم وَ أَنْتُم تَتْلُون الْكِتاب أَ فَلا تَعْقِلُون .  ( 61 ) انعام / 149 : فَلِلَّه الْحُجَّةُ الْبالِغَةُ .  ( 62 ) در متن كتاب سال 102 هجرى آمده كه نادرستى آن مبرهن است . لذا در ترجمه به قول صحيح اشاره شده است . ( مترجم ) ","page_name":" 182 ","page_number":182},
  {"content":"\r\n\r\nامير مؤمنان او را به همسرى من مىدهى ؟ مأمون گفت : آرى او را به همسرى تو دادم . امام ( ع ) هم فرمود : پذيرفتم و بدان خرسندم .\r\n\r\nعزم مأمون بر خروج از مرو به قصد بغداد و انگيزهء اين تصميم و ذكر اخبارى كه به امام رضا ( ع ) مربوط است\r\nبراى بيان اين گوشه از تاريخ ناگزير به ذكر مقدمه‌اى تاريخى هستيم . طبرى در تاريخش مىنويسد : مأمون در سال 168 ، ادارهء تمام سرزمينهايى كه طاهر بن حسين در نواحى جبال و فارس و اهواز و بصره و كوفه و حجاز و يمن فتح كرده بود به حسن بن سهل سپرد . و به طاهر كه مقيم بغداد بود نوشت كه اين سرزمينها را به خلفاى حسن بن سهل تسليم كند و خود عازم رقه شود و ولايت موصل و جزيره و شام و مغرب را بر عهدهء وى نهاد . اين طاهر بن حسين خزاعى همان كسى بود كه بغداد را فتح كرد و امين را به قتل رسانيد . در سال 199 حسن بن سهل ، كه امور حرب و خراج بر عهدهء وى بود از طرف مأمون به بغداد آمد و كارگزاران خود را در نواحى و شهرها گسيل داشت . هرثمة بن اعين از لشكريان بنى عباس در عراق بود كه وقتى حسن بن سهل بدانجا وارد شد ، ولاياتى را كه زير تسلط داشت به حسن تسليم كرد . و خود در حالى كه نسبت به حسن خشم گرفته بود به سوى خراسان روانه گشت تا آن كه به حلوان رسيد . ابو السرايا در كوفه خروج كرد و كارش بالا گرفت او با هيچ سپاهى مواجه نمىشد جز آن كه آنان را تار و مار مىكرد . پس حسن به هرثمه پيغام داد تا بازگردد و با ابو السرايا بجنگد اما هرثمه از پذيرفتن اين پيشنهاد امتناع مىكرد . لكن حسن همچنان بر پيشنهاد خود پافشارى كرد تا آن كه هرثمه پذيرفت . در نتيجه ابو السرايا شكست خورد و كشته شد . همين كه هرثمه از كار جنگ با ابو السرايا فراغت يافت ، از كوفه خارج شد تا به خراسان رسيد . پيغامهايى از مأمون به او رسيده بود مبنى بر آن كه از خراسان بازگردد و به شام يا حجاز برود . اما هرثمه به اين فرمان وقعى ننهاد و گفت : من بازنمىگردم مگر آن كه به نزد امير مؤمنان درآيم . قصد وى در حقيقت ابراز گستاخى نسبت به مأمون بود . زيرا وى گمان مىكرد مأمون مراتب خير خواهى هرثمه را نسبت به خويش و پدرانش مىداند .\r\nهرثمه با اين كار خود مىخواست مأمون را از تدبيرها و نقشه‌هاى فضل و اخبارى كه از وى پوشيده بود ، آگاه كند و مأمون را رها نكند مگر آن كه وى را راهى بغداد كند . فضل از قصد هرثمه آگاه شد و مأمون را نسبت به وى بد دل كرد و گفت : هرثمه ، براى ابو السرايا دسيسه‌چينى كرد و او يكى از سربازان هرثمه بود تا آنكه آن كرد كه كرد و اگر هرثمه مىخواست كه ابو السرايا آن كار را نكند وى هم دستورش را اطاعت مىكرد . از سويى ديگر امير مؤمنان نامه‌ها و پيغامهايى براى هرثمه نوشت كه بازگردد اما هرثمه از روى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nگستاخى اطاعت نكرد . چون هرثمه به پيشگاه مأمون رفت با وى درشتى كرد . پس رفت تا از وى پوزش طلبد اما مأمون نپذيرفت و بينىاش را شكستند و بر شكمش لگد كوفتند و او را زندانى كردند ، سپس بر او هجوم برده به قتلش رساندند و به مأمون خبر دادند كه هرثمه مرد اين واقعه در سال 200 به وقوع پيوست . حسن بن سهل در مدائن بود كه هرثمه به خراسان روانه گرديد و پيش از وى على بن هشام بر بغداد ولايت داشت . چون مردم بغداد از آنچه با هرثمه انجام شده بود ، آگاه شدند على بن هشام را از بغداد بيرون راندند و حسن بن سهل نيز به سوى واسط گريخت . اين واقعه هم در اوايل سال 201 بود . عيسى بن محمد بن ابو خالد بن هندوان با طاهر بن حسين در رقه بود . پس به بغداد آمد و او و پدرش براى جنگ با حسن بن سهل همراه با مردم بغداد جمع شدند . پدر عيسى در يكى از برخوردها مجروح شد و درگذشت . آنگاه وقتى كه حسن بن سهل ديد نمىتواند از عهدهء كار عيسى برآيد با وى دست مصالحه و آشتى داد و مأمون در همين سال بود كه با رضا ( ع ) به عنوان ولى عهد بيعت كرد . در همين ايام نامه‌اى از جانب حسن بن سهل به عيسى بن محمد بن ابو خالد رسيد كه در آن وى را آگاه كرده بود كه مأمون ، با رضا به عنوان ولايت عهد بيعت كرده و دستور داده است كه جامهء سياه را كنار گذارند و جامهء سبز بپوشند . همچنين وى در آن نامه به عيسى دستور داده بود كه از ياران و سربازان و لشكريان و بنى هاشم براى ولايت‌عهدى رضا ( ع ) بيعت گيرد و آنان را وادارد تا قباها و كلاهها و پرچمهاى خود را سبز كنند و مردم بغداد را نيز به رعايت اين امور وادارد . مردم بغداد برخى گفتند : بيعت مىكنيم و جامهء سبز مىپوشيم و برخى گفتند : نه بيعت مىكنيم و نه جامه سبز مىپوشيم و خلافت را از ميان فرزندان عباس بيرون نمىبريم و اين دسيسه‌اى است از سوى فضل بن سهل . فرزندان عباس از اين مسأله خشمناك شدند و در ملاقاتهاى خود با يكديگر مىگفتند : يكى را از ميان خود به ولايت برگزينيم و مأمون را از سلطنت خلع كنيم . سپس با ابراهيم بن مهدى بيعت كردند و مأمون را از خلافت بر كنار داشتند . اين ماجرا در روز سه شنبه بيست و پنجم ذى حجه سال 201 اتفاق افتاد . ابو على حسين در عيون گفته است چون مأمون با حضرت رضا ( ع ) به عنوان ولى عهد دست بيعت داد و عباسيان در بغداد از اين امر آگاه شدند ، از اين مسأله بس ناخشنود گشتند و ابراهيم بن مهدى عموى مأمون ، معروف به ابن شكله ، را علم كرده با وى به عنوان خليفه دست بيعت دادند و مأمون را از خلافت خلع كردند . ابراهيم آوازه خوان مشهورى بود كه به نواختن عود بسيار عشق مىورزيد و همواره به شراب‌خوارى اشتغال داشت . به گونه‌اى كه تنى چند از شاعران مانند ابو فراس و دعبل در اشعار خود اين خصوصيات وى را توصيف كرده‌اند .\r\nمأمون به حسن بن سهل دستور داد كه بغداد را محاصره كند . بين سپاهيان ابراهيم و\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nسپاهيان حسن بن سهل جنگ درگرفت و كار در عراق عرب از هم گسيخت اما مأمون از اين امر آگاهى نداشت و فضل هم اخبار را از وى پنهان مىكرد و ديگران هم از ترس فضل ، نمىتوانستند مأمون را از حقيقت ماجرا آگاه كنند . ولى امام رضا ( ع ) مأمون را از اين قضايا مطلع كرد و به وى پيشنهاد داد كه به سوى بغداد در حركت شود .\r\nطبرى گويد : گفته شده است كه على بن موسى بن جعفر بن محمد علوى ( ع ) مأمون را از فتنه و كشتارهايى كه از زمان قتل برادرش دامنگير مردم شده بود آگاه كرد و او را از پنهان كارى فضل در رساندن اخبار به وى ، مطلع نمود و به وى خبر داد كه خاندانش و گروهى از مردمان در صدد انتقامجويى از اويند و عمويش ابراهيم بن مهدى را به خلافت بركشيده‌اند . مأمون گفت : آنان ابراهيم را خليفه نمىدانند بلكه بنابر آنچه فضل گفته وى را رئيس خود قرار داده‌اند و به فرمان او كار مىكنند . امام رضا ( ع ) به وى گفت كه فضل به او دروغ گفته و نادرستى پيشه كرده است و جنگ ميان سپاهيان ابراهيم و حسن بن سهل برقرار است و مردم با او به خاطر جايگاه خود و برادرش و نيز به خاطر جايگاه من و به خاطر بيعت تو با من با وى در جنگ شده‌اند . مأمون پرسيد : چه كسى از اين اخبار آگاه است ؟\r\nامام ( ع ) گروهى از بزرگان سپاه را نام برد . مأمون از آنان خواهان خبر شد اما ايشان از گفتن اخبار امتناع كردند تا آن كه مأمون به خط خويش امان نامه‌اى براى آنان نوشت كه فضل متعرض آنان نشود سپس آن گروه ، مأمون را از فتنه‌هايى كه گريبانگير مردم شده بود ، خبر دادند و دشمنى خاندان و موالى و لشكريان را عليه وى به اطلاعش رسانيدند و از مشتبه ساختن كار هرثمه توسط فضل وى را آگاهانيدند و گفتندش كه هرثمه آمده بود تا مأمون را نصيحت كند اما فضل براى كشتن او توطئه‌چينى كرد و نيز به وى اخطار كردند كه چنانچه وى شخصا در اين كار دقت نظر روا ندارد خلافت از او و خاندانش بيرون خواهد رفت و طاهر بن حسين به خاطر اطاعتش از تو ، به گرفتارى دچار آمده و چنانچه خلافت از دست تو بيرون شود ، طاهر از تمام ولاياتى كه تحت سلطه داشت خارج است ، و تنها در گوشه‌اى از مملكت در رقه ، سكنى گزيده است . مملكت از هم گسيخته شده است . آنگاه آنان از مأمون خواستند كه خود به طرف بغداد حركت كند . چون اين اخبار نزد مأمون جامهء تحقق پوشيد دستور حركت به سوى بغداد را صادر كرد . چون فضل بن سهل تعدادى از آن كسان كه حقيقت اخبار را براى مأمون بازگفته بودند شناخت ، آنان را تحت فشار قرار داد تا آنجا كه برخى از آنها را به تازيانه زد و برخى ديگر را حبس كرد و ريشهاى آنان را كند . پس على بن موسى الرضا ، مجددا وضع آنان را به مأمون اطلاع داد و امان‌نامه وى را براى آن عده ، به او متذكر شد و او نيز به امام اطلاع داد كه در رفع اين مشكل تلاش مىكند .\r\nسبط بن جوزى در تذكرة الخواص گويد : سيره‌نويسان گويند : هنگامى كه مأمون چنين\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nكرد ، بنى عباس در بغداد غوغا به راه انداختند و او را از خلافت بر كنار كردند و ابراهيم بن مهدى را به خلافت برگزيدند در آن هنگام مأمون در مرو بود و دلهاى هواخواهان و پيروان بنى عباس نسبت به او متفرق شده بود . پس على بن موسى الرضا به وى گفت : اى امير مؤمنان ! خير خواهى براى تو واجب است و نيرنگ باختن براى مؤمن روا نيست . عامه ( اهل سنت ) با آنچه تو با من كردى مخالفند و خاصه ( شيعيان ) نيز با فضل بن سهل مخالف و ناسازگارند . تدبير آن است كه ما از تو كناره بگيريم تا خاصه و عامه در اطاعت تو درآيند و كارها سامان يابد .\r\nصدوق در عيون اخبار الرضا به سند خود از ياسر خادم روايت كرده است كه گفت :\r\nروزى ما نزد حضرت رضا ( ع ) بوديم . چون صداى قفلى را كه بر در خانهء مأمون كه در كنار خانهء ابو الحسن ( ع ) بود ، شنيديم آن حضرت به ما فرمود : برخيزيد و از پيش مأمون دور شويد . مأمون آمد همراه وى نوشته‌اى بلند بود . امام رضا ( ع ) خواست به احترام مأمون برخيزد اما مأمون او را به حق مصطفى ( ص ) سوگند داد كه برنخيزد . سپس آمد تا خود را نزديك ابو الحسن رسانيد و صورتش را بوسيد و آنگاه پيش روى آن حضرت ، به متكايى تكيه داد و آن نوشته را بر امام خواند . در آن نوشته خبر فتح برخى از قراى كابل آمده و گفته شده بود ما قريه فلان و فلان را فتح كرديم . چون مأمون از خواندن آن نوشته فراغ يافت ، امام رضا ( ع ) از او پرسيد : آيا فتح يكى از قراى شرك تو را شادمان كرده است ؟ مأمون پاسخ داد :\r\nآيا به راستى اين خبر شادى آور نيست ؟ امام ( ع ) فرمود : اى امير مؤمنان ! دربارهء امت محمد و خلافتى كه عهده‌دار انجام آن گشته‌اى از خدا بترس . به راستى تو كارهاى مسلمانان را تباه كرده‌اى و اين كار را به كسى واگذاشته‌اى كه به غير آنچه خداوند حكم داده ، رفتار مىكند .\r\nتو خود در اين شهر نشسته‌اى و خانه هجرت و منزل وحى را ترك گفته‌اى . مهاجران و انصار مورد ستم واقع مىشوند و در مورد هيچ مؤمنى خويشاوندى و پيمانى را رعايت نمىكنند و بر مظلوم روزگارى مىگذرد كه به رنج افتاده و از كسب نفقه عاجز مانده است و هيچ كس را نمىيابد كه شكايت به نزد او برد و صدايش به گوش تو نيز نمىرسد پس اى امير مؤمنان در كارهاى مسلمانان تقواى الهى پيشه گير و به خانه نبوت و معدن مهاجران و انصار بازگرد .\r\nاى امير مؤمنان ! آيا نمىدانى كه والى مسلمانان ، مانند ستون ميانى خيمه است هر كه اراده كند مىتواند آن را بگيرد . مأمون گفت : سرورم ! شما چه نظرى داريد ؟ امام ( ع ) فرمود :\r\nانديشهء من آن است كه تو از اين شهر خارج شوى و به محل پدران و نياكانت بازگردى و در كار مسلمانان نظارت كنى و كار آنان را به ديگرى مسپارى ، خداوند عزّ و جل از آنچه تو را بر آن گماشته پرسش خواهد كرد . مأمون گفت : باشد . تدبير صواب همان است كه شما گفتيد .\r\nآنگاه مأمون خارج شد و دستور داد سواران و محمل‌نشينان جلو بيفتند . اين خبر به\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nذو الرئاستين رسيد وى بسيار غمگين شد . زيرا در حقيقت كار خلافت به دست او بود و مأمون نمىتوانست پيش او نظرى از خود ارائه دهد و جسارت نداشت كه از وى چيزى بپرسد . ولى بعدا با آمدن امام رضا ( ع ) ، مأمون بسيار قوت گرفت . پس ذو الرئاستين به نزد مأمون آمد و به وى گفت : اى امير مؤمنان ! اين چه تدبيرى است كه به اجراى آن فرمان داده‌اى ؟ مأمون گفت : اين تدبيرى است كه سرورم رضا مرا بدان فرمان داده است . و انديشهء صواب است . ذو الرئاستين گفت : اين تدبير صواب نيست . ديروز برادرت را كشتى و خلافت را از او گرفتى و برادرانت و همهء مردم عراق و همهء خاندانت با تو دشمنند آنگاه با اين وضع تو دومين مشكل را هم ايجاد كرده‌اى . تو منصب ولايت‌عهدى را به ابو الحسن دادى و آن را از برادرانت دريغ داشتى حال آنكه عامه و فقها و علما و آل عباس به اين تصميم رضايت ندارند و دلهاشان از تو چركين است . تدبير صواب آن است كه تو در خراسان بمانى تا دلهاى مردم بر اين تصميم آرام يابد و كارى را كه با محمد ، برادرت ، كردى از ياد ببرند .\r\nاى امير مؤمنان در اينجا پيرمردان و بزرگانى هستند كه به رشيد خدمت كرده‌اند و به كارها آشنايند در اين باره با آنان مشورت كن اگر ايشان اين تصميم را درست دانستند آنگاه به سوى بغداد حركت كن . مأمون گفت : مثلا با چه كسى مشورت كنم ؟ گفت : با كسانى مانند على بن ابى عمران و ابن مونس و جلودى . اينان در حقيقت كسانى بودند كه با بيعت مأمون با امام رضا ( ع ) مخالف بودند و از اين كار دل خوشى نداشتند . و بدين سبب مأمون آنان را زندان كرده بود . چون فردا شد ابو الحسن ( ع ) به نزد مأمون آمد و پرسيد : اى امير مؤمنان چه كردى ؟ مأمون نيز سخنان ذو الرئاستين را براى آن حضرت بازگفت و دستور داد آن چند نفر را از زندان بيرون و به نزد وى آورند . نخستين كسى كه به نزد وى آوردند على بن ابى عمران بود . همين كه چشم على بن ابى عمران به امام رضا ( ع ) ، كه در كنار مأمون بود ، افتاد گفت : اى امير مؤمنان ! تو را به خدا پناه مىدهم كه مبادا اين خلافت را كه خداوند در شما نهاده و شما را بدان ويژه داشته بيرون كنى و به دست دشمنانتان بسپارى . به دست كسانى كه پدرانت آنان را مىكشتند و در شهرها آواره‌شان مىكردند . مأمون به وى گفت : اى زنازاده ! تو مىخواهى پس از رضا زنده باشى نگهبان گردنش را بزن . او نيز گردن وى را زد . پس از وى ابن مونس را داخل كردند او نيز چون امام رضا ( ع ) را در كنار مأمون ديد گفت : اى امير مؤمنان ! اين كسى كه در كنار توست به خدا سوگند بتى است كه او را پرستش مىكنند . مأمون به وى گفت : اى زنا زاده ! تو مىخواهى بعد از رضا زنده باشى . نگهبان ! گردنش را بزن . نگهبان گردن او را نيز زد . سپس جلودى را به محضر او آوردند - جلودى در دوران خلافت رشيد ، هنگامى كه محمد بن جعفر بن محمد در مدينه سر به شورش برداشته بود ، از طرف رشيد مأمور مقابله با وى شده بود و رشيد به او دستور داده بود كه چون بر محمد چيره شد گردنش را بزند و به\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nخانه‌هاى آل ابو طالب ( ع ) هجوم برد و لباس زنانشان را از تن درآورد و بر تن آنها به جز يك جامه باقى نگذارد . جلودى نيز چنين كرد . همچنين جلودى به در سراى ابو الحسن رضا ( ع ) رفت و همراه با سپاهيان تحت امرش به خانهء آن حضرت هجوم برد چون امام رضا ( ع ) چشمش به آنان افتاد همهء زنان را در يك خانه جاى داد و خود بر در خانه ايستاد . جلودى به آن حضرت گفت : من ، بنا به دستور خليفه ، بايد داخل خانه شوم و جامهء زنان را از تنشان درآورم . امام رضا ( ع ) فرمود : من خود جامهء آنان را براى تو مىآورم و سوگند مىخورم كه جز يك جامه بر تن آنان چيزى نگذارم . اما جلودى همچنان به امام اصرار مىكرد و آن حضرت نيز براى وى سوگند مىخورد كه خودش چنين مىكند تا آن كه جلودى از اصرار بازايستاد .\r\nپس ابو الحسن ( ع ) به خانه داخل شد و لباس زنان را كند و حتى گوشواره و خلخالها و ازارهايشان و نيز همهء آنچه كه در خانه بود ، از كم و زياد ، گرفت و براى جلودى آورد - در اين روز كه جلودى را به محضر مأمون آورده بودند ، امام رضا ( ع ) به مأمون گفت : اى امير مؤمنان ! اين پيرمرد را به من ببخش . مأمون گفت : سرورم ! اين مرد كسى است كه با دختران رسول خدا ( ص ) چنان كارى كرد . جلودى به امام ( ع ) ، كه در حال صحبت كردن با مأمون بود و از وى مىخواست كه جلودى را به او بخشد و عفو كند ، نگاه كرد و گمان برد كه امام رضا ( ع ) به خاطر كردار گذشتهء جلودى ، دارد مأمون را به كشتن او تحريك مىكند . پس گفت : اى امير مؤمنان ! تو را به خدا و به حق خدمتى كه براى رشيد كرده‌ام ، از تو مىخواهم سخن او را در مورد من نپذيرى . پس مأمون گفت : اى ابو الحسن ! او مرا از پذيرش خواستهء تو معاف داشت و ما نيز نمىتوانيم ذمهء خود را از قسم او برى كنيم ، سپس خطاب به جلودى گفت : به خدا سوگند هرگز سخن او را در مورد تو نمىپذيرم . او را نيز به دو دوستش ملحق كنيد . آنگاه او را هم گردن زدند .\r\nذو الرئاستين به سوى پدرش سهل بازگشت و مأمون دستور داده بود كه سواران و محمل‌نشينان پيش افتند ، اما ذو الرئاستين آنان را بازگردانده بود . چون مأمون اين سه نفر را كشت ذو الرئاستين پى برد كه وى قصد خروج دارد . امام رضا ( ع ) از مأمون پرسيد : اى امير مؤمنان ! با پيش فرستادن سواران حاضر ركاب چه كردى ؟ مأمون گفت : سرورم تو آنان را بدين كار فرمان ده ! پس امام رضا ( ع ) بيرون آمد و به مردم صيحه‌اى زد كه سواران را پيش آوريد . راوى گويد : گويا آتش در ميان مردم افتاد پس سواران پيش مىآمدند و مىرفتند .\r\nذو الرئاستين در منزل خويش بماند . مأمون در پى او فرستاد و چون بيامد از وى پرسيد : ترا چه شده كه در خانه‌ات نشسته‌اى ؟ گفت : اى امير مؤمنان ! گناه من در پيش خاندان تو و عامه و مردم بسيار بزرگ است . آنان مرا به كشتن برادر مخلوعت ، امين و بيعت با رضا ( ع ) نكوهش مىكنند و من از بدگويان و حسودان و ستمگران ايمن نيستم ، پس اجازه ده كه در غياب تو در\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nخراسان بمانم . مأمون به وى گفت : ما از تو بىنياز نيستيم . اما آنچه گفتى مبنى بر اينكه از تو بدگويى مىكنند و غائله‌ها بر ضد تو برپا مىشود ، بايد بدانى كه تو در نظر ما فردى مورد اعتماد و امين ، خير خواه و دلسوزى . پس براى خود هر ضمان و امانى كه خود بدان اعتماد مىكنى بنويس و در آن براى خودت آن قدر تأكيد كن كه بدان مطمئن شوى . ذو الرئاستين رفت و امان نامه‌اى براى خود نوشت و همهء علما را جمع كرد و نزد مأمون آورد و آن نوشته را خواند و مأمون هر چه خواسته بود ، به وى عطا كرد و به خط خويش در همان نامه « كتاب الحبوه » را نوشت . يعنى نوشت : من اين اموال و اين زمينها را به تو بخشيدم . و آرزوهاى وى را از دنيا برآورده ساخت . پس ذو الرئاستين گفت : اى امير مؤمنان ! لازم است خط ابو الحسن نيز در اين امان‌نامه باشد تا او هم هر چه تو به من عطا كرده‌اى ، عطا كند . زيرا او ولى عهد توست . مأمون گفت . تو خود مىدانى كه ابو الحسن با ما شرط كرده است كه چنين كارهايى انجام ندهد و ما نيز از او چيزى را كه بدان خوش ندارد درخواست نمىكنيم . تو خود از او بخواه كه او در اين خواسته بر تو ابا نخواهد كرد . پس ذو الرئاستين آمد و از امام رضا ( ع ) اجازه دخول خواست . ياسر خادم گويد : امام رضا ( ع ) سر خود را بلند كرد و پرسيد :\r\nاى فضل چه كار دارى ؟ گفت : سرورم اين امان نامه‌اى است كه امير مؤمنان براى من نوشته و تو در بخشيدن آنچه امير مؤمنان به ما عطا كرده ، سزاوارترى . چون ولى عهد مسلمانانى .\r\nامام رضا ( ع ) به وى گفت : آن را بخوان . آن امان‌نامه در پوستى بزرگ بود و فضل بر پاى ايستاد و آن امان‌نامه را بخواند . چون از خواندنش فراغ يافت ، امام رضا ( ع ) به وى فرمود :\r\nاى فضل ! اين موارد كه خواندى بر ماست به شرط آن كه از خداوند بترسى ، ياسر گويد : امام مقصود فضل را در يك كلمه نقض كرد . پس فضل از نزد آن حضرت بيرون شد .\r\n\r\nخروج مأمون و امام رضا ( ع ) از مرو\r\nشيخ مفيد در ارشاد مىنويسد : از ياسر خادم روايت شده است كه گفت : چون مأمون تصميم گرفت از خراسان به سوى بغداد عزيمت كند ، با فضل بن سهل ذو الرئاستين از مرو خارج شد و ما نيز همراه با ابو الحسن رضا ( ع ) از مرو بيرون رفتيم .\r\n\r\nرسيدن مأمون و امام رضا ( ع ) به سرخس و كشته شدن فضل بن سهل\r\nياسر خادم ، در تتمهء روايتى كه پيش از اين از صدوق نقل كرديم ، گفته است : چند روزى پس از اين ماجرا در حالى كه ما در يكى از خانه‌ها بوديم . . . كه ناگاه مأمون از آن درى كه از خانه‌اش به خانه حضرت گشوده مىشد گرديد و گفت : سرورم ! اى ابو الحسن ! خداوند تو را در مورد فضل ، اجر دهاد ! فضل داخل حمام شد و عده‌اى با شمشير بر او حمله برده وى را\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nكشتند . و يكى از كسانى كه در حمام به فضل حمله كرده بودند ، دستگير شد آنان سه نفر بودند و يكى از ايشان ابن خالد فضل ذى العلمين بود . چون آن سه تن را نزد مأمون آوردند از آنان پرسيد : چرا فضل را كشتيد ؟ گفتند : از خدا بترس اى امير مؤمنان ! تو خود ما را به كشتن او فرمان داده بودى . اما مأمون به سخن آنان وقعى ننهاد و ايشان را كشت . اين واقعه در شعبان سال 203 به وقوع پيوست .\r\nطبرى گويد : قاتلان فضل از چاكران و خدمتگزاران مأمون و چهار تن بودند : غالب مسعودى اسود ، قسطنطين رومى ، فرج ديلمى و موفق صقلبى . آنان به مأمون پاسخ دادند : تو خود ما را به كشتن فضل فرمان دادى . اما مأمون دستور داد گردن آنها را بزنند و سرهايشان را براى حسن بن سهل بفرستند .\r\nصدوق و سلامى نيز چنان كه خواهد آمد ، نوشته‌اند : اين رويداد در شعبان سال 203 اتفاق افتاد . طبرى گويد : اين ، ماجرا در روز جمعه دوم شعبان سال 202 روى داد . شايد روايت صدوق به صواب نزديك‌تر باشد .\r\nصدوق در عيون اخبار الرضا از ابو على حسين بن احمد سلامى ، در كتاب تاريخ نيشابور ، نقل كرده است كه گفت : مأمون بر فضل بن سهل حيله كرد تا آن كه به ناگاه غالب دايى مأمون ، در حمام سرخس فضل را كشت و اين واقعه در ماه شعبان سال 203 رخ داد .\r\nياسر خادم ، در تتمهء روايت سابق گويد : سران سپاه و لشكريان و كسانى كه از مردان ذو الرئاستين بودند بر در خانهء مأمون جمع شدند و گفتند : مأمون بر فضل حيله بسته و او را كشته است . اينك ما به خونخواهى او آمده‌ايم . پس مأمون به امام رضا ( ع ) گفت : سرورم ! آيا صلاح مىدانى كه بيرون روى و آنان را پراكنده سازى ؟ ياسر گويد : پس امام رضا ( ع ) سوار شد و به من نيز فرمود : سوار شو . پس چون ما از در خانه بيرون رفتيم حضرت رضا ( ع ) به كسانى كه بر در خانهء مأمون جمع شده و آتش افروخته بودند تا در خانه را بسوزانند ، نگريست و بر آنان فرياد زد و به دستش به ايشان اشاره كرد كه پراكنده شويد ، آنان نيز پراكنده شدند .\r\nياسر گويد : به خدا قسم مردم چنان روى به فرار مىنهادند كه برخى از ايشان روى برخى ديگر مىافتادند و به سوى هيچ كس اشاره نمىكرد جز آن كه او مىدويد . آن حضرت به آن جماعت عبور كرد و هيچ كس رو به رويش نايستاد .\r\n\r\nبرخى از رواياتى كه از امام رضا ( ع ) نقل شده است\r\nدر حلية الاولياء از احمد بن رزين نقل شده است كه گفت : از امام رضا ( ع ) دربارهء اخلاص پرسيدم فرمود : اخلاص يعنى اطاعت از خداوند عز و جل .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nو نيز در همان كتاب از يوسف بن ابراهيم بن موسى سهمى جرجانى از على بن محمد قزوينى از داود بن سليمان قزاز از على بن موسى الرضا از پدرش از جعفر از پدرش محمد از پدرش على بن حسين از پدرش حسين بن على از پدرش على بن ابى طالب ( ع ) نقل شده است كه گفت : رسول خدا ( ص ) فرمود : علم گنجينه‌هايى است و كليد همهء آنها سؤال است .\r\nپس سؤال كنيد . خداوند شما را رحمت كند كه در پرسش چهار كس اجرا داده مىشوند .\r\nپرسنده ، معلم ، شنونده و كسى كه آنان را دوست دارد .\r\n\r\nكسانى كه از امام رضا ( ع ) روايت نقل كرده‌اند\r\nابن شهر آشوب در مناقب گويد : دسته‌اى از مصنفان از آن حضرت روايت نقل كرده‌اند مانند : ابو بكر خطيب در تاريخش و ثعلبى در تفسيرش و سمعانى در رساله‌اش و ابن معتز در كتابش و نيز عده‌اى ديگر . جنابذى در معالم العترة گويد : عبد السلام بن صالح هروى و داود بن سليمان و عبد الله بن عباس قزوينى و طبقه آنان از امام رضا ( ع ) روايت نقل كرده‌اند .\r\nهمچنين ابن شهر آشوب در مناقب گويد : از راويان موثق آن حضرت احمد بن محمد بن ابو نصر بزنطى و محمد بن فضيل كوفى ازدى و عبد الله بن جندب بجلى و اسماعيل بن سعد احرص اشعرى و احمد بن محمد اشعرى و از اصحاب آن حضرت حسن بن على خزاز مشهور به وشاء و محمد بن سليمان ديلمى بصرى و على بن حكم انبارى و عبد الله بن مبارك نهاوندى و حماد بن عثمان ناب و سعد بن سعد و حسن بن سعيد اهوازى و محمد بن فضل رجحى و خلف بصرى و محمد بن سنان و بكر بن محمد ازدى و ابراهيم بن محمد همدانى و محمد بن احمد بن قيس بن غيلان و اسحاق بن معاويه خصيبى از آن حضرت روايت نقل كرده‌اند .\r\nدر تهذيب التهذيب آمده است : از آن حضرت فرزندش محمد و ابو عثمان مازنى نحوى و على بن على دعبلى و ايوب بن منصور نيشابورى و ابو صلت عبد السلام بن صالح هروى و مأمون بن رشيد و على بن مهدى بن صدقه ، كه نسخه‌اى نيز به نقل از امام رضا ( ع ) نزد او موجود است ، و ابو احمد داود بن سليمان بن يوسف قارى قزوينى ، كه او نيز نسخه‌اى به نقل از امام رضا ( ع ) دارد ، و عامر بن سليمان طايى ، كه نسخه‌اى بزرگ به نقل از امام رضا ( ع ) نزد اوست ، و ابو جعفر محمد بن محمد بن حبان تمار و نيز عده‌اى حديث نقل كرده‌اند .\r\nحاكم در تاريخ نيشابور نويسد : از جمله ائمه حديث كه از آن حضرت ( ع ) حديث نقل كرده‌اند آدم بن ابى اياس و نصر بن على جهضمى و محمد بن رافع قشيرى و عده‌اى ديگر مىباشند .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nتأليفات امام رضا ( ع )\r\nآن حضرت تأليفات بسيارى دارد كه علما از آنها به اجمال و تفصيل ياد كرده‌اند . در كتاب خلاصه تذهيب الكمال از سنن ابن ماجه آمده است : عبد السلام بن صالح و جماعتى ديگر ، تعدادى نسخه از آن حضرت در دست دارند . و در تهذيب التهذيب نوشته شده است : على بن مهدى و داود بن سليمان از آن حضرت نوشته‌هايى در دست دارند . همچنين عامر بن سليمان طايى نوشتهء بزرگى از آن حضرت ( ع ) دارد . اما مؤلفات آن حضرت ، به تفصيل ، عبارتند از :\r\n1 . آنچه به محمد بن سنان در پاسخ پرسشهاى وى در خصوص علل احكام شرعى نوشته است .\r\n2 . عللى كه فضل بن شاذان گويد آنها را از امام رضا ( ع ) ، يكى پس از ديگرى ، شنيده و جمع‌آورى كرده است و به على بن محمد بن قتيبه نيشابورى اجازهء روايت آنها را از وى از امام رضا ( ع ) داده است . در حقيقت مىتوان اين كتاب را از تأليفات امام رضا ( ع ) دانست زيرا مانند مؤلفى است كه كتابى را بر كسى املا كرده است .\r\n3 . آنچه براى مأمون دربارهء اسلام و دستورهاى دينى نوشته است . اين سه رساله را صدوق در عيون اخبار الرضا با اسناد متصل ذكر كرده است .\r\n4 . آنچه براى مأمون دربارهء كليات شريعت نوشته است . حسن بن على بن شعبه در تحف العقول روايت كرده است كه : مأمون ، فضل بن سهل ذو الرئاستين را نزد امام رضا ( ع ) فرستاد و گفت : من دوست دارم كلياتى از حلال و حرام و فرايض و سنن برايم فراهم كنى .\r\nزيرا تو حجت خداوند بر مخلوقاتش هستى و معدن علمى . آن حضرت نيز دوات و كاغذ خواست و به فضل فرمود : بنويس . آنگاه وى اين رساله را كه نزديك به سه رساله سابق الذكر است ، نقل كرده است .\r\n5 . الرسالة المذهبة يا الرسالة الذهبية در طب . آن حضرت اين رساله را براى مأمون عباسى و دربارهء صحت مزاج و راهنمايى او به غذاها و نوشيدنيها و دواها نوشته است . و اين رساله را بدين جهت ذهبيه خوانده‌اند كه مأمون دستور داده بود آن را به آب طلا بنويسند .\r\nشيخ طوسى در الفهرست در ذيل زندگينامه محمد بن حسن بن جمهور عمى بصرى از اين رساله ياد كرده است . آنچه كه مىگويد : وى صاحب چندين كتاب است و آنگاه يكى از كتابهايى را كه ياد مىكند الرسالة المذهبه عن الرضا عليه السلام است . آنگاه وى مىگويد :\r\nدسته‌اى از روات از محمد بن على بن حسين از پدرش از سعد بن عبد الله از احمد بن حسين بن سعيد از محمد بن جمهور ، روايات اين كتاب را براى ما بازگفته‌اند . همچنين شيخ گويد : اين رساله را محمد بن على بن حسين از محمد بن حسن بن وليد از حسن بن متيل از\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمحمد بن احمد علوى از عمركى بن على بن محمد بن جمهور نقل كرده است . ابن شهر آشوب در كتاب معالم العلماء در شرح زندگى محمد بن حسن بن جمهور عمى گويد :\r\nالرسالة المذهبه عن الرضا ( ع ) در طب از آن اوست . منتخب الدين در الفهرست گفته است :\r\nسيد فضل الله بن على راوندى شرحى بر اين كتاب نگاشته و آن را ترجمه العلوى للطب الرضوى ناميده است . از ظاهر امر چنين برمىآيد كه اين كتاب ميان علماى اماميه مشهور بوده است و آنان براى صحت اين كتاب ، طرق و اسانيد فراوانى ذكر كرده‌اند . در بحار آمده است : اين رساله از كتابهاى معروف است . و مجلسى در بحار تمام اين رساله را در جلد چهاردهم آورده و گفته است كه وى براى اين كتاب دو سند پيدا كرده است :\r\nالف . موسى بن على بن جابر سلاسى گفت خبر داد مرا شيخ اجل و دانشمند يگانه سديد الدين يحيى بن محمد بن على خازن كه گفت خبر داد مرا ابو محمد حسن بن محمد بن جمهور .\r\nب . هارون بن موسى تلعبكرى گفت : حديث كرد ما را محمد بن هشام بن سهل از حسن بن محمد بن جمهور كه گفت : پدرم به ابو الحسن على بن موسى الرضا عالم بود و ملازم گفتار آن حضرت بود . و هنگامى كه آن حضرت از مدينه به سوى خراسان آورده شد و تا وقتى كه در طوس شهادت يافت همواره همراه با وى بود . او برايم نقل كرد كه مأمون در نيشابور اقامت داشت و در مجلس او ، سرورم امام رضا ( ع ) و گروهى از پزشكان و فلاسفه مانند يوحنا بن ماسويه و جبرئيل بن بختيشوع و صالح بن بلهمه هندى و عده‌اى ديگر از دانشمندان و پژوهشگران حضور داشتند . در آن مجلس سخن از طب و آنچه كه صلاح و قوام جسم بدان وابسته است ، به ميان آمد . مأمون و حاضران غرق در گفتار بودند و نيز دربارهء اينكه چگونه خداوند طبايع چهارگانه و مضار و منافع غذاها را در بدن تركيب كرده و علت بيماريها بسيار سخن گفتند . اما حضرت رضا ( ع ) در اين ميانه خاموشى گزيده بود و در اين باره سخنى نمىگفت . پس مأمون به آن حضرت گفت : اى ابو الحسن ! دربارهء مطلبى كه امروز در مورد آن سخن مىگوييم و بايد دربارهء آنها و نيز سود و زيان آنها و بهداشت بدن چيزهايى بدانيم ، چه نظرى دارى ؟ ابو الحسن ( ع ) فرمود : من نيز بنابر آنچه تجربه كرده و صحت آنها را از اخبار دانسته‌ام و از گذشتگان فرا گرفته‌ام و نيز مواردى كه انسان نمىتواند نسبت بدانها بىاطلاع باشد و در ترك آنها عذرى هر ندارد ، چيزهايى مىدانم . سپس به توضيح و شرح مسائلى كه بايد حتما آنها را دانست پرداخت . مأمون در آن هنگام در رفتن به بلخ شتاب داشت و امام رضا ( ع ) همراهش نرفت . پس از آنكه مأمون به بلخ رفت نامه‌اى به آن حضرت نگاشت و دربارهء شناخت خوردنيها و نوشيدنيها و دواها و رگ زدن و حجامت و مسواك كردن و حمام و نوره از آن حضرت پرسشهايى كرد و خواستار آن شد كه امام رضا ( ع ) بر اساس\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nتجربه‌هايى كه كرده و مطالبى كه شنيده بود وى را آگاه كند . پس امام ( ع ) در پاسخ سؤالهاى وى نامه‌اى نوشت كه به اين ترتيب آغاز مىشد : « بسم الله الرحمن الرحيم . به خداوند چنگ مىآويزم . اما بعد همانا نامهء امير مؤمنان به دستم رسيد كه در آن مرا امر كرده بود كه وى را در خصوص خوردنيها و نوشيدنيها و دواها و رگ زدن و حجامت و حمام و نوره و جماع و ديگر امورى كه صحت بدن به آنها وابسته است ، بنابر آنچه تجربه كرده و شنيده‌ام ، آگاه كنم . من نيز مسائل مورد نياز را توضيح داده‌ام و آنچه كه در تدبير خوردنيها و نوشيدنيها و دواها و رگ زدن و حجامت و جماع و غير آن را كه به بهداشت بدن مربوط است تشريح كرده‌ام و از خداوند خواهان توفيق هستم . بدان كه خداوند عز و جل ، بدن را به بيمارى مبتلا نساخته جز آن كه دارويى نيز براى معالجه آن قرار داده است . زيرا بدن انسانها مانند يك مملكت است . » آنگاه مجلسى تمام اين رساله را نقل كرده است .\r\nكتاب فقه الرضا ( ع ) اين كتاب در خصوص ابواب فقهى است و پيش از زمان مجلسى اول چندان معروف نبوده است . اما از روزگار وى تا امروز شهرت پيدا كرد . علت اشتهار اين كتاب آن بود كه گروهى از مردم قم نسخه اين كتاب را به مكه مكرمه آوردند و قاضى امير سيد حسين اصفهانى آن را مطالعه و يقين كرد كه از تأليفات امام رضا ( ع ) است . پس نسخه‌اى از روى آن تهيه كرد و آن را با خود به اصفهان آورد و به مجلسى اول نشان داد . او نيز صحت نسبت اين كتاب به امام رضا ( ع ) را تأييد كرد . پس از وى نيز فرزندش مجلسى دوم ، صحت انتساب اين كتاب به امام رضا ( ع ) را مورد تأييد قرار داد و احاديث آن را در مجلدات گوناگون بحار الانوار پخش كرد و آن را يكى از منابع بحار قرار داد . بدين ترتيب اين كتاب از آن روزگار تا به امروز معروف و مشهور شد . مجلسى در مقدمات بحار گويد : كتاب فقه الرضا ، محدث دانشمند قاضى امير حسين پس از آن كه به اصفهان آمد مرا از اين كتاب خبر داد و گفت : در يكى از سالهايى كه من در جوار بيت الله الحرام سكونت داشتم ، گروهى از مردم قم به قصد حج به آنجا آمدند و آنان كتابى داشتند كه قديمى بود و تاريخ آن با تاريخ عصر امام رضا ( ع ) موافقت داشت و از مرحوم پدرم شنيدم كه مىگفت : از سيد امير حسين شنيدم كه مىگفت : خط امام رضا ( ع ) بر اين كتاب بود و نيز اجازه‌هاى گروه بسيارى از فضلا و دانشمندان بر اين كتاب بود . سيد گفت : من با اين قراين دانستم كه اين كتاب تأليف امام ( ع ) است . پس آن را گرفته نسخه‌اى از آن تهيه و تصحيحش كردم . پس پدرم اين كتاب را از سيد گرفت و استنساخ و تصحيحش كرد . بيشتر عبارات اين كتاب مطابق چيزى است كه صدوق در كتاب من لا يحضره الفقيه بدون سند و پدرش در نامه‌اى كه به صدوق نگاشته آن را ذكر كرده است . و بسيارى از احكامى كه علماى ما آنها را ذكر كرده‌اند ولى مستند آنها معلوم نبوده است ، در اين كتاب موجود مىباشد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nهمچنين از جمله كسانى كه به صحت انتساب اين كتاب اعتقاد پيدا كرده‌اند سيد مهدى بحر العلوم طباطبايى در فوائد الرجالية و شيخ يوسف بحرانى و عده‌اى ديگر بوده‌اند . از معاصران نيز محدث معروف ميرزا حسين نورى صحت انتساب اين كتاب را به امام رضا ( ع ) تأييد كرده و آن را در كتاب مستدركات الوسائل آورده و روايات آن را در طى ابواب مختلف بازگو كرده است . شيخ حر عاملى ، صاحب وسايل الشيعة ، اين كتاب را در زمرهء كتابهايى كه نويسنده‌اش مشخص نيستند ياد كرده است . مؤلف صاحب الفصول فى الاصول و نيز گروهى ديگر هم اين كتاب را جزو كتابهاى مجهول المؤلف دانسته‌اند . عده‌اى نيز دربارهء اين كتاب توقف كرده‌اند شايد احتمال داده‌اند كه اين كتاب ، رسالهء على بن بابويه ، پدر شيخ صدوق ، به فرزندش مىباشد . زيرا اسم او على بن موسى بوده است . هر چند كه در آغاز آن آمده است : چنين مىگويد بندهء خدا على بن موسى الرضا . اما اين نظريه بعيد است زيرا احتمال مىرود كه نساخ در آن دخل و تصرف كرده باشند . زيرا ذهن معمولا به طرف فرد اكمل گرايش دارد . اما آنچه با اين احتمال منافات دارد آن است كه اصل عدم وقوع سهو است در ذكر نام رضا ( ع ) . از سويى ديگر در اين كتاب قراينى وجود دارد كه دلالت مىكند اين كتاب نوشتهء آن حضرت است . نظير : « از جمله امورى كه ما اهل بيت بر آن مداومت داريم » يا پس از ذكر آيهء خمس مىگويد : « پس بدين وسيله خداوند ما را مورد منت و رحمت خود قرار داد . » و نيز به هنگام ذكر شب نوزدهم ماه رمضان آورده است و « اين شبى است كه جد ما امير مؤمنان در آن ضربت خورد . » و در كتاب زكات گفته است : « از پدرم ، عالم ، روايت شده است » و يا در باب ربا گفته است : « پدرم به من فرمود من نيز آن كار را انجام دادم . » و در باب حج گفته شده است : « پدرم گفت كه اسماء بنت عميس و . . ، » و باز در همين باب آمده است : « موقف جبل نيست و پدرم هر جا را كه شب مىكرد موقف مىگرفت » و در همين باب آمده است : « پدرم از جدم از پدرش روايت كرد كه گفت : ديدم على بن حسين راه مىرود و رمى جمره نمىكند » و باز در همين باب گفته شده است : « پدرم فرمود هر كس زنش را ببوسد و . . . » و احكام بسيارى نقل كرده كه با عبارت « چنين گفت پدرم » شروع شده است . و نيز آمده است از « عالم شنيدم كه مىفرمود . . . » و چنان كه مىدانيم عالم لقب امام كاظم ( ع ) بوده است .\r\nبه هر ترتيب ، اكثر محققان صحت اين كتاب را ثابت ندانسته و در آن توقف كرده‌اند . و رواياتى را كه در اين كتاب به امام رضا ( ع ) يا به عالم ( ع ) اسناد داده شده است ، روايات مرسلى حساب كرده‌اند كه در دلالت خود به مؤيد و مرجح نيازمندند . از جمله مواردى كه نظريه اين محققان را تأييد مىكند آن است كه اگر واقعا اين كتاب از تأليفات امام رضا ( ع ) مىبود ، قطعا مشهور مىشد و به حد تواتر مىرسيد . زيرا آن حضرت در عصر خود ، امرش\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nظاهر و فضل و عملش معروف و نامش بلند بود . به طورى كه وقتى آن حضرت براى علماى نيشابور حديثى روايت كرد بيست و چهار هزار نفر از نويسندگان ، از اهالى شهر و اطراف آن را نگاشتند .\r\n7 . صحيفة الرضا ( ع ) . در اين باره در مقدمات بحار گفته شده است : صحيفة الرضا با وجود آوازهء آن در زمرهء احاديث مرسل است نه مسند . هر چند كه در برخى از نسخ ديده‌ام كه اسناد آن را به ابو على طبرسى نسبت داده‌اند . اما اين اسناد در نظر من شناخته شده نيست .\r\nدر مستدركات الوسائل در اين باره آمده است : صحيفة الرضا ( ع ) كه از آن با نام مسند الرضا ، چنان كه در مجمع البيان ياد شده است ، و رضويات ، كه در كشف الغمة با اين نام آمده است ، ياد مىشود از كتابهاى معروف و مورد اعتمادى است كه كتابى در خور اعتبار و اعتماد ، قبل از آن و پس از آن نوشته نشده است .\r\nنگارنده : شگفت‌آور آن كه با اين وجود در بحار آمده است كه اين كتاب در زمرهء احاديث مرسل است نه مسند . حال آن كه نسخه‌اى خطى از اين كتاب نزد من است . شيخ عبد الواسع يمانى زيدى نسخه‌اى از اين كتاب را از يمن آورد و آن را در دمشق به چاپ رسانيد و به من اجازه داد كه روايات اين كتاب را از او ، با ذكر سلسله سندى كه در اول اين كتاب آمده است ، نقل كنم . و من آن را در قسمت دوم از الرحيق المختوم آورده‌ام . اين نسخه با نسخه‌اى كه در اختيار من است ، در متن اختلاف دارند .\r\nسپس ميرزا حسين نورى در مستدركات گويد : صحيفة الرضا ( ع ) در فهرست كتاب وسايل ذكر شده است . جز آن كه نسخه‌هاى متعددى با اسناد مختلف از اين كتاب موجود است كه متن برخى بر متن برخى ديگر افزونيهايى دارد اما صاحب وسايل الشيعة بر نسخه طبرسى و روايت او از اين كتاب ، بسنده كرده است . وى در ادامهء گفتارش مىگويد : فاضل دانشمند ميرزا عبد الله در رياض العلما طرق اين كتاب را ذكر كرده است . وى گويد : از جمله طرق اين كتاب ، طريقى بود كه در نسخه‌اى از اين صحيفه در شهر اردبيل ديدم . آغاز سند اين نسخه چنين بود :\r\n« قال الشيخ الامام الاجل العالم نور الملة و الدين ضياء الاسلام و المسلمين ابو احمد انا ليك العادل مروزى قرأ علينا الشيخ القاضى الامام الاجل الاعز الامجد الا زهد مفتى الشرق و الغرب بقية السلف استاذ الخلف صفى الملة و الدين ضياء الاسلام و المسلمين وارث الانبياء و المرسلين ابو بكر محمود بن على بن محمد السرخسى فى المسجد الصلاحى بشادياخ نيسابور عمرها الله غداة يوم الخميس الرابع من ربيع الاول من شهور سنة عشر و ستمائة ( 610 ) قال اخبرنا الشيخ الامام الاجل\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nالسيد الزاهد ضياء الدين حجة الله على خلقه ابو محمد الفضل بن محمد بن ابراهيم الحسينى تغمده الله بغفرانه و اسكنه اعلى جنانه فى شهور سنة سبع و اربعين و خمسمائة ( 547 ) قراءة عليه قال اخبرنا ابو المحاسن احمد بن عبد الرحمن اللبيدى قال اخبرنا ابو لبيد عبد الرحمن بن احمد بن محمد بن لبيد قال حدثنا الاستاذ الامام ابو القاسم الحسن بن محمد بن حبيب رضوان الله عليه سنة خمس و اربعمائه ( 405 ) بنيسابور فى داره قال حدثنا ابو بكر محمد بن عبد الله بن احمد بن عامر الطائي بالبصره قال حدثنى ابى فى سنة ستين و مائتين ( 260 ) قال حدثنا على بن موسى الرضا عليهما السلام امام المتقين و قدوة اسباط سيد المرسلين مما آورده فى مؤلفه المعنون بصحيفة اهل البيت عليهم السلام سنة اربع و تسعين و مائه ( 194 ) قال حدثنى ابى موسى بن جعفر عليهما السلام قال الخ . . . »\r\n\r\nسخنان كوتاه و پند و اندرزهايى كه از آن حضرت بر جاى مانده است به نقل از نثر الدرر\r\nامام رضا ( ع ) فرمود : پرهيز بيمار از مضرات ، ترك يكبارهء آنها نيست بلكه كم مصرف كردن آنهاست . آن حضرت در خصوص اين فرمايش الهى كه گفته است : « از آنها به نيكويى در گذر « 63 »  » فرمود : يعنى بدون آنكه آنها را سرزنش كنى عفوشان كن . و در مورد اين سخن خداوند كه فرموده است : « از آيات خداوند آن است كه برق را به شما مىنماياند . كه هم شما را مىترساند و هم اميدوار مىگرداند « 64 »  » فرمود : برق باعث ترس مسافر و اميد مقيم است .\r\n\r\nسخنان كوتاه و مواعظ آن حضرت به نقل از تذكرهء ابن حمدون\r\nامام على بن موسى بن جعفر عليهما السلام فرمود : هر كه از خداوند عز و جل به اندك از روزى خرسند شود خداى نيز از او به اندك از عمل خرسند گردد .\r\nانسان پيشامد بد را با سيلى زدن بر روى خود از بين نبرد و تعجيل عقوبت را با پوشيدن زره ستمكارى از ميان نبرد .\r\n\r\nسخنان كوتاه و مواعظ و اندرز آن حضرت ( ع ) به نقل از تحف العقول\r\nمؤمن ، مؤمن نگردد مگر آن كه در او سه خصلت باشد : سنتى از پروردگارش ، سنتى از\r\n\r\n","description":"","footnote":" ( 63 ) حجر / 85 : فَاصْفَح الصَّفْح الْجَمِيل .  ( 64 ) روم / 24 : وَ مِن آياتِه يُرِيكُم الْبَرْق خَوْفاً وَ طَمَعاً . ","page_name":" 197 ","page_number":197},
  {"content":"\r\n\r\nپيامبرش و سنتى از امامش . سنت پروردگارش رازپوشى است و سنت پيامبرش مدارا با مردم و اما سنت امامش شكيبايى در سختى و تنگى است . كسى كه نعمت دارد بايد بر عيالش در هزينه وسعت بخشد .\r\nعبادت به فراوانى روزه و نماز نيست ، بلكه عبادت بسيار انديشيدن در كار خدا است .\r\nنظافت از اخلاق انبياست . امين به تو خيانت نكند ، اما تو خائن را امين شمردى . خاموشى يك باب از ابواب حكمت است . خاموشى دوستى مىآورد و به راستى راهنماى هر خيرى است . برادر بزرگ‌تر به منزله پدر است . دوست هر كس عقل او و دشمنش جهل اوست .\r\nمهرورزى با مردمان نيمى از خردمندى است . همانا خداوند قيل و قال و تباه كردن مال و بسيار خواهش كردن را دشمن دارد . خرد انسان مسلمان كامل نگردد مگر آنكه ده خصلت در او باشد : از او اميد خير برود ، از بدى او در امان باشند ، خوبى اندك ديگرى را بسيار داند ، خوبى بسيار خود را كم شمارد ، هر چه از او خواهند دلتنگ نشود ، در عمر خود از پى علم رفتن خسته نگردد ، فقر در راه خداوندش از توانگرى نزد او محبوب‌تر باشد ، خوارى در راه خدايش از عزت با دشمنش محبوب‌تر باشد ، گمنامى را از شهرت خواهان‌تر باشد سپس فرمود : دهم و دهم چيست ؟ پرسيدند : دهمين خصلت چيست ؟ فرمود : احدى را نبيند جز آنكه گويد او از من بهتر و پرهيزكارتر است و چون مردى كه از او بدتر و پست‌تر باشد ببيند بگويد شايد باطن او بهتر باشد و اين خوش باطنى براى او بهتر باشد و خوبى من ظاهر است و آن براى من بهتر است و اگر كسى را بيند كه بهتر و باتقواتر از اوست براى او فروتنى كند تا به او رسد و چون چنين كرد بزرگواريش بيشتر شود و خوبىاش پاك گردد و نامش خوب شود و بر مردم زمانش برتر آيد .\r\nاحمد بن نجم از آن حضرت دربارهء عجبى كه عمل را فاسد مىكند پرسيد : آن حضرت فرمود : عجب را درجاتى است : يكى آنكه كردار بد بنده در نظرش خوب جلوه كند و آن را خوب بداند و پندارد كار خوبى كرده است . و يكى آنكه بنده‌اى به خداوند ايمان آورد و بر خدا منت نهد با آن كه خداوند بايد در اين باره بر او منت گذارد .\r\nاز بهترين بندگان از آن حضرت پرسش شد : فرمود : آنان كسانىاند كه چون نيكى كنند ، خوش‌حال شوند و چون بدى كنند ، آمرزش طلبند و هرگاه چيزى به آنان داده شود سپاس گزارنده و هرگاه به بلا دچار گردند صبر كنند و هرگاه خشم كنند درگذرند . از حد توكل از آن حضرت سؤال شد . فرمود : توكل آن است كه از كسى جز از خدا نترسى . و نيز فرمود : ايمان چهار پايه دارد : توكل بر خدا و رضا به قضاى او و تسليم شدن به امر خدا و واگذاشتن كار به خدا .\r\nصله رحم كن گرچه با جرعه‌اى آب باد . و برترين چيزى كه بدان صله رحم مىشود خوددارى از آزار و اذيت به ارحام است . در قرآن آمده است كه « صدقات خود را با منت نهادن و آزار دادن\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nباطل مكنيد « 65 »  » .\r\nكسى كه در پى مالى است تا عيالش را بدن كفايت كند بزرگ‌تر از كسى است كه در راه خدا جهاد مىكند . از او پرسش شد . چگونه صبح كردى ؟ فرمود : با عمر كاسته ، و كردار ثبت شده و مرگ بر گردن ما و دوزخ دنبال ماست و نمىدانيم با ما چه مىكنند . هر كه را پنج چيز است به او اميدى براى دنيا و آخرت نيست : كسى كه نه ريشهء محكم دارد و نه سرشتى كريم و نه خويى پسنديده و نه نجابت در خود و نه ترس از پروردگارش . سخاوتمند از غذاى مردم بخورد تا مردم از غذايش بخورند و بخيل از غذاى مردم نخورد تا از غذايش نخورند . زمانى فرا رسد كه عافيت ده قسمت شود . نه قسمت آن در دورى از مردم و يك قسمت از آن در خاموشى است . ما اهل بيت وعدهء خود را دينى بر خود مىدانيم چنان كه رسول خدا ( ص ) مىكرد . يارى رساندن تو به ضعيف برتر از صدقه است . حقيقت ايمان براى بنده‌اى كامل نشود مگر آن كه سه خصلت در او باشد : تفقه در دين ، برنامه‌ريزى و صبر بر سختيها .\r\nعلى بن شعيب گويد : بر ابو الحسن رضا ( ع ) داخل شدم پس به من فرمود : اى على ! زندگى چه كسى بهتر است ؟ گفتم : سرورم ! شما بهتر از من مىدانيد . فرمود : اى على ! كسى كه ديگرى در زندگى او خوش زيد . اى على زندگى چه كسى بدتر است ؟ گفتم : تو بهتر مىدانى . فرمود : كسى كه ديگرى در زندگىاش زندگى نكند . اى على ! با نعمتها خوش همسايه باشيد كه گريزپايند و از مردمى دور نشوند كه بازآيند . اى على بدترين مردم كسى است كه از ميهمان دريغ كند و به تنهايى بخورد و بنده‌اش را بزند . به خداوند گمان نيكو ببر زيرا هر كس كه به خدا خوشبين است ، خداوند هم با گمان خوش او همراه است . و هر كه به اندك روزى خرسند است ، عمل اندك از او پذيرفته شود . و كسى كه به اندك از حلال راضى شود ، هزينه‌اش اندك گردد و خانواده‌اش خوشند و خداوند به درد دنيا و درمانش بينا سازد و او را از دنيا به سلامت به دار السلام برساند .\r\nبراى بخيل آسايش و براى حسود لذت و براى پادشاهان وفا و براى دروغگو مروت وجود ندارد . يكى ديگر از فرمايشهاى آن حضرت كه در كتاب المجالس السنية آن را ذكر كرده‌ام ولى الان مأخذ آن را فراموش نموده‌ام آن است كه فرمود :\r\nوحشتناك‌ترين چيز اين مردم در سه مرحله است : روزى كه به دنيا مىآيد و دنيا را مىبيند و روزى كه مىميرد و آخرت و مردم آن را مىبيند و روزى كه برانگيخته مىشود و احكامى را مىبيند كه در دنيا آنها را مشاهده نكرده است . و خداوند بر يحيى و عيسى ( ع ) در اين سه جا درود فرستاده است . دربارهء يحيى فرموده است : « و درود بر او روزى كه به دنيا آمد و روزى\r\n\r\n","description":"","footnote":" ( 65 ) بقره / 268 : لا تُبْطِلُوا صَدَقاتِكُم بِالْمَن وَ الْأَذى . ","page_name":" 199 ","page_number":199},
  {"content":"\r\n\r\nكه مرد و روزى كه زنده برانگيخته مىشود « 66 »  » و نيز از قول عيسى ( ع ) فرمود : « و درود بر من روزى كه به دنيا آمدم و روزى كه مردم و روزى كه زنده برانگيخته مىشوم . « 67 »  »\r\nهمچنين آن حضرت فرمود : خداوند به سه چيز امر فرموده كه مقرون به سه چيز ديگر است : به نماز و زكات پس آن كه نماز گزارد و زكات ندهد ، نمازش پذيرفته نيست و به شكر او و پدر و مادر پس كسى از پدر و مادرش سپاس‌گزارى نكند ، خداى را سپاس ننهاده است و به تقواى خدا و صله رحم پس آن كه صله رحم نكند ، از خداوند عز و جل تقوا نكرده است .\r\nمال جمع نشود مگر با پنج خصلت : بخل بسيار ، آرزوى طولانى ، حرص غالب ، قطع رحم و ترجيح دنيا بر آخرت . بر مرد سزاوار نيست كه در هر روز بوى خوش به كار نبرد پس اگر نتوانست يك روز در ميان و اگر نتوانست در هر جمعه بايد بوى خوش به كار برد .\r\n\r\nسخنان كوتاه آن حضرت به نقل از الذخيره\r\nهر كه نفس خويش را حساب كشد سود برده و آن كه از آن غافل شود زيان كرده است .\r\nكسى كه بترسد ايمن شود و كسى كه عبرت گيرد بينا گردد و آن كه بينا شود بفهمد و آن كه بفهمد بداند . دوست جاهل در رنج است . بهترين مال آن است كه با آن ناموس نگاه داشته شود . و بالاترين خرد معرفت انسان نسبت به خويش است . مؤمن چون خشم مىگيرد ، خشمش او را از حق به در نبرد و چون راضى شود رضايتش او را به باطل نكشاند و چون قدرت يافت بيش از حقش نگيرد .\r\n\r\nسخنان كوتاه آن حضرت به نقل از كتاب النزهة\r\nهر كه خوبيهايش زياد شود ، بدان ستايش شود و از تظاهر به مدح بىنياز است . كسى كه از نظر تو در صلاحش پيروى نمىكند پس تو هم به نظر او مگر اى . آن كه در پى كارى است از موضع آن ، هرگز نمىلغزد و اگر هم بلغزد حيله و نيرنگ او را خوار نمىسازد .\r\nدر تسليت به حسن بن سهل فرمود : تبريك گفتن به خاطر پاداشى كه خواهد رسيد سزاوارتر از تسليت گفتن به خاطر مصيبتى است كه به سرعت مىآيد . كسى كه به مردم راست بگويد ، از او بدشان مىآيد . مسكنت كليد نياز است . همانا دلها را روى كردن و پشت كردن و حركت و سستى است پس چون روى آورند بينا شوند و بفهمند و چون پشت كنند خسته و ملول گردند ، پس آنان را به هنگام روى آوردن و حركتشان بگيريد و به هنگام پشت\r\n\r\n","description":"","footnote":" ( 66 ) مريم / 15 : وَ سَلام عَلَيْه يَوْم وُلِدَ وَ يَوْم يَمُوت وَ يَوْم يُبْعَث حَيًّا .  ( 67 ) مريم / 33 : وَ السَّلام عَلَيَّ يَوْم وُلِدْت وَ يَوْم أَمُوت وَ يَوْم أُبْعَث حَيًّا . ","page_name":" 200 ","page_number":200},
  {"content":"\r\n\r\nكردن و سستىشان رها كنيد . با سلطان با ترس و بيم و با دوست با تواضع و با دشمن با پرهيز و مراقبت و با عامهء مردم با گشاده رويى همنشينى كن .\r\nاجل آفت آرزوست و نكوكارى غنيمت دورانديش و تفريط مصيبت صاحب قدرت است . بخل آبرو را مىدرد و دوستى فرا خوانندهء بديهاست . بزرگوارترين و گرامىترين خويها انجام كار خير و فريادرسى داد خواهان و تحقق آرزوى آرزومندان و تصديق گمان اميدواران و زيادى دوستان در زندگى و بسيارى گريندگان پس از وفات است .\r\n\r\nيكى از دعاهاى كوتاه آن حضرت\r\nصدوق در عيون اخبار الرضا به سند خود از ابو جعفر ثانى ( ع ) از پدرانش از حسين بن على ( ع ) خبر بلندى را روايت كرده و در آن از هر يك از ائمه دعايى نقل نموده تا به امام رضا ( ع ) رسيده و گفته است آن امام دعايى داشت و بدان خدا را مىخواند : « اللهم اعطنى الهدى و ثبتنى عليه و احشرنى عليه امنا امن من لا خوف عليه و لا حزن و لا جزع انك اهل التقوى و اهل المغفرة . »\r\n\r\nاشعار منسوب به امام رضا ( ع )\r\nدر مناقب ابن شهر آشوب آمده است كه امام رضا ( ع ) اين اشعار را سرود . در صفحات آينده در مورد نسبت انشاد اين اشعار به امام رضا ( ع ) سخن خواهيم گفت :\r\n اذا كان دونى من بليت بجهله * ابيت لنفسى ان اقابل بالجهل « 68 » \r\nو ان كان مثلى فى محلى من النهى * اخذت بحلمي كى اجل عن المثل « 69 » \r\nو ان كنت ادنى منه فى الفضل و الحجى * عرفت له حق التقدم و الفضل « 70 »  \r\nهمچنين ابن شهر آشوب اشعار زير را نيز به امام رضا ( ع ) نسبت داده است ( نگارنده ) دربارهء اين نسبت نيز بعدا توضيح خواهيم داد :\r\n و ذى غلية سالمته فقهرته * فاوقرته منى بعفو التحمل « 71 » \r\nو لم ار للاشياء اسرع مهلكا * لغمر قديم من و داد معجّل « 72 »  \r\n\r\n","description":"","footnote":" ( 68 ) اگر كسى پايين‌تر از من باشد كه به نادانى او گرفتار آمده باشم خود را از او دور مىكنم كه مبادا با نادانى با او روبرو شوم .  ( 69 ) و اگر او از نظر خرد همچو خودم باشد به حلم خود متوسل مىشود تا از همتاى خودم بالاتر آيم .  ( 70 ) و اگر از نظر فضل و خرد از او پايين‌تر باشم براى او حق تقدم و فضل مىشناسم .  ( 71 ) و نيرنگ بازى كه با او دست دوستى دادم و پس از وى جدا شدم پس باز يادى تحمل و توانم او را گران‌بار كردم .  ( 72 ) و هيچ چيز را نديدم كه سريع‌تر از دوستى شتابزده براى بر طرف كردن كينهء قديمى نابود شود . ","page_name":" 201 ","page_number":201},
  {"content":"\r\n\r\nو بازهم او در مناقب اين اشعار را به امام نسبت داده است :\r\n لبست بالعفة ثوب الغنى * و صرت امشى شامخ الراس « 73 » \r\nلست الى النسناس مستأنسا * لكننى آنس بالناس « 74 » \r\nاذا رايت التيه من ذى الغنى * تهت على التائه بالياس « 75 » \r\nو ما تفاخرت على معدم * و لا تضعضعت لا فلاس « 76 »  \r\nشيخ صدوق در عيون اخبار الرضا به سند خود از احمد بن حسين كاتب ابو فياض نقل كرده است كه گفت : در مجلس على بن موسى الرضا بوديم . مردى از برادرش شكايت كرد . پس آن امام ( ع ) اين اشعار را خواند :\r\n اعذر اخاك على ذنوبه * و استر وعظ على عيوبه « 77 » \r\nو اصبر على بهت السفي * ه و للزمان على خطوبه « 78 » \r\nودع الجواب تفضلا * و كل الظلوم الى حسيبه « 79 »  \r\nدر كتاب اختصاص ، آمده است كه مأمون به امام رضا ( ع ) نوشت : مرا پند ده . امام ( ع ) نيز اين اشعار را در پاسخ او نوشت . صدوق در عيون اخبار الرضا به سند خود از مغيره روايت كرده است كه گفت : شنيدم كه ابو الحسن رضا ( ع ) مىفرمايد :\r\n انك فى دنيا لها مدة * يقبل فيها عمل العامل « 80 » \r\nاما ترى الموت محيطا بها * يصلب فيها امل الآمل « 81 » \r\nتعجل الذنب بما تشتهى * و تأمل التوبة من قابل « 82 » \r\nو الموت يأتى اهله بغتة * ما ذاك فعل الحازم العاقل « 83 »  \r\nو نيز هم او در عيون اخبار الرضا نقل كرده است كه امام رضا ( ع ) اين اشعار را فرمود :\r\n\r\n","description":"","footnote":" ( 73 ) با عفت جامه بىنيازى در بر كردم و رفتم تا به قله‌هاى بلند دست يابم .  ( 74 ) من با نسناس ( بوزينه ) خويگر نمىشوم بلكه من با مردم مأنوس مىگردم .  ( 75 ) چون از بىنيازان خود خواهى ديدم با نااميدى از وى خود خواهىاش را سركوب كردم .  ( 76 ) و بر چيزى كه نابود مىشود فخر نكردم و به خاطر تنگدستى به كسى اظهار نياز نكردم .  ( 77 ) معذور دار برادر خود را در گناهانى كه از او سر زده . و عيبهاى او را بپوشان .  ( 78 ) و بر بهتان بىخرد و بر سختيهاى روزگار شكيبايى ورز .  ( 79 ) و از روى كرم و تفضل جواب آنان را مده و حساب ستمگر را به حساب كشنده ( خداوند ) واگذار .  ( 80 ) همانا تو در دنيايى هستى كه براى آن مدتى تعيين شده كه در آن كردار عامل مورد قبول واقع مىشود .  ( 81 ) آيا نمىبينى كه دنيا را مرگ فرا گرفته و در آن آرزوى آرزوكننده سخت مىشود و بر آورده نمىگردد ؟  ( 82 ) در گناه كردن ، به خاطر آنچه كه دوست دارى شتاب مىورزى و پس از آن آرزومند توبه مىشوى .  ( 83 ) در حالى كه مرگ به ناگهان بر اهلش وارد مىشود در اين صورت كردار شخص زيرك و دورانديش و عاقل چيست ؟ ","page_name":" 202 ","page_number":202},
  {"content":"\r\n\r\n نعى نفسى الى نفسى المشيب * و عند الشيب يتعظ اللبيب « 84 » \r\nفقد ولى الشباب الى مداه * فلست ارى مواضعه تئوب « 85 » \r\nسأبكيه و اندبه طويلا * و ادعوه الىّ عسى يجيب « 86 » \r\nو هيهات الذي قد فات منه * تمنينى به النفس الكذوب « 87 » \r\nو راع الغانيات بياض رأسى * و من مد البقاء له يشيب « 88 » \r\nارى البيض الحسان يحدن عنى * و فى هجرانهن لنا نصيب « 89 » \r\nفان يكن الشباب مضى حبيبا * فان الشيب لى ايضا حبيب « 90 » \r\nسأصحبه بتقوى الله حتى * يفرق بيننا الاجل القريب « 91 »  \r\n\r\nاشعارى كه آن حضرت ( ع ) خوانده است\r\nدر كتاب عيون اخبار الرضا به سند خود آورده شده است كه امام رضا ( ع ) فرمود : مأمون به من گفت : آيا شعرى مىدانى كه آن را براى من نقل كنى ؟ گفتم : اشعار بسيارى براى من نقل كرده‌اند . مأمون گفت : بهترين شعرى را كه در حلم براى تو نقل كرده‌اند بخوان . پس من نيز اين اشعار را خواندم . پيش از اين نيز از ابن شهر آشوب نقل كرديم كه اين اشعار را به امام رضا ( ع ) نسبت داده بود :\r\n اذا كان دونى من بليت بجهله * ابيت لنفسى ان اقابل بالجهل\r\nو ان كان مثلى فى محلى من النهى * اخذت بحلمى كى اجل عن المثل\r\nو ان كنت ادنى منه فى الفضل و الحجى * عرفت له حق التقدم و الفضل « 92 »  \r\nمأمون پرسيد : اين اشعار از كيست ؟ گفتم : سرودهء يكى از جوانان ماست . گفت : اينك بهترين شعرى كه دربارهء سكوت در مقابل نادان از حفظ دارى برايم بخوان . پس اين اشعار\r\n\r\n","description":"","footnote":" ( 84 ) پيرى خبر مرگم را به من داد و به هنگام پيرى ، شخص خردمند پند مىپذيرد .  ( 85 ) همانا جوانى به آخر خود رسيد و من نمىبينم كه به جايگاههاى خود بازگردد .  ( 86 ) پس گريه مىآغازم و بسيار بر آن زارى مىكنم و آن را به سوى خود فرا مىخوانم شايد پاسخ دهد .  ( 87 ) هيهات كه چيزى كه از دست من رفته است ، نفس بسيار دروغگويم مرا به آرزوى آن وامىدارد .  ( 88 ) و ترسيدند زنهاى شيفته به حسن سپيدى موى سر مرا و كسى كه بقاى او طول كشيده است در اين دنيا پير مىشود .  ( 89 ) سيم‌تنان نيكو چهره را مىبينم كه از من مىگريزند و در دورى آنان براى ما بهره‌اى است .  ( 90 ) اگر چه جوانى از دست رفته خوب و محبوب بود ، پيرى هم محبوب و خوب است .  ( 91 ) زيرا به زودى پيرى را با تقواى از خداوند همنشين خواهم ساخت تا آن كه مرگى كه نزديك است ميان ما جدايى اندازد .  ( 92 ) در صفحات گذشته ترجمهء همين سه بيت ذكر شد و نيازى به تكرار آن نيست . ","page_name":" 203 ","page_number":203},
  {"content":"\r\n\r\nرا خواندم :\r\n انى ليهجرنى الصديق تجنبا * فأريه ان لهجره اسبابا « 93 » \r\nواراه ان عاتبته أغريته * فارى له ترك العتاب عتابا « 94 » \r\nو اذا ابتليت بجاهل متحلم * يجد المحال من الامور صوابا « 95 » \r\nاوليته منى السكوت و ربما * كان السكوت عن الجواب جوابا « 96 »  \r\nمأمون پرسيد : سرايندهء اين اشعار كيست ؟ گفتم : يكى از جوانان ما . پس مأمون گفت : اكنون بهترين شعرى را كه دربارهء جذب دشمن و تبديل او به دوست مىدانى ، برايم بخوان . امام ( ع ) فرمود : من نيز اين ابيات را خواندم « 97 »  :\r\n و ذى غلة سالمته فقهرته * فأوقرته منى بعفو التحمل\r\nو من لا يدافع سيئات عدوه * باحسانه لم يأخذ القول من عل\r\nو لم ار فى الاشياء اسرع مهلكا * لغمر قديم من و داد معجّل \r\nمأمون گفت : چه نيكو گفته است . سرايندهء اين اشعار كه بود ؟ گفتم : يكى از جوانان ما . پس مأمون گفت : اينك بهترين ابياتى را كه دربارهء رازپوشى مىدانى برايم بخوان . پس امام ( ع ) اين اشعار را خواند :\r\n و انى لانسى السر كيلا اذيعه * فيا من راى سرا يصان بان ينسى « 98 » \r\nمخافة ان يجرى ببالى ذكره * فينبذه قلبى الى ملتو حسا « 99 » \r\nفيوشك من لم يفش سرا و جال فى * خواطره ان لا يطيق له حبسا « 100 »  \r\nسپس مأمون به امام رضا ( ع ) گفت : اگر مىخواستى دستور دهى كه اين نوشته را خاك‌آلود\r\n\r\n","description":"","footnote":" ( 93 ) همانا دوست از من دورى مىگزيند پس چنين مىبينم كه اسبابى سبب دورى او از من است .  ( 94 ) چنين مىبينم كه اگر او را ملامتش كنم به دشمنىاش افكنده‌ام پس از اين جهت ترك عتاب را پسنديده مىدانم .  ( 95 ) و هرگاه مبتلا شوم به جاهلى كه پيوسته ناحق گويد و امور محال را صواب يابد .  ( 96 ) آن هنگام به او سكوت عطا كنم و چه بسا كه سكوت پاسخ جواب است .  ( 97 ) پيش از اين ابيات اول و سوم از اين شعر را به نقل از مناقب ابن شهر آشوب ، نقل و ترجمه كرديم . و معناى بيت دوم چنين است : و آنكه بدىهاى دشمنش را به احسانش دفع نكند سخن و آداب امير مؤمنان ، على ( ع ) ، را فرا نگرفته است .  ( 98 ) همانا راز را از ياد خواهم برد تا مبادا آن را انتشار دهم پس اى كسى كه رازى ديد آن راز با فراموش كردنش محفوظ خواهد ماند .  ( 99 ) بايد بترسم از اين كه آن راز در خاطرم جريان يابد پس قلبم آن راز را بر اطراف دلم افكند .  ( 100 ) پس كسى كه راز را فاش نكند و ليكن در خاطرش بگذراند بعيد نيست كه تحمل آن راز را از دست بدهد . ","page_name":" 204 ","page_number":204},
  {"content":"\r\n\r\nكنند چطور صيغه امر مىساختى ؟ امام ( ع ) فرمود : ترب ، گفت از سحاء « 101 »  چطور مىسازى ؟\r\nفرمود : سح . گفت : از طين ؟ فرمود : طيّن . مأمون به غلامش گفت : اى غلام ترب هذا الكتاب و سحّه و طينه و امض به الى الفضل بن سهل و خذ لأبي الحسن ثلاثمائة الف درهم « 102 »  .\r\nهمچنين در عيون اخبار الرضا به نقل از محمد بن يحيى بن ابى عباد از عمويش نقل شده است كه گفت : روزى مىشنيدم امام رضا ( ع ) شعرى مىخواند . حال آن كه آن حضرت ( ع ) بسيار كم شعر مىخواند :\r\n كلنا نأمل مدا فى الاجل * و المناياهن آفات الامل « 103 » \r\nلا يغرنك اباطيل المنى * و الزم القصد ودع عنك العلل « 104 » \r\nانما الدنيا كظل زائل * حل فيه راكب ثم رحل « 105 »  \r\nپس من به آن حضرت عرض كردم : خداوند امير را عزيز گرداند اين اشعار از كيست ؟\r\nفرمود : يكى از عراقيان شما . گفتم : ابو العتاهيه آن را از براى خود انشاء كرده است . امام ( ع ) فرمود : نام او را بگو و كسى را با لقبش ياد مكن . زيرا خداوند سبحان مىفرمايد : و يكديگر را با القاب عيب‌جويى مكنيد شايد كسى از اين كار خوشش نيايد .\r\nو نيز در عيون اخبار الرضا از آن حضرت عليه السلام به نقل از پدرانش روايت شده است كه على ( ع ) اين اشعار را مىخواند :\r\n خلقت الخلايق فى قدرة * فمنهم سخى و منهم بخيل « 106 » \r\nفاما السخى ففى راحة * و اما البخيل فشؤم طويل « 107 »  \r\nو نيز در همين كتاب به سند خود از ريان بن صلت نقل شده است كه گفت : امام رضا ( ع ) اين اشعار را در حق عبد المطلب براى من انشاد كرد :\r\n\r\n","description":"","footnote":" ( 101 ) سحاء تراشه‌اى است كه از كاغذ به دست مىآيد . « سحا القرطاس » يعنى اندكى از كاغذ گرفت . و به تراشه‌هاى كاغذ سحايه و سحاءه اطلاق مىشود . و « سحا الكتاب يسحيه و يسحوه » يعنى آن را با تراشه‌هايى كه از كاغذ جدا شده بود بست و اين همان معناى قول مأمون است كه گفت از سحاء چطور امر بنا مىكنى ؟ امام فرمود :\r\nسح .  ( 102 ) اى غلام اين نوشته را به خاك‌آلوده كن و آن را با خرده كاغذ ببند و با گل مهر كن و آن را نزد فضل بن سهل ببر و سيصد هزار درهم براى ابو الحسن بگير .  ( 103 ) ما آرزو داريم مهلتى در اجل حاصل شود حال آن كه مرگها آفت آرزوهايند .  ( 104 ) البته مبادا آرزوهاى باطل تو را فريب دهند و با نيت مرگ ملازم باش و ناخوشيها را واگذار .  ( 105 ) همانا دنيا مانند سايه گذرنده‌اى است كه مسافرى در زير آن لختى بياسايد و دوباره رهسپار شود .  ( 106 ) خلايق را به يك اندازه آفريدى ، پس برخى از ايشان سخاوتمندند و برخى ديگر بخيل .  ( 107 ) اما سخى در راحت است و اما بخيل پس در بدبختى بىنهايت است . ","page_name":" 205 ","page_number":205},
  {"content":"\r\n\r\n يعيب الناس كلهم زمانا * و ما لزماننا عيب سوانا « 108 » \r\nنعيب زماننا و العيب فينا * و لو نطق الزمان بنا هجانا « 109 » \r\nو ان الذئب يترك لحم ذئب * و يأكل بعضنا بعضا عيانا « 110 »  \r\nصدوق در عيون اخبار الرضا از ابراهيم بن عباس صولى روايت كرده است كه گفت : امام رضا ( ع ) بسيار اين شعر را مىسرود :\r\n اذا كنت فى خير فلا تغتر ربه * و لكن قل اللهم سلم و تمم « 111 »  \r\nدر مناقب به نقل از كتاب الشعراء آمده است كه آن حضرت به بيت زير بسيار تمثل مىجست :\r\n تضىء كضوء السراج السلي * ط لم يجعل الله فيه نحاسا « 112 »  \r\n\r\nبعضى از مدايح شعرا در حق امام رضا ( ع )\r\nدر اعلام الورى از محمد بن يحيى فارسى نقل شده است كه گفت : روزى ابو نواس به امام رضا ( ع ) كه از نزد مأمون بازمىگشت و بر استرى سوار بود ، نگريست . پس به آن حضرت نزديك شد و بر او سلام داد و گفت : اى فرزند رسول خدا ! من دربارهء شما ابياتى سروده‌ام و دوست دارم آنها را از من بشنوى . امام ( ع ) فرمود : آنچه سروده‌اى بخوان . پس ابو نواس اين ابيات را خواند :\r\n مطهرون نقيات ثيابهم * تجرى الصلاة عليهم اينما ذكروا « 113 » \r\nمن لم يكن علويا حين تنسبه * فما له فى قديم الدهر مفتخر « 114 » \r\nالله لما برأ خلقا فاتقنه * صفاكم و اصطفاكم أيها البشر « 115 » \r\nفأنتم الملأ الا على و عندكم * علم الكتاب و ما جاءت به السور « 116 »  \r\n\r\n","description":"","footnote":" ( 108 ) تمام مردم روزگار را عيب مىكنند حال آن كه عيبى براى روزگار ما به جز خود ما نيست .  ( 109 ) بر روزگارمان خرده مىگيريم حال آن كه عيب در خود ماست و اگر روزگار به سخن در آيد ما را مسخره خواهد كرد .  ( 110 ) گرگ گوشت گرگ را نمىخورد حال آن كه برخى از ما ( انسانها ) برخى ديگر را آشكارا مىخوريم .  ( 111 ) هنگامى كه در خوبى و آسايشى بدان فريفته مشو و لكن بگو پروردگارا اين نعمت را سالم نگهدار و بر من تمامش كن .  ( 112 ) نور مىافشانى مانند نور چراغ روغنى كه خداوند در آن آتشى قرار نداده است .  ( 113 ) پاكانند كه جامه‌هاشان پاكيزه است و هر جا ياد شوند بر آنها درود و صلوات فرستند .  ( 114 ) هر كس ، هنگامى كه از نسب او ياد مىشود ، علوى نباشد در روزگاران گذشته كارى كه موجب افتخار او باشد ، ندارد .  ( 115 ) خداوند چون مخلوقات را آفريد و آنها را استوار گردانيد شما را پاك كرد و شما را برگزيد اى بشر .  ( 116 ) شماييد ملأ اعلى و نزد شماست علم كتاب ( قرآن ) و آنچه موجب نزول سوره‌ها گشت . ","page_name":" 206 ","page_number":206},
  {"content":"\r\n\r\nامام رضا ( ع ) با شنيدن اين ابيات فرمود : ابياتى براى ما آوردى كه پيش از تو كسى آنها را نگفته بود . اى غلام ! آيا از خرجى ما چيزى نزد تو هست ؟ گفت : سيصد دينار . فرمود : آن را به اين شاعر بده . سپس فرمود : شايد آن را كم شمارد ، اى غلام اين استر را نيز به او بده .\r\nهمچنين در اعلام الورى آمده است : وقتى ابو نواس را به خاطر خوددارى از مدح امام رضا ( ع ) سرزنش كردند ، وى در اين باره ابيات زير را سرود :\r\n قيل لى انت اوحد الناس طرا * فى فنون من الكلام النبيه « 117 » \r\nلك من جواهر الكلام بديع * يثمر الدر فى يدى مجتنيه « 118 » \r\nفعلى م تركت مدح ابن موسى * و الخصال التى تجمعن فيه « 119 » \r\nقلت لا اهتدى لمدح امام * كان جبريل خادما لابيه « 120 »  \r\n\r\nعلت و چگونگى وفات امام رضا ( ع )\r\nشيخ صدوق در عيون اخبار الرضا به سند خود از ياسر خادم روايت كرده است كه گفت :\r\nهنگامى كه ميان جايگاه ما تا طوس هفت منزل فاصله بود ، ابو الحسن ( ع ) بيمار شد . پس به شهر طوس داخل شديم در حالى كه بيمارى ابو الحسن شدت يافته بود . ما در آن شهر چند روزى ماندگار شديم . مأمون هر روز دو مرتبه به عيادت امام ( ع ) مىآمد .\r\nنگارنده : از برخى از اخبار بر مىآيد كه بيمارى آن حضرت تب بوده است . مجلسى در بحار الانوار گويد : بدان كه اصحاب ما و غير ايشان در اين نكته اختلاف كرده‌اند كه آيا مرگ امام رضا ( ع ) به صورت طبيعى بوده است يا آن كه وى را به سم شهيد ساختند . و آيا مأمون آن حضرت را مسموم كرد يا كس ديگرى جز او . اما قول مشهورتر در ميان ما آن است كه آن حضرت به واسطه سمى كه مأمون به وى داده بود ، به شهادت رسيد .\r\nشيخ صدوق در كتاب عيون اخبار الرضا و نيز مفيد در ارشاد رواياتى نقل كرده‌اند مبنى بر آن كه مأمون امام را مسموم ساخت . در كتاب خلاصه تذهيب الكمال فى اسماء الرجال از سنن ابن ماجه قزوينى ، كه هر دو از اهل سنت مىباشند ، آمده است كه امام رضا ( ع ) در طوس به سبب مسموميت درگذشت . ابو الفرج اصفهانى در مقاتل الطالبين گويد : مأمون با آن\r\n\r\n","description":"","footnote":" ( 117 ) به من گفته شد كه تو در ميان تمام مردم در فنون و انواع سخنان گرانمايه و يگانه و بىنظيرى .  ( 118 ) جوهر سخنان تو بديع است و در دستان چينندهء آن مرواريد به ثمر مىرسد .  ( 119 ) پس براى چه مدح فرزند موسى ( ع ) و خصالى را كه در وى جمع شده است ، ترك كرده‌اى .  ( 120 ) من پاسخ دادم من نمىتوانم به مدح امامى هدايت شوم كه جبرئيل خدمتگزار پدرش بوده است . ","page_name":" 207 ","page_number":207},
  {"content":"\r\n\r\nحضرت به عنوان ولى عهد خويش پيمان بست ولى بعدا بر ضد آن حضرت توطئه كرد و او را به سم كشت . ابن حجر در كتاب تهذيب التهذيب به نقل از حاكم در تاريخ نيشابور مىگويد :\r\nعلى بن موسى در سناباد به شهادت رسيد . و در همين كتاب از ابو حاتم بن حبان نقل شده است كه گفت : امام رضا ( ع ) در روز آخر از ماه صفر در گذشت بدين ترتيب كه آب انار را مسموم ساخته بودند و آن حضرت از آن نوشيد . طبرى گويد : امام رضا ( ع ) در خوردن انگور زياده روى كرد و به ناگهان وفات يافت .\r\n\r\nچرا مأمون ، امام رضا ( ع ) را مسموم كرد ؟\r\nشيخ مفيد در ارشاد مىنويسد : امام رضا ( ع ) مأمون را در خلوت بسيار مورد پند و اندرز قرار مىداد و او را از خداوند مىترساند و آنچه بر خلاف دستور آن حضرت انجام مىشد زشت مىشمرد . مأمون در ظاهر سخنان آن حضرت را قبول مىكرد ولى ناراحتى و سرگرانى خويش را از نصايح امام پنهان مىداشت . روزى حضرت رضا ( ع ) نزد مأمون آمد و ديد كه او براى نماز وضو مىسازد و غلامش آب بر دست او مىريزد . پس امام ( ع ) به وى فرمود : اى امير مؤمنان ! در پرستش پروردگارت كسى را شريك او قرار مده . مأمون نيز آن غلام را رد كرد و خود به تنهايى كار وضويش را به انجام رساند . ولى اين فرمايش امام ( ع ) كينه و خشم او را نسبت به آن حضرت افزون كرد .\r\nهمچنين هرگاه مأمون در محضر آن امام ( ع ) دربارهء فضل بن سهل و برادرش سخن مىگفت ، امام ( ع ) عيب كارهاى آن دو را براى مأمون بازگو مىكرد و از شنيدن سخنان آنان وى را بر حذر مىداشت . فضل و حسن نيز به اين مطلب پى بردند و همواره در نزد مأمون از آن حضرت بدگويى مىكردند و سخنانى مىگفتند كه امام رضا ( ع ) را از چشم مأمون بيندازند و او را از ميل و علاقهء مردم نسبت به آن حضرت مىترسانيدند . آن دو آن قدر به اين كار خود ادامه دادند تا نظر مأمون را نسبت به امام ( ع ) برگرداندند به طورى كه مأمون كمر به قتل وى بست .\r\nابو الفرج اصفهانى گويد : امام رضا ( ع ) بيمار شد و در همان بيمارى بدرود حيات گفت .\r\nپيش از اين ، امام نزد مأمون از فرزندان سهل ياد مىكرد و عيب كارهاى آنان را به وى گوشزد مىكرد و مأمون را از توجه به آن دو بازمىداشت و بديهايشان را به وى تذكر مىداد .\r\nاما كلينى در كافى روايتى مبنى بر مسموميت آن حضرت نقل نكرده است چنان كه دربارهء پدر امام هشتم ، حضرت موسى بن جعفر ( ع ) ، نيز روايتى دال بر مسموميت وى نياورده است هر چند كه مرگ امام كاظم ( ع ) در اثر مسموميت بسيار مشهور و معروف بوده است .\r\nبلكه وى تنها به ذكر اين نكته بسنده كرده است كه امام كاظم ( ع ) در زندان « سندى بن شاهك »\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nچشم از جهان فرو بست .\r\nاربلى در كشف الغمة مىنويسد : از برخى از موثقان شنيده‌ام كه سيد رضى الدين على بن طاووس موافق با اين نظريه نبود كه مأمون امام رضا را مسموم ساخته بود . حال آن كه سيد در اين گونه امور اهل مطالعه و پژوهش بود و آنچه از رفتار مأمون ظاهر است دلالت بر مهربانى وى بر امام و ميل او به آن حضرت و ترجيح وى بر خاندان و فرزندانش مىباشد و اينها قراينى است كه اين نظر را تأييد و اثبات مىكنند .\r\nسبط بن جوزى در تذكرة الخواص سخنى دارد كه گويا آن را از ابو بكر صولى در كتاب الاوراق نقل كرده است . وى گويد : گروهى خيال كرده‌اند كه مأمون ، امام رضا را مسموم ساخته است اما اين سخن صحيح نيست . بلكه وقتى على بن موسى ( ع ) در گذشت ، مأمون گريه و زارى سر داد و اندوهگين شد و چند روزى چيزى نخورد و نياشاميد و از لذات خود را بر كنار داشت .\r\nبعدا در اين باره مفصل سخن خواهيم گفت . شيخ مفيد گويد : روزى حضرت با مأمون غذايى خوردند و حضرت از آن خوراك بيمار شد و مأمون نيز خود را به بيمارى زد .\r\nابو الفرج اصفهانى هم گويد : امام رضا ( ع ) بيمار شد پس مأمون به عيادت آن حضرت مىآمد همين كه بيمارى امام ( ع ) سنگين شد ، مأمون نيز تظاهر به بيمارى كرد و چنين وانمود ساخت كه آن دو خوراك زيان‌آورى خورده‌اند و هر دو دچار بيمارى گشته‌اند .\r\nنگارنده : سخن شيخ مفيد حاكى از آن است كه مأمون در اين غذاى امام رضا ( ع ) سم ريخت و خود نيز به بيمارى تظاهر كرد تا به مردم وانمود كند كه امام رضا ( ع ) در اثر خوردن آن غذاى زيان‌آور بيمار شده نه در اثر سم . لكن عبارت ابو الفرج نمايانگر آن است كه غذا مسموم نبود بلكه سم در چيزى غير از غذا بوده است ، چنان كه خواهد آمد ، لكن مأمون چنين وانمود كرده است كه بيمارى در اثر خوردن غذاى زيان‌آور بوده و اين به صواب نزديك‌تر است .\r\nابو الفرج اصفهانى گويد : رضا ( ع ) همچنان بيمار بود تا آن كه مرد . و دربارهء وفات وى اختلاف شده است و به هر حال سبب وفات او سمى بود كه آن را نوشيد . سپس شيخ مفيد و ابو الفرج نيز با عباراتى نزديك به عبارات شيخ ، گويند : محمد بن على بن حمزه از منصور بن بشير از برادرش عبد الله بن بشير روايت كرده كه گفت : مأمون به من دستور داد كه ناخنهايم را عادة بلند كنم و آنها را به كسى نشان ندهم من نيز دستورش را اجرا كردم سپس مرا خواست و چيزى شبيه تمبر هندى به من داد و گفت : اين را به دستان خود بمال . من نيز چنين\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nكردم . سپس برخاست و از پيش من رفت و بر امام رضا ( ع ) داخل شد و از آن حضرت پرسيد :\r\nچگونه‌اى ؟ امام ( ع ) فرمود : اميد بهبود دارم مأمون گفت : من نيز به حمد الله بهترم . و به امام رضا ( ع ) گفت : آيا امروز كسى از پرستاران و غلامان به نزد شما آمده است ؟ حضرت فرمود :\r\nخير . مأمون خشمناك شد و بر غلامانش فرياد زد . و به امام رضا ( ع ) فرمود : هم اكنون آب انار را بگير و بخور كه براى رفع اين بيمارى چاره‌اى جز خوردن آب انار نيست . سپس مرا طلبيد و گفت : براى ما انار بياور چون انار آوردم گفت : برايم آب آنها را به دستت بگير . من نيز چنان كردم و مأمون به دست خود آن را به رضا ( ع ) نوشانيد و همين موجب مرگ آن حضرت بود . زيرا امام ، بعد از نوشيدن اين آب انار ، بيش از دو روز زنده نبود . محمد بن على بن حمزه از ابو صلت هروى روايت مىكند كه گفت : پس از آن كه مأمون از نزد امام رضا ( ع ) بيرون آمد ، پيش آن حضرت رفتم . ايشان به من فرمود : اى ابو صلت ! اينان كار خود را كردند و شروع به ذكر توحيد و تمجيد خداوند كرد .\r\nمحمد بن على گويد و از محمد بن جهم شنيدم كه مىگفت : حضرت رضا ( ع ) شيفتهء انگور بود پس قدرى انگور براى آن حضرت تهيه كردند و در جاى حبه‌هاى آن چند روز سوزنهاى زهرآلود زدند سپس آن سوزنها را كشيدند و آن انگور زهرآلود را براى آن حضرت آوردند .\r\nامام رضا ( ع ) كه به همان بيمارى كه پيش از اين گفته شد ، مبتلا بود از آن انگور زهرآلود بخورد و همين امر موجب شهادت آن حضرت گرديد . گويند اين نوع زهر ، از زهرهاى بسيار كارى است .\r\nعلى بن عيسى اربلى در كشف الغمة گويد : شيخ مفيد دربارهء علت شهادت امام رضا ( ع ) چيزى را عنوان كرده كه عقل من آن را نمىپذيرد و شايد من خطا كار باشم . مفيد گويد :\r\nامام ( ع ) در پيشگاه مأمون عيب پسران سهل را بازمىگفت و از آنان به بدى ياد مىكرد و مواردى از اين قبيل . حال آن كه اشتغال امام به امور دنيوى و اخروى و نيز اشتغالش به خداوند به او امكان چنين كارهايى را نمىداده است . همچنين بنابر نظر مفيد ( ره ) دولت مذكور از اساس فاسد بوده و بر پايه‌اى ناپسنديده بنياد شده است . و امام ( ع ) همهء تلاشش را در جهت غيبت از فرزندان سهل به كار گرفته بود تا آن كه موجب گرديد آن دو نيز پيش خليفه آيند و نظر او را نسبت به امام تيره كنند . از طرفى نصيحت امام به مأمون و فرمايش آن حضرت به وى ، در چيزى كه به حال دينش سودمند بود ، نمىتواند موجب قتل آن حضرت و ارتكاب چنان جنايت بزرگى شود . بلكه در اين باره كافى بود كه مأمون آن حضرت را به نزد خود راه نمىداد و يا از ايراد نصايحش جلوگيرى مىكرد . از طرفى ما تاكنون نشنيده‌ايم كه اگر سوزن را در دانه‌هاى انگور جاى دهند انگور نيز مسموم مىشود و قياس طبى نيز بر صحت چنين كارى شهادت نمىدهد و خداوند تعالى به حال همگان آگاه است و بازگشت\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nهمه به سوى اوست و در پيشگاه او دشمنان و مخالفان جمع خواهند شد .\r\nاربلى همچنين مىگويد : در كتابى به نام كتاب النديم ، كه فعلا در وقت تأليف اين كتاب آن را در اختيار ندارم خواندم كه گروهى از بنى عباس نامه‌اى به مأمون نگاشتند و عقيدهء او در ولى عهد قرار دادن امام رضا ( ع ) و تمايلش به فرزندان على ( ع ) را به سختى مورد انتقاد قرار داده و تخطئه كرده بودند . مأمون نيز متقابلا پاسخى تند براى آنان نوشت و ايشان را ناسزا گفت و عرض و ناموسشان را دشنام داد . از جمله سخنانى كه مأمون در پاسخش گفته بود و اينك به خاطر دارم آن بود كه شما همان نطفه‌هاى مستان در رحم كنيزكان خواننده و عشوه گريد . آنگاه دربارهء امام رضا ( ع ) سخن رانده بود و فضل و شرافت آن حضرت و خاندانش را بر شمرده بود . اين پاسخ و برخوردهايى از اين قبيل قراينى هستند كه اتهام كشتن امام ( ع ) را به وسيلهء مأمون و تلاش در چيزى كه موجب تباهى و زيان دنيوى و اخروى او مىشود منتفى مىسازد . و خدا داناتر است .\r\nمجلسى در بحار الانوار مىنويسد : اربلى در كشف الغمة اسبابى را كه شيخ مفيد به عنوان موجبات قتل امام رضا ( ع ) توسط مأمون ذكر كرده است ، با دلايلى سخيف و كم ارزش مردود شمرده است . آنگاه مجلسى پس از نقل گفتار اربلى گويد : سستى اين گفتار پوشيده نيست . چرا كه بدگويى و غيبت از فرزندان سهل امرى دنياوى نبوده كه آن حضرت را از اشتغال به عبادت خداى تعالى بازدارد . بلكه حتى اين امر از باب امر به معروف و نهى از منكر و رفع ظلم از مسلمانان ، به هر طريق ممكن ، بر آن حضرت واجب بوده است . و اينكه خلافت مأمون فاسد بوده است سبب نمىشده كه آن حضرت دست از خير خواهى و پند و اندرز بر دارد چنان كه كسان ديگرى غير از امام رضا ( ع ) نيز براى مسلمانان در غزوات و جنگها خير خواهى مىكردند . از طرفى معلوم است كه نصيحت ستمگران و پند گفتن به آنها در حضور مردمان ، به خصوص اگر ادعاى فضل و خلافت هم داشته باشند ، از عواملى است كه كينه و حسد و خشم آنها را بر مىانگيزد .\r\nنگارنده : همچنين اين سخن اربلى كه گفته است « اگر سوزن در دانه‌هاى انگور بگذارند ، انگور مسموم نمىشود و قياس طبى هم بدان گواهى نمىدهد » ، اظهار نظر نادرستى است . زيرا ظاهر روايت گواه آن است كه سوزن به نوعى از زهرهاى كارى آلوده بوده است نه آن كه سوزن ناآلوده به زهر را در حبه‌هاى انگور گذارده‌اند و انگور بدين وسيله آلوده به زهر شده باشد .\r\nسبط بن جوزى به نقل از كتاب الاوراق نوشته ابو بكر صولى مىنويسد : برخى گفته‌اند\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nامام رضا ( ع ) به حمام رفت و پس از آنكه از حمام بيرون آمد براى وى طبقى از انگور آلوده به زهر آوردند كه در دانه‌هاى آنها سوزنهاى زهرآلود نهاده بودند ، كه در ظاهر نشان نمىداد .\r\nامام نيز از آن انگور تناول كرد و پس از مدتى بدرود حيات گفت .\r\nروايت ديگرى گوياى آن بود كه امام ( ع ) به وسيلهء زهرى كه در انار بود به شهادت رسيد .\r\nاما آنچه سبط بن جوزى گفته بود ، مبنى بر آنكه مأمون آن حضرت را مسموم نكرد زيرا بر مرگ امام نوحه و زارى به راه انداخت و اندوهگين شد و . . . چندان صحت ندارد . زيرا از زيركى مأمون بعيد نيست كه امام را مسموم ساخته باشد و آنگاه براى رفع اتهام از خود ، كه در آن هنگام نيز شايع شده بود ، به گريه و زارى بپردازد . از اين گذشته گريه و زارى و اندوه مأمون در عزاى امام كه خود ناشى از شناخت وى از فضايل امام ( ع ) بود با ارتكاب به قتلى كه علت آن ترس از بيرون رفتن خلافت از دستش مىبود ، هيچ منافاتى ندارد .\r\nنگارنده : مىتوان احتمال داد كه مأمون آن حضرت را در اثناى بيمارىاش مسموم كرده باشد . از قراين ظاهرى نيز مىتوان چنين دريافت كه چون مأمون متوجه شد كه با بيعت مردم بغداد با ابراهيم بن مهدى خلافتش دچار مشكل و از هم گسيختگى شده و اين امر به خاطر بيعت وى با امام رضا ( ع ) به عنوان ولى عهد حادث گشته و مردم نيز اين تصميم را به فضل بن سهل نسبت مىدادند ، و از طرفى فضل هم اخبار مربوط به ناآرامى مملكت را ، از ترس همين نسبت نادرست و ديگر مقاصد درست يا نادرست خود ، از مأمون پنهان مىكرده همهء اين عوامل باعث شد كه وى از سقوط خلافتش بيمناك شود . لذا انديشيد كه جز با كشتن فضل و رضا ( ع ) نمىتواند مخالفان و انتقادگران از خويش را از مخالفت بازدارد . از اين رو فضل را در حمام سرخس از پاى در آورد و امام رضا ( ع ) را به وسيله دادن زهر شهيد كرد .\r\nاگر مانند علامه مجلسى بگوييم كه بيعت مأمون با امام رضا ( ع ) از روز نخست از روى حيله و نيرنگ بوده يا بگوييم كه مأمون از روى حسن نيت امام رضا ( ع ) را به ولى عهدى خود تعيين كرد ، در اين دو صورت هم مسموم ساختن امام رضا ( ع ) توسط مأمون بعيد نيست . زيرا چه بسا اوضاع و شرايطى پيش آيد كه نيتها دستخوش دگرگونى شوند . مانند زايل شدن حكومت كه چه بسيار بدين خاطر پادشاهان فرزندان و برادرانشان را كشته‌اند . انگيزه‌اى كه مأمون را به كشتن فضل واداشت همان بود كه وى را به مسموم ساختن حضرت رضا ( ع ) برانگيخت . كشته شدن فضل توسط او ، كه هيچ ترديدى در آن نيست ، دور بودن اين احتمال كه وى امام رضا ( ع ) را مسموم ساخته منتفى مىسازد به خصوص كه در اين باره روايات و اقوال مورخان فراوان است و چنان اين امر شهرت يافته كه حتى شاعران نيز بدان متذكر شده‌اند . مثلا ابو فراس\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحمدانى در اين باره گويد :\r\n باؤوا بقتل الرضا من بعد بيعته * و ابصروا بعض يوم رشدهم فعموا « 121 » \r\nعصابة شقيت من بعد ما سعدت * و معشر هلكوا من بعد ما سلموا « 122 »  \r\nو نيز دعبل در سوگ آن امام ( ع ) سروده است :\r\n شككت فما ادرى أ مسقيّ شربة * فابكيك ام ريب الردى فيهون « 123 » \r\nايا عجبا منهم يسمونك الرضا * و تلقاك منهم كلحة و عضون « 124 »  \r\nسخن دعبل در اينجا كه گفته است « ترديد كردم » اگر چه ظاهرا بر عدم علم دلالت دارد اما با گفتهء وى در بيت بعد كه « از ايشان دندان نماياندن ( كنايه از خشم گرفتن بر كسى ) و ترشرويى ديدى » نشان مىدهد كه اين مسأله يقينى و محقق بوده است .\r\nشيخ مفيد و نيز ابو الفرج گويند : چون امام رضا ( ع ) وفات يافت مأمون يك شبانه روز مرگ آن حضرت را پنهان داشت سپس در پى محمد بن جعفر و گروهى از اهل بيت و خاندان ابو طالب كه در خراسان بودند ، فرستاد . چون آنان به نزدش آمدند خبر مرگ امام ( ع ) را به ايشان داد و گريست و بسيار بىتابى كرد و جنازهء آن حضرت را بديشان نشان داد و آنگاه خطاب به پيكر پاك امام ( ع ) گفت : اى برادر بر من بس گران است كه تو را در اين حالت ببينم . من آرزو مىكردم كه پيش از تو بميرم ولى خداوند نخواست . سپس دستور داد آن حضرت را غسل دهند و كفن و حنوط كنند و خود جنازه را برداشت به همين جايى كه اكنون مدفن آن حضرت است ، آورد و به خاك سپرد و آنجا خانهء حميد بن قحطبه بود در دهى از شهر طوس كه نامش سناباد نزديك نوقان است و در همان جا نيز قبر هارون رشيد بود . قبر حضرت رضا ( ع ) پيش روى هارون و در قبلهء او قرار گرفته است .\r\nشيخ صدوق در عيون اخبار الرضا ضمن حديثى آورده است كه : آخرين سخنى كه امام رضا ( ع ) گفت اين بود : « بگو اگر در خانه‌هاى خود هم بوديد باز آنكه سرنوشت . آنها كشته شدن است از خانه به قتلگاه به پاى خود البته بيرون مىآمدند » « 125 »  و فرمان خدا حكمى نافذ و روان خواهد بود سپس قبر هارون را شكافت و آن حضرت را با وى دفن كرد گفت :\r\nاميدواريم خداوند به واسطه قرب هارون به آن حضرت ، به وى نفع بخشد .\r\n\r\n","description":"","footnote":" ( 121 ) پس از بيعت با او ( امام رضا ( ع ) ) وى را كشتند . در يك روز به هدايت و رشد خويش بينا گشتند و دوباره كور شدند .  ( 122 ) گروهى كه پس از آن كه سعادت يافتند تيره روز شدند و جمعى كه پس از آن كه در امان ماندند به هلاكت رسيدند .  ( 123 ) . . . . .  ( 124 ) شگفتا از ايشان كه تو را رضا مىنامند و آنگاه تو از ايشان دندان نماياندن و ترشرويى ديدى .  ( 125 ) آل عمران / 154 : قُل لَوْ كُنْتُم فِي بُيُوتِكُم لَبَرَزَ الَّذِين كُتِب عَلَيْهِم الْقَتْل إِلى مَضاجِعِهِم . . . ","page_name":" 213 ","page_number":213},
  {"content":"\r\n\r\n\r\nبرخى از مرثيه‌هايى كه دربارهء امام رضا ( ع ) سروده شده است\r\nدر مناقب آمده است كه دعبل بن على در سوگ امام رضا ( ع ) اين اشعار را سرود :\r\n يا حسرة تتردد * و عبرة ليس تنفد « 126 » \r\nعلى على بن موسى ب * ن جعفر بن محمد « 127 »  \r\nاحمد بن محمد بن عبد الله بن حسن بن عياش در مقتضب از على بن هارون بن يحيى منجم از على بن ابو عبد الخوافى اشعارى را نقل كرده كه در سوگ امام رضا ( ع ) سروده بود . برخى از ابيات اين مرثيه چنين است :\r\n « يا ارض طوس سقاك الله رحمته * ما ذا حويت من الخيرات يا طوس « 128 » \r\nطابت بقاعك فى الدنيا و طيبها * شخص ثوى بسناآباد مرموس « 129 » \r\nشخص عزيز على الاسلام مصرعه * فى رحمة الله مغمور و مغموس « 130 » \r\nيا قبره انت قبر قد تضمنه * حلم و علم و تطهير و تقديس « 131 » \r\nفافخر فإنك مغبوط بجثته * و بالملائكة الابرار محروس « 132 »  \r\nشيخ صدوق در عيون اخبار الرضا گويد : در نوشته‌اى از محمد بن حبيب « 133 »  ضبى اين ابيات را يافتم :\r\n « قبر بطوس به اقام امام * حتم اليه زيارة و لمام « 134 » \r\nقبر اقام به السلام و ان غدا * تهدى اليه تحية و سلام « 135 » \r\nقبر سنا انواره تجلو العمى * و بتربته قد تدفع الاسقام « 136 »  \r\n\r\n","description":"","footnote":" ( 126 ) اى واى از حسرتى كه پىدرپى مىآيد و مىرود واى واى از اشكى كه تمامى ندارد .  ( 127 ) بر على بن موسى بن جعفر بن محمد .  ( 128 ) اى ديار طوس خداوند ترا از رحمتش سيراب گرداند ، اى طوس چه خيرات و نيكوييها كه در برگرفته‌اى !  ( 129 ) پاكيزه باد بقعه‌هاى تو در دنيا و پاكيزه كرده بقعه‌هاى تو را شخصى كه در سناباد دفن گرديده است .  ( 130 ) شخصى كه مرگش براى اسلام گران و سخت بود در رحمت خدا غوطه‌ور است .  ( 131 ) اى قبر آن شخص تو قبرى هستى كه حلم و علم و پاكى و قدس را در بر دارد .  ( 132 ) پس مباهات كن كه تو به خاطر در بر گرفتن پيكر او مورد غبطه و مورد حراست ملائكه ابرار واقع گشته‌اى .  ( 133 ) اين نوشته‌اى بلند است كه ما تمام آن را در ذيل شرح زندگانى وى نقل كرده‌ايم و در اينجا تنها به ذكر چند بيت از اشعار او بسنده مىكنيم ( مؤلف )  ( 134 ) قبرى است در طوس كه امامى در آن مدفون است كه زيارت و قصد آن امام واجب است .  ( 135 ) قبرى كه سلامت در آن اقامت گزيده و چون صبح فرا رسد تحيت و درود به سوى آن فرستاده مىشود .  ( 136 ) قبرى كه پرتو انوارش كور را روشنى مىبخشد و به خاكش بيماريها درمان گردند . ","page_name":" 214 ","page_number":214},
  {"content":"\r\n\r\n قبر يمثل للعيون محمدا * و وصيه و المؤمنون قيام « 137 » \r\nقبر اذا حل الوفود بربعه * رحلوا و حطت عنهم الآثام « 138 » \r\nقبر على بن موسى حله * بثراه يزهو الحل و الاحرام « 139 » \r\nمن زاره فى الله عارف حقه * فاللمس منه على الجحيم حرام « 140 » \r\nيا ابن النبى و حجة الله التى * هى للصلاة و للصيام قيام « 141 » \r\nانتم ولاة الدين و الدنيا و من * لله فيه حرمة و ذمام « 142 » \r\nما الناس الا من اقر بفضلكم * و الجاحدون بهائم و هوام « 143 » \r\nوالى ابى الحسن الرضا اهديتها * مرضية تلتذها الافهام « 144 » \r\nخذها عن الضبى عبدكم الذي * هانت عليه فيكم الالوام « 145 » \r\nان اقض حق الله فيك فان لى * حق القرى للضيف اذ يعتام « 146 » \r\nمن كان بالتعليم ادرك حبكم * فمحبتى اياكم الهام « 147 »  \r\nشيخ در مجالس به سند خود از محمد بن يحيى بن اكثم قاضى از پدرش نقل كرده است كه گفت : مأمون دعبل بن خزاعى را نزد خود آورد و به او امان داد و از وى خواست كه قصيدهء بلندش را بخواند . اما دعبل وجود چنين قصيده‌اى را منكر شد . پس مأمون گفت : تو را نيز بدان قصيده امان مىدهم چنان كه خودت را نيز امان دادم . برخى از ابيات اين قصيده چنين است :\r\n\r\n","description":"","footnote":" ( 137 ) قبرى كه در چشمها محمد و وصيش و مؤمنان را نمايان مىسازد .  ( 138 ) قبرى كه چون زائران به محدودهء آن سكنى گزينند ، كوچ كنند در حالى كه گناهانشان ريخته شده است .  ( 139 ) اين قبرى است كه على بن موسى در آن جاى گرفته و حل و حرم مكه به واسطهء تربت او كسب بزرگى مىكنند .  ( 140 ) اى فرزند پيامبر و اى حجت خدايى كه همواره براى بر پايى نماز و گرفتن روزه آماده و حاضر بودى .  ( 141 ) هر كه اين قبر را در راه خدا زيارت كند و حق صاحب آن را بشناسد بدنش بر آتش دوزخ حرام است .  ( 142 ) شما واليان دين و دنيا و كسانى هستيد كه براى خدا در آنها حرمت و زينهار باشد .  ( 143 ) انسان نيستند مگر كسانى كه به فضل شما اقرار كرده‌اند و منكران شما حيوانند .  ( 144 ) من اين قصيدهء خود را كه نيك و پسنديده است و فهمها از آن لذت مىبرند ، به ابو الحسن رضا اهدا كردم .  ( 145 ) بگير اين قصيده را از ضبى ، بنده‌تان ، كه در راه محبت شما سرزنشها بر او آسان آمده است .  ( 146 ) اگر حق خدا را نسبت به تو به جاى آوردم پس براى من است حق مهماندارى كه آن حقى است براى مهمان وقتى كه مورد احترام واقع مىشود .  ( 147 ) اگر هر كس با آموزش و تعليم محبت به شما را ياد گرفته است ، بدان كه محبت من به شما از طريق الهام بوده ، نه از طريق آموزش . ","page_name":" 215 ","page_number":215},
  {"content":"\r\n\r\n يا امة السوء ما جازيت احمد فى * حسن البلاء على التنزيل و السور « 148 » \r\nلم يبق حى من الاحياء نعلمه * من ذى يمان و لا بكر و لا مضر « 149 » \r\nالا و هم شركاء فى دمائهم * كما تشارك ايسار على جزر « 150 » \r\nقتلا و اسرا و تخويفا و منهبة * فعل الغزاة باهل الروم و الخزر « 151 » \r\nارى امية معذورين ان قتلوا * و لا ارى لبنى العباس من عذر « 152 » \r\nقوم قتلتم على الاسلام اولهم * حتى اذا استمكنوا جازوا على الكفر « 153 » \r\nاربع بطوس على قبر الزكى بها * ان كنت تربع من دين على وطر « 154 » \r\nقبران فى طوس خير الناس كلهم * و قبر شرهم هذا من العبر « 155 » \r\nما ينفع الرجس من قرب الزكى و ما * على الزكى بقرب الرجس من ضرر « 156 » \r\nهيهات كل امرئ رهن بما كسبت * له يداه فخذ ما شئت او فذر « 157 »  \r\n\r\nتذهيب گنبد امام رضا ( ع )\r\nشاه عباس اول از اصفهان پياده به خراسان آمد و دستور داد گنبد و بارگاه آن حضرت را از خالص مالش ، تذهيب كنند . كار تذهيب گنبد امام رضا ( ع ) در سال 1010 هجرى شروع شد و در سال 1016 هجرى پايان پذيرفت .\r\n\r\n","description":"","footnote":" ( 148 ) اى امت بدكار ! به نيكويى پاداش پيامبر ( ص ) را برآوردن قرآن و سوره‌ها ادا نكرديد .  ( 149 ) هيچ قبيله‌اى از قبايلى كه مىشناسيم از يمان و بكر و مضر باقى نيستند .  ( 150 ) جز آن كه در ريختن خون آنان شريكند همان گونه كه كشندهء شتر ، در ريختن خون شتران سهيم است .  ( 151 ) ( آنان را ) كشتيد و اسير گرفتند و ترسانديد و غارت كرديد مانند آن كه با روميان و پارسيان مىجنگيديد .  ( 152 ) بنى اميه را اگر كشتند معذور مىدانم اما براى بنى عباس هيچ عذر و بهانه‌اى قايل نيستم .  ( 153 ) قومى كه نخستين آنان را بر اسلام كشتيد تا آنجا كه قدرت يافتند بر كفر شوريدند .  ( 154 ) در طوس و بر سر قبر ( شخص ) پاكى كه در آن است بايست اگر از روى دين حاجت و نيازى دارى .  ( 155 ) و قبر در طوس است ( يكى ) قبر بهترين همهء مردم و ( ديگرى ) قبر بدترينشان و اين مايهء عبرت است .  ( 156 ) پليد را از نزديكى با پاك سودى نيست و پاك را از نزديكى با پليد زيانى در پى نيست .  ( 157 ) هيهات ! كه هر كس در گرو كارى است كه كرده . براى اوست دو دستش پس هر چه را كه خواهى بگير يا رها كن . ","page_name":" 216 ","page_number":216},
  {"content":"\r\n\r\n\r\nزندگانى ابو جعفر محمد الجواد\r\nابن على الرضا بن موسى الكاظم بن جعفر الصادق بن محمد الباقر بن على زين العابدين بن الحسين بن على بن ابى طالب عليهم السلام ، نهمين امام از اهل بيت صلوات الله عليهم اجمعين\r\n\r\nتولد وفات ، طول عمر و محل دفن آن حضرت\r\nامام جواد ( ع ) در شب جمعه 19 ماه مبارك رمضان يا 15 اين ماه يا روز جمعه 10 رجب در شهر مدينه به دنيا آمد . قولى كه در كتاب مصباح المتهجد آمده ، تاريخ اخير را تأييد مىكند .\r\nدر آنجا آمده است : ابن عياش گويد اين دعا به وسيلهء استاد بزرگ ابو القاسم ( رضى الله عنه ) آمده است كه : « اللهم انى أسألك بالمولودين فى رجب محمد بن على الثانى و ابنه على بن محمد المنتجب الدعاء » . وى مىنويسد : ابن عياش گفته است : روز دهم رجب ، ميلاد ابو جعفر ثانى است .\r\nآن حضرت در روزگار خلافت معتصم ، روز شنبه آخر ذىقعده يا آخر ذى حجه يا پنجم يا ششم ذى حجه در روز سه شنبه سال 220 هجرى در بغداد چشم از جهان فرو بست . و در مقابر قريش در پشت قبر جدش امام موسى كاظم ( ع ) به خاك سپرده شد . مدت عمر وى بيست و پنج سال بود . كلينى گويد : عمر آن حضرت 25 سال و 2 ماه و 18 روز و بنابر قول ديگرى سه ماه و بيست و دو روز بود . ابن خشاب گويد : امام جواد ( ع ) ، 25 سال و سه ماه و 18 روز زيست و شيخ مفيد عمر آن حضرت را 25 سال و اندى مىداند .\r\nاز اين مدت ، وى هشت يا هفت سال و چهار ماه و دو روز با پدرش و 17 يا 18 سال ، بيست روز كمتر ، پس از پدرش زيست . كه اين همان مدت امامت و خلافت آن حضرت به شمار مىرود و مصادف با دوران پادشاهى مأمون است . آن حضرت در اوايل دوران خلافت معتصم وفات يافت . برخى وفات آن حضرت را در دوران خلافت واثق دانسته‌اند . حافظ عبد العزيز اخضر جنابذى در معالم العترة الطاهرة از محمد بن سعيد نقل كرده است كه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nگفت : محمد بن على ( ع ) ، در زمان خلافت الواثق بالله به قتل رسيد . شايد اين اشتباه براى وى از آنجا پيش آمده كه واثق بر آن حضرت نماز گزارد . بلكه سخن صحيح آن است كه امام جواد ( ع ) در عهد خلافت معتصم از دنيا رفت . زيرا مردم در سال 227 هجرى با واثق براى خلافت بيعت كردند . تنها توجيه براى قول جنابذى آن است كه شايد مقصود وى آن بوده كه واثق در زمان خلافت معتصم ، آن حضرت را با خورانيدن سم به قتل رسانيده است .\r\n\r\nمادر امام جواد ( ع )\r\nمادر آن حضرت كنيزى بود كه او را « سكن مريسيه » و يا « سبيكه » مىخواندند . برخى علاوه بر اين دو نام ، از مادر آن حضرت با نامهاى ديگرى نيز ياد كرده‌اند همچون سبيكه ، نوبيه و سكينه ، كه شايد اين نام آخر صورت تصحيف شده سبيكه باشد ، خيزران و دره . امام رضا ( ع ) اين زن را خيزران مىخواند و گفته‌اند نامش ريحان و قبطى و مكنى به‌ام الحسن بود .\r\n\r\nكنيهء امام جواد ( ع )\r\nاو را با كنيهء ابو جعفر ياد مىكردند . همچنين براى آن كه با امام باقر ( ع ) ، كه او هم كنيهء ابو جعفر داشت ، اشتباه نشود كينهء وى را ابو جعفر ثانى ذكر مىكردند .\r\n\r\nلقب آن حضرت\r\nآن حضرت را القابى بود مانند جواد و قانع و نجيب و تقى . اما از همه القاب وى مشهورتر لقب جواد بود .\r\n\r\nنقش انگشترى آن حضرت\r\n« نعم القادر الله » بوده است .\r\n\r\nدربان آن حضرت\r\nدر فصول المهمه نام دربان آن حضرت عمر بن فرات و در مناقب عثمان بن سعيد سمان ياد شده است .\r\n\r\nشاعر آن حضرت\r\nحماد و داود بن قاسم جعفرى شاعران امام جواد ( ع ) بودند .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nفرزندان آن حضرت\r\nشيخ مفيد گويد : فرزندان آن حضرت عبارت بودند از : پسرانش على ( امام دهم ) و موسى و دخترانش فاطمه و امامه . آن حضرت به جز آن دو پسرى كه ذكر كرديم ، پسر ديگرى نداشت . ابن شهر آشوب در مناقب مىنويسد : فرزندان آن حضرت عبارت بودند از : على ( امام دهم ) و موسى و حكيمه و خديجه و ام كلثوم . ابو عبد الله حارثى گويد : امام ( ع ) فقط دو دختر به نامهاى فاطمه و امامه داشت .\r\n\r\nسيماى امام جواد ( ع )\r\nدر فصول المهمة است كه چهرهء آن حضرت سپيد به هنجار بود . البته به هنگام ذكر وفات آن امام ( ع ) سخن ابن ابى دؤاد را دربارهء وى نقل خواهيم كرد كه حضرت را سياه توصيف كرده بود . ابن شهر آشوب در مناقب نويسد : چهرهء آن حضرت گندمى تند بود .\r\n\r\nويژگيهاى اخلاقى و رفتارى امام جواد ( ع )\r\nدر صفحات آينده سخن شيخ مفيد را خواهيم آورد مبنى بر آن كه مأمون شيفتهء ابو جعفر بود .\r\nزيرا مىديد آن امام با آن سن و سال اندك در فضل و حكمت و علم و آداب و كمال عقل تا چه اندازه پيش است . به طورى كه هيچ كدام از مشايخ هم عصر آن حضرت با وى برابرى نمىكردند . از اين رو دختر خويش را به همسرى امام جواد ( ع ) در آورد و در بزرگداشت و اكرام آن حضرت بسيار تلاش مىكرد .\r\nطبرسى نيز در اعلام الورى گويد : آن حضرت در روزگار خويش با وجود سن و سال اندك خويش ، به مرحله‌اى از فضل و دانش و حكمت و آداب دست يافت كه هيچ يك از بزرگان و معمران را با وى كوس برابرى نبود . از اين رو مأمون ، چون علو رتبت و بزرگى منزلت آن حضرت را در تمام فضايل ديد ، سخت شيفته و فريفتهء وى شد و دخترش را به همسرى او در آورد و بر تعظيم و توقير و بزرگداشت آن حضرت سعى وافر نشان مىداد .\r\n\r\nپوشاك آن حضرت\r\nكلينى در كافى به سند خود از ابو جعفر ( ظاهرا مقصود وى امام جواد ( ع ) است ) روايت كرده است كه فرمود : ما خاندان محمد ( ص ) ، خز و برد يمنى بر تن مىكنيم . شيخ صدوق نيز به سند خود از على بن مهزيار روايت كرده است كه گفت : ابو جعفر ثانى ( امام جواد ( ع ) ) را ديدم كه با جبهء خز طاروى نماز واجب و مستجب مىگزارد و مرا نيز جبهء خز پوشانيد و فرمود كه وى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nآن را به تن كرده و با آن نماز گزارده است و مرا نيز فرمود كه با آن نماز بخوانم .\r\n\r\nاخبار و احوال آن حضرت\r\n\r\nمسافرت امام جواد ( ع ) به خراسان به قصد ديدار پدر بزرگوارش\r\nابو الحسن بيهقى در تاريخ بيهق مىنويسد : محمد بن على بن موسى الرضا ملقب به نقى ، از طريق طبس مسينا از دريا گذر كرد . زيرا راه قومس در آن هنگام قابل رفت و آمد نبود و اين راه مدت كوتاهى است كه براى عبور و مرور مورد استفاده قرار مىگيرد . وى در ناحيه‌اى از بيهق ، در قريه ششتمد فرود آمد و از آنجا در سال 202 هجرى براى ديدار پدرش على بن موسى الرضا روانه گشت .\r\nاين خبر مقتضى آن است كه امام جواد ( ع ) در زمان حيات پدرش در سالى كه مرد يا يك سال پيش از آن و يا به قصد زيارت مرقد پدرش ، بر حسب اختلافى كه در سال وفات امام رضاست كه آيا در سال 202 هجرى وفات يافته يا در سال 203 هجرى ، به خراسان رفته است . اين مطلب جز در كتاب تاريخ بيهقى ذكر نشده است . و خواننده به زودى در مىيابد كه مأمون ، امام جواد ( ع ) را پس از وفات امام رضا ( ع ) به بغداد طلبيد و دخترش را به همسرى او داد . پس اگر گفتهء بيهقى درست باشد بايد گفت : امام جواد ( ع ) از خراسان به مدينه و از آنجا به خواست و دعوت مأمون به بغداد رفته است . و الله اعلم .\r\n\r\nرفتن امام جواد ( ع ) از مدينه به بغداد و ازدواج او با دختر مأمون\r\nپيش از اين ، در زندگى امام رضا ( ع ) ، گفتيم وقتى مأمون آن حضرت را به خراسان احضار كرد ، حضرت جواد ( ع ) با پدرش به آن ديار نرفت و چون پدر بزرگوارش وفات يافت وى در مدينه زندگى مىكرد . مسعودى در كتاب اثبات الوصية گويد : هنگامى كه رضا ( ع ) از دنيا رفت ، مأمون در پى فرزند آن حضرت ، جواد ( ع ) ، فرستاد و وى را به بغداد برد و او را نزديك خانهء خود در آن شهر سكنى داد و دخترش ام الفضل را به ازدواج وى در آورد .\r\nسبط بن جوزى در تذكرة الخواص گويد : چون امام رضا ( ع ) وفات يافت ، فرزندش محمد ملقب به جواد نزد مأمون آمد . مأمون وى را مورد اكرام قرار داد و هر آنچه با پدرش كرده بود در حق وى نيز انجام داد اما در اين نكته اختلاف شده است كه آيا مأمون دخترش ام الفضل را پيش از وفات امام رضا ( ع ) به ازدواج امام جواد ( ع ) در آورد يا پس از وفات آن حضرت ؟\r\nنگارنده : در سيرهء امام رضا ( ع ) گذشت كه مأمون دخترش را به ازدواج امام جواد ( ع )\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدرآورد ، بلكه وى را نامزد امام جواد ( ع ) قرار داد . از همين رو است كه برخى توهم كرده‌اند كه مأمون دخترش را در زمان حيات امام رضا ( ع ) به ازدواج امام جواد ( ع ) در آورده است . اما حقيقت آن است كه مأمون دخترش را در زمان حيات امام رضا ( ع ) به نامزدى امام جواد ( ع ) در آورد و پس از رحلت امام رضا ( ع ) ، ازدواج آن دو صورت گرفت .\r\nشيخ مفيد گويد : مأمون شيفتهء ابو جعفر ( ع ) بود . زيرا مىديد آن امام با آن سن و سال اندك در فضل و حكمت و علم و آداب و كمال عقل تا چه اندازه پيش است . به طورى كه هيچ كدام از مشايخ همعصر آن حضرت با وى برابرى نمىكردند . از اين رو دختر خويش را به همسرى امام جواد ( ع ) در آورد و در بزرگداشت و اكرام آن حضرت از هيچ كارى فروگذار نمىكرد .\r\n\r\nمأمون دخترش زينب ام الفضل را به همسرى امام جواد ( ع ) در مىآورد برخورد امام جواد ( ع ) با يحيى بن اكثم\r\nمفيد اين روايت را در ارشاد از حسن بن محمد بن سليمان از على بن ابراهيم بن هاشم از پدرش از ريان بن شبيب نقل كرده است . همچنين همين روايت را مؤلف تحف العقول به صورت مرسل آورده است . البته ميان آن دو برخى تفاوتها به چشم مىخورد . اينك گزيده‌اى از اين دو روايت را در اينجا نقل مىكنيم :\r\nچون مأمون تصميم گرفت دخترش ام الفضل را به همسرى ابو جعفر محمد بن على ( ع ) در آورد ، بنى عباس از اين تصميم آگاه شدند پس بر او تندى كردند و اين تصميم او را زشت شمردند و ترسيدند كه عاقبت كار با جواد ( ع ) به جايى رسيد كه با امام رضا ( ع ) رسيد . پس در اين باره بسيار انديشه و مشورت كردند و خويشان نزديك مأمون نزد او رفته گفتند : اى امير مؤمنان ! تو را به خدا سوگند مىدهيم كه در اين تصميم خود بيشتر انديشه كنى . ما بيم آن داريم كه تو با اين كار حكومتى را كه خداوند به ما سپرده ، از اختيار ما بيرون كنى و جامهء عزتى كه خدا ما را پوشانده از تن ما برون آورى . تو نيك مىدانى ميان ما و آل على از ديرباز تا كنون چه ماجراهايى بوده است و مىدانى كه خلفاى راشدين پيش از تو نيز آنان را همواره تبعيد مىكردند يا بدانها اعتنايى نشان نمىدادند . ما چندى پيش به خاطر كارى كه تو با رضا ( ع ) انجام دادى در كام خطر فرو افتاديم تا آن كه خداوند ما را از آن خطر بزرگ نجات داد . اينك تو را به خدا سوگند ما را به اندوهى كه از آن رهايى يافته‌ايم بازمگردان و نظر خود را از فرزند رضا برگير و دخترت را به هر كس ديگر از خويشان خود كه مىخواهى شوهر ده . پس مأمون بديشان پاسخ داد : اما آنچه ميان شما و آل ابو طالب گذشت ، شما خود سبب\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nآن همه ماجرا بوديد . و اگر به آنان انصاف مىداديد ايشان سزاوارتر از شما بودند . و اما آنچه پيشينيان من در حق آنان انجام داده‌اند ، عامل قطع رحم بوده است و من از اين كار به خداوند پناه مىبرم . به خدا سوگند من از اين كه رضا ( ع ) را جانشين خود ساختم ، پشيمان نيستم .\r\nبلكه از او خواستم خلافت را از من بگيرد اما او از اين كار امتناع جست و فرمان خدا البته حد و اندازه‌اى دارد . اما دربارهء ابو جعفر محمد بن على بدانيد كه من به خدا قسم مىخورم كه از هيچ يك از شما دربارهء او سخنى نمىپذيرم . من او را برگزيده‌ام به آن خاطر كه از تمامى فاضلان ، با وجود كهترى ، در فضل و دانش سبق جسته و بدين سبب بسيار شگفتى آفرين است . اميدوارم آنچه من از او دانسته‌ام براى ساير مردمان نيز معلوم و مبرهن گردد تا بدانند آنچه من در سر دارم ، صواب است .\r\nسپس آن جماعت گفتند : اى امير مؤمنان ! آيا دختر و نور چشمانت را به همسرى كودكى مىدهى كه در دين خدا بينا و فهيم نشده است و حلال را از حرام و واجب را از مستحب نمىتواند بازشناسد . اگر چه تو از داشتن چنين دامادى خشنودى و در شگفتى اما او بچه‌اى است كه نه دانشى دارد و نه بصيرتى . به او فرصت ده تا ادب بياموزد و قرآن بخواند و در دين تفقه كند و حلال را از حرام بازشناسد ، آنگاه تصميم خود را جامهء عمل بپوشان . مأمون در پاسخ گفت : واى بر شما ! من از شما نسبت به اين جوان داناترم . او در دين فقيه‌تر از شماست و از شما نسبت به خدا و رسول او و سنت و احكامش داناتر است و از شما به قرآن خواناتر است و به محكم و متشابه و ناسخ و منسوخ و ظاهر و باطن و خاص و عام و تنزيل و تأويلش آگاه‌تر . اگر مىخواهيد ، او را امتحان كنيد پس اگر چنان بود كه شما گفتيد ، من سخن شما را دربارهء او مىپذيرم ولى اگر آن چنان بود كه من گفتم مىدانم كه اين مرد به جاى شماست .\r\nگفتند : ما با آزمايش او از تو و از خود خشنود خواهيم شد . پس ميان ما و او را آزاد بگذار تا كسى را به رويارويى او آوريم كه در محضر تو مسأله‌اى از احكام دينى از وى بپرسد . اگر توانست پاسخ صحيح دهد ديگر ما دربارهء او اعتراضى نمىكنيم و براى عام و خاص ، درستى راى امير مؤمنان ظاهر و آشكار گردد و اگر از گفتن پاسخ درماند ، ديگر صحبت دربارهء او لزومى ندارد . مأمون پذيرفت و گفت : هرگاه خواستيد اين آزمايش را به عمل آوريد . پس آن جماعت از نزد مأمون بيرون آمدند و رأيشان بر يحيى بن اكثم كه در آن روز قاضى القضات بود قرار گرفت تا وى را در اين مناظره شركت دهند و يحيى مسأله‌اى از آن امام پرسد كه او جواب آن را نداند . همچنين آنان يحيى را در صورت پيروزى در اين مناظره به جوايزى گرانبها وعده دادند و سپس به نزد مأمون بازگشته از او خواستار شدند تا روزى براى اين مناظره تعيين كند . مأمون نيز روزى براى آنان انتخاب كرد . پس در روزى كه مأمون براى آنها تعيين كرد حاضر شدند . يحيى بن اكثم در آن روز حاضر شد . مأمون دستور\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nداد تا براى ابو جعفر ( ع ) تشكى بگستردند و براى او دو بالش روى آن بگذارند . ابو جعفر ( ع ) ميان دو بالش قرار گرفت و يحيى بن اكثم هم رو به روى آن حضرت نشست و حاضران نيز بر حسب مراتب و مقامهاى خويش در آن مجلس جاى گرفتند . مأمون خود بر تشكى چسبيده به تشك امام جواد ( ع ) ، نشست . جماعت گفتند : اى امير مؤمنان ! اگر اجازه دهى اين قاضى از ابو جعفر سؤال كند . مأمون اجازه داد . يحيى بن اكثم رو به امام جواد ( ع ) كرد و گفت :\r\nفدايت شوم اگر اجازه دهيد پرسشى كنم . ابو جعفر ( ع ) فرمود : هر چه مىخواهى بپرس .\r\nگفت : اى ابو جعفر ! خدايت نيكو گرداند . دربارهء محرمى كه شكارى كشته چه مىفرمايى ؟\r\nامام ( ع ) به او فرمود : آن محرم صيد را در حل كشته يا در حرم ؟ آيا عالم بوده يا جاهل ؟ به عمد كشته يا به خطا ؟ آيا آن محرم آزاد بوده يا بنده ؟ صغير بوده يا كبير ؟ آن صيد آيا نخست صيد او بوده يا چندين بار دست به اين كار زده ؟ آن صيد از پرندگان بوده يا از غير پرندگان ؟ از پرندگان كوچك بوده يا بزرگ ؟ آيا بر صيد كردن در چنان حالى مصر بوده يا نادم و پشيمان ؟\r\nآيا آن را شبانه و از آشيانه‌اش صيد كرده يا در روز و آشكارا ؟ آيا او محرم براى حج بوده يا عمره ؟ پس يحيى بن اكثم در شگفت شد و چنان از پاسخ درماند كه همهء حاضران در مجلس درماندگى او را احساس كردند . در چهره‌اش آثار عجز و درماندگى آشكار بود به لكنت افتاد . مردم نيز از جواب امام جواد ( ع ) به حيرت افتادند . پس مأمون گفت : خداى را بر اين نعمت و كاميابىام در اين نظر سپاسگزارم . سپس به اهل بيت و خويشانش نظر انداخت و گفت : اكنون به آنچه انكار مىكرديد ، پى برديد ؟ ! چون حاضران رفتند و گروهى از خواص باقى ماندند ، مأمون به امام جواد ( ع ) روى كرد و گفت : فدايت گردم اگر صلاح بدانى دربارهء وجوهى كه در اين مسأله فرمودى ، سخن گويى تا بهره ببريم . امام جواد ( ع ) پذيرفت و فرمود : اگر محرم در حل شكارى كشت و آن شكار از پرندگان بزرگ بود يك گوسفند بايد به كفاره دهد و اگر در حرام چنين كرد ، كفارهء او دو برابر شود . و اگر جوجه‌اى را در حرم كشت ، برهء از شير گرفته‌اى بر اوست و بهايى بر او نيست كه او در حرم نبوده است . و اگر آن را در حرم كشت ، بره و بهاى جوجه هر دو به گردن اوست .\r\nاگر آن صيد از وحوش باشد در گورخر وحشى ، گاوى بايد دهد و اگر شتر مرغ باشد بايد شترى دهد . پس اگر نتواند ، بايد شصت مسكين را غذا دهد و اگر آن را هم نتوانست بايد هيجده روز ، روزه بدارد و اگر گاوى كشته باشد بايد گاوى بدهد و اگر نتواند سى مسكين را اطعام كند و اگر آن را هم نتوانست بايد نه روز ، روزه بگيرد . اگر در آن حال آهويى كشت بر او گوسفندى است و اگر نتوانست بايد ده مسكين را خوراك دهد و اگر نتواند سه روز ، روزه بگيرد . اگر در حرم شكارش كرده باشد كفارهء او دو برابر است و بايد آن را به كعبه رساند و قربانى كند . و اگر محرم چيزى شكار كرد كه بايد به عنوان كفاره قربانى كند و احرام او در\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nحج باشد بايد آن را در منا قربانى كند جايى كه مردم در آن قربانى مىكنند و اگر احرام او در عمره باشد بايد آن را در مكه و در پناه كعبه قربانى كند و به اندازهء بهايش صدقه دهد تا دو برابر شود . همچنين است اگر خرگوش يا روباه صيد كند كه در اين صورت بر او گوسفندى است و بايد به اندازهء بهاى گوسفند نيز صدقه دهد . و اگر يكى از كبوتران حرم را بكشد بايد يك درهم صدقه دهد و يك درهم نيز براى كبوتران حرم دانه بخرد و در جوجه نيم درهم و در تخم ربع درهم بايد صدقه دهد . و هر خلافى كه محرم از روى نادانى يا خطا مرتكب شود ، هيچ كفاره‌اى بر او نيست مگر همان صيد كه چه از روى نادانى باشد يا از روى علم و يا به خاط باشد يا به عمد ، بايد قربانى كند . و كفارهء صيد بر دانا و جاهل يكى است ولى در مورد كسى كه به عمد صيد كند ، علاوه بر آن ، گناه نيز به حساب او نوشته خواهد شد و كسى كه به خطا شكارى بكشد ، فقط كفاره بايد بدهد و گناه بر او نيست . در مورد آزاد ، كفاره هم بر خود اوست و در مورد مالك ، كفاره بر بندهء اوست و در مورد صغير ، كفاره‌اى بر او نيست و بر كبير ، دادن كفاره واجب است و نادم به واسطه پشيمانى ، مجازات اخروى از او برداشته مىشود و كسى كه بر اين كار اصرار كند و آن را چند بار انجام دهد عقاب اخروى بر مقرر است . و اگر بر صيد دلالت كند ، در حالى كه محرم باشد ، و صيد كشته شود بر او قربانى كردن لازم آيد .\r\nاگر شبانه از آشيانه به خطا شكار كرد ، چيزى بر او نيست مگر قصد شكار داشته باشد و اگر شبانه شكار كند بايد قربانى كند .\r\nمأمون با شنيدن پاسخهاى امام جواد ( ع ) گفت : آفرين اى ابو جعفر ! خداوند به تو نكويى كناد . و دستور داد سخنان آن حضرت را بنويسند .\r\nشيخ مفيد در تتمهء اين روايت ، بعد از آنجا كه يحيى بن اكثم در برابر پرسش امام جواد ( ع ) از گفتن پاسخ درماند و مأمون به اهل بيتش گفت : « اينك بدانچه انكار مىكرديد ، پى برديد » افزوده است : سپس مأمون به امام جواد ( ع ) روى كرد و گفت : اى ابو جعفر ! آيا خواستگارى مىكنى ؟ فرمود : آرى اى امير مؤمنان . پس مأمون گفت : فدايت شوم ! اينك من تو را براى خود پسنديدم و دخترم ام الفضل را ، به رغم خواست اين جماعت ، به همسرى تو مىدهم .\r\nابو جعفر ( ع ) فرمود : خداى را سپاس مىگزارم در حالى كه به نعمت او معترفم و در حالى كه به يگانگى حضرتش اقرار مىكنم و مىگويم « لا إله الا الله » . درود خدا بر محمد سرور مخلوقات و بر برگزيدهء عترتش . اما بعد ، از فضل خداوند بر بندگان آن است كه ايشان را با حلال از حرام بىنياز گردانيد و پس فرمود : و البته بايد مردان بىزن و زنان بىشوهر و كنيزان و بندگان خود را به نكاح يكديگر درآوريد كه اگر مرد و زنى فقيرند خدا به لطف خود\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nآنان را بىنياز خواهد فرمود كه خداوند وسعت دهنده و بسيار داناست « 1 »  . اينك محمد بن على بن موسى از ام الفضل دختر عبد الله مأمون خواستگارى مىكند و صداق او را مهر جده‌اش ، فاطمه دختر محمد ( ص ) ، كه پانصد درهم خالص است قرار مىدهد . آيا اى امير مؤمنان مىپذيرى كه او را با اين مهر به همسرى من درآورى ؟ مأمون گفت : البته . من دخترم ام الفضل را با اين صداق به ازدواج تو درمىآورم . آيا مىپذيرى ؟ ابو جعفر گفت : آرى و بدان راضى هستم .\r\nدر تحف العقول اين روايت با اندكى تفاوت نقل شده است و در آنجا آمده است كه مأمون گفت : اين پيوند را با اين صداق قبول دارم .\r\nاما روايت مسعودى در اثبات الوصية با روايت شيخ مفيد ، دربارهء خطبه‌اى كه آن امام خواند ، مختلف است و ما به اين نكته در جزء پنجم از مجالس السنية اشاره كرده‌ايم . در تحف العقول است كه مأمون وليمه‌اى ترتيب داد و به همهء مردم از خاص و عام و اشراف و اميران جوايزى در خور مقام ايشان اعطا كرد . و به هر يك از طبقات به اندازه‌اى كه استحقاق داشتند صله عطا نمود .\r\nشيخ مفيد گويد : مأمون فرمود كه حاضران از عام و خاص در جايگاه خود بنشينند . ريان گويد : لختى نگذشته بود كه صداهايى شبيه صداى دريانوردان در گفتارشان ، شنيديم . پس به ناگاه ديديم كه خدمتكاران كشتى ساخته شده‌اى از نقره كه با ريسمانهايى از ابريشم بسته شده بود و بر چهار چرخ قرار داشت و پر از غاليه بود آوردند . سپس مأمون فرمود تا محاسن خواص را بدان بيالايند و سپس آن كشتى مصنوعى را به خانه‌هاى اطراف بكشند و همه را با آن خوشبو كنند . آنگاه غذاها را آماده كردند و بنابر منزلت و مقام هر قوم ، جوايزى بدانها اعطا شد . روز بعد مردم و ابو جعفر ( ع ) و اميران و حاجبان و خواص كارگزاران به بارگاه مأمون آمدند تا وى را شادباش گويند . پس سه طبق از نقره بياورد كه در آنها گلوله‌هايى از مشك آميخته با زعفران بود . در ميان اين گلوله‌ها كاغذهايى گذارده بودند كه بر هر يك اموال فراوان و نام هديه‌هاى گرانبها و زمينها نوشته بود . به دستور مأمون اين گلوله‌ها را در ميان خواص پراكندند . هر كس كه گلوله‌اى به دستش مىافتاد آن كاغذى كه در آن بود ، بيرون مىآورد و خواهان تحفه‌اى كه در آن نوشته بود ، مىشد . همچنين بدره‌ها آوردند و آنچه در آنها بود بر سر اميران و ديگران نثار كردند . پس از پايان اين مراسم ، مردم در حالى كه جوايز و صلهء فراوانى به دست آورده بودند ، به خانه‌هايشان بازگشتند . مأمون در آن روز به تمام فقرا\r\n\r\n","description":"","footnote":" ( 1 ) نور / 31 : وَ أَنْكِحُوا الْأَيامى مِنْكُم وَ الصَّالِحِين مِن عِبادِكُم وَ إِمائِكُم إِن يَكُونُوا فُقَراءَ يُغْنِهِم اللَّه مِن فَضْلِه وَ اللَّه واسِع عَلِيم . ","page_name":" 225 ","page_number":225},
  {"content":"\r\n\r\nصدقه داد .\r\nديگر نويسندگان ، به جز شيخ مفيد ، نوشته‌اند : مأمون امر كرد رقعه‌هايى بر ابو جعفر ( ع ) نثار كنند كه در آنها نام زمينها و اموال و خدمتكاران نوشته شده بود .\r\nشيخ مفيد گويد : مأمون همواره ابو جعفر ( ع ) را بزرگ مىداشت و در طول عمرش پاس آن حضرت را نگاه مىداشت و او را بر فرزندان و اهل بيت خويش مقدم مىكرد .\r\n\r\nحركت امام جواد ( ع ) از بغداد به مدينه و بازگشت آن حضرت به بغداد\r\nپس از مدتى امام جواد ( ع ) براى گزاردن حج از مأمون اجازه خواست و از بغداد به سوى مدينه حركت كرد . در اين سفر ام الفضل نيز آن حضرت را همراهى مىكرد .\r\nپس از حركت امام جواد ( ع ) به مدينه ، مأمون در طرسوس درگذشت و مردم با برادرش معتصم بيعت كردند . معتصم آن حضرت را خواست و او را به بغداد آورد . مسعودى در اثبات الوصية گويد : ابو جعفر ( ع ) در سالى كه مأمون به بدندون از ديار روم رفت ، همراه با ام الفضل به قصد زيارت خانه كعبه به مكه عزيمت كرد . ابو الحسن على ، فرزند امام كه در آن هنگام كوچك بود ، نيز با آن امام همراه بود . امام جواد ( ع ) آن كودك را در مدينه نهاد و خود با ام الفضل به سوى عراق روانه شد . آن حضرت پيش از حركت به سوى عراق ، با ابو الحسن على سخن گفت و بر جانشينى او پس از خودش تصريح و به او وصيت كرد . مأمون در روز پنج شنبه 13 رجب سال 218 هجرى ، در حالى كه 16 سال از امامت ابو جعفر ( ع ) مىگذشت ، وفات يافت . و مردم با معتصم ، ابو اسحاق محمد بن هارون ، در ماه شعبان سال 218 هجرى بيعت كردند .\r\nاز زمانى كه ابو جعفر به عراق بازگشت معتصم و جعفر بن مأمون به فكر افتادند با به كار بستن حيله‌اى آن حضرت را از ميان بردارند .\r\nاما شيخ مفيد تصريح كرده است كه اين واقعه در محرم سال 220 هجرى بوده است . وى گويد : امام جواد ( ع ) دو شب مانده از محرم در سال 220 هجرى به بغداد وارد شد و در ذى القعدهء همان سال در آن شهر وفات يافت .\r\nبا اين وجود مسعودى پيش از اين عبارت گويد : امام ( ع ) همواره در مدينه بود ، تا آن كه معتصم در آغاز سال 225 هجرى او را به بغداد فرا خواند . و امام ( ع ) در آن شهر ماندگار شد تا آن كه در آخر ذى القعده همان سال دنيا را بدرود گفت .\r\nنگارنده : اولا : سخن مسعودى كه گفته است معتصم او را در سال 225 هجرى به بغداد فرا خواند ، با آنچه بعد از اين گفته ، منافات دارد . ثانيا : آوردن امام به بغداد در سال 220\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nهجرى با آنچه همه بر آن اتفاق نظر دارند و از جمله شيخ مفيد نيز بر آن است كه وفات آن حضرت در سال 220 هجرى بوده است ، منافات دارد . شايد اين خطا ، در اثر سهو القلمى بوده كه از جانب مسعودى يا يكى از ناسخان روى داده است .\r\n\r\nاحاديثى كه از طريق امام جواد ( ع ) نقل شده است\r\nحافظ عبد العزيز بن اخضر جنابذى در كتاب معالم العترة الطاهره از جواد ( ع ) از پدرانش از على ( ع ) و همچنين خطيب بغدادى در تاريخ بغداد ، به سند خود از ابو جعفر محمد بن على از على بن موسى از پدرش موسى از پدرانش از على ( ع ) نقل كرده‌اند كه فرمود : پيامبر ( ص ) مرا به سوى يمن فرستاد و به عنوان سفارش فرمود : اى على آن كه استخاره كرد حيران نشد و آن كه مشورت كرد پشيمان نشد . اى على بر تو باد به حركت در آخر شب . زيرا زمين با آمدن شب به چيزى فرا گرفته شود كه در روز چنين نباشد . اى على ! به نام خدا هر سحر حركت كن . كه خداوند براى امت من در سحرهاى آن يمن و بركت قرار داده است .\r\nخطيب به سند خود و جنابذى در روايتى مرسل از آن حضرت نقل كرده‌اند كه از آن حضرت دربارهء اين سخن پيامبر ( ص ) سؤال شد كه فرموده بود : فاطمه فرج خويش نگاه داشت و خداوند فرزندانش را بر آتش حرام كرد . آن امام ( ع ) در پاسخ گفت : اين فقط شامل حسن و حسين است .\r\nجنابذى از امام جواد ( ع ) از على ( ع ) نقل كرده است كه فرمود : در كتاب على بن ابى طالب ( ع ) است كه فرزند آدم شبيه‌ترين چيز به ترازو است با علم بالاست و با عقل متعادل و با جهل پايين است . و نيز از امام جواد ( ع ) روايت شده است كه فرمود : على ( ع ) به ابو ذر ، رضوان الله عليه ، گفت : تو به خاطر خداوند عز و جل در خشم شدى ، پس واگذار كسى را كه بر او خشم گرفته‌اى . اين مردم به خاطر دنياشان از تو هراسيدند و تو به خاطر دينت از ايشان ترسيدى . به خدا سوگند اگر آسمانها و زمينها بر بنده‌اى بسته شوند سپس آن بنده تقواى الهى پيشه گيرد خداوند از ميان آنها راهى براى او بگشايد . جز حق تو را آرام نمىكند و جز باطل تو را به وحشت نيفكند .\r\nهمچنين امام جواد ( ع ) از على ( ع ) نقل كرده است كه آن حضرت به قيس بن سعد ، كه از مصر به نزد آن حضرت آمده بود ، فرمود : اى قيس براى محنتها غاياتى است . ناگزير بايد بدانها برسى . بر عاقل است كه بر پشت آنها بخوابد زيرا بردبارى در مقابل آن با نيرنگ بستن هنگامى كه روى مىكند ، زيادت و افزونى به همراه دارد .\r\nو نيز امام جواد ( ع ) از على ( ع ) نقل كرده است كه فرمود : هر كس به خدا اعتماد كند ، خداوند به او شادمانى و سرور نشان دهد و هر كس بر او توكل كند ، خداوند او را در كارهايش\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nكفايت كند و اعتماد به خدا دژى است كه جز مؤمن امين در آن پناه نگيرد و توكل بر خدا رهايى از هر بدى و امان از هر دشمن است . دين ، عزت و علم گنج و خاموشى ، نور است .\r\nنهايت زهد ، پرهيزكارى است . و چيزى چون بدعت دين را ويران نكند . براى بزرگان چيزى تباهىآورتر از طمع نيست . به والى كار رعيت سامان مىيابد . و با دعا بلايا برگردند . هر كه بر مركب صبر سوار شود به ميدان پيروزى و ظفر هدايت يابد . هر كس عيب جويد مورد عيبجويى واقع شود . هر كه دشنام دهد به او پاسخ داده مىشود . هر كه نهال تقوا بكارد ميوهء آرزو بچيند .\r\nعلاوه بر اين موارد ، سخنان قصار و گرانبهاى ديگرى كه از طريق امام جواد ( ع ) از پدران بزرگوارش روايت شده ، نقل شده كه مىتوان به كتاب كشف الغمة مراجعه كرد . خطيب به سند خود و نيز جنابذى به صورت مرسل از آن حضرت ( ع ) نقل كرده‌اند كه فرمود : هر كس برادرى را در راه خدا بهره رساند همانا خانه‌اى در بهشت بهره مىبرد .\r\n\r\nكسانى كه آن حضرت ( ع ) از آنها روايت نقل مىكرد\r\nخطيب در تاريخ بغداد گويد : محمد بن على از پدرش حديث نقل مىكرد .\r\n\r\nراويان آن حضرت\r\nدر مناقب است كه دربان آن حضرت عثمان بن سعيد سمان بود و از جمله ياران موثقش ايوب بن نوح بن دراج كوفى و جعفر بن محمد بن يونس احول و حسين بن مسلم بن حسن و مختار بن زياد عبدى بصرى و محمد بن حسين ابو الخطاب كوفى بودند . شاذان بن خليل نيشابورى و نوح بن شعيب بغدادى و محمد بن احمد محمودى و ابو يحيى جرجانى و ابو القاسم ادريس قمى و على بن محمد و هارون بن حسن بن محبوب و اسماعيل بن اسحاق بن نيشابورى و ابو حامد احمد بن ابراهيم مراغى و ابو على بن بلال و عبد الله بن محمد حصينى و محمد بن حسن بن شمعون بصرى از اصحاب و ياران امام جواد ( ع ) به شمار مىآمدند .\r\nابن شهر آشوب در جاى ديگرى از كتاب خود مىنويسد : نويسندگانى مانند ابو بكر احمد بن ثابت در تاريخش و ابو اسحاق ثعلبى در تفسيرش و محمد بن منده بن مهر بذ در كتابش از آن حضرت روايت كرده‌اند .\r\n\r\nمواعظ و حكم و آدابى كه از آن حضرت بر جاى مانده است\r\nدر تحف العقول نقل شده است كه مردى به آن حضرت گفت : مرا اندرز ده . امام فرمود : آيا\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمىپذيرى ؟ گفت : آرى . فرمود : صبر را بالش كن و فقر را در آغوش گير و شهوات را به دور انداز و با هواى نفس مخالفت كن . و بدان كه تو همانا در برابر ديده خدايى پس ببين كه چگونه‌اى .\r\nروايت شده است كه بار جنس بزازى آن حضرت را كه گرانبها بود ، مىآوردند . اما در راه آن را دزديدند . آن كه اين بار را مىآورد طى نامه‌اى امام را در جريان اين واقعه نهاد . آن حضرت در پاسخ به خط خويش نگاشت : همانا جانها و اموال ما از بخششهاى گواراى خداست و عاريه سپرده اوست تا آنجا كه از آن بهره‌مند گرديم مايهء خوشى و شادى است و آنچه هم ببرند ، اجر و ثواب است . پس هر كه بىقرارىاش بر شكيبايىاش چيرگى گيرد ، اجرش ضايع شده است و ما از اين به خدا پناه مىبريم .\r\nكسى كه در كارى حاضر بوده و آن را ناخوش دارد چونان كسى است كه در آن كار غايب بوده و هر كه در كارى حاضر نبوده ولى بدان رضايت داده است مثل كسى است كه خود در آن شركت داشته است . هر كه به گوينده‌اى گوش فرا دهد او را پرستيده است . اگر گوينده از جانب خدا سخن گويد خدا را پرستيده و اگر از زبان ابليس سخن بگويد ابليس را پرستيده است .\r\nتأخير تو به فريب خوردن است و امروز و فردا كردن موجب تحير و سرگردانى است ، عذرتراشى در برابر خدا موجب نابودى است و اصرار بر گناه آسودگى از مكر خداست و جز زيان‌كاران ، كسى از مكر خدا آسوده نيست . آشكار كردن چيزى پيش از استوارى آن ، مايهء تباهى است . مؤمن به سه خصلت نياز دارد : توفيق از سوى خدا ، پنددهنده‌اى از طرف خودش و قبول نصيحت كسى كه پندش مىدهد .\r\n\r\nكلمات قصار آن حضرت به نقل از اعلام الدين\r\nآن كه به خاطر خوشامد تو ، راه رشد و هدايت را بر تو پوشيده داشت با تو دشمنى كرده است . نيازها به اميد خواسته مىشوند و به قضاى الهى برآورده مىگردند و سلامتى بهترين نعمت است . با هيچ كس دشمنى مكن تا بدانى ميان او و خداوند تعالى چيست . پس اگر نكوكار بود ، بدان كه خداوند او را به تسليم تو در نمىآورد و اگر بد كار بود ، همين كه به اين پى بردى برايت كافى است و ديگر با او دشمنى مكن . در آشكار ، دوست خدا و در نهان ، دشمن او مباش . خويشتن‌دارى به ميزان ترس است . روزگار اسرار پوشيده و نهان را هويدا خواهد كرد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nسخنان كوتاه آن حضرت به نقل از الدرة الباهرة\r\nچگونه ضايع شود كسى كه خداوند سرپرست او است و چگونه رهايى يابد كسى كه خداوند جويندهء او است . آن كه به غير خداوند گراييد خداوند نيز امور او را به همان كس واگذار كند . آن كس كه بدون دانش عمل مىكند بيش از آنچه كه اصلاح كند فساد به بار مىآورد .\r\nهر كه هوايش را پيروى كرد آرزوى دشمنش را برآورده است . هر كه از نرمى و سازش دورى گزيد با سختيها و دشواريها نزديك گرديد . هر كه موارد را نشناسد مصادر او را خسته گرداند .\r\nهر كه پيش از آگاهى به اطمينان و آسودگى تمايل كند جان خود را آماج نابودى و فرجامى دردناك قرار داده است . هر كه بدون گمان عتاب كند ، بى آن كه عذرش پذيرفته شود ، مورد عتاب واقع شود . كسى كه بر مركوب شهوات سوار است لغزش او جبران ناشدنى است .\r\nآهسته رويا ميرسى يا تلاشت را كرده‌اى . اعتماد به خدا بهايى است براى هر فزونى و نردبانى است براى رسيدن به هر بلندى . از همنشينى با انسان شرور بپرهيز كه آن چون شمشير در نيام است كه چهرهء آن زيباست و اثر آن زشت . چون قضا نازل شود فضا تنگ گردد . همين براى خيانت انسان كافى است كه امانت‌دار خيانتكاران باشد . عزت مؤمن در بىنيازى او از مردان است . نعمتى است كه سپاس آن گزارده نمىشود و گناهى است كه آمرزيده نگردد . خشم كسى كه خرسندىاش در ستم كردن است ، به تو زيان نرساند .\r\nهر كس به نيت خوب برادرش خرسند نگردد به هديه هم راضى و خشنود نشود .\r\n\r\nيكى از دعاهاى كوتاه آن حضرت\r\nشيخ صدوق در عيون اخبار الرضا ( ع ) به اسناد خود ، روايت درازى آورده و در آن براى هر يك از امامان دعايى نقل كرده است . چون به نام امام جواد ( ع ) مىرسد مىگويد : آن حضرت در دعايش مىفرمود : « يا من لا شبيه له و لا مثال انت الله لا إله الا انت و لا خالق الا انت تفنى المخلوقين و تبقى انت حلمت عمن عصاك و فى المغفرة رضاك . »\r\n\r\nيكى از اشعارى كه دربارهء آن امام سروده شده است\r\nابن عياش در كتاب المقتضب از عبد الله بن محمد مسعودى نقل كرده است كه گفت :\r\nمغيرة بن محمد مهلبى مرا گفت : عبد الله بن ايوب خريبى شاعر كه به ابو الحسن على بن موسى الرضا ( ع ) گرايش داشت پس از فوت آن امام ، پسرش ابو جعفر محمد بن على را مورد خطاب قرار داد و اين شعر را براى او سرود . وى اين ابيات را براى من خواند . اشعار زير برخى از ابيات اين سروده است كه در اينجا به عنوان نمونه نقل مىشود :\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n يا ابن الذبيح و يا ابن اعراق الثرى * طابت ارومته و طاب عروقا « 2 » \r\nيا ابن الوصى وصى افضل مرسل * اعنى النبى الصادق المصدوقا « 3 » \r\nيا أيها الحبل المتين متى أعذ * يوما براجذه وثيقا « 4 » \r\nانا عائذ بك فى القيامة لائذ * ابغى لديك من النجاة طريقا « 5 » \r\nلا يسبقنى فى شفاعتكم غدا * احد فلست بحبكم مسبوقا « 6 » \r\nيا ابن الثمانية الائمة غربوا * و ابا الثلاثة شرقوا تشريقا « 7 » \r\nان المشارق و المغارب انتم * جاء الكتاب بذلكم تصديقا « 8 »  \r\n\r\nچگونگى رحلت آن حضرت\r\nدر روضة الواعظين آمده است كه آن حضرت را در بغداد با خورانيدن سم از پاى درآوردند .\r\nابن بابويه نيز گويد : معتصم آن حضرت را مسموم كرد . و ابن شهر آشوب هم گويد : آن حضرت به سم كشته شد . شيخ مفيد در اين باره مىنويسد : گفته‌اند آن حضرت را به سم كشتند . اما اين قول در نزد من ثابت نيست تا بدان گواهى دهم .\r\nسيد مرتضى در عيون المعجزات نوشته است : معتصم در انديشه نقشه‌اى بود تا بدان امام ابو جعفر ( ع ) را به قتل رساند و در اين باره با دختر مأمون ، همسر امام جواد ( ع ) سخن گفت و به وى پيشنهاد كرد تا با خورانيدن سم به آن حضرت ، وى را مسموم كند . معتصم از كناره‌گيرى دختر مأمون از امام جواد ( ع ) اطلاع داشت . و مىدانست آن زن به خاطر آن كه امام جواد ( ع ) مادر ابو الحسن على ( ع ) ، فرزندش ، را بر وى برترى مىداد نسبت به امام كينه دارد . از طرفى امام جواد ( ع ) از آن زن صاحب فرزندى نشده بود . اينها همه دست به دست هم داد تا آن زن به درخواست معتصم پاسخ مثبت گويد . وى سمى در انگور رازقى ريخت و آن را پيش روى امام جواد ( ع ) نهاد . چون امام ( ع ) از آن انگور تناول كرد آن زن از كردهء خويش پشيمان شد و گريست .\r\nعبد العزيز جنابذى گويد : ام الفضل به قصر معتصم برده شد و در ميان حرم وى زندگى\r\n\r\n","description":"","footnote":" ( 2 ) اى فرزند ذبيح و اى فرزند اصالت‌هاى نيكو ، پاك گشت نژاد و تبار شما و پاك شد ريشه‌ها و بنيان‌هاى شما .  ( 3 ) اى فرزند وصى ، وصى برترين فرستاده يعنى پيامبر راستگوى تصديق شده .  ( 4 ) اى ريسمان استوار كه هرگاه از ترس عقوبت خدا بدان چنگ زنم آن را محكم و استوار مىيابم .  ( 5 ) من در روز قيامت به تو پناهنده‌ام و از طرف تو راه نجات و رستگارى مىجويم .  ( 6 ) هيچ كس فردا در شفاعت شما از من پيشى نگيرد و من در علاقه به شما نخستين كس هستم .  ( 7 ) اى فرزند هشتمين امامى كه از ديار خود هجرت كردند و پدر سه امامى كه نور افشانى نمودند .  ( 8 ) براستى مشرق‌ها و مغربها شمايانيد و قرآن بر اين تصديق كرده است . ","page_name":" 231 ","page_number":231},
  {"content":"\r\n\r\nكرد . خطيب در تاريخ بغداد مىنويسد : هارون بن ابو اسحاق سوار شد و در منزل آن حضرت واقع در رحبه اسوار بن ميمون در ناحيهء پل بردان بر جنازهء آن حضرت نمازگزارد . سپس پيكر پاك وى را حمل كردند و در مقابر قريش به خاك سپردند . هارون و ابو اسحاق كه خطيب به آنها اشاره كرده است ، همان واثق و معتصم مىباشند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nزندگى ابو الحسن على الهادى\r\nابن محمد الجواد ابن على الرضا ابن موسى الكاظم ابن جعفر الصادق بن محمد الباقر بن على زين العابدين بن الحسين بن على بن ابى طالب عليهم السلام\r\n\r\nتولد ، وفات ، طول عمر و مدفن آن حضرت ( ع )\r\nشيخ در مصباح مىنويسد : روايت شده است كه حضرت ابو الحسن على بن محمد عسكرى ( ع ) در روز 27 ذى حجه به دنيا آمد . سپس وى مىگويد : ابن عياش گفته است :\r\nميلاد ابو الحسن ثالث روز دوم رجب بوده است . همچنين وى تولد آن حضرت را روز پنجم هم ذكر كرده است . شيخ گويد : ابراهيم بن هاشم قمى گفته است : ابو الحسن عسكرى ( ع ) در روز سه شنبه سيزدهم رجب از سال 214 هجرى ديده به دنيا گشود » .\r\nكلينى در كافى نويسد : آن حضرت در نيمه ذى حجه از سال 212 به دنيا آمد . البته برخى نيز روايت كرده‌اند كه تولد آن حضرت در ماه رجب و در سال 214 بوده است . در كشف الغمة نيز گفته شده است كه آن حضرت در روز جمعه پا به دنيا گذارد .\r\nشيخ مفيد گويد : « محل تولد آن حضرت در صريا ، يكى از قراى مدينه بود » .\r\nنگارنده : در بسيارى از نسخ جاى ولادت آن حضرت را همين قريه و با همين املا نوشته‌اند و در برخى از نسخ ضبط آن به صورت « صربا » بوده است . البته نام چنين محلى نه در معجم البلدان و نه در هيچ يك از كتب لغت ذكر نشده است . تنها ابن شهرآشوب در مناقب ، در بخش الجلاء و الشفاء ، گفته است : صريا قريه‌اى است كه موسى بن جعفر آن را به فاصلهء سه ميلى از شهر مدينه بنا كرده است .\r\nامام هادى ( ع ) به قولى در بيست و پنجم جمادى الآخره و به قول ديگر ، در سوم رجب و به ديگر قول در روز دوشنبه بيست و هفتم جمادى الآخره در نيمهء روز و در سال 254 هجرى ، در شهر سامراء ديده از جهان فرو بست . آن حضرت در روزگار خلافت معتز وفات يافت و\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبنابراين ، عمر آن حضرت اندكى كمتر از چهل سال يا 41 سال و شش و يا هفت ماه بوده است . از اين مدت ، شش سال و پنج ماه با پدرش و 33 سال و چند ماه ، به قولى نه ماه ، پس از وى زيسته كه اين مدت را دوران امامت و خلافت آن حضرت محسوب كرده‌اند . آن امام ( ع ) دنبالهء خلافت معتصم و سپس خلافت واثق و متوكل و منتصر و مستعين و معتز را درك كرد و در پايان حكومت معتمد ، به شهادت رسيد .\r\nمدت اقامت آن حضرت در سر من راى ، بيست سال و چند ماه بود و پس از وفات ، در خانه‌اش واقع در سرمن‌رأى به خاك سپرده شد .\r\n\r\nمادر آن حضرت\r\nمادر آن حضرت كنيزى بود به نام سمانه مغربيه . و در مناقب است كه مادرش معروف به سيده‌ام الفضل بود .\r\n\r\nكنيهء آن حضرت\r\nكنيهء وى ابو الحسن بود . برخى نيز وى را ابو الحسن ثالث مىخواندند .\r\n\r\nلقب آن حضرت\r\nابن طلحه گويد : القاب آن حضرت عبارت بودند از : ناصح ، متوكل ، فتاح ، نقى ، مرتضى و مشهورترين القاب وى متوكل بود . اما آن حضرت اين لقب را مخفى مىكرد و به اصحابش مىفرمود از ياد كردن وى با اين لقب بپرهيزند . زيرا متوكل ، لقب خليفه عباسى بود .\r\nنگارنده : همچنين آن حضرت به دو لقب هادى و نقى نيز شهرت داشت .\r\nدر مناقب در اين باره آمده است : القاب آن حضرت عبارت بودند از : نجيب ، مرتضى ، هادى ، نقى ، عالم ، فقيه ، امين ، مؤتمن ، طيب و عسكرى . وى معروف به عسكرى بود و خود و فرزند بزرگوارش به عسكريين معروفيت دارند . شيخ صدوق در علل الشرايع و معانى الاخبار گويد : از استادان خود رضى الله عنهم ، شنيدم كه مىگفتند : محله‌اى كه على بن محمد و حسن بن على عليهما السلام در آن در سرمن‌رأى ساكن بودند ، عسكر ناميده مىشد از اين رو به هر يك از اين دو امام عسكرى گفته مىشود » .\r\nدر نساب سمعانى است كه عسكرى منسوب به عسكر در سرمن‌رأى است . سرمن‌رأى را معتصم بنا نهاد . بدين ترتيب كه چون شمار سپاهيانش بسيار شد و بغداد براى آنها تنگ\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبود و مردم مورد آزار و اذيت قرار مىگرفتند ، همراه با سپاهيانش بدين موضع نقل مكان كرد و در آنجا كاخى زيبا ساخت و آن را سرمن‌رأى ناميد كه بدان سامرة و سامرا گفته مىشود . و از آنجا كه پادگان نظامى معتصم در اين شهر جاى گير شد ، آن را عسكر نيز مىخوانند .\r\nتاريخ اين واقعه در سال 221 هجرى بوده است .\r\nگفته سمعانى حاكى از آن است كه عسكر نامى بوده كه بر تمام سامرا اطلاق مىشده است .\r\n\r\nنقش انگشترى آن حضرت\r\nبنابر قولى گفته‌اند نقش انگشترى آن حضرت عبارت : « حفظ العهود من اخلاق المعبود » بوده است . همچنين طبق قولى ديگر نقش انگشترى وى عبارت : « الله ربى و هو عصمتى من خلقه » و مطابق نظر برخى ديگر عبارت : « من عصى هواه بلغ مناه » بوده است .\r\n\r\nدربان آن حضرت\r\nدربان آن حضرت ، عثمان بن سعيد عمرى بود .\r\n\r\nشاعر آن حضرت\r\nعوفى و ديلمى و محمد بن اسماعيل بن صالح صيمرى شاعران آن امام ( ع ) بوده‌اند .\r\n\r\nفرزندان آن حضرت\r\nآن حضرت چهار پسر به نامهاى : ابو محمد حسن ، حسين ، محمد و جعفر داشت . از اين ميان حسن ( ع ) پس از وى به امامت رسيد و حسين و محمد در زمان حيات آن امام از دنيا رفتند و جعفر نيز همان كسى است كه بعد از وفات برادرش ، امام عسكرى ( ع ) ، ادعاى امامت كرد و به جعفر كذاب شهرت يافت . همچنين يك دختر از آن حضرت بر جاى ماند كه نامش عايشه يا عليّه بود .\r\n\r\nسيماى آن حضرت\r\nدر فصول المهمه آمده است كه رنگ چهرهء آن حضرت گندمگون بود .\r\n\r\nاخلاق و رفتار آن حضرت\r\nابن شهر آشوب در مناقب گويد : او خوش‌قلب‌ترين و راست‌گفتارترين مردمان بود . از\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nنزديك مليح‌ترين و از دور كامل‌ترين آنان بود . چون خاموش مىشد پرده‌اى از وقار در چهرهء آن حضرت هويدا مىشد و چون سخن مىگفت هاله‌اى از نور آن حضرت را فرا مىگرفت . او از بيت رسالت و امامت و مقرّ وصيت و خلافت بود . شاخه‌اى بود بر كشيده و برگزيده از بوستان نبوت و ميوه‌اى بود چيده شده از درخت رسالت .\r\nدر شرح زندگى امام حسن عسكرى ( ع ) سخن عبيد الله بن يحيى بن خاقان را دربارهء امام هادى ( ع ) نيز نقل خواهيم كرد كه گفته بود : كاش پدر او ( امام حسن هادى ( ع ) ) را مىديدى به تحقيق مردى بزرگوار و نژاده و نيكو كار و فاضل مىبود . در شذرات الذهب نيز گفته شده است : امام هادى ( ع ) مردى فقيه و امام و متعبد بود .\r\n\r\nمناقب و فضايل آن حضرت\r\n1 . علم : از آن حضرت در خصوص تنزيه آفرينندهء تعالى و يگانگى او و نيز پاسخهاى وى در مسائل و علوم مختلف روايات فراوانى نقل شده است .\r\nاز جمله رواياتى كه از آن حضرت دربارهء تنزيه خداوند نقل شده ، روايتى است كه حسن بن على بن شعبه در تحف العقول آورده است . در آنجا امام هادى ( ع ) مىفرمايد : به راستى خداوند وصف نشود جز بدانچه خودش ، خود را وصف كرده . كجا وصف شود آن كه حواس از دركش عاجزند و اوهام به دو نرسند و تصورات به كنه او پى نبرند و در ديده‌ها نگنجد . در نزديكىاش دور است و در دورىاش نزديك . چگونگى را پديد كرده بدون آن كه گفته شود خود او چگونه است و مكان را آفريده بدون آن كه خود مكانى داشته باشد از چگونگى و از مكان بر كنار است يكتا و يگانه است . شكوه و ابهتش بزرگ و نامهايش پاك است .\r\n2 . حلم : براى پى بردن به حلم آن حضرت كافى است به بردبارى و گذشت آن حضرت از بريحه ، پس از آن كه دانست وى در نزد متوكل از او بدگويى كرده و به او افترا بسته و وى را تهديد كرده ، توجه كرد . ما اين ماجرا را در صفحات بعد نقل خواهيم كرد .\r\n3 . كرم و سخاوتمندى : ابن شهر آشوب در مناقب مىنويسد : ابو عمر و عثمان بن سعيد و احمد بن اسحاق اشعرى و على بن جعفر همدانى به نزد على بن حسن عسكرى رفتند .\r\nاحمد بن اسحاق از وامى كه بر گردنش بود نزد حضرت شكايت كرد . آنگاه امام به عمرو كه وكيلش بود ، فرمود : به او سى هزار دينار و به على بن جعفر نيز سى هزار دينار بپرداز و خود نيز سى هزار دينار برگير .\r\nابن شهر آشوب پس از نقل اين ماجرا گويد : اين معجزه‌اى بود كه جز ملوك و پادشاهان آن را نيارند و ما از كسى چنين بخششى نشنيده‌ايم .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nهمچنين در مناقب گفته شده است : اسحاق جلاب گويد : براى ابو الحسن ( ع ) در روز ترويه گوسفندان بسيارى خريدم و آن را در ميان نزديكانش تقسيم كردم .\r\n4 . شكوه و عظمت در دل مردم : طبرسى در اعلام الورى به سند خود از محمد بن حسن اشتر علوى نقل كرده است كه گفت : همراه با پدرم بر در سراى متوكل بوديم . من در آن هنگام كودكى بودم و در ميان گروهى از مردم از طالبى و عباسى و جعفرى ايستاده بوديم كه ناگهان ابو الحسن ( ع ) وارد شد . مردم همگى از مركوبهاى خويش پايين آمدند تا آن حضرت به درون رفت . يكى از حاضران از ديگرى پرسيد : به خاطر چه كسى پايين آمديم ؟ به خاطر اين بچه حال آن كه او از نظر سال از ما بزرگ‌تر و شريف‌تر نبود . به خدا سوگند ديگر به احترام او از مركوب خويش پايين نخواهم آمد . پس ابو هاشم جعفرى گفت : به خدا قسم كودكان چون او را مىبينند به احترام او پياده مىشوند . هنوز ديرى نگذاشته بود كه آن حضرت به طرف مردم آمد . حاضران چون او را ديدند باز به احترام وى پياده شدند ابو هاشم خطاب به حاضران گفت : مگر نمىگفتيد ديگر به احترام او پياده نمىشويد ؟ پاسخ دادند : به خدا قسم اختيار خود را از دست داديم و از مركوبهاى خود پياده شديم .\r\n\r\nآمدن امام هادى ( ع ) از مدينه به سامراء\r\nشيخ مفيد در ارشاد گويد : انگيزهء حركت ابو الحسن ( ع ) به مدينه آن بود كه عبد الله بن محمد در شهر مدينه به عنوان متصدى جنگ و امامت جماعت برگزيده شد . وى از آن حضرت نزد متوكل بدگويى مىكرد و انديشه آزار و اذيت امام را در سر داشت .\r\nمسعودى در اثبات الوصية مىنويسد : بريحه عباسى امام جماعت حرمين نامه‌اى به متوكل نگاشت و در آن گفت : اگر به حرمين نياز دارى ، على بن محمد را از آنها بيرون ران كه او مردم را به خود مىخواند و عدهء بسيارى از او تبعيت كرده‌اند : بريحه نامه‌هاى پياپى در اين باره به متوكل نوشت .\r\nسبط بن جوزى در تذكرة الخواص آورده است : دانشمندان سيره نويس گويند : متوكل چون كينهء على ( ع ) و فرزندانش را در دل داشت و از سويى به جايگاه على بن محمد در مدينه و گرايش مردمان به سوى او آگاهى داشت ، آن حضرت را از مدينه به طرف بغداد حركت داد . او يحيى بن هرثمه را فرا خواند و به وى گفت : به مدينه برو و در حال او تأمل كن و وى را به سوى ما روانه نما . يحيى گويد : در پى دستور متوكل به مدينه عزيمت كردم چون به آن شهر وارد شدم فرياد و غوغايى از مردم به پا خاست كه تا آن روز چنين شور و غوغايى نشنيده بودم . آنان بر جان على بن محمد نگران بودند چرا كه وى در حق آنان نكويى مىكرد و همواره ملازم مسجد بود و در دل گرايشى به دنيا نداشت . من نيز مردم را تسكين دادم و براى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nآنها قسم ياد كردم كه دربارهء على بن محمد به كار ناخوشايندى مأمور نشده‌ام و هيچ نگرانى بر او نيست . سپس خانهء آن حضرت را بازرسى كردم و در آن جز قرآن و كتابهاى دعا و كتابهاى علمى چيزى نيافتم . پس آن حضرت در ديدگانم بزرگ جلوه كرد و خود عهده دار خدمتش شدم و امكانات زندگى او را نيكو گرداندم .\r\nشيخ مفيد گويد : چون ابو الحسن ( ع ) از سعايت عبد الله بن محمد در نزد متوكل آگاه شد ، نامه‌اى به خليفه نوشت و در آن از دروغ‌بافيهاى عبد الله بن محمد ياد كرد . متوكل دستور داد تا پاسخ نامه آن حضرت را بنويسند و او را به آمدن به سامرا دعوت كنند و دستور داد كه در گفتار و كردار به خوبى با آن حضرت رفتار كنند . در نسخه‌اى از آن نامه كه به دست من است چنين آمده است :\r\n« بسم الله الرحمن الرحيم . اما بعد ! بدان كه امير مؤمنان به ارزش تو داناست و خويشاوندى تو را مراعات مىكند و ايجاب كنندهء حق توست و تو و اهل بيت تو را در امورى ترجيح مىدهد تا خداوند حال تو و ايشان را نكو گرداند عزت تو و آنان را تثبيت كند و امن و آسايش براى تو و ايشان به ارمغان آرد . و البته از اين كار خشنودى پروردگارش را مىجويد و در پى اداى حقى است كه خداوند در تو و خاندانت بر خليفه واجب كرده است . امير مؤمنان چنين صلاح ديد كه عبد الله بن محمد را از مسئوليت تصدى جنگ و امامت جماعت در مدينه بر كنار دارد . زيرا نسبت به حق تو نادان بود و قدر تو را كوچك مىشمرد . همچنين او بر تو ستم روا داشت و به تو چيزى نسبت داد كه امير مؤمنان خوب مىداند كه تو از آن نسبت مبرايى و قصدت در ترك مخاصمه با او پاك است خليفه مىداند كه تو راست مىگويى و خود را براى چنين كارى آماده نكرده بودى . امير مؤمنان از اين پس محمد بن فضل را بر تو مىگمارد و به او دستور داده كه تو را مورد اكرام و احترام قرار دهد و با اطاعت از دستورات تو ، به تقرب در نزد خداوند و امير مؤمنان برسد . امير مؤمنان مشتاق توست و خوش مىدارد با تو ديدارى تازه كند و به تو بنگرد . اگر تو نيز مايل ديدار اويى و دوست دارى در كنار وى مقام‌گيرى به سوى او روانه شو و هر كه را كه خود دوست دارى از خاندان و خدم و حشم خويش برگزين و بىشتاب و با آسودگى هرگاه كه خواستى در حركت شو و هرگاه كه خواستى فرود آى و هرطور كه خواستى به راهت ادامه ده . و اگر دوست دارى يحيى بن هرثمه خدمتكار امير مؤمنان و سربازانى كه با او همراهند در اين سفر در ركاب تو باشند ، اختيار و تصميم با خود توست . و ما دستور داده‌ايم كه يحيى بن هرثمه مطيع فرمانهاى تو باشد . پس براى ديدار امير مؤمنان استخاره كن . هيچ كس از برادران و فرزندان و خاندان و خواص امير مؤمنان جايگاهى بالاتر و ستوده‌تر از تو در\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nنزد وى ندارند و او نيز بر تو نگران‌تر و مهربان‌تر و دلسوزتر است تا بر آنان و السلام عليك و رحمة الله و بركاته » .\r\nاين نامه را ابراهيم بن عباس در ماه جمادى الآخر از سال 243 هجرى نگاشته است . چون اين نامه به دست ابو الحسن ( ع ) رسيد ، آمادهء سفر شد و يحيى بن هرثمه نيز آن حضرت را همراهى كرد .\r\nمسعودى گويد : بريحه نيز براى مشايعت امام ( ع ) آمد . چون به قسمتى از راه رسيدند بريحه به آن حضرت گفت : من خوب مىدانم كه تو آگاهى كه علت بردن تو از مدينه به بغداد به خاطر من است و سوگندهاى استوار و مؤكد ياد مىكنم كه اگر از من به امير مؤمنان يا يكى از خواص او شكايت برى نخلستان تو را ويران مىكنم و دوستداران و هوا خواهانت را مىكشم و چشمه‌هاى كشتزارت را خشك مىكنم و چنين و چنان مىكنم . پس ابو الحسن ( ع ) در پاسخ او فرمود : نزديك‌ترين شكايت من از تو ، شب پيش در پيشگاه الهى بود . و من چنان نيستم كه شكايت تو پيش خدا برم و آنگاه از او به بندگانش متوجه شوم و از تو پيش آنان شكوه كنم . بريحه با شنيدن اين سخن بر پاى امام هادى ( ع ) فرو افتاد و زارى كرد و از آن حضرت طلب بخشش كرد . امام هم به او فرمود : من از تو در گذشتم . و از آنجا حركت كرد تا به بغداد رسيد . مسعودى گويد : اسحاق بن ابراهيم و همهء اميران به استقبال آن حضرت آمدند . سبط بن جوزى مىنويسد : يحيى گفت : چون به بغداد وارد شدم ابتدا به ديدار اسحاق بن ابراهيم طاهرى ، والى بغداد ، رفتم . اسحاق به من گفت : اى يحيى ! اين مرد زادهء رسول خدا ( ص ) است و متوكل را هم تو خوب مىشناسى اگر وى را بر ضد على بن محمد بشورانى او را مىكشد و آنگاه رسول خدا ( ص ) در روز قيامت خصم تو خواهد بود . من در پاسخش گفتم : به خدا قسم از او جز كردار نيك و زيبا نديدم . سپس به سوى سر من راى ، رفتم و در آغاز با وصيف تركى ملاقات كرده او را از آمدن على بن محمد آگاه ساختم . وصيف به من گفت : به خدا سوگند اگر يك موى از سر آن امام كم شود آن را جز از تو نخواهم . من از سخن او در شگفت شدم كه چگونه سخن او با قول اسحاق يكى بود . چون نزد متوكل رفتم از من دربارهء على بن محمد پرسيد : من نيز از خوش طينتى و سلامت طريقت و ورع و زهد وى به او گزارش دادم و گفتم كه خانه‌اش را در مدينه نيز بازرسى كردم و جز قرآن و كتابهاى علمى در آن نيافتم و مردم مدينه بر او نگران بودند . پس متوكل آن حضرت را مورد اكرام قرار داد و جايزه‌اى نيكو به وى عطا كرد .\r\nمسعودى نوشته است : چون هادى ( ع ) به سر من راى ، رفت همهء اصحاب و ياران متوكل او را استقبال كردند . حتى متوكل نيز به نزد حضرت رفت و او را مورد اكرام و تعظيم قرار داد .\r\nسپس امام ( ع ) از آنجا به خانه‌اى كه برايش مهيا كرده بودند ، رفت .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nشيخ مفيد گويد : يحيى بن هرثمه در ركاب آن حضرت روان شد تا به سر من راى رسيد .\r\nچون بدانجا رسيد ، متوكل خود را از آن حضرت يك روز پنهان كرد . امام نيز در جايى معروف به خان صعاليك ( گدايان ) ماند و سپس متوكل دستور داد تا خانه‌اى به آن حضرت اختصاص دهند . آنگاه امام به آن خانه رخت كشيد . ابو الحسن ( ع ) در طول اقامتش در سر من راى ، ظاهرا مورد اكرام قرار داشت اما متوكل همواره در انديشهء طرح حيله‌اى براى از بين بردن آن امام بود ولى توفيق نمىيافت .\r\n\r\nاخبار آن حضرت ( ع ) با متوكل\r\nمسعودى در مروج الذهب مىنويسد : در نزد متوكل از على بن محمد ( ع ) سعايت كرده بودند كه در خانه‌اش كتابها و سلاحهايى از شيعيانش كه از مردم قم بودند ، دارد . و او مىخواهد با حكومت به مقابله برخيزد . متوكل با شنيدن اين گزارش گروهى از تركها را به سوى خانهء امام فرستاد . آنان شبانه به منزل امام حمله بردند ولى چيزى نيافتند و امام را ديدند كه در اتاقى دربسته نشسته است . امام جامه‌اى پشمين و يا بنابر بعضى روايات جامه‌اى بافته شده از موى ، بر تن داشت و بر خاك نشسته بود و رويش به سوى خدا بود و داشت قرآن مىخواند و در روايتى است كه آن حضرت در آن هنگام در حال نماز بود و آياتى از قرآن را در خصوص وعد و وعيد تلاوت مىكرد . افراد متوكل ، امام را در همان حالت به نزد متوكل بردند و به وى گفتند : در خانه‌اش چيزى نيافتيم و خود او را ديديم كه رو به روى قبله نشسته بود و قرآن مىخواند . متوكل در آن ساعت ، در مجلس شرب خمر بود . امام را به نزد او بردند . جام شراب در دست متوكل بود . چون امام را ديد ، او را بزرگ داشت و در كنار خود نشانيد جامى كه در دستش بود به آن حضرت تعارف كرد . امام ( ع ) فرمود : به خدا سوگند هرگز گوشت و خون من با شراب عجين نشده است . مرا از اين كار معذور دار . متوكل وى را معاف داشت و گفت : شعرى برايم بخوان . امام ( ع ) فرمود : من شعر كم دانم . اما متوكل گفت : گريزى نيست . پس امام در حالى كه در كنار متوكل نشسته بود ابياتى خواند :\r\n « باتوا على قلل الاجبال تحرسهم * غلب الرجال فلم تنفعهم القلل « 1 » \r\nو استنزلوا بعد عز عن معاقلهم * و اسكنوا حفرا يا بئس ما نزلوا « 2 » \r\nناداهم صارخ من بعد دفنهم * اين الاساور و التيجان و الحلل « 3 »  \r\n\r\n","description":"","footnote":" ( 1 ) شبها را بر فراز كوهها به سر آوردند تا آنان را از چيرگى مردان مراقبت كند اما قله‌ها سودى نبخشيدند .  ( 2 ) پس از عزت و سربلندى از پناهگاههاى خويش پايين آورده شدند و در دخمه‌اى مسكن گزيدند در چه بد جايگاهى فرود آمدند .  ( 3 ) پس از دفن ايشان بانگ‌زننده‌اى به آنها ندا دهد : كجاست زيورها و تاجها و جامه‌هاى لطيفتان ؟ ","page_name":" 240 ","page_number":240},
  {"content":"\r\n\r\n اين الوجوه التى كانت منعمه * من دونها تضرب الاستار و الكلل « 4 » \r\nفافصح القبر عنهم حين ساء لهم * تلك الوجوه عليها الدود يقتتل « 5 » \r\nقد طالما اكلوا دهرا و قد شربوا * فاصبحوا اليوم بعد الاكل قد اكلوا « 6 » \r\nو طالما عمروا دورا تسكنهم * ففار قوا الدور و الاهلين و انتقلوا « 7 » \r\nو طالما كنزوا الاموال و ادخروا * ففرقوها على الاعداء و ارتحلوا « 8 » \r\nاضحت منازلهم قفرا معطّله * و ساكنوها الى الاحداث قد نزلوا « 9 »  \r\nمسعودى مىنويسد : « متوكل از شنيدن اين ابيات به گريه افتاد تا آنجا كه محاسنش به اشك‌آلوده شد حاضران نيز گريستند . آنگاه متوكل چهار هزار دينار به على بن محمد ( ع ) پرداخت و او را در كمال احترام به خانه‌اش فرستاد » .\r\nابن شهر آشوب در مناقب از ابو محمد مخام روايت كرده است كه گفت : متوكل از ابن جهم پرسيد شاعرترين مردمان كيست ؟ ابن جهم نام شعراى دوران جاهليت و دوران اسلام را ذكر كرد . سپس متوكل از ابو الحسن ( ع ) همين سؤال را پرسيد . آن حضرت فرمود :\r\nحمانى سخنورترين مردمان است زيرا مىگويد :\r\n لقد فاخرتنا من قريش عصابة * بمط خدود و امتداد اصابع « 10 » \r\nفلما تنازعنا المقال قضى لنا * عليهم بما نهوى نداء الصوامع « 11 » \r\nترانا سكوتا و الشهيد بفضلنا * عليهم جهير الصوت فى كل جامع « 12 » \r\nفان رسول الله احمد جدنا * و نحن بنوه كالنجوم الطوالع « 13 »  \r\nمتوكل از آن حضرت پرسيد : نداى صوامع چيست ؟ فرمود : « اشهد ان الا إله الا الله و اشهد ان محمدا رسول الله . »\r\n\r\n","description":"","footnote":" ( 4 ) كجاست چهره‌هايى كه چنان سرخوش و شاداب بودند و رو به روى آنها پرده‌ها نازك و لطيف مىزدند ؟  ( 5 ) پس قبر را بگشاييد زمانى كه براى ايشان زشت آيد ، اين همان چهره‌هايى است كه كرمها آنها را از بين مىبرند .  ( 6 ) چه بسيار زيستند و كامروايى كردند پس امروز بعد از آن همه خوردن و نوشيدن ، خود خورده مىشوند .  ( 7 ) چه بسيار خانه‌هايى كه آباد كردند تا آنها را در خود جاى دهند اينك آنان از خانه‌ها و خاندان خويش جدا گشته و رفته‌اند .  ( 8 ) چه بسيار اموالى كه گرد آوردند و ذخيره كردند اما آن را بر دشمنان تقسيم كردند و خود رفتند .  ( 9 ) اينك جايگاههاى آنان بيابانهاى خشك و خالى است و ساكنان آنها از نو در آن اقامت گزيده‌اند .  ( 10 ) همانا گروهى از قريش با چين ابروها و رخسار و كشيدگى انگشتان با ما به مفاخره برخاستند .  ( 11 ) چون در سخن با ما منازعت كردند به سود ما بر ايشان حكم شد كه نداى معابد بدانچه ما دوست داريم باشد .  ( 12 ) ما را خموش مىبينى در حالى كه گواه فضل ما بر آن رسايى صدايى است كه در هر مسجد برپاست .  ( 13 ) به راستى كه رسول خدا ، احمد ، نياى ماست و ما فرزند او همچون ستارگان طلوع‌كننده‌ايم . ","page_name":" 241 ","page_number":241},
  {"content":"\r\n\r\n\r\nكسانى كه از امام هادى ( ع ) روايت نقل كرده‌اند\r\nابن شهر آشوب در مناقب مىنويسد : دربان آن حضرت محمد بن عثمان عمرى و از ياران موثق او احمد بن حمزة بن اليسع و صالح بن محمد همدانى و محمد بن جوك جمال و يعقوب بن يزيد كاتب و ابو الحسين بن هلال و ابراهيم بن اسحاق و خيران خادم و نضر بن محمد همدانى و از وكلاى آن حضرت جعفر بن سهيل صيقل و از اصحابش داود بن زيد و ابو سليمان زنكان و حسين بن محمد مدائنى و احمد بن اسماعيل بن يقطين و بشر بن بشار نيشابورى شاذانى و سليم بن جعفر مروزى و فتح بن يزيد جرجانى و محمد بن سعيد بن كلثوم ، كه از متكلمان بود ، و معاوية بن حكيم كوفى ، و على بن معد بن معبد بغدادى و ابو الحسن بن رجاء عبرتايى جملگى از كسانى بودند كه از آن حضرت نقل روايت كرده‌اند .\r\nو كسانى كه نصى بر او را روايت كرده‌اند گروهى از اصحابش مىباشند كه از جمله آنان مىتوان به نامهاى اسماعيل بن مهران و ابو جعفر اشعرى و خيرانى اشاره كرد .\r\n\r\nتأليفات آن حضرت\r\n1 . نامهء آن حضرت در رد بر طرفداران و معتقدان جبر و اختيار و اثبات عدل و منزلة بين المنزلتين كه تمام اين نامه در تحف العقول نقل شده است .\r\n2 . پاسخهاى آن حضرت به سؤالات يحيى بن اكثم . اين پاسخها نيز در تحف العقول نقل شده است .\r\n3 . قطعه‌اى از احكام الدين . ابن شهر آشوب در مناقب به نقل از خيبرى يا حميرى در كتاب مكاتبات الرجل عن العسكريين اين مطلب را نقل كرده است .\r\n4 . همچنين از آن حضرت پاسخهايى در خصوص مسائل فقهى و غير فقهى نقل شده كه مىتوان براى اطلاع از آنها به كتب اخبار و احاديث مراجعه كرد .\r\n\r\nسخنان كوتاه و پند و اندرزهاى امام هادى به نقل از تحف العقول\r\nهر كه از خداوند بپرهيزد از او بپرهيزند و هر كه خدا را فرمان برد ، اطاعت شود و هر كه مطيع خداست از خشم مخلوق باك ندارد و هر كه خدا را به خشم آرد بايد يقين كند كه به خشم مخلوق گرفتار مىشود .\r\nهر كه از مكر خدا و كيفر دردناكش آسوده زيد تكبر پيشه كند تا قضاى خدا و امر نافذش او را فراگيرد و هر كه بر بينه‌اى از پروردگارش باشد مصيبتها بر او آسان گردد اگر چه تكه تكه و پراكنده شود .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nشكرگزار به خود شكر سعادتمندتر است از نعمتى كه باعث شكر شده زيرا نعمت كالاى دنياست و شكر نعمت دنيا و آخرت . خداوند دنيا را سراى آزمايش قرار داده و آخرت را خانهء عاقبت و فرجام و بلاى دنيا را وسيله ثواب آخرت و ثواب آخرت را عوض بلاى دنيا قرار داده است .\r\nستمكار بردبار بسا كه به وسيله حلم خود از ستمش گذشت شود و محق نادان چه بسا كه به سبكسرى خويش نور حقانيت خود را خاموش كند . هر كه از روى دوستى به تو نظرى دهد از او كاملا فرمان ببر .\r\nهر كه قدر خود نداند از شر او ايمن مباش .\r\nدنيا بازارى است كه مردمى در آن سود برند و گروهى ديگر زيان كنند .\r\n\r\nسخنان قصار آن حضرت به نقل از الدرة الباهرة\r\nهر كه از خود راضى شود شمار دشمنان او افزون گردد . بىنيازى در همان اندكى است كه به تو مىرسد و رضا در همان است كه تو را كفايت مىكند . فقر ، آزمندى نفس و بسيارى نااميدى است . مردم در دنيا به ثروتهايند و در آخرت به كردارها . به كسى كه در مدح آن حضرت افراط كرده بود ، فرمود : دنبال كار خود برو . فراوانى تملق و چاپلوسى بر گمان هجوم آرد و چون از طرف برادرت در محل اعتماد جاى گرفتى از تملق به خوش‌نيتى عدول كن . مصيبت براى شكيبا يكى است و براى بىتاب دو تا . حسد ، نابود كنندهء نيكيها و جلب‌كننده خشم است و خودبينى بازدارنده از دانش‌جويى و دعوت‌كننده به ناسپاسى و نادانى است و بخل ناپسنديده‌ترين خويهاست و طمع خصلت زشتى است و مسخرگى شوخى سبكسران و كردار نادانان است . و عاق والدين كمبود در پى دارد و به خوارى منجر مىشود .\r\n\r\nسخنان كوتاه آن حضرت به نقل از اعلام الدين\r\nجدال دوستيهاى قديمى را از بين مىبرد و كينه‌هاى استوار بر جاى مىنهد و كمترين چيز در جدال برترىجويى است و برترىجويى اساس جدايى است . نكوهش كليد دشمنى است و نكوهش بهتر از كينه‌توزى است .\r\nآن حضرت به مردى كه فرزندش را در نزد او سرزنش كرد فرمود : نفرين داغ فرزند كسى است كه فرزندش نمرده است . آن حضرت در ترغيب به شب‌زنده‌دارى و روزه داشتن فرمود : شب‌زنده‌دارى گواراتر از خواب است و گرسنگى در گوارايى غذا مىافزايد .\r\nمرگ خود را پيش روى خاندانت ياد كن كه هيچ طبيبى تو را از آن بازندارد و هيچ\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nدوستى ، در آن هنگام ، به تو سود نرساند . غضب بر آن كه زير دست توست پستى است .\r\nحكمت در طينتهاى فاسد بهره‌اى ندهد . بهتر از خير ، كنندهء آن و زيباتر از زيبا گويندهء آن و برتر از علم ، حامل آن و بدتر از شر جلب كنندهء آن و ترسناك‌تر از ترس سوار آن است . ترا از حسد پرهيز مىدهم كه آن در تو آشكار شود و در دشمنت كارگر نيفتد . اگر روزگارى بيايد كه در آن ، عدل بر ظلم چيرگى داشته باشد حرام است كسى بر كسى گمان بد برد تا به بدى او پى برد و نيز اگر روزگارى پيش آيد كه در آن ظلم بر عدل چيرگى داشته باشد حرام است كسى به كسى گمان نيك برد مگر آنكه نيكى را از او دريابد .\r\nآن حضرت ( ع ) در اثناى گفت و گويى كه ميان او متوكل درگرفته بود به وى فرمود : از كسى كه با او تيره‌اى ، يك‌رنگى مطلب و از كسى كه در حق او جفا كرده‌اى وفا مخواه و از كسى كه به او بدگمانى خيرخواهى مجوى زيرا قلب او مانند قلب توست .\r\nنعمتها را با نيك‌رفتارى در حق آنها پايدار داريد و با سپاسگزاردنشان در پى افزونى آنها باشيد و بدانيد كه نفس نفس‌آورترين است بدانچه داده شده و مانع‌ترين بدانچه دريغ شده است .\r\n\r\nيكى از دعاهاى كوتاه آن حضرت\r\nدر امالى شيخ طوسى آمده است كه آن حضرت ، دعاى زير را به يكى از اصحابش آموخت و فرمود : خداوند را بسيار با اين دعا خوانده و از او خواسته‌ام كه كسى كه اين دعا را پس از من بر سر مزارم مىخواند نااميد وامگذارد . آن دعا چنين است :\r\n« يا عدتى عند العدد و يا رجايى و المعتمد و يا كهفى و السند و يا واحد يا احد يا قل هو الله احد أسألك اللهم به حق من خلقته من خلقك و لم تجعل فى خلقك مثلهم احدا ان تصلى عليهم و تفعل بى كيت و كيت » .\r\n\r\nتعويذ آن حضرت\r\nاين تعويذ را ابن طاووس در مهج الدعوات روايت كرده و آن چنين است :\r\n« بسم الله الرحمن الرحيم . يا عزيز العز فى عزه يا عزيز اعزنى بعزك و ايدنى بنصرك و ادفع عنى همزات الشياطين و ادفع عنى بدفعك و امنع عنى بصنعك و اجعلنى من خيار خلقك يا واحد يا احد يا فرد يا صمد » .\r\n\r\nمدايحى كه دربارهء آن حضرت سروده شده است\r\nاز جمله مدايحى كه براى آن حضرت سروده شده ، اشعارى است كه ابن شهر آشوب آنها\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nرا در مناقب آورده و گفته است : ابو بديل تميمى اين مدح را دربارهء آن حضرت ( ع ) برايم خواند :\r\n انت من هاشم بن عبد مناف ب * ن قصى فى سرها المختار « 14 » \r\nفى اللباب الباب و الا رفع الار * فع منهم و فى النضار النضار « 15 »  \r\n\r\nچگونگى وفات امام هادى ( ع )\r\nمسعودى در اثبات الوصية گويد : امام ابو الحسن على هادى ( ع ) به بيمارىيى مبتلا شد كه در همان بيمارى بدرود حيات گفت . درود خدا بر او . پس ابو محمد ، فرزندش ، را احضار و به او وصيت كرد . ابن بابويه گويد : معتمد ، خليفه عباسى آن امام را مسموم كرد . مسعودى در اثبات الوصية مىنويسد : چون على بن محمد وفات يافت گروهى از بنى هاشم ، از فرزندان طالب و عباس ، و بسيارى از شيعيان در خانهء آن حضرت گرد آمدند . سپس از بالاى رواق درى گشوده شد و خدمتكارى سيه‌چرده بيرون آمد . پس از وى ابو محمد حسن عسكرى در حالى كه سر برهنه و جامه شكافته بود ، وارد شد . چهره‌اش گويى چهرهء پدرش بود و با آن مو نمىزد . در خانهء امام هادى ( ع ) همچنين فرزندان متوكل كه برخى از آنها ولى عهد هم بودند ، حضور داشتند . با ديدن امام حسن عسكرى ( ع ) همه برپاىخاستند و ابو احمد موفق به طرف آن حضرت خيز برداشت و ابو محمد حسن با وى معانقه كرد و به او فرمود : آفرين به پسر عمو ! و در ميان دو در رواق نشست و مردم رو به روى او بودند . خانه از نظر شلوغى و رفت و آمد مثل بازار شده بود و صداى عطسه و سرفه در هر لحظه به گوش مىرسيد . سپس خدمتكارى بيرون آمد و به موازات ابو محمد ( ع ) ايستاد . جنازهء امام ( ع ) را بيرون آوردند . آن حضرت به دنبال جنازه روان بود و تا خيابان آن را همراهى كرد . ابو محمد يك بار پيش از آن كه نزد مردم آيد ، بر جنازه نماز گزارد و يك بار هم موقعى كه معتمد جنازه را بيرون آورد بر آن نماز خواند . سپس پيكر پاك او را در يكى از اتاقهاى منزلش به خاك سپردند . در آن روز سر من راى ، يك پارچه شيون و افغان بود . از امام حسن عسكرى ( ع ) دربارهء شكافتن جامه‌اش پرسش شد و آن حضرت به آن كه پرسش كرده بود گفت : اى احمق ! تو چه مىدانى كه چرا اين گونه شد ؟ ! موسى ( ع ) نيز در فراق هارون ( ع ) جامه چاك داد .\r\n\r\n","description":"","footnote":" ( 14 ) تو از سلالهء هاشم بن عبد مناف بن قصى و در خاندان برگزيدهء او هستى .  ( 15 ) در مغز ، مغز . و رفيع‌تر ، رفيع‌تر و در خالص ، خالص آنانى . ","page_name":" 245 ","page_number":245},
  {"content":"\r\n\r\n.\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nزندگى ابو محمد الحسن العسكرى\r\nابن على الهادى بن محمد الجواد بن على الرضا بن موسى الكاظم بن جعفر الصادق بن محمد الباقر بن على زين العابدين بن الحسين بن على بن ابى طالب عليهم السلام\r\n\r\nتولد ، وفات ، طول عمر و مدفن آن حضرت\r\nمسعودى در اثبات الوصية گويد : مادر امام حسن عسكرى در مدينه بار گرفت و در همان جا وى را بزاد . بنابراين ولادت و محل رشد و تربيت آن حضرت نيز مانند ولادت و رشد پدران بزرگوارش كه درود خدا بر آنان باد ، بود .\r\nشيخ مفيد نيز گفته است : آن حضرت در مدينه ديده به جهان گشود . برخى نيز محل تولد آن حضرت را شهر سامراء ذكر كرده‌اند كه البته قول نخست ، صحيح است . در روز تولد آن حضرت نيز اختلاف است برخى روز ولادت وى را روز جمعه هشتم ربيع الآخر و برخى روز دوشنبه چهارم همين ماه و برخى ديگر روز دهم از همان ماه ذكر كرده‌اند . عده‌اى تولد آن حضرت را در ماه ربيع الاول از سال 231 يا 232 هجرى دانسته‌اند . مسعودى در اين باره در اثبات الوصية گويد : روزى كه امام حسن عسكرى ( ع ) به دنيا آمد پدرش شانزده سال و چند ماه داشت و وقتى پدرش به طرف عراق رفت ، وى نيز همراه پدر بود و در آن هنگام چهار سال و چند ماه از سالش مىگذشت .\r\nوفات وى در سر من راى و در روز جمعه مصادف با وقت نماز صبح رخ داده است . مطابق قول رحلت آن حضرت در روز چهارشنبه و بنابر سخن برخى ديگر روز شنبه هشتم ربيع الاول صورت گرفته است . گفته شده است كه آن امام ( ع ) در اولين روز از ماه ربيع الاول سال 260 هجرى بيمار شد و هشت روز در بستر بيمارى بود و آنگاه چشم از جهان فرو بست . با اين ترتيب ، آن حضرت 29 يا 28 سال در جهان زيست كرد كه از اين مدت 23 سال و چند ماه با پدرش و پنج سال و چند ماه ، بنابر قولى هشت ماه و 13 روز ، و مطابق قولى ديگر شش سال پس از پدرش زندگى كرد . و اين چند سال همان دوران امامت و خلافت آن\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nحضرت به حساب مىآيد .\r\nآن حضرت در طول مدتى كه عهده‌دار امامت و خلافت شيعيان بود ، اواخر حكومت معتز و همچنين 11 ماه و 28 روز از حكومت مهتدى را درك كرد و پس از گذشت پنج سال از روزگار خلافت معتمد دنيا را وداع گفت و در خانه‌اش در سامراء و در جوار قبر پدرش به خاك سپرده شد .\r\n\r\nمادر آن حضرت\r\nمادر وى كنيزى بود كه سوسن خوانده مىشد . برخى نيز نام مادر وى را حديث يا حديثه و يا سليل ، ذكر كرده‌اند و آن درست‌تر است . اين زن از زنان دانشمند و نيكوكار بود .\r\n\r\nكنيهء آن حضرت\r\nكنيهء وى ابو محمد بود .\r\n\r\nلقب آن حضرت\r\nدر مناقب ابن شهر آشوب و اعلام الورى گفته شده است : شخص امام حسن عسكرى و پدرش و جدش در عصر خود به ابن الرضا شهرت داشته‌اند . و حافظ عبد العزيز بن اخضر جنابذى گويد آن حضرت ملقب به عسكرى بود . پيش از اين در شرح زندگانى پدر بزرگوار آن حضرت گفتيم كه او هم به مناسبت آن كه در محله‌اى به نام « عسكر » مىزيسته به عسكرى ملقب شده بود .\r\nابن شهر آشوب در مناقب گويد : القاب آن حضرت عبارت بودند از : صامت ، هادى ، رفيق ، زكى ، تقى . و در مطالب السئول لقب آن حضرت خالص هم ذكر شده است .\r\n\r\nنقش انگشترى آن حضرت\r\nنقش انگشترى آن حضرت عبارت : « سبحان من له مقاليد السموات و الارض » بود . برخى نيز گفته‌اند : نقش انگشترى وى « انا لله شهيد يا ان الله شهيد » بود .\r\n\r\nدربان آن حضرت\r\nدربان وى عثمان بن سعيد عمرى و فرزندش محمد بن عثمان عمرى نام داشت .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nشاعر آن حضرت\r\nنام شاعر وى على بن عباس معروف به ابن رومى بود .\r\n\r\nاولاد آن حضرت\r\nامام عسكرى ( ع ) تنها يك فرزند داشت كه هم نام و هم كنيهء رسول خدا ( ص ) است . او همان حجت منتظر است .\r\n\r\nسيماى آن حضرت\r\nدر فصول المهمة آمده است كه سيماى آن حضرت ( ع ) بين گندمى و سپيدى بود . احمد بن عبيد الله بن خاقان ، چنان كه قول او را بعدا نيز متذكر مىشويم ، دربارهء خصوصيات بدنى امام عسكرى ( ع ) گفته است : وى مردى گندمى چهره ، فراخ چشم ، خوش قامت ، زيبا چهره و نيكو بدن بود و جلالت و هيبتى داشت .\r\n\r\nاخلاق و رفتار آن حضرت\r\nاحمد بن عبيد الله بن خاقان ، چنان كه خواهد آمد ، دربارهء امام حسن عسكرى ( ع ) گفته است :\r\nدر سر من راى ، هيچ يك از علويان را نديدم و نشناختم كه بمانند حسن بن على بن محمد بن رضا ( ع ) باشد . و در آرامش و وقار و پارسايى و نجابت و بزرگوارى در نزد خاندانش و سلطان و تمام بنى هاشم نام كسى را بهتر از او نشنيدم . آنان وى را بر سالخوردگان خود مقدم مىداشتند و نيز همواره بر اميران و وزيران و نويسندگان مردم عامى و معمولى مقدم داشته مىشد . از هيچ يك از بنى هاشم و نيز اميران و نويسندگان و قاضيان و فقيهان و ساير مردمان دربارهء وى نپرسيدم جز آن كه پى بردم آن حضرت در نزد مردم در غايت تجليل و تعظيم و در جايگاهى و الا قرار دارد و همه دربارهء او به نيكى ياد مىكنند و او را بر اهل بيت و مشايخش مقدم مىدارند . هيچ كس از دوستان و دشمنان آن حضرت را نديدم جز آن كه به نيكويى دربارهء آن حضرت سخن مىگفتند و او را مىستودند .\r\nهمچنين پدر احمد بن عبيد الله در اين باره گويد : اگر خلافت از خاندان بنى عباس بيرون شود هيچ كس از بنى هاشم را سزاوار خلافت نيست مگر حسن عسكرى ( ع ) . زيرا او با فضل و دانش و پارسايى و خويشتن‌دارى و زهد و عبادت و اخلاق پسنديده و نيكوييهايش استحقاق تصدى مقام خلافت را داراست .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nمناقب و فضايل آن حضرت\r\n1 . علم و دانش : از آن حضرت در انواع علوم و دانشها رواياتى نقل شده كه در كتابها و دفترها ثبت است . همچنين از آن حضرت در تفسير قرآن ، كتابى روايت شده كه در بخش تأليفات وى ، بدان اشاره خواهيم كرد . طبرسى در احتجاج به اسناد خود از ابو محمد عسكرى ( ع ) روايت كرده است كه دربارهء اين فرمايش خداوند كه گفته است : و از يهود كسانىاند كه خواندن و نوشتن ندانند و كتاب تورات را جز آمال و آرزوهاى باطل خود نپندارند « 1 »  فرمود : « امى » منسوب به‌ام ( مادر ) است يعنى او همچون طفلى است كه از مادر زاده شده و خواندن و نوشتن نداند . و درباره « لا يعلمون الكتاب » فرموده است : كتابى كه از آسمان فرود آمده و آنچه بدان تكلم مىشود و ميان اين دو تفاوتى قائل نمىشوند ( الا أمانيّ ) يعنى مگر آن كه بر ايشان قرائت شود و بدانان بگويند كه اين كتاب خدا و كلام اوست و اگر بر خلاف آنچه كه در كتاب خدا آمده ، چيزى بر آنان بخوانند در نمىيابند . . .\r\n2 . كرم و سخاوتمندى : على بن ابراهيم بن موسى بن جعفر به پسرش محمد گفت : با ما همراه شو تا به سوى اين مرد يعنى ابو محمد ( ع ) روانه شويم . كه از بخشندگى و سخاوت آن حضرت بسيار ياد مىشود . امام عسكرى ( ع ) هم به آن دو هشتصد درهم بخشيد . شيخ طوسى در الغيبة به سند خود از ابو هاشم جعفرى در ضمن حديثى نقل كرده است كه گفت : تنگدست شده بودم و مىخواستم چند دينار از ابو محمد ( ع ) طلب كنم اما شرم داشتم . چون به خانه‌ام رسيدم صد دينار برايم فرستاده شد و اين پيغام نيز همراه آن نوشته شده بود كه اگر حاجتى داشتى شرم مكن و بيم نداشته باش و طلب كن كه آنچه دوست دارى خواهى ديد ان شاء الله .\r\nهمچنين در كتاب الغيبة از محمد بن على از فرزندان عباس بن عبد المطلب روايت شده است كه گفت : براى ديدن ابو محمد ( ع ) در پس راه نشسته بودم . چون آن حضرت بر من گذشت حاجت خود را به او گفتم و برايش سوگند ياد كردم كه حتى يك درهم نيز ندارم و چاشتى و شامى هم ندارم . امام ( ع ) فرمود : به دروغ بر خداوند سوگند مىخورى اما اين سخن من باعث نمىشود كه به تو چيزى نبخشم . اى غلام آنچه با توست به وى ببخش .\r\nسپس غلامش به من يك صد دينار بخشيد .\r\nحميرى نيز در الدلائل از ابو يوسف شاعر متوكل نقل كرده است كه گفت : تازه صاحب پسرى شده بودم و دستم تنگ بود . پس كاغذى به عده‌اى نوشتم و از آنان يارى خواستم . اما از آنان نااميد شدم و به خود گفتم : يك بار به دور خانه مىگردم و آنگاه به سوى در آن مىروم .\r\n\r\n","description":"","footnote":" ( 1 ) بقره / 78 : وَ مِنْهُم أُمِّيُّون لا يَعْلَمُون الْكِتاب إِلَّا أَمانِيَّ وَ إِن هُم إِلَّا يَظُنُّون . ","page_name":" 250 ","page_number":250},
  {"content":"\r\n\r\nدر اين هنگام ابو حمزه در حالى كه كيسهء سياهى به دست داشت كه در آن چهار صد درهم بود بيرون آمد و گفت : مولايم به تو فرمود : اين مبلغ را براى آن كودك نو رسيده صرف كن .\r\nخداوند در آن كودك براى تو بركت قرار دهد .\r\nشيخ طوسى در كتاب الغيبة به سند خود از ابو جعفر عمرى نقل كرده است كه :\r\nابو طاهر بن بلبل حج گزارد . پس به على بن جعفر حمانى ، كه انفاقهاى بسيار مىكرد ، نگريست . چون از حج بازگشت اين مطلب را به ابو محمد ( ع ) گزارش داد . امام نيز در همان نامه پاسخ داد : ما به او دستور يك صد هزار دينار داده بوديم سپس به مثل همان دستور داديم اما وى نپذيرفت . . .\r\n3 . شكوه و عظمت در دل مردم : كلينى در كافى به سند خود از محمد بن اسماعيل بن ابراهيم بن موسى بن جعفر نقل كرده است كه گفت : هنگامى كه ابو محمد ( ع ) در زندان بود ، عباسيون و صالح بن على و ديگرانى كه از ناحيه اهل بيت منحرف بودند نزد صالح رفتند و به او گفتند : بر امام سخت‌گير و او را راحت مگذار . صالح گفت : چه كنم ؟ دو نفر از نانجيب‌ترين مردانى را كه مىتوانستم پيدا كنم ، بر او گماشتم . آن دو نفر از نظر عبادت و نماز و روزه خيلى كوشا شدند . سپس آنان را احضار كرده پرسيدم : در آن مرد چه ديديد ؟\r\nگفتند : چه مىتوانيم گفت دربارهء مردى كه روز را روزه مىگيرد و شب را تماما زنده مىدارد و نه سخن مىگويد و نه به جز عبادت به كارى مشغول مىشود و چون به او مىنگريم زانوانمان به لرزه مىافتد و حالى به ما دست مىدهد كه نمىتوانيم خود را نگه داريم . چون عباسيون اين سخن را شنيدند ، نااميد و سرافكنده بازگشتند .\r\n\r\nاخبار و احوال آن حضرت\r\nهمهء اخبار و روايات حاكى از آن است كه : متوكل آن حضرت را به زندان افكند . اما سبب اين كار ذكر نشده است . بىترديد سبب آن جز كينه‌ورزى و قبول سعايت خبرچينان نبوده چنان كه همين امر براى پدران بزرگوار آن حضرت با متوكل رخ داد و سبب دربه‌درى آنان از ديارشان و تحمل انواع آزار و اذيتها و در نهايت منجر به شهادتشان شد .\r\n\r\nكسانى كه از آن امام روايت كرده‌اند\r\nسمعانى در انساب نوشته است : ابو محمد احمد بن ابراهيم بن هاشم طوسى بلاذرى حافظ قرآن و واعظ ، در مكه از امام اهل بيت ابو محمد حسن بن على بن محمد بن على بن موسى رضا ( ع ) روايت نقل كرده است .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nابن شهر آشوب در مناقب گويد : از ياران موثق او على بن جعفر قيم ابو الحسن ( ع ) و ابو هاشم داود بن قاسم جعفرى كه پنج تن از امامان را درك كرده بود ، و داود بن ابو زيد نيشابورى و محمد بن على بن بلال و عبد الله بن جعفر حميرى قمى و ابو عمر و عثمان بن سعيد عمرى ، زيات و سمان و اسحاق بن ربيع كوفى و ابو القاسم جابر بن يزيد فارسى و ابراهيم بن عبيد الله بن ابراهيم نيشابورى و از وكلاى آن حضرت محمد بن احمد بن جعفر و جعفر بن سهيل صيقل ، اين دو امامت پدر امام حسن عسكرى را نيز درك كرده بودند ، و از اصحابش محمد بن حسن صفار و عبدوس عطا و سندى بن نيشابورى و ابو طالب حسن بن جعفر فأفاء و ابو البخترى مؤدب ولد الحاج و دربان آن حضرت حسين بن روح نوبختى از آن حضرت روايت نقل كرده‌اند .\r\n\r\nتأليفات آن حضرت\r\n1 . تفسيرى معروف به تفسير امام حسن عسكرى : مجلسى دربارهء اين تفسير در بحار مىنويسد : اين تفسير از كتابهاى معروف است و صدوق بر آن اعتماد و از آن نقل كرده است . اگر چه برخى از محدثان ، صحت آن را نپذيرفته‌اند اما شيخ صدوق به اين تفسير داناتر و نزديك‌تر است از كسانى كه آن را مورد طعن قرار داده‌اند . و اكثر علما بدون آن كه صحت آن را مورد ترديد قرار دهند از آن روايت كرده‌اند . صدوق اين تفسير را از محمد بن قاسم مفسر استرآبادى خطيب از ابو يعقوب يوسف بن محمد بن زياد و ابو الحسن على بن محمد بن سيار روايت كرده است .\r\n2 . نامهء آن حضرت به اسحاق بن اسماعيل نيشابورى كه در تحف العقول نقل شده است .\r\n3 . اندرزهاى كوتاه آن حضرت كه در تحف العقول آمده است .\r\n4 . رساله منقبت : ابن شهر آشوب در مناقب گويد : در سال 255 هجرى اين رساله توسط ابو محمد ( ع ) نگارش يافته و مشتمل بر شناخت بسيارى از موارد حلال و حرام است و آغاز آن چنين است : « على بن محمد بن على بن موسى مرا خبر داد . . . »\r\n5 . اثرى كه در مناقب ابن شهرآشوب از آن ياد شده است كه خيبرى در كتابى كه آن را مكاتبات الرجال عن العسكريين نام نهاده ، گوشه‌اى از احكام دين را بيان كرده است .\r\nعلاوه بر موارد فوق ، اصحاب آن حضرت روايات بسيارى در علوم مختلف از آن امام نقل كرده‌اند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nسخنان كوتاه و اندرزهاى آن حضرت به نقل از تحف العقول\r\nجدال مكن كه حرمتت برود و شوخى مكن تا بر تو دلير شوند . هر كه به پايين نشستن در مجلس خرسند باشد تا از جا برخيزد خدا و فرشتگان بر او درود فرستند . شرك در مردم پنهان‌تر است از حركت مورچه بر روپوش سياه در شبى بسيار تاريك . دوستى نيكان به نيكان ثواب است براى نيكان . و دوستى بدان با نيكان براى نيكان موجب فضيلت است و دشمنى بدان با نيكان زينت نيكان است و دشمنى خوبان با بدان خوارى و رسوايى براى بدان است . سلام بر هر كه بر تو گذر كند و نشستن در جايى جز صدر مجلس از تواضع است .\r\nخندهء بىجا از نادانى است . از بلاهاى كمرشكن همسايه‌اى است كه اگر كردار خوبى بيند نهانش سازد و اگر بدكردارى بيند آن را فاش كند .\r\nآن حضرت ( ع ) به شيعيانش فرمود : شما را به تقوا از خدا و ورع در ديانت خود سفارش مىكنم و به كوشش در راه خدا و راستگويى و امانت پردازى بهر كه به شما چيزى سپرده خوب باشد يا بد . و به طول سجود و خوش همسايگى كه محمد ( ص ) بدين روش آمده . در عشاير آنها نماز بخوانيد و بر سر جنازهء آنها نماز گزاريد و بيمارهاشان را عيادت و حقوقشان را ادا كنيد كه هر كس از شما كه در ديانت خود پارسا بود و راست گفت و امانت پرداخت و با مردم خوش‌رفتارى كرد و گفته شد كه اين شيعه است من از آن شاد مىشوم از خدا بپرهيزيد و مايهء زينت باشيد نه زشتى . هر گونه دوستى را براى ما جلب كنيد و هر زشتى را از ما بگردانيد زيرا هر خوبى كه دربارهء ما گفته شود ما شايسته آنيم و هر بدى كه دربارهء ما گفته شود از آن بدوريم . ما را در كتاب خدا حقى ثابت است و قرابتى كه با رسول خدا ( ص ) داريم و خداوند ما را پاك شمرده و احدى مدعى اين مقام نيست جز دروغگو . بسيار ياد خدا و ياد مرگ باشيد و قرآن بخوانيد و بر پيامبر صلوات فرستيد زيرا صلوات بر رسول خدا ( ص ) ده حسنه دارد . آنچه به شما سفارش كردم حفظ كنيد . شما را به خدا مىسپارم . درود بر شما .\r\nعبادت ، بسيار روزه گرفتن و بسيار نماز خواندن نيست ، بلكه عبادت ، بسيار انديشيدن در كار خداست . چه بد است آن بنده‌اى كه دو چهره و دو زبان است ، در حضور برادرش او را مىستايد و پشت سر از او بد مىگويد اگر عطا شود به او حسد مىبرد و اگر گرفتارش بيند وى را وانهد . خشم كليد هر بدى است . حسودان ناآسوده‌ترين مرد مانند . پرهيزكارترين مردم كسى است كه در مورد شبهه دست نگهدارد . خداپرست‌ترين مردم كسى است كه واجبات را انجام دهد . زاهدترين مردم كسى است كه حرام را وانهد . كوشاترين مردم كسى است كه گناهان را به ترك گويد . شما در سرآمدهاى كاهش يافته و روزهاى اندكى هستيد و مرگ به ناگهان از راه مىرسد هر كه تخم خير بكارد خوشى بدرود و هر كه تخم بدى بكارد\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپشيمانى بدرود . هر كه هر چه بكارد همان براى اوست . آن كه آهسته است به بهره‌اش دست مىيابد و آزمند بدانچه مقدرش نيست دست نيابد . هر كه به چيزى رسد خدايش داده و آن كه از شرى رهد خدايش رهانده .\r\nمؤمن بر مؤمن بركت و بر كافر حجت است . دل احمق در دهان اوست و دهان حكيم در دل او توجه به آن روزى كه براى تو تضمين شده تو را از كار واجبت بازندارد .\r\nهر كه بيش از حدى كه در شرع معين شده ، در وضو آب بريزد چون كسى است كه وضو را شكسته است . هيچ عزيزى حق را وانگذارد مگر آن كه ذليل شد و هيچ ذليلى به حق در نياويخت مگر آن كه عزيز شد . دوست نادان ، موجب رنج است . دو خصلت است كه برتر از آنها يافت نشود : ايمان به خدا و رساندن سود به برادران . گستاخى فرزند بر پدر در كودكى منجر به عاق او در بزرگى شود . اظهار شادى پيش غمگين به دور از ادب است . بهتر از زندگى چيزى است كه چون از دستش دهى از زندگى بدت آيد و بدتر از مرگ چيزى است كه چون بر سرت آيد ، مرگ را دوست بدارى . تربيت نادان و بازگرداندن معتاد از چيزى كه بدان عادت كرده ، معجزه است . تواضع نعمتى است كه بر آن حسد نبرند . مرد را چنان اكرام مكن كه بر او سخت آيد . هر كه برادرش را در نهان نصيحت كند ، او را آراسته و هر كس برادرش را در آشكار اندرز دهد او را زشتش كرده است . هيچ بلايى نيست مگر آن كه از جانب خدا در پيرامونش نعمتى است . براى مؤمن چه زشت است كه به چيزى دل بندد كه او را خوار مىكند .\r\n\r\nسخنان كوتاه آن حضرت ( ع ) به نقل از اعلام الدين\r\nهر كه زبان به مدح كسى كه شايسته مدح نيست بگشايد ، در مقام متهم قرار گرفته است .\r\nنعمت را جز شاكر نمىشناسد و جز عارف كسى شكر نعمت نمىكند . تا آنجا كه مىتوانى خواهشگرى را كنار بگذار . زيرا براى هر روز ، روزى نوى است . و بدان كه اصرار در خواهشها حرمتت را مىگيرد و رنج و سختى به تو مىرساند پس شكيب ورز تا خدا درى به روى تو گشايد كه دخول در آن برايت آسان باشد . چه بسا اين تغيير احوال گونه‌اى از ادب كردن خدا باشد و بهره‌ها ( سهميه‌ها ) پياپى است پس در ميوه‌اى كه هنوز نرسيده شتاب مكن كه تو از آن به وقت خود بهره خواهى برد . و بدان كسى كه امور تو را تدبير مىكند به وقتى كه صلاح حال تو در آن است ، آگاه‌تر است . پس به اختيار و انتخاب او در همهء كارهايت اعتماد كن تا روزگارت به شود و در رسيدن به نيازهايت پيش از هنگام آنها ، شتاب مكن كه دلتنگ گردى و نااميدى تو را فراگيرد . هر كس بر پشت باطل سوار شد به خانه ندامت فرود آمد . تقديرهاى چيره شونده با برترىجوييها دفع نشوند و روزيهاى نوشته شده با حرص و\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nآز به دست نيايند و با دريغ كردن آنها ، دفع نشوند . هر كه ورع خصلت و كرم سرشت و حلم خوى او باشد دوستانش زياد شوند و او را بستايند و با ستايشهايى كه در حق او مىشود بر دشمنانش پيروز گردد . شب‌زنده‌دارى گواراتر از خواب است و گرسنگى در خوشبويى طعام مىافزايد . ( اين سخن را در ترغيب به روزه گرفتن و شب‌زنده‌دارى فرموده است ) .\r\nرسيدن به خداى عز و جل ، سفرى است كه جز با سوار شدن بر شب بدان نرسند . كسى كه احسان نكند اگر منع شود هنگامى هم كه دارا مىشود احسان نكند .\r\n\r\nسخنان كوتاه آن حضرت به نقل از الدرة الباهرة\r\nبخشش حدى دارد پس اگر از آن حد گذشت اسراف است . دورانديشى حدى دارد كه اگر از آن حد گذشت ترس است . اقتصاد و ميانه روى را حدى است كه اگر از آن بگذرد بخل است و نيز شجاعت را اندازه‌اى است كه اگر از آن گذشت نابودى است . از ادب همين كافى است كه كردار بدى كه ديگران مىكنند ، تو نكنى . اگر مردم دنيا عقل داشتند دنيا ويران مىشد . بهترين برادران تو آن است كه گناهت را فراموش كند و نيكى تو را به خود ياد آورد .\r\nضعيف‌ترين دشمنان در نيرنگ بازى آن است كه دشمنىاش را آشكار كند . خوش چهرگى زيبايى برون و خوش فكرى زيبايى درون است . هر كه به خدا مأنوس شد از مردم گريخت و نشانهء انس به خدا وحشت از مردم است . هر كه از مردم تقوا نكند از خدا هم تقوا نخواهد كرد . همه بدىها در خانه‌اى گذارده شده كه كليد آن دروغ است . چون دلها سر حال آيند بدانها ياد دهيد و چون مىرمند آنها را به حال خود واگذاريد . پيوستن به كسى كه به دو اميد دارى بهتر از ايستاد پيش كسى است كه از شر او در امان نيستى . هر كه بيشتر بخوابد ، بيشتر خواب مىبيند . نادانى دشمن است و بردبارى استوارى است . و دل آسودگى را نمىشناسد كسى كه حلم و بردبارى ، خشم او را فرو نداده است . اگر آنچه قضاى الهى است ، بودنى است پس زارى و عجز براى چيست ؟ كسى كه به بزرگوارى رسيده ، تو را به سوى او مىخواند و به وى نزديكت مىكند و آن كه به لئيم رسيده ، تو را از او دور مىكند و او را از تو خشمگين مىسازد . كسى كه پارسايى سرشت و نكويى كردن زيور اوست ، به خاطر ستايش نكوى مردمان در حق او بر دشمنش پيروز مىشود و با شهرت نيكو از رسيدن نقص به خود در امان مىماند .\r\n\r\nبرخى از تعويذهاى آن حضرت\r\nدر مهج الدعوات آمده است كه تعويذ امام عسكرى ( ع ) چنين بود :\r\n« بسم الله الرحمن الرحيم يا مالك الرقاب و يا هازم الاحزاب يا مفتح الابواب يا مسبب\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nالاسباب سبب لنا سببا لا نستطيع لنا طلبا به حق لا إله الا الله محمد رسول اللّه صلوات الله عليه و على آله اجمعين . »\r\nحميرى نيز در الدلائل از ابو هاشم جعفرى نقل كرده است كه گفت : يكى از دوستان و شيعيان ابو محمد ( ع ) نامه‌اى به آن حضرت نگاشت و از وى خواستار شد كه دعايى به او آموزش دهد . امام به او نوشت : اين دعا را بخوان :\r\n« يا اسمع السامعين و يا ابصر المبصرين و يا انظر الناظرين و يا اسرع الحاسبين و يا ارحم الراحمين و يا احكم الحاكمين صل على محمد و آل محمد و اوسع لى فى رزقى و مدّ لى بعمرى و امنن على برحمتك و اجعلنى ممن تنتصر به لدينك و لا تستبدل بىغيرى » .\r\n\r\nچگونگى وفات آن حضرت\r\nشيخ مفيد در ارشاد گويد : ابو محمد ( ع ) در آغاز ماه ربيع الاول بيمار شد و در هشتم همان ماه بدرود حيات گفت . كلينى در كافى و صدوق در كمال الدين به سندهاى خويش از عده‌اى روايتى نقل كرده‌اند كه ميان اين دو روايت تفاوتهايى يافت مىشود و ما ميان اين دو روايت را جمع كرده آن را در اينجا نقل مىكنيم . آن عده روايت كرده‌اند : در ماه شعبان سال 278 ، هجده سال يا بيشتر پس از وفات حسن عسكرى ( ع ) ، در مجلس احمد بن عبيد الله بن خاقان ، عامل وقت سلطان بر خراج و املاك ناحيه قم ، حضور داشتيم . او به شدت با ائمه سر دشمنى داشت و از اهل بيت انحراف جسته بود . روزى در مجلسش از ساكنان سر من راى ، از آل ابو طالب و مذاهب و صلاح و قدرتشان سخن به ميان آمد ، پس گفت : من در سر من راى ، مردى از اولاد على را از لحاظ رفتار و وقار و پاكدامنى و نجابت و بزرگوارى در خانوادهء خودش مانند حسن بن على بن محمد بن رضا ( ع ) نديدم و نشناختم كه سلطان و بنى هاشم و اميران و وزيران و همه مردم او را بر سالخوردگان و اشراف مقدم بدارند . روزى بالاى سر پدرم ايستاده بودم و آن روزى بود كه براى پذيرفتن مردم مىنشست ، ناگاه حاجبان وى داخل شدند و گفتند : ابو محمد بن رضا بر در است . پدرم با صدايى بلند گفت : به او اجازهء ورود دهيد . من هم از پدرم و هم از آن حاجبان در شگفت شدم زيرا آنان حسن عسكرى را در محضر پدرم به كنيه نام برده بودند و حال آن كه در محضر او اجازه نبود كه كسى جز خليفه يا ولى عهد يا كسى كه خليفه دستور مىداد او را به كنيه صدا كنند ، به كنيه ياد كنند . سپس مردى گندمگون ، خوش‌اندام ، خوش چهره ، خوش پيكر ، جوان با جلالت و شكوه و هيئتى زيبا وارد شد . چون پدرم به او نگريست برخاست و چند گامى به سوى او رفت با آن كه گمان ندارم كه وى اين كار را در حق هيچ كس از بنى هاشم يا اميران و اولياى عهد انجام داده\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nباشد . چون پدرم به نزديك ابو محمد ( ع ) رسيد با او معانقه كرد و چهره و سينه و شانه‌هاى وى را بوسيد و دست او را گرفت و بر مسندى كه خودش روى آن نشسته بود ، نشانيدش و خود در كنار وى نشست در حالى كه روى وى را مىبوسيد و با وى سخن مىگفت و خود و پدر و مادرش را قربان او مىكرد . من از كار پدرم در شگفت بودم كه حاجب وارد شد و گفت موفق مىآيد . موفق برادر معتمد خليفه عباسى بود . هرگاه موفق به ديدار پدرم مىآمد حاجبان و اميرانش جلو مىرفتند و از در خانه تا مسند پدرم به صف مىايستادند تا او بيايد و برود پدرم همين طور روى به چهرهء ابو محمد ( ع ) داشت و با او سخن مىگفت كه چشمش به غلامان مخصوص موفق افتاد و در اين هنگام به ابو محمد ( ع ) گفت : هرگاه بخواهيد مىتوانيد برويد .\r\nسپس به حاجبانش گفت : او را از پشت صف ببريد تا آن مرد يعنى موفق ، وى را نبيند . پس ابو محمد برخاست ، پدرم نيز از جا بلند شد و با وى معانقه كرد و رفت من از حاجبان پدرم و غلامان او پرسيدم : واى بر شما ! اين چه كسى بود كه او را در محضر پدرم به كنيه خوانديد و پدرم نيز با او چنين برخوردى داشت ؟ گفتند : اين علوىيى بود كه حسن بن على نام داشت و به ابن الرضا معروف است . بيشتر در شگفت شدم . آن روز مضطرب بودم و در كار آن علوى و كار پدرم و آنچه از او ديده بودم انديشه مىكردم تا آن كه شب شد عادت پدرم آن بود كه چون نماز عشا را مىگزارد مىنشست و دربارهء كارهايى كه نياز به بررسى داشت و يا بايد به سلطان ارجاع مىداد ، تأمل مىكرد . آن شب هم پس از نماز عشا نشست من نيز آمده رو به روى او نشستم . از من پرسيد : كارى دارى ؟ گفتم : آرى . اگر اجازه دهى بپرسم ؟ گفت :\r\nبپرس . گفتم : مردى كه امروز صبح ديدى و در حق وى چنان اكرام و اجلالى نشان دادى و خود و پدر و مادرت را قربان وى كردى ، كه بود ؟ گفت : پسرم او امام را فضه حسن بن على معروف به ابن الرضا بود . سپس لحظه‌اى خاموش ماند و بعد ادامه داد : اگر خلافت از خلفاى بنى عباس جدا شود هيچ كس از بنى هاشم جز او سزاوار آن نيست و به خاطر فضيلت و پاكدامنى و رفتار و خويشتن‌دارى و پرهيزكارى و عبادت و نيكويى اخلاق و شايستگىاش سزاوار خلافت است و اگر پدرش را مىديدى مردى بود با فكر ، نژاده و فاضل .\r\nبا شنيدن گفته‌هاى پدرم نگرانى و خشمم بر او بيشتر شد و تعريفهاى پدرم از او و نيز آنچه در حق او انجام داده بود ، در نظرم زياده از حد آمد . پس از آن فكرى جز پرسش از حال او جست و جو دربارهء او نداشتم . از هر يك از بنى هاشم و اميران و نويسندگان و قاضيان و فقيهان و ديگر مردمان كه مىپرسيدم او را در غايت احترام و بزرگوارى و مقام بلند و سخن نيك و تقدم بر تمام خانواده و بزرگ‌ترانش ياد مىكردند . پس عظمت امام در نظرم بيشتر شد چون هيچ يك از دشمنان و دوستان او را نديدم جز آن كه از او به نيكى ياد مىكرد و مىستودندش .\r\nيكى از حاضران در مجلس كه بر مذهب اشعرى بود ، پرسيد : برادرش ، جعفر ، چگونه\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nبود ؟ وى پاسخ داد : جعفر كيست كه از حالش سؤال شود و قرين حسن بن على ( ع ) قرار گيرد ؟ در زمان وفات حسن بن على ماجرايى بر سلطان و اصحابش گذشت كه من از آن در شگفت شدم و گمان نمىكردم چنان شود . ماجرا اين بود كه چون ابن الرضا بيمار شد به پدرم خبر بيمارى او را دادند . پدرم فورا سوار شد و به دار الخلافه رفت و زود بازگشت و در ركابش پنج نفر از خدمه امير مؤمنان كه همگى از موثقان و خواص وى بودند از جمله نحرير ، همراهش بودند . پدرم دستور داد كه آنان در خانه حسن بمانند و از حالش خبر گيرند و به چند نفر از پزشكان هم پيغام داد كه شبانه روز در منزلش باشند . دو يا سه روز گذشت كه خبردار شد وى بسيار ضعيف شده پس پدرم سوار شد و به نزد وى رفت و به پزشكان دستور داد كه در خانه آن حضرت بمانند و به قاضى القضات پيغام و دستور داد كه ده نفر از يارانش را كه نسبت به دين و امانت و پرهيزكارى آنها اطمينان دارد احضار كند و آنان را به منزل حسن فرستد تا شبانه روز در آنجا باشند . همه اين اشخاص آنجا بودند كه امام حسن ( ع ) وفات يافت . چون خبر وفات وى منتشر شد ، سر من راى ، يكپارچه غرق ناله و افغان گشت و همه فرياد مىزدند : ابن الرضا مرد . سپس براى كفن و دفن آن حضرت دست به كار شدند .\r\nبازارها تعطيل شد . بنى هاشم و اميران و نويسندگان و قاضيان و معدلان ( كسانى كه به عدالت افراد حكم مىكنند ) و ديگر مردمان به سوى جنازه آن حضرت آمدند . آن روز سر من راى ، شبيه قيامت بود . چون از تجهيز آن حضرت فراغ يافتند ، سلطان به ابو عيسى بن متوكل پيغام و دستور داد كه بر او نماز بخواند . چون جنازه را براى خواندن نماز بر زمين گذاردند ، ابو عيسى بدان نزديك شد و پرده از روى حضرت برداشت و چهرهء وى را به بنى هاشم از علويان و عباسيان و اميران و نويسندگان و قاضيان و معدلان نشان داد و گفت :\r\nاين حسن بن على بن محمد رضاست كه به اجل خود و در بسترش مرده است . و فلان و فلان از خدمتگزاران امير مؤمنان و فلان و فلان از پزشكان بر بالين او حاضر بودند . آنگاه چهرهء امام را پوشانيد و بر او نماز گزارد و پنج تكبير گفت و دستور داد او را بردارند . پس او را از وسط خانه‌اش برداشتند و در اتاقى كه پدرش هم در آن به خاك سپرده شده بود ، دفن كردند .\r\nاحمد بن عبيد الله گفت : چون حسن بن على بن خاك سپرده شد ، جعفر ، برادرش ، به نزد پدرم آمد و گفت : مقام و منصب پدر و برادرم را به من نيز بده من سالى بيست هزار دينار برايت مىفرستم . پدر با او تندى كرد و چيزهايى گفت كه جعفر را بد آمد . به جعفر گفت : اى احمق ! سلطان به روى كسانى كه به امامت پدر و برادرت معتقدند شمشير كشيد تا آنان را از اين اعتقاد بازگرداند اما نتوانست و كوشيد پدر و برادرت را از اين مقام و مرتبه پايين كشد اما نتوانست پس اگر تو در نظر شيعيان پدر و برادرت امام هستى ، نيازى ندارى كه سلطان و غير سلطان تو را به مراتب آنان برسانند و اگر هم از نظر شيعه امام نيستى پس هرگز به اين مقام و\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمنزلت دست نيابى . سپس پدرم او را پست و سست عقل دانست و دستور داد بيرونش كنند و تا زنده بود به محضر خويش او را بار نداد و ما از سر من راى بيرون آمديم و او همچنان بر آن حال بود .\r\nشيخ صدوق در كمال الدين به سند خود از ابو الاديان نقل كرده است كه گفت : من در خدمت حسن بن على عسكرى ( ع ) بودم و نامه‌هاى او را به اين شهر و آن شهر مىرساندم .\r\nوقتى كه در بستر بيمارى بود به حضور وى رسيدم پس نامه‌هايى نوشت و آن را به من داد و گفت : اين نامه‌ها را به مدائن ببر . من نامه‌ها را به مدائن رساندم و جوابهاى آنها را نيز گرفتم روز پانزدهم به سر من راى رسيدم كه ناگهان صداى گريه و زارى از خانه آن حضرت شنيدم و جعفر بن على ، برادر امام ، را ديدم كه بر در خانه ايستاده و شيعيان گردش را گرفته‌اند و به او تسليت مىگويند . با خودم گفتم : اگر اين امام باشد ، امامت از ميان رفته است . سپس عقيد خادم بيرون آمد و گفت : مولاى من ! برادرت كفن شد اينك براى گزاردن نماز بر او برخيز .\r\nپس جعفر و شيعيانى كه اطرافش را گرفته بودند وارد خانه شدند . چون درون خانه رفتيم خود را با جنازهء كفن‌شدهء حسن بن على روياروى ديديم . جعفر جلو افتاد تا بر آن حضرت نماز گزارد . همين كه خواست تكبير بگويد كودكى با چهرهء گندمگون و موى مجعد كه در دندانهايش شكاف و فاصله‌اى بود ، وارد شد و رداى جعفر را چسبيد و گفت : اى عمو ! عقب بايست . من به خواندن نماز بر پدرم سزاوارترم . جعفر در حالى كه روى درهم كشيده بود عقب آمد و كودك جلو ايستاد و بر آن حضرت نماز خواند . و آن امام ( ع ) را در كنار قبر پدرش خاك سپردند .\r\nصدوق در كمال الدين گويد : در برخى از كتابهاى تاريخى يافتم كه چون ابو محمد حسن عسكرى بدرود حيات گفت در شب وفاتش نامه‌هاى بسيارى به دست خود نوشت و به مدينه فرستاد و در آن هنگام جز كنيزش صيقل و خادمش عقيد و آن كه خداوند غير از اين دو نفر مىداند ، در آنجا حضور نداشتند . عقيد گفت : امام آب خواست ، برايش آب آوردم . پس فرمود : نماز مىخوانم . در اتاقش سجاده افكنديم و آن حضرت از صيقل آب گرفت با آن صورت و دستهايش را كم كم شست و بر سر و پاهايش مسح كرد و نماز صبح را بر بسترش به جاى آورد و كاسه را گرفت تا آب بنوشد . دست حضرتش مىلرزيد و كاسه به دندانهاى امام برخورد مىكرد . صقيل كاسه را از آن حضرت گرفت . پس آن حضرت بدرود حيات گفت و به سوى كرمت خداوند عز و جل رفت . روايت شده است كه معتمد ، آن حضرت را مسموم كرده بود .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nآتش‌سوزى مرقد مطهر آن حضرت در سامرا سال 1106 هجرى\r\nمجلسى در بحار خبرى نقل كرده كه خلاصهء آن چنين است : در سال 1106 هجرى حادثه‌اى ناگوار و فتنه‌اى بزرگ در مرقد مقدس امام حسن عسكرى در سامراء روى داد .\r\nزيرا به خاطر غلبه شاهان عثمانى و اوباشان عرب بر سر من راى و بىاعتنايى آنان به مرقد مقدس و ترك وطن سادات و بزرگان از سامراء به خاطر ظلم و ستم عثمانيها ، شبى از شبها چراغى داخل مرقد و در جايى نامناسب مىگذارند كه پاره‌اى از آتش چراغ بر فرش مىافتد و از آنجا كه كسى در حرم نبوده تا آن را خاموش كند ، فرشها و صندوقهايى كه بر قبور شريفه بوده و نيز چوبها و درها آتش مىگيرد . وقتى اين خبر وحشتناك به سلطان حسين صفوى رسيد وى براى تعمير و ترميم آن مرقد كمر همت بست و عمارت آن را فرض عين دانست و دستور داد چهار صندوق و نيز ضريحى مشبك در نهايت استوارى و استحكام بسازند و سپس آنها را به سامراء فرستاد .\r\n\r\nسرقت مرقد عسكريين\r\nدر اواخر سال 1355 هجرى گروهى شبانه به مرقد عسكريين هجوم بردند و تعدادى از الواح طلايى كه با آنها قبه شريف آن حضرت را طلا كارى كرده بودند ، به سرقت بردند .\r\nهمچنين در ماه صفر سال 1356 هجرى ، عده‌اى شبانه به مرقد آن حضرت هجوم بردند و پس از شكستن قفل در مرقد ، دو شمعدان از نقره خالص به وزن هشتاد كيلو را به سرقت بردند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nمحمد بن حسن ملقب به مهدى صاحب زمان عليه السلام\r\n\r\nنهى از تصريح به نام آن حضرت ( ع )\r\nپيشواى شيعيان ، پس از ابو محمد حسن عسكرى ، و دوازدهمين امام و خليفهء خداوند در جهان و سومين كس از ائمه ، كه به نام « محمد » خوانده مىشود و فرزند امام حسن عسكرى ( ع ) همنام رسول خدا ( ص ) و هم كنيهء اوست . سلالهء پاك آن حضرت چنين است : ابن الحسن بن على بن محمد بن على بن موسى بن جعفر بن محمد بن على بن حسين بن على بن ابى طالب ( عليهم السلام ) .\r\nدر بسيارى از اخبار و روايات ، از نام بردن آن حضرت ( ع ) نهى شده است . مانند : « روا نيست براى شما كه او را به نام بخوانيد » . يا « روا نيست بر شما بردن نام وى » يا « بردن نام او روا نيست تا آن كه قيام كند و زمين را پر از عدل و داد گرداند چنان كه پر از ظلم و جور شده بود » . يا « روا نيست بر شما به نام خواندن او تا خداوند او را آشكار كند پس وى زمين را پر از عدل و داد گرداند ، چونان كه از ظلم و جور پر شده بود » . يا « حرام است بر ايشان نام بردن او و وى همنام و هم كنيهء رسول خداست » . يا « جز كافر كسى او را به نام نمىخواند » . يا « جسمش ديده شود و به نامش خوانده نشود . »\r\nاز امير مؤمنان ( ع ) دربارهء اسم امام دوازدهم پرسش شد . فرمود : اما نامش ، همانا دوست و محبوب من با من عهد كرد كه نام او را نگويم تا وقتى كه خداوند عز و جل او را برانگيزد و اين از چيزهايى است كه خداوند علمش را به پيامبرش به وديعه گذارد .\r\nبا توجه به اين امر است كه از آن حضرت ( ع ) در اخبار و سخنان راويان با تعابير مختلفى همچون صاحب و قائم و صاحب الدار حضرت و ناحيه مقدسه و الرجل و غريم و غلام و . . . ياد مىشود و به صراحت از آن حضرت نام برده نمىشود . شيخ مفيد ( ره ) گويد : غريم ، رمزى بوده كه شيعيان از ديرباز آن را مىشناخته‌اند و از روى تقيه ، امام ( ع ) را بدين نام\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمىخوانده‌اند . صدوق و عده‌اى ديگر از علماى شيعه نهى وارد شده در اين اخبار را ، بر ظاهر آنها حمل كرده و تصريح به نام آن حضرت را تحريم كرده‌اند .\r\nالبته مىتوان نهى وارد شده را حمل بر كراهت كرد و دليل آن را حكمتى دانست كه جز خداوند كسى ديگر به آن آگاه نيست . البته شدت نهى كه در اين اخبار آمده و گاه تا حد تكفير است با مكروه بودن اين عمل منافات ندارد . زيرا در برخى از مكروهات ديگر نيز همين الفاظ شديد و غليظ آمده است . از « من ترك فرق شعره فرق بمنشار من نار » « 1 »  در تأييد اين نظر ، يعنى مكروه بودن تصريح به اسم آن حضرت ( ع ) ، مىتوان به آنچه در برخى از احاديث آمده همچون حديث لوحى كه رسول خدا ( ص ) به فاطمه ( س ) داد و در آن نام ائمه ( ع ) بود ، و نيز ديگر اخبار و احاديث استناد جست .\r\nشايد هم بتوان اين نهى را مربوط به زمانى دانست كه جان آن حضرت در خطر بوده است مثل زمان غيبت صغرا . و البته آنچه در برخى از توقيعات آمده مؤيد اين نظر است .\r\nمانند : « ملعون است ملعون است آن كه مرا در جمع مردمان به نام بخواند » . يا : « هر كه مرا در جمع مردمان به نام بخواند ، لعنت و نفرين خداوندى بر او باد » و سخن عثمان بن سعيد عمرى در وقتى كه از وى سؤال شد : نام امام دوازدهم ( ع ) چيست ؟ پاسخ داد : ترا از كاوش و جست و جو از اين امر بازمىدارم . زيرا اين قوم چنين مىپندارند كه اين نسل ( نسل فاطمه ( س ) ) منقطع شده است . همچنين وى در جاى ديگرى به همين سؤال چنين جواب مىدهد : « بر شما حرام است كه در اين باره بپرسيد و من ادعا نمىكنم كه اين حرف را از جانب خودم مىگويم بلكه در اختيار من نيست كه چيزى را حلال يا حرام كنم . » لكن از آن حضرت ( ع ) است كه فرمود : « سلطان چنين مىپندارد كه ابو محمد ( امام حسن عسكرى ( ع ) ) در گذشته و فرزندى پس از خود بر جاى نگذارده است . و اگر از نام او آگاهى يابد در پى جست و جو بر مىآيد . پس از خداى بترسيد و از پرسش و كنجكاوى در اين باره خوددارى كنيد » . همچنين در يكى از توقيعات آمده است : اگر بر نام آن حضرت راهنمايى كنند آن را فاش مىسازند و چون مكان آن حضرت را دانستند ، آن را لو مىدهند . و در يكى ديگر از توقيعات است كه اگر از نام آن حضرت آگاه شوند آن را فاش مىسازند و اگر جايگاه وى را بشناسند آن را لو مىدهند .\r\nهمچنين امام باقر ( ع ) به كابلى كه از وى خواسته بود نام آن حضرت ( ع ) را به وى بازگويد ، تا او را به نام بشناسد ، چنين پاسخ داد : اى ابو خالد ! به خداى سوگند پرسش سختى كردى از چيزى پرسيدى كه اگر آن را براى كس ديگر بازگفته بودم ، قطعا به تو نيز مىگفتم . مرا از\r\n\r\n","description":"","footnote":" ( 1 ) هر كه مويش را پراكنده نكند با اره‌اى از آتش مويش پراكنده شود . ","page_name":" 262 ","page_number":262},
  {"content":"\r\n\r\nچيزى پرسيدى كه اگر بنى فاطمه آن را بدانند مىكوشند تا آن را تكه تكه ببرند .\r\nهمچنين اعتقاد به حرمت تصريح به نام آن حضرت منافات دارد با رواياتى كه مىگويد :\r\nبه نام خواندن وى بر ايشان حرام است . سپس مىافزايد : او همنام و هم كنيه پيامبر است . و بدين وسيله نام آن حضرت را آشكار كرده است . بلكه اين گونه احاديث بر تحريم تصريح به خاطر وجود حكمتى خاص دلالت دارند . و دربارهء ترس هم بايد گفت كه تفاوت نخواهد داشت چه نام آن حضرت را به صراحت ببرند يا بگويند كه وى همنام رسول خدا ( ص ) بوده است .\r\nهمچنين قول به تحريم منافات دارد با آنچه در پاره‌اى از روايات آمده است مبنى بر آن كه بردن نام وى روا نيست مگر تا وقتى كه خروج كند يا خداوند او را از پردهء غيب آشكار سازد .\r\nمىتوان ميان اين اخبار را چنين جمع كرد كه تصريح به نام آن حضرت مطلقا مكروه است و بردن نام آن حضرت به صراحت يا كنايت در زمان خوف حرام است . بدين سان تنافى ميان اخبار و روايات در اين باره مرتفع مىشود . ( و الله اعلم ) .\r\n\r\nولادت و محل تولد آن حضرت\r\nحضرت مهدى ( ع ) در شب نيمه شعبان سال 255 در سر من راى و در روزگار خلافت معتمد ديده به جهان گشود . شيخ مفيد گويد : پدرش امام حسن عسكرى ( ع ) ، جز وى فرزندى نه آشكارا و نه پنهانى بر جاى نگذارد و او را نيز در پنهان و خفا نگهدارى فرمود . سن امام مهدى ( ع ) ، به هنگام وفات پدرش پنج سال بود و در همان سنين اندك ، خداوند حكمت و قضاوت به او عنايت فرموده بود و او را نشانه‌اى براى جهانيان قرار داده بود . به وى حكمت عنايت كرد چنان كه به يحيى ( ع ) در كودكى حكمت داد و هم چنان كه عيسى بن مريم ( ع ) را در گهواره به نبوت منصوب كرد او را نيز در كودكى به مقام امامت نصب كرد . عمر وى تا امروز ( زمان نگارش اين كتاب ) كه آخر ماه صفر از سال 1345 هجرى است ، 1089 سال و شش ماه و پانزده روز مىباشد .\r\n\r\nمادر آن حضرت\r\nمادرش نرجس نام داشت و از بهترين كنيزان بود . در روايتى است كه نام اصلى اين زن مليكه بود .\r\n\r\nكنيهء آن حضرت\r\nوى هم كنيهء رسول خدا ( ص ) بود و علاوه بر اين گاه به كنيهء ابو جعفر هم خوانده مىشود .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nالقاب آن حضرت\r\nحجت ، مهدى ، خلف صالح ، قائم منتظر ، صاحب زمان ؛ از القاب آن حضرت است و مشهورترين القاب وى مهدى است .\r\n\r\nدربان آن حضرت\r\nعثمان بن سعيد و پس از وى فرزندش محمد بن عثمان و پس از او حسين بن روح و سپس على بن محمد سمرى كه سفراى آن حضرت بودند ، دربانهاى امام دوازدهم ( ع ) بودند .\r\n\r\nنقش انگشترى آن حضرت\r\nبنابر آنچه كفعمى ذكر كرده است نقش انگشترى آن حضرت اين عبارت است : « انا حجة الله و خاصته » .\r\n\r\nشاعر آن حضرت\r\nابن رومى شاعر امام دوازدهم ( ع ) بوده است .\r\n\r\nصفات ظاهرى و سيماى امام دوازدهم ( ع )\r\nدر سنن ابو داوود آمده است كه او در اخلاق به پيامبر همانند است ولى در صفات جسمى و بدنى به پيامبر شباهت ندارد . اما نعمانى در غيبت از امير مؤمنان ( ع ) روايت كرده است كه فرمود : او ( مهدى ) در خلق و در خلق شبيه پيامبر شماست . بر گونه راستش خالى است كه گويى ستارهء فروزانى است . . . در روايت ديگر آمده است كه گويى چهره‌اش ستاره درخشانى است و در گونهء راستش خال سياهى است . در روايتى ديگر آمده است : دندانهاى پيشينيش با يكديگر فاصله دارند و موى دو طرف پيشانى او رفته است . و از امير مؤمنان ( ع ) دربارهء ويژگيهاى ظاهرى آن حضرت روايت شده است كه فرمود : او جوان و ميانه بالاست خوش‌رو و خوش موى است و مردى است بلند پيشانى ، درخشندگى چهره‌اش بر سياهى موهاى صورت و سرش غلبه دارد . دو طرف موهايش رفته است . بينى عقابى و شكمى بزرگ دارد . بر ران راستش خال است و ميان دندانهاى پيشينش فاصله وجود دارد .\r\nاز امام باقر ( ع ) روايت شده است كه فرمود : او شخصى است سرخ و سفيد با چشمانى گود و فرو رفته و ابروانى برجسته و پرپشت و شانه‌اى پهن و بر سرش حزاز « 2 »  و بر چهره‌اش\r\n\r\n","description":"","footnote":" ( 2 ) حزاز پوسته‌اى است كه از سر فرو مىريزد ، شوره . ( مؤلف ) . ","page_name":" 264 ","page_number":264},
  {"content":"\r\n\r\nنشانه‌اى است .\r\nدر اسعاف الراغبين نوشته صبان مصرى آمده است كه مهدى جوانى است سيه‌چشم و كشيده ابرو و خميده بينى ( بينى عقابى ) با ريشى انبوه و پرپشت كه بر گونه و دست راستش خال دارد . در فصول المهمة نيز گفته شده است كه رنگ چهرهء آن حضرت بين گندمى و سپيدى است . بعدا خواهد آمد كه چون آن حضرت ظهور كند سالخورده اما جوان چهره است به طورى كه بيننده گمان مىكند وى چهل سال يا كمتر از آن دارد .\r\nدربارهء ويژگيهايى اخلاقى و رفتارى امام دوازدهم ( ع ) ، آنچه از مجموع اخبار و رواياتى كه بعدا خواهيم آورد و نيز روايات ديگرى كه عموم مسلمانان آنها را نقل كرده‌اند ، به دست مىآيد اين است كه وى از نظر خوى و سيرت به رسول خدا ( ص ) ماننده است . وى از اهل بيت پيامبر و همنام آن حضرت است . خداوند كار او را در شبى سامان مىدهد در حالى كه بر سرش ابرى است . در آن شب فرشته‌اى بانگ مىزند كه اين مهدى خليفهء خداست از او پيروى كنيد . پس مردم به او اعتراف مىكنند و دوستىاش را خريدار مىشوند . خداوند وى را با سه هزار تن از فرشتگان يارى مىدهد كه در رأس آنان جبرئيل و در آخر آنان ميكائيل جاى دارند . شمار يارانش به تعداد سپاهيان جنگ بدر است . اصحاب كهف نيز جزو ياران و انصار آن حضرت‌اند . او با شمشير خروج مىكند و شرق و غرب زمين را مالك مىشود . پس زمين را از عدل و داد پر خواهد كرد چنان كه پيش از وى با ظلم و ستم پر شده بود . اسلام را آشكار مىكند و ساكنان آسمان و زمين از وى خرسند خواهند شد . نيكبخت‌ترين مردم نسبت به او كوفيان‌اند . زمين در روزگار او پرنعمت و پرمحصول شود و گنجهاى نهانى خود را آشكار مىسازد . مال و ثروت را فراوان پخش مىكند و آن را حساب و كتاب نمىكند .\r\nعيسى بن مريم پشت سر او نماز مىگزارد و وى را بر كشتن دجال در باب لد ، يارى مىدهد .\r\nدر سالهاى فرد ، يك ، سه ، پنج ، هفت و نه خروج مىكند . و در طى شش يا هفت يا هشت يا نه سال به اندازهء ده سال حكومت مىكند . تابوت سكينه را از غار انطاكيه و اسفار تورات را از كوهى در شام بيرون مىآورد . از دين آنچه را كه بر خود دين قرار داده آشكار مىكند چنان كه اگر رسول خدا ( ص ) خود مىبود بدان حكم مىداد . شيخ محى الدين بن عربى گويد :\r\nدشمنان مهدى ( ع ) فقهاى مقلدى هستند كه از ترس شمشير آن حضرت و به طمع آنچه نزد اوست ، تحت فرمان وى در آمده‌اند .\r\nدربارهء لباس آن حضرت ( ع ) نيز در برخى از روايات آمده است كه آن حضرت هنگام خروج دو عباى قطوانى در بر دارد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nرواياتى كه دربارهء تولد مهدى ( ع ) نقل شده است\r\nشيخ صدوق در اكمال الدين و كلينى در كافى و شيخ طوسى در غيبت با الفاظى نزديك به يكديگر از بشر بن سليمان برده‌فروش ، از نوادگان ابو ايوب انصارى و يكى از ياران و هوا خواهان امام دهم و يازدهم ( ع ) و از همسايگان آنها در منطقه سر من راى ، نقل كرده‌اند كه گفت : مولايم ابو الحسن هادى ( ع ) مرا در كار خريدوفروش بندگان به خوبى آموزش داده بود و من بىاجازهء آن حضرت نه چيزى مىخريدم و نه چيزى مىفروختم و بدين ترتيب از موارد شبهه‌ناك پرهيز مىكردم تا آن كه شناختم در اين موارد كامل شدم و به نيكويى فرق ميان حلال و حرام را درك كردم . پس شبى كافور خادم نزد من آمد و گفت : اى بشر مولاى ما ابو الحسن على بن محمد عسكرى تو را فرا خوانده است . من به سوى آن حضرت رفتم . به من فرمود : اى بشر تو از سلاله انصارى و دوستى اهل بيت همواره در شما بوده سينه به سينه از يكديگر آن را به ارث برده‌ايد شما مورد اعتماد اهل بيت هستيد و من تو را از فضيلتى آگاه مىكنم كه بدان در موالات و دوستى ما از شيعيان پيشى بگيرى . محرمانه تو را آگاه مىكنم و فرمانت مىدهم كه كنيزى بخرى . سپس نامهء لطيفى به خط و زبان رومى نگاشت و با انگشترىاش بر آن مهر زد و دويست و بيست دينار به من داد و گفت : اين را بگير و به بغداد رو و در بامداد فلان روز در معبر فرات حاضر شو . چون بدان جا رسيدى در كنار تو زورقهاى اسيران است . گروهى از وكيلان فرماندهان بنى عباس و عده‌اى اندك از جوانان عرب را مىبينى كه از خريداران اسرايند و بر گرد آنها حلقه زده‌اند . پس تمام روز از دور عمر بن يزيد برده‌فروش را زير نظر مىگيرى تا كنيزكى چنين و چنان را آشكار كند . اين كنيز دو جامه از حرير بر تن دارد و از نمايش دادن خود و يا از اين كه ديگران وى را لمس كنند دورى مىگزيند از پس پرده‌اى نازك صداى ناله‌اى به زبان رومى مىشنوى . بدان كه مىگويد :\r\nپرده را كنار بزن وى را مىبينى . يكى از خريداران مىگويد من سيصد دينار بابت او مىدهم .\r\nعفت اين كنيز تمايل مراد روى مىافزايد . اما آن كنيز در پاسخ وى به زبان عربى مىگويد :\r\nاگر تو در هيأت سليمان بن داود باشى ، هرگز در من رغبت و تمايلى نسبت به تو پيدا نمىشود .\r\nمال خودت را تلف مكن . برده‌فروش مىگويد : پس چاره چيست ؟ من بايد تو را بفروشم .\r\nكنيزك مىگويد : چرا شتاب مىكنى ؟ بگذار خريدارى پيدا شود كه دل من به او و وفا و امانت وى آرام گيرد .\r\nپس در اين هنگام به فروشنده بگو كه نامه لطيفى از يكى از بزرگان دارى كه آن را به زبان رومى نوشته و در آن از بزرگوارى و وفا و فضيلت و سخاوتمندىاش سخن گفته است . پس نامه را به آن كنيزك ده تا از تأمل در آن نامه اخلاق نويسندهء آن را دريابد . پس اگر بدان تمايل\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nنشان داد و خرسند شد من در خريدارى اين كنيز وكيل آن نويسنده هستم . بشر گويد : من همهء آنچه را كه مولايم گفته بود به جاى آوردم همين كه آن كنيز به نامه نگريست ، بسيار گريه كرد و به برده‌فروش گفت : مرا به صاحب اين نامه به فروش . آنگاه سوگندهاى تند و غليظ « 3 »  خورد كه چنانچه وى را به صاحب اين نامه نفروشد ، خودش را خواهد كشت من همچنان در قيمت آن كنيز گفت‌وگو و اصرار مىكردم ( چانه مىزدم ) تا آن كه بالاخره بهاى او بر همان مقدارى كه مولايم به من داده بود ، تعيين و مقرر شد . من آن مقدار را پرداختم و كنيز را كه ديگر شاد و خندان بود ، گرفته همراه با وى به حجره‌ام در بغداد آمدم .\r\nآن زن آرام و قرار نداشت تا آن كه نامه مولايم را از جيبش درآورد و آن را مىبوسيد و بر چشم و صورتش مىنهاد و بر بدنش مىكشيد . از وى پرسيدم : آيا نامه‌اى را مىبوسى كه نويسنده‌اش را نمىشناسى ؟ پاسخ داد : اى عاجز ناآگاه به جايگاه اولاد پيامبران ! گوش به من سپار و دل به گفته‌هايم ده ! من مليكه دختر يشوعا پسر قيصر پادشاه روم هستم و مادرم از سلالهء حواريونى است كه نسبتش به شمعون ، وصى مسيح ( ع ) مىرسد . اينك تو را از حادثهء شگفت‌آورى آگاه مىكنم . جد من ، قيصر ، مىخواست مرا كه سيزده سال داشتم به همسرى پسر برادرش درآورد . پس در قصرش سيصد تن از تبار حواريون ، از كشيشها و رهبانها و از بزرگان و صاحب منصبان هفتصد تن ، و از فرماندهان سپاه و سران عشاير چهار هزار تن را جمع كرد . و از زيباترين چيزهايى كه در اختيار داشت تختى با انواع جواهر ساخت و آن را بر بالاى چهل پلكان قرار داد . همين كه پسر برادرش از پلكان بالا رفت و صليبها بيرون آورده شد و اسقفها به حالت احترام برپاىخاستند و انجيلها بازشد ناگهان صليبها از بالا فرو افتادند و ستونهاى تخت از هم پاشيده شدند و پسر برادرش ، كه بر بالاى تخت رفته بود ، از حال رفت . رنگ چهرهء اسقفها دگرگون شده و زانوانشان به لرزه درافتاده بود . بزرگ آنان به جدم گفت : اى پادشاه ! ما را از ديدن اين نحوستها كه خود بر زوال اين دين دلالت دارد ، معذور فرماى ! جدم اين پيشامد را به فال بد گرفت و به اسقفها گفت : دوباره ستونها را بر پاى داريد و صليبها را بالا بريد و پسر برادر اين كسى را كه جدش بخت برگشته و بد اقبال است ، حاضر كنيد تا اين دختر را به همسرى او درآورم و اين نحوست را با مباركى اين پيوند از شما دفع كنم . چون آنان دوباره همه چيز را مهيا كردند ، باز همان حادثه‌اى كه بار اول اتفاق افتاده بود ، رخ داد . جدم اندوهگين برخاست من در اين شب خواب ديدم كه مسيح و شمعون و گروهى از حواريون در قصر جدم گرد آمده‌اند و در آن منبرى از نور گذارده‌اند كه در بلندى\r\n\r\n","description":"","footnote":" ( 3 ) در متن آمده است : « و حلفت بالمحرّجة المغلّظه » . محرّجه : سوگندى است كه تضيق المجال على الحالف و لا يبقى له مندوحة عن برّ قسمه مغلظه هم به معنى مؤكّد است . ( مترجم ) . ","page_name":" 267 ","page_number":267},
  {"content":"\r\n\r\nاز آسمان سبقت جسته است . اين منبر در همان جايگاهى بود كه پدرم آن تخت را قرار داده بود . محمد ( ص ) و داماد و وصيش و نيز گروهى از انبيا به آن قصر درآمدند . پس مسيح ( ع ) به استقبال محمد ( ص ) شتافت و با وى معانقه كرد . محمد ( ص ) به او گفت اى روح الله ! اينك من آمده‌ام تا از وصى تو ، شمعون ، دخترش مليكه را براى اين فرزندم خواستگارى كنم و با دست به ابو محمد ( ع ) فرزند صاحب اين نامه را اشاره كرد . پس مسيح به شمعون نگريست . و به او گفت : اينك شرافت و بزرگى به نزد تو آمده است پس رحم خود را به رحم آل محمد متصل كنم . شمعون گفت : چنين كردم . آنگاه محمد ( ص ) به فراز آن منبر برآمد و خطبه خواند و مرا به همسرى فرزندش درآورد . مسيح ( ع ) و فرزندان محمد ( ص ) و حواريون نيز بر اين پيوند گواهى دادند .\r\nچون بيدار شدم ترسيدم كه اين خواب را براى پدر و جدم بازگويم . زيرا مىترسيدم مرا بكشند . اما قلبم به محبت ابو محمد ( ع ) مىتپيد به طورى كه دست از آب و خوراك كشيدم و به بيمارى سختى مبتلا گشتم . در شهرهاى روم طبيبى نبود كه پدر بزرگم او را بر بالين من نياورده باشد . چون از درمان من نااميد شد گفت : اى نور چشمم ! چه خواسته‌اى دارى ؟\r\nگفتم : اى پدر بزرگ ! اى كاش مىشد از شكنجه و آزار مسلمانانى كه در بند تو اسيرند ، دست بردارى و به آنان صدقه دهى . اميدوارم با اين كار مسيح و مادرش سلامت را به من بازگردانند . پدر بزرگم اين تقاضا را انجام داد . من نيز تظاهر به بهبود خود كردم . و از آن پس اندكى غذا خوردم پدر بزرگم از اين امر بسيار خوش‌حال شد و بر اكرام نسبت به اسيران اقبال نشان داد . همچنين پس از چهارده روز در خواب ديدم كه سرور زنان ، فاطمه ، به ديدار من آمده و مريم دختر عمران و هزار نفر از نديمگان بهشتى وى را همراهى مىكردند . پس مريم به من گفت : اين سرور زنان و مادر شوهر تو ، ابو محمد ، است . پس من به وى درآويختم و گريستم و به او گلايه كردم كه چرا ابو محمد از ديدار من امتناع مىكند . فاطمه ( س ) فرمود :\r\nفرزندم ، تو را كه مشرك به خداوندى ، ديدار نمىكند . و اين خواهرم ، مريم ، از دين تو به سوى خدا بيزارى مىجويد پس تو هم بگو « اشهد ان لا إله الا الله و محمدا رسول الله » . تا اين را گفتم فاطمه مرا به سينه‌اش چسبانيد و روحم را پاك كرد و گفت : اينك در انتظار ديدار ابو محمد باش . شب بعد در خواب ابو محمد را ديدم مثل اين كه به او گفتم : اى محبوب من ! آيا پس از آن كه من خود را در راه محبت تو تلف كردم از من دورى مىگزينى ؟ گفت : دورى من از تو علتى جز مشرك بودن تو نداشت . و حال كه اسلام آوردى هر شب به ديدار تو خواهم آمد تا آن كه خداوند ميان ما را در عالم واقع جمع كند . از آن شب تاكنون ديدار وى با من قطع نشده است . بشر گويد : از آن زن پرسيدم : چگونه در ميان اسيران جاى گرفتى ؟ پاسخ داد :\r\nابو محمد در يكى از شبها به من گفت : پدر بزرگت به زودى سپاهى را در روز فلان و فلان به\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nجنگ مسلمانان مىفرستد . پس تو بايد در هيأت خدمتكاران و از فلان راه به صورت ناشناس خود را در اين سپاه داخل كنى . من نيز چنان كردم . سپس جلوداران سپاه مسلمانان به ما برخوردند و با ما جنگ كردند و چنان شد كه خود ديدى . هيچ كس جز تو درنيافت كه من دختر پادشاه رومم . پيرمردى كه مرا به عنوان سهم غنيمت خويش برداشته بود از نامم پرسيد ولى من نام حقيقى خود را از وى پنهان كردم و گفتم نامم نرجس است . گفت : نام كنيزان ؟ بشر گويد : به وى گفتم : عجيب است تو رومى هستى و زبانت عربى است ؟ وى پاسخ داد : پدر بزرگم در تربيت من سعى وافرى داشت . او زنى را كه چندين زبان مىدانست تعيين كرده بود كه هر صبح و شب نزد من مىآمد و زبان عربى را به من ياد مىداد بدين جهت من عربى را خوب فرا گرفتم .\r\nبشر گويد : چون آن زن را به خدمت ابو الحسن ( ع ) آوردم ، حضرت از وى پرسيد :\r\nخداوند چطور عزت اسلام و شرف محمد ( ص ) و اهل بيتش ( ع ) را به تو نشان داد ؟ آن زن پاسخ داد : اى فرزند رسول خدا چگونه توانم آن را شرح داد كه شما خود از من بدان آگاهتريد ؟\r\nابو الحسن ( ع ) به وى فرمود : مىخواهم تو را مورد اكرام قرار دهم پس دوست دارم به تو ده هزار دينار يا مژده‌اى به تو رسانم كه شرافت ابدى براى تو به ارمغان دارد . پس كدام يك را مىخواهى ؟ نرجس گفت : شرافت ابدى را مىخواهم . امام ( ع ) فرمود : تو را به فرزندى مژده مىدهم كه شرق و غرب جهان را مىگيرد و دنيا را از عدل و داد پر مىكند چنان كه پيش از آن از ظلم و جور پر شده باشد . نرجس پرسيد : اين فرزند از چه شوهرى خواهد بود ؟ فرمود :\r\nاز همان شوهرى كه رسول خدا ( ص ) تو را براى او خواستگارى كرده بود . آيا او را مىشناسى ؟ نرجس گفت : از شبى كه بر دست سرور زنان جهان ، فاطمه ( س ) ، اسلام آوردم شبى نيست كه او به ديدنم نيامده باشد . پس امام ( ع ) به كافور گفت : خواهرم حكيمه را فرا بخوان . چون حكيمه داخل شد ، امام ( ع ) به او فرمود : اين زن همان است كه گفته بودم .\r\nحكيمه آن زن را مدتى در آغوش گرفت و از ديدارش شاد شد .\r\nآنگاه ابو الحسن ( ع ) به حكيمه گفت : اى دختر رسول الله ! او را به خانه‌ات ببر و به وى واجبات و مستحبات را بياموز كه او همسر فرزندم ابو محمد ( ع ) و مادر قائم ( ع ) است .\r\nمسعودى در كتاب اثبات الوصية گويد : عده‌اى از بزرگان مورد وثوق ما روايت كردند كه يكى از خواهران ابو الحسن على بن محمد هادى ( ع ) كنيزى داشت كه در خانه‌اش به دنيا آمده و بزرگ شده بود . وى نرجس نام داشت . چون ابو محمد حسن عسكرى ( ع ) اين كنيز را ديد و به او نگريست به شگفت آمد . عمهء امام ( ع ) به آن حضرت عرض كرد . مىبينم كه به اين زن مىنگرى ؟ امام ( ع ) فرمود : من جز از روى شگفتى به اين كنيز نمىنگرم . بدان كه آن مولود گرامى ( مهدى ( ع ) از همين كنيز زاده خواهد شد . سپس امام ( ع ) به عمه‌اش دستور داد\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكه از ابو الحسن ( ع ) اجازه گيرد كه اين كنيز را به او دهد وى نيز دستور امام ( ع ) را اطاعت كرد و امام على نقى ( ع ) نيز به وى اجازه داد .\r\nصدوق در اكمال الدين به سند خود از مطهرى از حكيمه دختر امام محمد جواد ( ع ) نقل كرده است كه گفت : من كنيزى به نام نرجس داشتم . روزى پسر برادرم ( يعنى امام حسن عسكرى ( ع ) به ديدار من آمد و به آن كنيزك نگريست . به او عرض كردم : سرورم گويا شما او را پسنديده‌ايد و آيا وى را به نزد شما بفرستم ؟ گفت : خير بلكه از او تعجب مىكنم زيرا به زودى از اين كنيز نوزادى بزرگوار در نزد خدا ، زاده مىشود كه خداوند به واسطهء او زمين را پر از عدل و داد مىكند چنان كه از ظلم و جور پر شده است . گفتم : آيا او را براى شما بفرستم ؟ گفت : از پدرم كسب اجازه كن . پس به خانه ابو الحسن ( ع ) شدم و آن حضرت خود ابتدا به سخن كرد و فرمود : اى حكيمه ! نرجس را نزد فرزندم ابو محمد بفرست . گفتم :\r\nسرورم من نيز بدين مقصود آمده بودم . فرمود : اى مباركه ! خداوند تبارك و تعالى دوست مىداشت كه تو در پاداش اين كار شريك باشى . حكيمه گويد : سپس من نرجس را آراستم و او را به ابو محمد ( ع ) هبه كردم . پس ابو الحسن ( ع ) وفات يافت و ابو محمد ( ع ) جانشين او شد .\r\nمن نيز همان گونه كه به زيارت پدرش مىرفتم از او هم ديدار مىكردم . پس روزى نرجس به استقبالم آمد تا كفشهايم را درآورد و گفت : بانوى من ! كفشت را به من ده ! گفتم : بلكه تو سرور و بانوى منى ! به خدا سوگند كفشم را به تو ندهم و نگذارم كه تو خدمت مرا به جاى آرى . بلكه من تو را به چشم خدمت مىكنم . ابو محمد ( ع ) سخن مرا شنيد و گفت : اى عمه ! خداوند بهترين پاداشت دهاد ! من تا غروب آفتاب آنجا بودم و با نرجس صحبت مىكردم آنگاه گفتم : جامه‌ام را بدهيد كه مىخواهم بروم . امام ( ع ) فرمود : اى عمه امشب نزد ما باش .\r\nكه در اين شب مولود خجسته‌اى زاده مىشود كه خداوند به واسطهء او زمين را پس از مرگش زنده مىكند .\r\nصدوق در روايتى ديگر در اكمال الدين آورده است : امام عسكرى ( ع ) به دنبال حكيمه فرستاد و به وى پيغام داد كه : اى عمه ! امشب افطار نزد ما باش . امشب نيمه شعبان است و خداوند تبارك و تعالى در اين شب حجت خود را آشكار مىسازد ، و او حجت خدا در زمين است . حكيمه گفت : مادرش كيست ؟ فرمود : نرجس . حكيمه گفت : قربانت گردم اثرى از حمل در او نيست . فرمود : همين است كه گفتم : حكيمه گويد : من به منزل امام ( ع ) رفتم پس چون نرجس آمد سلام داد و نشست و خواست كفشم را درآورد و گفت : بانوى من ! چگونه شب كردى ؟ گفتم : تو سرور و بانوى من و خانواده‌ام هستى . پس او سخن مرا رد كرد و گفت :\r\nاين چه حرفى است ؟ گفتم : دخترم ! خداوند امشب به تو كودكى عطا مىكند كه سرور دنيا و آخرت است . پس نشست و شرم كرد . سپس ابو محمد ( ع ) به من گفت : چون سپيده سر زد اثر\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nزايمان آشكار شود زيرا مثل او همچون مادر موسى است كه تا هنگام ولادت موسى كسى از حاملگى او آگاه نبود . زيرا فرعون در جست و جوى موسى شكم زنان آبستن را مىشكافت و اين نيز مانند موسى است . حكيمه گفت : چون از نماز عشا فراغ يافتم افطار كردم و به بستر خويش رفتم و خوابيدم . نيمه شب بود كه براى نماز برخاستم و چون از نماز فارغ شدم نرجس خوابيده بود و بر وى هيچ نشان ديده نمىشد . سپس او نيز به ناگهان از خواب پريد و برخاست و به نماز مشغول شد .\r\nمن به ترديد افتادم . ناگهان ابو محمد ( ع ) از جاى خود فرياد كرد : اى عمه شتاب مكن ! اينك وقوع آن امر نزديك است . پس من آغاز به خواندن الم سجده و يس كردم . من در حال خواندن بودم كه ناگهان به سوى او شتافتم و نام خدا را بر او بردم و از وى پرسيدم : آيا چيزى احساس مىكنى ؟ گفت : آرى . گفتم : جان و دلت را جمع كن . سپس لختى او مرا گرفت و لختى من وى را گرفتم . پس ناگهان ولادت سرورم را احساس كردم . جامه را از او كنار زدم و ديدم كه آن نوزاد خدا را سجده مىكند او را به خود چسبانيدم او پاك و مطهر بود .\r\nابو محمد ( ع ) صدا زد : عمه فرزندم را بياور . او را نزد پدرش بردم . حضرت دست خود را زير كفل و پشت آن كودك گذارد و پاهايش را روى سينه‌اش نهاد سپس زبان در دهان طفل گذاشت و دستش را بر چشمان و گوشها و مفاصل كودك كشيد و به وى فرمود : پسرم سخن بگو ! كودك گفت : « اشهد ان لا إله الا الله وحده و لا شريك له و اشهد ان محمدا رسول الله . »\r\nآنگاه بر امير مؤمنان و ديگر ائمه درود فرستاد تا به نام پدرش رسيد و از گفتن بازايستاد . چون صبح فرا رسيد براى سلام كردن نزد ابو محمد آمدم اما نوزاد را نديدم . پرسيدم : فدايت شوم ! سرورم چه كرد ؟ گفت : او را در جايى نهان داشتيم كه مادر موسى فرزندش را نهان كرد .\r\nچون روز هفتم فرا رسيد امام ( ع ) به من فرمود : فرزندم را بياور . و دوباره همان كارهايى را كه نخستين بار كرده بود ، انجام داد سپس زبان در دهان نوزاد نهاد گويى به وى شير يا عسل مىخوراند سپس به او فرمود : فرزندم سخن بگو . نوزاد گفت : اشهد ان لا إله الا الله و سپس به محمد و على و ديگر ائمه درود و ثنا فرستاد تا به نام پدرش رسيد و ديگر از گفتن بازايستاد .\r\nآنگاه اين آيه را خواند :   وَ نُرِيدُ أَن نَمُن عَلَى الَّذِين اسْتُضْعِفُوا فِي الْأَرْض وَ نَجْعَلَهُم أَئِمَّةً وَ نَجْعَلَهُم الْوارِثِين وَ نُمَكِّن لَهُم فِي الْأَرْض وَ نُرِيَ فِرْعَوْن وَ هامان وَ جُنُودَهُما مِنْهُم ما كانُوا يَحْذَرُون   . « 4 » \r\nصدوق در اكمال الدين گويد : پس از تولد اين نوزاد ، ابو محمد ( ع ) دستور داد كه ده هزار رطل « 5 »  نان و ده هزار رطل گوشت خريده تقسيم كنند و چنين و چنان گوسفندى عقيقه نمايند .\r\n\r\n","description":"","footnote":" ( 4 ) قصص / 6 - 5 .  ( 5 ) هر رطل نيم من است . ","page_name":" 271 ","page_number":271},
  {"content":"\r\n\r\n\r\nغيبت حضرت مهدى ( ع ) و سفيران آن حضرت\r\nامام مهدى ( عج ) داراى دو غيبت صغرى و كبرى است . چنان كه اخبار و روايات نقل شده از ائمه ( ع ) نيز بر اين نكته تصريح دارد . گاه اين غيبتها را قصرى و طولى نيز نام نهاده‌اند .\r\nغيبت صغرى از هنگام تولد آن حضرت آغاز شده و تا قطع سفارت ميان او و شيعيانش ادامه داشته است « 6 »  . پس از وفات آخرين سفير آن حضرت ، وى ديگر كسى را به اين عنوان منصوب نكرد . اين مدت 74 سال طول كشيد . در طى اين مدت سفراى آن حضرت و چه بسا ديگر مردمان آن حضرت را مىديدند و به خدمتش مىرسيدند و توقيعاتى از آن امام در پاسخ به مسائل شيعيان و امور مختلف ديگر دريافت مىكردند .\r\nغيبت كبرى پس از نخستين دورهء غيبت آغاز شده است و در پايان همين دوره است كه امام ( ع ) با شمشير قيام مىكند . در پاره‌اى از توقيعات آمده است كه پس از غيبت كبرى هيچ كس امام را نخواهد ديد و هر كس پيش از خروج سفيانى و صيحه ادعاى ديدار او را كند دروغگوست . همچنين در تعدادى از روايات ذكر شده است كه آن حضرت هر سال در مواسم شركت مىكند و مردم را مىبيند و آنها را مىشناسد اما مردم وى را مىبينند ولى او را نمىشناسند .\r\nسفرايى كه در زمان غيبت ميان آن حضرت و شيعيانش ارتباط برقرار مىكردند ، چهار تن بودند :\r\nنخست : ابو عمر و عثمان بن سعيد بن عمر و عمرى ، وى از قبيلهء بنى اسد بود و نسبش به جدش ، پدر مادرش ، جعفر عمرى مىرسد . گويند : ابو محمد حسن عسكرى ( ع ) به وى دستور داد كه كنيه‌اش را به كسر بگويد ( عمرى ) . همچنين به وى عسكرى نيز گفته مىشده است زيرا در منطقهء نظامى سر من راى سكنى داشته است . او را سمان ( روغن فروش ) نيز مىخوانده‌اند . چون وى براى سرپوش نهادن بر كار اصلى خود به خريدوفروش روغن مبادرت مىكرد و هنگامى كه شيعيان ، آنچه كه از مال و ثروت خويش بر ايشان واجب بود ، براى امام حسن عسكرى ( ع ) مىآوردند ، ابو عمر و آنها را از روى تقيه و ترس در خيكهاى\r\n\r\n","description":"","footnote":" ( 6 ) شيخ مفيد و غير او نيز چنين گفته‌اند . اينان ابتداى غيبت صغرى را از هنگام تولد امام مهدى ( ع ) حساب كرده‌اند نه از هنگام به امامت رسيدن وى . و البته صحيح هم همين است و دليلى وجود ندارد كه غيبت صغرى را از هنگام آغاز امامت آن حضرت حساب كنند . از اين رو مدت غيبت صغرى 74 سال خواهد شد . اين قول مبتنى بر آن است كه وفات سمرى را در سال 329 هجرى ، بدانيم اما اگر وفات وى را در سال 328 هجرى دانستيم چنان كه طبرسى در اعلام الورى گفته است ، غيبت صغرى آن حضرت 73 سال خواهد شد . اگر چه خود طبرسى نيز ذكر كرده است كه غيبت صغرى 74 سال به طول انجاميده است . ( مؤلف ) ","page_name":" 272 ","page_number":272},
  {"content":"\r\n\r\nروغن مىگذاشت و نزد آن امام مىبرد . امام على هادى ( ع ) نيز وى را به عنوان وكيل خود منصوب كرده بود و پس از آن امام ، حضرت عسكرى ( ع ) نيز وى را به همين مقام گماشته بود و سپس به عنوان سفير حضرت مهدى ( ع ) انتخاب شد .\r\nشيخ طوسى در كتاب غيبت ، دربارهء وى گفته است : او استاد و مورد وثوق بود و امام هادى ( ع ) در حق او فرموده بود : اين ابو عمرو ، مورد اعتماد و امين است . آنچه به شما مىگويد از جانب من مىگويد و آنچه به شما مىدهد از جانب من مىدهد . همچنين يكى از اصحاب امام دهم ( ع ) از ايشان پرسيد : با چه كسى بايد معامله كنيم و از چه كسى بايد بگيريم و سخن كدامين كس را بايد بپذيريم ؟ امام ( ع ) فرمود : عمرى مورد اعتماد من است . آنچه به تو دهد از جانب من است و آنچه به تو گويد از سوى من است پس سخن او را بشنو و از وى پيروى نما كه او مورد وثوق و امين است .\r\nامام حسن عسكرى ( ع ) نيز پس از وفات پدرش ، در حق او گويد : اين ابو عمرو مورد وثوق و امين است . او محل اعتماد امام قبلى و مورد اعتماد من در زندگى و مرگ است . پس آنچه به شما گويد از سوى من مىگويد و آنچه به شما دهد از جانب من مىدهد .\r\nهمچنين چهل نفر از اصحاب امام حسن عسكرى ( ع ) به خدمت آن حضرت رسيده دربارهء جانشين وى پرسش كردند . در آن هنگام كودكى كه گويى پاره‌اى از ماه و شبيه‌ترين مردم به ابو محمد ( ع ) بود ، ديده شد . امام حسن عسكرى ( ع ) فرمود : پس از من ، پيشواى ما اين است و شما بعد از اين روز وى را نخواهيد ديد حتى تا پايان عمرش . پس هر چه عثمان بن سعيد مىگويد بپذيريد و كار را به او سپاريد سخنش را بپذيريد كه او جانشين امام شماست و كار بر عهدهء اوست .\r\nاين عثمان بن سعيد همان كسى بود كه به هنگام غسل دادن پيكر پاك امام يازدهم ( ع ) بر جنازهء آن حضرت ، حضور داشت و مأموريت داشت كه كار كفن و حنوط كردن و به خاك سپارى آن امام را انجام دهد .\r\nشيخ طوسى در كتاب غيبت گويد : توقيعات صاحب الامر ( ع ) به دست عثمان بن سعيد و پسرش محمد ، به شيعيان و ياران خاص پدر آن حضرت مىرسيد . اين توقيعات حاوى امر و نهى و پاسخ به مسائل و به همان خطى بود كه در زمان امام حسن عسكرى ( ع ) نوشته مىشد .\r\nاز اين رو شيعه همواره بر عدالت اين پدر و پسر تأكيد داشته است تا آن كه عثمان بن سعيد دنيا را وداع گفت « 7 »  و پسرش وى را غسل داد و در سمت غربى بغداد در خيابان ميدان ، در قبلهء الذرب او را به خاك سپرد . جايگاه اين قبر در اتاقكى تنگ و تاريك است و ما از هنگام ورود\r\n\r\n","description":"","footnote":" ( 7 ) دستيابى به تاريخ وفات وى براى ما ميسر نشد . ( مؤلف ) ","page_name":" 273 ","page_number":273},
  {"content":"\r\n\r\nبه بغداد در سال 408 تا سال 431 و اندى ، هر ماه به زيارت مرقد وى مىرفتيم . آنگاه الرئيس ابو منصور محمد بن فرج مرقد وى را تعمير كرد و قبر را بيرون گذاشت و بر آن صندوقى نهاد . اين قبر در زير سقفى بود . كسانى كه در همسايگى اين مرقد زندگى مىكنند به زيارت آن متبرك مىشوند و مىگويند صاحب اين مزار مرد صالح و نيكوكارى بوده است .\r\nبرخى نيز او را فرزند دايه حسين ( ع ) مىدانند و از حقيقت ماجرا بىخبرند و تا اكنون كه سال 444 است ، وضع به همين ترتيب ادامه دارد .\r\nدوم : ابو جعفر محمد بن عثمان بن سعيد عمرى ، شيخ طوسى در كتاب غيبت از هبة الله بن محمد از استادانش روايت كرده است كه گفتند : شيعه همواره عدالت عثمان بن سعيد را قبول داشته و كار خود را پس از مرگ عثمان به پسرش ابو جعفر واگذارده‌اند . شيعه بر عدالت و اعتماد و امانت ابو جعفر به خاطر نصى كه دال بر امانت و عدالت و فرمان به مراجعه به او در زمان حيات امام عسكرى ( ع ) است ، اجماع دارد . همچنين پس از آن كه امام حسن عسكرى ( ع ) در زمان حيات عثمان بن سعيد دنيا را بدرود گفت ، بازهم در عدالت ابو جعفر اختلاف پديد نيامد و كسى در امانت‌دارى وى به ترديد نيفتاد . همچنين توقيعاتى كه در خصوص مسائل مهم شيعه بود به دست وى نوشته مىشد و به همان خطى بود كه در زمان حيات پدرش ، عثمان بن سعيد ، نگاشته مىشد .\r\nشيخ طوسى همچنين گويد : چون ابو عمر و عثمان بن سعيد درگذشت ، فرزندش ابو جعفر محمد بن عثمان ، به نص ابو محمد حسن عسكرى ( ع ) به جاى پدر قرار گرفت . و پدرش عثمان طى فرمانى وى را به سفارت امام قائم ( ع ) تعيين كرد .\r\nامام حسن عسكرى ( ع ) فرمود : گواه باشيد بر من كه عثمان بن سعيد عمرى وكيل من و فرزندش محمد وكيل فرزند من ، مهدى شماست .\r\nو نيز آن حضرت ( ع ) به يكى از اصحابش فرمود : عمرى و فرزندش مورد اعتمادند . پس هر چه به تو دادند از جانب من داده‌اند و آنچه به تو گفته‌اند از جانب من گفته‌اند . پس سخنان آن دو را بشنو و از آنان اطاعت كن كه آن دو مورد اعتماد و امانتند .\r\nابو جعفر محمد بن عثمان همچنين كتابهايى در فقه دارد كه بر اساس آنچه از ابو محمد حسن عسكرى ( ع ) و حضرت صاحب ( ع ) و از پدرش ، عثمان ، از ابو محمد ( ع ) و از پدرش على بن محمد ( ع ) شنيده است ، نوشته . يكى از كتابهاى وى كتاب الاشربه است .\r\nاز محمد بن عثمان روايت شده است كه گفت : به خدا سوگند صاحب الامر هر سال در مواسم حج حاضر مىشود و مردم را مىبيند و مىشناسد . مردم نيز او را مىبينند اما نمىشناسند . و نيز در روايت آمده است كه از وى پرسيدند : آيا صاحب الامر ( ع ) را مىشناسى ؟ گفت : آرى . آخرين بارى كه او را ديدم در كنار خانهء خدا بود و مىفرمود :\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nخداوندا ! وعده‌ات را برايم محقق كن .\r\nو نيز از وى روايت شده است كه گفت : امام قائم را ، كه درود خدا بر او باد ، ديدم كه به پرده‌هاى كعبه در مستجار آويخته بود و مىگفت : خداوندا ! به واسطهء من از دشمنانت انتقام بگير .\r\nيكى از ياران محمد بن عثمان بر وى وارد شد و ديد كه پيش روى او قطعه‌اى چوب است و نقاش ، آياتى از قرآن و نام ائمه ( ع ) را بر كناره‌هاى آن مىنگارد . محمد بن عثمان گفت : اين براى مزارم است ، مرا روى آن مىگذارند . يا گفت بدان تكيه مىدهم . اينك از كار آن فارغ شدم و هر روز در آن وارد مىشوم يك جزو از قرآن مىخوانم پس چون روز فلان از ماه فلان و از سال فلان فرا رسد من به سوى خدا روانه گردم و در آن مدفون شوم . و همانطور شد كه وى خود گفته بود .\r\nدر روايت ديگرى است كه محمد بن عثمان براى خود قبرى حفر كرد و گفت : فرمان يافته‌ام كه خود را آماده كنم . سپس بعد از دو ماه از دنيا رفت .\r\nدرگذشت وى در آخر جمادى الاولى سال 305 يا 304 رخ داد و جمعا وى در حدود پنجاه سال سفارت امام زمان ( ع ) را عهده‌دار بود « 8 »  . وى را در كنار مادرش در خيابان باب الكوفه در بغداد به خاك سپردند . گويا مزار وى اينك در وسط صحراست .\r\nسوم : ابو القاسم حسين بن روح بن ابى بحر نوبختى ، ابو جعفر محمد بن عثمان دو يا سه سال پيش از وفاتش وى را به جانشينى خود انتخاب و معرفى كرد . وى سران و بزرگان شيعه را جمع كرد و به آنان گفت : اگر مرگ من فرا رسيد كار به دست ابو القاسم حسين بن روح نوبختى خواهد بود . به من فرمان داده شده است كه او را پس از خود به جاى خويش قرار دهم پس به او مراجعه و در كارهاى خود بر او تكيه كنيد .\r\nدر روايت ديگرى آمده است كه از محمد بن عثمان پرسيدند : اگر براى تو مسأله‌اى پيش آمد ، چه كسى جانشين تو خواهد بود ؟ پاسخ داد : اين ابو القاسم حسين بن روح بن ابى بحر نوبختى جانشين من و سفير ميان شما و صاحب الامر ( ع ) است و وكيل او و مورد وثوق و امين\r\n\r\n","description":"","footnote":" ( 8 ) اين روايتى است كه شيخ طوسى در كتاب غيبت از ابو نصر هبة الله بن محمد بن احمد كاتب بن دختر ابو جعفر محمد بن عثمان عمرى نقل كرده است . پوشيده نيست كه اين مدت از زمان ولادت امام زمان ( ع ) ، يعنى سال 255 تا هنگام وفات محمد بن عثمان در سال 305 بوده است . علاوه بر اين بايد يادآور شد كه محمد بن عثمان از هنگام ولادت امام زمان ( ع ) عهده‌دار سفارت آن حضرت نبوده است بلكه وى پس از مرگ پدرش عثمان ، اين مسئوليت را بر عهده گرفته است . و بايد از اين 50 سال كه شيخ طوسى ذكر كرده پنج سال نخست زندگى امام قائم ( ع ) تا وفات امام عسكرى ( ع ) و نيز مدت سفارت پدرش ، عثمان ، را تا هنگام مرگش كم كرد و مدت باقى مانده همان مدتى است كه محمد بن عثمان سفارت آن حضرت را به عهده داشته است . ","page_name":" 275 ","page_number":275},
  {"content":"\r\n\r\nاست . پس در كارهاى خود به او رجوع كنيد و در مسائل مهم خويش به او تكيه كنيد . من به معرفى او مأمور شده‌ام و اينك او را معرفى كردم .\r\nدر بغداد ده نفر جزو وكلاى محمد بن عثمان بودند ، كه يكى از آنان حسين بن روح بود و باقى آنان از حسين بن روح به وى نزديك‌تر بودند . به طورى كه بزرگان شيعه در اين نكته ترديد نمىكردند كسى كه به عنوان جانشين محمد بن عثمان برگزيده خواهد شد جعفر بن احمد بن متيل يا پدر اوست . زيرا مشاهده مىكردند كه محمد بن عثمان با آنان نزديك‌تر است و بسيار به خانه آنان رفت و آمد مىكند ، حتى وى در روزهاى آخر عمر خويش جز از غذايى كه در خانه جعفر يا پدرش درست مىشد ، نمىخورد . و نيز در خانهء يكى از آن دو غذا مىخورد . اما چون بنابر انتخاب حسين بن روح شد همه تسليم شدند و وى را انكار نكردند و همه همانطور كه در اطاعت محمد بن عثمان بودند از حسين بن روح اطاعت مىكردند و در نزدش حضور داشتند يكى از اين فرمانبرداران نيز جعفر بن احمد بن متيل بود . جعفر گويد :\r\nچون لحظهء مرگ محمد بن عثمان رسيده بود ، من بالاى سر او نشسته بودم از وى پرسش مىكردم و با او سخن مىگفتم . ابو القاسم بن روح نيز در پايين پاى وى نشسته بود . محمد بن عثمان به من گفت : من فرمان يافته‌ام كه به ابو القاسم حسين بن روح وصيت كنم . من از بالاى سر وى برخاستم و دست ابو القاسم را گرفتم و بر جاى خود نشانيدم و خود نيز در كنار پاى محمد بن عثمان نشستم .\r\nدر روايتى ديگر آمده است : حسين بن روح ساليان درازى وكيل محمد بن عثمان بود و در املاك وى نظارت داشت و از خاصان او به حساب مىآمد و محمد هر ماه سى دينار به عنوان حقوق به وى مىپرداخت و اين به جز چيزى بود كه وزرا و رؤساى شيعه مانند آل فرات و ديگران به وى پرداخت مىكردند و همين امر موجب شد كه محمد بن عثمان وى را به جانشينى خود برگزيند و به او وصيت كند .\r\nشيخ طوسى در كتاب غيبت گويد : ابو القاسم در نظر مخالف و موافق خردمندترين مردمان بود و روش تقيه را به كار مىبست .\r\nابو القاسم حسين بن روح در شعبان سال 326 درگذشت و در نوبختيه در دروازهء رو به روى تل و دروازه آجر و دروازهء پل شوك به خاك سپرده شد .\r\nچهارم : ابو الحسن على بن محمد سمرى ، حسين بن روح به وى وصيت كرد و او به كارى كه بدان مأمور شده بود پرداخت .\r\nشيخ طوسى در كتاب غيبت به سند خود از احمد بن ابراهيم بن مخلد نقل كرده است كه گفت : در بغداد ، خدمت بزرگان شيعه رسيدم ، پس شيخ ابو الحسن على بن محمد سمرى ( قدس الله روحه ) آغاز به سخن كرد و گفت : خداوند على بن حسين بن بابويه قمى ( پدر\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nشيخ صدوق ) را رحمت كند . بزرگان تاريخ اين روز را نگاشتند . پس خبر رسيد كه على بن حسين در اين روز وفات يافته است .\r\nدر روايتى ديگر آمده است كه : على بن محمد سمرى از بزرگان شيعه دربارهء على بن حسين بن بابويه پرسيد : آنان پاسخ دادند .\r\nپس از ايشان پرسيد . آنان نيز همين جواب را به او گفتند : آنگاه سمرى گفت : خدا شما را در مورد او اجر دهاد و ! او در همين ساعت وفات يافت . حاضران تاريخ را يادداشت كردند .\r\nپس از هفده يا هجده روز خبر آمد كه على بن حسين در همان ساعت دنيا را وداع گفته است .\r\nهمچنين شيخ طوسى در كتاب غيبت به سند خود از سمرى نقل كرده است كه وى چند روز پيش از وفات خود توقيعى از سوى امام زمان ( ع ) براى مردم آورد كه در آن چنين آمده بود :\r\n« بسم الله الرحمن الرحيم . اى على بن محمد سمرى ؛ خداوند پاداش برادرانت را در مرگ تو بزرگ گرداند . تو تا شش روز ديگر مىميرى . پس كارت را سامان ده و به كسى به عنوان جانشين پس از خود ، وصيت مكن كه ديگر غيبت تامه واقع شده است .\r\nديگر ظهورى نيست مگر به اذن خداوند و آن پس از مدتى دراز و بعد از آن كه دلها سخت شد و زمين از ستم پر شد ، به وقوع خواهد پيوست . به زودى از شيعيانم كسانى خواهند آمد كه ادعاى ديدار مرا مىكنند . آگاه باشيد هر كس پيش از خروج سفيانى و صيحه آسمانى ادعاى ديدار مرا مىكرد ، دروغگو و مفترى است . و لا حول و لا قوة الا بالله العلى العظيم . »\r\nراوى گويد : چون روز ششم فرا رسيد نزد على بن محمد رفتيم ديديم نزديك است جان بدهد از او پرسش شد : چه كسى جانشين تو خواهد بود ؟ گفت : خدا را امرى است كه خود رسانندهء آن است .\r\nوفات على بن محمد سمرى در نيمه شعبان سال 328 يا 329 رخ داد و پيكر وى در خيابانى معروف به شارع خلبخى در جنب باب المحول نزديك نهر آب ابو عتاب ، به خاك سپرده شد .\r\nشيخ در كتاب غيبت گويد : در زمان سفراى امام زمان ( ع ) ، افرادى مورد وثوق بودند كه از جانب سفراى آن حضرت توقيعاتى در خصوص آن صادر شد . از جمله : ابو الحسين محمد بن جعفر اسدى كه در حق او توقيعى بدين مضمون صادر شد : محمد بن جعفر عربى ، پس مال را به دو بازگردان كه او از افراد مورد وثوق ماست . و در توقيع ديگرى آمده است : اگر مىخواهى با كسى معامله كنى با ابو الحسين اسدى در رى معامله كن .\r\nهمچنين احمد بن اسحاق و جماعتى ديگر از كسانى بودند كه در ستايش آنان توقيعى از\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nجانب امام زمان ( ع ) صادر گشت . توقيع مبارك آن حضرت ( ع ) چنين بود : احمد بن اسحاق اشعرى و ابراهيم بن محمد همدانى و احمد بن حمزة بن اليسع مورد وثوق‌اند .\r\nطبرسى در اعلام الورى گويد : غيبت قصرى ، غيبتى است كه سفراى آن حضرت در طول اين غيبت موجود و با بهاى آن معروف بودند چنان كه فرقه اماميه ، كسانى كه معتقد به امامت حسن بن على ( ع ) هستند ، دربارهء آنها ترديد نكرده‌اند . مانند ابو هاشم داوود بن قاسم جعفرى و محمد بن على بن بلال و ابو عمر و عثمان بن سعيد سمان و فرزندش ابو جعفر محمد بن عثمان و عمر اهوازى و احمد بن اسحاق و ابو محمد و جنايى و ابراهيم بن مهزيار و محمد بن ابراهيم و گروهى ديگر .\r\nنگارنده : ظاهرا سفارت عامه امام زمان ( ع ) با همان چهار تنى بوده كه ذكر آنان گذشت .\r\nاما افراد ديگرى كه طبرسى از آنان نام برده شايد تنها در برخى از امور خاص سفارت داشته‌اند . اما آنچه باعث تعجب است آن كه طبرسى از حسين بن روح و نيز سمرى هيچ اسمى نبرده است . البته عده‌اى نيز به دروغ و از روى افترا ادعاى با بيت و سفارت آن حضرت را كرده‌اند .\r\nشيخ طوسى در كتاب الغيبة گويد : نخستين اينان فردى معروف به شريعى بود . روايت شده است كه وى از ياران امام هادى و سپس امام عسكرى ( ع ) به شمار مىآمد و او نخستين كسى بود كه ادعاى مقامى را كرد كه خداوند به وى اختصاص نداده بود و بدين وسيله بر خدا و حجتهاى پروردگار دروغ بست و به آنان چيزهايى نسبت داد كه شايستهء مقام آنان نبود و آنها از آن بيزار بودند . توقيعى از امام زمان ( ع ) نيز در مورد لعن او و بيزارى از وى صادر گشت . بعدها عقيدهء وى به كفر و الحاد روشن و آشكار شد . محمد بن نصير نميرى نيز از كسانى بود كه به دروغ ادعاى با بيت آن حضرت را كرد و فرقهء نصيريه نسبت خود را به اين فرد مىرسانند . وى پس از شريعى مدعى منصب محمد بن عثمان شد و خداوند به واسطه الحاد و نادانى كه از وى سر زد ، او را رسوا كرد . ابو جعفر محمد بن عثمان نيز او را لعنت كرد و از او بيزارى جست چون وى از لعن محمد بن عثمان آگاه شد ، به نزد او رفت تا پوزش طلبد اما محمد بن جعفر به او اجازهء ورود نداد . محمد بن نصير نميرى ادعا مىكرد كه پيامبر است و امام على نقى ( ع ) او را فرستاده . و معتقد به خدايى امام هادى ( ع ) بود . نزديكى با محارم را جايز مىشمرد و لواط را حلال كرده بود ! محمد بن موسى بن حسن بن فرات اسباب كار او را مهيا و او را يارى مىكرد .\r\nگفته‌اند كه نميرى در بستر مرگ بود و زبانش بند آمده بود . از وى پرسش شد : جانشين تو كيست ؟ با زبانى ضعيف و گرفته گفت : احمد . اما دانسته نشد مقصود وى كدام احمد\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاست . از اين رو پس از مرگ وى پيروانش سه دسته شدند . گروهى گفتند : مقصود وى فرزندش و گروهى گفتند : مقصودش احمد بن محمد بن موسى بن فرات و عده‌اى ديگر گفتند : مراد وى احمد بن ابو الحسين بن بشر بوده است . يكى ديگر از مدعيان دروغين با بيت امام زمان ( ع ) ، ابو طاهر محمد بن على بن بلال بوده نام داشته است . اموالى از سهم امام ( ع ) نزد وى موجود بوده كه او از تسليم آنها به محمد بن عثمان عمرى خوددارى مىورزد و مىگويد كه خود وكيل قائم ( ع ) است تا آنجا كه شيعه از وى بيزارى جستند و او را لعنت كردند و توقيعى نيز از جانب صاحب الزمان ( ع ) دربارهء او صادر شد .\r\nحسين بن منصور حلاج نيز از جمله كسانى است كه به دروغ ادعاى وكالت و با بيت امام زمان ( ع ) را كرد . حلاج در نامه‌اى به ابو سهل اسماعيل بن على نوبختى نوشت كه وكيل صاحب الزمان ( ع ) است . و مىخواست دل وى را به دست آورد و با برخوردارى از يارى و هوادارى وى و استفاده از موقعيت علمى و ادبى او ، ديگران را نيز به انقياد خود بكشاند .\r\nآنگاه وى ادعاى خود را بالاتر برد و به وى نوشت : من فرمان يافته‌ام كه به تو بنويسم هر گونه يارى كه خواسته باشى برايت آشكار سازم تا دلت قوت گيرد و به گمان و ترديد نيفتى . ابو سهل به او نوشت : من در مقابل اين همه معجزه و دلايلى كه از تو به ظهور رسيده ، فقط تقاضاى كوچكى دارم كه روا كردن آن بر تو آسان است . من كنيزكان را دوست دارم اما پيرى مرا از نزديكى با آنان محروم مىدارد لذا بايد هر جمعه خضاب كنم و گرنه پيرى من در نزد ايشان آشكار خواهد شد . من از تو خواهانم كه مرا از رنج خضاب كردن آسوده سازى و رنگ محاسنم را سياه گردانى . اگر چنين كنى هر چه بگويى مطيع فرمان تو خواهم بود .\r\nهنگامى كه حلاج از پاسخ ابو سهل آگاه شد دانست كه در نگاشتن نامه به او خطا كرده است و ديگر از او دست برداشت . ابو سهل نيز جريان اين نامه‌ها را به آلتى براى تفريح و خنده و سرگرمى قرار داده بود .\r\nحلاج به قم آمد و نامه‌اى نوشت و در آن ادعا كرد كه رسول امام و وكيل آن حضرت است . اما مردم نامهء او را پاره كردند و او را به ريشخند گرفتند . كسى كه نامهء حلاج را پاره كرده بود به دكان خود آمد . حاضران در برابر وى برپاخاستند مگر يك نفر كه او همان حلاج بود . صاحب دكان دربارهء آن كس كه برنخاسته بود ( او را نمىشناخت ) پرسش كرد . حلاج گفت : آيا با اين كه من حضور دارم دربارهء من از ديگرى سؤال مىكنى ؟ صاحب دكان گفت :\r\nمن احترام تو را پاس داشتم و از خودت نپرسيدم . حلاج گفت : وقتى نامهء مرا پاره مىكردى تو را ديدم . آنگاه صاحب دكان گفت : اى غلام ! پا و گردن اين مرد را بگير و از اينجا بيرونش كن . پس از اين ماجرا حلاج در قم ديده نشد سپس وى در روزگار خلافت مقتدر به جرم الحاد و دعوى الوهيت كشته شد .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nيكى ديگر از مدعيان دروغين وكالت و با بيت امام دوازدهم ( ع ) ، ابو جعفر محمد بن على شلمغانى معروف به ابن ابى العزاقر نام داشت . او نزد بنى بسطام محترم شمرده مىشد . زيرا حسين بن روح ، در نظر مردم براى او منزلت و جايگاهى قرار داده بود . چون وى در آغاز از شيعه بود و كتابهايى نيز بر وفق مرام شيعه نگاشت . سپس به ارتداد گراييد و از آن هنگام به بعد هر دروغ و كفر و افترايى را كه خود مىخواست براى بنى بسطام به نقل از حسين بن روح نقل مىكرد . بنى بسطام هم گفتار او را تصديق مىكردند . اين خبر به حسين بن روح رسيد وى نسبت آن سخنان را از خود منكر شد و آنها را بهتانى بزرگ شمرد و بنى بسطام را از پذيرش گفته‌هاى وى نهى كرد . آنگاه دستور داد كه او را لعن كنند و از وى بيزارى جويند .\r\nاما بنى بسطام به گفتهء حسين بن روح وقعى ننهادند زيرا شلمغانى به ايشان گفته بود : من سرى را با شما در ميان نهادم و اينك به خاطر افشاى آن مجازات شده‌ام . زيرا اين راز بزرگى بود كه جز پيامبر مرسل يا فرشته مقرب يابنده مؤمن آزموده شده تاب حمل آن را ندارد .\r\nحسين بن روح از اين ادعاى وى آگاه شد و نامه‌اى به بنى بسطام نوشت و در آن شلمغانى را لعنت كرد و از وى بيزارى جست . چون شلمغانى از اين نامه آگاهى يافت به سختى گريست و گفت : اين كه حسين بن روح دستور به لعنت من دارد ، خود حاوى معناى ژرفى است . زيرا لعنت يعنى دور گردانيدن . پس معنى سخن او كه گفته است لعنه الله يعنى خداوند او را از عذاب دور نگهدارد . اكنون جايگاه خويش را باز شناختم و چهره بر زمين ساييد و گفت : شما بايد اين راز را پنهان داريد . شلمغانى تا آنجا پيش رفت كه به بنى بسطام گفت : روح رسول خدا به محمد بن عثمان عمرى ، و روح امير مؤمنان على به حسين بن روح ، و روح فاطمه زهرا ، به‌ام كلثوم دختر محمد بن عثمان انتقال يافته است .\r\nام كلثوم گويد : من به خانهء مادر ابو جعفر بن بسطام رفتم . خم شد تا پاهاى مرا ببوسد من او را از اين كار بازداشتم . پس مادر ابو جعفر گريست و گفت : چگونه پاهايت را نبوسم كه تو فاطمه سرور و بانوى منى ؟ ! ام كلثوم گويد : پرسيدم : چگونه ؟ ! مادر ابو جعفر گفت : شلمغانى رازى با مادر ميان نهاده است . ام كلثوم گويد : پرسيدم : چه رازى ؟ گفت : از ما پيمان گرفته كه اين راز را فاش نسازيم و من مىترسم چنانچه اين راز را فاش كنم به عقوبت خداوند دچار شوم . ام كلثوم گفت : من به وى اطمينان دادم كه اين راز را براى كسى بازگو نكنم و در دل خود حسين بن روح را استثنا كردم . آنگاه آن زن خبر دروغى را كه شلمغانى دربارهء محمد بن عثمان و حسين بن روح و ام كلثوم به آنان گفته بود ، براى وى بازگو كرد ام كلثوم گويد : به وى گفتم : اين دروغ است و حسين بن روح را از اين ماجرا آگاه كردم . حسين بن روح با شنيدن اين سخن گفت : اين كفر و الحاد است كه اين ملعون ( شلمغانى ) آن را در دل اين مردم استوار گردانيده تا از اين راه بتواند بگويد كه خداوند در او ( شلمغانى ) حلول كرده\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاست .\r\nسپس توقيعى از صاحب الزمان ( ع ) مبنى بر لعن و برائت از شلمغانى صادر گشت . هنگامى كه آوازهء شلمغانى همه‌جاگير شد و ديگر پنهان كردن و نيرنگ بازى براى او سودى نداشت روزى در مجلسى كه سران و بزرگان شيعه حاضر بودند گفت : ميان من و حسين بن روح مجلسى ترتيب دهيد پس اگر آتشى از آسمان فرود نيامد تا او را بسوزاند ، هر چه او دربارهء من گفته صحيح است و گرنه هر چه او دربارهء من گفته حقيقت دارد . اين ماجرا در خانه ابن مقله اتفاق افتاد و از آنجا به گوش راضى خليفه عباسى رسيد و وى دستور داد شلمغانى را بكشند . قتل وى در سال 323 واقع شد .\r\nابو بكر محمد بن احمد بن عثمان بغدادى برادرزادهء محمد بن عثمان عمرى از ديگر كسانى بود كه ادعاى با بيت مىكرد . ابو دلف كاتب براى ابو بكر بغدادى ادعاى نيابت كرد .\r\nاز ابو بكر در اين باره پرسيد اما او منكر اين مسأله شد و قسم خورد كه چنين ادعايى نكرده است . سپس به عقيدهء ابو دلف گراييد و شيعيان از وى تبرى جستند . حكايت كرده‌اند كه وى در بصره وكيل يزيدى بود و روزگار درازى در خدمت او به سر برد و ثروت بسيارى بر هم زد .\r\nاما از وى در نزد يزيدى بدگويى كردند و يزيدى هم او را دستگير و اموالش را مصادره كرد و ضربه‌اى بر سرش كوفت كه چشمش آب آورد و به حالت كورى از دنيا رفت .\r\nابن قولويه گويد : خداوند ابو دلف كاتب را نگه ندارد ما او را فرد ملحدى مىشناختيم سپس وى اظهار غلو كرد و آنگاه ديوانه و زنجيرى شد و پس از آن در فرقهء « مفوضه » در آمد .\r\nاحمد بن هلال كرخى ، كه جزو غلات بود ، در آغاز از ياران امام حسن عسكرى ( ع ) به شمار مىآمد سپس تغيير عقيده داد و با بيت محمد بن عثمان را منكر شد و از سوى امام زمان ( ع ) نيز توقيعى مبنى بر لعن او صادر گشت .\r\n\r\nگفتارى پيرامون دلايل امامت صاحب الزمان ( ع ) و اينكه وى زنده و موجود و از نظرها ناپديد است\r\nبايد دانست كه همهء مسلمانان بر خروج مهدى در آخر الزمان و اينكه وى از نسل على و فاطمه ( ع ) و همنام پيامبر ( ص ) است ، اتفاق نظر دارند و روايات و اخبار در اين باره ، ميان شيعه و سنى ، به حد تواتر است . چنان كه اگر كسى در اخبارى كه بعدا نقل خواهيم كرد و بيشتر آنها را رواياتى تشكيل مىدهد كه از طريق اهل سنت نقل شده و دسته‌اى ديگر از طريق شيعه نقل گرديده ، بنگرد بر صحت اين ادعا وقوف يابد . هر چند كه ما نيز به خاطر رعايت اختصار از ذكر بسيارى از احاديث اجتناب ورزيده‌ايم .\r\nاعتقاد به مهدى ( ع ) ، از باورهاى مسلمانان و متواترات و حتى از ضروريات اعتقادى آنان\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاست . و در اين باره ميان مسلمانان اختلافى نيست بلكه اختلاف در اين است كه آيا مهدى هم اكنون متولد شده يا آن كه بعدا متولد خواهد شد ؟ شيعه و گروهى از علماى اهل سنت بر اين عقيده‌اند كه مهدى به دنيا آمده و همان محمد بن حسن عسكرى ( ع ) است . بيشتر دانشمندان اهل سنت معتقدند كه مهدى به دنيا نيامده اما بعدا متولد خواهد شد . اعتقاد نخست صحيح و حق است و هم دليل عقلى و هم دليل نقلى بر آن گواهى مىدهد :\r\nدليل عقلى : عقل به وجوب لطف بر خداوند تعالى حكم مىكند . لطف فعلى است كه بنده را به طاعت نزديك و از معصيت دور مىكند و بر خداوند است كه راه هر گونه عذر و بهانه‌اى را بر انسان ببندد ، بدون آن كه او را به اجبار سوق دهد تا براى خدا بر مردم حجتى نباشد و حجت بالغه براى خداست . عقل خود بر ارسال رسل و بعثت پيامبران براى تبيين تكاليف الهى كه به منظور نزديك كردن بندگان به خير و خوبى و دور ساختن آنان از شر و بدى از سوى خدا مقرر شده است ، حكم مىكند . همچنين عقل حكم مىكند كه پيامبران ميان مردم به عدالت داورى كنند و بايد از گناه معصوم و از پليديها و زشتيها و عيوب پاك باشند تا مردم سخنان آنها را بپذيرند و از دروغگويى و تحريف از سوى ايشان خاطر جمع گردند . همچنان كه فرستادن پيامبران از سوى خداوند تعالى واجب است ، تعيين و نصب جانشينان آنان كه بتوانند شريعت را حفظ و آن را به مردم ابلاغ كنند و هر گونه تحريف و تبديل را از چهرهء دين بشويند و به عدل در بين مردم حكومت كنند و داد مظلوم را از ظالم بگيرند بر خداوند نيز واجب است . همچنين جانشينان پيامبران بايد به همان دليلى كه پيامبران از ارتكاب به گناه معصوم‌اند ، دست به گناه نيازند . همچنين خداوند تعالى خطاب به ابراهيم ( ع ) فرمود : من تو را پيشواى مردم قرار مىدهم . ابراهيم گفت : آيا از فرزندان من كس ديگر هم به اين مقام مىرسد ؟ خداوند فرمود : پيمان من به ستمگران نمىرسد « 9 »  . از طرف ديگر كسى كه معصوم نيست مرتكب گناه خواهد شد و در مرتبهء كسانى قرار مىگيرد كه ظلم به نفس كرده‌اند . همچنين آنان بايد از جانب خداوند منصوب گردند ، نه از طرف مردم . زيرا كسى جز خداوند از مرتبهء عصمت افراد آگاه نيست . و واگذارى انتخاب اين افراد به مردم منجر به هرج و مرج و وقوع نزاع و اختلاف و ايجاد فساد خواهد شد . پس بايد در هر زمان به امام معصومى كه از جانب خداوند به اين مقام منصوب شده ، اعتقاد آورد .\r\nمسلمانان نيز بر اين نكته اجماع دارند كه جز اين ائمه دوازده‌گانه ، كسان ديگر از اين صفات برخوردار نيستند . بنابراين بايد گفت كه صاحبان اين صفات همان ائمه دوازده‌گانه‌اند و گرنه لازم مىآيد كه زمانى پيش آيد كه از وجود امام معصوم خالى باشد ، حال آن كه بطلان\r\n\r\n","description":"","footnote":" ( 9 ) بقره / 124 : إِنِّي جاعِلُك لِلنَّاس إِماماً قال وَ مِن ذُرِّيَّتِي قال لا يَنال عَهْدِي الظَّالِمِين . ","page_name":" 282 ","page_number":282},
  {"content":"\r\n\r\nچنين قولى ثابت شد .\r\nشيخ مفيد در كتاب ارشاد گويد : از جمله دلايل مربوط به امامت قائم به حق حضرت حجت بن حسن عسكرى ( ع ) دلايلى است كه عقل بدان حكم مىكند و آن چنين است كه عقل با استدلال صحيح مىگويد كه در هر زمان بايد امامى معصوم از گناه ، و كامل و بىنياز از همهء مردم در علوم و احكام وجود داشته باشد . زيرا محال است زمانى باشد كه براى مكلفان حجتى بر روى زمين وجود نداشته باشد كه آنان به واسطهء او به صلاح نزديك‌تر و از فساد دور تر نشوند . و همهء ناقصان نيازمند كسى هستند كه جنايتكاران را تأديب كند و نافرمانان را به راه راست راهنمايى كند و سركشان را از سركشى بازدارد و نادانان را بياموزاند و بىخبران را هوشيار كند و گمراهان را بيم دهد و حدود را بر پاى دارد و رسانندهء احكام و جدا كنندهء ميان اهل ستيزه و اختلاف و تعيين كنندهء فرمانروايان و بازدارندهء هجوم دشمن از مرزها و حافظ اموال و پشتيبان حوزهء اسلام و جمع كنندهء مردم در جمعه‌ها و عيدها باشد .\r\nدلايل عقلى و نقلى اثبات كرده كه چنين كسى بايد از لغزشها بر كنار و معصوم باشد . زيرا چنين كسى با اين ويژگى ، خود از داشتن رهبر و امام بىنياز است و همين بىگمان براى او مقتضى عصمت است و كسى كه داراى اين ويژگيهاست بايد به وسيلهء نص تعيين شود ، يا آن كه معجزه‌اى از او به ظهور رسد كه وى را از ديگران متمايز كند . اين ويژگيها پس از حضرت حسن عسكرى ( ع ) در كسى جز آن كس كه اصحاب آن حضرت امامت وى را ثابت كرده‌اند ، يعنى فرزندش مهدى ( ع ) به چشم نمىخورد . و اين اصلى است كه با وجود آن نيازى به ذكر نصوص نداريم و اين دليل خود به مقتضاى حكم عقل منصب امامت را ثابت كند و استدلال بدان درست است . به علاوه روايات در باب نص بر فرزند امام حسن عسكرى ( ع ) بسيار است و به اندازه‌اى است كه جاى هيچ عذر و بهانه‌اى باقى نمىگذارد » .\r\nدليل نقلى : پيامبر ( ص ) و پس از وى يكايك ائمه ( ع ) بر مهدى نص و تصريح كرده‌اند .\r\nشيخ مفيد در اين باره گويد : نص بر امامت آن حضرت در بين مسلمانان از زبان رسول خدا ( ص ) رسيده و سپس امير مؤمنان على بن ابى طالب ( ع ) بدان خبر داده و به امامت وى تصريح كرده بود . همچنين ائمه ( ع ) يكى پس از ديگرى تا پدر ارجمندش ( امام حسن عسكرى ( ع ) ) همگى بر امامت و ظهورش تصريح كرده‌اند . پدر آن حضرت نيز در نزد معتمدان و نزديكان شيعه ، از اين جريان خبر داده و بر امامت وى تصريح كرده بود . همچنين خبر غيبت آن حضرت و حكومت و سلطنتش پيش از ولادت و پنهان شدن وى در كتابهاى مطرح شده و به حد استفاضه رسيده است . و در ميان ائمه ( ع ) هم اوست كه صاحب شمشير و قائم به حق است و همه چشم به راه حكومت ايمان او هستند .\r\nوى پيش از قيامش ، داراى دو غيبت است كه يكى طولانىتر از ديگرى است ، چنان كه\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nرواياتى نيز در باب آن نقل شده است . اما غيبت كوتاهتر و صغراى آن امام از هنگام ولادتش آغاز شد و تا زمانى كه سفارت و وساطت ميان او و شيعيان قطع شد و سفراى آن حضرت وفات يافتند ، ادامه داشت . اما غيبت طولانىتر و كبراى آن حضرت پس از نخستين غيبت اوست و در پايان همين غيبت است كه آن حضرت به شمشير قيام خواهد كرد . خداوند ، عز و جل ، فرمايد : و مىخواهيم بر ناتوان شمرده‌شدگان در زمين منت نهيم و آنان را پيشوا و وارث قرار دهيم . و در زمين فرمانروائيشان دهيم و به فرعون و هامان و سپاهيان ايشان ، چيزى را كه از آن مىترسيدند ، بنمايانيم « 10 »  .\r\nو نيز خداوند در جاى ديگرى فرموده است : همانا در زبور پس از ذكر نوشتيم كه زمين را بندگان شايستهء من به ارث برند « 11 »  و نيز پيامبر ( ص ) فرمود : روزها و شبها سپرى نشود تا آن كه خداوند مردى از خاندان مرا برانگيزد كه همنام من است و زمين را از عدل و داد پر كند چنان كه پيش از وى پر از ظلم و جور شده باشد .\r\nو نيز فرموده است : اگر از دنيا جز يك روز باقى نمانده باشد ، خداوند آن روز را آن قدر دراز گرداند تا مردى از فرزندانم را كه همنام من است برانگيزد او زمين را از عدل و داد پر كند چنان كه پيش از آن از ظلم و جور پر شده باشد .\r\n\r\nاخبارى كه از طريق اهل سنت دربارهء خروج مهدى ( ع ) نقل شده است\r\nاخبارى كه بر خروج مهدى دلالت دارند متواتر است و اجماع بر آنها از سوى تمام مسلمانان وجود دارد . در اين زمينه ابو عبد الله محمد بن يوسف بن محمد كنجى شافعى كتابى تأليف كرده و آن را البيان فى اخبار صاحب الزمان ، نام نهاده است . وى همچنين صاحب كتاب ديگرى با نام كفاية الطالب فى مناقب على بن ابى طالب ، است . گنجى در كتاب بيان گويد : من روايات اين كتاب را جمع و آنها را از طرق شيعه زدوده‌ام ، تا احتجاج بدان قوىتر و استوارتر باشد .\r\nحافظ ابو نعيم احمد بن عبد الله اصفهانى نويسندهء كتاب مشهور حلية الاولياء چهل حديث دربارهء مهدى جمع‌آورى كرده كه صاحب كشف الغمة همان احاديث را با حذف اسناد آنها و تنها با ذكر راوى كه از پيامبر ( ص ) آن حديث را شنيده ، نقل كرده است . ما نيز در اين كتاب ، به همين ترتيب اين احاديث را نقل مىكنيم . در كتاب حلية الاولياء تعدادى از\r\n\r\n","description":"","footnote":" ( 10 ) قصص / 5 - 4 : وَ نُرِيدُ أَن نَمُن عَلَى الَّذِين اسْتُضْعِفُوا فِي الْأَرْض وَ نَجْعَلَهُم أَئِمَّةً وَ نَجْعَلَهُم الْوارِثِين وَ نُمَكِّن لَهُم فِي الْأَرْض وَ نُرِيَ فِرْعَوْن وَ هامان وَ جُنُودَهُما مِنْهُم ما كانُوا يَحْذَرُون .  ( 11 ) انبياء / 105 : وَ لَقَدْ كَتَبْنا فِي الزَّبُورِ مِن بَعْدِ الذِّكْرِ أَن الْأَرْض يَرِثُها عِبادِيَ الصَّالِحُون . ","page_name":" 284 ","page_number":284},
  {"content":"\r\n\r\nاخبار مربوط به مهدى ( ع ) نقل شده است . همچنين نويسندگان ديگرى جز گنجى و اصفهانى ، بسيارى از اخبار و روايات مربوط به امام مهدى ( ع ) را ياد كرده‌اند مانند نويسندهء مشكاة المصابيح و درر السمطين و جواهر العقدين و كنوز الدقايق و . . .\r\nما اين احاديث را با واسطه از كتابهاى بيان نوشته گنجى و اربعين نوشته اصفهانى و ديگر كتب سابق الذكر نقل مىكنيم . احاديث كتاب بيان را با كنجى و احاديث كتاب اربعين را با اصفهانى و احاديث ساير كتابها را با ذكر نام همان كتابها مشخص مىسازيم . اگر چه ما از تمام اين كتابها به واسطه نقل روايت مىكنيم .\r\nكنجى به اسناد خود از زر بن حبيش ، يا مطابق نسخه‌اى ديگر از زر بن حبيش از عبد الله از رسول خدا ( ص ) نقل كرده است كه فرمود : دنيا سپرى نشود تا آن كه مردى از اهل بيتم كه نامش چون نام من است ، عرب را به تصرف خود در آورد .\r\nدر مشكاة المصابيح از ابن مسعود مانند همين روايت نقل شده و سپس گفته است :\r\nترمذى و ابو داود « 12 »  نيز اين حديث را روايت كرده‌اند .\r\nكنجى در روايتى آورده است كه مردى از اهل بيت من آيد كه همنام من است . ترمذى اين حديث را در جامع خود آورده است . و نيز آن حضرت فرمود : دنيا سپرى نشود تا آن كه مردى از اهل بيتم كه همنام من است عرب را به تملك خويش در آورد . ابو داوود نيز اين حديث را در سنن خود نقل كرده است . همچنين گنجى به اسناد خود از حذيفه از پيامبر ( ص ) نقل كرده است كه فرمود : اگر تنها يك روز از دنيا باقى باشد خداوند مردى را بر انگيزد كه نام و خلق و خويش چون من ، و كنيه‌اش ابو عبد الله است .\r\nكنجى گويد : اين حديث حسن است و سند آن را عالى يافتيم .\r\nابو نعيم در اربعين به سند خود از حذيفه مانند همين روايت را نقل كرده است . همچنين در اربعين از پيامبر ( ص ) نقل شده است كه فرمود : خوى مهدى چون من است . در برخى از روايات نيز آمده كه مهدى در خلق شبيه رسول خداست نه در خلق . در اربعين به سند خود از حذيفه نقل شده است كه گفت : رسول خدا ( ص ) براى ما خطبه مىخواند و از آنچه وجود داشت سخن مىگفت تا آن كه فرمود : اگر از دنيا جز يك روز باقى نباشد خداوند آن روز را آن چنان دراز گرداند تا مردى را از اولادم برانگيزد كه نام او نام من است . پس سلمان برخاست و پرسيد : او از كدام فرزند توست ؟ فرمود : از اين فرزندم و با دست خود بر شانهء حسين ( ع ) زد . همچنين ابو نعيم به سند خود از حذيفه نقل كرده است كه گفت : شنيدم رسول خدا ( ص ) مىفرمود : واى بر اين امت از پادشاهان ستمگر كه چگونه مطيعان را مىكشند و\r\n\r\n","description":"","footnote":" ( 12 ) ابو داوود سجستانى صاحب سنن و از محدثان و دانشمندان بزرگ اهل سنت . ","page_name":" 285 ","page_number":285},
  {"content":"\r\n\r\nمىترسانند و تنها كسانى را باقى مىگذارند كه اظهار طاعت مىكنند . پس مؤمن پرهيزكار با زبان خويش با آنان مىسازد و با قلب خود از آنان مىگريزد . پس هنگامى كه خداوند عز و جل بخواهد اسلام را عزيز و سربلند گرداند هر ظالم سرسختى را درهم مىكوبد و او بر هر چه خواهد تواناست و مىتواند امتى را پس از تباهىاش ، اصلاح كند پس پيامبر ( ع ) فرمود : اى حذيفه اگر از دنيا جز يك روز باقى نباشد خداوند آن روز را چنان دراز گرداند تا مردى از خاندانم كه به دست او جنگهاى بزرگ انجام مىشود و اسلام را پيروز مىگرداند ، به سلطنت و حكومت رسد و خداوند خلاف وعدهء خود رفتار نكند و به حساب مردمان فورا رسيدگى نمايد .\r\nدر اربعين به سند خود از ابو سعيد خدرى از پيامبر ( ص ) نقل شده است كه فرمود : روزگار سپرى نشود تا آن كه مردى از خاندانم در زمين به حكومت رسد و آن را از عدل و داد پر كند چنان كه پيش از وى از ظلم پر شده باشد او هفت سال حكومت مىكند .\r\nدر اربعين به سند خود از ابن عمر از پيامبر ( ص ) روايت شده است كه فرمود : قيامت برپا نشود تا آن كه كسى از خاندانم كه همنام من است به حكومت رسد . او زمين را از عدل و داد پر كند چنان كه از ظلم و ستم پر شده باشد .\r\nدر اربعين به سند خود از ابو هريره از پيامبر ( ص ) نقل شده است كه فرمود : اگر جز يك شب از دنيا باقى نمانده باشد مردى از خاندانم در دنيا حكومت خواهد كرد .\r\nكنجى به سند خود از على ( ع ) از پيامبر ( ص ) نقل كرده است كه فرمود : اگر از روزگار جز يك روز باقى نمانده باشد هرآينه خداوند مردى از خاندانم را بر مىانگيزد . او جهان را پر از عدل مىكند چنان كه از ستم پر شده باشد . ابو داوود نيز در سنن خود اين روايت را به همين نحو ذكر كرده است .\r\nكنجى به سند خود از حافظ محمد بن حسين بن ابراهيم بن عاصم آبرى در كتاب مناقب الشافعى نقل كرده كه وى اين حديث را ذكر كرده و گفته است : زائده « 13 »  عبارات زائدى در اين روايت وارد كرده بدين صورت كه تا خداوند مردى از من يا خاندانم را برانگيزد كه نامش مطابق نام من و نام پدرش مطابق نام پدر من است . كنجى گويد : ترمذى اين حديث را در جامع خود آورده بدون آن كه عبارت نام پدرش نام پدر من است ، در آن آمده باشد . ابو داوود در بيشتر رواياتى كه از سوى حافظان و موثقان نقل شده فقط عبارت « نام او نام من است » را آورده است . و رواياتى كه در آنها عبارت نام پدرش نام پدر من است ، آمده زايد مىباشد و اگر چنين معنايى درست باشد بايد گفت مقصود از نام پدرش نام پدر من\r\n\r\n","description":"","footnote":" ( 13 ) نام مردى كه اين حديث را روايت كرده و اين زيادت را در آن افزوده است . ( مؤلف ) . ","page_name":" 286 ","page_number":286},
  {"content":"\r\n\r\nاست ، حسين ( ع ) را قصد كرده زيرا كنيهء آن امام ، ابو عبد الله بوده است و در اين روايت نيز مقصود از اسم ، كنيه است بدين كنايت كه اين فرد از فرزندان حسين است نه از فرزندان حسن . ابن طلحه شافعى نيز در پاسخ به اين ايراد ، همين سخن را گفته و براى آن دو مقدمه نيز ذكر كرده است :\r\nاول : شيوع اطلاق لفظ پدر بر جد اعلى مانند اين سخن خداوند در قرآن كريم كه فرموده است :  مِلَّةَ أَبِيكُم إِبْراهِيم  « 14 »  و يا فرموده است :  وَ اتَّبَعْت مِلَّةَ آبائِي إِبْراهِيم  « 15 »  همچنين در ماجراى معراج آمده است كه اين پدرت ابراهيم است .\r\nدوم : آن كه بر كنيه نيز اطلاق اسم مىشود . بخارى و مسلم روايت كرده‌اند كه رسول خدا ( ص ) على را ابو تراب ناميد و هيچ نامى محبوب‌تر از اين اسم در نزد على ( ع ) نبود . مبتنى نيز گويد : « و من كناك فقد اسماك للعرب . »\r\nشايد هم بتوان گفت كه كنيهء حسن عسكرى ( ع ) ، ابو محمد بود و پدر پيامبر ( ص ) نيز مكنى به ابو محمد بوده است . سپس كنجى گويد : احتمال دارد كه راوى در فرمايش پيامبر كه فرموده است ابنى توهم كرده و آن را به ابى تصحيف و تبديل كرده است . پس بايد براى جمع ميان روايات ابنى را در اين روايت به ابى حمل كرد .\r\nنگارنده : احتمال تصحيف بسيار نزديك است . زيرا هر دو كلمه در حروف با هم نزديك‌اند و خط قديم اكثرا بدون نقطه بوده است . و علما و اصحاب ما اين مضمون را در كتب خود متذكر شده‌اند .\r\nشيخ طوسى در كتاب الغيبة به سند خود از ابن مسعود از پيامبر ( ص ) روايت كرده كه فرمود : دنيا سپرى نشود تا آن كه مردى از خاندانم در امتم در آيد كه به نام مهدى خوانده مىشود . وى به سند خود از ابو هريره از پيامبر ( ص ) نقل كرده است كه فرمود : اگر از دنيا جز يك روز باقى نمانده باشد خداوند اين روز را دراز گرداند تا مردى از خاندانم بيرون آيد كه دنيا را از عدل و داد پر مىكند آن چنان كه از ظلم و جور پر بوده باشد .\r\nپيش از اين نيز سخن شيخ مفيد را در اين باره نقل كرديم . كنجى به سند خود از سعيد بن مسيب نقل كرده است كه گفت : نزد ام سلمه بوديم ، پس مهدى را به ياد ما آورد و گفت : از رسول خدا ( ص ) شنيدم كه مىفرمود : مهدى از اولاد فاطمه است .\r\n\r\n","description":"","footnote":" ( 14 ) حج / 78 : آيين پدر شما ابراهيم .  ( 15 ) يوسف / 38 : و از دين پدرانم ابراهيم و . . . پيروى كردم . ","page_name":" 287 ","page_number":287},
  {"content":"\r\n\r\nكنجى به سند خود از سعيد بن مسيب از ام سلمه روايت كرده است كه گفت : از رسول خدا ( ص ) شنيدم كه مىفرمود : مهدى از عترت من از فرزندان فاطمه است . ابو داوود اين حديث را در سنن خود نقل كرده است . نويسندهء جواهر العقدين گويد : اين حديث را مسلم و ابو داوود و نسايى و ابن ماجه و بيهقى و نويسندهء المصابيح و ديگران ذكر كرده‌اند .\r\nدر كنوز الدقايق از مناوى مصرى آمده است كه پيامبر ( ص ) فرمود : اى فاطمه ! امام مهدى از نسل توست . حاكم اين حديث را ذكر كرده است . در اربعين اصفهانى ذكر شده است كه زهرى از على بن حسين از پدرش ( ع ) نقل كرده كه پيامبر ( ص ) خطاب به فاطمه ( س ) فرمود :\r\nمهدى از فرزندان توست .\r\nكنجى از على ( ع ) از پيامبر ( ص ) نقل كرده كه فرمود : مهدى از ما اهل بيت است خداوند ( كار ) او را در يك شب راست گرداند . مؤلف جواهر العقدين اين حديث را از احمد و ابن ماجه و عده‌اى ديگر به نقل از على ( ع ) روايت كرده است . در غاية المرام از ابو نعيم در حلية الاولياء از پيامبر ( ص ) نقل كرده است كه فرمود : مهدى از ما اهل بيت است كه خداوند ( كار ) او را در يك شب يا دو روز راست گرداند .\r\nكنجى از انس بن مالك نقل كرده است كه گفت : از رسول خدا ( ص ) شنيدم كه فرمود : ما فرزندان عبد المطلب سروران اهل بهشتيم . من ، حمزه ، على ، جعفر ، حسن ، حسين و مهدى .\r\nابن ماجه اين حديث را در صحيح خود ذكر كرده است . نويسندهء جواهر العقدين نيز گويد اين حديث را ابو نعيم و ثعلبى و مؤلف اربعين و حموينى و حاكم و ديلمى نقل كرده‌اند :\r\nنگارنده : در روايت ديلمى آمده است كه پيامبر ( ص ) فرمود : ما جماعت فرزندان عبد المطلب سروران اهل بهشتيم . . .\r\nكنجى از ثوبان از پيامبر ( ص ) نقل كرده كه فرمود : نزد گنج شما سه نفر كشته خواهند شد كه هر سه پسران خليفه مىباشند و پس از آن ديگر هيچ يك از آنها خليفه نمىشوند . سپس پرچمهاى سياه از طرف مشرق نمودار گردد ، پس چنان آنان را به قتل رسانند كه هيچ قومى را بدان وضع نكشته‌اند . . . پس هنگامى كه او را ديديد با وى بيعت كنيد هر چند كه با رفتن از روى برف باشد كه او مهدى خليفه خداوند است . ابن ماجه قزوينى در سنن خود اين حديث را ذكر كرده است .\r\nهمچنين به اسناد وى از ثوبان مانند همين روايت نقل شده جز آن كه در آنجا آمده است :\r\nسپس پرچمهاى سياه نمودار شود و آنان را طورى به قتل رسانند كه هيچ قومى را بدان وضع نكشته باشند هنگامى كه خبر آمدن او را شنيديد به سوى او روى آوريد و با وى بيعت كنيد\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nكه او مهدى خليفه خداست . وى پس از نقل اين حديث گويد : اين حديث از نظر متن حسن است .\r\nحافظ ابو نعيم نيز در اربعين مانند اين حديث را نقل كرده است . در همان كتاب به سند خود از پيامبر ( ص ) نقل شده است كه فرمود : چون پرچمهاى سياه را ديديد كه از جانب خراسان نمودار مىگردد به سوى آنها روى آوريد اگر چه با رفتن از روى برف باشد . كه مهدى خليفه خداوند در ميان آنان است . و به سند خود از ثوبان نقل كرده است كه فرمود :\r\nپرچمهاى سياه از سوى مشرق پديدار شود گويا دلهاى آنان پاره‌هاى آهن است . پس هر كس دربارهء آنان شنيد بايد بديشان روى آورد و با آنان بيعت كند اگر چه با رفتن از روى برف باشد .\r\nكنجى از عبد الله بن حارث بن جزء زبيدى از پيامبر ( ص ) نقل كرده است كه فرمود :\r\nمردمى از مشرق بيرون آيند و اسباب سلطنت را براى مهدى آماده سازند . اين حديث حسن و صحيح است و موثقان و حافظان از روات آن را نقل كرده‌اند و حافظ ابو عبد الله بن ماجه قزوينى در سنن متذكر آن شده است .\r\nدر كنوز الدقائق از ثوبان از پيامبر ( ص ) نقل شده كه فرمود : چون پرچمهاى سياه را ديديد كه از سوى خراسان پديدار مىگردد به سوى آنها روان شويد كه مهدى خليفه خداوند در آنان است . احمد و نيز بيهقى در دلائل النبوة اين روايت را نقل كرده‌اند . همچنين از على از پيامبر ( ص ) نقل شده است كه فرمود : مردى از پشت رود بيرون آيد كه به وى حارث گفته مىشود پيشاپيش وى مردى است با نام منصور كه خود را مهياى كار آل محمد مىكند چنان كه قريش براى رسول خدا ( ص ) كردند بر هر مؤمنى نصرت او يا گفت اجابت او واجب است . ابو داوود نيز اين حديث را نقل كرده است .\r\nكنجى از علقمة بن عبد الله در حديثى نقل كرده است كه گفت : خاندانم پس از من دچار مصيبت و پراكندگى و سختى خواهند شد تا آن كه مردمى از شرق پديدار گردند كه با آنان پرچمهاى سياهى است . آنان خواهان خيرند اما بديشان داده نمىشود ، پس پيكار مىكنند و يارى مىشوند و به آنان آنچه خواهند داده مىشود اما ايشان نمىپذيرند تا آن كه آن را به مردى از خاندانم مىدهند پس وى زمين را از داد پر كند چنان كه از ستم پر شده باشد . پس هر كس از شما دورهء آنان را دريافت بديشان بپيوندد اگر چه با رفتن از روى برف باشد .\r\nنگارنده : اين حديث در سنن ابن ماجه نيز آمده است .\r\nكنجى روايت كرده است كه ابن اعثم كوفى در كتاب الفتوح از امير مؤمنان ( ع ) نقل كرده\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاست كه فرمود : به به از طالقان ! خدا را در آن ديار گنجهايى است كه نه از طلايند و نه از نقره .\r\nبلكه مردان با ايمانى در آنجايند كه خدا را چنان كه سزاوار است شناخته‌اند و هم آنان ياران مهدى در آخر الزمان‌اند .\r\nكنجى از ابو سعيد خدرى از پيامبر ( ص ) نقل كرده است كه فرمود : مهدى در امت من است و پنج يا هفت يا نه سال در ميان آنان زندگى مىكند . زيد الشاك « 16 »  گويد : پرسيديم : اين ساليان چيست ؟ گفت : اين ساليانى است كه مردى در آن ظهور مىكند كه به وى گفته مىشود : اى مهدى مرا عطايى كن . پس آن قدر كه مىتواند در جامه‌اش ببرد به او عطا مىكند . ترمذى گويد : اين حديث حسن است .\r\nدر اربعين از ابو سعيد خدرى از پيامبر ( ص ) نقل شده است كه فرمود : زمين از ظلم و جور پر مىشود سپس مردى از عترت من قيام مىكند و آن را از عدل و داد پر مىنمايد و هفت يا نه سال حكومت مىكند .\r\nكنجى از چند طريق غير از ابو سعيد خدرى و نيز از وى از پيامبر ( ص ) روايت كرده است كه فرمود : مهدى در امت من است كه حد اقل هفت و گرنه نه سال حكومت مىكند . امت من در روزگار او چنان متنعم مىشوند كه مثل آن از نعمات برخوردار نگرديده‌اند . زمين ، در عهد وى ، ثمرهء ( يا گنجهاى ) خود را نمايان سازد . و چيزى در آن ذخيره نمىشود . و ثروت در آن روزگار فراوان شود به طورى كه مردى بر مىخيزد و مىگويد مهدى به من عطا كن و به وى مىگويد : بگير .\r\nدر مشكاة المصابيح از ابو سعيد نقل شده است كه گفت : پيامبر از بلايى سخن گفت كه به اين امت مىرسد تا آنجا كه انسان پناهگاهى نيابد كه از ظلم بدان پناه برد . پس در آن هنگام خداوند مردى از عترت و اهل بيتم را بر انگيزد كه زمين را از عدل و داد پر كند چنان كه از ظلم و ستم پر شده باشد . اهل آسمان و زمين از وى خرسند گردند . آسمان از بارش خود دريغ نورزد مگر آن كه هر چه دارد فرو ريزد و زمين از رستنيهاى خود بازنگذارد جز آن كه هر چه دارد بروياند . حتى زندگان ، مردگان خود را طلب مىكنند . وى در اين هنگام هفت يا هشت يا نه سال مىزيد . حاكم در مستدرك خود اين حديث را نقل كرده و آن را صحيح دانسته است .\r\nمحمد بن على علوى در كتاب فضل الكوفه از ابو سعيد خدرى از پيامبر ( ص ) روايت كرده است كه فرمود : مهدى حكومت مردم را هفت يا ده سال به دست مىگيرد و نيكبخت‌ترين مردم نسبت به وى كوفيان هستند . در اربعين به سند خود از ابو سعيد خدرى از پيامبر ( ص )\r\n\r\n","description":"","footnote":" ( 16 ) وى راوى اين حديث از ابو سعيد خدرى است و گنجى اين روايت را به وى اسناد داده است و ما آن را با حذف سلسله سند از كشف الغمه نقل كرده‌ايم . ( مؤلف ) . ","page_name":" 290 ","page_number":290},
  {"content":"\r\n\r\nنقل كرده است كه فرمود : هرآينه زمين از ستم و تجاوز پر شود آنگاه مردى از خاندانم خروج خواهد كرد تا زمين را از عدل و داد پر كند چنان كه از ظلم و ستم پر شده باشد .\r\nكنجى از ام سلمه نقل كرده است كه گفت : به هنگام مرگ خليفه‌اى اختلاف روى دهد پس مردى از اهل مدينه به سوى مكه مىگريزد و گروهى از مكيان به او روى مىآورند و آنان وى را كه به خروج مايل نيست ، به قيام وامىدارند و با وى در ميان ركن و مقام بيعت مىكنند ، آنگاه از جانب شام لشكرى به دفع وى گسيل شود ولى در بيابان مكه و مدينه به كام زمين فرو رود چون مردم از اين ماجرا آگاهى يابند ابدال شام و عراق آمده با او دست بيعت دهند .\r\nسپس مردى از قريش خروج كند كه دائيهاى او از قبيلهء كلب « 17 »  هستند . آنان به جنگ او مىآيند اما وى بر آنان چيره شود و ناكامى براى كسى است كه از غنيمت كلب برخوردار نگردد . مرد مدنى اموال آنها را ميان مردم قسمت كند و به سنت پيامبر ( ص ) رفتار كند و اساس اسلام پايدار بماند . او هفت سال زندگى مىكند و سپس وفات مىيابد و مسلمانان بر او نماز مىگزارند .\r\nدر مشكاة المصابيح است كه اين حديث را ابو داوود و احمد و ابو يعلى و بيهقى و نيز مؤلف جواهر العقدين روايت كرده‌اند . كنجى آورده است كه ابو داوود گويد در برخى از روايات به نقل از هشام آمده است كه او نه سال زندگى مىكند و برخى هفت سال را ذكر كرده‌اند . اين سياق روايتى است كه ترمذى و ابن ماجه و ابو داوود آن را نقل كرده‌اند .\r\nهمچنين كنجى از ابو هريره نقل كرده است كه گفت پيامبر فرمود : چگونه‌ايد شما هنگامى كه پسر مريم در ميان شماست و پيشوايتان از ميان خود شماست ؟ وى گويد اين حديث حسن و صحيح و مورد اتفاق محدثان است و از طريق محمد بن شهاب زهرى است كه بخارى و مسلم اين حديث را در صحاح خود نقل كرده‌اند . كنجى از جابر بن عبد الله روايت كرده است كه گفت : شنيدم رسول خدا ( ص ) فرمود : همواره گروهى از امتم به خاطر حق مبارزه مىكنند و تا روز قيامت پيروزند . پس عيسى بن مريم فرو مىآيد و رئيس آن گروه مىگويد : امير ايشان است بيا با ما نماز بگزار . پس عيسى مىگويد : شما خود برخى بر برخى ديگر امير هستيد و اين لطف خدا در اين امت است . كنجى گويد : اين حديث نيز حسن و صحيح است و مسلم آن را در صحيح خود نقل كرده است . كنجى در جاى ديگرى مىگويد : اين حديث را حارث بن ابى اسامه در مسند و حافظ ابو نعيم در عوالى روايت كرده‌اند .\r\nنگارنده : اين روايت را ابو نعيم در اربعين نقل كرده و در آنجا آمده است كه عيسى\r\n\r\n","description":"","footnote":" ( 17 ) مقصود سفيانى است . ( مؤلف ) ","page_name":" 291 ","page_number":291},
  {"content":"\r\n\r\nمىگويد : امير ايشان مهدى است .\r\nسپس كنجى گويد : اگر حديث متقدم قابل تأويل باشد ، اين حديث تأويل‌ناپذير است زيرا در اين نكته صراحت دارد زيرا عيسى ( ع ) نزد سر كردهء مسلمانان مىآيد و آن سر كرده در آن روز مهدى است . بنابراين تأويل اين عبارت : « امام شما از خود شماست به معنى كتاب شما را مىآورد » باطل و نادرست است . آنگاه كنجى سخنانى گفته كه حاصل آن چنين است كه احاديث منقوله‌اى كه دال بر آن است كه عيسى ( ع ) پشت سر مهدى ( ع ) نماز مىگزارد و در ركاب او جنگ مىكند و دجال را به قتل مىرساند از نظر سند نزد سنى و شيعه صحيح و مورد اتفاق همهء مسلمانان است و خود حاكى از آن است كه مهدى از عيسى برتر است . سپس كنجى در ادامهء سخنان خود مىگويد : از جمله دلايلى كه اين احتمال را قوى مىكند روايتى است كه حافظ ابو عبد الله محمد بن يزيد بن ماجه قزوينى در ضمن حديثى طولانى دربارهء نزول عيسى ( ع ) نقل كرده است . از پيامبر پرسش شد كه عرب در آن روز كجايند ؟ فرمود :\r\nآنان در آن روز كم شمارند و بيشتر آنان در بيت المقدس‌اند . امام ايشان هر صبح با آنان نماز مىگزارد . هنگامى كه عيسى بن مريم فرود آيد امام آنها عقب مىرود تا عيسى جلو آيد و با مردم نماز گزارد . ولى عيسى دست روى شانه‌هاى او مىگذارد و مىگويد : بايست تا ما با شما نماز گزاريم . كنجى گويد : اين حديث حسن صحيح و نزد محدثان ثابت است و ابن ماجه در كتاب خود آن را از ابو امامهء باهلى ، نقل كرده است و ما خلاصهء آن را در اينجا آورديم .\r\nهمچنين ، به اسناد وى از ابو امامه در حديثى آورده است كه از رسول الله ( ص ) پرسش شد كه : اى رسول خدا ( ص ) عرب در آن روز كجايند ؟ فرمود : ايشان در آن هنگام كم شمارند و بيشتر ايشان در بيت المقدس ساكن هستند و پيشوايشان مهدى ، مرد صالحى است . وى گويد اين حديث حسن است . ابو نعيم اصفهانى نيز اين حديث را به همين نحو روايت كرده است .\r\nدر جواهر العقدين در حديثى مرفوع از حذيفه آمده است كه : مهدى به عيسى بن مريم ( ع ) كه فرود آمده مىنگرد . گويى از موهاى عيسى قطرات آب مىچكد . پس مهدى به وى مىگويد : جلو آى و با مردم نمازگزار . عيسى پاسخ مىدهد : نماز براى تو اقامه شده پس پشت مردى از فرزندانم نماز مىگزارد . طبرانى و نيز ابن حبان در صحيح خود از حديث عقبة بن عامر در امامت مهدى مانند اين روايت را نقل كرده‌اند . در اربعين از ابو سعيد خدرى از پيامبر ( ص ) روايت شده كه فرمود : از ماست كسى كه عيسى بن مريم پشت سر او نماز مىگزارد . حافظ نعيم بن حماد در كتاب الفتن به سند خود از هشام بن محمد نقل كرده است كه گفت مهدى كسى است كه عيسى بن مريم او را به امامت ( نماز ) مىپذيرد . در سنن\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nترمذى از مجمع بن جاريه انصارى از پيامبر ( ص ) روايت شده كه فرمود : پسر مريم دجال را در باب لد مىكشد . كنجى از ابو سعيد خدرى نقل كرده كه گفت : رسول خدا ( ص ) فرمود : مهدى از من است كه فراخ پيشانى و خميده بينى است . زمين را از عدل و داد پر مىكند چنان كه از ظلم و جور پر شده باشد . هفت سال در زمين حكومت مىكند . وى گويد : اين حديث در نزد اهل فن ثابت ، حسن و صحيح است . حافظ ابو داوود سجستانى در صحيح خود و نيز محدثان ديگرى جز او مثل طبرانى و ديگران اين حديث را نقل كرده‌اند .\r\nدر مشكاة المصابيح است كه اين حديث را حموينى و ابن جوزى نيز روايت كرده‌اند و ابن جوزى گفته است : اجلى ، كسى را گويند كه موهاى پيشانىاش تا وسط سرش ريخته و قنا ، خميدگى است در بينى .\r\nدر اربعين به سند خود از ابو سعيد خدرى روايت شده است كه مهدى از ما اهل بيت است . مردى بلند بينى است از امت من كه زمين را از عدل پر كند چنان كه از ستم پر شده باشد . كنجى گويد : ابن شيرويه ديلمى در كتاب الفردوس ، در باب الف و لام ، به اسناد خود از ابن عباس نقل كرده است كه رسول خدا ( ص ) فرمود : مهدى طاووس اهل بهشت است .\r\nكنجى به اسناد خود از حذيفة بن يمان از پيامبر ( ص ) نقل كرده كه فرمود : مهدى از فرزندان من است . چهرهء او چون ماه ( يا ستارهء ) رخشانى است كه زمين را از عدل پر مىكند چنان كه از ستم پر شده باشد ساكنان آسمانها و زمينها و پرندگان در آسمان از خلافت وى خرسند مىگردند . او ده سال حكومت مىكند .\r\nدر جواهر العقدين است كه رويانى و طبرانى و ابو نعيم و ديلمى در مسند خود همين روايت را نقل كرده‌اند . كنجى به اسناد خود از حذيفه از رسول خدا ( ص ) نقل كرده است كه فرمود : مهدى مردى از فرزندان من است . بر گونهء راستش خالى است كه گويى ستارهء رخشانى است . زمين را از عدالت پر كند چنان كه از ستم پر شده باشد ، ساكنان زمين و آسمان و پرندگان در آسمان از خلافت وى راضى گردند . كنجى گويد : اين حديث حسن است كه از گروه بسيارى از اصحاب ثقفى به ما رسيده و سند آن نزد ما معروف و شناخته شده است .\r\nدر اربعين به سند خود از حذيفه از پيامبر ( ص ) روايت شده است كه فرمود : مهدى مردى از فرزندان من است . چهرهء او چون ستارهء رخشانى است . كنجى به اسناد خود از ابو امامه باهلى در ضمن حديثى نقل كرده است كه مردى از طايفه عبد قيس به نام مستورد بن غيلان پرسيد : اى رسول خدا در آن روز پيشواى مردمان كيست ؟ فرمود : مهدى از فرزندانم كه در\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nآن روز چهل‌ساله است . « 18 »  چهره‌اش گويى چون ستارهء تابانى است در گونه راستش خال سياهى است . دو عباى قطوانى « 19 »  پوشيده . گنجها را بگشايد و شهرهاى شرك را فتح كند .\r\nكنجى گويد : اين حديث مطابق روايتى بود كه طبرانى در معجم اكبر خويش نقل كرده است .\r\nهمچنين كنجى گويد و از عبد الرحمن بن عوف از پيامبر ( ص ) نقل شده كه فرمود : خداوند از عترت من مردى را بر انگيزد كه ميان دندانهايش باز و چهره‌اش روشن باشد . زمين را پر از عدل و داد كند و به مردم اموال فراوان ببخشد . كنجى گويد : ابو نعيم در عوالى نيز به همين گونه اين حديث را نقل كرده است . كنجى از ابو هريره از پيامبر ( ص ) نقل كرده است كه فرمود : قيامت برپا نشود مگر آن كه مردى از اهل بيتم به حكومت رسد . وى قسطنطنيه و كوه ديلم را فتح كند و اگر از دنيا جز يك روز نمانده باشد خدا آن روز را چنان دراز گرداند تا مهدى دنيا را فتح كند .\r\nكنجى گويد : اين روايت بر طبق روايتى كه حافظ ابو نعيم نقل كرده بود ، ذكر شد . وى گويد : براى جمع ميان روايات بايد گفت : كه : بىترديد اين كس همان مهدى است .\r\nكنجى همچنين گويد : از ابو هارون عبدى روايت شده است كه گفت : نزد ابو سعيد خدرى رفتم و از او پرسيدم : آيا در جنگ بدر حضور داشتى ؟ گفت : آرى . گفتم : آيا مرا از روايتى كه از پيامبر ( ص ) دربارهء على و فضيلتش شنيده‌اى ، آگاه نمىكنى ؟ گفت : چرا مىگويم . روزى پيامبر ( ص ) به سختى بيمار شد . فاطمه به ديدار آن حضرت آمد . من در جانب راست پيامبر ( ص ) نشسته بودم . چون فاطمه ضعف بسيار پيامبر را مشاهده كرد ، آن قدر گريست كه قطرات اشك بر چهره‌اش دويد . پيامبر به او فرمود : فاطمه براى چه مىگريى ؟\r\nفاطمه پاسخ داد : بيم دارم حادثه‌اى روى دهد . پيغمبر فرمود : مگر نمىدانى خداوند نظرى به زمين كرد و از ميان آنها پدرت را برگزيد و او را به پيامبرى انتخاب كرد . آنگاه نظرى ديگر كرد و شوهرت را برگزيد و به من وحى كرد كه تو را به ازدواج او در آورم و او را جانشين خود گردانم ؟ آيا مگر نمىدانى كه خداوند به خاطر پدرت ، شوى تو را عزيزترين فرد اين امت دانسته و علم و حلم او از همگان بيشتر و سابقهء تقدمش از ديگران افزون‌تر است ؟ فاطمه خوش‌حال شد و پيغمبر بر آن شد تا همهء فضايل و مناقبى را كه خداوند او و اهل بيتش را بدانها مفتخر كرده است براى او بيان كند . پس فرمود : على صاحب هشت فضيلت « 20 »  است :\r\nايمان به خدا ، ايمان به رسول خدا ، علم و حكمت ، همسرش فاطمه ، فرزندانش حسن و\r\n\r\n","description":"","footnote":" ( 18 ) يعنى بيننده گمان مىبرد او چهل‌ساله است . چنان كه در روايات اصحاب ما همين معنى ياد شده است .  ( 19 ) عبايى سپيد و كم كرك كه به جايى به همين نام در كوفه منسوب است .  ( 20 ) پوشيده نيست كه در روايت شش فضيلت نقل شده است مگر آنكه توجيه كنيم كه ايمان به خدا و رسول خدا و نيز دو فرزندش هر يك جداگانه فضيلتى به حساب آمده است . ( مؤلف ) . ","page_name":" 294 ","page_number":294},
  {"content":"\r\n\r\nحسين ، اجراى امر به معروف و نهى از منكر . اى فاطمه ! ما اهل بيتى هستيم كه خداوند شش فضيلت « 21 »  به ما داده است كه آنها را به هيچ يك از پيشينيان نداده است و كسى هم از آيندگان از آنها برخوردار نخواهد شد . اين شش خصلت عبارتند از اينكه : پيغمبر ما بهترين پيغمبران است و او پدر توست . و وصى ما بهترين اوصيا است و او شوهر توست و شهيد ما بهترين شهيد است و او عموى پدرت حمزه است . و دو سبط اين امت از ماست كه آنان حسن و حسين فرزندان تو هستند و از ماست مهدى اين امت كه عيسى ( ع ) پشت سر او نماز مىگزارد . سپس با دست بر شانهء حسين زد و فرمود : مهدى از نسل اين مىباشد .\r\nكنجى گويد : دارقطنى نويسندهء الجرح و التعديل اين روايت را چنين نقل كرده است . در اربعين به سند خود از على بن هلال از پدرش مانند همين روايت نقل شده جز آنكه در آنجا آمده است كه پيامبر ( ص ) فرمود : خداوند عز و جل هفت ويژگى بر ما عطا كرد و در اين روايت اين خصوصيت اضافه شده است : و از ماست آن كس كه در بهشت هر جا كه خواهد با ملائكه پرواز مىكند . و نيز در اين روايت پس از ذكر نام حسين ، پيامبر ( ص ) فرموده است : قسم به آنكه مرا برانگيخت مهدى اين امت از اين دو تن است هنگامى كه دنيا را هرج و مرج فراگيرد و فتنه‌ها و بلاها روى دهد و راهها قطع گردد و برخى بر برخى ديگر حمله برند . هيچ بزرگى به كوچك رحم نكند و هيچ كوچكى پاس بزرگى را ندارد . پس خداوند در اين اوضاع از اين دو تن كسى را مبعوث مىكند كه دژهاى گمراهى و دلهاى بسته و سخت را مىگشايد و چنان كه من در اول الزمان دين را بر پاى داشتم و او هم در آخر الزمان دين را بر پاى مىدارد و زمين را از عدل و داد پر مىكند چنان كه از ظلم و ستم پر شده باشد . . .\r\nدر كتاب جواهر العقدين از عباية بن ربعى از ابو ايوب انصارى روايت شده است كه گفت : پيامبر ( ص ) به فاطمه فرمود : از ماست بهترين پيامبران و او پدر توست و از ماست بهترين اوصيا و او شوهر توست و از ماست بهترين شهدا و او عموى پدرت حمزه است و از ماست كسى كه دو بال دارد و بدانها در بهشت هر جا كه خواهد مىپرد و او پسر عموى پدرت جعفر است و از ماست دو سبط اين امت سرور جوانان بهشتى و آن دو حسن و حسين دو پسر تو هستند و از ماست مهدى و او از فرزندان توست . طبرانى اين روايت را در الاوسط نقل كرده است .\r\n\r\n","description":"","footnote":" ( 21 ) پوشيده نيست كه آنچه در روايت آمد پنج فضيلت است . در صفحات آينده روايت شيخ را از كتاب الغيبة نقل خواهيم كرد كه او هفت فضيلت در آنجا ذكر كرده است . هفتمين فضيلتى كه شيخ در روايتش آورده است چنين است : از ماست آن كس كه دو بال خضاب شده دارد و بدانها در بهشت پرواز مىكند و او پسر عمويت جعفر است . با اين وصف از هر شش فضيلت سخن رانده شده است . همچنين روايتى كه بلا فضل از اربعين نقل خواهيم كرد ، نشان خواهد داد كه اين مناقب شش تا بوده‌اند . ( مؤلف ) . ","page_name":" 295 ","page_number":295},
  {"content":"\r\n\r\nكنجى به اسناد خود از ابو نضره نقل كرده است كه گفت : نزد جابر بوديم . . . جابر گفت :\r\nرسول خدا فرمود : در آخر الزمان ميان امت من خليفه‌اى است كه چندان مال به مردم دهد كه از شماره بيرون باشد . راوى گويد : به ابو نضره و ابو العلاء گفتم : آيا به نظر شما آن مرد عمر بن عبد العزيز نيست ؟ هر دو گفتند : خير . كنجى گويد : اين حديث حسن و صحيح است و مسلم آن را در صحيح خود نقل كرده است .\r\nهمچنين كنجى به اسناد خود از ابو نضره از ابو سعيد خدرى روايت كرده كه گفت : رسول خدا ( ص ) فرمود : يكى از خلفاى شما خليفه‌اى است كه آن قدر مال به مردم مىدهد كه نتوان آن را شمارش كرد . سپس كنجى گويد : اين حديثى ثابت و صحيح است كه مسلم در صحيح خود آن را نقل كرده است .\r\nكنجى در روايتى ديگر از ابو سعيد خدرى و جابر بن عبد الله انصارى نقل كرده است كه گفتند : پيامبر ( ص ) فرمود : در آخر الزمان خليفه‌اى است كه تقسيم مال مىكند و آن مال از شماره بيرون است . اين عين متن حديثى است كه مسلم در صحيح خود آن را آورده است .\r\nكنجى از ابو سعيد خدرى روايت كرده است كه گفت : پيامبر ( ص ) فرمود : شما را به مهدى نويد مىدهم كه هنگامى كه مردم با يكديگر نزاع داشته باشند و اوضاع ناآرام باشد در امت من برانگيخته خواهد شد و زمين را پر از عدل و داد مىكند چنان كه از ظلم و ستم پر شده باشد . ساكنان آسمان و زمين از او خرسند شوند و او مال را به يكسان در ميان مردم تقسيم مىكند . خداوند دلهاى امت محمد را بىنياز مىسازد و سايهء عدلش بر سر همه مىافتد تا آنجا كه دستور دهد اعلان كنند كيست كه به مال نياز داشته باشد ؟ و در آن ميان فقط مردى بر مىخيزد و مىگويد : من نيازمندم . پس منادى به او مىگويد : نزد خزينه‌دار برو و به او بگو كه مهدى دستور داده كه به من مال دهى . خزينه‌دار پول بسيار در دامن او ريخته مىگويد :\r\nبردار . ولى او از حملش در مىماند و پشيمان مىشود و مىگويد : من از نظر نيروى بدنى بسيار قوى هستم ولى با اين وجود از حمل اين مال ناتوانم و لذا آن را رد مىكند . ولى به او گفته مىشود : ما چيزى را كه به كسى داديم پس نمىگيريم . مهدى هفت يا هشت يا نه سال بدين سان فرمان مىراند و پس از وى ديگر زندگى لذتى ندارد . كنجى گويد : اين حديث صحيح و حسن است و شيخ اهل حديث ، احمد بن حنبل ، آن را در مسند خود نقل كرده است . وى مىافزايد : روايت احمد بن حنبل ، همان روايتى است كه اجمال آن در صحيح مسلم نقل شده و هر دو با هم توافق دارند .\r\nدر كتاب اسعاف الراغبين نيز مانند همين روايت نقل شده است . كنجى گويد : احمد و ماوردى همين روايت را نقل كرده‌اند و در آن اضافه شده است : به مهدى خرسند و شادمان باشيد . او مردى از قريش و از عترت من است . و نيز در آن روايت آمده است كه مهدى شش\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nيا هفت يا هشت يا نه سال حكومت مىكند .\r\nدر اربعين به سند خود از ابو سعيد خدرى از پيامبر ( ص ) روايت شده است كه فرمود :\r\nمهدى در امت من خروج خواهد كرد . خداوند او را به عنوان فرياد رس مردم بر مىانگيزد .\r\nامت در زمان او از نعمت بهره‌مند مىشوند و چهار پايان نيز خوب زندگى خواهند كرد و زمين ، رستنيهايش را مىروياند و او مال را به يكسان در ميان مردم تقسيم مىكند .\r\nكنجى به اسناد خود از ابو سعيد خدرى روايت كرده است كه گفت : رسول خدا ( ص ) فرمود : در آخر الزمان و پيدايش آشوبها مردى خواهد آمد به نام مهدى كه بخشش او بر همه گواراست . كنجى گويد : اين حديثى حسن است و حافظ ابو نعيم اصفهانى آن را نقل كرده است .\r\nكنجى به اسناد خود از عبد الله بن عمر نقل كرده است كه گفت : رسول خدا ( ص ) فرمود :\r\nمهدى قيام مىكند در حالى كه بر سر او ابرى سايه‌افكن است كه در آن منادى بانگ مىزند كه اين مهدى خليفه خداست از او تبعيت كنيد .\r\nكنجى گويد : اين حديث حسن است و ما آن را جز از اين وجه كه در مرتبه بالا و عالى است ، روايت نكرده‌ايم . و از عبد الله بن عمر از پيامبر ( ص ) روايت شده كه فرمود : مهدى قيام مىكند در حالى كه بر فراز سر او فرشته‌اى است كه بانگ مىزند كه اين مهدى است از او پيروى كنيد . كنجى گويد : اين حديث حسن است و حافظان و پيشوايان حديث همچون ابو نعيم و طبرانى و . . . آن را روايت كرده‌اند .\r\nهمچنين به اسناد كنجى از جابر بن عبد الله است كه گفت : رسول خدا ( ص ) فرمود : پس از خلفا مىآيند و از پس آنان امرا خواهند آمد و پس از ايشان فرمانروايان ستمگر خواهند بود سپس مهدى ، از خاندان من ، ظهور خواهد كرد و زمين را از عدالت پر مىكند چنان كه از ستم پر شده باشد . كنجى گويد : ابو نعيم در كتاب فوائد و نيز طبرانى در المعجم الاكبر ، اين روايت را بدين گونه نقل كرده‌اند .\r\nدر كتاب اربعين نيز مانند همين روايت ذكر شده جز آنكه در آنجا آمده است كه پيامبر فرمود : آنگاه از خاندانم مردى ظهور خواهد كرد . كنجى به اسناد خود از ابو سعيد خدرى از پيامبر ( ص ) نقل كرده است كه فرمود : امت من در زمان مهدى از چنان نعمتى بهره‌مند مىشوند كه پيش از آن هرگز برخوردار نبوده‌اند . آسمان هر آنچه دارد بر ايشان فرو مىبارد و زمين از هيچ رستنى دريغ نمىكند مگر آنكه تمام آنها را مىروياند . كنجى گويد : اين حديث حسن است و طبرانى آن را در كتاب المعجم الاكبر نقل كرده است .\r\nدر اربعين از ابو سعيد خدرى از پيامبر ( ص ) نقل شده است كه فرمود : مهدى از امت من است . اگر عمر او كوتاه باشد هفت سال و گرنه هشت و گرنه ، نه سال است . امت من در زمان\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nاو از چنان نعمتهايى بهره‌مند مىشوند كه هيچ نيكوكار و بدكارى قبلا ، از چنان نعمتى برخوردار نبوده‌اند . آسمان هر آنچه دارد بر آنان فرو مىبارد و زمين از رستنيهايش دريغ نمىورزد .\r\nكنجى به اسناد خود از عبد الله بن عمر از پيامبر ( ص ) نقل كرده است كه فرمود : مهدى از قريه‌اى در يمن به نام كرعه ، ظهور خواهد كرد . كنجى گويد : اين حديث حسن است و ابو الشيخ اصفهانى آن را در كتاب عوالى خود نقل كرده است . از شهاب الدين فضل الله نقل كرده‌اند كه در كتاب المعتمد نوشته است : در يمن قريه‌اى به اين نام وجود ندارد .\r\nهمچنين كنجى به اسناد خود از على ( ع ) نقل كرده كه گفت : به پيامبر ( ص ) عرض كردم : اى رسول خدا آيا مهدى از ما آل محمد است يا از غير ما ؟ فرمود : خير . بلكه خداوند همانطور كه اسلام را با ما آغاز كرد به ما هم پايان دهد . و مردم به وسيلهء ما از آشوبها نجات خواهند يافت چنان كه از شرك رهايى يافتند و خداوند به واسطهء ما دلهاى مردم را پس از دشمنيهاى زاده از آشوبها به هم پيوند مىدهد چنان كه دلهاى آنان را پس از دشمنيهاى زاده از شرك به واسطهء ما پيوند داد . و آنان به واسطهء ما پس از آشوبها با هم برادر مىشوند چنان كه پس از شرك به واسطهء ما در دينشان با يكديگر برادر شدند . كنجى گويد : اين حديثى حسن و عالى است و حافظان حديث همچون طبرانى در المعجم الاوسط و ابو نعيم در حلية الاولياء و عبد الرحمن بن حماد در عوالى آن را نقل كرده‌اند .\r\nدر اربعين به اسناد خود از ابو سعيد خدرى از پيامبر ( ص ) روايت كرده كه فرمود : مردى از خاندانم ظهور مىكند كه به سنت من عمل مىنمايد . خداوند براى او از آسمان بركت فرو مىفرستد و زمين نيز بركت خود را براى او بيرون مىآورد و زمين به واسطهء او از عدل و داد پر شود چنان كه از ظلم و ستم پر شده باشد . مهدى هفت سال بر اين امت حكم مىراند و در بيت المقدس مسكن مىگزيند « 22 »  .\r\nسمهودى شافعى در جواهر العقدين و محمد خواجه پارساى بخارى در فصل الخطاب ، محمد بن ابراهيم حموينى شافعى در فرائد السمطين و صبان در اسعاف الراغبين دربارهء مهدى ( ع ) احاديثى از طرق اهل سنت نقل كرده‌اند كه ما علاوه بر آنچه پيش از اين نقل كرديم ، از اين كتابها نيز احاديثى ذكر مىكنيم .\r\nدر جواهر العقدين از قتاده حديثى نقل شده كه گفت : به سعيد بن مسيب گفتم : آيا مهدى حقيقت دارد ؟ گفت : آرى او حقيقت دارد و از فرزندان فاطمه است . پرسيدم : از كدام فرزند\r\n\r\n","description":"","footnote":" ( 22 ) رواياتى كه محمد بن يوسف كنجى شافعى در كتاب البيان فى اخبار صاحب الزمان و نيز ابو نعيم اصفهانى در كتاب حلية الاولياء و تعدادى ديگر از محدثان نقل كرده بودند ، در اينجا پايان يافت . ","page_name":" 298 ","page_number":298},
  {"content":"\r\n\r\nاو ؟ گفت : اينك دانستن همين مقدار براى تو كافى است . و از احمد نقل شده است كه گفت :\r\nپيامبر ( ص ) فرمود : قيامت برپا نشود مگر آنكه زمين را ستم و عدوان فراگيرد سپس مردى از خاندانم ظهور مىكند كه زمين را از عدل و داد پر مىسازد چنان كه از ظلم و ستم پر شده باشد . و از عايشه از پيامبر ( ص ) نقل شده كه فرمود : مهدى مردى از خاندان من است . بر سنت من مىجنگد چنان كه من بر وحى جنگيدم . اين روايت را نصر بن حماد نقل كرده است . از على ( ع ) روايت شده كه فرمود : چون قائم آل محمد ( ص ) قيام كند ، خداوند مردم شرق و غرب را براى او جمع مىكند . آنان همچون پاره‌هاى ابر پاييزى به گرد او جمع مىشوند . اما رفقاى او از كوفيان و ابدال او از شاميان است . ابن عساكر اين روايت را نقل كرده است .\r\nمؤلف فرائد السمطين به اسناد از جابر بن عبد الله انصارى از پيامبر ( ص ) نقل كرده است كه فرمود : هر كس خروج مهدى را منكر شود قطعا بدانچه بر محمد ( ص ) فرود آمده كفر ورزيده است . و هر كس خروج دجال را منكر شود به تحقيق كافر شده است .\r\nهمچنين در همان كتاب از سعيد بن جبير از ابن عباس از پيامبر ( ص ) نقل شده است كه فرمود : جانشينان و اوصيا و حجتهاى خداوند بر مردم ، پس از من دوازده تن هستند .\r\nنخستينشان على و آخرينشان فرزندم مهدى است . پس خداوند عيسى بن مريم روح الله را فرو مىفرستد و او پشت مهدى نماز مىگزارد و زمين به نور پروردگارش تابان مىشود و دامنه سلطنت مهدى تا مشرق و مغرب گسترده مىگردد .\r\nعباية بن ربعى از ابن عباس از پيامبر ( ص ) نقل كرده است كه فرمود : من سرور پيامبرانم و على سرور اوصياست . و جانشينانم دوازده تن هستند كه نخستين آنان على و آخرينشان مهدى است . در كتاب اسعاف الراغبين در رواياتى آمده است كه به هنگام ظهور مهدى ، فرشته‌اى بر فراز سر او بانگ بر مىدارد كه اين مهدى خليفه خداست پس از او پيروى كنيد . پس مردم به دو معترف مىشوند و عشق او را به دل مىگيرند . او شرق و غرب زمين را مالك مىشود و خداوند تعالى او را به سه هزار فرشته يارى مىدهد . اهل كهف از ياوران اويند و نيز جبرئيل در طليعهء سپاه او و ميكاييل بر انتهاى آن است . مهدى تابوت سكينه را از غار انطاكيه بيرون مىآورد و اسفار تورات را از كوه شام به در مىآورد و بدانها بر يهود احتجاج مىكند و بسيارى از آنان به دو تسليم مىشوند . اخبار متواترى از پيامبر ( ص ) دربارهء خروج مهدى و اينكه او از خاندان پيامبر است و زمين را از عدالت پر مىكند و عيسى ( ع ) وى را بر قتل دجال در باب لد فلسطين مدد مىرساند و او به امامت امت برگزيده مىشود و عيسى در پس او نماز مىگزارد .\r\nدر برخى از روايات آمده است كه مهدى در سالهاى فرد ظهور مىكند سال يك يا سه يا\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nپنج يا هفت يا نه . و هر يك سال از سالهاى او برابر ده سال است و دامنهء سلطنت او تا مشرق و مغرب كشيده مىشود . گنجها براى او آشكار مىگردد و در زمين ويرانه‌اى باقى نماند جز آنكه آباد شود .\r\nدر كتاب فصل الخطاب از نوف روايت شده است كه گفت : بر پرچم مهدى نوشته شده است : « البيعة لله » . همچنين در اين كتاب از محى الدين بن عربى ، يكى از عارفان بزرگ ، دربارهء مهدى نقل شده است كه گفت : سيصد و شش مرد از كامل مردان الهى با مهدى همراهند كه در ميان ركن و مقام با وى بيعت كرده‌اند . نيكبخت‌ترين مردم نسبت به وى كوفيانند . او مال را بالسويه ميان مردم تقسيم مىكند . در ميان رعيت به عدالت رفتار مىكند و در مشكلات و خصومتها داورى مىنمايد . در دوران فترت دين ظهور مىكند . هر كس از او سرپيچد كشته مىشود و هر كس با او نزاع كند ، حقير و پست شود . از دين همان را آشكار مىكند كه اگر شخص رسول خدا ( ص ) مىبود ، همان مىكرد . نخستين دشمنان او فقهاى مقلدند كه از ترس شمشير و قدرت او به هوس آنچه نزد اوست به اطاعت او در مىآيند .\r\nعارفان به خداوند تعالى ، از اهل حقايق و كشف و شهود ، با او دست بيعت مىدهند . مردانى با او هستند كه دعوت او را تحكيم مىبخشند و وى را يارى مىدهند و آنان وزراى او هستند كه مسئوليت مملكت او را بر دوش دارند .\r\n هو السيد المهدى من آل احمد * هوا الوابل الوسمى حين يجود \r\nدر بحار الانوار آمده است : يكى از دانشمندان شيعه كتابى نگاشته كه چنان كه من بر آن مطلع شده‌ام آن را كشف المخفى فى مناقب المهدى ، ناميده و در آن يكصد و ده حديث « 23 »  از طرق رجال مذاهب اربعه نقل كرده است . من براى دورى از تطويل اسناد و الفاظ اين احاديث را نقل نكرده‌ام و تنها به ذكر نام راويان آنها بسنده كرده‌ام تا حد اقل جايگاه و منابع اين احاديث شناخته شود . از صحيح بخارى سه حديث ، از صحيح مسلم يازده حديث ، از كتاب الجمع بين الصحيحين نوشتهء حميدى دو حديث ، از الجمع بين الصحاح السته نوشتهء زيد بن معاوية عبدرى يازده حديث ، از كتاب فضايل الصحابة از احاديثى كه عبد العزيز العكبرى از مسند احمد بن حنبل نقل كرده ، هفت حديث ، از تفسير ثعلبى پنج حديث ، از غريب الحديث ابن قتيبه دينورى شش حديث ، از كتاب الفردوس از ابن شيرويه ديلمى چهار حديث ، از كتاب مسند فاطمه الزهراء از دارقطنى شش حديث ، از مسند امير مؤمنان على ( ع ) سه حديث ، از كتاب المبتدأ كسايى دو حديث كه در آنها از مهدى و سفيانى و دجال ياد شده است . از كتاب مصابيح ابو محمد حسين بن مسعود فرّاء پنج حديث ، از كتاب الملاحم\r\n\r\n","description":"","footnote":" ( 23 ) چنان كه از جمع احاديث ياد شده پيداست ، يكصد و هفت حديث صحيح است . ( مؤلف ) . ","page_name":" 300 ","page_number":300},
  {"content":"\r\n\r\nاز ابو الحسن احمد بن جعفر بن محمد بن عبيد الله منادرى سى و چهار حديث ، از كتاب حافظ از محمد بن عبد الله حضرمى معروف به ابن مطيق سه حديث ، از كتاب الرعايه لاهل الرواية از ابو الفتح محمد بن اسماعيل بن ابراهيم فرغانى سه حديث . روايت حميدى از كتاب استيعاب نوشته ابو عمر و يوسف بن عبد البر نميرى يك حديث .\r\nهمچنين در برخى از روايات شاذى كه از سوى اهل سنت نقل شده آمده است كه مهدى همان عيسى ( ع ) است . برخى از علما گويند اما روايتى كه از حسن بصرى از انس بن مالك مرفوعا نقل شده مبنى بر آنكه امور همچنان سخت‌تر مىشود و دنيا به طرف فنا و نيستى مىگرايد و مردم آزمندتر مىگردند و قيامت جز با بد شدن مردم ، بر پاى نمىشود و مهدى جز عيسى بن مريم نيست . اين روايت را شافعى و ابن ماجه در سنن و حاكم در مستدرك آورده است . حاكم گويد : من از باب تعجب اين حديث را ذكر كرده‌ام نه آنكه بخواهم بدان احتجاج كنم . بيهقى نيز گويد : تنها محمد بن خالد بدين روايت تفرد جسته است و حاكم در اين باره گويد : او فردى مجهول و ناشناخته است و نسايى تصريح كرده كه محمد بن خالد ناشناخته است . ابن ماجه نيز گويد : اين حديث را تنها شافعى از ابن خالد روايت كرده است .\r\nنگارنده : در كتاب كشف الغمة به نقل از كتاب البيان فى اخبار صاحب الزمان نوشته محمد بن يوسف كنجى شافعى آمده است كه مدار حديث « مهدى جز همان عيسى بن مريم نيست » بر محمد بن خالد جندى ، مؤذن الجند ، مىگردد . شافعى گويد : محمد بن خالد در ضبط و نقل حديث ، فردى سهل انگار و بىدقت بوده وى در ادامه گويد : دربارهء مهدى اخبار متواترى از بسيارى از راويان از پيامبر ( ص ) روايت شده است مبنى بر آنكه وى هفت سال حكومت مىكند و زمين را از عدل و داد پر مىكند و عيسى بن مريم نيز در ركاب اوست و وى را در كشتن دجال در باب لد در سرزمين فلسطين يارى مىدهد . مهدى به امامت امت مىايستد و عيسى پشت سر آن حضرت به نماز مىايستد . اين روايات ماجراى مهدى را به تطويل و تفصيل بيان كرده‌اند . شافعى در كتاب الرساله نيز مىنويسد : ما را بر اين عقيده روايتى است كه آن را نقل مىكنيم اما ذكر سند آن به درازا مىكشد . شافعى در ادامه گفتارش مىگويد : علما بر اين نكته متفقند كه چنانچه راوى معروف به تساهل و بىدقتى باشد ، روايتش مورد پذيرش قرار نمىگيرد .\r\nكنجى همچنين در كتاب البيان به اسناد خود از ابن عباس نقل كرده و گفت : رسول خدا ( ص ) فرمود : امتى كه من در آغاز آن و عيسى در پايان آن و مهدى در وسط آن هستيم هرگز هلاك نمىشود . كنجى گويد : اين حديث حسن است و ابو نعيم در عوالى و احمد بن حنبل در\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمسند آن را نقل كرده‌اند .\r\nنگارنده : اين گفتهء پيامبر ( ص ) كه مىفرمايد : عيسى در آخر اين امت و مهدى در وسط آن است دقيقا بر اين نكته ظهور دارد كه وجود مهدى پيش از نزول عيسى است . از اين رو است كه او در وسط امت است و مراد از وسط در اينجا ما قبل آخر است نه وسط حقيقى . و چون عيسى پس از مهدى فرو مىآيد در آخر امت جاى مىگيرد . بنابراين وجود مهدى در زمان او با آنچه كه در اين حديث آمده منافات ندارد و نيز نمىتوان از اين حديث نتيجه گرفت كه عيسى پس از مهدى باقى مىماند .\r\n\r\nرواياتى كه از طرق شيعه دربارهء مهدى ( ع ) نقل شده است برخى از آيات قرآنى كه دربارهء مهدى ( ع ) نازل شده است\r\nنعمانى در غيبت به سند خود از امام صادق ( ع ) نقل كرده است كه دربارهء معنى آيهء : « خداوند به كسانى از شما كه ايمان آوردند و كارهاى شايسته انجام دادند ، وعده داد كه آنان را در زمين به خلافت رساند و دين آنان را كه خود بر ايشان پسنديده بر تمام اديان چيره گرداند و آنان را پس از بيمشان ، ايمن كند كه مرا بدون آنكه برايم شريكى بگيرند به يگانگى بپرستند . . . « 24 »  »\r\nفرمود : اين آيه دربارهء قائم و يارانش نازل شده است .\r\nهمچنين در همان كتاب به سند خود از امام صادق ( ع ) آمده است كه دربارهء آيه : « و اگر عذاب را از ايشان تا مدتى معدود به تعويق اندازيم « 25 »  . » فرمود : عذاب در اينجا همان خروج قائم است و امت معدود همان جنگجويان بدر و يارانش مىباشند .\r\nهمچنين نعمانى به سند خود از امام صادق ( ع ) روايت كرده كه دربارهء آيهء : « در كارهاى خير از يكديگر سبقت جوييد . هر جا كه باشيد خداوند همهء شما را حاضر مىكند « 26 »  » فرمود :\r\nاين آيه نيز دربارهء قائم و يارانش نازل شده كه خداوند آنان را بدون قرار قبلى گرد هم مىآورد .\r\nنعمانى همچنين به سند خود از امام صادق ( ع ) روايت كرده است كه دربارهء آيهء : « و به آنان كه در معرض خطر حمله دشمن‌اند ، رخصت جنگ داده شده ، چه آنان مورد ستم واقع\r\n\r\n","description":"","footnote":" ( 24 ) نور / 55 : وَعَدَ اللَّه الَّذِين آمَنُوا مِنْكُم وَ عَمِلُوا الصَّالِحات لَيَسْتَخْلِفَنَّهُم فِي الْأَرْض كَمَا اسْتَخْلَف الَّذِين مِن قَبْلِهِم وَ لَيُمَكِّنَن لَهُم دِينَهُم الَّذِي ارْتَضى لَهُم وَ لَيُبَدِّلَنَّهُم مِن بَعْدِ خَوْفِهِم أَمْناً يَعْبُدُونَنِي لا يُشْرِكُون بِي شَيْئاً . . .  ( 25 ) هود / 8 : وَ لَئِن أَخَّرْنا عَنْهُم الْعَذاب إِلى أُمَّةٍ مَعْدُودَةٍ .  ( 26 ) بقره / 149 : فَاسْتَبِقُوا الْخَيْرات أَيْن ما تَكُونُوا يَأْت بِكُم اللَّه جَمِيعاً . ","page_name":" 302 ","page_number":302},
  {"content":"\r\n\r\nشده‌اند و همانا خداوند بر يارى آنان تواناست « 27 »  » فرمود : اين آيه دربارهء قائم ( ع ) و يارانش نازل شده است .\r\nهمچنين در اين كتاب به نقل از امام صادق ( ع ) آمده است كه دربارهء آيهء « گناهكاران از چهره‌هايشان شناخته مىشوند « 28 »  » . فرمود : خداوند آنان را مىشناسد اما اين آيه دربارهء قائم نازل شده است كه او گنهكاران را از روى چهره‌هايشان مىشناسد و خود و يارانش بىامان آنان را از دم شمشير مىگذرانند .\r\n\r\nبرخى از رواياتى كه از پيامبر ( ص ) دربارهء مهدى ( ع ) نقل شده است\r\nصدوق در اكمال الدين به سند خود از جابر انصارى از پيامبر ( ص ) نقل كرده است كه فرمود :\r\nمهدى از نسل من است نام او نام من و كنيه‌اش كنيه من است . او از نظر شكل و شمايل و اخلاق شبيه‌تر كس به من است . او را غيبت و حيرتى است كه مردم در آن گمراه مىشوند آنگاه او همچون ستاره تابانى از پردهء غيبت به در آيد و زمين را از عدل و داد پر كند چنان كه از ظلم و ستم پر شده باشد .\r\nهمچنين در همان كتاب از امام صادق ( ع ) از پدرش از جدش از رسول خدا ( ص ) روايت شده است كه فرمود : قائم از اولاد من است . نام او نام من و كنيه‌اش كنيهء من است . شمايل او شمايل من و سنت او سنت من است مردم را بر آيين و شريعت من استوار مىدارد و آنان را به كتاب خدا عز و جل فرا مىخواند هر كس او را پيرو شود مرا پيروى كرده و آن كس كه از او سرتابد مرا سرپيچى كرده و هر كس او را منكر شود مرا منكر شده است .\r\nصدوق در اكمال الدين از امام صادق ( ع ) از پيامبر ( ص ) روايت كرده است كه فرمود : آن كس كه قائم از فرزندان مرا در زمان غيبتش منكر شود ، به مرگ جاهليت مرده است . و نيز وى از ابن عباس از پيامبر ( ص ) نقل كرده است كه فرمود : على بن ابى طالب پيشواى امت من و جانشين من بر آنان خواهد بود و قائم منتظر از فرزندان اوست خداوند عز و جل زمين را به دو از عدل و داد مىآكند چنان كه از ظلم و جور پر شده باشد . سوگند به خدايى كه مرا به حق نويدبخش برانگيخت كسانى كه در زمان غيبتش از معتقدان پابرجاى او باشند از كبريت احمر گرامىتر و سرفرازترند . پس جابر بن عبد الله انصارى برخاست و عرض كرد : اى رسول خدا ! آيا براى قائم از فرزندانت غيبتى خواهد بود ؟ فرمود : آرى به خدا ! تا خداوند مؤمنان را خالص و پاك گرداند و كافران را از ميان بردارد . اى جابر ! اين مسأله\r\n\r\n","description":"","footnote":" ( 27 ) حج / 39 : أُذِن لِلَّذِين يُقاتَلُون بِأَنَّهُم ظُلِمُوا وَ إِن اللَّه عَلى نَصْرِهِم لَقَدِيرٌ .  ( 28 ) در متن به شش فضيلت اشاره شده است . ( مؤلف ) . ","page_name":" 303 ","page_number":303},
  {"content":"\r\n\r\nامرى الهى و رازى از رازهاى سر به مهر اوست كه از نگاه خلايق پوشيده است . پس مبادا در كار خدا ترديد ورزى كه اين كفر است » .\r\nشيخ طوسى در كتاب غيبت به سند خود از ابو سعيد خدرى روايت كرده است كه پيامبر ( ص ) به فاطمه فرمود : دخترم خداوند به ما اهل بيت ، هفت فضيلت داده كه پيش از ما به هيچ كس نداده است . پيغمبر ما بهترين پيغمبران است و او پدر توست . جانشين ما بهترين جانشينان است و او شوهر توست . شهيد ما بهترين شهيدان است و او عموى پدر تو حمزه است . و از ماست كسى كه دو بال سرخ‌فام دارد و در بهشت بدانها پرواز مىكند و او پسر عموى تو جعفر است . دو سبط اين امت از ماست و آنان حسن و حسين فرزندان تو هستند و به خدايى كه جز او خدايى نيست مهدى اين امت كه عيسى بن مريم پشت سر او نماز مىگزارد از ماست . آنگاه دست خود را بر شانهء حسين ( ع ) زد و سه بار فرمود : مهدى از نسل اين است .\r\nشيخ صدوق در عيون اخبار الرضا به سند خود از امام رضا از پدرانش عليهم السلام از پيامبر ( ص ) نقل كرده است كه فرمود : روز قيامت در نمىرسد مگر آنكه قائم به حق ما قيام كند و اين هنگامى است كه خداوند به او فرمان قيام دهد . هر كس از او بيعت كند ، رستگار شود و آنكه از او تخلف ورزد ، نابود گردد . اى بندگان خدا شما را به خدا كه به سويش رويد حتى اگر از ميان برف باشد كه او جانشين خدا و جانشين من است .\r\nو نيز در همان كتاب از امام رضا از پدرانش عليهم السلام از پيامبر ( ص ) نقل شده است كه فرمود : عمر دنيا به پايان نمىرسد مگر آنكه مردى از فرزندان حسين ( ع ) به كار امتم بپردازد .\r\nاو زمين را از عدالت پر مىكند چنان كه از ظلم و ستم پر شده باشد .\r\nكلينى به سند خود از امام باقر ( ع ) از پدرانش از امير مؤمنان ( ع ) نقل كرده است كه گفت :\r\nرسول خدا ( ص ) به اصحابش فرمود : به شب قدر ايمان آريد كه در آن امر سنت نازل مىشود . و براى اين امر پس از من واليانى است . كه آنها على بن ابى طالب و يازده تن از فرزندان او هستند .\r\nنعمانى در كتاب غيبت به سند خود از امام صادق ( ع ) از پيامبر ( ص ) نقل كرده است كه به على ( ع ) فرمود : آيا به تو بشارتى ندهم آيا به تو خبرى ندهم ؟ گفت : خبر ده اى رسول خدا .\r\nفرمود : جبرئيل زمانى پيش از اين نزد من بود و مرا خبر داد كه قائمى كه در آخر الزمان ظهور مىكند و زمين را از عدل و داد پر مىآكند ، چنان كه از ظلم و ستم پر شده باشد ، از نسل تو از اولاد حسين است . و نيز به جعفر بن ابى طالب فرمود : آيا به تو مژده و خبرى ندهم ؟ گفت : چرا اى رسول خدا . فرمود : جبرئيل چندى پيش نزد من بود و مرا خبر داد كه آن كس كه آن را به قائم بازمىگرداند فردى است از نسل تو . آيا او را مىشناسى ؟ عرض كرد : خير . فرمود : او كسى است\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nكه چهره‌اش همچون دينار سرخ و دندانهايش مثل دره تيز و شمشيرش چون سوزش آتش است با تواضع به كوه درون مىشود و به سرفرازى و عزت از آن برون مىآيد . جبرئيل و ميكاييل او را در ميان مىگيرند . همچنين آن حضرت به عباس فرمود : آيا تو را خبر ندهم بدانچه جبرئيل به من بازگفته است ؟ گفت : چرا اى رسول خدا . فرمود : جبرئيل به من گفت : واى بر نسل تو از فرزندان عباس . عرض كرد : اى رسول خدا ! آيا از زنان اجتناب نكنم ؟ ( يعنى از آميزش با آنان پرهيز كنم ؟ ) فرمود : خداوند از امرى كه قرار است محقق شود ، فراغ يافته است . و در روايت ديگرى آمده است : واى بر اولاد من ! و واى بر اولاد تو از نسل من « 29 »  ! اخبارى كه شيعه در اين باره از ائمه ( ع ) از پيامبر ( ص ) روايت كرده آن چنان فراوان است كه در بيان نمىگنجد . اما ذكر همين مختصر ، مىتواند پژوهندگان را اقناع كند و كسانى كه خواهان تفصيل بيشترى هستند مىبايد به منابع اصلى مراجعه فرمايند .\r\n\r\nروايتى از حضرت زهرا ( س ) دربارهء مهدى ( ع )\r\nكلينى به سند خود از امام باقر ( ع ) از جابر بن عبد الله انصارى نقل كرده است كه گفت : نزد فاطمه دختر رسول خدا روانه شدم . پيش روى او لوحى بود كه در آن نام جانشينان و پيشوايان از اولاد او نگاشته شده بود . پس آنها را بر شمردم ، دوازده نام بود . آخرين آنها قائم از فرزندان فاطمه بود نام سه تن از آنان محمد و چهار تن ديگرشان على بود .\r\n\r\nرواياتى كه از على ( ع ) دربارهء مهدى ( ع ) نقل شده است\r\nصدوق در اكمال الدين به سند خود از امام على نقى ( ع ) از پدرانش از امير مؤمنان ( ع ) نقل كرده است كه فرمود : قائم ما غيبتى طولانى خواهد داشت . شيعيان را چنان مىبينم كه براى يافتن او همه جا را زير پا مىنهند چنان كه گوسفندان در پى يافتن چراگاه هستند . اما او را نمىيابند . بدانيد آنها كه در غيبت او بر آيين خويش ثابت بمانند ، و به خاطر طولانى شدن غيبت او دلهايشان سخت نگردد ، روز قيامت هم درجهء من خواهند بود . آنگاه فرمود : چون قائم ما ظهور كند ، بيعت هيچ كس در گردن او نباشد . از اين رو ولادتش پنهان خواهد ماند و خودش از ديدگان غايب مىشود .\r\nهم صدوق در آن كتاب از امام رضا ( ع ) از پدرانش از امير مؤمنان ( ع ) روايت كرده است كه به حسين ( ع ) فرمود : نهمين فرزند از نسل تو قيام‌كننده به حق و آشكارگر دين و گسترندهء\r\n\r\n","description":"","footnote":" ( 29 ) يعنى واى بر فرزندان من كه اولاد تو آنان را مىكشند و بديشان ستم مىكنند و واى بر فرزندان تو از اولاد من كه خداوند چگونه به واسطهء ستمى كه اينان در حق اولاد من روا داشته‌اند ، آنان را عذاب مىدهد . ( مؤلف ) . ","page_name":" 305 ","page_number":305},
  {"content":"\r\n\r\nعدل و داد است . حسين ( ع ) پرسيد : آيا آنچه گفتى تحقق خواهد يافت ؟ فرمود : سوگند به خدايى كه محمد را به نبوت برانگيخت و او را بر تمام مخلوقاتش برگزيد ، آرى . اما پس از غيبتى و حيرتى كه جز مخلصان و پاك‌سرشتانى كه خداوند از آنان براى ولايت ما ، پيمان گرفته و ايمان را بر لوح دلشان نگاشته و به روحى از جانب خودش ايشان را تأييد فرموده است كسى در دين خود پابرجا نماند .\r\nنعمانى در كتاب غيبت به سند خود از على بن ابى طالب ( ع ) نقل كرده است كه فرمود :\r\nصاحب خلافت از فرزندان من است . همان كسى است كه گفته مىشود مرده و يا نابود شده است . در حالى كه چنين نيست و او در هر ديارى سير مىكند .\r\nكلينى به سند خود از امير مؤمنان ( ع ) نقل كرده است كه آن حضرت به ابن عباس فرمود :\r\nشب قدر در هر سال است . در اين شب امر سنت نازل مىشود و براى اين امر از پس رسول خدا ( ص ) واليانى است . ابن عباس پرسيد : آنان كيانند ؟ گفت : من و يازده تن از فرزندانم ، امامان محدث .\r\nروايات بسيارى در اين باره از على ( ع ) نقل شده است كه همين مختصر براى مقصود ما كافى است .\r\n\r\nرواياتى كه از حسن بن على ( ع ) دربارهء مهدى ( ع ) نقل شده است\r\nصدوق در اكمال الدين نقل كرده است كه چون حسن بن على با معاويه صلح كرد ، برخى نزد او رفتند و وى را به خاطر انعقاد صلح با معاويه نكوهش كردند . پس آن حضرت ( ع ) فرمود : واى بر شما ! شما نمىدانيد كه من چه كردم به خدا سوگند آنچه من انجام دادم براى شيعيانم بهتر از هر آن چيزى است كه آفتاب بر آن طلوع و غروب مىكند . آيا نمىدانيد كه من پيشواى شمايم و اطاعت از من بر شما واجب است و به فرمودهء پيامبر ( ص ) يكى از دو آقاى اهل بهشتم ؟ گفتند : چرا مىدانيم .\r\nگفت : آيا نمىدانيد كه چون خضر كشتى را سوراخ كرد و آن پسر بچه را كشت و ديوار را استوار كرد باعث خشم موسى بن عمران ( ع ) شد . چرا كه حكمت آن كردارها بر وى پوشيده بود اما خداوند حكمت كردارهاى او و صحت آنها را مىدانست ؟ آيا نمىدانيد كه هر يك از ما ائمه سازش با سلطان زمانش را به گردن مىگيرد جز قائم ما كه عيسى روح الله پشت سر او نماز مىگزارد و خداوند ولادت او را از مردم پوشيده مىدارد و خود وى از ديدگان پنهان مىشود تا چون ظهور كند بيعت هيچ كس در گردن وى نباشد . او نهمين فرزند برادرم حسين پسر فاطمه بانوى زنان جهان است . خداوند در طول غيبت عمر او را دراز گرداند آنگاه به قدرت خويش او را در هيأت جوانى كه كمتر از چهل سال دارد ظاهر مىگرداند . تا بدانند كه خداوند بر هر كارى تواناست .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nرواياتى كه از حسين بن على ( ع ) دربارهء مهدى ( ع ) نقل شده است\r\nصدوق در اكمال الدين به سند خود از جعفر بن محمد از پدرش از جدش از حسين بن على ( ع ) روايت كرده است كه فرمود : نهمين پسر من سنتى از يوسف و سنتى از موسى بن عمران داراست . او قائم اهل بيت است كه خداوند در يك شب كار او را سروسامان مىبخشد .\r\nو نيز در آن كتاب به سند خود از امام حسين ( ع ) روايت شده است كه فرمود : قائم اين امت نهمين فرزند من است . اوست كه از نظرها پنهان مىماند و اوست كه در حال حياتش ميراث خود را تقسيم مىكند .\r\nهمچنين در همانجا به سند خود از امام حسين ( ع ) روايت شده است كه فرمود : ما دوازده مهدى داريم . نخستين ايشان امير مؤمنان على بن ابى طالب ( ع ) و آخرينشان نهمين كس از اولاد من است و اوست امام قائم به حق كه خداوند زمين را به واسطهء او پس از مرگش زنده مىكند و به دو دين حق را بر تمام آيينها برترى مىبخشد حتى اگر مشركان را ناخوش آيد .\r\nاو را غيبتى است كه امتها در آن به ارتداد مىافتند و عده‌اى نيز بر آيين خود پابرجا مىمانند و مورد آزار و شكنجه واقع مىشوند و بديشان گفته مىشود : اگر راست مىگويند هنگام ظهور امام زمان شما چه وقت است ؟ آگاه باشيد آنها كه در غيبت وى با تحمل دشواريها و تكذيبها بر آيين خود پابرجا مىمانند ، همچون كسانىاند كه با شمشير در ركاب رسول خدا جهاد كردند .\r\nهمچنين صدوق در اكمال الدين از امام حسين ( ع ) نقل كرده است كه فرمود : اگر از عمر دنيا جز يك روز باقى نباشد خداوند آن روز را چنان دراز گرداند تا مردى از اولاد من خروج كند . او دنيا را از عدل و داد پر مىكند چنان كه از ظلم و ستم پر شده باشد . از پيامبر ( ص ) شنيده‌ام كه اين چنين مىفرمود .\r\nو نيز در همان كتاب به سند خود روايت كرده است كه به حسين ( ع ) گفته شد : آيا تو صاحب الامر هستى ؟ فرمود : خير اما صاحب الامر كسى است كه از اهل و وطن دور و مهجور است . پدرش را كشته‌اند و « 30 »  او به خونخواهى وى برنخاسته است هم كنيهء عمويش « 31 »  مىباشد و هشت ماه شمشيرش را بر شانه‌اش مىگذارد .\r\n\r\n","description":"","footnote":" ( 30 ) شايد مراد از پدر در اينجا امام حسين ( ع ) باشد .  ( 31 ) مقصود از عمو در اينجا جعفر بن ابى طالب است و چنان كه گذشت مهدى را مكنى به ابو جعفر نيز دانسته‌اند .\r\n( مؤلف ) . ","page_name":" 307 ","page_number":307},
  {"content":"\r\n\r\n\r\nرواياتى كه از امام زين العابدين ( ع ) دربارهء حضرت مهدى ( ع ) نقل شده است\r\nصدوق در اكمال الدين به سند خود از على بن حسين روايت كرده است كه فرمود : ولادت قائم ما پوشيده مىماند تا آنجا كه مردم مىگويند : متولد نشده است و زمانى كه ظهور مىكند پيمان هيچ كس بر گردنش نيست .\r\nشيخ مفيد در مجالس به سند خود از على بن حسين ( ع ) روايت كرده است كه فرمود :\r\nفتنه‌هايى پديد خواهد آمد همچون شبهاى ظلمانى . كسى از آن فتنه‌ها رهايى ندارد مگر آنان كه خداوند از ايشان پيمان گرفته . ايشان چراغهاى هدايت و چشمه‌هاى دانش‌اند . خداوند آنها را از هر فتنهء تاريك رهايى خواهد داد . گويا من صاحب الامر را مىبينم كه بر فراز نجف واقع در پشت كوفه با سيصد و اندى مرد برآمده در حالى كه جبرئيل در سمت راست و ميكاييل در طرف چپ و اسرافيل پيشاپيش او جاى دارند . پرچم رسول خدا ( ص ) با اوست كه آن را برافراشته است . او به سوى قومى نمىرود مگر آنكه خداوند عز و جل ايشان را نابود مىكند .\r\n\r\nرواياتى كه از امام باقر ( ع ) دربارهء مهدى ( ع ) نقل شده است\r\nكلينى به سند خود از امام باقر ( ع ) روايت كرده است كه فرمود : خداوند ، محمد ( ص ) را به پيامبرى به سوى انس و جن فرستاد و پس از وى دوازده جانشين معين كرد . برخى از آنان رفتند و برخى ديگرشان هستند . هر جانشينى را سنتى است . جانشينانى كه پس از محمد ( ص ) آمدند بر سنت عيسى هستند ، آنان دوازده تن مىباشند . امير مؤمنان ( ع ) بر سنت مسيح ( ع ) است .\r\nو هم كلينى به سند خود از امام باقر ( ع ) روايت كرده است كه فرمود : پس از حسين ( ع ) نه امام خواهد بود نهمين ايشان قائم ايشان است . و نيز در كافى از امام باقر ( ع ) روايت شده است كه فرمود : ائمه دوازده تن مىباشند . حسن و حسين از ايشان‌اند . آنگاه ائمه از نسل حسين خواهند بود .\r\nصدوق در اكمال الدين به سند خود از ام هانى از امام باقر ( ع ) طى حديثى روايت كرده است كه فرمود : اين مولودى است كه در آخر الزمان ظهور خواهد كرد . او مهدى اين عترت است . او راست حيرت و غيبتى كه مردمان در آن گمراه مىشوند و شمارى نيز در آن هدايت مىيابند خوشا به حال تو اگر او را دريابى و خوشا به حال كسى كه او را دريابد .\r\nهمچنين صدوق از امام باقر ( ع ) روايت كرده است كه آن حضرت سيرت ائمه دوازده‌گانه را برشمرد چون به آخرينشان رسيد فرمود : دوازدهمين نفر آنان كسى است كه عيسى بن\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nمريم در پس سر او نماز مىگزارد . پس بر تو باد تبعيت از سنت او و قرآن كريم .\r\nنعمانى در كتاب غيبت به سند خود از ابو حمزهء ثمالى از امام باقر ( ع ) روايت كرده است كه فرمود : قيام قائم ما از امور محتومى است كه خداوند آن را مقدر فرموده . پس هر كس در آنچه مىگويم ترديد كند خدا را در حالى كه به دو كافر است ، ديدار خواهد كرد . سپس فرمود :\r\nپدر و مادرم فداى او باد كه نامش نام من و كنيه‌اش كنيت من « 32 »  و هفتمين فرزند من است . او زمين را از عدل و داد پر مىكند ، چنان كه از ظلم و ستم پر شده باشد . پس هر كس او را دريابد و به دو ايمان آورد چنان كه به محمد و على ايمان آورده است ، بهشت بر او واجب مىشود و هر كس به دو ايمان نياورد و تسليم او نشود خداوند بهشت را بر وى حرام كند و جايگاه او آتش است و چه بد جايگاهى است !\r\n\r\nرواياتى كه از امام صادق ( ع ) دربارهء مهدى ( ع ) نقل شده است\r\nصدوق در علل الشرايع از سدير از امام صادق ( ع ) روايت كرده است كه فرمود : در قائم ( ع ) سنتى از يوسف است . پرسيدم : گويا شما دربارهء حيرت يا غيبتى سخن مىگوييد ؟ فرمود :\r\nاين امر را بعيد مشمار . برادران يوسف اولاد پيامبران بودند ، با اين وجود برادرشان يوسف را معامله كردند و او را فروختند با وى گفت‌وگو كردند اما او را نشناختند تا آنكه يوسف خود گفت : من همان يوسفم . پس چگونه اين امت منكر شود كه روزى خداى عز و جل حجت خود را از ديده‌ها پنهان دارد ؟ پادشاه مصر يوسف را دوست مىداشت و ميان يوسف و پدرش يعقوب هيجده روز راه بود و اگر خداوند مىخواست ، مىتوانست جايگاه يوسف را به او بنماياند . چون مژدهء يوسف به يعقوب رسيد از راه بيابان آن مسافت را نه روزه پيمود .\r\nبنابراين چگونه اين امت منكر مىشود كه حجت خداوند مانند يوسف در بازارهاى آنان آمد و شد نكند در حالى كه ايشان او را نمىشناسند تا آنكه خداوند عز و جل به او اجازه دهد كه خود را معرفى كند چنان كه به يوسف فرمان داد . هنگامى كه به برادرانش گفت : آيا مىدانيد به هنگام نادانى با يوسف و برادرش چه كرديد ؟ گفتند : آيا مگر تو يوسفى ؟ گفت : من يوسفم و اين برادر من است .\r\nدر اكمال الدين نيز از امام صادق ( ع ) روايت شده است كه فرمود : هر كس به تمام امامان اقرار كند و به مهدى منكر شود ، همچون كسى است كه به تمام پيامبران اقرار كند اما نبوت محمد ( ص ) را مورد انكار قرار دهد . پرسيدند : اى فرزند رسول الله ! مهدى كيست و آيا او از نسل شماست ؟ فرمود : او پنجمين نفر از اولاد امام هفتم است . وجود او از شما نهان گردد و\r\n\r\n","description":"","footnote":" ( 32 ) يعنى ابو جعفر . ","page_name":" 309 ","page_number":309},
  {"content":"\r\n\r\nبر شما جايز نيست كه او را به نام بخوانيد .\r\nدر همان كتاب از امام صادق ( ع ) روايت شده است كه فرمود : خداوند چهارده هزار سال پيش از خلق مخلوقات چهارده نور آفريد . آن نورها ارواح ماست . پرسيده شد : اى فرزند رسول خدا ! آن چهارده تن كيانند ؟ فرمود : محمد و على و فاطمه و حسن و حسين و امامانى كه از اولاد حسين هستند . آخرين ايشان قائمى است كه پس از فرا رسيدن عمر غيبتش ظهور مىكند و دجال را مىكشد و زمين را از لوث وجود هر ظلم و ستمى پاك مىسازد .\r\nو نيز در همان كتاب از امام صادق ( ع ) روايت شده است كه از مهدى ياد كرد و فرمود : او دوازدهمين امام هدايتگر است سپس گفت : اگر او به اندازهء مدت توقف نوح در ميان قومش در پس پردهء غيبت به سر برد از دنيا نمىرود تا آنكه ظهور كند و زمين را از عدل و داد پر كند چنان كه از ظلم و ستم پر شده باشد .\r\nهمچنين شيخ صدوق در اكمال الدين به سند خود از امام صادق ( ع ) روايت كرده است كه فرمود : براى صاحب الامر غيبتى است ، پس بنده بايد از خداوند بترسد و به دينش متمسك شود .\r\nهمچنين صدوق در همان كتاب ضمن حديثى از امام صادق ( ع ) روايت كرده است كه فرمود : قائم پنجمين كس از فرزندان پسرم موسى است او پسر بانوى كنيزان است . آن چنان غيبتى مىكند كه اهل باطل دچار ترديد شوند . آنگاه خداوند عز و جل او را ظاهر مىگرداند و به دست او شرق و غرب زمين را مىگشايد . روح الله عيسى بن مريم نيز فرود مىآيد و پشت سر او نماز نمىگزارد و زمين به نور پروردگارش تابان شود و در زمين جايى نمىماند كه جز خداوند در آن پرستش شود و دين تماما از براى خدا خواهد بود هر چند مشركان اين امر را ناخوش داشته باشند .\r\nشيخ طوسى در كتاب الغيبة به سند خود از امام صادق ( ع ) روايت كرده كه فرمود : خداوند در اين امت مردى پديد آورد كه او از من و من از او باشم . خداوند به خاطر او بركتهاى آسمان و زمين را به مردم روزى مىكند . آسمان مىبارد و زمين بذر خود را بيرون دهد و همهء وحوش و درندگان در امان باشند او زمين را از عدل و داد پر كند چنان كه از ظلم و ستم پر شده باشد و چندان مىكشد كه نادان مىگويد اگر اين مرد از نسل پيامبر بود به مردم رحم مىكرد .\r\n\r\nرواياتى كه از امام كاظم ( ع ) دربارهء مهدى ( ع ) نقل شده است\r\nصدوق در اكمال الدين به سند خود از امام كاظم ( ع ) در حديثى نقل كرده است كه از وى پرسيده شد : آيا در ميان ائمه كسى هست كه غيبت كند ؟ فرمود : آرى وجودش از ديده‌هاى مردم پوشيده است ولى يادش از دل مؤمنان پنهان نشود و او دوازدهمين ماست . خداوند هر\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمشكلى را براى او آسان مىگرداند و هر دشوارى را براى او رام مىكند و گنجهاى زمين را براى او آشكار مىسازد و هر دورى را برايش نزديك مىكند و هر ستمگر لجوجى را به دو از ميان برمىدارد و به دست او هر شيطان گمراهى را هلاك مىگرداند . او پسر بانوى كنيزان است كه ولادتش از مردم پوشيده مىماند و بردن نام وى براى مردم جايز نيست تا آنكه خداوند او را ظاهر كند . پس به دو زمين را از عدل و داد پر كند چونان كه از ظلم و ستم پر شده باشد .\r\nو نيز صدوق در همان كتاب به سند خود نقل كرده است كه : از امام هفتم ( ع ) سؤال شد اى فرزند رسول خدا ! تو قائم به حق هستى ؟ فرمود : من قائم به حق هستم ، اما آن قائم به حقى كه زمين را از لوث وجود دشمنان پاك و از عدل و داد پر مىكند پنجمين فرزند من است . او از بيم جانش غيبتى دراز خواهد كرد تا آنجا كه عده‌اى مرتد مىشوند و برخى ديگر بر دين خود پابرجاى مىمانند . آنگاه امام ( ع ) فرمود : خوشا به حال آن گروه از شيعيان ما كه در زمان غيبت قائم به دوستى ما متمسك مىشوند و بر محبت ما پاى مىفشارند و از دشمنان ما بيزارى مىجويند . ايشان از ما و ما از ايشانيم . آنان به پيشوايى ما خرسندند و ما به پيروى آنها دلخوشيم . خوشا به حال آنان . به خدا سوگند اينان در قيامت همپايگان مايند .\r\n\r\nرواياتى كه از امام رضا ( ع ) دربارهء مهدى ( ع ) نقل شده است\r\nدر اكمال الدين و عيون اخبار الرضا از هروى نقل شده است كه گفت : شنيدم دعبل بن على خزاعى مىگفت چون قصيدهء خود را كه با اين ابيات آغاز مىشد :\r\n مدارس آيات خلت من تلاوة * و منزل وحى مقفر العرصات \r\nبراى امام رضا ( ع ) خواندم به اين ابيات رسيدم :\r\n خروج امام لا محالة قائم * يقول على اسم الله و البركات\r\nيميز فينا كل حق و باطل * و يجزى على النعماء و النقمات \r\nبا خواندن اين اشعار امام رضا ( ع ) به سختى گريست و آنگاه سرش را به طرف من بلند كرد و فرمود : اى خزاعى روح القدس به زبان تو اين دو بيت را خواند ! آيا اين امام را مىشناسى و مىدانى چه هنگام ظهور مىكند ؟ عرض كردم : نه اين قدر شنيده‌ام كه امامى از شما قيام مىكند و زمين را از فساد پاك مىگرداند و آن را از عدل و داد پر مىكند چنان كه از ظلم و ستم پر شده باشد . پس امام فرمود : اى دعبل پس از من فرزندم محمد و پس از محمد پسرش على و پس از على فرزندش حسن و پس از حسن فرزندش حجت قائم منتظر ، امام است كه در زمان غيبت همه به انتظار اويند و پس از ظهورش از او فرمان مىبرند . اگر تنها از عمر دنيا يك روز باقى باشد خداوند آن روز را چنان دراز مىگرداند تا او خروج كند و زمين را از عدل\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nو داد پر نمايد چنان كه از ظلم و ستم پر شده باشد . اما وقت ظهور او را نتوان تعيين كرد زيرا پدرم از پدرش از پدرانش از على ( ع ) روايت كرده‌اند كه از پيامبر ( ص ) پرسش شد : قائم كه از نسل شماست چه وقت ظهور خواهد كرد ؟ فرمود : مثل او مانند روز قيامت است كه جز خداوند كسى هنگام آن را نمىداند . بر آسمانها و زمين گران است و به ناگاه بر شما فرو خواهد آمد .\r\n\r\nرواياتى كه از امام جواد ( ع ) دربارهء مهدى ( ع ) نقل شده است\r\nصدوق در اكمال الدين به سند خود از امام جواد ( ع ) نقل كرده است كه گفت : قائم ما همان مهدى است كه بايد در غيبتش به انتظار او باشند و در ظهورش از او فرمان برند او سومين فرزند من است و سوگند به آن كس كه محمد را به نبوت برانگيخت و ما را به امامت ويژه داشت كه اگر تنها يك روز از عمر دنيا باقى مانده باشد خداوند آن روز را چنان دراز گرداند تا مهدى ظهور كند و زمين را از عدل و داد پر كند ، چنان كه از ظلم و ستم پر شده باشد . و خداوند تبارك و تعالى كار او را در يك شب سامان مىبخشد همان گونه كه كار موسى را راست كرد . موسى رفت تا براى خانواده‌اش آتشى بياورد اما وقتى برگشت فرستاده و پيامبر خدا شد . آنگاه امام ( ع ) فرمود : برترين كردار شيعيان ما انتظار فرج است .\r\nمؤلف كفاية الاثر به سند خود از عبد العظيم حسنى روايت كرده است كه به محمد بن على بن موسى گفتم اميدوارم قائم از اهل بيت محمد كه زمين را از عدل و داد پر مىكند چنان كه از ظلم و ستم پر شده باشد ، خود شما باشيد . فرمود : اى ابو القاسم ! هر يك از ما ائمه قائم به امر خداييم و به دين او هدايتگر اما من همان قائمى كه خداوند زمين را به دست او از لوث وجود كافران و منكران پاك مىسازد و زمين را از عدل و داد پر مىكند نيستم . ولادتش بر مردمان پوشيده و وجودش از ديد ايشان پنهان است و بردن نام وى بر مردم حرام است و همنام رسول خدا و هم هم‌كنيت اوست و زمين برايش هموار مىگردد و دشواريها برايش رام مىشوند و سيصد و سيزده تن از يارانش به تعداد سپاهيان اسلام در جنگ بدر از نقاط دور زمين به اطرافش گرد مىآيند و اين همان فرموده خداوند در قرآن است كه : « هر جا كه باشيد خداوند شما را گرد آورد كه او بر هر چيزى تواناست « 33 »  » . چون اين تعداد در نزد وى گرد آيند كار خود را آغاز كند و پس از آنكه پيمان وفادارى ميان او و يارانش كه ده هزار نفرند بسته شد ، به فرمان خداوند قيام مىكند و آن قدر از دشمنان خدا مىكشد كه خداوند تبارك و تعالى از او خشنود مىشود . عرض كردم : قائم از كجا مىفهمد كه خداوند راضى شده است ؟\r\n\r\n","description":"","footnote":" ( 33 ) بقره / 148 : أَيْن ما تَكُونُوا يَأْت بِكُم اللَّه جَمِيعاً إِن اللَّه عَلى كُل شَيْءٍ قَدِيرٌ . ","page_name":" 312 ","page_number":312},
  {"content":"\r\n\r\nفرمود : به قلب او رحمت مىافكند .\r\nهمچنين در آن كتاب از امام جواد ( ع ) نقل شده كه فرمود : امام پس از من فرزندم على است فرمان او فرمان من و سخن او سخن من و پيروى از او اطاعت از من است . آنگاه دربارهء حسن فرزند على همين سخنان را تكرار كرد و خاموش شد . از آن حضرت پرسيدند :\r\nاى فرزند رسول الله ! پس از حسن امام كيست ؟ آن حضرت به سختى گريست و سپس فرمود : پس از حسن فرزندش قائم منتظر امام است ، گفته شد : چرا او را قائم مىنامند ؟\r\nفرمود : زيرا وى پس از آن كه مردم او را از ياد برده و بيشتر معتقدانش به انحراف گراييده‌اند قيام خواهد كرد . گفته شد : چرا او را منتظر ناميده‌اند ؟ فرمود : زيرا او غيبتى دراز خواهد كرد و مخلصان او در انتظار ظهورش به سر مىبرند و ترديد كنندگان منكر وجودش مىشوند و منكران او را ريشخند خواهند كرد آنان كه در زمان غيبت وقت ظهورش را تعيين مىكنند دروغگويند و كسانى كه در آمدنش شتاب ورزند هلاك شوند و آنان كه تسليم خدايند رستگارى يابند .\r\n\r\nرواياتى كه از امام هادى ( ع ) دربارهء مهدى ( ع ) نقل شده است\r\nصدوق در اكمال الدين به سند خود از امام هادى ( ع ) نقل كرده است كه فرمود : جانشين من فرزندم حسن است ولى با جانشين او چگونه خواهيد بود ؟ گفتم : فدايت شوم مگر چطور خواهد شد ؟ فرمود : زيرا شما وجود او را نمىبينيد و بردن نام وى بر شما روا نيست . گفتم :\r\nپس چگونه بايد از او نام ببريم ؟ فرمود : او را حجت و آل محمد بخوانيد . و نيز در همانجا از امام هادى ( ع ) روايت شده است كه فرمود : صاحب الامر كسى است كه مردم دربارهء او گويند هنوز به دنيا نيامده است .\r\n\r\nرواياتى كه از امام حسن عسكرى ( ع ) دربارهء مهدى ( ع ) نقل شده است\r\nكلينى به سند خود از على بن بلال روايت كرده است كه گفت : دو سال پيش از وفات امام حسن عسكرى ( ع ) پيغامى از آن حضرت به من رسيد كه در آن مرا از جانشين خود آگاه كرده بود . سپس سه روز قبل از وفاتش پيغام ديگرى به من رسيد كه در آن بازهم مرا از جانشين خود خبر داده بود .\r\nهمچنين كلينى از ابو هاشم جعفرى روايت كرده است كه گفت : به حسن بن على ( ع ) عرض كردم شكوه شما مرا از مطرح كردن سؤالى از شما بازمىدارد . آيا به من اجازهء پرسش مىدهى ؟ فرمود : بپرس . گفتم : سرورم ! آيا شما فرزندى دارى ؟ فرمود : آرى .\r\nپرسيدم : اگر حادثه‌اى روى داد ( شما وفات كرديد ) پس كجا از او پرسش كنم ؟ فرمود : در\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمدينه . و هم كلينى از عمر و اهوازى نقل كرده است كه گفت : ابو محمد ( ع ) فرزندش را به من نشان داد و فرمود : اين پس از من امام شماست .\r\nهمچنين وى از عمرى نقل كرده است كه گفت : ابو محمد ( ع ) درگذشت و فرزندش را به جانشينى خود تعيين كرد . صدوق در اكمال الدين از ابو محمد حسن عسكرى ( ع ) روايت كرده است كه فرمود : گويى من شما را مىبينم كه پس از من بر سر جانشينم به اختلاف درمىافتيد . آن كس كه به تمام امامان پس از رسول خدا ( ص ) اقرار مىكند اما فرزند مرا انكار مىكند ، چونان كسى است كه به همهء پيامبران و فرستادگان خدا اعتقاد دارد اما نبوت محمد ( ص ) را مورد انكار قرار مىدهد . حال آنكه منكر رسول خدا ( ص ) مانند كسى است كه به همهء پيامبران انكار ورزيده است . چرا كه طاعت از آخرين ما مانند طاعت از اولين ماست و كسى كه آخرين امام را انكار مىكند همچون كسى است كه اولين آنان را منكر شده است .\r\nفرزندم را غيبتى است كه در آن مردم به ترديد فرو مىافتند مگر آن كس كه خداوند او را مصون داشته است .\r\nهمچنين صدوق در آن كتاب به سند خود از محمد بن عثمان عمرى از پدرش روايت كرده است كه گفت : از حسن عسكرى ( ع ) دربارهء روايتى كه از پدران آن حضرت نقل شده مبنى بر آنكه : زمين هيچ‌گاه تا روز قيامت از حجت خدا خالى نمىماند و كسى كه بميرد و امام زمان خويش را نشناخته باشد ، گويى در زمان جاهليت مرده است پرسش شد ، آن حضرت پاسخ داد : اين نكته حق است چنان كه روز حق است . پرسش شد : اى فرزند رسول خدا ! پس از شما حجت و امام كيست ؟ فرمود : فرزندم محمد . او پس از من امام و حجت خداست . آن كس كه بميرد و او را نشناسد به مرگ جاهليت از دنيا رفته است . او را غيبتى است كه نادانان در آن متحير مىمانند و اهل باطل در آن به هلاكت مىافتند و كسانى كه در زمان غيبتش وقت ظهور او را تعيين مىكنند دروغ مىگويند . آنگاه او ظهور مىكند گويى من همين حالا پرچمهاى سپيدى را مىبينم كه بر فراز سر او در نجف به اهتزاز درآمده است .\r\nاخبار و رواياتى كه در اين زمينه از طرق شيعه از پيامبر ( ص ) و اهل بيت آن حضرت نقل شده فراوان است اما ما به جهت رعايت اختصار تنها به برخى از آنها اشاره كرديم و آنچه ما نقل نكرديم به مراتب بيش از احاديثى است كه در اينجا ذكر آن به ميان آمد . علماى شيعه رضوان الله عليهم دربارهء غيبت آن حضرت كتابهاى بسيارى نگاشته و اخبار بسيارى در آنها نقل كرده‌اند . از جمله اينان مىتوان به شيخ ابو عبد الله محمد بن ابراهيم نعمانى ، يكى از قدماى شيعه و صدوق و شيخ طوسى و كتابهايشان به نامهاى اكمال الدين و الغيبة اشاره كرد كه علاقه‌مندان مىتوانند به تأليفات آنها مراجعه كنند .\r\nطبرسى ( ره ) در كتاب اعلام الورى با علام الهدى گويد : اخبار غيبت پيش از زمان\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nحضرت حجت و حتى پيش از زمان پدر و جد آن بزرگوار شايع و رايج بوده است به طورى كه فرقهء كيسانيه در اثبات اعتقاد خود به امامت محمد بن حنفيه و نيز فرقه ناووسيه و ديگر فرق در مورد اثبات باور خود به امامت حضرت صادق و كاظم ( ع ) ، بدانها استناد مىجستند و محدثان شيعى نيز در اصولى كه در روزگار امامان باقر و صادق ( ع ) تأليف كرده‌اند ، اين روايات را از پيامبر ( ص ) و يك يك ائمه ( ع ) نقل و در كتابهاى خود ضبط كرده‌اند . و از آنها براى اثبات اعتقاد خود در امامت صاحب الزمان و صفات و ويژگيهاى آن حضرت و غيبت مذكور وى و نشانه‌هاى امامتش بهره‌بردارى كرده‌اند . به گونه‌اى كه كسى را ياراى انكار اين احاديث نيست . از جمله محدثان و مصنفان شيعه كه در اين راه كوشش كرده‌اند بايد از حسن بن محبوب زراد نام برد كه كتاب المشيخة را در اصول شيعه نگاشته و اين كتاب مشهورتر از كتاب مزنى و كسان ديگرى است كه در اين باره دست به تأليف زده‌اند . وى اين كتاب را بيش از يكصد سال قبل از زمان غيبت نگاشته و در آن برخى از روايات مربوط به غيبت امام زمان ( ع ) را آورده است .\r\nاز جمله رواياتى كه اين محدث در كتابش نقل كرده از امام صادق ( ع ) است . در اين روايت آمده است كه : امام باقر ( ع ) مىفرمود : قائم آل محمد ( ص ) را دو غيبت است يكى طولانى و ديگرى كوتاه . پس گفت : آرى يكى از اين دو غيبت طولانىتر از ديگرى است . . .\r\nآنگاه اين محدث مىنويسد : اينك تأمل كنيد كه چگونه اين دو غيبت طبق مفاد اين احاديث به وقوع پيوسته است .\r\nنگارنده : اين گونه اخبار كه از طرق شيعى و سنى دربارهء امت مهدى ( ع ) و ظهور او در آخر الزمان و بر پاى كردن عدل و داد در جهان و از بين بردن ظلم و ستم توسط وى و نيز نماز گزاردن عيسى بن مريم يكى از پيغمبران اولو العزم خداوند و صاحب دينى كه آيين پيش از خود را باطل كرد ، روايت شده فراوان و متواتر است . البته اخبارى كه از طرق اهل سنت نقل شده اگر چه در آنها به ولادت آن حضرت و به اينكه او فرزند حسن عسكرى ( ع ) است به صراحت سخن نرفته اما با روايات منقول از سوى شيعه هم هيچ منافاتى ندارند و آنها را نفى نمىكنند . از طرفى چون اخبار و احاديث روايت شده از ائمه اهل بيت ( ع ) ثابت و محقق است ، عمل به تمام آن اخبار لازم و ضرورى است و هيچ تعارض و منافاتى ميان آنها وجود ندارد . در حقيقت اخبار دستهء نخست بيانگر صفات و ويژگيهاى امام زمان ( ع ) است ، و اخبار دسته دوم حاوى اين نكته است كه صاحب اين خصوصيات و ويژگيها ، همان حضرت مىباشد . از اين رو عمل به اين دو دسته اخبار بىاشكال و بلكه ضرورى و لازم است . چنان كه عيسى ( ع ) نيز صفات حضرت محمد ( ص ) را بيان كرده بود تا آن كه محمد ( ص ) با آن ويژگيها\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nبه پيامبرى مبعوث شد و مردم با ديدن آن صفات به تصديق او ملزم شدند .\r\n\r\nفصلى دربارهء اينكه مهدى ( ع ) صاحب سنتهايى از پيامبران است و استدلال به غيبتهاى انبيا براى اثبات غيبت آن حضرت\r\nصدوق در اكمال الدين به سند خود از امام صادق ( ع ) روايت كرده است كه فرمود : سنتهاى پيامبران و غيبتهايى كه بر آنان واقع شد در مورد قائم ما نيز عينا و دقيقا صادق و جارى است .\r\nهمچنين وى در آن كتاب به سند خود از امام زين العابدين ( ع ) روايت كرده است كه فرمود : در قائم ما سنتهايى از سنن پيامبران است . سنتى از آدم و نوح و آن درازى عمر است و سنتى از ابراهيم كه همان پنهان بودن تولدش و دورى گزيدن از مردم است و سنتى از موسى كه همان خوف و غيبت است و سنتى از عيسى ( ع ) كه همان اختلاف مردم دربارهء اوست و سنتى از ايوب كه همان گشايش پس از مشكلات است و سنتى از محمد كه همان خروج به شمشير است .\r\nو در روايتى از امام باقر ( ع ) نقل شده است كه فرمود : در مهدى ( ع ) چهار سنت از چهار پيامبر است . از موسى ترس و نگرانى ، از يوسف زندان ، از عيسى اينكه مىگويند مرده است در حالى كه نمرده و از محمد شمشير . و در روايت ديگرى از آن حضرت ( ع ) نقل شده است كه فرمود : در قائم آل محمد ( ص ) شباهتهايى به پنج پيامبر به چشم مىخورد . شباهت به يونس و يوسف و موسى و عيسى و محمد ( ص ) . شباهتى كه به يونس دارد غيبت اوست كه پس از پيرى به چهرهء جوانى به سوى قوم خويش برگشت . شباهت او به يوسف غيبت او از خاص و عام و نهان شدن وى از برادرانش بود و اشكالى بود كه كار وى براى پدرش يعقوب به وجود آورده بود با آنكه فاصله ميان او و پدر و كسانش نزديك بود . در روايتى ديگر گفته شده است شباهت او به يوسف در اين بود كه خداوند بين او و مردم حجابى قرار داده كه آنان وى را مىديدند اما نمىشناختندش . اما شباهت وى به موسى در اين بود كه دائما مىترسيد و غيبتى طولانى كرد و ولادتش بر مردم پنهان بود و شيعيانش به واسطهء آزار و خوارى كه بعد از موسى به آنها رسيد پنهان گشتند تا آنگاه كه خداوند فرمان ظهور او را صادر كرد و وى را بر دشمنانش پيروز گرداند . اما شباهت وى به عيسى در اختلافى است كه مردم دربارهء او دارند .\r\nتا آنجا كه برخى گويند او به دنيا نيامده و دسته‌اى ديگر گويند او مرده است . و عده‌اى نيز او را مقتول و مصلوب مىپندارند . اما شباهت وى به جدش مصطفى ( ص ) خروج او به شمشير و كشتن دشمنان خدا و رسولان او و ستمگران و طاغوتيان است . او به شمشير و رعبى كه در دلها ايجاد مىكند پيروز مىشود . . .\r\nدر روايتى ديگر آمده است كه امام باقر ( ع ) فرمود : سنتى كه مهدى ( ع ) از محمد ( ص ) دارد\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nقيام به سيرت او و بيان آثار اوست آنگاه شمشيرش را به مدت هشت ماه بر شانه‌اش مىگذارد و چنان از دشمنان خدا مىكشد كه خداوند از وى راضى و خشنود مىشود . پرسيده شد : او چگونه مىداند كه خداوند از او راضى شده است ؟ فرمود : خداوند در قلب او رأفت و رحمت مىافكند .\r\n\r\nغيبتهاى پيامبران\r\nشيخ صدوق در كتاب اكمال الدين مىنويسد : نخستين غيبت ، از ادريس پيامبر ( ع ) است .\r\nاين غيبت بسيار مشهور است و تا آنجا ادامه يافت كه خورد و خوراك بر پيروانش تنگ شد و فرمانرواى ستمگر حاكم بر آنان شمارى از ايشان را كشت و زندگان آنها را در فقر و ترس نگاه داشت . پس ادريس ( ع ) ظهور كرد و به پيروانش مژدهء فرج و قيام يكى از فرزندانش ، يعنى نوح ( ع ) ، را داد . آنگاه ادريس ( ع ) به سراى ديگر شتافت و پيروانش پس از مرگ وى ، قرنى پس از قرن ديگر و يكى پس از ديگرى در انتظار قيام نوح ( ع ) به سر مىبردند و بر آزار و شكنجه ستمگران و طاغوتها شكيبايى مىورزيدند تا آنكه نوح ( ع ) به پيامبرى ظهور كرد .\r\nآنگاه شيخ صدوق حديثى از امام باقر ( ع ) نقل كرده است مبنى بر آنكه : چون ادريس از حاكم ستمگر زمانهء خويش ترسيد ، غيبت كرد و براى بيست سال در غارى پنهان شد و يكى از فرشتگان خوراك و آب به او مىرساند . سپس وى از ظهور و نبوت نوح سخن گفته است و به سند خود از امام صادق ( ع ) روايت كرده كه فرمود : چون هنگام مرگ نوح ( ع ) فرا رسيد ، وى پيروانش را فرا خواند و بديشان فرمود : بدانيد كه پس از من ، غيبتى خواهد بود كه در آن طاغوتها و ستمگران آشكار مىشوند . و خداوند عز و جل مشكل شما را به دست يكى از فرزندان من كه قائم به حق است و « هود » نام دارد ، بر طرف مىكند . پيروان نوح ( ع ) پيوسته در انتظار ظهور هود ( ع ) بودند تا آنكه مدت مديدى گذشت و دلهاى بيشتر آنان سخت شد .\r\nپس خداوند متعال در زمانى كه نااميدى و سختيها به غايت خود رسيده بود ، هود ( ع ) را به پيامبرى برانگيخت و با توفانى ويرانگر دشمنان را نابود كرد . آنگاه پس از هود غيبت ديگرى روى داد تا آنكه صالح ( ع ) ظهور كرد .\r\n\r\nغيبت صالح ( ع )\r\nسپس شيخ صدوق به سند خود از امام صادق ( ع ) روايت كرده است كه فرمود : صالح ( ع ) زمانى از قوم خويش غايب شد و در آن روز كه غايب شد بين سى تا پنجاه سال سن داشت و بزرگ شكم و نيكو هيكل بود و ريشى انبوه داشت اما وقتى بازگشت شكمش كوچك و گونه‌هايش ضعيف و لاغر شده بود و تعدادى مرد ميانه بالا او را احاطه كرده بودند . چون\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nصالح به سوى قومش بازآمد ، او را نشناختند . قوم وى سه گروه بودند : گروهى منكر و گروهى مردد و دسته‌اى هم بر يقين بودند . آنگاه امام ( ع ) فرمود : مثل قائم ( ع ) همچون صالح ( ع ) است .\r\n\r\nغيبت ابراهيم ( ع )\r\nشيخ صدوق گويد : غيبت ابراهيم خليل ( ع ) مشابه غيبت قائم ما صلوات الله عليه و بلكه شگفت‌انگيزتر از آن است . زيرا خداوند عزّ و جل ، اثر ابراهيم ( ع ) راحتى همان هنگام كه در شكم مادرش بود از ديدگان مستور داشت به طورى كه جاى ابراهيم را از شكم مادرش به پشتش تغيير داد و امر ولادتش را نهان كرد تا آنكه زمانش فرا رسيد .\r\nشيخ صدوق به سند خود از امام صادق ( ع ) روايت كرده است كه فرمود :\r\n« پدر ابراهيم ، منجم نمرود بن كنعان بود . روزى به نمرود گفت : در مملكت ما كودكى به دنيا خواهد آمد كه نابودى ما همه به دست اوست . نمرود ، در پى اين پيش‌بينى ، زنان را از مردان جدا كرد . در همين ايام پدر ابراهيم با همسرش درآميخت و زن باردار شد .\r\nنمرود قابله‌ها را مأمور كرد كه زنان را بازرسى كنند و اگر زنى را باردار ديدند او را بياگاهند . قابله‌ها مادر ابراهيم ( ع ) را نيز وارسى كردند و خداوند جنينى را كه در رحم بود به پشت وى انتقال داد ، از اين رو قابله‌ها گفتند : او باردار نيست . چون مادر ابراهيم بزاد ، پدرش خواست كودك را نزد نمرود ببرد ، اما همسرش مانع شد و به وى گفت : اگر اين كودك را نزد نمرود برى او را خواهد كشت . بگذار او را به غارى ببرم و در همانجا رهايش كنم تا عمرش به سر آيد . پس كودك را به غار برد و در آنجا به وى شير داد سپس كودك را در غار رها كرد و در غار را با صخره‌اى بست و خود بازگشت .\r\nخداوند از طريق انگشت ابهام ابراهيم به وى خوراك مىداد . بدين گونه كه ابراهيم آن انگشت را مىمكيد . ابراهيم در يك روز به اندازهء يك هفته ، و در يك هفته به اندازهء يك ماه ، و در يك ماه به اندازهء سالى رشد يافت . پس از مدتى مادر ابراهيم از شوهرش اجازه خواست تا به ديدار فرزندش برود . وقتى به غار وارد شد به ناگاه ابراهيم را ديد كه چشمانش همچون چراغ مىدرخشيد . او را در آغوش گرفت و به او شير داد و بازگشت . پدر ابراهيم از وضع كودك پرسش كرد ، زن پاسخ داد كه ابراهيم را زنده به گور كرده است و پىدرپى عذر و بهانه مىآورد تا آنكه در طلب حاجتى از خانه بيرون شد و به سوى غار رفت و ابراهيم را در آغوش گرفت و شيرش داد و بازگشت .\r\nهنگامى كه مادر قصد بازگشت داشت ابراهيم دامن او را گرفت و به وى گفت : مرا با خود ببر . مادر جواب داد : بايد از پدرت اجازه گيرم . ابراهيم همچنان در غار ماند و\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nخود را از ديدگان پنهان مىكرد ، تا آنكه به امر خدا وظيفه يافت از غار خارج شود .\r\nسپس غيبت دوم برايش رخ داد و اين هنگامى بود كه طاغوت عصر او وى را از مصر بيرون راند و ابراهيم گفت : من از شما و آنچه غير از خدا مىپرستيد ، كناره مىگيرم . »\r\nصدوق در ادامه اين روايت گويد ابراهيم غيبتى ديگر داشت كه طى آن به تنهايى به سرزمينهاى ديگر سفر كرد تا عبرت آموزد . آنگاه وى حديث ديگرى كه متضمن همين نكته است ، نقل كرده است .\r\n\r\nغيبت يوسف ( ع )\r\nشيخ صدوق مىنويسد :\r\nاما غيبت يوسف ( ع ) بيست سال بود . وى در طول اين مدت به خود روغن نماليد و سرمه نكشيد و بوى خوش به كار نبرد و با زنان آميزش نكرد تا آنكه خداوند كار يعقوب را سامان داد و ميان يوسف و برادران و پدر و خاله‌اش را جمع كرد . يوسف سه روز از اين غيبت را در چاه و چند سالى در زندان و باقى را در فرمانروايى به سر برد . او در مصر بود و يعقوب در فلسطين و ميان اين دو نه روز راه بود . در مدتى كه يوسف در غيبت از اهل و ديار خود به سر مىبرد ، احوال گوناگونى بر وى رخ داد . زيرا برادرانش با يكديگر همدست شدند تا وى را بكشند ، اما چنين نكردند يوسف را در چاهى افكندند و سپس او را به بهايى اندك بفروختند .\r\nپس از آن ، حكايت وى با زن عزيز مصر اتفاق افتاد كه در پى بىآن چند سالى در زندان بود .\r\nآنگاه پادشاه مصر به سوى او روانه شد و در آخر خداوند امور يوسف ( ع ) را سر و سامان بخشيد و رؤياى او را تأويل كرد .\r\nآنگاه صدوق به سند خود روايتى از امام صادق ( ع ) نقل كرده كه فرمود :\r\n« يعقوب مىدانست كه يوسف زنده است و نمرود و خداوند او را پس از سپرى شدن دوران غيبتش آشكار مىكند . او همواره به فرزندانش مىگفت : من چيزى از جانب خداوند مىدانم كه شما آن را نمىدانيد . اما فرزندانش وى را به خاطر نام بردن از يوسف ، به سستى راى متهم مىكردند . »\r\nصدوق پس از نقل اين روايت مىنويسد : حال عارفان به امام زمان غايب ما در اين دوران همچون حال يعقوب در شناخت يوسف و غيبت اوست و حال كسانى كه به امام زمان ( ع ) و غيبتش آگاهى ندارند و آن را مورد انكار و عناد قرار مىدهند ، همچون حال برادران يوسف است كه به پدرشان گفتند : به خدا قسم تو در گمراهى قديمى به سر مىبرى ، سخن يعقوب كه به پسرانش گفت : مگر به شما نگفته بودم كه من چيزى از جانب خداوند مىدانم كه شما\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nآن را نمىدانيد ، دليلى است بر اينكه او به خوبى مىدانست كه يوسف زنده است و تنها براى امتحان و آزمايش او در پس پردهء غيبت نهان شده است . سپس صدوق به سند خود از امام صادق ( ع ) نقل كرده است كه فرمود : در ويژگيهاى قائم ( ع ) سنتى از يوسف ( ع ) است . . . :\r\nبرادران يوسف همه از نوادگان و اولاد پيامبران بودند . ايشان در حالى كه برادران يوسف بودند و يوسف نيز برادرشان بود به بازار سوداگرى مىرفتند و با يوسف خريدوفروش مىكردند . اما يوسف را نشناختند تا آنكه يوسف خود گفت : من يوسف هستم و اين هم برادر من است . حال با اين وصف ، مردم چگونه باور نمىدارند كه خداوند عزّ و جل در وقتى از اوقات اراده فرمايد كه حجت خود را از آنان نهان كند . ملك مصر در اختيار يوسف بود و ميان او و پدرش هيجده « 34 »  روز مسافت بود و اگر خداوند مىخواست جايگاه او را آشكار سازد قطعا بر اين كار توانا بود . هنگامى كه يعقوب بشارت يوسف ( ع ) را دريافت كرد ، همراه با پسرانش آن راه هيجده روزه را در عرض نه روز طى كردند و خود را به مصر رسانيدند .\r\nبنابراين ، چگونه اين امت باور نمىدارد كه خداوند تبارك و تعالى آنچه را كه با يوسف كرد با حجت خود نيز همان كند . يعنى حجتش در ميان مردم آمد و شد كند و در بازارهايشان راه رود و بر بساطشان حاضر شود اما آنان وى را نشناسند تا آنكه خداوند عزّ و جل به او فرمان دهد كه خود را به مردم معرفى كند چنان كه به يوسف نيز همين اجازه را داد آن هنگام كه يوسف به برادرانش گفت : آيا دانستيد با يوسف و برادرش چه كرديد چون نادان بوديد ؟ ! برادرانش گفتند : آيا خود تو يوسفى ؟ ! گفت : من يوسف هستم و اين برادر من است .\r\n\r\nغيبت موسى ( ع )\r\nشيخ صدوق به سند خود از حضرت زين العابدين ، از پدرش سيد الشهدا ، از پدرش على ( ع ) ، از پيامبر ( ص ) ، نقل كرده است كه فرمود : چون مرگ يوسف در رسيد ، پيروان و اهل بيتش را گرد آورد و ايشان را از سختىيى كه بدانان خواهد رسيد آگاه كرد و بديشان خبر داد كه در اين سختى مردان بسيارى كشته خواهند شد و شكمهاى زنان آبستن دريده مىشود و كودكان به قتل مىرسند تا آنكه خداوند ، حق را در قائمى از فرزندان لاوى بن يعقوب آشكار كند . او مردى است گندمگون و بلند .\r\nوى همچنين در روايتى از امام صادق ( ع ) نقل كرده است كه فرمود : يوسف به حاضران\r\n\r\n","description":"","footnote":" ( 34 ) صدوق قبلا گفته بود ميان يوسف و يعقوب نه روز مسافت بوده است و اين گفته با روايت و آنچه ديده شده مخالفت دارد . شايد مراد صدوق آن بوده است كه قطع اين مسافت در نه روز هم امكان‌پذير بوده ، چنان كه در اين روايت نيز بدان اشاره شده است . ( مؤلف ) . ","page_name":" 320 ","page_number":320},
  {"content":"\r\n\r\nگفت : اين قبطيان به زودى بر شما چيره آيند و بدترين شكنجه‌ها را بر شما روا دارند و خداوند شما را به واسطه مردى از فرزندان لاوى بن يعقوب كه موسى بن عمران نام دارد ، رهايى خواهد بخشيد . او جوانى است بلند و با موهاى مجعد و سيمايى گندمگون . مردى از بنى اسرائيل پسرش را عمران نام مىنهد و عمران فرزندش را موسى مىنامد .\r\nدر روايت ديگرى از امام باقر ( ع ) نقل شده كه فرمود :\r\n« موسى ظهور نكرده بود كه پيش از وى پنجاه پيامبر دروغين آمده و هر يك ادعا كرده بودند كه موسى بن عمران خود اوست . پس به فرعون خبر رسيد كه اينان وى را به وحشت انداخته‌اند و در طلب آن جوانند . كاهنان به فرعون گفتند : نابودى آيين و قوم تو بر دست اين كودكى است كه امسال در بنى اسرائيل به دنيا مىآيد . فرعون بر زنان باردار قابله‌هايى به نگاهبانى گمارد و گفت : پسرى در امسال به دنيا نمىآيد مگر آنكه سر بريده شود . وى بر مادر موسى نيز قابله‌اى گماشت . اما آن قابله مهر مادر موسى را بر دل گرفت و روزى به او گفت : دخترم چرا چنين رنگ‌پريده‌اى و آب مىشوى ؟\r\nمادر موسى پاسخ داد : مرا نكوهش مكن . چرا كه من چون كودكم را زاييدم او را گرفته مىكشندش . قابله گفت : نگران مباش ! من اين راز را نهان خواهم كرد . هنگامى كه مادر موسى فارغ شد ، قابله كودك را بر گرفت و به صندوق‌خانه بر دو وضع او را مرتب ساخت سپس به طرف نگهبانانى كه بر در بودند رفت و به ايشان گفت : بازگرديد كه لخته خونى از او خارج شد . نگهبانان بازگشتند . پس مادر موسى به كودك شير داد و چون بر جان او بيمناك شد خداوند به وى وحى كرد كه : « صندوقى بساز و موسى را در آن گذار و شبانه بيرون رو و او را در نيل افكن . » مادر موسى صندوق را در آب انداخت اما صندوق دوباره به سويش برگشت باز آن را به جلو راند اما صندوق به طرف خودش بازگشت . پس باد بر صندوق زد و مادر موسى خواست كه فرياد زند اما خداوند دل او را استوار كرد . ( از طرفى ) همسر فرعون به شوهرش گفت : ايام بهار است چادرى بر كنارهء نيل براى من بر افراز تا تفرج كنم . فرعون نيز چنين كرد .\r\nصندوقى كه موسى در آن بود به محلى كه زن فرعون چادر زده بود ، رسيد . وى به نگهبانان دستور داد صندوق را از آب بگيرند چون در صندوق را باز كردند ناگهان پسر بچهء بسيار زيبايى در آن ديدند . زن فرعون ، مهر كودك را بر دل گرفت و گفت : اين پسر من است و به فرعون گفت : من پسر بچه‌اى شيرين و پاك يافته‌ام و مىخواهم او را به فرزندى بگيرم تا نور چشم من و تو باشد پس او را مكش . آن قدر وى بر اين خواسته پاى فشرد تا فرعون راضى شد . چون مردم شنيدند كه فرعون پسر بچه‌اى را به فرزندى گرفته است ، تمام بزرگان دربارش زنى را به نزد وى فرستادند تا دايگى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nكودك را عهده‌دار شود . اما موسى پستان هيچ كدام از آنان را نگرفت . مادر موسى به دخترش گفت : جستجويى كن ببين آيا از موسى نشانى مىيابى ؟ خواهر موسى به سراى فرعون رسيد و گفت : شنيده‌ام دايه‌اى مىخواهيد . در اينجا زنى است نكوكار كه فرزند شما را مىپذيرد و از او سرپرستى مىكند . فرعون گفت : او را حاضر كنيد .\r\nپس مادر موسى ، كودك را به دامان خويش بر گرفت و پستان به دهانش گذارد و شير فراوانى به كام موسى سرازير شد . چون فرعون دانست كه دايه هم از بنى اسرائيل است گفت : ممكن نيست بگذارم كه هم كودك و هم دايه از بنى اسرائيل باشند اما همسرش با وى به گفت‌وگو پرداخت و گفت : از اين كودك هراس به خود راه مده . او پسر توست و در دامن تو پرورش مىيابد . وى به قدرى از اين سخنان گفت تا نظر فرعون را برگرداند . اما مادر موسى و دخترش و قابله خبر موسى را كتمان كردند ، تا آنكه قابله و مادر موسى از دنيا رفتند و بنى اسرائيل از احوال موسى چيزى در نيافتند در حالى كه خود در اين باره به تحقيق پرداخته و از اين و آن پرسش كرده بودند . اما نتوانستند خبرى به دست بياورند و به فرعون خبر رسيد كه آنان در پى موسى هستند . فرعون نيز بنى اسرائيل را تحت شكنجه‌هاى بسيار قرار داد و آنان را گروه گروه كرد و از خبر دادن به موسى و پرسش از وضع او ممنوع كرد . »\r\nصدوق گويد : در روايت نخست كه آمده است :\r\n« غيبت واقع شد و بنى اسرائيل بسيار به سختى فرو افتادند و چهار صد سال در انتظار قيام قائم به سر مىبردند تا آنكه مژدهء ولادت موسى را دريافت كردند و نشانه‌هاى ظهور او را ديدند . آشوب و پريشانى بسيارى بر آنان روى آورد . با چوب و سنگ بديشان هجوم مىآوردند . آنگاه از دانشمندى كه به احاديث و سخنان وى تكيه مىكردند ، خواستار توضيح شدند اما او اين مسأله را پنهان كرد سپس بنى اسرائيل با وى در مكاتبه شدند . آن دانشمند به همراه آنان به يكى از صحراها رفته در آنجا نشست و دربارهء قائم و اوصاف و ويژگيهاى وى و نيز نزديكى ظهور او با آنان سخن گفت . شبى مهتابى بود و آنان به گفت و شنيد مشغول بودند كه ناگهان چهرهء موسى كه ايام شباب را مىگذراند ، آشكار شد . موسى در آن شب به قصد گردش از خانهء فرعون بيرون آمده و از همراهان خود جدا به نزد ايشان روانه شده بود . او بر استرى سوار بود و طيلسانى از خز در بر كرده بود . آن دانشمند از روى نشانه‌هايى كه از قائم مىشناخت ، به محض ديدن موسى او را شناخت و به روى پاهاى موسى در افتاد و گفت : سپاس خدايى را كه پيش از مرگ من ، تو را به من نماياند . پيروانى كه در آنجا حضور داشتند ، دانستند كه اين مرد همان قائم است . پس سجدهء شكر به جاى آوردند\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nو موسى سخنى به آنان نگفت مگر آنكه فرمود : « اميدوارم خداوند رهايى شما را از اين سختيها و دشواريها به زودى فراهم سازد » . آنگاه غايب شد و به مدين رفت و نزد شعيب ماند . غيبت دوم بر بنى اسرائيل بس دشوارتر از غيبت نخست بود و پنج سال و اندى به طول انجاميد . همچنان سختى و مشقت بر بنى اسرائيل فزونى مىگرفت و آن دانشمند نيز مسأله را همچنان مكتوم نگهداشت . آنگاه بنى اسرائيل كسانى را به نزد آن دانشمند فرستادند و دلهايشان خوش گشت . آن دانشمند به ايشان گفت : خداوند عز و جل به وى الهام كرده است كه پس از چهل سال آنان را از رنج و عذاب رهايى خواهد بخشيد . پس خداوند اين مدت را به سى سال كاهش داد . بنى اسرائيل گفتند :\r\nهر نعمتى از سوى خداست و خداوند در پى اين سخن اين مدت را به بيست سال تقليل داد . بنى اسرائيل گفتند : از خداوند جز خير صادر نشود . و خداوند هم اين مدت را ده سال گردانيد . بنى اسرائيل گفتند : جز خدا كس ديگرى نتواند شر را بازگرداند .\r\nپس خداوند به او وحى كرد كه به بنى اسرائيل بگو كه بازنگرديد من به موسى اجازهء رهايى شما را داده‌ام . در همان حالى كه بنى اسرائيل مشغول اين گفتگوها بودند ناگهان موسى در حالى كه سوار بر درازگوشى بود ، هويدا شد و به آنان سلام فرستاد .\r\nآن مرد دانشمند از وى پرسيد : نامت چيست ؟ گفت : موسى . فرزند چه كسى ؟ فرزند عمران . فرزند چه كسى ؟ فرزند فاهت بن لاوى بن يعقوب . براى چه كار آمده‌اى ؟\r\nبراى انجام رسالتى از جانب خداوند عزّ و جل . پس آن دانشمند برخاست و به سوى موسى رفت و دست آن حضرت را بوسيد . آنگاه موسى در ميان آنان نشست و دلهايشان را شاد گردانيد و بديشان فرمانهاى لازم را داد و سپس گروه گروهشان كرد .\r\nبين اين ماجرا و رهايى بنى اسرائيل با غرق شدن فرعون چهل سال فاصله بود » .\r\n\r\nوقوع غيبت اوصيا و حجج بعد از موسى تا زمان مسيح ( ع )\r\nشيخ صدوق در اكمال الدين به اسناد خود از ائمه اهل بيت ( ع ) روايت كرده است كه :\r\n« يوشع بن نون ( ع ) پس از موسى ( ع ) عهده دار رسالت گرديد و بر ظلم و ستم طاغوتيان شكيب ورزيد ، تا آنكه سه تن از زمامداران ستمگر دوران او از دنيا رفتند . آنگاه بود كه كار شعيب بالا گرفت . پس دو مرد از منافقان قوم موسى با صد هزار نفر به رويارويى صفوراء دختر شعيب ، همسر موسى ( ع ) ، در آمدند . يوشع با آنان جنگيد و بر ايشان چيره شد . كشتارى بزرگ به وقوع پيوست و آنان كه زنده مانده بودند از معركه گريختند و صفوراء نيز به اسارت در آمد . پس از يوشع تا زمان داوود ( ع ) ، حدود چهار صد سال ، ائمه كه يازده تن بودند مخفى شدند تا آنكه كار به دست آخرين آنان\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nافتاد . او در پردهء غيبت نهان شد و پس از چندى ظهور كرد و آنان را به آمدن داوود ( ع ) مژده داد و بديشان گفت : « داوود زمين را از لوث وجود جالوت و سپاهيانش پاك مىكند » . آنان مىدانستند كه داوود به دنيا آمده و نيرو و قوايش كامل شده است . و او را مىديدند اما نمىدانستند كه اين داوود همان كسى است كه مژدهء آمدن او را دريافت كرده‌اند . چون طالوت لشكر كشيد و آنان را ( با آزمايش به وسيله نهر آب ) از يكديگر متمايز ساخت پدر و برادران داوود از سپاه خارج شدند ، اما داوود از همراهى با آنان امتناع ورزيد و از جانب برادرانش با توهين روبه‌رو شد . آنان به وى گفتند : او در اين مورد كارى نمىكند . پس داوود به كار چرانيدن گوسفندان پدرش سرگرم شد . جنگ اوج گرفته بود و مردم در رنج و سختى افتاده بودند . پس پدر داوود از جنگ بازگشت و به وى گفت : براى برادرانت غذا ببر تا نيرو بگيرند . داوود ( ع ) در آن زمان جوانى كوتاه و كم مو بود . در راه كه مىرفت به سنگى برخورد سنگ به صدا در آمد و به داوود گفت : مرا برگير و به وسيلهء من جالوت را بكش . من براى كشتن جالوت آفريده شده‌ام . آن را برداشت و در توبره‌اى كه سنگهايى براى پراندن به گوسفندانش در آن مىگذاشت ، جاى داد و نزد طالوت رفت . طالوت به او گفت : اى جوان ! تو چه نيرويى براى جنگيدن دارى ؟ داوود پاسخ داد : شيرى بر يكى از گوسفندانم حمله برد و من سر او را گرفتم و آرواره‌هاى شير را از هم باز كردم و گوسفند را از كام او بيرون كشيدم . از طرفى خداوند به طالوت وحى كرده بود كه جالوت را نمىكشد مگر كسى كه زره تو را بپوشد و آن را پر كند . پس طالوت زرهش را خواست و داوود آن را در بر كرد . زره كاملا اندازهء او بود . آنگاه داوود گفت : جالوت را به من نشان دهيد . پس چون او را ديد سنگ را گرفت و به سويش پرتاب كرد . سنگ ميان دو چشم جالوت خورد و سر او را شكافت . جالوت از اسب بر زمين غلتيد . با كشته شدن جالوت به وسيلهء داوود ، مردم وى را به پادشاهى خود گرفتند و خداوند بر او زبور را فرستاد و صنعت آهنگرى را به وى آموخت و آهن را در دستهاى او نرم كرد و به كوهها و پرندگان فرمود كه با داوود تسبيح گويند . همچنين به داوود صدايى زيبا بخشيد كه كسى نظير آن را نشنيده بود و به وى نيرويى در عبادت و اطاعت ، عطا كرد و در ميان بنى اسرائيل به مقام نبوت مبعوث شد . »\r\nقائم ما نيز همين گونه است . او را علمى است كه چون هنگام ظهورش فرا رسد آن عَلَم از او در جهان پراكنده شود و خداوند عزّ و جل او را به سخن در آورد و آن علم به وى گويد : اى ولى خدا ! ظهور كن و دشمنان خدا را بكش . همچنين شمشيرى در نيام دارد كه چون زمان\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nظهورش نزديك شود ، آن شمشير از نيام به درآيد و خداوند او را به زبان آورد و آن شمشير به امام عرض مىكند : اى ولى خدا ! ظاهر شو و بر تو روا نباشد كه از پيكار با دشمنان خدا كنار بنشينى . آنگاه او ظهور مىكند و دشمنان خدا را هر جا كه بيابد ، مىكشد و حدود خدا را بر پاى مىدارد و به احكام خداوند ، حكم مىراند .\r\n« سپس داوود ( ع ) ، سليمان را به جانشينى خود گذارد و سليمان ( ع ) نيز به آصف بن برخيا وصيت كرد . سپس خداوند او را در پس پردهء غيبت نهان داشت . غيبت او به طول انجاميد آنگاه يك بار ظاهر شد و پس از آن به فرمان خداوند ، غايب گشت و « بختنصر » بر ايشان تسلط يافت و « دانيال » نود سال در دست او اسير ماند . و او را در چاهى افكند و فشار و سختى بر پيروان منتظرش فزونى گرفت بيشتر آنان به خاطر دراز شدن مدت غيبت دانيال ، در دينشان به ترديد افتادند . پس از مدتى بختنصر به سبب خوابى كه ديده بود ، دانيال را از چاه بيرون آورد . دانيال در جايى به دور از بنى اسرائيل ظهور كرد . سپس دانيال بمرد و كار به دست عزيز افتاد . بنى اسرائيل مسائل دينى خود را از وى فرا مىگرفتند . آنگاه خداوند صد سال او را از ديدگان مردم نهان داشت و سپس وى را برانگيخت جانشينان و حجتها پس از وى نيز غايب شدند و سختى و مشقت بر بنى اسرائيل فراوان شد تا آنكه يحيى بن زكريا زاده شد .\r\nهفت‌ساله بود كه ظهور كرد و پيروان خود را به قيام مسيح ( ع ) پس از بيست و چند سال مژده داد . چون مسيح ( ع ) به دنيا آمد ، خداوند ولادتش را از مردم پوشيده داشت و او را در پس پردهء غيبت نهان كرد . زيرا مادرش او را به جايى دور دست برد . وقتى عيسى ( ع ) ظهور كرد ، سختى و مشقت بسيار بالا گرفته بود و بنى اسرائيل مورد تعقيب قرار گرفته بودند تا آنكه رسالت بر دوش مسيح ( ع ) افتاد بدان گونه كه خداوند خود خبر داده است . شمعون و اصحابش مسأله مسيح را مخفى داشتند تا آنجا كه مجبور شدند به يكى از جزاير پناهنده و در آنجا مخفى شوند . »\r\n\r\nمعجزات و دلايل و بينات و نشانه‌هاى مهدى ( ع )\r\nشيخ مفيد به سند خود از كلينى ، به سند خود از محمد بن ابراهيم بن مهزيار نقل كرده است كه گفت : هنگامى كه ابو محمد امام حسن عسكرى ( ع ) در گذشت ، دربارهء امام پس از وى ترديد كردم . نزد پدرم مال فراوانى ( از سهم امام ( ع ) ) گرد آمده بود . او آنها را برداشت و من نيز همراه وى به كشتى نشستم تا او را مشايعت كنم . ناگاه تب شديد بر پدرم عارض شد به گونه‌اى كه به من گفت : فرزندم مرا بازگردان كه اين تب علامت مرگ است . سپس به من گفت : در اين مال از خدا بترس ، آنگاه وصيت كرد و خود پس از سه روز درگذشت . من با\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nخود گفتم : پدرم مرا به امرى نادرست وصيت نكرده است . اين مال را بايد به عراق ببرم « 35 »  .\r\nآنجا بايد در كنار شط خانه‌اى اجاره كنم و نگذارم كسى از اين ماجرا بويى ببرد . اگر اين مسأله به مانند زمان امام حسن عسكرى ( ع ) برايم روشن شد و دريافتم امام كيست اين اموال را به او مىدهم و الا آنها را ميان فقيران تقسيم مىكنم . ( يا بنابر روايت ديگر آن را چنان كه دلم خواهد به مصرف مىرسانم ) . پس به عراق آمدم و كنار شط خانه‌اى اجاره كردم و چند روزى در آن به سر بردم روزى ديدم قاصدى آمد و نامه‌اى به من داد كه در آن نوشته بود : اى محمد اموالى چنين و چنان در فلان چيز نزد تو موجود است . در اين نامه از تمام چيزهايى كه من با خود آورده بودم و حتى از برخى از آنها هم اطلاع نداشتم نام برده شده بود . پس من آن اموال را به آن قاصد دادم و چند روز ديگر با افسردگى و اندوه در همان خانه ماندم تا آنكه پيغام ديگرى به من رسيد مبنى بر اينكه « ما تو را به جاى پدرت قرار داديم پس خدا را سپاس گوى . »\r\nهمچنين كلينى در كافى به سند خود نقل كرده است كه : مردى از اهل سواد مالى به امام زمان رسانيد اما پذيرفته نشد و به او گفته شد : نخست حق پسر عموهايت را كه 400 درهم است از اين مال جدا كن . آن مرد ملكى از عموزادگانش در دست داشت كه در آن شريك بودند و او حق آنها را نگهداشته بود . چون حساب كرد حق عموزادگانش از آن مال همان چهارصد درهم بود ، آن مقدار را بيرون كرد و بقيه را فرستاد و در نتيجه آن مال پذيرفته شد .\r\nو نيز در كافى از قاسم بن علاء ، نقل شده است كه گفت : خداوند چندين پسر به من داد و من نامه مىنوشتم و تقاضاى دعا مىكردم اما هيچ پاسخى دريافت نمىكردم ، لذا همهء پسرانم مردند . پس چون پسرم حسن به دنيا آمد ، نامه‌اى نگاشتم و تقاضاى دعا كردم . پاسخ آمد : « اين پسر باقى مىماند و الحمد الله . »\r\nهمچنين كلينى از ابو عبد الله بن صالح نقل كرده است كه گفت : يكى از سالها به بغداد رفتم و ( از حضرت حجت ( ع ) ) اجازهء خروج خواستم . آن حضرت چنين اجازه‌اى نداد .\r\nبيست و دو روز در آنجا بماندم و كاروان هم به سوى نهروان رفت . تا آنكه در روز چهارشنبه به من اجازه خروج داده شد و به من گفته شد : در اين روز بيرون رو . من بيرون رفتم اما اميدى نداشتم كه به كاروان برسم تا آنكه به نهروان رسيدم . ديدم كاروان هنوز آنجاست به اندازهء وقتى كه شترانم را علوفه دادم كاروان كوچ كرد ، من نيز با آنان رهسپار شدم و آن حضرت براى سلامتى من دعا كرد و من هم به حادثهء سوئى دچار نگشتم و الحمد لله .\r\n\r\n","description":"","footnote":" ( 35 ) ابراهيم بن مهزيار از مردم اهواز بود . او اموال را از اهواز به عراق مىبرد سپس دچار تب شد و از ادامهء سفر انصراف جست ، آنگاه پسرش محمد براى بار دوم اموال را از اهواز به سوى عراق برد . ( مؤلف ) . ","page_name":" 326 ","page_number":326},
  {"content":"\r\n\r\nو نيز در همان كتاب از على بن حسين يمانى نقل شده است كه گفت : در بغداد بودم كه كاروان يمن آماده حركت شد ، خواستم با آنها حركت كنم . پس نامه‌اى به امام ( ع ) نوشتم و از او در اين باره اجازه خواستم . پاسخ آمد كه با آنان مرو كه در رفتن تو با ايشان هيچ خيرى نهفته نيست بلكه در كوفه بمان . قافله از شهر حركت كرد و قبيلهء حنظله بر آنها تاخت و نابودشان كرد . باز من نامه‌اى به حضرت نگاشتم و از وى دربارهء مسافرت از طريق آبى ، اجازه خواستم اما بازهم آن حضرت به من اجازه نداد . من دربارهء كشتيهايى كه در آن سال از راه دريا رفته بودند تحقيق كردم ، معلوم شد هيچ كدام سالم به مقصد نرسيده‌اند و گروهى از دزدان هند كه به آنها بوارح مىگفتند به آنها حمله كرده و اموالشان را به غارت برده بودند .\r\nنجاشى در كتاب رجال خود مىنويسد : على بن حسين بن بابويه ( پدر شيخ صدوق ) با ابو القاسم حسين بن روح ديدارى مىكند و از وى سؤالاتى مىپرسد . سپس با وى نامه‌نگارى مىكند و نامه‌هايش را از طريق على بن جعفر بن اسود به دست حسين بن روح مىرساند در اين نامه وى از حسين بن روح مىخواهد كه نامه‌اى به حضرت صاحب ( ع ) بنويسد و از او خواستار فرزندى برايش شود . امام زمان ( ع ) در پاسخ پدر صدوق نوشت : ما از خداوند براى تو چنين خواسته‌اى ، طلب كرديم و تو به زودى صاحب دو پسر نيكنام شوى .\r\nپس از مدتى ابو جعفر ( شيخ صدوق ) و ابو عبد الله از كنيزى به دنيا آمدند . ابو عبد الله حسين بن عبيد الله مىگويد : از ابو جعفر ( شيخ صدوق ) شنيدم كه مىگفت : من با دعاى صاحب الامر ( ع ) به دنيا آمدم و به اين امر بسيار مباهات مىكرد .\r\nشيخ طوسى در كتاب غيبت از ابن نوح از ابن سوره قمى از گروهى از مشايخ اهل قم نقل كرده است كه گفتند : على بن حسين بن موسى بن بابويه قمى دختر عموى خويش را به همسرى گرفته بود اما از وى صاحب فرزندى نشد پس نامه‌اى به شيخ ابو القاسم حسين بن روح ( رضى الله عنه ) نوشت مبنى بر آنكه وى از حضرت قائم ( ع ) درخواست كند كه ايشان از خداوند بخواهد كه به وى فرزندانى ببخشد كه بعدا در جرگه فقها جاى گيرند . پس پاسخ آمد كه : تو از اين زن صاحب اولاد نشوى و به زودى كنيزى ديلمى صاحب خواهى شد و او دو پسر فقيه براى تو به دنيا خواهد آورد .\r\nشيخ طوسى گويد : ابو عبد الله بن سوره به من گفت : ابو الحسن بن بابويه سه فرزند داشت : محمد و حسين كه هر دو فقيه و در حافظه چندان قوى بودند كه چيزهايى حفظ مىكردند كه مردم قم از حفظ آنها عجز داشتند . برادر ديگرشان حسن نام داشت و اين فرزند وسطى بود . وى بيشتر به عبادت مشغول ، و از زهاد بود از مردم كناره مىگرفت و از فقه چيزى نمىدانست . ابن سوره گفت : هرگاه ابو جعفر و ابو عبد الله ، فرزندان على بن حسين ، حديثى روايت مىكردند مردم از قدرت حفظ آنان شگفت زده مىشدند و به آنان\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمىگفتند : اين ويژگى ، به خاطر دعاى حضرت صاحب ( ع ) در شأن شما ، تنها به خودتان اختصاص دارد . و اين خبر در ميان مردم قم خبرى مستفيض است .\r\nصدوق در اكمال الدين از محمد بن على اسود نقل كرده است كه گفت : پس از مرگ محمد بن عثمان ، على بن حسين بن موسى بن بابويه از من خواست كه از ابو القاسم حسين بن روح بخواهم كه وى از مولانا صاحب الزمان تقاضا كند كه خداوند پسرى به او ببخشايد . من خواستهء او را به گوش حسين بن روح رسانيدم . وى نيز اين تقاضا را به حضرت ( ع ) رسانيد و پس از سه روز به من خبر داد كه امام زمان ( ع ) براى على بن حسين دعا كرده و او به زودى صاحب فرزندى خجسته‌اى خواهد شد كه به وى سود خواهد رسانيد و پس از او فرزندان ديگرى نيز برايش متولد مىشوند .\r\nصدوق گويد : ابو جعفر محمد بن على اسود گفت : من از وى دربارهء خودم خواستم كه از خداوند بخواهد كه پسرى نيز به من عطا فرمايد اما او مرا پاسخ نداد و گفت : به اين خواسته راهى نيست . پس در اين سال براى على بن حسين ، محمد به دنيا آمد و بعد از او فرزندان ديگرى نيز برايش متولد شدند اما براى من هيچ فرزندى زاده نشد .\r\nصدوق گويد : ابو جعفر محمد بن على اسود ( رضى الله عنه ) هرگاه مرا مىديد و مىگفت :\r\nمن به مجلس استادم محمد بن حسن بن احمد بن وليد ( رضى الله عنه ) بسيار رفت و آمد مىكردم و در كتابهاى علمى و حفظ آنها رغبت داشتم و اينك شگفت نيست كه مىبينم تو چنين رغبتى در علم دارى حال آنكه تو با دعاى امام ( ع ) به دنيا آمده‌اى .\r\nشيخ طوسى در كتاب الغيبة گويد : ابو عبد الله بن بابويه گفت : من مجلس درس داشتم در حالى كه در آن هنگام سن من كمتر از بيست بود . گاه ابو جعفر محمد بن على اسود در اين مجلس حاضر مىشد و چون به سرعت عمل من در پاسخ به پرسشهاى مربوط به موارد حلال و حرام مىنگريست ، از كم‌سالىام شگفت زده مىشد و آنگاه خود مىگفت : شگفتى ندارد زيرا تو به دعاى امام ( ع ) به دنيا آمدى .\r\nنگارنده : نويسندگان شيعه معجزات بسيارى از امام مهدى ( ع ) نقل كرده‌اند و اگر ما مىخواستيم تمام اين معجزات را در اين كتاب ذكر كنيم ، بسيار مفصل مىشد ، اما همين مختصر براى مقصودى كه در تأليف اين كتاب مورد نظر ماست ، كافى و بسنده است . و الله الهادى .\r\n\r\nرد شبهاتى كه دربارهء مهدى ( ع ) وارد شده است\r\nشبههء اول : عمرى بدين درازى بسيار بعيد و بلكه عادتا غير ممكن است چنان كه تا\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nامروز بيش از هزار و هشتاد و نه سال از تولد آن حضرت مىگذرد « 36 »  ! ! پاسخ : استبعاد در اين خصوص نمىتواند دليل قرار گيرد و يا با دليلى معارضت كند .\r\nپيش از اين ما دلايل عقلى و نقلى را كه بر ولادت و غيبت آن حضرت دلالت داشت نقل كرديم . بنابراين آيا مىتوان آن همه دلايل را به صرف استبعاد ناديده انگاشت . بگذريم از اينكه پس از نص قرآن مجيد در خصوص عمر نوح كه در ميان قوم خويش نهصد و پنجاه سال زيست ، و نيز قولى كه مىگويد نوح دو هزار و سيصد سال زندگى كرد ، يا مطابق روايت انس بن مالك از پيامبر ( ص ) كه فرمود : نوح دو هزار و چهار صد و پنجاه سال و آدم نهصد و سى سال ، چنان كه در تورات نيز آمده است ، و شيث نهصد و دوازده سال زيستند و روايات ديگرى در خصوص زنده بودن خضر تاكنون موجود است ، استبعاد در طول عمر امام زمان ( ع ) جايى ندارد .\r\nطبرسى در اعلام الورى مىنويسد : شيعه و اهل حديث و بلكه تمام امت اسلام به جز معتزله و خوارج بر اين باورند كه خضر در اين زمان زنده و كامل العقل است و بيشتر اهل كتاب نيز با اين اعتقاد موافقند .\r\nالياس و ادريس نيز همين گونه بوده‌اند و قرآن خود بر بقاى عيسى ( ع ) و بردن او به آسمان تصريح كرده است و رواياتى از شيعه و سنى نقل شده مبنى بر آنكه وى هنگام ظهور مهدى ( ع ) ، از آسمان فرود مىآيد و پشت سر آن حضرت نماز مىگزارد . بنابراين چگونه است كه مأموم « عيسى ( ع ) » را اين همه عمر تواند بود اما بقاى امام « مهدى ( ع ) » ناممكن باشد ؟ ! علاوه بر اين روايت صحيحى است از پيامبر ( ص ) كه فرمود : آنچه در امتهاى گذشته روى داده در امت اسلام نيز عينا رخ خواهد داد . رواياتى كه از شيعه و سنى نقل شده به زنده بودن دجال كافر و معاند و گمراه‌كننده و بقاى او تا زمان ظهور مهدى ( ع ) و كشته شدن او به دست آن حضرت ، اشعار دارد آنگاه چگونه است كه دجال ، دشمن خدا ، در اين مدت دراز زنده باشد اما امام ( ع ) كه دوست خدا هم هست ، عمرى بدين درازى برايش بعيد باشد و معتقدان بدين باور را به نادانى و تهى مغزى منسوب كنند ؟ ! قرآن همچنين به بقاى ابليس گمراه و گمراه‌كننده تا روز قيامت تصريح كرده است .\r\nابو حاتم سجستانى كتابى ويژه دربارهء كسانى كه از عمرى دراز برخوردار بوده‌اند ، نگاشته است . قرآن كريم همچنين بر بقاى اهل كهف تصريح كرده است . اهل كهف زنده اما در خواب بودند و سگ ايشان بر آستانه درِ غار روى دستهايش خفته بود . اينان بنا به قول\r\n\r\n","description":"","footnote":" ( 36 ) بديهى است اين سال مربوط به زمانى است كه مؤلف دست به كار تأليف اين كتاب بوده است . ( مترجم ) . ","page_name":" 329 ","page_number":329},
  {"content":"\r\n\r\nقرآن سيصد و نه سال به خواب فرو رفته بودند . حال كدام يك از اين دو مورد شگفت‌آورتر و بعيدتر است ، زنده بودن كسى كه مىخورد و مىنوشد و راه مىرود و مىخوابد و بيدار مىشود و به نظافت مىپردازد ، يا زنده بودن اشخاصى كه در يك مكان خفته‌اند نه مىخورند و نه مىنوشند و نه نظافت مىكنند ؟\r\nقرآن بر ميراندن عزير براى مدت صد سال و سپس برانگيختن وى و طعام فاسد نشده‌اش و چهارپايش اشاره و تصريح مىكند . حال اين شگفت‌آورتر است يا بقاى مهدى ( ع ) ؟ قرآن بر بقاى ابدى بهشتيان و دوزخيان تصريح كرده است . روايات بلا خلافى در دست است مبنى بر آنكه بهشتيان پير و ضعيف نمىشدند و نقصانى در بدن و حواس آنها راه نمىيابد . كسانى كه مىخواهند اخبار معمران را جمع‌آورى كنند بايد به كتاب ما با عنوان البرهان على وجود صاحب الزمان مراجعه فرمايند .\r\nما در روزگار خود شاهد جسدهايى هستيم كه سالها پس از مرگ توسط دواهاى خاصى همچنان بدون دست‌خوردگى باقى مانده‌اند . از جمله اين موارد جسد پادشاهى است كه از شهر صيدا به دست آمده اين جسد در تابوتى در آب قرار داشت و پس از بيرون آوردن جسد ، مشاهده شد كه تمام اعضاى آن سالم و دست نخورده است . اين جسد را در دوران حكومت سلطان عبد الحميد عثمانى به قسطنطنيه انتقال دادند . پس از تحقيقات معلوم شد كه تاريخ مرگ اين پادشاه به روزگار پيش از ميلاد مسيح ( ع ) مىرسيده است . در مصر نيز اجساد موميايىشدهء فراعنه را مىبينم كه از دورهء موسى ( ع ) يا پيش از آن به همراه تمام لوازم خود همچون كفنها در سوسمارها و گندم و نان و غيره همچنان سالم و دست نخورده تا امروز باقى مانده‌اند . در سالهاى اخير جنازهء يكى از فراعنه مصر موسوم به « توت عنخ آمون » در مصر به دست آمد در حالى كه جسد وى نپوسيده بود و سفرهء غذايش رو به روى او قرار داشت و بر آن ميوه‌هاى گوناگون بود . بنابراين اگر خداوند بتواند داروهاى مؤثر براى موميايى اجساد را به بندگانش نشان دهد ، پس آيا باور نكردنى است كه فردى را براى مدت درازى زنده نگهدارد ؟ ! ! سيد بن طاووس در كتاب كشف المحجة براى رفع استبعاد از طول عمر امام مهدى ( ع ) و بقاى آن حضرت و زندگى او در ميان مردم بدون آنكه آنان وى را بشناسند ، ضرب المثلى آورده است . وى اين ضرب المثل را در مناظره‌اى كه ميان او و علماى اهل سنت بغداد در گرفته بود ، مطرح كرد :\r\nاگر مردى به بغداد درآيد و ادعا كند كه مىتواند بر روى آب راه رود و براى اثبات ادعايش موعدى تعيين كند ، آيا فكر مىكنيد كسى از مردم بغداد در آن موعد مقرر بدانجا حاضر نمىشود ؟ بىترديد همه در آن موعد مقرر حضور مىيابند ، يا دست كم عدهء بسيار\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاندكى ممكن است براى ديدن ادعاى اين فرد در آنجا حاضر نشوند . حال وقتى كه مردم در آن موعد معين حضور يافتند و به چشم خود ديدند كه آن مرد واقعا مىتواند روى آب راه رود ، آن مرد بديشان بگويد : فردا هم مىخواهد همين كار را انجام دهد آيا مردم روز بعد مانند روز اول براى ديدن هنرنمايى او گرد مىآيند ؟ بىشك شمار حاضران در روز بعد كمتر از روز اول است و بدين ترتيب روز سوم و روزهاى بعد تماشاگران كمترى براى ديدن كار او در آن مكان حاضر مىشوند . حال اگر اين عمل مرتبا توسط او تكرار شود ، ديگر كسى به ديدهء شگفتى بدان نمىنگرد و آن را غريب نمىشمرد . مسأله طول عمر امام مهدى ( ع ) نيز اين چنين است . يعنى از آنجا كه كمتر كسانى همچون او مدتى بدين درازى زيسته‌اند ، مردم از عمر بدين درازى دچار بهت و شگفتى شده‌اند . حال آنكه اگر به احوال معمران در قرون گذشته عنايت مىكردند ، استبعاد آنان در اين باره از ميان مىرفت .\r\nنگارنده : زمانى كه ما در دمشق بوديم اعلام كردند كه هواپيماى عثمانى مىخواهد به دمشق بيايد . مردم در آن زمان هيچ هواپيمايى نديده بودند از اين رو در شهر كسى نماند جز آنكه همه براى ديدن هواپيما دست از كار و زندگى شسته و بيرون رفته بودند . اما همين كه اين هواپيما براى بار دوم و سوم به دمشق آمد ، مسأله عادى و از شمار تماشاگران نيز كاسته شده بود به طورى كه امروزه هواپيماها مانند پرندگانى در آسمان رفت و آمد مىكنند و كسى به آنان نمىنگرد و از ديدن آنها به حيرت و شگفتى نمىافتد .\r\nشبههء دوم : علت غيبت امام زمان ( ع ) چيست ؟ و با توجه به نياز مردم به ظهور وى اين غيبت از چه حسنى برخوردار است ؟ و دليل اين غيبت طولانى كه حتى سبب انكار ولادت آن حضرت نيز گشته در چيست ؟\r\nپاسخ : پس از آنكه با دلايل قاطعى كه برخى از آنها نقل شد ، وجوب نصب امام و انحصار عدد ائمه در دوازده تن را كه يكى از آنها نيز حضرت صاحب الزمان ( ع ) است كه اكنون در پس پردهء غيبت به سر مىبرد اثبات كرديم و دانستيم كه او با وجود برخوردارى از عصمت جز به خاطر انگيزه‌اى كه اقتضاى غيبت او را داشته و ضرورتى كه اين امر را پديد آورده غيبت كرده است . دانستن تمام جزئيات اين امر براى ما لازم نيست بلكه همچون آيات متشابه در قرآن در خصوص جبر و تشبيه مانند آيات « الرحمن على العرش استوى و جاء ربك » و امثال آنها مىباشد كه تنها بايد به آنها ايمان آوريم و بدانيم كه جبر و جسميت بر خداوند تعالى محال است و ما مىدانيم كه بر خلاف ظواهر اين آيات وجوه درست ديگرى هست كه با ادلهء عقلى سازگارى دارند اگر چه ما آن وجوه را به تفصيل نمىدانيم اما همان مقدار جزئى كه مىدانيم براى ايمان آوردن ما بدين آيات كافى است . همچنين ما دست به\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nكارهايى مىزنيم كه خود علت و مصلحت آنها را نمىدانيم . مثل طواف خانه خدا و رمى جمره و نظاير آنها از امور عبادى ديگر . پس چون دانستيم كه خداوند كار قبيح نمىكند و به كار بيهوده فرمان نمىدهد ، درمىيابيم كه بايد در غيبت امام زمان ( ع ) مصلحتى باشد اگر چه نتوانيم به كنه جزئيات آن پى بريم . اما سبب غيبت امام زمان ( ع ) معلوم و عبارت از همان ترس بر جان است و اگر مسأله جان در ميان نمىبود آن حضرت مىبايست ظهور مىكرد .\r\nاگر گفته شود : امامان پيش از وى نيز بر جان خود بيم داشتند و برخى از آنها با سم و برخى ديگر به شمشير كشته شدند ، اما آنان هيچ‌گاه غيبت نكردند و نيز بسيارى از پيامبران به آشكار دعوت به دين خود مىكردند اگر چه اين امر منجر به كشته شدن آنها شد .\r\nدر پاسخ مىگوييم : شايد يكى از تفاوتهاى دوران امام زمان ( ع ) با امامان پيشين در اين نكته باشد كه ائمه جانشينانى داشتند اما اين امام جانشينى ندارد . انبيا نيز همين گونه بودند .\r\nبيم امام زمان هم از ديگر ائمه ( ع ) بيشتر است چرا كه پدرانش ( ع ) ظهور او را خبر داده و گفته بودند : صاحب شمشيرى كه جهان را از عدالت پر مىكند دوازدهمين امام است . صدور اين اخبار از ائمه ( ع ) به اندازه‌اى زياد بود كه حتى دشمنان آنها هم بر اين نكته آگاهى داشتند .\r\nبراى همين زمامداران از كشتن پدران آن حضرت ( امامان پيش از وى ) خوددارى مىكردند چرا كه مىدانستند آنان كسانى نيستند كه با شمشير ظهور خواهند كرد و همواره در پى دستيابى به امام دوازدهم بودند تا او را بكشند .\r\nدر تاريخ آمده است چون حسن عسكرى ( ع ) وفات يافت ، حاكم عباسى كسى را به ميان حرم و كنيزان آن حضرت فرستاد تا هر زنى را كه باردار بيابد ، فرزندش را بكشد ! درست مانند كردار فرعون و نمرود با موسى و ابراهيم . زيرا آنان دريافته بودند كه حكومتشان به دست اين دو نابود مىشود از اين رو مأمورانى گماشتند تا زنان آبستن را بيابند و فرزندانشان را بكشند و ميان زنان و شوهران جدايى انداختند . اما خداوند ولادت آن دو را از ديدگان پنهان داشت چنان كه ولادت مهدى را بر حاكمان عصر وى پنهان كرد چرا كه حكمت و تدبير خداوند مقتضى اين امر بود . شناخت اين حكمت به طور كامل ، بر ما واجب نيست همچنين تكليف امام زمان ( ع ) مىتواند با تكليف ساير ائمه متفاوت باشد . چرا كه دوره‌هاى آنان نيز با هم متفاوت است . تكليف امير مؤمنان ( ع ) در زمانى سكوت و در زمان ديگرى جهاد با شمشير بود . تكليف امام حسن ( ع ) نيز صلح و تكليف امام حسين ( ع ) قيام ، و تكليف ديگر ائمه سكوت و تقيه بود .\r\nشبههء سوم : چرا خداوند او را از دشمنانش در امان نگه نمىدارد و ظاهرش نمىكند ؟ آيا خداوند چنين قدرتى ندارد ؟\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nپاسخ : خداوند تعالى بر همه چيز تواناست . و از امام زمان ( ع ) محافظت كرده و بدانچه موجب جبر و الجاء نشود او را نگه داشته است . زيرا آنچه كه موجب جبر و الجاء شود ، انجام دادنش بر خدا واجب نيست . و اگر تكليف در كار باشد ، اجبار جايز نيست . زيرا شرط تكليف ، قدرت است و اجبار آن را مرتفع مىسازد .\r\nشبههء چهارم : چگونه ممكن است شخصى با همين بدن به طور زنده در سردابى باشد و مردم را ببيند اما مردم او را نبينند ؟ چه كسى آب و غذا براى او مىآورد و نيازهايش را بر طرف مىسازد ؟\r\nپاسخ : اين نشانه نادانى است اگر كسى بگويد شيعه معتقد است كه مهدى در سردابى در سر من راى زندگى مىكند و مردم را مىبيند و آنان هم وى را مىبينند ولى نمىشناسندش . در صفحات پيش از امام صادق ( ع ) حديثى نقل كرديم كه اين استبعاد را مرتفع مىساخت . آن حضرت فرموده بود : برادران يوسف ، وى را مورد خريدوفروش قرار دادند و با وى سخن گفتند اما تا وقتى يوسف خود را به آنان معرفى نكرد ، ايشان او را نشناختند .\r\nامام صادق ( ع ) مىفرمايد : اين امت چرا منكر مىشوند كه خداوند با حجت خويش آن كند كه با يوسف كرد ، امام زمان ( ع ) در بازارهايشان مىرود و بر بساط شان قدم مىنهد ، ولى آنان وى را نمىشناسند تا آنكه خداوند به وى اجازه مىدهد تا خود را معرفى كند . چنان كه به يوسف اين اجازه را داد .\r\nو در روايتى ديگر آن حضرت فرموده است : در صاحب الامر ( ع ) چند سنت از پيامبران وجود دارد . . . اما سنت آن حضرت از يوسف ، پرده‌اى است كه خداوند ميان او و مردم كشيده .\r\nآنان وى را مىبينند اما به جاى نمىآورند .\r\nشبهه‌اى در مورد شيعه رواج يافته مبنى بر آنكه شيعيان معتقدند كه مهدى در سردابى در سر من راى زندگى مىكند . آنان به زيارت وى در اين سرداب مىروند و بدان تبرك مىجويند و در آنجا نماز مىگزارند . اينان در اينكه مهدى در سرداب به سر مىبرد دچار توهم شده‌اند .\r\nبرخى نيز به دروغ بر شيعه بسته‌اند كه اينان هر جمعه با سلاح و سپاه در برابر در اين سرداب مىآيند و فرياد مىزنند : اى مولاى ما به سوى ما آى . ناقل اين سخن گفته است : اين سرداب در حلّه است . آنگاه وى پس از نقل اين ماجرا شيعيان را به باد نكوهش و انتقاد گرفته و آنان را به نابخردى و سبكسرى منسوب داشته است . البته بستن چنين دروغهايى بر شيعه شگفت‌آور نيست . آنچه اين گوينده به دروغ اظهار كرده ما نه ديده و نه از كسى جز او شنيده‌ايم .\r\nاين گوينده يا اين سخن را از دهان دشمنان گرفته و يا آنكه اين دروغ را از پيش خود\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nساخته است به گونه‌اى كه او حتى ندانسته كه اين سرداب در سامراء است نه در حله .\r\nسبب زيارت شيعه از اين سرداب و تبرك جستن بدان ، اين است كه اين مكان سرداب خانه‌اى است كه امام على بن محمد ( ع ) و فرزندش امام حسن عسكرى ( ع ) با فرزندش حضرت مهدى ( ع ) در آن زندگى مىكرده‌اند و با مسكن گزيدن در اين خانه ، آن را شرافت بخشيده‌اند . روايت شده است كه امام مهدى ( ع ) در اين سرداب معجزه‌اى داشته كه ما بعدا آن را از عبد الرحمن جامى نقل خواهيم كرد . همچنين از ائمه روايت شده است كه زيارت مهدى ( ع ) در اين سرداب ميسر است . بدين خاطر است كه شيعيان اين زيارتها را انجام مىدهند و در آنجا دعا مىكنند و نماز مىگزارند .\r\nشبههء پنجم : فايدهء وجود امامى كه از ديدگان پنهان است و مردم در زمان غيبتش از وى بهره‌اى نمىبرند در چيست ؟ حال آنكه نصب امام براى انتفاع مردمان به اوست ، و در احكام خود به او مراجعه مىكنند و داد مظلوم از ظالم بستاند .\r\nپاسخ : ما اعتقاد نداريم كه در شخص امام زمان ( ع ) با وجود غيبت فايده‌اى نيست . شيخ طوسى در كتاب تلخيص الشافى گويد : همهء پيروان امام زمان ( ع ) و معتقدان به امامتش ، در حال غيبت وى از وجود آن حضرت بهره مىبرند . و به واسطهء شأن و هيبت او از گناهان دورى مىكنند . پس اين لطف امام زمان به حال شيعيان اوست چنان كه اگر در حضور هم بود همين لطف برقرار مىبود . علاوه بر اين شيعيان آن حضرت از جهتى ديگر نيز از وجود وى بهره‌مند مىشوند و آن اينكه امام زمان ( ع ) شرع را براى ايشان حفظ مىكند و به واسطه وجود حضرت مردم يقين مىكنند كه هر حكم دينى كه بديشان مىرسد از نگاه آن حضرت پنهان نبوده است .\r\nيكى از دانشمندان شيعى نيز به همين مطلب اشاره كرده و گفته است : وجود آن حضرت لطف و تصرفش لطف ديگرى است . و غيبت او به خاطر خود ما است . و ما از كجا مىتوانيم به قاطعيت بگوييم كه وى در مصالح دينى و دنيايى بندگان تصرف نمىكند . چرا كه ايشان او را نمىشناسند و در روايات آمده است كه امام در زمان غيبت همچون خورشيدى است كه ابرها او را پوشانده‌اند . يعنى همانطور كه خورشيد زير ابر منافع و فوايدى در هستى از خود دارد ، صاحب الزمان هم در زمان غيبتش آثار و فوايدى از خود بر جاى مىگذارد اگر چه برخى يا همهء اين فوايد بر ما مخفى باشد و ما آنها را به تفصيل ندانيم . البته همهء فوايدى كه امام به خاطر حصول آنها منصوب شده ، در دورهء غيبت فراهم نمىشود اما اين نكته خللى به مسأله وارد نمىكند ، چرا كه سبب اين امر خود بندگانند كه موجبات بيم و هراس امام ( ع ) را فراهم كرده و او را مجبور به غيبت كرده‌اند . حتى اگر فرض كنيم در زمان غيبت هيچ\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nفايده‌اى از آن امام براى ما وجود ندارد ، بازهم اين نكته قبيح نيست چرا كه ما خود مىدانيم علت غيبت آن حضرت ترس از ستمگران است .\r\nشبههء ششم : اگر غيبت امام زمان ( ع ) به خاطر خوف از مردم جايز باشد ، آن هم به طورى كه دست هيچ كس به دامان او نرسد و منافع وجودى وى منتفى گردد ، پس او مىتواند معدوم يا مرده باشد تا گاهى كه خداوند بداند كه مردم از وى اطاعت مىكنند آنگاه او را وجود بخشد يا زنده سازد همچنان كه اكنون در پردهء غيبت به سر مىبرد و اگر خداوند بداند كه مردم از وى تمكين مىكنند او را ظاهر مىسازد .\r\nپاسخ : اولا : ما قطع نداريم كه دست هيچ كس به دامان او نمىرسد . اين مسأله‌اى نامعلوم است و نمىتوان آن را قاطعانه ادعا كرد . طبرى نيز در اعلام الورى همين مطلب را نقل كرده است . اما رواياتى وارد شده مبنى بر عدم رؤيت امام ( ع ) پس از غيبت صغرى . بنابراين اگر ما به اين روايات عمل كنيم نمىتوانيم پاسخ فوق را در برابر اين شبهه مطرح سازيم . برخى نيز اين روايات را چنين تأويل كرده‌اند كه مراد از نفى رؤيت آن است كه كسى دقيقا نداند كه شخصى را كه ديده همان امام زمان ( ع ) است .\r\nثانيا : با توجه به دلايل قاطع عقلى و نقلى كه بر عدم جواز خلو عصر از وجود امام ( ع ) دلالت مىكرد ، معدوم بودن آن حضرت وجهى ندارد . بلكه بر خداوند است كه امامى براى مردم تعيين كند و به وسيلهء او حجت را بر آنان تمام سازد و عذر و بهانهء آنان را منتفى كند .\r\nبنابراين اگر برخوردارى مردم از وجود امام زمان ( ع ) به سببى كه مربوط به خود ايشان است ، فوت شد اين امر خللى در تماميت حجت وارد نمىآورد بلكه حجت همچنان ملازم ايشان است . زيرا اگر او بترسد و خودش را از مردم پنهان دارد ، از ميان رفتن مصلحت منسوب به خود مردم مىباشد و هم آنانند كه مستحق ملامت و سرزنش و بازخواست به خاطر غيبت آن حضرت ، مىشوند . و قرار ندادن امام براى آنان ، جايز نيست حتى اگر خداوند بداند كه اگر امامى براى آنان قرار دهد مردم موجبات خوف او را فراهم مىسازند يا وى را مىكشند . زيرا بدون نصب امام ، حجت بر مردم تمام نمىشود بلكه حجت در آنچه از مصالح بندگان فوت مىشود بر خداوند لازم مىآيد چون آنچه از مصالح فوت مىشود ، به خداوند نسبت داده مىشود و بر خداوند جايز نيست كه چنين فعلى مرتكب شود در حالى كه حجت بالغه از آن خداست . علاوه بر اين ، ما معتقديم كه در وجود امام زمان ( ع ) در حال غيبت منافعى وجود دارد كه در حالت عدم وى ، موجود نيست . چنان كه ما اين نكته را در جواب شبههء پنجم مورد اشاره قرار داده‌ايم .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nشبههء هفتم : بر فرض وجود امام زمان ( ع ) ، مىبايست آن حضرت به خاطر انگيزه‌اى كه منجر به ظهور شود ، از پس پردهء غيبت به درآيد . اين انگيزه عبارت است از انتشار فساد ، ضعف دين ، تعطيل احكام و حدود و شيوع ظلم و ستم . چرا كه امام زمان ( ع ) ظهور مىكند تا زمين را كه پر از ظلم و ستم شده ، از عدل و داد آكنده سازد .\r\nپاسخ : از آنجا كه غيبت آن حضرت به فرمان خدا بوده بنابراين ظهور او نيز جز به فرمان خداوند نباشد و ما نمىتوانيم به علتى كه موجبات ظهور آن حضرت را فراهم مىكند ، احاطه يا بيم و نيز در توان ما نيست كه به حكمتى كه فرمان خداوند تعالى آن را اقتضا مىكند پى بريم . بلكه جز خداوند كسى بدين نكته آگاه نباشد . بنابراين پاسخ به اين شبهه بنابر اعتقاد كسانى كه مىگويند افعال خداوند با علت و غرض همراه نيست ، آشكار و معلوم است چرا كه ما نمىتوانيم از علت عدم ظهور امام زمان و يا از علت ظهورش پرسش كنيم .\r\nاما بنابر اعتقاد اصحاب ما ، مبنى بر آنكه افعال خداوند بنابر علت و غرض صورت مىپذيرد ، بازهم ما نمىتوانيم به اين علل و اغراض احاطه يا بيم و اين امرى است كه تنها به خود خداوند موكول مىشود .\r\nبه عنوان مثال يوسف ( ع ) كه پيامبر و فرزند پيامبرى معصوم بود ، جز از فرمان پروردگارش تبعيت نمىكرد در حالى كه ميان او و پدرش يعقوب ( ع ) مسافتى نه چندان دور وجود داشت و يعقوب در فراق يوسف بسيار مىگريست تا آنجا كه بينايىاش از دست برفت . با آنكه يوسف مىتوانست او را از مكان خويش آگاه سازد اما چنين نكرد تا آنكه خداوند تعالى اين اجازه را به او داد . همچنين با خبر نكردن يوسف ، پدرش را از وضع خويش بازهم به خاطر فرمان خداوند و حكمتى كه اقتضاى چنين امرى را كرده ، بوده است . از نوع همين حكمتهاست كه خداوند محمد ( ص ) را پس از چهل سالگى به نبوت مبعوث كرد با آنكه كفر و فساد و بت‌پرستى و الحاد بسيار انتشار داشت . با اين وجود كسى نمىتواند بگويد كه چرا خداوند بعثت وى را تا چهل سالگىاش به تأخير انداخت و پيش از رسيدنش به اين سن او را مبعوث نكرد كه در آن زمان هم فساد و بت‌پرستى و كفر و . . . بسيار به چشم مىخورد . اين گونه چون و چراها دربارهء حكمت خداوند در واقع معارضه با حكيمى است كه علت افعال و اوامرش را كسى جز خود او نمىداند . علاوه بر اين ، هنگامى كه جايز باشد كه خداوند خلقت او را با وجود ظلم به تأخير اندازد ، جايز نيز هست كه ظهور وى را با آنكه وجود دارد به تأخير اندازد به ويژه آنكه در روايات آمده است امام زمان ( ع ) ظهور نمىكند مگر آنكه ظلم و ستم فراگير شود و نزديكى چنين دورانى دور نيست .\r\nشبههء هشتم : اگر خوف يگانه مانع او از حضور باشد و از دشمنانش مىترسد پس چرا\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nحد اقل براى شيعيان و دوستدارانش ظاهر نمىشود و ايشان را در چيزهايى كه نمىدانند ، راهنمايى نمىكند ؟\r\nپاسخ : پس از دلايل قاطعى كه بر وجود و عصمت آن حضرت اقامه شد ، نمىتوان بر وى اعتراض كرد يا از او پرسيد كه چرا چنين و چنان كارى نمىكند ؟ چرا كه ما مىدانيم آن حضرت جز از فرمان پروردگارش تبعيت نمىكند و از حدودى كه خداوند برايش تعيين فرموده فراتر نمىرود . از پرسش فوق به چند وجه جواب داده شده است :\r\nاول : عدم ظهور آن حضرت براى دوستدارانش به خاطر ترس از انتشار خبر او از جانب كسانى است كه براى آنان ظهور كرده است .\r\nدوم : غيبت امام ( ع ) از چشم دشمنانش به خاطر ترس از ايشان و غيبت وى از چشم دوستدارانش به خاطر ترس بر ايشان است . زيرا همين كه بر آنان ظاهر شود ، خبرش انتشار يابد و دوستداران وى مورد تعقيب قرار مىگيرند .\r\nسوم : كه سيد مرتضى بدان استناد جسته آن است كه اولا : ما اطمينان كامل نداريم كه آن حضرت براى هيچ يك از دوستدارانش ظاهر نمىشود . اين مسأله‌اى است كه از چشم ما پوشيده است و در واقع ما جز از حال خود ، از حال و روز دقيق كس ديگرى با خبر نيستيم .\r\nثانيا : دربارهء علت غيبت وى از دوستدارانش مىگوييم : وقتى او خود را با معجزه‌اى كه انجام مىدهد مشخص مىكند و در اين باره شبهاتى مطرح مىشود بنابراين نفىكردنى نيست كه هر يك از دوستدارانش كه آن حضرت بر وى ظاهر نشده ، كه از حالت او نيز آشكار است ، هرگاه بر او ظاهر شود از اين نظر در معجزهء آن حضرت كوتاهى مىورزد و بدين سان او هم به دشمنان ملحق مىشود كه امام ( ع ) از آنان مىترسد .\r\nنگارنده : چنان كه گذشت ، رواياتى نقل شده مبنى بر آنكه امام زمان ( ع ) براى دوستداران و ياران موثق خود در غيبت صغرا كه مدت آن هفتاد و چهار سال بود ، ظهور مىكرده است . اما پس از سپرى شدن دوران غيبت صغرى ، برخى از اخبار نقل شده كه رؤيت آن حضرت امكان‌پذير نيست و بايد مدعى ديدار امام زمان را تكذيب كرد . ما رواياتى را كه بر عدم رؤيت دلالت دارند به وجوه مختلفى تأويل مىكنيم مانند ارادهء نفى ديدارى كه فرد كاملا امام زمان را بشناسد . همچنين مىتوانيم بگوييم كه علت عدم ظهور آن حضرت براى اوليايش برخى از وجوه گذشته است . و الله اعلم .\r\nشبههء نهم : حدود شرعى را كه در زمان غيبت بر گناهكاران واجب مىشود ، اگر به سقوط آن معتقد باشيد ، به نسخ شريعت تصريح كرده‌ايد و اگر آنها را ثابت بدانيد چه كسى است\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nكه آن را اقامه كند در حالى كه امام ( ع ) از ديدگان غايب است ؟\r\nپاسخ : اجراى حدود بر گناهكاران ثابت است و عدم اقامهء آنها موجب گناه كسانى است كه جان امام زمان ( ع ) را در معرض خطر انداختند و با وجود نياز مردم به وى ، او را مجبور به غيبت كردند . بنابراين از نظر ما حال حدود در زمان غيبت چونان حالت آن در زمان عدم تمكن اهل حل و عقد براى انتخاب امام در نظر شماست . كه شما به اين مشكل هرگونه جواب دهيد ما هم عينا همان را مىگوييم . از اين گذشته ، اين شبهه به زمان غيبت اختصاص ندارد ، بلكه در حال وجود ديگر ائمه و عدم تمكن ايشان نيز مطرح است و پاسخ در هر دو حالت يكى است .\r\nشبههء دهم : اگر بگوييد با غيبت امام زمان ، حق يافت نشود و به او دسترس نباشد پس مردم را با غيبت او در حيرت و گمراهى انداخته‌ايد و اگر بگوييد با توجه به ادله اقامه شده ، حق يافت مىشود بر استغناى مردم از وجود امام تصريح كرده‌ايد كه اين خود بر خلاف آيين و مذهب شماست ؟\r\nپاسخ : حق بر دو قسم است ؛ يكى عقلى و ديگرى سمعى . عقلى آن است كه از راه عقل بدان مىرسيم و بودن يا نبودن امام در آن اثرى نمىگذارد . و سمعى آن است كه به وسيله فرمايش پيامبر و ائمه ( ع ) بدان مىرسيم . اما با اين وجود نياز مردم به امام در هر عصر و در هر حال ثابت است . زيرا :\r\nاولا : بدان خاطر كه وجود او براى ما در فعل واجب عقلى مانند انصاف و عدل و اجتناب از ظلم و ستم ، لطف است « 37 »  . و اين نكته‌اى است كه هيچ دليل ديگرى جاى آن را نتواند گرفت .\r\nثانيا : حديثى كه از پيامبر و ائمه ( ع ) به ما رسيده ، احتمال دارد راويان عمدا يا سهوا آن را رها كرده باشند يا آن كه از سوى كسى نقل شده باشد ، كه نقل وى چندان اعتبارى نداشته باشد . بنابراين در چنين مواردى به امامى كه حق را آشكار سازد نيازمنديم .\r\nشبههء يازدهم : شما اجماع داريد كه پس از رسول خدا ( ص ) پيامبرى مبعوث نخواهد شد ، از طرف ديگر ادعا مىكنيد كه مهدى هنگامى كه ظهور كند جزيه را نمىپذيرد و افرادى را كه بالاى بيست سال داشته باشند ، مىكشد و در دين تفقه نمىكند و به ويران كردن مساجد و مشاهد فرمان مىدهد و به حكم داوود فرمان مىراند و از دليل و بينه جويا نمىشود و مسائلى از اين قبيل كه اين خود نسخ شريعت است . با اين ادعا شما مهدى را پيامبر دانسته‌ايد اگر چه در ظاهر به نبوت او\r\n\r\n","description":"","footnote":" ( 37 ) لطف آن است كه بنده را به طاعت خدا نزديك و از معصيت او دور كند به گونه‌اى كه به حد اجبار نرسد . ","page_name":" 338 ","page_number":338},
  {"content":"\r\n\r\nاشاره نمىكنيد .\r\nپاسخ : جواب اين شبهه همان است كه طبرى آورده است . وى گويد : آنچه در اين سؤال آمده كه مهدى جزيه نمىپذيرد و كسانى را كه بالاى بيست سال دارند مىكشد و در دين تفقه نمىكند ، ما نمىدانيم . اگر در اين باره خبرى نقل شده از نظر ما قطعى و صحيح نيست . اما ويران ساختن مساجد و مشاهد توسط آن امام را هرگز ما نشنيده‌ايم و مىتوان آن را در مورد مساجد و مشاهدى صحيح دانست كه بر غير تقواى الهى و بر خلاف آنچه كه خداوند بدان فرمان داده ، بنيان‌گزارى شده است . و اين كارى است كه خود پيامبر ( ص ) آن را انجام داده است و نمونهء آن همان ويران كردن مسجد « ضرار » مىباشد . اما داورى كردن آن حضرت به روش داوود كه از دليل و بنيه جويا نمىشود نيز غير قطعى است كه البته مىتوان اين حديث را چنين تأويل كرد كه مهدى ( ع ) به علم خود دربارهء چيزهايى كه مىداند حكم مىراند و امام و حاكم مىتوانند با اتكا بر علم خود داورى كنند و در پى دليل و بينه نباشند . همچنين نپذيرفتن جزيه از سوى آن حضرت و نيز نخواستن دليل و بينه اگر صحيح باشد ، نسخ به شمار نمىآيد ، زيرا نسخ چيزى است كه دليل آن از حكم منسوخ مؤخر باشد ، اما اگر دو دليل با هم ، همراه باشند يكى از آن دو ناسخ ديگرى نخواهد بود اگر چه در حكم با آن مخالف باشد . از اين رو ما اتفاق داريم كه اگر بگويد شنبه را اى غافلان وقت ملزم شويد و آنگاه آن را ملتزم نگرديد نسخ صورت نگرفته است .\r\nدر بحار الانوار آمده است : حسين بن مسعود در شرح السنه به اسناد خود از پيامبر ( ص ) نقل كرده است كه فرمود : به آن كس كه جانم در دست اوست سوگند كه نزديك است فرزند مريم در ميان شما حكمى عادلانه فرود آورد . او صليب را مىشكند و خوك را مىكشد و جزيه را وامىنهد و مال آن چنان فراوان شود كه هيچ كس آن را قبول نمىكند .\r\nسپس مؤلف بحار گويد : مقصود از شكستن صليب ، ابطال نصرانيت و داورى بر مبناى قوانين شرع اسلام است . و كشتن خوك تحريم نگهدارى و خوردن آن و مجاز كردن كشتنش مىباشد . و مقصود از وانهادن جزيه ، آن است كه آن را از اهل كتاب نمىگيرد و آنان را به گرايش به اسلام سوق مىدهد . ابو هريره از پيامبر ( ص ) دربارهء نزول عيسى ( ع ) نقل كرده است كه گفت : در آن زمان همه اديان را از بين مىبرد ، مگر دين اسلام را و دجال را مىكشد و چهل سال در زمين مىزيد آنگاه مىميرد و مسلمانان بر او نماز مىگزارند .\r\nهمچنين گفته شده است معنى جزيه آن است كه مال چنان فراوان مىشود كه فقيرى پيدا نمىشود تا جزيه در ميان آنان تعيين گردد و دليل ما بر اين تفسير سخن پيامبر ( ص ) است كه فرمود :\r\nمال چنان فراوان شود كه هيچ كس آن را نپذيرد .\r\nبخارى به اسناد خود از ابو هريره از پيامبر ( ص ) نقل كرده است كه فرمود : رسول خدا ( ص ) فرمود : چگونه‌ايد هنگامى كه فرزند مريم فرود آيد و امامتان از خود شما باشد . بر صحت اين\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nحديث اتفاق شده است . بخارى و سايران روايات ديگرى در اين باره نقل كرده‌اند . با استفاده از اين روايات معلوم مىشود كه اين امور منقول از سيرهء قائم ( ع ) تنها اختصاص به ما ندارد ، بلكه مخالفان ما نيز آن را نقل كرده و به عيسى ( ع ) نسبت داده‌اند . اما اينان هم روايت كرده‌اند كه امامتان از خود شماست . پس جواب آنان بدين پرسش هر چه باشد ، جواب ما هم همان است . و اين شبهه ميان ما و ايشان مشترك است .\r\nاين پاسخ شبهه‌هايى بود كه مخالفان ما دربارهء مهدى ( ع ) ايراد كرده بودند يا ممكن است آن را عنوان كنند .\r\n\r\nدانشمندان اهل سنتى كه دربارهء وجود مهدى ( ع ) با دانشمندان شيعى اتفاق نظر دارند .\r\nاين عده بسيارند و گروهى از آنان را مىتوان نام برد :\r\nاول : ابو سالم كمال الدين محمد بن طلحه بن محمد بن ابو الحسن قرشى نصيبى شافعى نويسندهء كتاب مطالب السئول فى مناقب آل الرسول ( ص ) : اين شخص از سوى دانشمندان اهل سنت مورد ستايش قرار گرفته و از او به نيكى ياد شده است . از جمله تقى الدين ابو بكر احمد بن قاضى شهيد ، معروف به ابن جماعه دمشقى اسدى ، در طبقات فقهاء الشافعيه ، بنابر قولى كه از وى نقل شده ، مىگويد : ابو سالم كمال الدين محمد يكى از بزرگان و سران بود كه در سال 582 به دنيا آمد . به تفقه پرداخت و در علوم مختلف دست پيدا كرد . او فقيهى باتقوا و اسلام‌شناس بود . در علم اصول و خلاف تبحر داشت . او بر همگنان برترى جست و به استماع حديث پرداخت . . .\r\nهمچنين ابو عبد الله بن اسعد يمنى ، معروف به يافعى در كتاب مرآة الجنان در ذيل حوادث سال 650 از ابو سالم كمال الدين محمد ياد كرده است و او را ستوده است . از عبد الغفار بن ابراهيم عكى شافعى نيز نقل شده كه گفته است : ابو سالم يكى از دانشمندان مشهور است . جمال الدين عبد الرحيم بن حسن بن على اسنوى شافعى در طبقات الشافعيه از ابو سالم ياد و در مدح او بسيار مبالغه كرده است .\r\nكتاب وى موسوم به مطالب السئول از شهرت بسيارى برخوردار است تا آنجا كه ابن تيميه كه خود دسته‌اى از احاديث مستفيض اين كتاب را انكار كرده ، بر شهرت آن تأكيد ورزيده و گفته است : اين كتاب بر شيوهء سنت تأليف شده است .\r\nابو سالم در كتاب مذكور در باب دوازدهم آورده است : دربارهء ابو القاسم محمد بن حسن الخالص بن على المتوكل بن محمد القانع بن على الرضا بن موسى الكاظم بن جعفر الصادق بن محمد الباقر بن على زين العابدين بن حسين الزكى بن على المرتضى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nامير المؤمنين بن ابى طالب ، مهدى حجت و خلف صالح منتظر عليهم السلام و رحمة الله و بركاته .\r\nوى در ادامه سخنانش گويد : مهدى در سر من راى در روز بيست و سوم رمضان سال 258 هجرى به دنيا آمد . پدرش حسن الخالص و مادرش كنيزكى بود به نام صيقل . برخى نيز نام او را حكيمه يا غير آن گفته‌اند . آنگاه وى رواياتى دربارهء مهدى از طريق ابو داوود ترمذى و بنوى و مسلم و بخارى و ثعلبى نقل و اعتراض كرده است كه اين احاديث بر محمد بن حسن عسكرى دلالتى ندارد . آنگاه خود در مقام پاسخ بر آمده مىگويد : چون پيامبر صفات او را توصيف و نام و نسب وى را ياد كرده است در مىيابيم كه اين صفات و علامات در شخص محمد بن حسن عسكرى يافت مىشود و پى مىبريم كه او خود مهدى است . سپس وى شبهات ديگرى در اين باره به ميان كشيده و خود پاسخ آنها را داده است . ما ملخص شبهات و پاسخهاى وى را در كتاب خود موسوم به البرهان على وجود صاحب الزمان نقل كرده‌ايم كه مىتوان بدان مراجعه كرد .\r\nدوم : ابو عبد الله محمد بن يوسف بن محمد كنجى شافعى در كتابهاى خود موسوم به البيان فى اخبار صاحب الزمان و كفاية الطالب فى مناقب امير المؤمنين على بن ابى طالب .\r\nابن صباغ مالكى در فصول المهمة از كنجى به عنوان امام حافظ ياد كرده است . ابن حجر عسقلانى نيز در كتاب فتح البارى فى شرح صحيح البخارى ، به روايت او استدلال كرده است . در مورد كتاب البيان نيز صاحب كشف الظنون مىگويد : البيان فى اخبار صاحب الزمان نوشته شيخ ابو عبد الله محمد بن يوسف كنجى متوفى در سال 658 هجرى است . على بن عيسى اربلى نيز در كشف الغمة اين كتاب را تماما نقل كرده و گفته است :\r\nنويسندهء اين كتاب ، كتاب مذكور و كتاب كفاية الطالب را به محضر تاج الدين محمد بن نصر بن صلايا علوى حسينى آورد . ما هر دوى اين كتابها را در نزد مؤلف آنها در دو مجلس خوانديم كه آخرين آنها روز پنج شنبه شانزدهم جمادى الآخره سال 648 در اربل بود .\r\nكتاب البيان ، بيست و پنج باب دارد كه بيست و چهار باب آن در خصوص رواياتى است كه از طريق اهل سنت دربارهء صاحب الزمان نقل شده است . ما تمام اين ابواب را در مجلس پنجم از باب بيست و پنجم در فصل مربوط به زنده بودن مهدى پس از غيبتش و اينكه بقاى وى به دليل زنده بودن عيسى و خضر و الياس از اولياى خدا و دجال و ابليس ملعون ، دشمنان خدا غير ممكن نيست ، نقل كرده‌ايم . كنجى در كفاية الطالب در باب هشتم از ابواب ملحق به ابواب فضايل ، پس از ذكر تاريخ ولادت و وفات امام حسن عسكرى ( ع ) گويد : فرزند او همان امام منتظر است .\r\nسوم : نور الدين على بن محمد بن صباغ مالكى در كتاب فصول المهمه فى معرفة الائمه\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nدر كتب تراجم از اين كتاب بسيار تعريف و تمجيد كرده‌اند . شمس الدين محمد بن عبد الرحمن سخاوى مصرى شاگرد ابن حجر عسقلانى در كتاب خود موسوم به الضوء اللامع فى احوال اهل القرن التاسع ، گويد : « على بن محمد بن احمد بن عبد الله نور الدين اسفاقسي غزى الاصل مكى مالكى معروف به ابن صباغ ، در دههء اول ذى حجه سال 784 در مكه به دنيا آمد و در همانجا پرورش يافت . او قرآن و رساله در فقه و الفيه ابن مالك را حفظ كرد و آنها را بر عبد الرحمن فارسى عرضه كرد . ابن حجر نام عده‌اى ديگر را نيز مىبرد و آنگاه مىگويد : آنان به ابن صباغ اجازه‌نامه دادند . وى از نخستين ايشان فقه آموخت و نحو را از جلال عبد الواحد مرشدى فرا گرفت و سداسيات رازى را از على المزين مراغى شنيد . او صاحب تأليفاتى است از جمله كتاب الفصول المهمه لمعرفة الائمه كه مقصود وى همان دوازده امام است . كتاب ديگر وى العبر فيمن سفه النظر نام دارد . من از او اجازه‌نامه دارم . ابن صباغ در هفتم ذىقعدهء سال 855 بمرد و در معلاة دفن شد . خداوند از گناه او و مادر گذرد . »\r\nاز احمد بن عبد القادر عجيلى شافعى نقل شده است كه از وى در كتاب ذخيرة المال فى مسأله الخنثى به تعظيم از ابن صباغ ياد كرده است . همچنين از جماعتى از دانشمندان نقل شده است كه آنان به روايات وارد شده در فصول المهمه اعتماد مىكردند . كسانى همچون عبد الله بن محمد مطيرى مدنى شافعى ، از فرقه نقشبنديه در كتاب رياض الزاهرة و نور الدين على سمهودى در جواهر العقدين و برهان الدين على حلبى شافعى در سيرهء حلبى و عبد الرحمن صفورى در زينة المجالس و . . . از اين شمارند .\r\nدر فصول المهمة ، فصل دوازدهم آمده است : در ذكر ابو القاسم حجت و خلف صالح فرزند ابو محمد حسن الخالص امام دوازدهم و تاريخ ولادت و دلايل امامت و ذكر گوشه‌اى از اخبار مربوط به او و غيبتش و مدت حكومت و ذكر لقب و كنيه آن حضرت و ديگر امورى كه به نحوى به آن حضرت مربوط است . آنگاه وى برخى از روايات رسيده در اين باره را نقل كرده و پس از آن گفته است : وى در نيمهء شعبان سال 255 هجرى در سر من راى به دنيا آمد .\r\nاما نسب وى از سوى پدر و مادر چنين است : ابو القاسم محمد الحجة بن حسن الخالص بن على الهادى بن محمد الجواد بن على الرضا بن موسى الكاظم بن جعفر الصادق بن محمد الباقر بن على زين العابدين بن حسين الشهيد بن على بن ابى طالب رضى الله عنهم .\r\nاما مادرش كنيزى به نام نرجس بود كه گفته‌اند بهترين كنيز بوده است . از وى به اسامى ديگرى نيز ياد شده است . ابن صباغ در ادامهء اين فصل آورده است كه مهدى در سال 276 هجرى غيبت كرده است . سپس گويد : اين اندكى بود از اخبارى كه دربارهء امام دوازدهم به ما رسيده بود . روايات در اين باره فراوان است و اخبار معروف كه محدثان آنها را در\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nكتابهاى خود گرد آورده و چيزى از آنها فرو نگذاشته‌اند . آنگاه وى گوشه‌اى از اين اخبار را نقل كرده و سپس از محمد بن يوسف كنجى شافعى آنچه را كه وى در فصل بيست و پنجم از كتاب البيان فى اخبار صاحب الزمان ، كه ذكر آن گذشت ، آورده ، روايت كرده است .\r\nهمچنين ابن صباغ در ذيل زندگى پدر امام زمان ( ع ) آورده است : ابو محمد حسن عسكرى رضى الله عنه فرزند خود حجت قائم منتظر را پس از خويش به امامت تعيين كرد . وى تولد اين كودك را پنهان كرد و به خاطر ناهموارى روزگار و ترس از حكومت وقت كه مبادا در پى دستگيرى و حبس شيعيان وى برآيند ، كار فرزندش را پوشيده مىداشت .\r\nچهارم : فقيه واعظ شمس الدين ابو مظفر يوسف بن قزغلى « 38 »  بن عبد الله بغدادى حنفى معروف به سبط بن جوزى در كتاب تذكرة خواص الامه فى معرفة الائمه او فرزند دختر عالم واعظ جمال الدين ابو الفرج عبد الرحمن تيمى بكرى بغدادى حنبلى معروف به ابن جوزى بود . از ابن خلكان « 39 »  نقل شده است كه در خلال زندگى نامهء جد مذكور ابن جوزى گويد : سبط او شمس الدين ابو المظفر يوسف بن قزغلى واعظ مشهور حنفى بود . مجالس وعظ و اندرز وى از شهرت بسيار برخوردار و در نزد پادشاهان مقبول بود . او كتابى در تفسير قرآن و نيز كتابى بزرگ در تاريخ نگاشته كه من كتاب اخير را به خط خود او ديده‌ام . اين كتاب در چهل جلد نگارش يافته كه آن را مرآة الزمان ناميده است . وى در شب سه شنبه 21 ذى حجه سال 654 در دمشق در منطقه جبل قاسيون در گذشت و در همان جا به خاك سپرده شد . ابن خلكان در ادامه گويد : پدرش عتيق الوزير عون الدين بن هبيره بود كه حافظ ابن جوزى دختر خويش را به همسرى او در آورده بود و ثمرهء اين پيوند همين شمس الدين مذكور بود . از اين رو شمس الدين را به نسب جدش خوانده‌اند نه به نسب پدرش « 40 »  .\r\nمحمود بن سليمان كفوى در كتاب الاعلام الاخيار پس از ذكر نسب و ولادت ابن جوزى نويسد : ابن جوزى به فراگيرى فقه پرداخت و از جد مادرى خويش حديث شنيد . جدش حنبلى بود و همين امر باعث شد كه ابن جوزى نيز تحت تاثير تربيت او در كودكى مذهب حنبلى را برگزيند . سپس وى به موصل وارد شد و از آنجا به دمشق رفت . در اين هنگام او\r\n\r\n","description":"","footnote":" ( 38 ) قزغلى واژه‌اى تركى و به معنى دختر زاده است .  ( 39 ) من خود اين مطلب را در دو نسخه ( جلد ) از تاريخ ابن خلكان نيافتم .  ( 40 ) سخن ابن خلكان نشانگر آن است كه پدر وى كه دختر ابو الفرج را به ازدواج خود در مىآورد ، ابن جوزى بوده است . و اشتهار وى به سبط بن جوزى نيز اين قول را تأييد مىكند . بنابراين بايد گفت كه قزغلى لقب او بوده نه لقب پدرش . زيرا چنان كه در پاورقى صفحه گذشته هم توضيح داديم قزغلى به معنى دختر زاده است . اما آنچه كه ابن خلكان و كفوى بدان تصريح كرده‌اند بيانگر آن است كه قزغلى لقب پدرش بوده نه لقب خود او . ( مؤلف ) . ","page_name":" 343 ","page_number":343},
  {"content":"\r\n\r\nبيست و چند سال داشت . ابن جوزى در دمشق به استماع حديث پرداخت و از محضر درس جمال الدين الحصيرى استفاده كرد و مذهب خود را از حنبلى به حنفى تغيير داد . زيرا خبر دار شد كه قزغلى بن عبد الله بر مذهب حنفى بود . ابن جوزى امامى دانشمند فقيه و پربصيرت بود . از سخنانش مرواريدها صيد مىشد و از حكمتهايش گهر مىباريد . آنگاه وى در مدايح و فضايل ابن جوزى مفصلا سخن گفته است .\r\nيافعى در مرآة الجنان و ابن الشحنه در روضة المناظر و تاج الدين در كفاية المتطلع و نيز ديگران از ابن جوزى ياد كرده و دربارهء او سخن گفته‌اند .\r\nسبط ابن جوزى در كتاب تذكرة خواص الامه فى معرفة الائمه پس از ذكر زندگى حسن عسكرى ( ع ) مىنويسد : فرزندان وى : از جمله ايشان است محمد الامام . ( فصل ) او محمد بن حسن بن على بن محمد بن موسى الرضا بن جعفر بن محمد بن على بن حسين بن على بن ابى طالب عليهم السلام است . كنيه‌اش ابو عبد الله و ابو القاسم است و او همان خلف حجت و صاحب الزمان و قائم و منتظر و كسى است كه ظهور خواهد كرد و آخرين امامان است .\r\nآنگاه وى به ذكر پاره‌اى از رواياتى كه دربارهء مهدى ( ع ) رسيده پرداخته است و سپس گويد :\r\nدر روايات بسيارى از او ياد شده است . گفته‌اند وى دو نام دارد يكى محمد و ديگرى ابو القاسم . گفته‌اند : مادرش كنيزى بوده كه صقيل ناميده مىشده است . سپس ابن جوزى از سدى روايتى نقل كرده مبنى بر آنكه مهدى با عيسى بن مريم در يك جا گرد مىآيند و مردم به امام عيسى ( ع ) نماز مىگزارند . آنگاه وى اين امر را به دو دليل توجيه كرده است . نخست آنكه : عيسى از امامت نماز كنار مىرود و جاى خود را به مهدى مىدهد و خود پشت سر آن حضرت نماز مىگزارد . و دوم : سخن پيامبر ( ص ) كه فرمود : پيامبرى پس از من نيست كه با ايجاد شبهه لوث نشود . آنگاه وى كلام خود را با ذكر اخبار تعدادى از معمران به پايان مىرساند .\r\nپنجم : شيخ اكبر محى الدين ابو عبد الله محمد بن على بن محمد بن عربى الحاتمى الطائي الاندلسى مدفون در صالحيه دمشق در كتاب الفتوحات المكيه . كتاب فتوحات همچون مؤلفش از آوازهء بسيار برخوردار است . شعرانى در كتاب اليواقيت و الجواهر از قول فيروزآبادى صاحب قاموس ، مدح و ثناى فراوانى بر شيخ محى الدين نقل مىكند . از آن جمله است سخن فيروزآبادى كه گويد : شيخ محى الدين دريايى بىكرانه بود . چون در مكه مسكن گزيد ، آن شهر مجمع علما و محدثان شد . و شيخ در هر علمى كه آنان در آن بحث و گفت‌وگو مىكردند چهره‌اى شاخص و برجسته داشت . هر كدام از دانشمندان و محدثان در رفتن به مجلس درس او از ديگرى سبقت مىگرفتند و با حضور در مجلس او تبرك مىجستند و تصانيفش را نزد وى مىخواندند . فيروزآبادى گويد : تأليفات وى در خزاين\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمكه خود راست‌ترين گواه بر ادعاى ما است . بيشتر اشتغال وى در مكه ، شنيدن حديث و ياد دادن آن بود . وى در اين شهر كتاب الفتوحات المكيه را تأليف كرد . او اين كتاب را از صميم قلب و در پاسخ به سؤالى كه شاگردش بدر حبشى از او كرده بود ، نگاشت و چون از نوشتن آن فراغ يافت آن را بر بام كعبه معظمه نهاد . اين كتاب يك سال در همانجا بماند آنگاه محى الدين كتاب را پايين بياورد و آن را همان گونه ديد كه سال پيش در آنجا بنهاده بود . نه ورقى از آن از بين رفته بود و نه باد آن را فرسوده بود . حال آن كه در مكه باد و باران بسيار مىوزد و مىبارد . پس از اين واقعه ابن عربى به مردم اجازه داد كه از كتابش نسخه بردارند و يا آن را بخوانند . همچنين شعرانى در اوايل كتاب اليواقيت و الجواهر به نقل از فيروزآبادى نوشته است : « نشنيده‌ايم كسى از مسلمانان در علم شريعت و حقيقت به پايه‌اى رسيده باشد كه شيخ محى الدين بدان دست يافته است . »\r\nفيروزآبادى گويد : كتابهاى ابن عربى ( رضى الله عنه ) دريايى است ذخار كه هيچ كس مانند آنها را تأليف نكرده است . از خصايص كتب وى آن است كه هيچ كس آنها را به دقت مطالعه نمىكند مگر آن كه مشكلات دينى و سؤالهاى دشوارش حل مىشود و چنين خصوصيتى در كتابهاى ديگران هرگز يافت نمىشود .\r\nآنچه نقل شد گوشه‌اى كوچك از مدح و ستايش فيروزآبادى بر ابن عربى بود و ذكر تمام گفتار فيروزآبادى در اين خصوص به درازا مىانجامد . ما تمام گفتار وى را در ستايش ابن عربى ، در كتاب ديگر خود به نام البرهان على وجود صاحب الزمان نقل كرده‌ايم .\r\nشعرانى در اليواقيت و الجواهر ، مدايح بسيارى ديگر از علما را بر ابن عربى نقل كرده است . از جمله شيخ كمال الدين زملكانى و قطب الدين حموى و صلاح الدين صفدى و قطب الدين شيرازى و فخر الدين رازى و امام سبكى كه ذكر نام تمام آنان و نيز گفتارشان از حوصلهء اين كتاب بيرون است .\r\nاما آنچه ابن عربى بصراحت دربارهء موضوع مورد نظر ما عنوان كرده همان است كه شعرانى در باب 65 از كتاب اليواقيت و الجواهر از او نقل كرده است در باب 366 فتوحات ، ابن عربى چنين گويد : « بدانيد كه خروج مهدى ( ع ) امرى محتوم است و از آن گريزى نيست اما مهدى ظهور نخواهد كرد مگر آنكه زمين از ظلم و ستم پر شده باشد پس مهدى زمين را از عدل و داد در مىآكند و اگر از دنيا جز يك روز باقى نباشد خداوند آن روز را چنان دراز گرداند تا اين خليفه خروج كند . او از عترت رسول خدا ( ص ) از فرزندان فاطمه ( رضى الله عنها ) است . نياى او حسين بن على بن ابى طالب و پدرش حسن عسكرى فرزند امام على نقى فرزند محمد تقى فرزند امام على رضا فرزند امام موسى كاظم فرزند امام حسين فرزند امام على بن ابى طالب ( رضى الله عنه ) است و نامش شبيه نام پيامبر ( ص )\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاست . مسلمانان در ميان ركن و مقام با وى بيعت مىكنند . شمايل او چونان شمايل پيامبر ( ص ) است ولى از نظر اخلاقى از آن حضرت پايين‌تر است زيرا هيچ كس در اخلاق به پايهء پيامبر ( ص ) نرسد و خداوند دربارهء او فرمود : همانا تو بر خلق و خويى بزرگ هستى . او پيشانى فراخ است و دماغى خميده ( عقابى ) دارد . نيكبخت‌ترين مردم نسبت به او كوفيان هستند . مهدى مال را به يكسان در ميان مردم بخش مىكند و در ميان رعيت به داد رفتار مىكند . چنان كه كسى نزد او مىآيد و مىگويد : اى مهدى به من مال ببخش ، رو به روى مهدى مال فراوان و انباشته‌اى است او آن قدر مال در دامن آن مرد مىريزد كه نمىتواند حملش كند . مهدى در روزگار فترت دين ظهور خواهد كرد و خداوند به واسطهء او چنان ( علم و دانش ) پراكند كه با قرآن منتشر نكرده است . مردم در زمان او شب را با جهل و ترس و بخل سر مىكنند و چون صبح فرا رسد ، دانا و دلير و بخشنده مىشوند پيروزى فرا روى او راه مىسپرد . او پنج يا هفت يا نه سال زندگى مىكند . بىاشتباه پا در جاى پاى رسول مىنهد و حركت مىكند . او را فرشته‌اى است كه از جايى كه وى را نمىبيند يارىاش مىكند و كار او را قوام مىبخشد . بارهاى سنگين را بر دوش مىكشد به ضعيفان يارى مىرساند و در كارهاى دشوار حق مدد مىكند . بدانچه مىگويد عمل مىكند و كارى را كه مىكند ، مىگويد و آنچه را كه مىبيند ، مىداند .\r\nخداوند كار او را در يك شب سامان مىبخشد . او مدينهء روميه را با تكبير و به همراه هفتاد هزار نفر از مسلمانان از فرزندان اسحاق فتح مىكند . جنگى بزرگ در مرج عكا روى مىدهد . ستم و ستمگران را نابود و دين و دينداران را حاكم مىسازد در كالبد اسلام روح مىدمد . خداوند اسلام را به وسيلهء او عزت مىبخشد از پس آن كه خوار و ذليل شده است و اسلام را به واسطه او زنده مىدارد پس از آنكه بىجان شده است . جزيه را برقرار مىكند و مردم را با شمشير به خدا مىخواند . پس هر كس به دعوت او گردن ننهد ، كشته شود و هر كه با او منازعه كند خوار گردد . از احكام دين آنچه را كه خود بدانها معتقد است ظاهر گرداند به گونه‌اى كه اگر پيامبر ( ص ) در زمان او زنده مىبود ، همان احكام را صادر مىكرد . در روزگار او جز دين خالص و پاكيزه و به دور از آراى شخصى بر جاى نمىماند . آن حضرت در بيشتر احكامش با مذاهب علما مخالفت مىورزد ، پس علما نيز از وى دل آزرده مىشوند زيرا آنان گمان مىكنند كه خداوند پس از امامانشان ، مجتهد ديگرى را پديد نخواهد آورد .\r\nشعرانى گويد : شيخ محى الدين در ذكر حوادثى كه براى مهدى ( ع ) در برخورد با اين علما پيش مىآيد بسيار طول سخن داده و آنگاه گفته است : بدان كه چون مهدى ظهور كند دل مسلمانان ، خاصه و عامه ، شاد گردد . او را يارانى است بردبار و با وقار كه دعوتش را استوار مىدارند و يارىاش مىكنند . اينان وزيران و مددكاران اويند . مسئوليتهاى مملكت\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nرا بر دوش مىگيرند و مهدى را در كارهايى كه خداوند بر عهدهء او گذارده يارى مىرسانند .\r\nعيسى بن مريم ( ع ) در منارهء بيضاء در شرق دمشق در حالى كه به دو فرشته تكيه داده ، يكى از راست و ديگرى از چپ ، بر آن حضرت فرود مىآيد . در آن هنگام مردم به خواندن نماز عصر مشغولند ، پس مهدى از جاى خود كنار مىآيد و عيسى گام به جلو مىنهد و با مردم نماز مىگزارد . عيسى مردم را به سنت پيامبر ( ص ) فرا مىخواند . صليب را مىشكند و خوك را مىكشد و خداوند مهدى را طاهر و مطهر قبض روح مىكند . در روزگار او سفيانى در كنار درختى در غوطهء دمشق كشته مىشود و سپاهش در دل صحرا به زمين فرو مىروند . پس هر كس كه به اكراه و زور در اين سپاه آمده باشد روز قيامت مطابق نيتى كه داشته محشورش كنند . زمان ظهور او خواهد رسيد و دورانش بر سر شما سايه مىگسترد . در قرن چهارم ملحق به سه قرن گذشته ، قرن رسول خدا ( ص ) پديد آمد و اين همان قرن صحابه است سپس بعد از آن قرنى ديگر مىآيد و از پس آن قرن ديگرى مىآيد آنگاه ميان اين دو قرن ، فاصله‌هايى مىافتد .\r\nامور دردناكى پيش آمد و هواها آشكار گشت و خونها ريخته شد . پس مهدى از ديدگان پنهان شد تا وقت مقرر . پس شهيدان او بهترين شهيدان و امينان او برترين امينانند .\r\nشيخ محى الدين گويد : خداوند گروهى را به مدد او برگماشته و آنان را در پردهء غيب خويش نهان داشته است . آنگاه در ادامهء گفتارش گويد : اينان از طايفهء عجم‌اند . در ميان آنان عربى نيست اما با اين وجود جز به زبان عربى سخن نمىگويند . آنان را نگاهبانى است از غير جنس ايشان كه هيچ‌گاه خداى را معصيت نكرده‌اند . او اخص وزراى مهدى ( ع ) است .\r\n. . . آنان روم را با تكبير فتح مىكنند . چون تكبير نخست را گويند يك ثلث ديوار فرو ريزد و چون دومين تكبير را سر دهند دو ثلث ديوار فرو ريزد و چون تكبير سوم را بگويند ثلث سوم ديوار نيز از هم بپاشد و آنان بدون استفاده از شمشير شهر را فتح كنند .\r\n. . . آنان تمام ساكنان شهر را مىكشند مگر يكى از آنان را در مرج عكا در ضيافت الهى كه خداوند تعالى آن را خوراك درندگان و پرندگان و شيران مىكند .\r\nششم : نور الدين عبد الرحمن بن احمد بن قوام الدين دشتى جامى حنفى و بنا به قولى شافعى صاحب شرح مشهور كافيه ابن حاجب ، در كتاب شواهد النبوه .\r\nمؤلف الشقايق النعمانية فى علماء الدولة العثمانية پس از ذكر طريقه نقشبنديه و گروهى از مشايخ آن مىنويسد : از جمله مشايخ آنان عارف بالله عبد الرحمن بن احمد جامى است كه نخست به فراگيرى علم شريف ( فقه ) پرداخت و از دانشمندان روزگار خويش شد ، سپس به حلقهء شاگردان مشايخ صوفيه پيوست و كلمهء توحيد را از شيخ سعد الدين كاشغرى آموخت و آنگاه به محضر عبيد الله سمرقندى رفت و به دو كاملا انتساب جست . . . او به علم و\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nفضل شهره بود و دايرهء شهرت وى تا آفاق دور دست گسترده بود تا آنجا كه سلطان با يزيد خان او را به كشور خود فرا خواند و به دو هداياى ارزشمندى داد . . . مولاى اعظم سرورم محى الدين الفنارى از پدرش مولى على الفنارى كه در لشكر پيروز سلطان محمود خان به پيشهء قضاوت اشتغال داشت برايم نقل كرد كه گفت : روزى سلطان به من گفت : پژوهشگران علوم حقيقت از متكلمان و صوفيه و حكما را بايد گرد آورد و ميان آنان داورى كرد . گفتم : براى داورى در بين آنان كسى جز مولى عبد الرحمن جامى شايستگى ندارد . پس سلطان قاصدى را با هداياى گرانبها به سوى جامى فرستاد و از او خواهش كرد كه اين داورى را انجام دهد . جامى نيز رساله‌اى نوشت و در شش مسأله ميان آنان داورى كرد . يكى از اين مسائل ، مسألهء وجود بد . جامى اين رساله را براى سلطان فرستاد . سپس مؤلف الشقايق النعمانية برخى از كتابهاى او را همچون شرح الكافيه و شواهد النبوة به زبان فارسى و نيز نفحات الانس به همان زبان و سلسلة الذهب را كه در آن بر برخى از طوايف رافضى طعن زده ، نام برده است . وى سپس گويد : تمام كتابهاى جامى در نزد دانشمندان با فضيلت پذيرفته و مقبول است .\r\nمحمود بن سليمان كفوى نيز بنابر قولى كه از وى نقل شده در كتاب اعلام الاخيار من فقهاء مذهب النعمان المختار ، بر جامى بسيار ثنا گفته است و درباره كتاب شواهد النبوة او اظهار داشته كه اين كتاب ، تأليفى است ارزشمند و معروف و مورد اعتماد .\r\nحاجى خليفه در كشف الظنون مىنويسد : شواهد النبوة به زبان فارسى و از تأليفات مولانا نور الدين عبد الرحمن بن احمد جامى است . اين كتاب را بسيارى از علما ترجمه كرده‌اند .\r\nمؤلف تاريخ الخميس در آغاز كتاب خود گويد : كه تعدادى از كتب معتبر را برگزيده است و از جمله آنان كتاب شواهد النبوة را نام مىبرد .\r\nجامى در شواهد النبوة ، اخبارى در خصوص ولادت مهدى و برخى از معجزات وى نقل كرده است كه خلاصه‌اى از آن نقل مىشود :\r\nاز حكيمه عمه ابو محمد الزاكى ( ع ) ( امام حسن عسكرى ( ع ) ) روايت شده است كه گفت :\r\nروزى نزد ابو محمد ( ع ) بودم . پس فرمود : اى عمه امشب نزد ما بمان . زيرا خداى تعالى جانشينى به ما خواهد بخشيد . گفتم : فرزندم از كدام زن ؟ زيرا من در نرجس نشانى از حاملگى نمىيابم . فرمود : اى عمه مثل نرجس چونان مادر موسى است اثر حاملگى وى جز در هنگام زايمان ظاهر نشود . پس امشب نزد او بمان . چون شب به نيمه رسيد به نماز برخاستم و نرجس نيز به تهجد پرداخت . با خود گفتم : سپيده نزديك است اما آنچه ابو محمد ( ع ) گفته بود ، تحقق نيافت . ناگهان امام حسن عسكرى ( ع ) از جايگاه خود مرا مخاطب قرار داد و گفت : اى عمه شتاب مكن . من به اتاقى كه نرجس در آن بود بازگشتم . او\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nرا ديدم كه مىلرزيد . او را در آغوشم گرفتم و بر وى قل هو الله احد و انا انزلناه و آيه الكرسى را خواندم . پس صدايى از شكمش شنيدم آنچه را كه من مىخواندم او هم مىخواند . آنگاه خانه را نور فرا گرفت پس كودك را ديدم كه به سجده بر زمين افتاده بود . او را برگرفتم .\r\nابو محمد از اتاقش مرا صدا كرد و فرمود : اى عمه فرزندم را نزد من آور . بچه را پيش وى بردم . آن حضرت كودك را در دامانش گذاشت و زبانش را در دهان كودك قرار داد و گفت :\r\nفرزندم به اذن خداوند تعالى سخن بگو . كودك گفت : « بسم الله الرحمن الرحيم و نريد أن نمن على الذين استضعفوا فى الارض و نجعلهم ائمه و نجعلهم الوارثين » . آنگاه پرندگانى سبز گرد كودك را فرا گرفتند . ابو محمد ( ع ) يكى از آنها را صدا كرد و گفت : اين بچه را بگير و او را نگاه دار تا خدا دربارهء او اذن دهد كه خدا خود رسانندهء فرمان خويش است . از ابو محمد ( ع ) پرسيدم : اين پرنده كه بود و اين پرندگان كيانند ؟ فرمود : اين جبرئيل و آن ديگران فرشتگان رحمت « 41 »  بودند . سپس فرمود : اى عمه اين كودك را به مادرش بازگردان تا ديدگانش روشن شود و غم نخورد و بداند كه وعدهء خدا حق است و لكن اكثر آنان نمىدانند . كودك را نزد مادرش بازگرداندم . چون مهدى به دنيا آمد نافش بريده و ختنه شده بود و بر بازوى راستش نوشته شده بود : « جاء الحق و زهق الباطل ان الباطل كان زهوقا . »\r\nجامى مىنويسد : كسان ديگر غير از حكيمه روايت كرده‌اند كه چون مهدى بزاد بر زانوانش نشست و انگشت سبابه‌اش را به سوى آسمان بالا برد و عطسه‌اى كرد و گفت :\r\n« الحمد لله رب العالمين . »\r\nاز شخص ديگرى روايت شده است كه گفت : نزد ابو محمد ( ع ) رفتم و عرض كردم : اى فرزند رسول خدا جانشين و امام پس از شما كيست ؟ آن حضرت با شنيدن اين پرسش به درون خانه رفت و آنگاه در حالى كه كودكى را با خود مىآورد ، بيرون آمد . كودك سه‌ساله بود و مانند ماه شب چهارده ، امام حسن عسكرى ( ع ) به من فرمود : اگر لطف تو بر ما نبود اين كودك را به تو نمىنماياندم . نام او نام رسول خدا ( ص ) و كنيه‌اش نيز كنيهء او است او جهان را از عدل و داد پر مىكند چنان كه از ظلم و ستم پر شده باشد .\r\nهمچنين از كس ديگرى روايت شده است كه گفت : روزى نزد ابو محمد ( ع ) رفتم . در طرف راست آن حضرت اتاقى ديدم كه بر آن پرده‌اى آويخته بودند . به آن حضرت عرض كردم : سرورم پس از شما امامت را چه كسى عهده‌دار خواهد شد ؟ فرمود : اين پرده را بالا بر . چون پرده را بالا زدم كودكى در نهايت تميزى و نظافت بيرون آمد . بر گونه راستش خالى بود و گيسو داشت . كودك در دامن ابو محمد ( ع ) نشست . حضرت فرمود : اين امام\r\n\r\n","description":"","footnote":" ( 41 ) در اينجا افتادگى به چشم مىخورد . ( مؤلف ) . ","page_name":" 349 ","page_number":349},
  {"content":"\r\n\r\nشماست . آنگاه كودك از دامان امام حسن ( ع ) برخاست و امام به او فرمود : پسرم تا وقت معلوم در همان اتاق بمان . كودك داخل اتاق شد در حالى كه من به او مىنگريستم . پس امام حسن ( ع ) به من فرمود : اينك بنگر درون اتاق كيست ؟ چون وارد اتاق شدم هيچ كس را در آن نديدم .\r\nاز ديگرى روايت شده است كه گفت : معتضد ( خليفه عباسى ) مرا با دو مرد ديگر مأموريت داد و گفت : حسن بن على ( ع ) در سر من راى ، مرده است . پس شتاب كنيد و به خانه‌اش هجوم آريد و هر كس را كه ديديد سرش را برايم بياوريد . ما به فرمان معتضد حركت كرديم و داخل خانه شديم اتاقى زيبا ديديم ، گويى بنّا همين الان از ساخت آن فارغ شده بود . در آن اتاق پرده‌اى بود پرده را كنار زديم كه سردابى ديديم . به درون سرداب رفتيم در ته سرداب دريايى ديديم كه روى آن را با حصير مفروش كرده بودند و مردى بس زيبا چهره بر حصير ايستاده بود و نماز مىخواند . او به ما هيچ اعتنايى نداشت . يكى از آن دو به سوى آن مرد شتاب برداشت اما داخل آب افتاد و هراسان شد ، داشت غرق مىشد كه من دستش را گرفتم و بيرونش كشيدم . مرد ديگر قصد او را كرد كه او هم در آب افتاد و باز من نجاتش دادم .\r\nاز اين ماجرا به حيرت افتادم خطاب به آن مرد گفتم : اى صاحب خانه از خدا و از تو پوزش مىخواهم . به خدا من نفهميدم چه ماجرايى روى داد و نفهميدم كه از كجا آمدم اينك از كارى كه كرده‌ام به خدا توبه مىكنم . اما او اصلا به ما توجه نكرد . ما بازگشتيم و آنچه را كه رخ داده بود براى معتضد بازگفتيم . او گفت : اين راز را پنهان كنيد و گرنه فرمان مىدهم گردنهايتان را بزنند .\r\nنگارنده : چنين رخدادهايى هرگز از قدرت خداوند تعالى بعيد و غريب نيست . زيرا بدين وسيله بر اوليايش كرامت مىنهد . از جمله همين موارد است سخن گفتن عيسى ( ع ) در گهواره . و تأليفات بزرگان صوفيه از امثال اين مطالب در حق اقطاب و اعيانشان ، همچون شيخ عبد القادر گيلانى و شيخ محى الدين بن عربى و عبد الوهاب شعرانى و . . . مشحون است .\r\nچنان كه شعرانى در كتاب الكبريت الاحمر كه منتخبى از خلاصهء فتوحات مكيه است و نيز برهان الدين حلبى در انسان العيون نقل كرده‌اند ، محى الدين بن عربى گويد : روزى به دخترم زينب كه شيرخواره بود و نزديك يك سال داشت ، پرسيدم : چه مىگويى دربارهء مردى كه با حليله خويش مجامعت كرده اما انزال صورت نگرفته است ؟ او پاسخ داد : بر وى غسل واجب است . حاضران از اين امور در شگفت شدند . آنگاه من يك سال از دمشق بيرون رفتم\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nو از اين طفل جدا شدم و به مكه رفتم در آن هنگام به مادر اين طفل اجازه داده بودم كه به حج روانه شود . او با حجاج شامى به حج آمده بود همين كه براى ديدار همسرم روانه شدم ، آن دختر در حالى كه شير مىخورد مرا از بالاى شتر ديد و با صدايى رسا پيش از آنكه مادرش مرا ببيند فرياد زد : پدرم ، و آنگاه خنديد و خود را در آغوش من انداخت . يك بار هم وقتى در شكم مادرش بود ، چون مادرش عطسه كرد و كسى به نام شيخ عبد القادر او را دعا گفت ، شناخت و به وى پاسخ گفته بود . حاضران همگى صداى اين دختر را از شكم مادرش شنيده بودند . ثقات اين مطلب را نزد من گواهى دادند .\r\nبرخى از مشايخ صوفيه نوشته‌اند : سه كس در گهواره سخن گفتند : عيسى ( ع ) و كودكى كه بر بىگناهى يوسف ( ع ) شهادت داد و دختر شيخ محى الدين عربى .\r\nحال چگونه است كه افراد اين كرامات را باور مىكنند و بر معتقدان آنها خرده نمىگيرند اما اگر كسى براى خاندان نبوت كرامتى نقل مىكند آن را انكار مىكنند و بعيد مىشمرند و باورمندان بدان را به غلو متهم مىنمايند .\r\nهفتم : شيخ عبد الوهاب بن احمد بن على شعرانى مصرى عارف مشهور در كتاب اليواقيت و الجواهر فى بيان عقائد الاكابر :\r\nاين كتاب همچون مؤلفش مشهور است و چندين بار در مصر به چاپ رسيده است .\r\nگروهى از علما نيز بر آن تقريظاتى نوشته‌اند . اين كتاب شرح مشكلات كتاب فتوحات مكيه ابن عربى است . شعرانى به جز اين كتاب ، تأليفات ديگرى نيز دارد كه عبارت‌اند از :\r\nالميزان فى المذاهب الاربعة و لواقح الانوار القدسية اين كتاب چكيده‌اى است از فتوحات مكيه ، و الكبريت الاحمر فى علوم الشيخ الاكبر ، كه اين كتاب هم برگزيده‌اى است از فتوحات مكيه .\r\nشعرانى در جلد دوم از اليواقيت و الجواهر گويد : مبحث شصت و پنجم در بيان آنكه تمام شرايط وقوع قيامت كه شارع ما را بدانها آگهى داده حق است ، و بايد تمام آنها پيش از قيام قيامت تحقق پذيرد . از اين قبيل است ظهور مهدى ( ع ) . . . او از فرزندان امام حسن عسكرى است كه در نيمه شعبان سال 255 هجرى به دنيا آمد . او زنده است تا آنكه همراه با عيسى بن مريم ( ع ) ظهور كند . سن او تا اين زمان يعنى سال 958 هجرى ، 706 « 42 »  سال است . شيخ حسن عراقى كه قبر او بر فراز الريش المطلى بر بركة الرطلى در مصر از امام مهدى ، زمانى كه با او برخورد كرد اين مطلب را برايم نقل كرده و شيخ ما على الخواص در اين نكته با وى موافقت كرده است .\r\n\r\n","description":"","footnote":" ( 42 ) با توجه به دو تاريخى كه ذكر شده ، عمر مهدى ( ع ) بايد 703 سال باشد نه چنان كه آمده 706 سال . ( مترجم ) . ","page_name":" 351 ","page_number":351},
  {"content":"\r\n\r\nشعرانى در كتاب الطبقات ، معروف به الواقح پس از ذكر سياحت حسن عراقى از قول وى نقل كرده است كه از مهدى دربارهء سن و سالش پرسش كردم فرمود : فرزندم سن من اكنون 620 سال است و الان يك صد سال از آن داستان مىگذرد . شعرانى گويد : اين گفته را براى على الخواص بازگو كردم كه او هم بر صحت سن مهدى تأكيد كرد .\r\nهشتم : سيد جمال الدين عطاء الله بن سيد غياث الدين فضل الله بن سيد عبد الرحمن محدث معروف در كتاب روضة الاحباب فى سيرة النبى ( ص ) و الآل و الاصحاب :\r\nاين كتاب به زبان فارسى نگاشته شده و حاجى خليفه در كشف الظنون از آن ياد كرده و گفته است : كتاب روضة الاحباب ، به فارسى است كه آن را جلال الدين عطاء الله بن فضل الله شيرازى نيشابورى متوفى در سال 1000 در دو جلد و به خواهش وزير مير علىشير ، پس از مشورت با استاد و پسر عمويش سيد اصيل الدين عبد الله ، به رشته تحرير در آورده است .\r\nاز كتاب تاريخ الخميس نقل شده است كه نويسندهء اين كتاب ، در آغاز تأليف خود كتاب روضة الاحباب را جزو كتب مورد اعتماد خود قلمداد كرده است .\r\nدر روضة الاحباب آمده است : بابى در بيان امام دوازدهم محمد بن حسن ( ع ) . ميلاد مبارك آن امام كه درّ صدف ولايت و جوهر معدن هدايت است در نيمه شعبان سال 255 در سامره بوده است . بنابر قول ديگر وى در بيست و سوم ماه رمضان سال 258 هجرى به دنيا آمده است . ما در اين مرواريد شاهوار كنيزكى بوده به نام صيقل يا سوسن ، برخى نام مادر او را نرجس و حكيمه نيز ذكر كرده‌اند . اين امام ، صاحب حرمت بسيارى است در كنيه و اسم با بهترين مردم ، كه بر او و خاندانش درود باد ، همانند است . او را با القاب مهدى ، منتظر ، خلف صالح و صاحب الزمان ياد مىكنند سال وى به هنگام وفات پدر بزرگوارش بر طبق روايات صحيح‌تر ، پنج سال بوده است برخى نيز سال وى را در آن هنگام دو سال گفته‌اند . خداوند ، در كودكى وى را حكمت و كرامت بخشيد و از اين رو همانند يحيى بن زكريا ( س ) بود . و او را به روزگار كودكى به درجه بلند امامت رسانيد . مهدى در سال 256 يا 266 عهد خلافت معتمد ، در سردابى در سر من رأى از ديدگان نهان شد .\r\nصاحب روضة الاحباب ، پس از ذكر اين گفتار ، كلام خود را با آوردن ابياتى در خطاب به مهدى ( ع ) و طلب ظهور آن حضرت به پايان برده است .\r\nنهم : الحافظ محمد بن محمد بن محمود بخارى معروف به خواجه پارساى حنفى در كتاب فصل الخطاب .\r\nكفوى در كتاب اعلام الاخيار دربارهء خواجه پارسا گفته است : وى در نزد دانشمندان روزگار خويش به فراگيرى علوم پرداخت و از ديگر همگنانش پيشى گرفت . فروع و اصول\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nرا آموخت و در معقول و منقول برجسته شد . جوان بود كه فقه را از شيخ الامام عارف ربانى ابو طاهر محمد بن على بن حسن ظاهرى فرا گرفت . سپس كفوى به ذكر سلسلهء مشايخ خواجه پارسا در فقه پرداخته و گفته است : او فقه را از صدر شريعت فرا گرفته و آن را به امام اعظم ابو حنيفه رسانده و اظهار داشته است كه وى از بزرگ‌ترين جانشينان شيخ بزرگ خواجه بهاء الدين نقشبند الخ بوده است . مؤلف الشقايق النعمانية فى علماء الدولة العثمانية ، پس از ذكر طريقه نقشبنديه و اينكه اين فرقه سلسلهء خود را به شيخ عارف خواجه بهاء الدين نقشبندى مىرسانند و نيز ذكر گوشه‌اى از مناقب و محاسن اين طريقه گويد : يكى از مشايخ اين طريقه ، شيخ عارف خواجه محمد پارسا بخارى است . او در زمرهء اصحاب خواجه بهاء الدين سابق الذكر است .\r\nمؤلف شقايق النعمانية همچنين حكايت كرده است كه استاد خواجه محمد پارسا روزى در جمع گروهى از اصحاب خود مىگويد : امانتى كه از مشايخ طريقت ما به من رسيده بود و تمام آنچه را كه خود در اين راه حاصل كرده بودم ، همه را به تو مىسپارم . خواجه محمد پارسا نيز آن را پذيرفت . همچنين استاد وى در پايان عمرش گفت : مقصود از ظهور من وجود اوست . من او را به طريق جذبه و سلوك پروردم پس اگر بدين كار اشتغال ورزد گيتى از او رخشان شود . همچنين استاد خواجه محمد پارسا ، او را متصف به صفت روح مىكند و اين داستان مشهور و معروف است . همچنين در يكى ديگر از اين اوقات استادش او را به صفت بركة النفس متصف مىكند و او را مظهر اين قول پيامبر ( ع ) مىداند كه فرمود : از بندگان خداى تعالى كسى است كه اگر بر خداى قسم ياد كند ، خداوند نيز سوگند او را راست گرداند .\r\nاستاد خواجه محمد پارسا ، ذكر خفى را به وى آموخت و او را اجازه داد كه آموزش طالبان اين طريقت را بر عهده گيرد . مؤلف شقايق النعمانية آورده است كه خواجه محمد پارسا در راه حج از صغانيان و ترمذ و بلخ و هرات گذشت و مزار علما را در اين شهرها زيارت كرد . علما و استادان اين ديارها او را مورد اكرام خود قرار دادند و او را بسيار بزرگ داشتند و ديدار و خدمت به او را غنيمتى عظيم دانستند . آنگاه وى گفته است كه خواجه محمد پارسا در مدينه منوره درگذشت و مولى شمس الدين فنارى بر او نماز گزارد وى را در كنار قبر عباس رضى الله عنه به خاك سپردند .\r\nاما كتاب فصل الخطاب او ، كتاب معروف و مشهورى است . حاجى خليفه در كشف الظنون از اين كتاب ياد كرده و گفته است : فصل الخطاب فى المحاضرات ، نوشتهء حافظ زاهد محمد بن حافظى از فرزندان عبيد الله نقشبندى بخارى ، معروف به خواجه پارساست . او در سال 822 در مدينه منوره وفات يافت اين كتاب را ابو الفضل موسى بن\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nحاج حسين از بنقى و امير پادشاه محمد بخارى نزيل مكه ، ترجمه كرده‌اند .\r\nخواجه پارسا در فصل الخطاب گويد : چون ابو عبد الله جعفر بن ابى الحسن على الهادى ( رض ) دانست كه ابو محمد حسن عسكرى ( ع ) فرزندى ندارد ، ادعا كرد كه برادرش حسن عسكرى ( ع ) امامت را به دو سپرده است از اين رو ، وى را كذاب خوانده‌اند و وى بدين لقب معروف است . اما فرزند ابو محمد حسن عسكرى ، محمد است كه نزد تمام خواص اصحاب آن حضرت و نيز ياران محرم او ، آشكار و معلوم است .\r\nخواجه پارسا روايت مىكند كه حكيمه دختر ابو جعفر محمد جواد عمه ابو محمد حسن عسكرى ، وى را دوست مىداشت و براى او دعا مىكرد و به درگاه خداوند ناله و زارى مىكرد كه فرزند حسن عسكرى را ببيند . ابو محمد حسن عسكرى كنيزى برگزيده بود به نام نرجس . چون شب نيمه شعبان سال 255 فرا رسيد ، حكيمه نزد حسن عسكرى آمد .\r\nحسن به وى گفت : اى عمه امشب براى كارى نزد ما باش . حكيمه همانطور كه امام فرموده بود ، آن شب در خانهء آن حضرت بماند . چون سپيده سر زد ، نرجس مضطرب شد حكيمه به سوى او رفت . آنگاه نرجس نوزاد مبارك را بزاد . چون حكيمه بچه را ديد ، او را بر گرفت و نزد ابو محمد حسن عسكرى ( ع ) برد . كودك مختون بود . حسن عسكرى ، كودك را گرفت و بر پشت و چشمانش دست كشيد و زبانش را در دهان او كرد . به گوش راستش اذان و در ديگرى اقامه گفت . سپس فرمود : اى عمه ! اين نوزاد را به نزد مادرش ببر . من نيز كودك را گرفتم و به مادرش بازگرداندم . حكيمه گفت : سپس از اتاق خود به سوى ابو محمد حسن عسكرى ( ع ) رفتم . ديدم نوزاد پيشاروى آن حضرت است . جامه‌اى زرد پوشيده و هاله‌اى از درخشندگى و نور او را در ميان گرفته است آنچنان كه كودك در دلم نشست . پس عرض كردم : سرورم ! آيا دربارهء اين نوزاد مبارك چيزى مىدانى تا بگويى ؟ فرمود : آرى عمه ! اين منتظر است اين است آنكه نويدش به ما داده شده . حكيمه گفت : پس به شكرانهء اين نعمت به سجده در افتادم . حكيمه گويد : چندين بار ديگر نزد ابو محمد حسن عسكرى رفتم اما نوزاد را نمىديدم پس روزى بدان حضرت عرض كردم : اى سرور ما ! آقا و منتظر ما چه مىكند ؟ فرمود : او را همانجا به امانت نهاديم كه مادر موسى ( ع ) فرزندش را به امانت گذاشته بود .\r\nهمچنين خواجه محمد پارسا در حاشيه كتاب خويش ، حكايت معتضد عباسى را كه پيش از اين ، آن را از كتاب شواهد النبوة جامى نقل كرده بوديم و نيز برخى از علامات قيام مهدى ( ع ) را متذكر شده است . تا آنجا كه گفته است : روايات در اين باره فراوان‌تر از آن است كه به شمارش درآيند . مناقب مهدى ( ع ) صاحب الزمان كه از ديدگان غايب اما در هر زمانى موجود است ، بسيار و فراوان است . اخبار بر ظهور او و تابش نور وى دلالت دارند . او\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nآيين محمدى را جان مىبخشد و در راه خدا چنان كه بايسته است جهاد مىكند و مملكتش را از پليدى پاكيزه مىسازد . روزگار او ، روزگار خدا ترسان است و يارانش از شك پالوده شده و از عيب و نقص پاك گشته‌اند . آنان راه مهدى ( ع ) را پيشه مىكنند و حق را محقق مىسازند .\r\nخلافت و امامت به دو پايان مىيابد . او از هنگامى كه پدرش مرد تا روز قيامت امام است .\r\nعيسى ( ع ) پس او نماز مىگزارد و ادعاى او را تصديق مىكند . مهدى ( ع ) مردمان را به آيينى كه خود بر آن است ، فرا مىخواند كه پيامبر ( ص ) صاحب اين آيين است .\r\nدهم : عارف عبد الرحمن يكى از مشايخ صوفيه در كتاب مرآة الاسرار . چنان كه گفته‌اند اين شخص همان كسى است كه شاه ولى الله هندى دهلوى ، پدر شاه صاحب عبد العزيز مؤلف كتابهاى التحفة الاثنىعشريه و الانتباه از وى نقل قول مىكند .\r\nعبد الرحمن در كتاب مرآة الاسرار گويد : يادى از كسى كه او خورشيد دين و دولت و هدايتگر تمامى مردمان است يعنى القائم فى المقام المطهر الاحمدى الامام بالحق ابو القاسم محمد بن حسن المهدى ( ع ) او دوازدهمين از امامان اهل بيت است . مادرش كنيزى بود به نام نرجس . تولد وى در شب جمعه پانزدهم شعبان سال 255 بوده است . بنابر روايت شواهد النبوة وى در بيست و سوم ماه رمضان سال 258 در سر من رأى معروف به سامراء به دنيا آمد . اين امام دوازدهم ، همنام و هم كنيهء ملجأ رسالت ( ع ) است . القاب شريف وى عبارتند از : مهدى ، حجت ، قائم ، منتظر ، صاحب الزمان و خاتم الاثنى عشر است . وى به هنگام وفات پدرش امام حسن عسكرى ( ع ) پنج‌ساله بود كه بر مسند امامت تكيه زد . هم چنان كه خداوند تعالى حكمت و كرامت را در حال كودكى به يحيى بن زكريا داد و عيسى بن مريم را نيز در زمان طفوليت بدان جايگاه بلند رسانيد ، مهدى را نيز با وجود خردسالى به پيشوايى مردم تعيين كرد . خوارق عادات مهدى اندك نيست كه بتواند در اين مختصر ذكر شود .\r\nملا عبد الرحمن جامى از حكيمه خواهر امام على النقى روايتى كرده است و سپس روايتى را كه از شواهد النبوة آورديم ، نقل مىكند و آنگاه از محيى الدين بن عربى در باب 368 از كتاب فتوحات مكيه حكايتى كرده كه ما نيز آن حكايت را در اين كتاب نقل كرديم .\r\nسپس عبد الرحمن گويد : محى الدين در اين باب به تفصيل احوال امام مهدى ( ع ) را بيان كرده است و هر كس مىخواهد ، بدين باب رجوع كند . سپس گويد : مولانا عبد الرحمن جامى ، صوفى مشرب شافعى مذهب تمام احوال امام محمد بن حسن عسكرى و كمالات و چگونگى تولد و اختفاى آن حضرت را مفصلا و به نحو اكمل در كتاب شواهد النبوة به نقل از ائمه اهل بيت عترت و در باب سيره نقل كرده است .\r\nعبد الرحمن نويسد : مؤلف كتاب المقصد الاقصى گفته است كه حضرت شيخ سعد الدين حموى خليفه نجم الدين كتابى در حق امام مهدى ( ع ) نگاشته و چيزهاى بسيارى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nدربارهء او آورده است و هيچ كس را ياراى آن نيست كه به مانند آنچه كه او از اقوال و تصرفات آورده ، بياورد .\r\nعبد الرحمن گويد : چون مهدى ظهور كند ، ولايت مطلقه را بدون هيچ خفايى ظاهر سازد و اختلافات مذاهب و ظلم و اخلاق ناپسند را از ميان بردارد . زيرا در احاديث نبويه ، اوصاف ستودهء او آمده و گفته شده است كه مهدى در آخر الزمان ظهور تام كند و تمام ربع مسكون را از ظلم و ستم پاك سازد و يك آيين را آشكار كند . خلاصه آنكه چون دجال بدكردار ، پيدا شود و ظهور كند و زنده باشد و در پردهء غيبت به سر برد و زمانى كه عيسى ( ع ) يافت شود و از مردم پنهان باشد پس اگر فرزند رسول خدا از نظر عوام نهان ماند و به هنگام تعيين شده و به مقتضاى تقدير الهى مانند عيسى و دجال ظهور كند ، بنابراين شنيدن چنين مطلبى از اقوال جماعت از بزرگان و ائمه اهل بيت رسول خدا ( ص ) عجيب و شگفت‌انگيز نيست و انكار اين امر ، تنها از باب تعصب است كه اهميت چندانى هم ندارد .\r\nيازدهم : شعرانى در جلد دوم از كتاب الطبقات الكبرى معروف به لواقح الانوار فى طبقات الاخيار ، مىنويسد : و از ايشان است عارف بالله سرورم حسن عراقى مدفون در كوم بيرون باب الشريعة نزديك بركهء رطلى و جامع البشرى . من همراه با سرورم ابو العباس حريثى به محضر او آمد و شد مىكردم . روزى او به من گفت : مىخواهم از آغاز كارم تا اين هنگام ، حكايتى برايت بازگو كنم . چون تو از كودكى رفيق من بوده‌اى . من اهل دمشق و پيشه‌ور بودم . ما در روز جمعه با دوستان خودم گردهم مىآمديم و به لهو و لعب و باده‌گسارى مىپرداختيم . روزى از جانب خداوند تنبه يافتم و با خود گفتم : آيا به راستى براى چنين اعمالى آفريده شده‌ام ؟ پس از كارى كه دوستانم مىكردند ، دست شستم و از آنان گريختم .\r\nايشان نيز مرا دنبال كردند اما بر من دست نيافتند . پس به مسجد بنى اميه داخل شدم و شخصى را ديدم كه بر منبر دربارهء مهدى ( ع ) سخن مىگويد . من با شنيدن سخنان آن مرد ، به ديدار مهدى مشتاق شدم . از آن پس سجده‌اى نمىكردم مگر آنكه از خداى در مىخواستم كه مرا به ديدار او نايل كند . يك شب پس از گزاردن نماز مغرب ، به خواندن نماز سنت مشغول بودم كه كسى پشت من نشست و دست بر شانه‌ام گذارد و به من گفت : « فرزندم خداوند دعايت را پاسخ گفته است . چه مىخواهى ؟ من مهدى هستم . » گفتم : آيا با من به خانه مىآيى ؟ او به خانه‌ام آمد و فرمود : « براى من جايى فراهم كن كه در آن جاى تنها باشم . »\r\nجايى برايش مهيا كردم . او هفت روز و هفت شب نزد من به سر آورد و به من تلقين ذكر كرد و فرمود : « ورد خودم را به تو مىآموزم بر آن مداومت كن يك روز را روزه دار و يك روز نه و هر شب پانصد ركعت نماز بگزار . من آن هنگام جوانى امرد و نيك چهره بودم پس به من فرمود :\r\n« جز در پس من منشين . » عمامهء او چون عمامه عجم بود و جبه‌اى از پشم شتر بر تن داشت .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nچون هفت روز به سر آمد ، بيرون شد و من با وى وداع كردم . او به من گفت : « اى حسن ! هرگز آنچه براى من با تو رخ داد با ديگرى رخ نداده بود . پس بر وردت پاى فشار تا آنگاه كه ناتوان شوى كه تو عمرى دراز خواهى يافت . »\r\nپيش از اين نيز سخن شعرانى را نقل كرده بوديم كه گفت : حسن عراقى به وى خبر داده بود كه او از مهدى هنگامى كه با وى ديدار كرده بود دربارهء سالش پرسيده بود و على خواص با سخن شيخ حسن عراقى دربارهء سال مهدى موافقت كرده بود .\r\nشعرانى در كتاب الطبقات الكبرى ، در تمجيد على خواص و ذكر مناقب وى ، سخنان فراوانى گفته است تا آنجا كه گويد : على خواص بىسواد بود اما با اين حال دربارهء معانى قرآن و حديث چنان سخن مىگفت كه دانشمندان را به شگفتى فرو مىبرد . او از آنچه كه در لوح محفوظ بود يا نبود آگاهى داشت و اگر سخنى مىگفت ( پيشگويى مىكرد ) مطلب همان گونه كه او گفته بود واقع مىشد حتى شخص را پيش از آنكه لب به سخن بگشايد به واقعه‌اى كه به خاطر آن آمده بود خبر مىداد .\r\nتوجه : اگر چه ما از صحت تمام آنچه كه برخى از مشايخ صوفيه دربارهء ملاقاتهايشان با امام زمان ( ع ) گفته‌اند ، بىاطلاعيم و مىدانيم كه برخى از اين ادعاها در زمرهء خرافات و تمويهات آنان است ، اما با اين وجود اين سخنان را براى اين نقل كرديم تا حجتى باشد براى كسانى كه منكرند و وجود صاحب الزمان ( ع ) و غيبت او را بعيد مىشمرند و حتى شيعيان را به واسطه داشتن چنين اعتقاداتى به حماقت منسوب مىسازند تا آنجا كه يكى از هم اينان گويد : « شيعيان ننگ بنى آدمند و ديگرى گفته است : هر كس به احمق‌ترين مردم وصيت كرده ، آن را پس بگيرد و به كسى وصيت كند كه قايل به غيبت مهدى است . » با اين وجود اينان انكار نمىكنند و بزرگ نمىشمرند كه براى على خواص لوح محفوظ ، از آنچه محو كرده يا در خود دارد ، منكشف شود و از آنچه در ضمير مردم مىگذرد ، آگهى دهد و بر غيب و ناديده مطلع باشد ! ! يا آنكه شيخ محيى الدين عربى با پيامبران و فرستادگان حق در مكه مكرمه ديدار كند و با آنان سخن گويد و ايشان با وى سخن گويند . او به گرد كعبه طواف كند و خانه كعبه هم به دور او طواف كند . با دخترش در گهواره سخن بگويد چنان كه شعرانى تمام اين موارد را در كتاب اليواقيت و الجواهر ، به نقل از فتوحات مكيه نقل كرده بود . اينان به امثال چنين كسانى بزرگ‌ترين كرامات را نسبت مىدهند اما اماميه را به خاطر اعتقاد بدانچه كه اينان بدان باور دارند و خود از وجود صاحب الزمان و ديدار با او خبر مىدهند ، به كوته‌فكرى و حماقت منسوب مىسازند ! ! اين از جادهء انصاف واقعا به دور است .\r\nدوازدهم : ابو محمد احمد بن ابراهيم بلاذرى در حديث مسلسل ؛ از سمعانى در الانساب\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nالكبير نقل است كه كسى كه بدين انتساب شهرت دارد ابو محمد احمد بن ابراهيم بن هاشم طوسى بلاذرى حافظ است . او حافظ و با بصيرت و شناسندهء حديث بود . آنگاه وى جماعتى از استادان حديث وى را نام برده است . سپس گويد : و ابو محمد واعظ طوسى مذكور در حفظ و وعظ يگانه روزگار خويش بود و در معاشرت نكوترين مردمان و در بهره‌رسانى بهترين ايشان بود . . . ابو على حافظ و استادان ما به محضر درس وى مىشتافتند و از اسانيدى كه براى مردم ذكر مىكرد ، لذت مىبردند و من هيچ يك از آنان را نديدم كه در اسناد يا اسم يا حديث وى ايراد و اشكالى وارد كنند . در مكه از جانب امام اهل بيت ابو محمد حسن بن على بن محمد بن على بن موسى الرضا ( ع ) مىنوشت . . . حاكم گويد كه او در سال 339 در طاهران به شهادت رسيد .\r\nبلاذرى ، مشافهة حديثى از احاديث مسلسل را دربارهء مهدى ( ع ) نقل كرده است - مقصود از حديث مسلسل ، حديثى است كه نام رجال اسناد بر صفت يا حالت واحدى ذكر شود - اين حديث را شاه ولى الله دهلوى پدر عبد العزيز معروف به شاه صاحب نويسنده كتاب التحفة الاثنى عشرية فى الرد على الامامية كه فرزندش او را با اوصاف خاتم العارفين و قاسم المخالفين و سيد المحدثين و سند المتكلمين المشهور بالفضل المبين حجة الله على العالمين الخ ستوده نقل كرده است .\r\nشاه ولى الله مذكور در كتاب النزهة ، بنابر نقلى كه از وى شده ، گفته است : پدرم در كتاب مسلسلات روايت كرده است كه گفتم : ابن عقله شفاها به من اجازه داده است كه هر آنچه را كه خود روايت مىكرده من نيز روايت كنم و در ميان احاديث مسلسل وى ، حديث مسلسلى را ديدم كه هر يك از راويان آن با صفتى عظيم و منحصر به فرد از ديگرى ممتاز شده بودند .\r\nوى گويد : خبر داد مرا شيخ حسن بن على عجمى يگانه دورانش ، كه خبر داد ما را جمال الدين باهلى حافظ دورانش ، كه خبر داد ما را محمد حجازى مسند روزگارش ، كه خبر داد ما را شيخ عبد الوهاب شعرانى صوفى زمانش ، كه خبر داد ما را جلال سيوطى مجتهد عصر خويش ، كه خبر داد ما را ابو نعيم رضوان العقبى حافظ دورانش ، كه خبر داد ما را شمس الدين محمد بن جزرى مقرى زمانش ، كه خبر داد ما را امام جمال الدين محمد بن محمد الجمال زاهد عصر خويش ، كه خبر داد ما را امام محمد بن مسعود محدث بلاد فارسى در روزگار خويش ، كه خبر داد ما را استاد ما اسماعيل بن مظفر شيرازى دانشمند دورانش ، كه خبر داد ما را عبد السلام بن ابى الربيع حنفى محدث زمانش ، كه خبر داد ما را أبو بكر عبد الله بن محمد بن شاپور قلانسى شيخ عصر خويش ، كه خبر داد ما را عبد العزيز ، كه حديث كرد ما را محمد آدمى پيشواى عصر خويش ، كه خبر داد ما را سليمان بن ابراهيم بن\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمحمد بن سليمان يگانه دوران خويش ، كه حديث كرد ما را احمد بن محمد « 43 »  بن هاشم بلاذرى حافظ زمانهء خويش ، كه حديث كرد ما را محمد بن حسن بن على المحجوب امام عصر خود ، كه حديث كرد ما را حسن بن على بن أبيه از جدش از پدر جدش على بن موسى الرضا ( ع ) ، كه حديث كرد ما را موسى الكاظم ( ع ) ، كه حديث كرد ما را پدرم ابو جعفر الصادق ، كه حديث كرد ما را پدرم ابو محمد الباقر ، كه حديث كرد ما را پدرم على بن الحسين زين العابدين سجاد . كه حديث كرد ما را پدرم حسين سيد الشهدا ، كه حديث كرد ما را پدرم على بن ابى طالب سيد اولياء ، كه خبر داد ما را سرور پيامبران محمد بن عبد الله ( ص ) ، كه خبر داد مرا جبرئيل سرور فرشتگان كه گفت :\r\n« خداى تعالى سرور سروران فرمود : همان من خدايم هيچ معبودى جز من نيست .\r\nهر كس براى من به توحيد اقرار كند در پناه من قدم نهاده است و آن كه در پناه من گام نهد از عذاب من آسوده و ايمن باشد . » ابن جوزى ، يكى از راويان اين حديث ، گويد : اين چنين اين حديث در زمرهء مسلسلات مبارك قرار گرفت و عهدهء آن بر بلاذرى است . و از شاه ولى الله نيز در رسالة النوادر من حديث سيد الأوائل و الاواخر ، نقل شده است كه گفت :\r\nحديث محمد بن حسن كه شيعيان اعتقاد دارند كه او همان مهدى است ، از طريق پدران گرامى آن حضرت در مسلسلات شيخ محمد بن عقله مكى يافت مىشود كه وى آن را از حسن عجمى نقل كرده است .\r\nدر تاريخ الجبرتى در ذيل حوادث ذى الحجّه سال 1215 در شرح زندگى شيخ عبد العليم مالكى آمده است كه او نزد على صعيدى گروهى از احاديث صحيح و موطأ و شمايل و جامع صغير و مسلسلات ابن عقله را شنيد .\r\nسيزدهم : ابو محمد عبد الله بن احمد بن محمد بن خشاب ، معروف به ابن خشاب در كتاب تواريخ مواليد الائمه و وفياتهم .\r\nابن خشاب دانشمندى مشهور است . ابن خلكان گويد : او دانشمندى مشهور در ادب و نحو و تفسير و حديث و انساب و فرايض و حساب و حفظ قرآن با قرائتهاى مختلف بود . وى گويد : او در برخى از علوم به تبحر رسيده و در آنها چيره دست بود . سيوطى در طبقات النحاة از او بسيار تمجيد كرده و گفته است : ابن خشاب در حديث ثقه و صادق و فاضل و حجت بود .\r\nكتاب وى كه نام آن در بالا ذكر شد ، كتابى است معروف و مشهور كه دانشمندان پرآوازه‌اى مطلب آن را نقل كرده‌اند .\r\n\r\n","description":"","footnote":" ( 43 ) احتمال مىرود كه كنيهء درست وى ابو محمد باشد زيرا از آنچه گذشت دانسته مىشود كه وى احمد بن ابراهيم بن هاشم مكنى به ابو محمد بوده است . ","page_name":" 359 ","page_number":359},
  {"content":"\r\n\r\nابن خشاب در آن كتاب به سند خود از امام رضا ( ع ) نقل كرده است كه فرمود : خلف صالح از فرزندان ابو محمد حسن بن على است . او صاحب الزمان است و هم او مهدى است .\r\nو نيز به سند خود از جعفر بن محمد ( ع ) نقل كرده است كه فرمود : خلف صالح از فرزندان من و همان مهدى است نامش محمد و كنيه‌اش ابو القاسم است . وى در آخر الزمان ظهور كند . مادرش صيقل نام دارد ابو بكر دارع به ما گفت كه در روايتى ديگر آمده است كه نام مادرش حكيمه است و در روايت سومين نام مادر او را نرجس ، آورده‌اند و گفته مىشود كه نام مادر وى حكيمه « 44 »  است كه خدا بدان آگاه‌تر است .\r\nابن خشاب گويد : مهدى را دو نام است . خلف و محمد . او در آخر الزمان ظهور مىكند بر سرش ابرى است كه سايه بر او مىافكند و هر جا كه وى مىرود با او همراه است و به صدايى بلند و رسا بانگ مىزند كه اين همان مهدى است .\r\nمعتقدان به وجود مهدى ( ع ) در ميان دانشمندان اهل سنت فراوان و بسيارند اما ذكر همين تعداد معدود در اين كتاب كافى است و كسانى كه خواهان اطلاعات بيشترى در اين باب هستند ، بهتر است به كتاب ديگر ما تحت عنوان البرهان على وجود صاحب الزمان ( ع ) و رسالهء كشف الاستار نوشتهء فاضل معاصر نورى ( ره ) مراجعه كنند .\r\n\r\nكسانى كه مهدى ( ع ) را ديده‌اند\r\nكلينى از على بن محمد از محمد بن اسماعيل بن موسى بن جعفر كه پيرترين كس از نسل رسول خدا ( ص ) در عراق بود روايت كند كه گفت : مهدى را كه كودكى بود ، ميان دو مسجد ديده است . و در روايت شيخ مفيد از كلينى است كه گفت : فرزند حسن بن على بن محمد را ديدم . مجلسى گويد : شايد مراد از دو مسجد ، مساجد مكه و مدينه باشد .\r\nنگارنده : با توجه به اينكه راوى عراقى است احتمال بسيار مىرود كه مراد از دو مسجد ، مسجد كوفه و سهله باشد و اگر مقصود از دو مسجد ، همان بود كه مجلسى اشاره كرده مناسب‌تر آن بود كه بگويد ميان مكه و مدينه چنان كه امروز نيز اين استعمال شايع و متعارف است .\r\n\r\n","description":"","footnote":" ( 44 ) اين اشتباه نشأت گرفته از نام حكيمه عمه امام حسن عسكرى ( ع ) است كه به گاه ولادت مهدى ( ع ) در خانهء آن حضرت حضور داشته است . ( مؤلف ) . ","page_name":" 360 ","page_number":360},
  {"content":"\r\n\r\nكلينى به سند خود از حكيمه دختر محمد بن على و عمه حسن عسكرى ، روايت كرده است كه گفت : وى مهدى را در شب ولادتش و پس از آن ديده است ( در روايت شيخ مفيد است كه حكيمه گفت : قائم را ديده است ) و از على بن محمد از فتح مولى الزرارى كه گفت :\r\nشنيدم ابو على بن مطهر مىگويد كه مهدى را ديده و قامت وى را توصيف كرده و به سند وى از خادم « 45 »  ابراهيم بن عبيدهء نيشابورى نقل شده است كه گفت : من با ابراهيم بر صفا بوديم كه او ( ع ) آمد . و در روايت مفيد است كه صاحب الامر آمد و در روايت شيخ طوسى در غيبت است كه : پس غلامى بيامد تا در كنار او ايستاد و كتاب مناسك او را گرفت و كارهايى كرد . و به سند وى از ابو عبد الله بن صالح آمده است كه : او ، قائم ، را به موازات حجر الاسود ديد و مردم يكديگر را كنار مىزند تا به حجر الاسود برسند و او مىفرمود : بدين كار امر نشده‌اند « 46 »  و به سند وى از احمد بن ابراهيم بن ادريس از پدرش نقل شده است كه گفت : پس از مدتى ابو محمد را ديدم ، در آن هنگام وى جوانى بود نزديك به بلوغ . پس دستانش ( دستش ) و سرش را بوسيدم و به سند وى از عمرو اهوازى نقل شده است كه گفت : ابو محمد وى را به من نماياند و گفت اين صاحب شماست و به سند وى از ابو نصر ظريف خادم نقل كرده است كه وى آن حضرت را ديده است . و به سند وى از ضوء از مردى از اهالى پارس نقل شده است كه گفت : ابو محمد ، قائم را به وى نشان داده است . شيخ صدوق در اكمال الدين به سند خود از يعقوب بن منفوس نقل كرده است كه گفت : بر ابو محمد حسن بن على ( ع ) وارد شدم .\r\nاو بر سكويى در خانه نشسته بود و طرف راستش اتاقى قرار داشت كه بر آن پرده‌اى بود .\r\nگفتم : سرورم صاحب اين امر كيست ؟ فرمود : پرده را كنار زن . چون پرده را كنار زدم بچه‌اى كه قامتش به اندازهء پنج وجب بود و به نظر ده يا هشت‌ساله يا چيزى در اين حدود ، مىآمد به سوى ما بيرون شد . پيشانىاش فراخ و سيمايش سپيد ، چشمانش درخشان و دستانش بزرگ و پاهايش به جلو مايل بود . بر گونه راستش خالى بود و بر سرش دسته‌اى مو بود . او آمد و بر ران ابو محمد نشست . آن حضرت فرمود : اين صاحب شماست . سپس برجست .\r\nامام حسن ( ع ) به او فرمود : فرزندم درون شو تا هنگام معلوم . كودك به اتاق رفت و من به دو مىنگريستم . سپس ابو محمد ( ع ) به من فرمود : يعقوب بنگر چه كسى درون اتاق است . من نگريستم ولى هيچ كس را در آن اتاق نديدم .\r\nهمچنين صدوق به سند خود از كرخى نقل كرده است كه گفت : از ابو هارون يكى از\r\n\r\n","description":"","footnote":" ( 45 ) لفظ خادم بر مؤنث و مذكر اطلاق مىشود اما مراد در اينجا خدمتكار زن است و در ارشاد شيخ مفيد به صراحت خادمه آمده است .  ( 46 ) يعنى آنان به كشيدن و دفع يكديگر امر نشده‌اند بلكه بايد آرامش و وقار داشته باشند . ","page_name":" 361 ","page_number":361},
  {"content":"\r\n\r\nيارانمان ، شنيدم كه مىگفت : صاحب الزمان ( ع ) را ديدم . سيمايش مىدرخشيد گويى ماه شب چهارده است و بر نافش مويى همچون يك خط رسته بود . . . همچنين وى به سند خود از جماعتى كه محمد بن عثمان عمرى هم يكى از آنان بود نقل كرده است كه گفتند : ابو محمد حسن بن على ( ع ) ، فرزندش را به ما نماياند . ما در خانهء آن حضرت بوديم و شمارمان به چهل مىرسيد آن حضرت فرمود : اين كودك پس از من پيشواى شماست و جانشين من بر شماست . او را فرمان بريد و پس از من به تفرقه درنيفتيد كه در اديان خود نابود خواهيد شد .\r\nهشداريد كه شما اين كودك را پس از امروز ديگر نخواهيد ديد . چند روزى از اين ماجرا نگذشته بود كه ابو محمد ( ع ) از دنيا برفت .\r\nسخن آن حضرت كه فرموده است : « شما اين كودك را پس از امروز ديگر نخواهيد ديد . . . » مقصود بيشتر كسانى بوده كه در آن جمع حضور داشته‌اند . زيرا ظاهرا « عمرى » خود يكى از سفيران آن حضرت ( ع ) بوده كه وى را نيز مىديده است تعدادى روايات نيز در دست است كه حميرى از عمرى مىپرسد كه آيا مهدى ( ع ) را ديده‌اى و او پاسخ مىدهد : آرى . در برخى ديگر از روايات چنين است كه آخرين ديدار من با او نزد بيت الله الحرام بود كه آن حضرت مىگفت : خدايا آنچه را كه به من وعده فرموده‌اى محقق ساز و در برخى ديگر از روايات آمده است كه عمرى گفت : مهدى ( ع ) را ديدم در حالى كه به پرده‌هاى كعبه در مستجار چنگ آويخته بود و مىگفت : خدايا از دشمنانم انتقام بستان . « 47 » \r\nهمچنين شيخ صدوق به سند خود از ابو عبد الله كوفى نقل كرده است كه وى شمار كسانى را كه بر معجزات صاحب الزمان ( ع ) وقوف يافته‌اند يا وكلاى آن حضرت كه وى را ديده‌اند ، ذكر كرده است . از بغداد : عمرى و فرزندش و حاجز و بلالى و عطار . از كوفه .\r\nعاصمى . از اهواز : محمد بن ابراهيم بن مهزيار ، از مردم قم : احمد بن اسحاق . از اهل همدان :\r\nمحمد بن صالح . از اهل رى : بسامى ، اسدى يعنى خودش . از اهل آذربايجان : قاسم بن علاء .\r\nاز نيشابور . محمد بن شاذان . و از غير وكلا ، از اهالى بغداد : ابو القاسم بن ابى حابس و ابو عبد الله كندى و ابو عبد الله جنيدى و هارون قزاز و نبلى و ابو القاسم بن دميس و ابو عبد الله بن فروخ و مسرور طباخ آزادشدهء ابن الحسن ( ع ) و احمد و محمد فرزندان حسن و اسحاق ، كاتب نوبخت و غلام فراء و صاحب صرة مختومه . و از همدان : محمد بن كشمرد و جعفر بن حمدان و محمد بن هارون بن عمران از دينور : حسن بن هارون و احمد بن اخيه و ابو الحسن . از اصفهان : ابن بادشاله . از صميرة : زيدان و پدرش و حسن بن يعقوب . از رى :\r\n\r\n","description":"","footnote":" ( 47 ) اين روايت پيش از اين چنين نقل شده بود كه مهدى ( ع ) مىفرمود : خدايا به وسيلهء من از دشمنانم انتقام بگير كه اين عبارت به صواب نزديك‌تر است . ( مؤلف ) . ","page_name":" 362 ","page_number":362},
  {"content":"\r\n\r\nقاسم بن موسى و فرزندش و ابو محمد بن هارون و صاحب الحصاة و على بن محمد و محمد بن محمد كلينى و ابو جعفر الرفا . از قزوين : مرداس و على بن احمد . از قابس : دو مرد .\r\nاز شهر زور : ابن الخال . از فارس : مجروح . از مرو : صاحب هزار دينار و صاحب مال و رقعه بيضاء و ابو ثابت . از نيشابور : محمد بن شعيب بن صالح . از يمن : فضل بن يزيد و حسن پسرش و جعفرى و ابن اعجمى و شمشاطى و از مصر : صاحب مولودين و صاحب مال در مكه و ابو رجاء از نصيبين : ابو محمد بن الوجناء . از اهواز : حصينى .\r\nشيخ صدوق همچنين به سند خود از محمد بن صالح آزادشدهء امام رضا ( ع ) نقل كرده است كه گفت : صاحب الزمان بر جعفر كذاب ، از جايى كه او نمىديدش ظاهر شد و اين در هنگامى بود كه جعفر در زمان وفات ابو محمد ( ع ) بر سر ميراث آن حضرت منازعه مىكرد پس به جعفر گفت : اى جعفر چرا به حقوق من متعرض مىشوى ؟ جعفر سرگشته و مبهوت ماند آنگاه صاحب الزمان ناپديد شد و جعفر به جست و جوى او در ميان مردم پرداخت اما او را نديد . چون جده ، مادر حسن بمرد ، امر كرد كه او را در خانه به خاك سپارند . جعفر به مخالفت برخاست و گفت : اين خانه من است و او در اينجا نبايد دفن شود . پس امام ( ع ) ظاهر شد و گفت : اى جعفر آيا اين خانهء توست ؟ سپس غايب شد و جعفر او را نديد .\r\nوى نام كسانى كه آن حضرت را در آن ماجرا ديدند ، بر شمرده است كه ذكر نام آنها به درازا مىانجامد و همين مقدار كه گفته آمد ، كافى است . تمام كسانى كه نام آنها ذكر شد ، كسانى هستند كه آن حضرت را در غيبت صغرا رؤيت كرده‌اند .\r\nاحاديثى نيز در دست است مبنى بر آنكه رؤيت امام زمان ( ع ) در غيبت كبرا ناممكن است ، اما با اين وجود از بسيارى نقل شده است كه آن حضرت را در غيبت كبرا ديده‌اند . مىتوان ميان اين دو را چنين جمع كرد كه مقصود از نفى رؤيت امام زمان در غيبت كبرا ، رؤيت كسانى است كه غير از ادعاى مشاهده ، نيابت آن حضرت را نيز مدعى شده‌اند و همچون سفيران آن حضرت ، از وى خبرهايى به آنان رسيده است . البته وجوه ديگرى غير از اين ، نيز گفته شده است .\r\n\r\nعلامات ظهور مهدى ( ع )\r\nاين علامات از ائمه اهل بيت ( ع ) نقل شده است و اصحاب ما ( رضوان الله عليهم ) اين روايات را با اسنادهاى متصل نقل كرده‌اند . كسانى همچون نعمانى و شيخ طوسى در غيبت و مفيد در ارشاد و عده‌اى ديگر . ما در اينجا براى رعايت اختصار ، اين احاديث را با حذف سندهاى آنها مىآوريم يا آنكه تنها به حاصل روايت اشاره مىكنيم و تا آنجا كه ممكن باشد اين احاديث را به گونه مفصل و مرتب ، طبقه‌بندى مىكنيم تا دسترسى و اطلاع بر آنها\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nساده‌تر باشد . برخى از اين علامات دورند همچون اختلاف بنى عباس و نابود شدن حكومت آنها و . . . و برخى نزديك‌اند مانند خروج سفيانى و بر آمدن خورشيد از مغرب و غير آن .\r\nهمچنين برخى از اين نشانه‌ها حتمى است چنان كه روايات نيز بر آن نص كرده‌اند همچون سفيانى و يمانى و صيحه از آسمان و غير اينها و برخى از آنها نيز غير محتوم‌اند .\r\nشيخ مفيد پس از برشمردن علامات ظهور آن حضرت ، كه بعدا آن را نقل خواهيم كرد ، گويد : برخى از اين رويدادها محتوم و برخى ديگر مشروطند .\r\nنگارنده : شايد مراد از محتوم حوادثى است كه از وقوع آنها گريزى نيست و « بداء » كه همان اظهار بعد از اخفاء و يا آشكار نشدن پس از خفاء و عبارت از همان نسخ در تكوين است ، راه ندارد . همچنين نسخى كه معروف و متداول است ، نسخ در تشريح است . و مقصود از غير محتوم يا مشترط رويدادهايى است كه امكان بداء در آنها وجود دارد و محو و نسخ مربوط به عالم تكوين است كه خداوند آنچه را كه خواهد محو و نابود كند .\r\nدر مورد رويدادهاى محتوم ، مضمون روايات اختلاف و افزونى و كاستى دارند . در برخى روايات پنج نشانهء محتوم ، پيش از قيام قائم ( ع ) ذكر شده است كه عبارتند از : سفيانى و يمانى و كسى كه از آسمان به نام مهدى ندا مىدهد و فرو رفتن در بيداء و كشته شدن نفس زكيه .\r\nدر برخى ديگر از روايات همين نشانه‌ها آمده با اين تفاوت كه به جاى يمانى آمده است و دستى كه از آسمان ظاهر مىشود و قائم را نيز يكى از اين علامات بر شمرده است . در دستهء ديگرى از روايات به همين نشانه‌ها اشاره شده اما به جاى يمانى و خسف ، از بر آمدن خورشيد از مغرب و اختلاف بنى عباس در حكومت ياد كرده و قيام قائم آل محمد ( ص ) را نيز همراه آنها ذكر كرده است .\r\nنعمانى در كتاب غيبت گويد : اين نشانه‌ها كه امامان ( ع ) برشمرده‌اند ، با توجه به فراوانى آن و به هم پيوستگى و تواتر آن روايتها و همقول بودن آنها ، لازم مىسازد كه قائم ( ع ) ظهور نكند مگر پس از فرا رسيدن و تحقق آن نشانه‌ها . زيرا آنان خبر داده‌اند كه هيچ گزيرى از وقوع آنها نيست و اينان راستگويند . تا آنجا كه بديشان گفته شده است : « ما اميدواريم آنچه دربارهء قائم ( ع ) آرزو مىكنيم ، تحقق يابد ولى پيش از او آن سفيانى در كار نباشد . » و ايشان فرموده‌اند : « آرى به خدا سوگند كه سفيانى از محتومات است و از وقوع آن گزيرى نيست . » سپس آنان وجود نشانه‌هاى پنج‌گانه « 48 »  را كه برترين دلايل و برهانها بر ظهور حق\r\n\r\n","description":"","footnote":" ( 48 ) مقصود : يمانى ، سفيانى ، نداى آسمانى ، خسف در بيداء و كشته شدن نفس زكيه است . ( مؤلف ) . ","page_name":" 364 ","page_number":364},
  {"content":"\r\n\r\nپس از آنهاست ، مورد تأكيد قرار داده‌اند همان گونه كه امر تعيين وقت ظهور را باطل اعلام داشته و فرموده‌اند : « هر كس براى شما تعيين وقتى را از ما روايت كند هر كس كه باشد از تكذيب او باك نداشته باشيد كه ما زمانى را ( براى ظهور ) تعيين نمىكنيم » . و اين از راست‌ترين گواهيهاست بر باطل بودن كار هر كس كه پيش از فرا رسيدن اين نشانه‌ها بخواهد چنين ادعايى كند .\r\nشيخ مفيد در ارشاد مىنويسد : رواياتى در دست است كه متضمن ذكر نشانه‌هاى امام زمان و ظهور قائم است و مشتمل بر رويدادهايى است كه پيش از آمدن حضرتش واقع مىشود . از جمله ؛ خروج سفيانى كشته شدن سيد حسنى و نزاع بنى عباس بر سر حكومت دنيوى و گرفتن آفتاب در نيمهء ماه رمضان و گرفتن ماه در آخر آن به طور غير معمول ، در بيداء زمين فرو مىرود و يك فرورفتگى در زمين مغرب « 49 »  و ديگرى در مشرق « 50 »  پديد مىآيد .\r\nآفتاب از ظهر تا عصر از حركت بازمىايستد و آفتاب از جانب مغرب طلوع مىكند و نفس زكيه با هفتاد مرد صالح در بيرون كوفه كشته مىشود . و كشته شدن مردى هاشمى در بين ركن و مقام و خراب شدن ديوار مسجد كوفه و آمدن پرچمهاى سياه از خراسان و خروج يمانى و قيام مردى از اهل مغرب در مصر و تصرف شامات به دست وى و فرود آمدن لشكر ترك در جزيره و روميان در رمله و طلوع ستاره‌اى از مشرق كه مانند ماه مىتابد آنگاه گرفته و كمانى مىشود به گونه‌اى كه دو سر آن مىخواهد به هم برسد و سرخيى در آسمان پيدا مىشود و در اطراف آسمان پخش مىگردد و آتشى دراز در مشرق نمايان مىشود و سه يا هفت روز در هوا مىماند ، و عرب از قيد و ذلت آزاد مىشوند و شهرها را تصرف مىكنند و از فرمان پادشاه عجم بيرون مىآيند . « 51 »  مصريان ، امير خود را مىكشند و شام ويران مىشود .\r\nسه لشكر با پرچمهاى مشخص در آنجا به جان هم مىافتند . پرچمهاى قيس و عرب ، به مصر درآيند و پرچم كنده به خراسان مىرود و لشكرى از جانب غرب مىآيد و در خرابه‌هاى حيره منزل مىكنند . پرچمهاى سياه از شرق به سوى حيره به حركت درمىآيند و شكافى در نهر فرات پديد مىآيد و آب آن كوچه‌هاى كوفه را فرا مىگيرد . شصت نفر دروغگو كه همه مدعى پيامبرى هستند ، خواهند آمد و دوازده نفر از نسل ابو طالب كه همگى مدعى امامت هستند ، قيام خواهند كرد و سوزاندن مردى بزرگوار از بنى عباس در بين جلولا و خانقين و\r\n\r\n","description":"","footnote":" ( 49 ) اين فرورفتگى در شام است چنان كه خواهد آمد .  ( 50 ) مقصود فرورفتگى در بغداد و بصره است چنان كه خواهد آمد . ( مؤلف ) .  ( 51 ) مقصود بيرون آمدن آنان از زير يوغ اطاعت ديگران است . در اينجا آنان را به اسبى تشبيه كرده كه عنان از آن برداشته‌اند و هيچ مانع و نگهدارنده‌اى براى آنان نيست و هر جا كه خواهد برود و هر كار كه خواهد بكند . ( مؤلف ) . ","page_name":" 365 ","page_number":365},
  {"content":"\r\n\r\nبستن پلى در بغداد نزديك محله كرخ و برخاستن باد سياهى در آغاز روز در بغداد و وقوع زلزله‌اى در آن ديار كه بسيارى از مردم را در كام زمين فرو مىبرد و ترسى بر اهل عراق و مردم بغداد چيره مىشود و مرگهاى سريع آنها را از پاى در مىآورد و آن وقت به جان مال و محصول آنها مىافتد و ملخها بهنگام و نابهنگام بر آنان هجوم مىآورند و غله و كشت و زرع آنها را مىخورند و كشت و كار آنان كاهش يابد .\r\nدو گروه از مردم عجم با يكديگر به جنگ برمىخيزند . خونريزى بسيارى در ميان آنها رخ مىدهد بردگان از اطاعت اربابان سر مىتابند و آنها را به قتل مىرسانند . برخى از بدعتگذاران در دين از صورت آدمى به در مىآيند و به صورت ميمون و خوك مىشوند . و بردگان بر شهرهاى بزرگان چيرگى يابند . صدايى از آسمان آيد به گونه‌اى كه زمينيان همگى و هر كس به زبان خود آن را مىشنود و صورتى و سينه‌اى براى مردم در نور آفتاب نمايان مىشود . و مردگانى از قبرها برون آمده به دنيا بازمىگردند و با مردمان آمد و شد مىكنند و به ديدار يكديگر مىروند . آنگاه اين نشانه‌ها با بارش بيست و چهار باران پايان مىيابند سپس زمينهاى مرده ، زنده و سرسبز مىشوند و بركات آن آشكار مىگردد . و تمام بدبختيها از پيروان حق از شيعيان مهدى ( ع ) بر طرف مىشود . در آن هنگام در مىيابند كه آن حضرت از مكه ظهور مىكند و براى يارى رساندن به او به مكه رهسپار مىشوند بر حسب آنچه در اخبار آمده است .\r\nآنگاه شيخ مفيد شمارى از احاديث مسند را در خصوص نشانه‌هاى ظهور مهدى ( ع ) نقل كرده كه ما به اين احاديث در صفحات آينده اشاره خواهيم كرد .\r\nدر كتاب العدد القوية آمده است : شمار بسيارى از نشانه‌هاى ظهور مهدى ( ع ) واقع شده است مانند ويران شدن ديوار مسجد كوفه و كشته شدن امير مصر توسط مصريان و نابود شدن حكومت بنى عباس بر دست مردى كه بر آنان مىآشوبد از جايى كه آنان خود حكومت خويش را آغاز كردند . مرگ عبد الله آخرين خليفه عباسى و ويرانى شامات و كشيدن پلى از پشت كرخ به بغداد در مدتى كوتاه و پديد آمدن شكاف در فرات و اگر خدا بخواهد رسيدن آب به كوچه‌هاى كوفه .\r\nنگارنده : شايد اين نشانه‌ها ، بعيد باشند و شايد اين علامت غير چيزى باشد كه حاصل شود بلكه چيزى باشد كه پس از اين علامت پيدا و آشكار گردد . اينك ما با استفاده از روايات مفصلا دربارهء اين علائم به بحث مىپردازيم .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nنخست : اختلاف بنى عباس و نابودى حكومت آنان و اختلاف بنى اميه و نابودى حكومت آنان\r\nدر بسيارى از روايات اختلاف بنى عباس يكى از نشانه‌هاى ظهور مهدى ( ع ) قلمداد شده و حتى آن را از رويدادهاى محتوم بر شمرده‌اند . در چند روايت نيز از بنى عباس به بنى فلان تعبير شده كه اين امر به خاطر تقيه بوده است . امام باقر ( ع ) مىفرمايد ؛ بنى عباس به ناگزير بر حكومت دست مىيابند پس چون به حكومت رسند و به اختلاف افتند ، امورشان از هم گسيخته مىشود در اين هنگام خراسانى و سفيانى ، يكى از مشرق و ديگرى از مغرب خروج خواهند كرد . آن دو ، چون دو اسب مسابقه به طرف كوفه سبقت مىگيرند يكى از اين سو و ديگرى از آن سو ، تا آنكه بنى عباس بر دست ايشان كشته مىشوند و حتى يك نفر از ميان آنها باقى نمىماند .\r\nدر برخى ديگر از روايات آمده است : در اين هنگام ، سلطنت اين قوم نابود شود و با نابودى آن قائم ظهور مىكند . و اينكه ؛ پايان سلطنت به بنى فلان مىرسد كه نفس زكيه را مىكشد و پس از وى فقط پانزده شب حكومت كنند . و اينكه ؛ پيشاپيش قائم بلايى است كه از سوى خدا نازل شده . پرسش شد : اين بلا چيست ؟ آنگاه امام ( ع ) آيه  وَ لَنَبْلُوَنَّكُم  « 52 »  را قرائت فرمود : سپس فرمود : بيم از فرمانروايان بنى فلان است .\r\nامام باقر ( ع ) فرمود : چون بنى عباس به جان يكديگر بيفتند ، منتظر فرج باشيد و فرج شما جز در اختلاف بنى فلان نيست . چون آنان به اختلاف و تفرقه دچار گشتند ، در انتظار صيحه در ماه رمضان و خروج قائم باشيد . و او هرگز ظهور نخواهد كرد و آنچه را كه خواهانيد نمىبينيد مگر آنكه بنى فلان در ميان خود به تفرقه گرفتار آيند .\r\nهمچنين امام باقر ( ع ) فرمود : نابودى حكومت بنى فلان همانند شكستن كاسه سفالين است و مانند مردى است كه كاسهء سفالين به دست دارد و مشغول راه رفتن است كه ناگهان در همان حال كه غافل است كاسه از دستش بيفتد و بشكند ، پس وقتى كاسه افتاد مانند خودباختگان بگويد : آه . از دست رفتن حكومت آنان اين چنين است كه به كلى از آن غافل باشند .\r\nشيخ طوسى در كتاب غيبت به سند خود از عمار بن ياسر نقل كرده است كه گفت :\r\nحكومت خاندان پيامبرتان در آخر الزمان دست مىدهد و براى آن نشانه‌هايى است . پس به زمين بچسبيد و برنخيزيد تا نشانه‌هاى آن آشكار گردد ، پس چون روميان و تركها بر شما\r\n\r\n","description":"","footnote":" ( 52 ) بقره / 155 : وَ لَنَبْلُوَنَّكُم بِشَيْءٍ مِن الْخَوْف وَ الْجُوع وَ نَقْص مِن الْأَمْوال . . . ","page_name":" 367 ","page_number":367},
  {"content":"\r\n\r\nحمله آوردند و لشكرها آراستند و خليفه شما كه كارش گردآورى مال و ثروت بود ، از دنيا رفت و مردى درستكار بر جاى او نشست و چند سال پس از بيعتش از خلافت خلع شد ، نابود كنندهء دولت آنها از همانجا كه در آغاز حكومتشان به وجود آمد ، مىآيد . « 53 » \r\nو از امير مؤمنان ( ع ) روايت شده است كه فرمود : « حكومت بنى عباس با سختى همراه است و در آن آسانى و گشايشى نيست . اگر ترك و ديلم و سند و هند و بربر ، بر ضد آنان با هم گرد آيند نيز نمىتوانند آنان را از قدرت بر كنار كنند تا آنكه طرفداران و هواخواهان حكومت ايشان از آنان كناره گيرند و خداوند بر آنان علجى « 54 »  را مسلط كند . او از همانجا خروج مىكند كه حكومت اينان از آنجا آغاز شده است . او به هيچ شهرى گذر نمىكند ، مگر آنكه آن را فتح مىكند ، و هيچ پرچمى در برابر او به اهتزاز در نمىآيد ، مگر آنكه آن را واژگون مىكند ، نعمتى نمىماند مگر آنكه وى آن را نابود مىسازد . واى بر كسى كه با او به دشمنى برخيزد پس پيوسته چنين خواهد بود تا به پيروزى برسد و پيروزىاش را به مردى از خاندان من كه حق مىگويد و حق مىكند ، بسپارد . »\r\nاز امام صادق ( ع ) پرسيده شد : شيعيان شما چه وقت به گشايش مىرسند ؟ فرمود : هنگامى كه فرزندان عباس به اختلاف دچار آيند و حكومتشان متزلزل شود و كسانى كه طمع در چيزى نمىبستند در آنان طمع كنند و عرب از قيد اطاعت فرمانروايان خود به در آيد و هر كس با هر وسيلهء دفاعى كه در اختيار دارد ، آن را ( براى حمله و گرفتن حكومت ) بالا مىآورد و سفيانى ظهور مىكند و يمانى پيش مىآيد و حسنى حركت مىكند ، در اين هنگام صاحب اين امر از مدينه به مكه بيرون مىشود . . .\r\nهمچنين از امام صادق ( ع ) سؤال شد : پيش از خروج قائم چه علامتى وجود دارد ؟ فرمود :\r\nنابودى عباسيها و خروج سفيانى و كشته شدن نفس زكيه و فرورفتگى در زمين و نداى آسمانى . پس پرسيد : فدايت گردم بيم دارم كه اين امر به طول انجامد ؟ فرمود : خير . اين امر مانند رشتهء مهره ( تسبيح ) است كه يكى از پى ديگرى مىآيد . امام كاظم ( ع ) فرمود : اگر ساكنان آسمانها و زمين بر بنى عباس قيام كنند ، زمين از خون ايشان سيراب مىشود تا آنكه سفيانى خروج كند . و نيز فرمود : حكومت بنى عباس از ميان مىرود به گونه‌اى كه هيچ نشانى از آن باقى نمىماند و دوباره حكومت آنان احيا مىشود آن چنان كه گويند هيچ\r\n\r\n","description":"","footnote":" ( 53 ) اشاره به بنى عباس است . زيرا كسى كه حكومت را از اينان بازستاند هولاكوخان بود كه از خراسان برخاسته بود همان گونه كه ابو مسلم خراسانى بانى حكومت بنى عباس از آن ديار قيام كرده بود .  ( 54 ) علج : نعمانى در غيبت معانى گوناگونى براى علج ذكر كرده از جمله : « كافر ، خشن ، فرومايه و كسى كه در كارش جدى و سخت‌گير است » . البته در فرهنگها جديد علج و علّج و علج به معنى مرد نيكو كنندهء كارها آمده است . ( و الله عالم ) ( مترجم ) . ","page_name":" 368 ","page_number":368},
  {"content":"\r\n\r\nحادثه‌اى بر او نگذشته است . به امام رضا ( ع ) گفته شد : اينان از سفيانى سخن مىگويند كه در حالى كه حكومت بنى عباس از ميان رفته ، قيام مىكند . امام ( ع ) فرمود : آنان دروغ مىگويند سفيانى قيام مىكند و حكومت بنى عباس هم باقى است .\r\nشيخ طوسى در غيبت به سند خود از امام صادق ( ع ) نقل كرده است كه فرمود : هر كس مرگ عبد الله را براى من تضمين كند من نيز قيام قائم را براى او تضمين مىكنم . سپس فرمود : چون عبد الله بميرد ، مردم پس از وى به گرد هيچ كس حلقه نمىزنند و خلافت جز به صاحب آن منتهى نمىشود اگر خدا بخواهد . . .\r\nظاهرا مراد از عبد الله ، مستعصم آخرين خليفه عباسى است . بيشتر اين روايات صراحة يا ظاهرا بر اين نكته دلالت دارند كه نابودى حكومت بنى عباس از نشانه‌هاى نزديكى ظهور قائم است و حتى برخى از روايات صراحة به وجود حكومت بنى عباس به هنگام ظهور سفيانى قائلند ، حال آنكه ظهور سفيانى از نشانه‌هاى بس دور ظهور قائم به حساب مىآيد .\r\nاكنون بيش از هفتصد سال از انقراض حكومت خاندان عباسى مىگذرد همچنين زمان بسيار درازى از اختلاف و نابودى حكومت بنى اميه ، كه پيش از عباسيان هم بوده‌اند ، مىگذرد . شايد در علم خداى تعالى ، وجود حكومت ديگرى براى بنى عباس در آخر الزمان رقم زده شده باشد ، يا شايد اين نشانه ، جزو رويدادهاى غير محتوم باشد . از جمله چيزهايى كه دلالت مىكند اين رويداد از محتومات است ، اگر بتوان آن را از علامات محتوم برشمرد .\r\nاما اينكه بتوان آن را از علامات نزديك ظهور قائم ( ع ) قلمداد كرد اين امر غير محتوم است .\r\nو الله اعلم .\r\nاما دربارهء اختلاف بنى اميه و نابودى حكومت آنان در يكى از روايات از امام باقر ( ع ) نقل شده است كه در خصوص نشانه‌هاى ظهور ، فرموده است : چون بنى اميه به اختلاف افتند و حكومتشان نابود شود و بنى عباس به حكومت مىرسند ، آنان همچنان در آغاز سلطنت هستند كه به اختلاف مىافتند . پس چون به اختلاف افتادند ، حكومتشان از دست برود و ساكنان مشرق و مغرب حتى اهل قبله با يكديگر به اختلاف مىافتند و مردم به خاطر ترسى كه بر آنان مستولى مىشود ، رنج بسيارى مىبينند تا آنكه منادى از آسمان بانگ برآورد . . .\r\n\r\nدوم : خروج شصت دروغگو كه هر يك مدعى پيامبرىاند\r\nشيخ مفيد به سند خود از عبد الله بن عمر از پيامبر ( ص ) نقل كرده است كه فرمود : قيامت بر پاى نشود مگر آنكه مهدى از فرزندان من خروج كند و مهدى ظاهر نشود ، مگر آنكه شصت دروغگو كه تمامشان مدعى پيامبرىاند ، ظهور كنند .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nسوم : خروج دوازده تن از بنى هاشم كه هر يك مردم را به خود فرا مىخوانند\r\nشيخ مفيد به سند خود از امام صادق ( ع ) روايت كرده است كه فرمود : قائم خروج نكند مگر آنكه پيش از وى دوازده تن از بنى هاشم كه هر يك مردم را به سوى خود فرا مىخوانند ، خروج كنند .\r\n\r\nچهارم : سخن دوازده نفر كه مىگويند او را ديده‌اند\r\nنعمانى به سند خود از امام صادق ( ع ) نقل كرده است كه فرمود : قائم قيام نمىكند مگر آنكه دوازده نفر برخيزند كه همه مىگويند او را ديده‌اند اما مردم آنان را تكذيب مىكنند .\r\n\r\nپنجم : خروج كسى كه چشم او را در صنعاء در مىآورد\r\nنعمانى به سند خود از عبيد بن زراره نقل كرده است كه در محضر امام صادق ( ع ) از سفيانى ياد شد امام ( ع ) فرمود : « او كجا و چگونه خروج خواهد كرد ؟ در حالى كه آن كسى كه چشم او را از كاسه درآورده هنوز در صنعاء خروج نكرده است . » شايد مقصود از چنين كس ، همان يمانى باشد . و الله اعلم .\r\n\r\nششم : خروج سفيانى و خراسانى و يمانى و فرورفتگى در زمين\r\nروايات از اينكه خروج سفيانى از محتومات است و قائمى بدون خروج سفيانى ، ظهور نمىكند و نكات ديگرى از اين قبيل ، به حد استفاضه رسيده‌اند . عبد الملك بن اعين گويد :\r\nنزد ابو جعفر ( ع ) بودم . سخن قائم به ميان آمد . عرض كردم : اميدوارم قيام وى به همين زودى باشد و سفيانى نيايد . امام ( ع ) فرمود : نه به خدا وجود سفيانى از محتوماتى است كه هيچ گريزى از آن نيست . همچنين در برخى از رواياتى كه نقل كرديم ، آمده بود كه يمانى نيز از محتومات است .\r\nاز امام باقر ( ع ) نقل شده است كه فرمود : سفيانى و قائم در يك سال خواهند بود . در تعداد ديگرى از روايات آمده است : خروج سفيانى و يمانى و خراسانى در يك سال و يك ماه و يك روز خواهد بود . و در روايت ديگرى آمده است : اين سه همچون رشتهء مهره‌اى پياپى خواهند بود . پس سختى از هر طرف روى مىآورد و واى بر كسى كه با آنان به ستيز برخيزد .\r\nبرخى از روايات نيز گوياى اين است كه خروج يمانى پيش از خروج سفيانى است . اما يمانى از يمن خروج مىكند . در روايات آمده است كه در ميان اين سه پرچم ، پرچم هيچ كس هدايتگرتر از پرچم يمانى نيست ، زيرا او به حق فرا مىخواند ( يا ) بدين خاطر كه او مردم را به صاحب شما فرا مىخواند پس چون خروج كند ، فروش سلاح را حرام مىكند و هنگامى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nكه خروج كند به سوى او روانه شو كه رايت او درفش هدايت است و براى مسلمانى روا نيست كه بر آن بشورد .\r\nچون طالب حق ( يكى از سران خوارج ) در يمن ظهور مىكند . به امام صادق ( ع ) گفته شد : اميدواريم كه اين يمانى باشد فرمود : خير ، يمانى پيرو على است اما اين يكى از على ( ع ) بيزارى مىجويد . اما خراسانى از خراسان خروج مىكند و بنابر بعضى از روايات از مشرق ظهور مىكند .\r\nاز امير مؤمنان ( ع ) دربارهء نشانه‌هاى ظهور قائم ( ع ) نقل شده است كه فرمود : چون قائم در خراسان قيام كند بر ديار كرمان و مولتان « 55 »  دست يابد و جزيرهء بنى كاوان « 56 »  را متصرف شود .\r\nاما سفيانى از وادى يابس ، جايى در فلسطين خروج مىكند . از امام صادق ( ع ) نقل شده است كه خروج او در ماه رجب است . از امير مؤمنان ( ع ) نقل شده است كه فرزند آكلة الاكباد ( جگرخواره ) از وادى يابس خروج مىكند . او مردى است ميانه بالا ، وحشى سيما ، كله‌گنده ، بر چهره‌اش اثر آبله است چون او را ببينى گمان مىبرى كه وى يك چشم است .\r\nنامش عثمان و پدرش عتبه است . او از نسل ابو سفيان است . او تا زمين قرار و معين مىآيد پس بر منبر آن مىنشيند . ( ظاهرا مقصود از زمين قرار ، و معين ، دمشق است . ) چنان كه روايت ديگرى نيز بر آن دلالت مىكند . در آن روايت آمده است : او از وادى يابس خروج مىكند تا به دمشق مىرسد ، پس بر منبر آن مىنشيند . و از صادق ( ع ) نقل شده است كه فرمود : اگر او را ببينى ، پليدترين مردم را ديده‌اى . او سرخ و سفيد و كبود است مىگويد :\r\nخدايا ، خدايا ، خدايا انتقامم انتقامم آنگاه آتش . يا مىگويد : خدايا انتقامم و آتش . او در پليدى تا آنجا رسيده است كه كنيزى را كه از اوست و زنده است ، در گور مىكند تا مبادا مردم را به سوى وى راهنمايى كند .\r\nهمچنين از امام باقر ( ع ) نقل شده است كه فرمود : سفيانى سرخ و زرد و كبود است هيچ‌گاه خدا را نپرستيده و اصلا مكه و مدينه را نديده است . از امام زين العابدين ( ع ) نقل شده است كه فرمود : سفيانى از تبار عتبة بن ابى سفيان است . او چون ظاهر شود مهدى مخفى گردد ، آنگاه مهدى پس از وى ظهور مىكند . از عمار بن ياسر نقل است كه گفت : چون ديديد شاميان بر فرزند ابو سفيان اتفاق كردند به مكه رويد ( زيرا مهدى از آنجا ظهور مىكند ) و در شام سه پرچم به اهتزاز درمىآيد كه هر يك خواهان حكومت هستند . پرچم سفيانى ، پرچم اصهب و پرچم ابقع . آنگاه سفيانى اصهب و ابقع را مىكشد .\r\n\r\n","description":"","footnote":" ( 55 ) شهرى در هند .  ( 56 ) جزيره‌اى است در درياى بصره . ","page_name":" 371 ","page_number":371},
  {"content":"\r\n\r\nامام صادق ( ع ) فرمود : سفيانى پس از ظهورش بر كور الخمس ( نواحى پنج‌گانه ) مسلط مىشود ، زنى را حامله مىكند و آنگاه مىگويد : « استغفر الله شترى حامله شد . » در روايت ديگرى از امام صادق ( ع ) نقل شده است كه فرمود : او نه ماه ، مانند ايام آبستنى زن ، حكومت مىكند . و در روايت ديگرى از همان امام ( ع ) آمده است كه چون نواحى پنج‌گانه شام يعنى دمشق ، حمص ، فلسطين ، اردن و قنسرين به دست سفيانى افتاد ، در آن هنگام منتظر فرج باشيد . گفتم : آيا نه ماه در آنجا حكومت مىكند ؟ فرمود : خير بلكه هشت ماه تمام ، نه يك روز زيادتر ، حكومت مىكند . و از امام صادق ( ع ) نقل شده است كه فرمود : از آغاز خروج سفيانى تا پايان كارش پانزده ماه به طول مىانجامد . از اين مدت شش ماه را در جنگ و ستيز سپرى مىكند و نه ماه تمام نه يك روز بيشتر ، بر نواحى پنج‌گانه مسلط مىشود . با اين حديث ميان پانزده ماه و نه ماه را مىتوان جمع كرد . علامهء مجلسى برخى از اخبار مربوط به مدت حكومت سفيانى را ، حمل بر تقيه كرده است . زيرا در روايات آنان از اين نكته سخن به ميان آمده است .\r\nهشام بن سالم از امام صادق ( ع ) نقل كرده است كه فرمود : هنگامى كه سفيانى بر نواحى پنج‌گانه چيره شد ، براى او نه ماه بشماريد . هشام پنداشته است كه نواحى پنج‌گانه دمشق و فلسطين و اردن و حمص و حلب مىباشند . ( سپس سفيانى ) پس از آنكه اصهب و ابقع را مىكشد ، كارى ندارد جز آنكه به سوى عراق روانه مىشود .\r\nو در روايتى آمده است كه كارى ندارد جز آنكه به سوى خاندان محمد و شيعيان آنها مىرود . آنگاه سفيانى دو سپاه روانه كند يكى به سوى عراق و ديگرى به سوى مدينه ، اما سپاهى كه به عراق روانه مىكند ، بنابر روايت ، هفتاد هزار نفرند و از پيامبر ( ص ) روايت شده است كه فرمود : اينان در ديار بابل ، شهر نفرين شده ( يعنى بغداد ) فرود مىآيند آنان بيش از سه هزار نفر را مىكشند و بيش از سيصد زن را هتك حرمت مىكنند و سيصد دلاور بنى عباس را مىكشند و آنگاه به سوى كوفه سرازير مىشوند و اطراف آن را خراب مىكنند . . . و از اهل كوفه ضرب‌شستى مىچشند . و در روايتى است كه از پيروان خاندان محمد در كوفه دو تن كشته به دار آويخته مىشوند و تبعيد مىگردند و سپاه سفيانى به قرقيسا ( شهرى در كنار فرات ) گذر مىكند و در آنجا به ستيز با اين سپاه برمىخيزند « 57 »  در آنجا هزار تن از ستمگران به قتل مىرسند . از امام صادق ( ع ) نقل شده است كه فرمود : خداى را در\r\n\r\n","description":"","footnote":" ( 57 ) در روايت چنين آمده و تصريح نشده است كه كسانى كه در برابر سپاه سفيانى مىجنگند چه كسانى هستند شايد اينان گروهى باشند كه مردم را به آل محمد ( ص ) مىخوانند و شايد هم خود مردم قرقيسا و يا مردم شهرهاى مجاور آن باشند . ( مؤلف ) . ","page_name":" 372 ","page_number":372},
  {"content":"\r\n\r\nقرقيسا مائده يا سفره‌اى است . پديدارشونده‌اى از آسمان پديدار مىشود و بانگ مىزند :\r\n« اى پرندگان هوا و اى درندگان زمين بشتابيد براى سير كردن خود از گوشتهاى ستمگران . » در همين حال كه اينان بدين كار مشغولند سپاهيانى از ناحيه خراسان روى مىآورند آنان منزلگاههاى ميان راه را به سرعت درمىنوردند و بر كنارهء دجله اردو مىزنند .\r\nهمراه آنان شمارى از اصحاب قائم ( ع ) يافت مىشوند . مردى از موالى كوفيان كه در ميان ضعيفان ، ناتوان است خروج مىكند پس فرماندهء سپاه سفيانى در پشت كوفه او را مىكشند .\r\nدر روايتى آمده است : در ميان حيره و كوفه ( اين جنگ واقع مىشود ) . امام صادق ( ع ) نيز فرموده است : گويى من سفيانى يا صاحب سفيانى « 58 »  را مىبينم كه سپاهيان خود را در كوفه ريخته است . پس منادى او بانگ زند كه هر كس سر يك شيعهء على را بياورد ، هزار درهم مىگيرد . در اين هنگام همسايه بر همسايه هجوم مىبرد و مىگويد اين از ايشان است و سر او را مىزند و هزار درهم مىگيرد . اما نشانهء شما در آن روز آن است كه جز اولاد بغايا نيست .\r\nو گويى من به صاحب برقع ( نقاب ) مىنگرم . پرسش شد : صاحب برقع كيست ؟ فرمود :\r\nمردى از شماست . او هم حرف شما را مىزند . نقاب دارد . او در كنار شماست و شما را مىشناسد اما شما ، او را نمىشناسيد . او يكايك شما را مىفريبد ولى شما بدانيد كه او جز فرزند بغى نيست .\r\nاز پيامبر ( ص ) روايت شده است كه فرمود : سپس سپاه سفيانى به شام روى مىآورند .\r\nدرفش هدايت از كوفه برون مىآيد و به دنبال سپاه سفيانى مىروند و آنان را مىكشند . اما هيچ كس از اين امر آگاه نمىشود و آنان اسيران و غنايم را وامىگذارند . ( اما سپاهى كه سفيانى به مدينه مىفرستد ) اينان در آن شهر يكى را مىكشند و خاندان محمد را ، از كوچك و بزرگ ، مىگيرند و حبس مىكنند و سه شبانه روز به غارت مدينه مىپردازند . مهدى ( ع ) در آن هنگام در مدينه است اما او از آنجا به سوى مكه بيرون مىرود و همچون موسى ترسان و نگران است . در روايتى است كه عده‌اى از اولاد على ( ع ) از مدينه به طرف مكه مىگريزند و در آنجا به صاحب الامر ( ع ) ملحق مىشوند . اين خبر به امير سپاه سفيانى مىرسد . وى سپاهى را به تعقيب آن حضرت گسيل مىدارد اما پيدايش نمىكنند . سپاه در بيداء ، اردو مىزنند ( بيداء يعنى بيابان ، جايى است ميان مكه و مدينه و در روايات از آن بسيار نام برده شده است ) پس بانگ‌زننده‌اى از آسمان ندا دهد : اى بيداء اين قوم را فرو بر . تمام سپاه در دل زمين فرو مىروند و جز يك تن كسى از آن سپاه باقى نمىماند ( و در روايتى ديگر آمده\r\n\r\n","description":"","footnote":" ( 58 ) درست‌تر صاحب سفيانى است و اگر هم گفته شده بود سفيانى مقصود فرماندهء سپاه او بوده است ، مجازا . زيرا در روايت است كه سفيانى در شام ظهور مىكند و در همانجا كشته مىشود و به عراق گام نمىنهد . ( مؤلف ) . ","page_name":" 373 ","page_number":373},
  {"content":"\r\n\r\nاست ) كه جز سه نفر از آنان باقى نمىمانند كه اينان هم وقتى در بيداء بودند خداوند صورتهايشان را به پشت بر مىگرداند و اينان از سگند . و در روايتى از پيامبر ( ص ) نقل شده است كه فرمود : خداوند جبرئيل را مىفرستد و مىفرمايد : اى جبرئيل برو و اينان را نابود كن . پس جبرئيل ضربه‌اى با پا بر آنان زند كه خداوند به واسطه همان ضربه آنان را در كام زمين فرو برد و از آنان جز دو مرد از جهينه باقى نمانند . از اين رو آگهى درست و يقين‌آور اين واقعه به جهينه رسد ، و اين همان سخن خداوند تعالى است كه فرمود : « و اگر مىديدند هنگامى كه به سختى مبتلا شدند « 59 »  . . . » ثعلبى اين روايت را در تفسير خود آورده است .\r\nمؤلف كشاف ، زمخشرى ، روايت كند كه اين آيه نيز دربارهء فرو بردن بيداء فرود آمده است . طبرسى هم از امام زين العابدين ( ع ) نقل كرده است كه فرمود : اين سپاه بيداء است كه از زير پاهايشان گرفته مىشوند . على بن ابراهيم در تفسير خود از ابو جعفر ( ع ) دربارهء اين سخن خداى تعالى كه فرموده است :  وَ أُخِذُوا مِن مَكان قَرِيب  . « 60 »  نقل كرده است كه گفت :\r\nاز زير پاهايشان زمين آنان را فرو مىبرد و دربارهء سخن خداوند كه فرموده است :  قُل هُوَ الْقادِرُ عَلى أَن يَبْعَث عَلَيْكُم عَذاباً مِن فَوْقِكُم  . « 61 »  فرمود : آن دجال و صيحه است يا از زير پاهايتان و آن فرو بردن زمين است و قائم ( ع ) در آن روز در مكه است پس خداوند يارانش را به او مىرساند و آنان و سيصد و چند مرد هستند . ( و بنابر روايتى ) سيصد و سيزده نفر مانند شمار جنگجويان بدر . آنان با وى در ميان ركن و مقام بيعت مىكنند آنگاه مهدى همراه با آنان از مكه برون مىرود پس منادى اسم و كار او را بانگ مىزند ، آن هم از آسمان تا همهء مردم زمين بشنوند سپس مهدى به كوفه مىآيد و ديرى در آنجا مىپايد تا بر آن شهر مسلط مىشود سپس از آنجا به سوى شام حركت مىكند . و در روايتى است كه از كوفه بيرون مىرود تا به عذراء « 62 »  فرود مىآيد . و سفيانى در آن روز در وادى رمله است تا آنكه دو سپاه با يكديگر رو به رو مىشوند اين روز ، روز ابدال است . مردمى از شيعهء آل محمد ( ص ) كه با سفيانى بودند بيرون مىآيند و گروهى نيز كه در سپاه آل محمد ( ص ) هستند به سفيانى ملحق مىشوند . در آن روز سفيانى و همراهانش كشته مىشوند . تيره روز در آن وقت كسى است كه از گرفتن يك سگ به عنوان غنيمت بازماند سپس مهدى به كوفه روى مىآورد و در آنجا مسكن مىگزيند .\r\n\r\n","description":"","footnote":" ( 59 ) سباء / 51 : وَ لَوْ تَرى إِذْ فَزِعُوا .  ( 60 ) سباء / 51 .  ( 61 ) انعام / 65 .  ( 62 ) شايد روستايى است كه در شرق دمشق است و مرج عذراء را بدان منسوب مىكنند . ( مؤلف ) . ","page_name":" 374 ","page_number":374},
  {"content":"\r\n\r\n\r\nهفتم : فرو رفتن جابيه و كثرت اختلافات و جنگها و خروج اصهب و ابقع و ويرانى شام\r\nشيخ مفيد به سند خود از امام باقر ( ع ) نقل كرده است كه فرمود : بر زمين بچسب نه دستى بجنبان و نه پايى تا مگر نشانه‌هايى را كه برايت ياد مىكنم ، ببينى و آنچه را كه به تو مىنمايانم درك كنى . اختلاف بنى عباس ، منادى كه از آسمان ندا مىدهد ، فرو رفتن يكى از روستاهاى شام به نام جابيه « 63 »  و آمدن ترك در جزيره و روميان در رمله و بروز اختلافات بسيار در اين هنگام در تمام نقاط روى زمين تا آنكه شام ويران شود و سبب ويرانى آن گرد آمدن سه لشكر اصهب و ابقع و سفيانى در آن شهر است . در روايت شيخ طوسى در غيبت آمده است :\r\nاين سالى است كه در آن اختلاف بسيارى در هر ديار از جانب مغرب « 64 »  يا در سرزمينى از سرزمينهاى عرب روى مىدهد . نخستين ديارى كه ويران مىشود شام است كه سه سپاه در آن است . . . و در روايتى است : « سپاهى حسنى و سپاهى اموى و سپاهى قيسى . »\r\nشيخ طوسى در غيبت به سند خود از عمار بن ياسر ، روايتى كرده و تعدادى از نشانه‌ها را از قول عمار در آنجا ذكر كرده است . تا آنجا كه عمار مىگويد : در دنيا جنگها فراوان مىشود . . . و سه نفر در شام ظاهر مىشوند كه هر يك طالب حكومت هستند . مردى از ابقع و مردى از اصهب و مردى از خاندان ابو سفيان كه در صورت سگى بيرون مىشود . و در روايت عياشى است كه با بنى ذنب الحمار مضر و با سفيانى داييان او از كلب . پس سفيانى و همراهانش بر بنى دنب الحمار ظاهر مىشوند تا آنكه به سختى آنان را مىكشند ، به گونه‌اى كه هرگز كسى اين گونه نكشته است و او از بنى ذنب الحمار است . و در روايت نعمانى است كه : سفيانى با ابقع رو به رو مىشود و به جنگ با يكديگر مىپردازند . سفيانى او و هوادارانش را مىكشد و سپس اصهب را به قتل مىرساند .\r\n\r\nهشتم : جنگ دو نيزه در شام و روى دادن زلزله‌اى در آنجا و فرورفتگى در حرستا و روى آوردن قومى از مغرب به آنجا\r\nشيخ طوسى در غيبت به اسناد از امير مؤمنان ( ع ) نقل كرده است كه گفت : چون دو نيزه در شام به جنگ يكديگر درآيند ، آن آيتى از آيات خداى تعالى است . سپس گفته شد : بعدا چه\r\n\r\n","description":"","footnote":" ( 63 ) جابيه روستايى در نزديكى دمشق بوده كه از بين رفته است و باب الجابيه منسوب به همانجاست . كه اينك محل دقيق آن شناخته نشده است . احتمال دارد به هنگام ظهور مهدى در همين محل جابيه شهرى با نام ديگرى پديد آيد .\r\n( مؤلف ) .  ( 64 ) مقصود ، شام و توابع آن است . زيرا مغرب در اين روايت نسبت به عراق همان شام است و روايات ديگرى كه شام را مغرب و عراق را مشرق قلمداد كرده‌اند ، بر همين نظر دلالت مىكنند . ","page_name":" 375 ","page_number":375},
  {"content":"\r\n\r\nمىشود ؟ فرمود : سپس زلزله‌اى روى مىدهد كه جاى آن در شام است كه طى آن صد هزار نفر كشته مىشوند . خداوند اين زلزله را براى مؤمنان رحمت و براى كافران عذاب قرار مىدهد پس اگر اين امور واقع شد به صاحب مركبان ابلق و تاتارى و صاحب پرچمهاى زرد بنگريد كه از مغرب مىآيند تا در شام فرود آيند . پس اگر اين امر به وقوع پيوست به فرورفتگى يكى از قريه‌هاى شام به نام حرستا بنگريد و چون اين امر روى داد ، در پى آمدن فرزند آكلة الاكباد ( جگرخواره ) در وادى يابس باشيد . نعمانى در كتاب غيبت مانند همين روايت را ذكر كرده جز آنكه در آنجا آمده است : على ( ع ) فرمود : آشكار نگردد مگر آيتى از آيات خداوند . سؤال شد : اى امير مؤمنان آن چيست ؟ فرمود : زلزله‌اى است كه در شام به وقوع مىپيوندد كه در آن بيش از صد هزار نفر كشته مىشوند . و فرمود : اسبان تاتارى ابلق مخدوقه و سپس افزود : اين در شام واقع مىشود هنگام ناشكيبايى بزرگ‌تر و مرگ سرخ و پس از آنكه فرموده است در حرستا مىافزايد : چون اين امر واقع شد فرزند آكلة الاكباد ( جگرخواره ) از وادى يابس خروج مىكند تا بر منبر دمشق مستولى مىشود پس اگر اين امر روى داد در انتظار خروج مهدى باشيد . نعمانى به سند خود از امير مؤمنان ( ع ) نقل كرده است كه فرمود : در انتظار فرج باشيد از سه اختلاف شاميان كه ميان آنان و پرچمهاى سياه در مىگيرد و ترس و بيم در ماه رمضان است . همچنين نعمانى به سند خود از امام باقر ( ع ) روايت كرده است كه فرمود : قائم ظهور نمىكند مگر آنكه فتنه‌اى شام را فرا بگيرد مردم شام مىخواهند از اين فتنه راه خروجى بيابند اما نمىتوانند .\r\n\r\nنهم : فرو ريختن قسمتى از مسجد دمشق ايمن .\r\nاين علامت را جابر جعفى از امام باقر ( ع ) ، در ضمن علاماتى كه از آن حضرت نقل كرده ، ذكر مىكند . بنابراين روايت امام باقر ( ع ) فرمود : و قسمتى از مسجد دمشق ايمن فرو مىريزد .\r\nدر روايت چنين آمده اما شايد درست آن باشد كه قسمتى از طرف راست مسجد دمشق يا از جانب مسجد دمشق ايمن فرو مىريزد . شيخ طوسى در غيبت به سند خود از عمار بن ياسر نقل كرده است كه در ضمن حديثى گفت : در جانب غربى مسجد دمشق فرورفتگى پديد مىآيد تا آنكه ديوارش فرو مىريزد و در روايتى است كه ديوار مسجد دمشق ويران مىشود .\r\n\r\nدهم : برخاستن بانگى از ديوارهاى دمشق\r\nشيخ طوسى در غيبت به سند خود از عمار بن ياسر در ضمن حديثى نقل كرده است كه گفت :\r\nو منادى از روى ديوارهاى دمشق بانگ برمىآورد كه : واى بر مردم زمين از شرى كه نزديك مىشود . و در روايتى ديگر از امام باقر ( ع ) نقل شده است كه فرمود : و صدايى از ناحيه دمشق\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبه گوش شما مىرسد كه نويد فتح مىدهد . و در روايت عياشى است كه منادى را مىبينى كه در دمشق ندا مىدهد . نعمانى به سند خود از امام باقر ( ع ) نقل كرده است كه فرمود : منتظر شنيدن صدا باشيد كه به ناگهان از سوى دمشق به گوش شما مىرسد و در آن براى شما گشايشى بزرگ است .\r\n\r\nيازدهم : خروج مروانى و عوف سلمى و شعيب بن صالح\r\nنعمانى در غيبت به سند خود از امام رضا ( ع ) نقل كرده است كه گفت : پيش از ظهور قائم ، سفيانى و يمانى و مروانى و شعيب بن صالح بايد ظاهر شوند پس چگونه اين شخص ( محمد بن ابراهيم بن اسماعيل ) چنين ادعا مىكند ؟\r\nهمچنين وى به سند خود از امام باقر ( ع ) روايت كرده است كه فرمود : فرزندان عباس و مروانى جنگى سخت در قرقيسا خواهند كرد كه جوان نيرومند در آن پير و ناتوان مىشود .\r\nخداوند پيروزى را از آنان مىگيرد و به پرندگان آسمان و درندگان زمين مىگويد از گوشتهاى ستمگران خود را سير كنيد . سپس سفيانى خروج مىكند .\r\nنگارنده : ظاهر برخى از اخبار رسيده دربارهء سفيانى ، حاكى از آن است كه جنگ قرقيسا با سپاه اوست و البته تعدد در اين باره جايز است . و الله اعلم .\r\nشيخ طوسى در غيبت به سند خود از على بن حسين ( ع ) روايت كرده است كه فرمود :\r\nپيش از ظهور مهدى ، مردى به نام عوف سلمى در جزيره ، خروج خواهد كرد . جايگاه او در تكريت و قتل وى در مسجد دمشق است . سپس شعيب بن صالح از سمرقند خروج مىكند آنگاه سفيانى ملعون از وادى يابس خروج خواهد كرد . . .\r\nهمچنين وى به سند خود از عمار بن ياسر در ضمن حديثى آورده است كه گفت : سپس مهدى خروج مىكند و زير لواى او شعيب بن صالح است .\r\n\r\nدوازدهم : خروج حسنى و كشته شدن او\r\nپيش از اين در نشانهء نخست از امام صادق ( ع ) نقل شده بود كه گفت : چون فرزندان عباس با يكديگر اختلاف ورزند و عرب از قيد و ذلت رها شود ، هر كس با هر وسيلهء دفاعى كه در اختيار دارد برخيزد و سفيانى ظاهر شود و يمانى روى آورد و حسنى حركت كند ، صاحب الزمان خروج خواهد كرد . . .\r\nو در روايتى آمده است : وقتى مهدى ( ع ) بخواهد خروج كند برخى از دوستانش را از\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nتصميم خويش آگاه مىكند پس حسنى مىآيد و امام ( ع ) خبر ظهور خود را به او مىگويد .\r\nحسنى زودتر از آن حضرت قيام مىكند آنگاه مكيان بر وى مىشورند و او را مىكشند و سرش را به شام ( براى سفيانى ) مىفرستند . در اين هنگام است كه صاحب الزمان ظهور مىكند . . .\r\n\r\nسيزدهم : خروج سپاهيانى از مصر به شام و خروج مصرى\r\nشيخ مفيد به سند خود از امام رضا نقل كرده است كه فرمود : گويى من پرچمهاى مصر را مىبينم . اين پرچمها سبز رنگ‌اند و به شامات مىآيند و به فرزند صاحب الوصيات رهنمون مىشوند .\r\nو در روايتى از امير مؤمنان ( ع ) نقل شده است كه تعدادى از نشانه‌هاى ظهور را برشمرد و فرمود : و امير الامراء در مصر قيام مىكند . شيخ طوسى در غيبت به سند خود از محمد بن مسلم نقل كرده است كه گفت : پيش از سفيانى ، مصرى و يمانى خروج مىكنند .\r\n\r\nچهاردهم : تمركز سپاهيان قيس در مصر و سپاهيان كنده در خراسان\r\nشيخ مفيد به سند خود نقل كرده است كه : مردى از امام حسن ( ع ) دربارهء فرج پرسيد ؟ فرمود :\r\nآيا پاسخ مفصل مىخواهى يا مجمل ؟ گفت : مجمل . فرمود : چون سپاهيان قيس در مصر و سپاهيان كنده در خراسان تمركز يابند ، فرج خواهد بود . نعمانى به سند خود از امام صادق ( ع ) نقل كرده است كه فرمود : پيش از قيام قائم ، جنگ قيس روى خواهد داد .\r\n\r\nپانزدهم : فرود آمدن ترك در جزيره و روم در رمله\r\nاين نشانه در برخى از روايات از قول جابر جعفى از امام باقر ( ع ) روايت شده است كه فرمود : به زمين بچسب و هيچ حركتى مكن تا آنكه نشانه‌هايى را كه برايت بازمىگويم ببينى و آنچه را كه به تو مىنمايانم دريابى . و آن را پس از من ، از قول من نقل كن . آنگاه تعدادى از علامات ظهور را برشمرد تا آنكه فرمود : و فرود آمدن ترك در جزيره و روم در رمله . و در روايتى ديگر آمده است : و روم در فلسطين فرود آيند . و در روايتى آمده است : و برادران ترك پيش مىآيند تا آنكه در جزيره اردو مىزنند و برادران مارقهء روم مىآيند تا آنكه در رمله اردو مىزنند . و در روايتى است كه : و گروهى مارق از ناحيهء ترك حركت مىكنند تا آنكه در جزيره فرود مىآيند و مارقه روم به پيش مىآيند تا آنكه در رمله فرود مىآيند . ظاهرا مراد در « جزيره » جزيرة العرب و مراد از « رمله » شهرى است در فلسطين .\r\nو در روايتى است كه چون ترك با روم به مخالفت برخاست يا هنگامى كه ترك با روم به\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nتخالف برخيزند ( ظهور قائم روى مىدهد ) ظاهرا بدين معناست كه ترك در جزيره و روم در رمله فرود آيند . و در روايتى است كه : چون روم و ترك بر شما چيرگى گيرند و سپاهيان خود را بسيج كنند . . . و در روايتى از امير مؤمنان ( ع ) آمده است كه فرمود : سپاهيان ترك در نقاط مختلف و نواحى گوناگون پراكنده شوند .\r\n\r\nشانزدهم : حصار كوفه\r\nشايد اين حصار از جانب سفيانى كشيده شده است .\r\n\r\nهفدهم : شكافتن چاهها در كوچه‌هاى كوفه\r\nمقصود چاههاى آب است كه ظاهرا به خاطر غلبه يكى از دو گروه بر ديگرى اين واقعه رخ مىدهد .\r\n\r\nهيجدهم : بسته شدن مساجد به مدت چهل روز\r\nظاهرا اين امر در كوفه اتفاق مىافتد .\r\n\r\nنوزدهم : كشف هيكل\r\nمقصود از اين مورد ، روشن نيست .\r\n\r\nبيستم : به اهتزاز درآمدن پرچمهايى در اطراف مسجد اكبر در كوفه\r\n\r\nبيست و يكم : كشته شدن نفس زكيه در پشت كوفه به همراه هفتاد تن\r\nاين نشانه را چنان كه گذشت مفيد ذكر كرده بود .\r\n\r\nبيست و دوم : كشته شدن اشفع در بيعت بتها\r\nمقصود از اشفع ، معلوم نيست و شايد اين كلمه تصحيف شده باشد مقصود از بيعت بتها ، كنيه يا جايى مانند آن باشد كه محل بتها است .\r\n\r\nبيست و سوم : اسير شدن هفتاد هزار دختر باكره از كوفه\r\nدر روايت آمده است كه كوفه بسيار بزرگ مىشود تا آنجا كه به كربلا متصل مىگردد و اين امر بعيد نيست .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nبيست و چهارم : خروج صد هزار نفر از كوفه به سوى سفيانى\r\n\r\nبيست و پنجم : خروج سپاهيانى از مشرق زمين با مردى از خاندان محمد ( ص )\r\n\r\nبيست و ششم : خروج مردى از نجران كه به نداى امام پاسخ مىدهد\r\n\r\nبيست و هفتم : برخاستن ندايى از طرف مشرق كه مىگويد اى اهل هدايت جمع شويد و نيز برخاستن صدايى از سوى مغرب كه مىگويد : اى اهل باطل گرد آييد\r\n\r\nبيست و هشتم : تلون خورشيد .\r\n\r\nبيست و نهم : زنده شدن اصحاب كهف و خروج آنان در ركاب قائم ( ع )\r\nنشانه‌هايى كه از شماره شانزدهم تا بيست و نهم و ديگر شماره‌ها نقل شد ، از كتاب سرور اهل الايمان است . نويسندهء اين كتاب ، روايتى از امير مؤمنان ( ع ) نقل كرده كه آن حضرت طى آن ، به نشانه‌هاى ظهور اشاره كرده و فرموده است : ظهور را علامات و نشانه‌هايى است : نخست ، كشيدن حصار است به گرد كوفه با برجها و خندقها و شكافته شدن چاهها در كوچه‌هاى كوفه و تعطيل مساجد به مدت چهل شب و كشف هيكل و به جنبش درآمدن پرچمها در اطراف مسجد اكبر . قاتل و مقتول آنان در دوزخ جاى دارند . قتل سريع و مرگ شتابان است . و نفس زكيه به همراه هفتاد تن در پشت كوفه به قتل مىرسند و مذبوح ميان ركن و مقام است ( ممكن است اشاره به نفس زكيه يا حسنى باشد ) و قتل اشفع در بيعت بتها و خروج سفيانى با پرچمى قرمز كه امير آن مردى از بنى كلب است و دوازده هزار نفر از سپاهيان سفيانى به سوى مكه مىروند . و امير مدينه مردى است از بنى اميه كه او را خزيمه مىخوانند و چشم چپش كور است و در چشمش ناخنهء درشتى است . مردان را مثله مىكند رايتى به دو سپرده نمىشود مگر آنكه آن را در خانه‌اى در مدينه كه گويند خانه ابو الحسن اموى است ، فرود مىآورد و سپاهى را در طلب مردى از خاندان محمد به مكه روانه مىكند .\r\nفرماندهء اين سپاه مردى غطفانى است . . . و صد و سى هزار نفر را به كوفه گسيل مىدارد آنان در روحاء « 65 »  و فاروق « 66 »  فرود مىآيند . سپس شصت هزار نفر از آنان حركت مىكنند تا آنكه در كوفه ، در محل قبر هود ( ع ) در نخيله فرود مىآيند پس در يوم الزينه بر ايشان هجوم\r\n\r\n","description":"","footnote":" ( 65 ) در برخى از روايات آمده است : و ميقات آنان در سرزمينى از ديار فرات است كه بدان روحاء مىگويند . اين مكان نزديك كوفهء شماست . و در معجم البلدان نوشته شده است : روحاء قريه‌اى است از قراى بغداد و نيز قريه‌اى است واقع در ميان مكه و مدينه .  ( 66 ) در نسخه مورد استفادهء ما چنين آمده است ولى ظاهرا نام درست آن فاروث است كه قريه‌اى است بر كنار دجله ميان واسط و مذار . اما فاروق قريه‌اى است از قراى اصطخر فارس كه با ذكر اين مكان در اين حديث چندان درست جلوه نمىكند . ","page_name":" 380 ","page_number":380},
  {"content":"\r\n\r\nمىبرند . فرماندهء مردم ستمگر و ظالم است او را كاهن و جادوگر مىخوانند . اميرى از شهر زوراء به سوى ايشان رهسپار مىشود و پنج هزار كاهن وى را همراهى مىكنند . او بر پل كوفه هفتاد هزار نفر را مىكشد تا آنجا كه مردم به خاطر خونهاى فراوانى كه در فرات جريان دارد ، سه روز از برداشتن آب پرهيز مىكنند . اجساد متعفن مىگردند و هفتاد هزار دختر باكره از كوفه به اسارت گرفته مىشوند . از آنان نه جامه‌اى مىكنند و نه روبندى برمىدارند تا آنكه آنها را در محملها سوار مىكنند و به « ثويه » كه همان « عزى » است مىبرند آنگاه از كوفه صد هزار ما بين مشرك و منافق خروج مىكنند تا به دمشق مىآيند .\r\nهيچ مانعى سد راه آنان نمىشود و آن ارم ذات العماد است . سپس پرچمهايى بىنشان از جانب مشرق زمين به پيش مىآيند . اين پرچمها نه از پنبه است نه از كتان و نه از حرير . و به مهر رئيس بزرگ بر سر نيزه‌ها بسته شده‌اند . اين پرچمها را مردى از خاندان محمد به جلو راهبرى مىكند . اين پرچمها در شرق آشكار مىشوند و بوى آن ، كه همچون بوى تند مشك است در مغرب به مشام مىرسد . ترس به مدت يك ماه پيشاپيش اين پرچمها حركت مىكند تا آنكه آنان در كوفه فرود مىآيند در حالى كه قصد خونخواهى پدرانشان را دارند . اوضاع اين چنين است كه سپاه يمانى و خراسانى روى مىآورند . آنان همچون دو اسب مسابقه ، از يكديگر پيشى مىگيرند ، غبارآلوده و ژوليده موى و برهنه شمشير . و مردى از اهل « نجران » قيام مىكند و به نداى امام پاسخ مىگويد او نخستين كس از نصار است كه به امام پاسخ مىدهد . پس بيعت خويش را مىشكند و صليبش را در هم مىكوبد و با موالى مردمان ضعيف خروج مىكند و براى اعلام هدايت به نخيله مىروند . تمام آنان در جايى به نام فاروق گرد خواهند آمد در آن روز ميان مشرق و مغرب سه هزار نفر كشته مىشوند و كسى در ماه رمضان هنگام برزدن سپيده ، از سوى مشرق بانگ مىزند كه اى اهل هدايت گرد آييد و نيز يكى از سوى مغرب ، هنگامى كه شفق از بين مىرود فرياد مىزند : اى اهل باطل گرد آييد و از فردا هنگام خورشيد رنگ‌وارنگ مىشود ، زرد و آنگاه سياه و تاريك مىگردد و روز سوم خداوند ميان حق و باطل جدايى مىافكند و دابة الارض ( جنبندهء زمين ) بيرون مىآيد و روم نزديك ساحل دريا از غار جوانان روىآور مىشوند . پس خداوند اصحاب كهف را همراه با سگشان زنده مىكند . با ايشان مردى كه وى را مليخا مىخوانند و كس ديگرى است كه آن دو را حمل مىكند . اين دو ، گواهان مسلمان قائم ( ع ) هستند .\r\n\r\nسىام : ظاهر شدن آتش در كوفه\r\nنعمانى به سند خود از امام صادق ( ع ) در تفسير قول خداوند تعالى كه فرموده : پرسنده‌اى از\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nعذابى كه فرود آيد سؤال كرد « 67 »  نقل كرده است كه فرمود : تأويل اين آيه چيزى است كه خواهد آمد و آن عذابى است كه در ثويه واقع مىشود يعنى آتشى تا آنكه اين آتش به كناسه منتهى شود ، كناسه بنى اسد تا آنجا كه به ثقيف نيز مىرسد به هيچ جايگاهى از دشمنان آل محمد ( ص ) برخورد نمىكند مگر آنكه آن را مىسوزاند و اين عذاب پيش از خروج قائم ( ع ) واقع خواهد شد . [ ثويه مكانى است نزديك كوفه و كناسه نيز نام محله‌اى است در كوفه . 
  ]\r\n\r\nسى و يكم : ظهور آتشى از مشرق\r\nنعمانى به سند خود از امام باقر ( ع ) نقل كرده است كه فرمود : هنگامى كه از طرف مشرق آتشى بزرگ شبيه هردى « 68 »  ديديد كه سه روز يا هفت روز پديدار مىگردد ، چشم به راه فرج آل محمد ( ص ) باشيد . و نيز نعمانى به سند خود از همان حضرت روايت كرده است كه فرمود :\r\nچون علامتى در آسمان ديديد يعنى آتش بزرگى از سوى مشرق آشكار شد كه چند شب پرتو افشانى كرد آن هنگام ، وقت فرا رسيدن فرج مردمان است . اين آتش اندكى پيش از ظهور قائم ( ع ) آشكار خواهد شد .\r\n\r\nسى و دوم : آتش و سرخى در آسمان\r\nشيخ مفيد به سند خود از امام صادق ( ع ) نقل كرده است كه فرمود : مردم پيش از قيام قائم توسط آتشى كه در آسمان ظاهر مىشود و نيز سرخىيى كه آسمان را روشن مىكند ، از گناهانشان دور مىشوند .\r\n\r\nسى و سوم : شكافتن فرات\r\nشيخ مفيد به سند خود از امام صادق ( ع ) نقل كرده است كه فرمود : در سال فتح ( قائم ( ع ) ) فرات شكاف برمىدارد تا آنجا كه آب تمام كوچه‌هاى كوفه را فرا مىگيرد .\r\n\r\nسى و چهارم : فراوانى قتل در ميان حيره و كوفه\r\nشيخ مفيد به سند خود از جابر نقل كرده است كه به امام باقر ( ع ) گفتم : ظهور قائم ( ع ) چه\r\n\r\n","description":"","footnote":" ( 67 ) معراج / 1 : سَأَل سائِل بِعَذاب واقِع .  ( 68 ) هردى جامه‌اى است كه با هرد رنگ مىشود و آن كركم ( مصطكى ) زرد و گل سرخ است كه جامه را بدانها رنگ مىكنند همچنين هردى نام رنگ زردى است كه آن را عروق مىخوانند . كه با اين روايت مناسبت دارد گل سرخ است زيرا آنچه را كه با آن رنگ كرده‌اند ، به آتش تشبيه كرده است و مؤلف بحار در ضبط اين واژه به صورت « هروى » به خطا رفته است . ( مؤلف ) . ","page_name":" 382 ","page_number":382},
  {"content":"\r\n\r\nوقت به وقوع خواهد پيوست ؟ فرمود : هنگامى كه ميان حيره و كوفه قتل و كشتار افزون شود .\r\nنعمانى به سند خود از امام باقر ( ع ) نقل كرده است كه فرمود : قائم ظهور نمىكند مگر آنكه . . . ميان كوفه و حيره كشتار شود و كشته‌هاى آنان يكسانند . . . و در بحار الانوار آمده است : مقصود آن است كه كشته‌هاى آنان در بين راهها خواهند ماند . اما به نظر نگارنده مراد حديث تساوى شمار كشتگان دو طرف است . « 69 » \r\n\r\nسى و پنجم : كشته شدن مردى از موالى ميان حيره و كوفه\r\nنعمانى به سند خود از امام باقر ( ع ) در ضمن حديثى نقل كرده است كه فرمود : سپس مردى از موالى كوفيان در ضعفاء خروج مىكند آنگاه فرمانده سپاه سفيانى او را ميان حيره و كوفه مىكشد .\r\n\r\nسى و ششم : ويران شدن ديوار مسجد كوفه\r\nنعمانى به سند خود از امام صادق ( ع ) نقل كرده است كه فرمود : چون ديوار مسجد كوفه كه در انتهاى آن واقع است ، در آن طرف كه به خانه ابن مسعود چسبيده ، ويران شود در آن هنگام حكومت بنى فلان از بين مىرود و بدانيد كه ويرانگر آن ، ديگر آن را نخواهد ساخت .\r\nشيخ مفيد به سند خود از امام صادق ( ع ) روايت كرده است : چون ديوار مسجد كوفه از آنجا كه به خانه ابن مسعود متصل است ويران شد ، در اين هنگام حكومت قوم هم نابود خواهد شد و به وقت نابودى حكومت آنان قائم ( ع ) خروج خواهد كرد . « قوم و بنى فلان » در اين دو روايت همان بنى عباس هستند و در علامت نخست ، گذشت كه زوال حكومت بنى عباس يكى از نشانه‌هاى ظهور قائم ( ع ) بوده است . همچنين پيش از اين دربارهء اينكه به هنگام زوال حكومت بنى عباس ، قائم ظهور مىكند پاسخ لازم داده شد .\r\n\r\nسى و هفتم : فرورفتگى در بغداد و بصره و كشتار در بصره و ويرانى و نابودى و ترس در عراق\r\nشيخ مفيد به سند خود از امام صادق ( ع ) روايتى نقل كرده و برخى از علامات مهدى را از قول آن حضرت آورده است ، تا آنجا كه مىفرمايد : و فرورفتگى در بغداد و فرورفتگى در شهر\r\n\r\n","description":"","footnote":" ( 69 ) متن اين حديث آن است و يكون قتل بين الكوفة و الحيره قتلاهم على سواء . و توجيه علامه مجلسى و نيز مؤلف كتاب مربوط به قسمت آخر حديث است . ( مترجم ) . ","page_name":" 383 ","page_number":383},
  {"content":"\r\n\r\nبصره و خونهايى كه در آنجا ريخته مىشود و ويرانى خانه‌هايش و مرگ و ميرى كه در ميان آنان مىافتد و ترسى فراگير در ميان عراقيان كه آرامش را از آنان سلب مىكند .\r\n\r\nسى و هشتم : ويرانى بصره\r\nاين نشانه از امير مؤمنان ( ع ) روايت شده است و در شمارهء پيشين نيز نقل شد كه يكى از علامات ظهور خراب شدن خانه‌هاى بصره است .\r\n\r\nسى و نهم : ويرانى رى\r\nنعمانى به سند خود از كعب الاخبار روايت كرده است كه گفت : « ويرانى زوراء » يعنى همان رى و « فرورفتگى مزوره » يعنى بغداد « 70 »  از نشانه‌هاى ظهور است .\r\n\r\nچهلم : خروج پرچمهاى سياه از خراسان\r\nشيخ طوسى در غيبت به سند خود از امام باقر ( ع ) نقل كرده است كه فرمود : پرچمهاى سياهى كه از خراسان به سوى كوفه برون آمده‌اند ، اردو مىزنند پس چون مهدى ( ع ) ظهور كند براى بيعت به سوى او مىروند . نعمانى به سند خود از ابو جعفر ( امام باقر ( ع ) از امير مؤمنان ( ع ) نقل كرده است كه فرمود : از سه علامت ، چشم به راه فرج باشيد يكى از آن علامتها پرچمهاى سياه از خراسان بود .\r\nهمچنين وى از معروف بن خربوذ نقل كرده است كه گفت : هيچ‌گاه نزد ابو جعفر باقر ( ع ) نمىرفتيم جز آنكه مىفرمود : « خراسان خراسان سجستان سجستان » انگار ما را بدان مژده مىداد .\r\n\r\nچهل و يكم : خروج قومى از مشرق\r\nنعمانى به سند خود از امام باقر ( ع ) نقل كرده است كه فرمود : گويى مىبينم كه قومى در مشرق خروج كرده‌اند و خواستار حق‌اند ولى از ايشان دريغ مىشود . باز خواستار آن مىشوند و به آنان داده نمىشود . پس چون چنين مىبينند شمشيرهاى خود را بر گردن خويش مىافكنند ، پس آنچه مىطلبند به ايشان بدهند ولى ايشان از پذيرفتن آن خوددارى مىكنند تا اينكه قيام كنند و آن را به كسى بازندهند مگر به صاحب شما . كشتگانشان\r\n\r\n","description":"","footnote":" ( 70 ) مشهور آن است كه بغداد ، زوراء ناميده مىشود ولى در اين روايت « زوراء » را نام رى قرار داده و بغداد را « فروره » خوانده است . ","page_name":" 384 ","page_number":384},
  {"content":"\r\n\r\nشهيدند بدانيد اگر من خود آن را درمىيافتم حتما خود را براى صاحب اين امر نگاه مىداشتم .\r\n\r\nچهل و دوم : برافراشته شدن دوازده پرچم مشابه يكديگر\r\nاز امام صادق ( ع ) روايت شده است كه فرمود : هنگام ظهور مهدى ( ع ) دوازده پرچم مشابه برافراشته شوند ، و معلوم نيست كه كدام پرچم از چه كسى است ؟ پس راوى گريست و گفت : پس چه كنيم ؟ امام ( ع ) به نور آفتابى كه در داخل اتاق تابيده بود ، نگريست و فرمود : به خدا امر ما آشكارتر از اين خورشيد است .\r\n\r\nچهل و سوم : قيام قائمى از اهل بيت در گيلان\r\nنعمانى به سند خود از امير مؤمنان ( ع ) ، طى حديثى روايت كرده است كه فرمود : و قائمى از ما در گيلان قيام خواهد كرد و « ابر » « 71 »  و ديلم به نداى او پاسخ مىدهند .\r\n\r\nچهل و چهارم : وقوع جنگى ميان دو مسجد و كشته شدن پانزده دلاور عرب\r\nشيخ مفيد به سند خود از امام رضا ( ع ) نقل كرده است كه فرمود : از نشانه‌هاى ظهور جنگى است ميان دو مسجد و فلانى از فرزندان فلانى ، پانزده دلاور عرب را مىكشد . مقصود از دو مسجد ، مساجد مكه و مدينه است زيرا از امام صادق ( ع ) نقل شده است كه فرمود : پيش از ظهور ، علامات و نشانه‌هايى است كه ميان حرمين به وقوع مىپيوندد . گفته شد : آن رخدادها چيست ؟ فرمود : جماعتى هستند و فلانى از آل فلان ، پانزده مرد را مىكشد . همچنين مقصود از فلانى و فلان مرد ، همان بنى عباس است . زيرا در آن وقت تعبير از بنى عباس به بنى فلان متداول بوده است همچنين ائمه ( ع ) در روايات بسيارى ، از روى تقيه همين كار را كرده‌اند .\r\n\r\nچهل و پنجم : اختلاف بسيار در دين\r\nشيخ طوسى در غيبت به سند خود از حسن بن على ( ع ) نقل كرده است كه فرمود : اين امرى ( ظهورى ) كه شما چشم به راه آن هستيد واقع نمىشود مگر آنكه برخى از شما از برخى ديگر برائت جوييد و بعضى از شما عده‌اى ديگر را لعنت كنند . گروهى از شما به صورت گروهى ديگر آب دهان اندازند و حتى برخى از شما بر كفر برخى ديگر گواهى دهيد . پرسيدم : در اين امر خيرى نيست . فرمود : تمام خير در همين امر است . در اين هنگام قائم ما قيام مىكند و\r\n\r\n","description":"","footnote":" ( 71 ) قريه‌اى نزديك استرآباد . ( مؤلف ) . ","page_name":" 385 ","page_number":385},
  {"content":"\r\n\r\nتمام اين امور را بر طرف مىسازد .\r\nعلى بن ابراهيم در تفسير خود از قول امام باقر ( ع ) در تفسير آيه « يا مىپوشاند به شما جامهء پراكندگى « 72 »  » پس از ذكر دجال و صيحه و فرورفتگى فرمود : مقصود اختلاف در دين و طعن برخى از شما بر برخى ديگر است .\r\n\r\nچهل و ششم : ظهور فساد و منكرات\r\nشيخ صدوق در اكمال الدين به سند خود از محمد بن مسلم نقل كرده است كه گفت : به امام باقر ( ع ) عرض كردم : اى فرزند رسول خدا ، قائم شما چه وقت خروج خواهد كرد ؟ فرمود :\r\nهنگامى كه مردان خود را شبيه زنان و زنان خود را شبيه مردان سازند و مردان به مردان و زنان به زنان بسنده كنند و زنان بر اسبها نشينند . گواهيهاى دروغ پذيرفته و گواهيهاى راست مردود شود . مردم خون و زنا و رباخوارى را كوچك مىشمرند و از اشرار به خاطر ترس از زبانهايشان ، پرهيز مىشود ( تا آنجا كه فرمود ) و صدايى از آسمان مىآيد كه حق در او و شيعيان اوست . در اين هنگام قائم ما خروج خواهد كرد .\r\nدر همان كتاب صدوق به سند خود نقل كرده است كه امير مؤمنان ( ع ) فرمود : علامت خروج دجال هنگامى است كه مردم نماز را بميرانند و امانت را تباه سازند و دروغ گويى را روا شمرند و ربا بخورند و رشوه بگيرند و ساختمانها را محكم بسازند و دين را به دنيا بفروشند و سفيهان را به كار بگمارند و با زنان مشورت كنند و قطع رحم كنند و از هواها پيروى نمايند و خون يكديگر را بىارزش شمرند . حلم و بردبارى در ميان مردم دليل ضعف و ناتوانى باشد و ظلم و ستم باعث فخر گردد . امراء از فاجران و وزراء از ظالمان و عرفا از خيانتكاران و قاريان از فاسقان باشند . شهادات باطل و ناروا آشكار ، و پرده درى و بهتان و گناه و طغيان علنى شود . قرآنها زينت داده شوند و مسجدها نقاشى و رنگ‌آميزى و مناره‌ها بلند گردند . اشرار مورد احترام قرار گيرند و صفها در هم شود . خواهشها گونه‌گون باشند و پيمانها نقض شوند . زنان به خاطر ميل فراوانى كه به امور دنيايى دارند در كار تجارت با شوهرانشان شركت جويند ، صداهاى فاسقان بلند شود و قابل شنيدن است . بزرگ قوم ، پست‌ترين آنهاست و از شخص فاجر به خاطر بدىاش ، پرهيز مىشود دروغگو تصديق و خائن امين شمرده مىشود . زنان نوازنده آلات لهو و طرب به دست گرفته ، به نوازندگى مىپردازند آخرين كسان اين امت ، نخستين آنان را لعنت مىكنند . زنها بر زينها سوار شوند\r\n\r\n","description":"","footnote":" ( 72 ) انعام / 65 : . . . أَوْ يَلْبِسَكُم شِيَعاً ظاهرا مرجع ضمير حضرت قائم ( ع ) است و بعيد نيست مانند برخى ديگر از روايات مقصود از آن امير مؤمنان ( ع ) باشد . ","page_name":" 386 ","page_number":386},
  {"content":"\r\n\r\nو زنان به مردان و مردان به زنان خود را همانند سازند . شاهد ، بدون اينكه از وى درخواست شود گواهى دهد و ديگرى به خاطر ذمهء دوستى كه بر گردن دارد بر خلاف حق شهادت دهد .\r\nاحكام دين را براى غير دين بياموزند و كار دنيا را بر آخرت ترجيح دهند پوست ميش را بر دلهاى گرگ بپوشند در حالى كه دلهايشان از مردار متعفن‌تر و از صبر تلخ‌تر است . در آن هنگام شتاب كنيد . بهترين مكانها در آن روز بيت المقدس است . روزى فرا خواهد رسيد كه هر كس آرزو مىكند كه اى كاش از ساكنان آنجا باشد . . .\r\nكلينى در روضه كافى به سند خود از امام صادق ( ع ) در ضمن حديثى نقل كرده است كه فرمود : آيا نمىدانى كه اگر كسى چشم به راه ظهور دولت ما باشد و بر ترس و آزارى كه در راه پيروى از ما به دو مىرسد شكيب و زرد ، فردا در گروه ما خواهد بود ؟ هرگاه ديدى كه حق از ميان رفت و اهل حق نابود شدند ، و ديدى كه ظلم همه جا را فرا گرفت و ديدى كه دست در قرآن بردند و چيزهايى كه در آن نبود ، بدان افزودند و سپس از روى هواى نفس آن را توجيه كردند ، و ديدى كه دين تغيير يافت و دگرگون شد چنان كه آب كاسه تغيير و دگرگونى مىيابد و ديدى كه پيروان باطل بر اهل حق برترى جستند ، و ديدى كه فساد در همه جا آشكار است و كسى از آن جلوگيرى نمىكند و مرتكبان آنها هم خود را معذور بدارند و هرگاه ديدى كه فساد همه جا را فرا گرفته و مردها به مردها و زنها به زنها بسنده كرده‌اند ، و ديدى كه مؤمن لب فرو بسته و حرفش مقبول نمىافتد ، و ديدى كه فاسق دروغ مىگويد دروغش را بر ملا نمىكنند ، و ديدى كه كوچك ، بزرگ را به ريشخند مىگيرد ، و ديدى پيوند خويشى را بريده‌اند ، و ديدى كه بعضى به عمل فاسد خود فخر مىورزند و مورد ستايش هم قرار مىگيرند و او لبخند مىزند و كسى هم چيزى به او نمىگويد ، و ديدى كه مردان خود را مانند زنان در معرض عمل نامشروع قرار مىدهند ، و ديدى كه زنان با زنان زناشويى مىكنند .\r\nهرگاه ديدى كه ثنا و ستايش زياد شد ، و ديدى كه مردم اموال خود را در راه غير خدا بذل مىكنند و كسى را از اين كار بر حذر نمىدارند و جلو آنها را نمىگيرند ، و ديدى كه بعضى از مشاهدهء تلاش و كوشش مؤمن در امر دين ، به خدا پناه مىبرند ، و ديدى كه همسايه ، همسايهء خود را آزار مىرساند و كسى هم او را منع نمىكند ، و ديدى كه كافر از ديدن فساد در روى زمين خشنود است ، و ديدى كه انواع شراب به طور آشكار نوشيده مىشود و مردم كه از خدا نمىترسند برگرد آن اجتماع مىكنند ، و هرگاه ديدى كه امر به معروف بىارج مىشود ، و ديدى كه فسادكاران در آنچه خدا نمىپسندد نيرومند و مورد ستايشند ، و ديدى كه اهل اخبار و حديث تحقير شده‌اند و دوستداران آنها از چشم افتاده‌اند ، و ديدى كه راه هر گونه عمل خير بسته شده و راه اعمال شر گشاده است ، و ديدى كه حج خانه خدا تعطيل است و مردم را به ترك آن تشويق مىكنند ، و ديدى كه مردم آنچه را كه مىگويند عمل نمىكنند ، و هرگاه\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nديدى كه زنان مانند مردان مجلسها مىگيرند ، و ديدى كه صفات زنان در بنى عباس پيدا شده دست و پاى خود را حنا مىگيرند و شانه بر موى خود مىزنند همانطور كه زن براى جلب نظر شوهرش موى خود را شانه مىكند ، و ديدى كه توانگر عزيزتر از مؤمن است و ربا ظاهر و آشكار است و كسى را بدان سرزنش نمىكنند ، و ديدى كه زنان به زنا مباهات مىكنند ، و ديدى كه بيشتر مردان زنان را بر اعمال بدشان همراهى مىكنند ، و ديدى كه مؤمن تحقير شده و محزون است و بدعتها و زنان هويدا گشته ، و ديدى كه مردم با شاهد دروغ به ديگران تعدى مىكنند ، و ديدى كه حرام ، حلال شده ، و ديدى كه امور دينى به رأى شخصى مورد عمل قرار مىگيرد ، و ديدى كه قرآن و احكام آن تعطيل شده ، و ديدى كه مردم در ارتكاب گناه آنچنان گستاخ شده‌اند كه حتى منتظر رسيدن شب نيستند ، و هرگاه ديدى كه مؤمن جز با قلب خود قدرت ندارد اعمال زشت را نكوهش كند ، و ديدى كه مال بسيار در راه غضب خداوند صرف مىشود ، و ديدى كه واليان ، كافران را به خود نزديك و نيكوكاران را از خود دور مىكنند ، و ديدى كه واليان در اجراى حكم رشوه مىخواهند ، و ديدى كه استاندارى را به مزايده مىگذارند ، و هرگاه ديدى كه زن شوهر خود را بدبخت مىكند و بر خلاف ميل او عمل مىكند و نفقه شوهرش را مىپردازد . قمار آشكار است و شراب نيز آشكارا فروخته مىشود و هيچ مانعى بر سر راه فروش آن نيست ، و هرگاه ديدى كه لهو و لعب آشكار گشته و كسى كه از كنار آن مىگذرد از آنها جلوگيرى نمىكند ، و ديدى كه انسان شريف در برابر دشمنى كه از او و قدرتش مىترسد ، خوار مىشود ، و ديدى كه شنيدن تلاوت قرآن بر مردم گران و شنيدن باطل بر آنان آسان است ، و ديدى كه همسايه از ترس زبان همسايه‌اش به او احترام مىگذارد ، و ديدى كه حدود الهى تعطيل شده و به جاى آن مردم به خواهشهاى خود عمل مىكنند ، و ديدى كه مساجد طلا كارى شده و راستگوترين كس در نزد مردمان مفتريان دروغگو هستند و ديدى كه شر آشكار شده و سعى در سخن‌چينى مىشود و فحشا آشكار گشته ، و ديدى كه غيبت امرى دلنشين تلقى مىشود و مردم يكديگر را بدان مژده مىدهند ، و ديدى كه حج و جهاد را براى غير خدا خواهانند و ديدى كه پادشاه ، به خاطر دلخواه كافر ، مؤمن را ذليل مىكند و ويرانى بيش از عمران و آبادى است و معيشت مردمان از راه كم‌فروشى است ، و ديدى كه ريختن خون مردم بىارج مىگردد و مردم براى بهره‌مندى از دنيا به طلب رياست برمىخيزد و خود را به بدزبانى مشهور مىدارند تا از وى بترسند و كارها را به دست او بسپارند ، و هرگاه ديدى كه نماز سبك شمرده مىشود ، و ديدى كه مرد مال بسيارى دارد ولى اصلا وجوهات شرعى آن را نمىپردازد ، و ديدى كه هرج و مرج افزون شده و ديدى كه مرد شامگاهان با نشاط است و پگاهان خمود و به زندگى اهميت نمىدهد ، و ديدى كه مانند حيوانات يكديگر را مىدرند هرگاه ديدى كه مرد ، مىرود تا نماز بگذارد و\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nچون بر مىگردد لباسى در بر ندارد ، و ديدى كه دلهاى مردم سخت و سنگ شده و چشمانشان خشكيده و ياد خداوند بر آنها گران است ، و ديدى كه پليدى روزافزون شده و مردم در آن به رقابت با يكديگر برخاسته‌اند و نمازگزار نماز مىخواند تا مردم او را ببينند و فقيه براى دنيا طلبى و رياست خواهى فقه مىآموزد ، و هرگاه ديدى كه مردم اطراف كسى را گرفته‌اند كه قدرت با اوست ، و ديدى كسى كه طلب حلال مىكند در نظر مردم ، مذموم است و طالب حرام را مدح و احترام مىكنند ، و ديدى كه در حرمين ( مكه و مدينه ) كارهايى مىكنند كه خداوند را خوش نمىآيد و كسى هم نيست تا مانع شود و هيچ كس آنها را از اين عمل زشت بازنمىدارد ، و ديدى كه آلات موسيقى در مكه و مدينه آشكار است ، و ديدى كه مرد سخن حقى مىگويد و امر به معروف و نهى از منكر مىكند و در همان حال كسى به قصد نصيحت نزد او مىرود و به وى مىگويد اين را از زبان تو ساخته‌اند ، و ديدى كه مردم به يكديگر مىنگرند و اهل شر را مقتداى خود مىگيرند و جادهء خير خالى است و كسى در آن راه نمىرود و مردم بىوحشت از كنار مرده مىگذرند و هر سال بدعت و بدى بيش از پيش فزونى مىگيرد ، و ديدى كه مردم و مجالس جز از توانگران متابعت نمىكنند ، و ديدى كه به محتاج فقط مىخندند و براى غير خدا رحمت مىآورند ، و ديدى كه نشانه‌هايى در آسمان ظاهر مىشود كه مردم از آنها نمىترسند ، و ديدى كه مردم مانند حيوانات بر روى يكديگر مىجهند و مردم از ترس يكديگر از منكرات جلوگيرى نمىكنند و مرد جز براى رضاى خدا بسيارى از مال خود را انفاق مىكند و حال آنكه براى راه خدا اندكى هم نمىبخشد ، و ديدى كه بىاحترامى به پدر و مادر افزون مىشود و مقام آنها را كم ارزش مىكنند و پدر و مادر در نظر فرزندانشان بدتر مىشوند و فرزند از اين كه بر پدر و مادرش افترا بندد شاد مىگردد ، و ديدى كه زنان بر حكومت و هر كارى دست مىيابند و مال خود را در هر كارى كه خود دوست دارند ، صرف مىكنند و فرزند بر پدرش افترا مىبندد و خود را از پدر و مادرش بالاتر مىگيرد و به مرگ آنها خرسندى نشان مىدهد ، و ديدى كه اگر يك روز از عمر مردى بگذرد كه در آن روز گناه بزرگى همچون زنا و كم‌فروشى و غل و غش در معامله يا شراب‌خوارى نكرده باشد ، اندوهگين و افسرده است و احساس ضرر مىكند و آن روز را تباه شده مىانگارد ، و ديدى كه حاكم مواد خوراكى را احتكار مىكند و اموال خويشان در راه باطل تقسيم مىشود و با آن قمار مىكند و شراب مىنوشند ، و ديدى كه با شراب ، دردهاى خود را درمان مىكنند و نوشيدن آن را براى بيمار تجويز مىكنند و از آن شفا مىجويند ، و ديدى كه مردم در خصوص امر به معروف و نهى از منكر و ترك دين‌دارى با آنها برابرند ، و ديدى كه باد و بروت منافقان همواره در وزيدن است ولى نسيم اهل حق هيچ وزيدن نمىگيرد و ديدى كه اذان گفتن و خواندن نماز جز با مزد انجام نمىگيرد ، و ديدى كه مساجد از مردمان خدا\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nناترس پر شده و در آنجا مردم براى غيبت كردن و خوردن گوشت اهل حق جمع شده‌اند و شراب و مسكرات را توصيف مىكنند ، و ديدى كه آدم مست پيشنماز مردم شده و عقل خود را از دست داده و مردم هم مستى را ننگ نمىشمرند و چون كسى مست شد او را گرامى مىدارند و از وى مىترسند و او را وامىگذارند و حد نمىزنند ، و ديدى كسى كه مال يتيم را مىخورد و در عين حال از شايستگى و خوبى خود دم مىزند و قاضيان به خلاف فرمان خدا ، حكم مىرانند و واليان براى طمع ، خائنان را امين مىشمرند و ميراث را به فاسقان و گستاخان بر خدا مىدهند و آنان نيز اموال را از ايشان مىگيرند و حكام هم آنها را به حال خود مىگذارند تا هر كار كه خواستند با آن مال بكنند ، و ديدى كه بر منبر بر مردم فرمان تقوا مىدهند و گوينده خود به گفتهء خويش عمل نمىكند ، و ديدى كه اوقات نماز را سبك مىشمرند ، و ديدى كه شخص صدقه را به وسيلهء ديگرى صرف مىكند و به خاطر خداوند نمىدهد و بخاطر مردم مىدهد ، و ديدى كه تمام تلاش مردم شكم و عورتهايشان است و از خوردن حرام و يا ارتكاب عمل حرام باك ندارند ، و ديدى كه دنيا به آنها روى آورده و اعلام حق كهنه و مندرس گشته ؛ مراقب باش و از خداوند عز و جل رهايى و رستگارى بطلب . . . .\r\n\r\nچهل و هفتم : محنتهاى روزگار و بىوفايى برادران و ستم سلطان و خروج زنديقى از قزوين\r\nشيخ طوسى در غيبت به سند خود از محمد بن حنفيه نقل كرده است كه به دو گفته شد : اين امر ( ظهور قائم ) به طول انجاميد تا كى اين گونه خواهد بود ؟ محمد بن حنفيه سرى تكان داد و گفت : چگونه اين امر به وقوع خواهد پيوست در حالى كه هنوز محنتهاى روزگار و بىوفايى برادران آشكار نگشته و ظلم سلطان به وقوع نپيوسته و زنديق از قزوين برنخاسته است تا پرده‌ها دريده شوند و سينه‌ها كافر گردند و شادى و خوشى از بين برود هر كه از دست اين زنديق بگريزد ، او را مىيابد و هر كه با او جنگ كند ، كشته مىشود و هر كه از او كناره گيرد ، تنگدست شود و هر كه با او همراه شود كافر گردد تا آنكه دو گرينده برخيزند كه يكى بر دينش مىگريد و ديگرى بر دنيايش .\r\nوى همچنين گفت : از پيامبر روايت شده است كه مردى از قزوين خروج خواهد كرد كه همنام پيامبرى است . مردم از مشرك و مؤمن براى رفتن به سوى او شتاب مىورزند و كوهها از ترس پر ( از مردم ) مىشود .\r\n\r\nچهل و هشتم : سالهاى فريبكارى\r\nنعمانى به سند خود از امير مؤمنان ( ع ) نقل كرده است كه فرمود : همانا پيش از ( ظهور ) قائم\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nسالهاى فريبكارى خواهد بود كه راستگو در آن دروغگو و دروغگو در آن راستگو قلمداد شود و ما حل در آن مقرب باشد و در حديثى است كه رويبضه در آن به سخن در آيد . و در النهاية در حديثى كه در آن شرايط ظهور را ياد كرده ، آمده است و رويبضه در آن به سخن در آيد . پرسش شد : رويبضه چيست اى رسول خدا ؟ فرمود : مرد خسيس و حقير و اين تصغير « رابضه » است يعنى ناتوان و حقيرى كه دستش به آرزوهايش نمىرسد و « تا » در آخر آن براى مبالغه است . همچنين از امام صادق ( ع ) نقل شده كه در تفسير « ما حل » فرمود : ما حل ، يعنى مكار و حيله‌گر مانند اين سخن خداوند كه فرمود : « و هو شديد المحال » كه مقصود از محال ، مكر است .\r\n\r\nچهل و نهم : گرسنگى و ترس و قحط و قتل و طاعون و ملخ و زلزله و فتنه‌ها و كاهش در اموال و افراد انسانها و محصولات\r\nنعمانى به سند خود از امام صادق ( ع ) نقل كرده است كه فرمود : ناگزير بايد پيش از آمدن قائم سالى بيايد كه در آن مردم گرسنه بمانند و آنان را ترسى سخت و كشتار و كاهش در مالها و افراد انسانها و محصولات فرا بگيرد كه اين امر در كتاب خداوند بيان شده است . آنگاه آن حضرت اين آيه را خواند : و شما را حتما به چيزى از ترس و گرسنگى و كاهش در اموال و جانها و محصولات خواهيم آزمود پس شكيبايان را مژده‌بخش .\r\nهمچنين در كتاب مزبور به سند خود از جابر جعفى نقل شده است كه از امام باقر ( ع ) دربارهء اين آيه سؤال كرد : فرمود : اين خاص و عام است . خاص آن گرسنگى است كه به كوفه تعلق دارد و خداوند اين عذاب را مخصوص دشمنان آل محمد قرار داده است و ايشان را بدين وسيله نابود مىكند اما به معنى عام در شام واقع مىشود كه گرسنگى و ترس كه هرگز نظير آن گريبانگيرشان نشده آنان را فرا مىگيرد و اما گرسنگى پيش از قيام قائم ( ع ) روى مىدهد و ترس پس از قيام آن حضرت ( ع ) رخ خواهد داد .\r\nشيخ مفيد مىنويسد در حديثى از محمد بن مسلم روايت شده است كه گفت : از ابو عبد الله ( ع ) شنيدم كه مىفرمود : پيش از ( قيام ) قائم بلوايى از جانب خدا به وقوع خواهد پيوست . عرض كردم : فدايت گردم آن چيست ؟ در جواب آيهء و لنبلونكم را قرائت فرمود آنگاه گفت : ترس از ملوك بنى فلان است و گرسنگى از بالا رفتن نرخهاست و كاهش اموال به خاطر كساد شدن تجارتها و كمى استفاده در آنهاست و كاهش انسانها به خاطر مرگ ناگهانى است و كاهش محصولات به خاطر كمى رشد گياهان و قلت بركت محصولات است . سپس فرمود : در اين هنگام شكيبايان را به تعجيل خروج قائم ( ع ) مژده بده .\r\nهمچنين شيخ مفيد به سند خود از امام صادق ( ع ) نقل كرده است كه فرمود : پيش از ( قيام )\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nقائم سالى پرباران خواهد آمد كه در آن محصولات و خرماها تباه خواهند شد . در وقوع اين حادثه ترديد نكنيد .\r\nو نيز امير مؤمنان ( ع ) فرمود : فرا روى قائم ( ع ) مرگى سرخ و مرگى سپيد است و ملخهايى كه در فصل و غير فصل خود مىآيند و همچون رنگ خون هستند اما مقصود از مرگ سرخ شمشير است و مقصود از مرگ سپيد طاعون .\r\nو روايت شده است كه حتى از هر هفت نفر ، پنج تن از بين مىروند . و روايت شده است كه دو ثلث مردم نابود مىشوند . البته مىتوان گفت كه اين همه حوادث تدريجا به وقوع خواهند پيوست . و از امام صادق ( ع ) روايت شده است كه فرمود : اين امر ( قيام قائم ) به وقوع نمىپيوندد مگر آنكه 9 / 10 مردم از ميان بروند . امام باقر ( ع ) نيز فرمود : قائم قيام نمىكند مگر آنكه پيش از وى ترسى سخت و فتنه و بلا و طاعون و جنگهايى سخت ميان اعراب و اختلافاتى بسيار ميان مردم باشد و مردم در دين خود به تشتت و پراكندگى افتاده باشند و حال و روزشان دگرگون شده باشد تا آنجا كه همه ، هر بام و شام به خاطر جنگهايى كه مردم با هم مىكنند و گوشت يكديگر را مىخورند ، مرگ خود را خواستار مىشوند . بدين ترتيب امام زمان به هنگام يأس و نوميدى خروج خواهد كرد در حالى كه مردم كمتر به فرج وى اميدوارند .\r\n\r\nپنجاهم : فراوان شدن فقر و فاقه و منكر شدن بعضى ، بعض ديگر را\r\nعلى بن ابراهيم در تفسير خود از ابو جعفر ( ع ) روايت كرده است كه فرمود : چون فقر وفاقه فراوان شود و هر يك از مردم ديگرى را انكار كند ، در اين هنگام هر بام و شام منتظر ظهور باشيد . عرض شد : مقصود از فقر و فاقه را مىدانيم اما منظور از انكار مردم يكديگر را چيست ؟ فرمود : مقصود آن است كه شخص دست نياز به سوى برادرش دراز مىكند اما او به گونه‌اى ديگر با وى برخورد مىكند و با او طور ديگرى سخن مىگويد .\r\n\r\nپنجاه و يكم : مشخص شدن حق خواهان و پاك شدن آنها\r\nشيخ مفيد به سند خود از امام رضا ( ع ) نقل كرده است كه فرمود : آنچه را كه به خاطر وقوع آن گردنهاى خود را دراز مىكنيد و سرك مىكشيد واقع نخواهد شد مگر آنكه پاك و مشخص شويد و در آن هنگام جز اندكى از شما بر جاى نخواهند ماند . پس اين آيه را تلاوت كرد . الم .\r\nآيا مردم پنداشتند همين كه بگويند ايمان آورديم رها مىشوند و مورد امتحان قرار\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nنمىگيرند . « 73 » \r\nظاهرا مراد از اين روايت آن است كه عدهء بسيارى از دين منحرف مىشوند و جز عدهء كمى كه همان مؤمنان واقعى و مخلصند ، باقى نمىمانند .\r\n\r\nپنجاه دوم : مشخص شدن اولياى خدا و پاك شدن زمين از لوث وجود منافقان\r\nشيخ مفيد در مجالس به سند خود از حذيفه بن يمان ، نقل كرده است كه گفت : از رسول خدا ( ص ) شنيدم كه فرمود : خداوند اوليا و برگزيدگان خويش را مشخص مىكند ، تا آنجا كه زمين از لوث وجود منافقان و گمراهان و تبار گمراهان پاك مىشود ، تا آنجا كه پنجاه زن به مردم برخورد مىكنند كه يكى از آنها به وى مىگويد : اى بندهء خدا مرا بخر و آن ديگرى مىگويد : اى بندهء خدا مرا در پناه خود گير « 74 »  .\r\n\r\nپنجاه و سوم : فتنه و مسخ\r\nشيخ مفيد به سند خود از امام كاظم ( ع ) نقل كرده است كه دربارهء آيه « و به زودى آيات خود را در آفاق و نفسهايشان ، بديشان مىنمايانيم تا بر ايشان آشكار شود كه آن حق است « 75 »  » فرمود : مقصود فتنه‌هايى است كه در جهان رخ مىدهد و مسخى است كه در دشمنان حق هويدا مىشود .\r\nنعمانى به سند خود نقل كرده است كه از امام صادق ( ع ) دربارهء آيهء : « عذاب خوارى آور در حيات دنياست « 76 »  » سؤال شد . آن حضرت فرمود : كدامين خوارى ، خوارتر از آن است كه مرد در خانهء خودش و در ميان خانواده‌اش باشد كه ناگهان خانواده‌اش گريبانها بر او درند و فرياد بر آورند . پس گفته مىشود : فلانى همين الان مسخ شد . پرسش شد : آيا اين امر پيش از قيام قائم است يا پس از آن ؟ فرمود : پيش از قيام او .\r\n\r\nپنجاه و چهارم : رها شدن عرب از قيد و بند حاكمان\r\nمقصود آن است كه عرب از اطاعت پادشاهان سر مىتابند و هر كار كه خواستند ، مىكنند .\r\nپيش از اين در مورد اول نيز نقل كرديم كه از امام صادق ( ع ) سؤال شد : فرج شيعيان شما چه\r\n\r\n","description":"","footnote":" ( 73 ) عنكبوت / 1 : الم أَ حَسِب النَّاس أَن يُتْرَكُوا أَن يَقُولُوا آمَنَّا وَ هُم لا يُفْتَنُون .  ( 74 ) اگر چه در اين حديث تصريح نشده است كه اين مورد از علايم ظهور مهدى است اما با اين وجود علما آن را در شمار نشانه‌هاى ظهور آن حضرت ياد كرده‌اند و سياق حديث نيز مىتواند بر صحت اين امر دلالت كند .  ( 75 ) فصلت / 53 : سَنُرِيهِم آياتِنا فِي الْآفاق وَ فِي أَنْفُسِهِم حَتَّى يَتَبَيَّن لَهُم أَنَّه الْحَق . . .  ( 76 ) فصلت / 16 : عَذاب الْخِزْيِ فِي الْحَياةِ الدُّنْيا . ","page_name":" 393 ","page_number":393},
  {"content":"\r\n\r\nهنگام خواهد بود ؟ و آن حضرت در پاسخ نشانه‌هايى را ذكر كرده‌اند كه يكى از آنها همين مورد بود .\r\n\r\nپنجاه و پنجم : بيعت پسر بچه و بالا بردن هر صاحب شاخى « 77 »  ، شاخش را\r\nمقصود آن است كه هر كس با اندك وسايلى كه دارد در صدد حكومت و امارت بر مىآيد بالا بردن بناء است و در مورد نخست گفته شد كه از امام صادق ( ع ) پرسيدند : فرج شيعيان شما چه وقت خواهد بود ؟ و آن حضرت در پاسخ نشانه‌هايى را بيان كرد تا آنجا كه گفت : و هر صاحب شاخى ، شاخش را بلند كند و نيز روايت شده است كه ( امام باقر ( ع ) ) فرمود : چون بيعت پسر بچه ظاهر شد ، هر صاحب شاخى ، شاخش را بالا مىآورد .\r\n\r\nپنجاه و ششم : فراوان شدن عزل و نصب\r\nنعمانى به سند خود از امام صادق ( ع ) روايت كرده است كه فرمود : اين امر ( قيام قائم ) به وقوع نخواهد پيوست تا اينكه هيچ صنفى از مردم بر جاى نمىماند مگر بر اينكه بر مردم حكومت كند ، تا اينكه كسى نگويد : « اگر حاكم مىشديم به عدالت رفتار مىكرديم » . سپس قائم ، به حق و عدالت قيام خواهد كرد .\r\n\r\nپنجاه و هفتم : برخاستن ندايى از آسمان با نام قائم\r\nدر اين باره روايات بسيارى نقل شده است . گاه از آن به ندا و گاه به صيحه و گاهى هم به فزعه تعبير شده است . منصور دوانيقى از امام باقر ( ع ) نقل كرده است كه فرمود : بايد حتما ندا كننده‌اى از آسمان به نام مردى از نسل ابو طالب از فرزندان فاطمه ( ع ) ندا در دهد . پس وقتى چنين شود ما نخستين كسانى هستيم كه نداى او را پاسخ مىگوييم چون او ما را به مردى از پسر عموهايمان فرا مىخواند . اگر من خود اين حديث را از ابو جعفر محمد بن على نشنيده بودم و تمام مردم زمين آن را برايم بازمىگفتند هرگز اين حديث را نمىپذيرفتم . اما محمد بن على اين حديث را به من گفت .\r\nآنچه از اخبار و روايات مستفاد مىشود آن است كه اين ندا چهار بار خواهد بود :\r\nبار نخست : در ماه رجب است . نعمانى و شيخ طوسى در كتابهاى خود موسوم به غيبت به اسناد خود از حميرى و غير از او از امام رضا ( ع ) نقل كرده‌اند كه در ضمن حديثى فرمود :\r\nناگزير فتنه‌اى بسيار سخت و دشوار روى خواهد داد كه در آن هر محرم و صاحب سرى فرو\r\n\r\n","description":"","footnote":" ( 77 ) در روايت آمده است : و رفع كل ذى صيصيته صيصيته و كنايه از آن همانطور است كه در متن گفته شد . ","page_name":" 394 ","page_number":394},
  {"content":"\r\n\r\nمىافتد و اين واقعه هنگامى اتفاق خواهد افتاد كه شيعه سومين كس از فرزندان مرا از دست دهد . بر او ساكنان آسمان و زمين مىگريند گويى من با ايشانم هر جا كه هستند . اينك ندايى در داده‌اند و من اين ندا را از دور مىشنوم چنان كه گويى همين نزديك است . اين ندا براى مؤمنان رحمت و براى كافران عذاب است . در رجب سه صدا از آسمان به گوش مىرسد يكى از آنها اين است « لعنت خداوند بر ظالمان » و دومى گويد : « فرا رسيد قيامت » و سومى تنى است آشكار كه به سوى چشمهء خورشيد حركت مىكند . اين امير مؤمنان است كه براى كشتن ستمگران حمله كرده است . و در روايت حميرى آمده است : صدا ، تنى است در شاخ خورشيد كه مىگويد : خداوند فلانى را بر انگيخت پس سخن او را بشنويد و پيروىاش كنيد در اين هنگام فرج مردم حاصل مىشود و مردم دوست مىداشتند كه زنده مىبودند و خداوند سينه‌هاى مؤمنان را شفا مىبخشد .\r\nبار دوم : پس از بيعت وى ميان ركن و مقام ندايى از آسمان آيد چنان كه در نشانه ششم بازگفتم . اين ندا در ماه رمضان در شب بيست و سوم در شب جمعه خواهد بود . جبرئيل از آسمان به نام قائم و نام پدرش ندا مىدهد كه اين فلانى فرزند فلانى و همان امام است . و بنابر روايتى ديگر مىگويد : اى مردم اين امير شما فلانى است و اين همان مهدى است . و نيز روايت شده است : كه صوتى بر مىخيزد كه نام او و نام پدر و مادرش را بانگ مىزند آن گونه كه هر كس كه در شرق و غرب است و نيز تمام مردم زمين هر يك به زبان خود اين صوت را مىشنوند . نام او نام پيامبرى است . حتى دوشيزه‌اى كه پس پرده است اين صدا را مىشنود و پدر و برادرش را مجبور به خروج مىكند و خوابى باقى نمىماند مگر اينكه بيدار مىشود و ايستاده‌اى نيست مگر اينكه مىنشيند و نشسته‌اى نيست مگر اينكه از ترس اين صدا بر دو پايش مىايستد . و نيز روايت شده است كه صدا در ماه رمضان نشانه‌اى است كه دوشيزه را از پس پرده برون مىآورد و خواب را بيدار مىكند و بيدار را هراسان .\r\nو در روايتى است كه صيحه‌اى در ماه رمضان شنيده خواهد شد كه بيدار را مىترساند و خواب را بيدار مىكند و دختر بكر را از پس پرده بيرون مىآورد . امام باقر ( ع ) نيز فرموده است : صيحه جز در ماه رمضان نخواهد بود و آن صيحه جبرئيل است . و روايت شده است كه : بانگ داده مىشود كه امر از آن فلان بن فلان است پس براى چه مىجنگيد ؟ ( يا ) كشتار براى چيست ؟ ( يا ) جنگ و كشتار براى چيست ؟ صاحب شما فلانى است و البته بعيد نيست كه اين ، نداى ديگرى باشد مثل آن ندايى كه بعد از اين خواهد آمد .\r\nعلى بن ابراهيم در تفسير خود به سند خويش از ابو جعفر ( ع ) روايت كرده است كه دربارهء\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nآيهء « و اگر مىديدى چون هراسان مىشدند » « 78 »  فرمود از صدا و اين صدا از آسمان است . . .\r\nبار سوم : ندايى است به نام قائم كه مىگويد : « اى فلان بن فلان برخيز » . اين روايت را نعمانى به سند خود از امام صادق ( ع ) نقل كرده است . ظاهرا اين ندا ، غير از دو نداى گذشته است .\r\nبار چهارم : نداى جبرئيل و نداى ابليس . در روايت است كه جبرئيل در آغاز روز از آسمان ندا مىدهد كه بدانيد حق با على و شيعهء او است . و ابليس از زمين در آخر روز ندا مىدهد كه بدانيد حق با فلانى ( مردى از بنى اميه ) و شيعهء او است . و نيز روايت شده است كه مىگويد : بدانيد كه حق در سفيانى و شيعهء او است . در اين هنگام باطل‌كاران به ترديد مىافتند . نداى ابليس همان گونه است كه پيامبر را در ليلة العقبه مورد ندا قرار داد .\r\nو در روايت است كه دو صيحه خواهد بود يكى در اول شب و ديگرى در آخر شب دوم و مىتوان ميان اين دو روايت را چنين جمع كرد كه مقصود از دو ندا ، ندايى است در شب و ندايى در روز .\r\nامام باقر ( ع ) فرمود : چاره‌اى از اين دو صدا ، پيش از خروج قائم ، نيست . صداى جبرئيل از آسمان و صداى ابليس از زمين . پس از نخستين صدا تبعيت كنيد و از تبعيت از صداى دوم بپرهيزيد . مبادا بدان فريفته شويد .\r\nهمچنين در روايتى پس از ذكر علامات ظهور آمده است : اگر ( تشخيص ) اين صدا بر شما مشكل شد تشخيص صداى آسمانى كه نام و كار او ( مهدى ) را اعلام مىكند بر شما مشكل نيست . و از امام صادق ( ع ) روايت شده است كه فرمود : گواهى مىدهم كه از پدرم شنيدم كه مىفرمود : به خدا اين ( ندا به نام قائم ) در كتاب خداوند عزّ و جل بيان شده است آنجا كه مىفرمايد : « اگر بخواهيم بر ايشان نشانه‌اى از آسمان فرود مىآوريم پس گردنهايشان براى آن فرود مىافتد « 79 »  » در آن روز هيچ كس در زمين نمىماند مگر آنكه خضوع مىكند و سر فرود مىآورد آنگاه امام ( ع ) به سخنان خود ادامه داد و فرمود : چون روز بعد فرا رسد ابليس در هوا بالا رود و آنگاه بانگ بردارد . و در روايت ديگرى آمده است :\r\nچون صدا را بشنوند ، مىروند در حالى كه گويى بر سرشان پرندهء ( مرگ ) نشسته است .\r\nزراره نيز از امام صادق ( ع ) در اين باره پرسش كرد . آن حضرت در پاسخ فرمود : ندا خاص و عام است . عام را هر ملتى مطابق با زبان خودش مىشنود . زراره پرسيد : وقتى قائم را به نامش صدا مىزنند چه كسى با او مخالفت خواهد كرد ؟ امام پاسخ داد : ابليس آنها را رها\r\n\r\n","description":"","footnote":" ( 78 ) سباء / 51 : وَ لَوْ تَرى إِذْ فَزِعُوا .  ( 79 ) شعراء / 4 : إِن نَشَأْ نُنَزِّل عَلَيْهِم مِن السَّماءِ آيَةً فَظَلَّت أَعْناقُهُم لَها خاضِعِين . ","page_name":" 396 ","page_number":396},
  {"content":"\r\n\r\nنمىكند او نيز بانگ مىدهد و مردم را به گمان مىافكند . همچنين زراره از امام صادق ( ع ) پرسيد : پس چگونه راستگو از دروغگو بازشناخته مىشود ؟ امام فرمود : كسانى كه سخنان ما را روايت مىكنند او را مىشناسند و مىگويند : او پيش از وجود يافتن ، بوده است . اينان صاحب حق و راستگويند .\r\nهمچنين هشام بن سالم در اين باره از امام صادق ( ع ) پرسش كرد و گفت : چگونه اين دو صيحه از ديگرى قابل تشخيص است ؟ فرمود : كسانى كه اين صيحه را پيش از به وجود آمدنش شنيده‌اند ، مىتوانند آن را تشخيص دهند .\r\n\r\nپنجاه و هشتم : كشته شدن نفس زكيه\r\nاز امام باقر ( ع ) روايت شده است كه فرمود : وقتى مهدى خروج مىكند مردى از يارانش به سوى مكيان مىرود و آنان را به يارى مهدى مىخواند اما آنان بين ركن و مقام سر او را مىبرند . اين مرد همان نفس زكيه است .\r\nصدوق در اكمال الدين به سند خود از محمد بن مسلم نقل كرده است كه گفت : به امام باقر ( ع ) عرض كردم : قائم شما چه وقت ظهور خواهد كرد ؟ آن حضرت نشانه‌هايى ذكر كرد تا آنجا كه فرمود : و جوانى از آل محمد ميان ركن و مقام كشته مىشود نام او محمد بن حسن نفس زكيه است . همچنين وى به سند خود از ابراهيم حريرى نقل كرده است كه نفس زكيه جوانى است از آل محمد . او محمد بن حسن نام دارد . وى را بدون هيچ گناهى مىكشند و چون او را مىكشند نه در آسمان عذر خواهى مىماند و نه در زمين ياورى . در اين هنگام است كه قائم آل محمد همراه با گروهى به سوى ايشان برانگيخته مىشود او در چشم مردم باريك‌تر از سرمه است . چون خروج كند مردم براى آنان مىگريند . ديده نمىشوند كه بسيار تيز و تند دور شوند . خداوند مشارق و مغارب زمين را براى آنان مىگشايد و اينان مؤمنان حقيقى هستند بدانيد كه بهترين جهاد در آخر الزمان خواهد بود .\r\nشيخ طوسى در غيبت به سند خود از عمار بن ياسر روايتى نقل كرده و پاره‌اى از علايم خروج مهدى را در آن ياد كرده تا آنجا كه مىگويد : در اين هنگام نفس زكيه و برادرش در مكه به ناروا كشته مىشوند .\r\nشيخ مفيد به سند خود از باقر ( ع ) نقل كرده است كه فرمود : بين قيام قائم ( ع ) و قتل نفس زكيه بيش از پانزده شب فاصله نيست . نعمانى در غيبت به سند خود از امير مؤمنان ( ع ) در ضمن حديثى نقل كرده است كه فرمود : آيا شما را از آخرين پادشاه بنى فلان آگاه نكنم ؟\r\nگفتيم : چرا اى امير مؤمنان آگاه كنيد . فرمود : نفسى حرام از قريش در روزى حرام و در ديارى حرام كشته خواهد شد . سوگند به خدايى كه دل دانه را شكافت و بشر را آفريد پس از\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاين واقعه بيش از پانزده روز پادشاهى بر مردم حكم نمىراند . پرسيديم : آيا پيش از اين واقعه يا بعد از آن چيزى رخ خواهد داد ؟ فرمود : صيحه‌اى خواهد آمد در ماه رمضان .\r\n\r\nپنجاه و نهم : گرفتن بىهنگام خورشيد و ماه\r\nشيخ مفيد به سند خود از امام باقر ( ع ) نقل كرده است كه فرمود : دو نشانه پيش از قيام قائم ( ع ) به ظهور خواهد رسيد . گرفتن خورشيد در نيمه ماه رمضان و گرفتن ماه در آخر همان ماه . از وى سؤال شد : آيا خورشيد در نيمهء ماه رمضان و ماه در آخر آن خواهند گرفت ؟ فرمود : من بدانچه گفتم داناترم . اين دو ، نشانه‌هاى ظهور هستند و از زمان هبوط آدم ( ع ) هيچ‌گاه چنين نشده‌اند .\r\nو در روايتى است كه ماه براى پنج روز مىگيرد و در روايت ديگر آمده است : ماه پنج روز مىگيرد و خورشيد پانزده روز و اين در ماه رمضان خواهد بود و در روايتى است كه : كسوف در ماه رمضان و در روزهاى سيزدهم و چهاردهم واقع خواهد شد و در روايتى ديگر نقل شده است كه خورشيد در پنجم ماه رمضان و پيش از قيام قائم خواهد گرفت .\r\n\r\nشصتم : بازايستادن خورشيد و بيرون آمدن سينه و صورتى در چشم خورشيد\r\nشيخ مفيد به سند خود از امام باقر ( ع ) نقل كرده است كه دربارهء آيه : و اگر بخواهيم نشانه‌اى از آسمان فرو فرستيم پس گردنهايشان ، به خاطر آن به حالت خضوع فرو مىافتد « 80 »  فرمود : خداوند به زودى با آنان چنين مىكند . پرسيدم : اينان كيانند ؟ فرمود : بنى اميه و پيروانشان . گفتم : آن آيت و نشانه چيست ؟ فرمود : بازايستادن خورشيد از حركت و بيرون آمدن سينه و صورت مردى در چشم خورشيد كه حسب و نسب خود را معرفى مىكند و اين در زمان سفيانى به وقوع خواهد پيوست ، در اين وقت نابودى او و قومش فرا خواهد رسيد .\r\nشيخ طوسى هم در غيبت به سند خود از على بن عبد الله بن عباس نقل كرده است كه گفت :\r\nمهدى خروج نمىكند مگر آنكه آيتى با خورشيد نمايان شود . پيش از اين نيز ، در شمارهء پنجاه و هفتم گفته شد كه بدنى را مىبينند كه به سوى چشم خورشيد در حركت است يا بدنى در شاخ خورشيد ديده مىشود .\r\n\r\nشصت و يكم : چهره‌اى در ماه و پنجه‌اى از آسمان نمايان مىشود\r\nنعمانى به سند خود از امام صادق ( ع ) روايت كرده است كه فرمود : سالى كه در آن صيحه\r\n\r\n","description":"","footnote":" ( 80 ) شعراء ر 4 . ","page_name":" 398 ","page_number":398},
  {"content":"\r\n\r\nشنيده مىشود ، قبل از آن آيتى خواهد بود ، در ماه رجب . گفتم : آن آيت چيست ؟ فرمود :\r\nچهره‌اى است كه در ماه نمايان مىشود و دستى آشكار ، همچنين نعمانى به سند خود از امام صادق ( ع ) روايت كرده است كه آن حضرت نداى آسمانى و سفيانى و قتل نفس زكيه و پنجه‌اى كه از آسمان نمايان مىشود و فزعه را در ماه رمضان از نشانه‌هاى محتوم ظهور مهدى شمرد . پيش از اين نيز در مورد يازدهم گفته شد كه پنجه‌اى ظاهر مىشود و چنين و چنان مىگويد .\r\n\r\nشصت و دوم : طلوع ستاره دنباله‌دار\r\nاين نشانه را مؤلف كفاية النصوص به سند خود از امير مؤمنان ( ع ) نقل كرده است . شيخ مفيد نيز آن را در ميان علامات ظهور قائم ( ع ) چنين نقل كرده است : و ستاره‌اى در مشرق طلوع مىكند كه مانند ماه پرتو افشان است سپس به هم برآيد تا آنجا كه نزديك است دو طرفش به هم بسته شود .\r\nاما ظاهرا آنچه مفيد گفته ، غير از نشانه‌اى است كه مؤلف كفاية النصوص از آن نام برده است .\r\n\r\nشصت و سوم : شدت يافتن گرما\r\nنعمانى به سند خود از احمد بن محمد بن ابو نصر روايت كرده است كه گفت : از امام رضا ( ع ) شنيدم كه مىفرمود : پيش از اين امر ( قيام قائم ) يبوح است . من معنى « يبوح » را ندانستم تا آنكه حج گزاردم و در آنجا شنيدم كه اعرابى مىگويد : « هذا يوم يبوح » از او پرسيدم : يبوح يعنى چه ؟ گفت : بسيار گرم .\r\n\r\nشصت و چهارم : حتى يك گروه از مردم نمىمانند مگر آنكه آنها هم به حكومت رسند\r\nنعمانى به سند خود از امام صادق ( ع ) روايت كرده است كه فرمود : اين امر ( ظهور قائم ) نخواهد بود مگر آنكه حتى يك گروه از مردم باقى نمانند جز آنكه آنها هم به حكومت رسند .\r\nتا آنجا كه حتى يكى هم نمىگويد : اگر ما به حكومت رسيده بوديم عدالت به خرج مىداديم . سپس قائم ، به حق و عدل قيام خواهد كرد .\r\nو از همان حضرت ( ع ) نقل است كه فرمود : دولت ما آخرين دولت است و هيچ خاندانى نمىماند مگر آنكه پيش از ما به حكومت رسيده‌اند ، تا مبادا چون روش ما را در حكومت ديدند بگويند : اگر ما به حكومت دست مىيافتيم همانند اينان عمل مىكرديم و اين سخن خداوند عز و جل است كه فرمود : فرجام كار از آن باتقوايان است .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nشصت و پنجم : مرگ خليفه‌اى\r\nاز امام صادق نقل شده است كه فرمود : به هنگامى كه مردم در عرفات ، وقوف كرده‌اند سوارى بر شتر تندروى نزد آنان مىآيد و ايشان را از مرگ خليفه‌اى آگاه مىكند ، وقتى اين خليفه بميرد فرج آل محمد و نيز فرج تمام مردمان حاصل مىشود .\r\n\r\nشصت و ششم : كشته شدن خليفه و خلع خليفه و جانشينى ابن السبيه\r\nنعمانى به سند خود از حذيفه بن يمان نقل كرده است كه گفت : خليفه‌اى كشته مىشود كه نه در آسمان پوزش‌پذيرى دارد و نه در زمين ياورى و خليفه‌اى از خلافت خلع مىشود تا آنجا كه بر زمين گام بر مىدارد و هيچ چيز او را نباشد و ابن السبيه را جانشين خود مىگرداند .\r\n\r\nشصت و هفتم : بيست و چهار بارندگى\r\nشيخ مفيد به سند خود از سعيد بن جبير نقل كرده است كه گفت : سالى كه مهدى ( ع ) در آن قيام مىكند بيست و چهار بارندگى در زمين رخ مىدهد و آثار و بركات آن را مىبينى .\r\n\r\nشصت و هشتم : بارش باران در ماه‌هاى جمادى الآخر و رجب\r\nشيخ مفيد به سند خود از امام صادق ( ع ) نقل كرده است كه فرمود : چون هنگام قيام قائم فرا رسد ، مردم در ماه جمادى الآخر و ده روز از ماه رجب شاهد بارش باران هستند تا آنجا كه چنين بارندگى را هيچ كس تا آن هنگام نديده است ، خداوند به واسطه اين باران گوشتها و بدنهاى مؤمنان را در قبرهايشان مىروياند . پس گويى من ايشان را مىبينم كه از طرف جهينه مىآيند در حالى كه موهايشان از خاك است .\r\nنگارنده : ظاهرا اينان ياران قائم ( ع ) هستند و همان كسانىاند كه از قبرها برانگيخته مىشوند تا در جرگهء ياران آن حضرت جاى گيرند .\r\n\r\nشصت و نهم : خروج دابة الارض و دجال و دخان و فرود آمدن عيسى ( ع ) و طلوع خورشيد از سمت مغرب\r\nدر تفسير على بن ابراهيم از امام باقر ( ع ) روايت شده است كه در تفسير آيهء « همانا خداوند تواناست بر اينكه آيتى فرو فرستد » « 81 »  فرمود : خداوند در آخر الزمان اين آيتها را به تو\r\n\r\n","description":"","footnote":" ( 81 ) انعام / 37 : إِن اللَّه قادِرٌ عَلى أَن يُنَزِّل آيَةً . ","page_name":" 400 ","page_number":400},
  {"content":"\r\n\r\nمىنماياند . از جمله اين آيتهاست دابة الارض و دجال و فرود آمدن عيسى بن مريم و طلوع خورشيد از مغرب .\r\nهمچنين آن حضرت در تفسير آيهء « و بگو او تواناست بر اينكه عذابى از بالايتان بر شما فرستد » فرمود : آن دجال و صيحه است « يا از زير پاهايتان » يعنى فرو رفتن زمين « يا شما را جامهء پراكندگى بپوشاند » و آن اختلاف در دين و طعن برخى از شما بر برخى ديگر است « و بچشاند سختى بعضى را بر بعضى ديگر از شما » « 82 »  يعنى يكديگر را بكشيد و تمام اين حوادث ميان اهل قبله ( مسلمانان ) به وقوع خواهد پيوست .\r\nشيخ طوسى در غيبت به سند خود از امير مؤمنان ( ع ) از پيامبر ( ص ) نقل كرده است كه فرمود : ده چيز است كه پيش از قيام قائم گزيرى از وقوع آنها نيست : سفيانى ، دجال ، دخان ، دابه ، خروج قائم ، طلوع خورشيد از مغرب ، نزول عيسى ، فرو رفتن زمين در جزيرة العرب و آتشى كه از قعر عدن بيرون مىآيد و مردم را به سوى محشر سوق مىدهد .\r\nصدوق در اكمال الدين به سند خود از امام باقر ( ع ) در ضمن نقل حديثى روايت كرده است كه فرمود : و روح الله عيسى بن مريم ( ع ) فرود مىآيد و پشت قائم نماز مىگزارد . . .\r\nهمچنين در همان كتاب مذكور از امير مؤمنان ( ع ) نقل شده است كه فرمود : علامت خروج دجال آن هنگام است كه مردم نماز را بميرانند و نشانه‌هاى ناهموار ديگرى را ذكر كرد . پس اصبغ بن نباته برخاست و گفت : اى امير مؤمنان دجال كيست ؟ امام ( ع ) فرمود : او صائد بن صيد است از شهرى كه آن را اصفهان مىخوانند و از قريه‌اى كه معروف به « يهوديه » است بيرون مىآيد . او چشم راست ندارد و چشم ديگرش در پيشانى اوست . و همچون ستارهء صبح مىدرخشد . چيزى در چشم اوست كه گويى آميخته به خون است در پيشانى وى نوشته است : « اين شخص كافر است » . هر شخص باسواد و بىسوادى آن را مىخواند . داخل درياها مىشود و آفتاب با او مىگردد در برابرش كوهى از دود است و پشت سر او كوه سفيدى است كه مردم آن را غذا مىبينند وى در روزگار قحطى مىآيد و بر الاغ سفيد ( يا سبزه‌اى ) سوار است يك گام الاغش يك ميل راه است از هيچ آبى نمىگذرد مگر آنكه تا روز قيامت خشكيده مىشود . . . با صداى بلند خود چنان ندا مىدهد كه از مشرب تا مغرب ، جن و انس و شياطين صداى او را مىشنوند مىگويد : « اى دوستان من بياييد به سويم . منم آن كسى كه بشر را آفريدم و اندام آنها را معتدل ساختم و هر چيز را اندازه و مقدارى تعيين كردم و همه را هدايت كردم منم آن پروردگار بزرگ شما . » دجال دشمن خدا دروغ مىگويد او يك\r\n\r\n","description":"","footnote":" ( 82 ) انعام / 65 : قُل هُوَ الْقادِرُ عَلى أَن يَبْعَث عَلَيْكُم عَذاباً مِن فَوْقِكُم أَوْ مِن تَحْت أَرْجُلِكُم أَوْ يَلْبِسَكُم شِيَعاً وَ يُذِيق بَعْضَكُم بَأْس بَعْض . ","page_name":" 401 ","page_number":401},
  {"content":"\r\n\r\nچشم دارد ، غذا مىخورد و در بازارها راه مىرود حال آنكه خداوند شما نه يك چشمى است و نه غذا مىخورد و نه در بازارها راه مىرود و نه فنا مىپذيرد .\r\nبدانيد كه بيشتر پيروان او در آن روز ، اولاد زنا هستند و چيز سبزى بر سر و دوش دارند .\r\nخداوند او را در شام در تلى معروف به « تل افيق « 83 »  » در حالى كه سه ساعت از روز جمعه سپرى شده به دست شخصى كه عيسى بن مريم پشت سر او نماز مىگزارد ( مهدى ) ، مىكشد .\r\nدر مجلس چهاردهم چنين آمده است كه مهدى بر دجال پيروز مىشود و او را بر كناسه كوفه به دار مىآويزد . جمع ميان مضمون اين دو روايت بدين ترتيب امكان‌پذير است كه مهدى ، او را در تل افيق مىكشد و جنازه‌اش را بر كناسه كوفه مىآويزد . ( و الله اعلم ) سپس امير مؤمنان ( ع ) فرمود : هشداريد كه پس از اين واقعهء بزرگى روى خواهد داد . پرسش شد :\r\nاين واقعه چيست اى امير مؤمنان ؟ فرمود : خروج دابة الارض از طرف صفاست . انگشترى سليمان و عصاى موسى با اوست . آن انگشترى بر سيماى هر مؤمنى كه گذارده شود ، نوشته مىشود : « اين مؤمن حقيقى است » و بر سيماى هر كافرى كه گذاشته مىشود ، نوشته مىشود : « اين كافر حقيقى است » . تا آنجا كه مؤمن چون كافر را ببيند ، مىگويد : « واى بر تو اى كافر » و كافر چون مؤمن را ببيند ، مىگويد : « خوشا به حال تو اى مؤمن من هم دوست داشتم امروز مانند تو مىبودم و رستگار مىشدم » . سپس دابه سر خود را بالا مىآورد و كسانى كه در ميان مشرق و مغربند پس از طلوع خورشيد از طرف مغرب ، به اذن خدا عز و جل او را مىبينند . در آن هنگام توبه برداشته مىشود . نه توبه‌اى پذيرفته مىشود و نه عملى به بالا مىرود و اگر كسى پيش از اين ايمان نياورده باشد يا در حال ايمانش خيرى حاصل نكرده ، ايمانش در اين لحظه سودى به حال او نخواهد بخشيد . . .\r\n\r\nدربارهء سالى كه مهدى در آن قيام مىكند و روز و مكانى كه از آن خروج مىكند و كارهايى كه پس از قيامش انجام مىدهد و اقامتگاه او و هيأت آن حضرت به حسب سن و مدت حكومتش و چگونگى حال زمين و مردم در زمان حكومت او و روش وى به هنگام قيام و طريقهء احكامش و آنچه كه خداوند تعالى از آياتش براى او تبيين مىكند :\r\nسالى كه امام زمان ( ع ) در آن قيام مىكند : شيخ مفيد به سند خود از امام صادق ( ع ) روايت كرده است كه فرمود : قائم جز در سالهاى فرد ظهور نمىكند . سال يك يا سه يا پنج يا هفت يا نه . و\r\n\r\n","description":"","footnote":" ( 83 ) در قاموس آمده است : افيق قريه‌اى است ميان حوران و غور و تل افيق نيز در همانجاست . ","page_name":" 402 ","page_number":402},
  {"content":"\r\n\r\nاز باقر ( ع ) روايت كرده است كه فرمود : قائم در سالهاى فرد ظهور مىكند نه ، يك ، سه و پنج .\r\nروزى كه قائم در آن ظهور مىكند : مفيد به سند خود از امام صادق ( ع ) روايت كرده است كه فرمود : در شب بيست و سوم ( چنان كه از روايات گذشته استفاده مىشود ، مقصود بيست و سوم ماه رمضان است ) نام قائم را صدا مىزنند و او در روز عاشورا ، روز شهادت حسين بن على ، قيام مىكند . گويى او را در روز دهم ماه محرم مىبينم كه ميان ركن و مقام ايستاده است .\r\nجبرئيل در سمت راست اوست و بانگ مىزند : بيعت براى خدا پس هواداران و پيروان وى از اطراف زمين به سوى او گرد مىآيند تا با وى بيعت كنند . پس او زمين را از عدل و داد پر مىكند چنان كه از ظلم و ستم پر شده باشد .\r\nصدوق در خصال به سند خود از امام صادق ( ع ) نقل كرده است كه فرمود : قائم ما اهل بيت ، در روز جمعه خروج مىكند و در روايت ديگر آمده است : او در روز شنبه ظهور مىكند .\r\nجمع بين اين دو روايت اين گونه ممكن است كه آغاز خروج وى روز جمعه و ظهور او بين ركن و مقام و بيعت با وى در روز شنبه است . چنان كه امام باقر ( ع ) نيز بدان اشاره كرده و فرموده است : گويى من قائم را در روز عاشورا ، روز شنبه مىبينم كه ميان ركن و مقام ايستاده و جبرئيل پيشاپيش اوست و فرياد مىزند : « بيعت براى خدا » .\r\nمهذب بن فهد و ديگران به اسانيد خود از امام صادق ( ع ) روايت كرده‌اند كه فرمود : نوروز همان روزى است كه قائم ما اهل بيت و واليان امر در آن ظهور مىكنند و خداوند تعالى او را بر دجال پيروز مىكند و وى دجال را بر كناسهء كوفه مىآويزد .\r\nجايى كه قائم از آن خروج مىكند و اقداماتى كه پس از قيامش انجام مىدهد و محل اقامت و چهرهء ظاهرىاش بر حسب سن : در نشانه‌هاى ظهور گفته آمد كه سفيانى پس از آنكه از وادى يا بس در فلسطين خروج كرد و دمشق و فلسطين و اردن و حمص و حلب و قنسرين را گرفت ، از شام اصهب و ابقع خروج مىكنند ، سپاه يكى به سوى مدينه و ديگرى به سوى عراق مىروند اما سپاهى كه به مدينه ، جايگاه مهدى ، مىرود سه بار آنجا را غارت مىكند سپس مهدى به مكه مىرود ، فرماندهء سپاه سفيانى در تعقيب امام زمان ( ع ) به سوى مكه رهسپار مىشود اما صحرا آنها را در كام خود فرو مىبرد . و اما سپاهى كه به مكه رفته به كوفه مىرود و تعدادى از شيعيان آل محمد را مىكشد و دار مىزند و اسير مىگيرد و آنچه از اسير و غنايم با آنان همراه است آزاد مىكند . امام مهدى ( ع ) پس از آنكه به مكه مىرسد گروهى از يارانش كه شمار آنان به تعداد سپاهيان بدر سيصد و سيزده تن است به گرد وى\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nجمع مىشوند . چون اينان به گرد آن حضرت جمع شوند وى كار خود را آغاز مىكند و آن روز را با آنان در ذى طوى مىماند و يكى از يارانش را به سوى مكيان مىفرستد تا آنان را به آن حضرت دعوت كند اما مكيان وى را ميان ركن و مقام مىكشند . اين شخص همان نفس زكيه است . اين خبر به مهدى مىرسد و آن حضرت اصحابش را از ذى طوى ، حركت مىدهد و به مسجد الحرام مىآورد و در آنجا در كنار مقام ابراهيم چهار ركعت نماز مىگزارد و به حجر الاسود تكيه مىدهد و براى مردم سخنرانى مىكند و سخنانى مىگويد كه هيچ كس چنان نگفته است . همچنين روايت شده است كه نخستين سخنى كه آن حضرت مىگويد اين است : « بقية الله براى شما بهتر است اگر مؤمن باشيد « 84 »  » . سپس مىفرمايد : « من بقية الله در زمين خدايم » . و در روايت ديگرى آمده است : آن حضرت بين ركن و مقام مىايستد و نماز مىگزارد و بازمىگردد و وزير او نيز همراه او است . آن حضرت پشت به بيت الحرام مىدهد و بانگ مىزند كه : اى مردم من از شما يارى مىطلبم و هر كه مرا پاسخ گويد . يا مىگويد : من از شما براى مقابله با كسانى كه بر ما ستم كرده‌اند يارى مىطلبم . ما اهل بيت پيامبر شما محمديم و سزاوارتر از ديگران به خداوند و محمد ( ص ) هستيم . و چه كسى در آدم با من مجادله مىكند ، كه من سزاوارترين مردمان به آدم هستم و چه كسى در نوح با من مجادله مىكند ، كه من سزاوارترين مردمان به اويم و چه كسى در ابراهيم با من مجادله مىكند ، كه من سزاوارترين مردمان به اويم و چه كسى در خصوص محمد با من مجادله مىكند ، كه من سزاوارترين مردم به اويم و چه كسى با من در خصوص پيامبران مجادله مىكند ، كه من سزاوارترين مردم به اويم آيا مگر خداوند در كتابش نفرموده است : « همانا خداوند آدم و نوح و آل ابراهيم و آل عمران را بر جهانيان برگزيد فرزندانى هستند برخى از نسل برخى ديگر و خداوند شنوا و داناست « 85 »  » . بدانيد كه هر كس در كتاب خدا با من مجادله كند ، پس من سزاوارترين مردمان به كتاب خدايم . بدانيد كه هر كس در سنت رسول خدا با من مجادله كند ، پس من سزاوارترين مردم به آنم . پس يارانش كه سيصد و سيزده تن هستند ميان ركن و مقام ، با وى بيعت مىكنند چون بيعت اينان كامل شد با ده هزار تن به سوى مكه رهسپار مىشود . و روايت شده است كه آن حضرت قيام مىكند و در زمين معبودى از بت و غير آن ، جز خدا نمىماند مگر آنكه آتش بر آن مىافتد و مىسوزد و اين حادثه پس از غيبتى دراز به وقوع خواهد پيوست تا خداوند كسانى كه او را در غيب اطاعت مىكنند و به دو ايمان مىآورند ، بشناسد . همچنين روايت شده است كه مهدى از مدينه به مكه مىرود در حالى كه\r\n\r\n","description":"","footnote":" ( 84 ) هود / 86 : بَقِيَّت اللَّه خَيْرٌ لَكُم إِن كُنْتُم مُؤْمِنِين .  ( 85 ) آل عمران / 34 - 35 : إِن اللَّه اصْطَفى آدَم وَ نُوحاً وَ آل إِبْراهِيم وَ آل عِمْران عَلَى الْعالَمِين ذُرِّيَّةً بَعْضُها مِن بَعْض وَ اللَّه سَمِيع عَلِيم . ","page_name":" 404 ","page_number":404},
  {"content":"\r\n\r\nميراث رسول خدا ( ص ) از شمشير و زره و عمامه و پيراهن و چوبدستى و اسب و تن‌پوش و زين وى را همراه خود دارد . سپس ذو الفقار آن حضرت را مىبندد و زره فراخ آن حضرت را در بر مىكند و پرچم آن حضرت را برمىافرازد و جامهء آن حضرت را در بر مىكند و عمامه‌اش را به سر مىپيچد و چو بدست آن حضرت را به دست مىگيرد و براى ظهورش از خداوند اذن مىطلبد . همچنين روايت شده است كه مهدى را پرچمى است كه چون وقت آن فرا رسد خود آن را برافرازد و خداوند آن را به سخن در مىآورد و ندا مىدهد : « اى ولى الله بيرون رو و دشمنان خدا را بكش » . او شمشيرى در نيام دارد كه چون وقت خروجش فرا رسد از نيامش بدر آيد و خداوند آن را به سخن در مىآورد و شمشير مىگويد : « اى ولى الله بيرون رو و دشمنان خدا را بكش و روا نيست كه دست از دشمنان خدا بكشى » . سپس عاملى بر مكه مىگمارد و خود به مدينه مىرود به وى خبر مىرسد كه عاملش را در مكه كشته‌اند .\r\nپس آن حضرت به سوى مكيان مىرود و با آنان مىجنگد سپس به مدينه بازمىگردد تا هر وقت كه خود خواهد در آنجا مىماند . و نيز در روايتى است كه آن حضرت سپاهى به مدينه مىفرستد . آنان اهل مدينه را به امام زمان مىخوانند سپس از آنجا بيرون مىآيند و به كوفه مىروند و در نجف فرود مىآيند سپس گروه‌هائى از اين سپاه در شهرها پراكنده مىشوند .\r\nامام باقر ( ع ) مىفرمايد : گويى من قائم را در ( نجف ) بلندى كوفه مىبينم كه از مكه با پنج هزار تن از ملائكه به سوى آن رهسپار شده است . جبرئيل در سمت راست آن حضرت و ميكائيل در سمت چپ او و مؤمنان در پيشاپيش وى حركت مىكنند و او سپاهيانش را در شهرها پراكنده مىكند . همچنين امام باقر ( ع ) از مهدى ( ع ) ياد كرد و فرمود : وارد كوفه مىشود در آنجا سه پرچم افراشته شده است كه با هم در حال درگيرى هستند اما شهر به تصرف وى در مىآيد . آن حضرت بر فراز منبر مىرود . از شدت گريهء مردمان ، معلوم نمىشود كه آن حضرت چه مىگويد . چون دومين جمعه فرا رسد مردم از وى مىخواهند كه نماز جمعه را با آنان بگذارد . آن حضرت به ايشان فرمان مىدهد تا مسجدى در عزى « 86 »  ، براى او بگيرند و در آنجا با آنان نماز مىگزارد .\r\nو هم از امام باقر ( ع ) روايت شده است كه فرمود : چون قائم ( ع ) قيام كند به كوفه مىرود . از كوفه چند ده هزار تن كه بتريه به آنان گفته مىشود ، خروج مىكنند . آنان سلاح دارند و به او مىگويند : از هر سو كه آمده‌اى بازگرد ما نيازى به فرزندان فاطمه نداريم . پس امام ( ع ) شمشير مىكشد و تمام آنها را از دم تيغ مىگذراند آنگاه قدم به كوفه مىنهد و در آنجا هر منافق گمان‌مندى را مىكشد و قصرهاى آنان را ويران مىكند و جنگجويان آنان را مىكشد\r\n\r\n","description":"","footnote":" ( 86 ) مدفن حضرت على ( ع ) . ","page_name":" 405 ","page_number":405},
  {"content":"\r\n\r\nتا آنجا كه خداوند خرسند مىشود . سپس آن حضرت از كوفه به شام مىرود . سفيانى در آن هنگام در وادى الرمله است . آنان با هم رو به رو مىشوند و امام ( ع ) سفيانى و سپاه او را مىكشد تا آنجا كه هيچ خبرى از آنان باقى نمىماند . امام جواد ( ع ) فرمود : آن حضرت همچنان دشمنان خدا را مىكشد تا آنكه خداوند راضى شود . گفته شد : چگونه مىفهمد كه خداوند راضى شده است ؟ فرمود : خدا در قلب او رحمت مىافكند . اولات و عزى را بيرون مىآورد و آتش مىزند سپس به كوفه بازمىگردد و در آنجا اقامت مىگزيند . امام باقر ( ع ) فرمود : مهدى دستور مىدهد از پشت قبر امام حسين ( ع ) نهرى بكشند كه آب آن به زمينهاى نجف و كوفه برسد و در نجف بريزد و روى آن نهر در راهها ، پلها و آسيابها مىسازد . زنى از اهل كوفه را مىبينم كه زنبيل گندمى روى سر نهاده ، مىرود كه آن را بدون پرداخت مزد آرد كند . همچنين از امام صادق ( ع ) نقل شده است كه از مسجد « سهله » ياد كرد و فرمود : بدانيد كه اين مسجد ، خانهء صاحب شماست هنگامى كه با كسان خود بدانجا آيد . و نيز از همان حضرت نقل است كه فرمود : چون قائم آل محمد قيام كند ، مسجدى در پشت شهر كوفه بسازد كه هزار در براى آن است و خانه‌هاى كوفيان به دو نهر كربلا متصل مىشود . و از امام رضا ( ع ) مروى است كه فرمود : چون قائم خروج كند كهنسال اما جوان چهره است . بيننده مىپندارد كه آن حضرت چهل سال يا كمتر دارد . با گذشت روزها و شبها پير نمىشود تا آنگاه كه مرگش فرا رسد . خانهء آن حضرت در كوفه است . هيچ بندهء مسلمانى را وانمىگذارد مگر آن كه او را مىخرد و آزاد مىكند ، و هيچ بدهكارى را رها نمىكند مگر آنكه وامش را مىپردازد ، و مظالم هيچ يك از مردم را فرو نمىگذارد مگر آنكه آن را مىپردازد ، و بنده‌اى از آنان را نمىكشد مگر آنكه يك هشتم ديه آن را پرداخته است ، و كسى را نمىكشد مگر آنكه ديه او را بازپس مىدهد و به خانواده‌اش بخششى مىكند . تا آنجا كه زمين را از عدل و داد پر مىكند چنان كه از ستم و تجاوز پر شده باشد . و خود و خاندانش در « رحبه » سكنى مىگزينند و اين رحبه مسكن نوح بوده است . سرزمينى است پاك و هيچ مردى از آل محمد جز در سرزمين پاك سكنى نگيرد كه آنان جانشينانى پاك هستند .\r\nمدت حكومت آن حضرت ( ع ) : آنچه را كه از طريق اهل سنت در اين باره روايت شده است ، پيش از اين بازگفتيم . بنابر روايات آنان ، مهدى ( ع ) هفت سال حكومت مىكند . و نيز روايت شده است كه آن حضرت هفت يا ده سال حكومت مىكند و بنابر روايتى ديگر مدت حكومت وى بيست سال ذكر شده است . و مطابق روايتى ديگر : آن حضرت پنج يا هفت يا نه سال زندگى مىكند و نيز روايت شده است كه او هفت يا هشت يا نه سال مىزيد . و نيز در روايت آمده است كه آن حضرت شش يا هفت يا هشت يا نه سال زندگى مىكند .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nاما بنابر روايات شيعه ، از امام صادق ( ع ) نقل شده است كه فرمود : او هفت سال حكومت مىكند . روزها در دوران حكومت وى دراز است آن چنان كه يك سال از سالهاى حكومت او به اندازهء ده سال ، از سالهاى شماست . بنابراين او مطابق سالهاى شما هفتاد سال حكومت مىكند . مانند همين روايت از امام باقر ( ع ) نيز نقل شده است . به آن حضرت عرض شد فدايت گردم : سالها چگونه دراز مىگردد ؟ امام ( ع ) فرمود : خداوند به فلك دستور مىدهد با درنگ و آهسته حركت كند و روزها بدين خاطر دراز مىشود . عرض شد : مىگويند اگر فلك از حركت بازايستد نابود شود ؟ امام ( ع ) فرمود : اين سخن زنديقان است اما مسلمانان به اين اقوال اعتنايى ندارند ، چرا كه خداوند ماه را براى پيامبرش شكافت و پيش از وى خورشيد را براى يوشع بن نون بازگردانيد و از طولانى بودن روز قيامت خبر داده است كه يك روز آن مانند هزار سالى است كه شما مىشماريد .\r\nو نيز از امام باقر ( ع ) روايت شده است كه فرمود : قائم همانند اهل كهف كه سيصد و نه سال در غارشان درنگ كردند ، سيصد و نه سال حكومت مىكند . و هم از آن حضرت روايت شده است كه فرمود : به خدا سوگند همانا مردى از ما اهل بيت سيصد و سيزده سال حكومت مىكند و نه سال نيز اضافه مىشود . از او پرسش شد : اين امر كى خواهد بود ؟ فرمود : پس از مرگ قائم . گفته شد : قائم چند سال در جهان زندگى مىكند ؟ فرمود : از روز قيام تا روز مرگش نوزده سال زندگى مىكند .\r\nدر تعدادى از روايتهايى كه از امام صادق ( ع ) نقل شده آمده است كه قائم ما نوزده سال و چند ماه حكومت مىكند . و نيز حسن بن على ( ع ) از پدرش روايت كرد كه فرمود : خداوند مردى را در آخر الزمان برمىانگيزد ( تا آنجا كه فرمود ) او شرق و غرب جهان را براى چهل سال مالك مىشود . پس خوشا به حال كسى كه روزگار او را دريابد و سخنش را بشنود .\r\nشيخ مفيد ، پس از ذكر روايتى كه در آن آمده است : « امام زمان هفت سال حكومت مىكند كه هر سال آن مطابق ده سال شماست » مىگويد : در روايت است كه مدت دولت قائم ( ع ) نوزده سال است كه روزها و ماه‌هاى آن بدان گونه است كه قبلا گفته شد و اين مسأله‌اى است كه سرّ آن از چشم ما پوشيده است و آنچه ما از آن مىدانيم همين است كه خداوند آن را بنا بر شرطى انجام مىدهد و اين شرط همان مصالح معلوم حضرت احديت است ، بنابراين ما نمىتوانيم بر يكى از اين دو امر قطع داشته باشيم اگر چه روايت هفت سال حكومت وى ، ظاهرتر و بيشتر است . در بحار الانوار نيز آمده است : دربارهء مدت حكومت مهدى ( ع ) اخبار ، مختلف است . در بعضى از اين اخبار مدت حكومت وى ذكر شده و در پاره‌اى ديگر زمان استقرار دولت آن حضرت بيان شده و در برخى ديگر سال حكومت آن حضرت مطابق با سالها و ماه‌هاى ما آمده است . و بعضى ديگر از اخبار سالها و ماه‌هاى\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nطولانى حكومت وى را ذكر كرده‌اند ( و الله اعلم ) .\r\n\r\nآنچه در طول مدت حكومت مهدى ( ع ) در زمين و براى مردم پديدار مىشود\r\nاز امام صادق ( ع ) روايت شده است كه فرمود : چون قائم ما قيام كند زمين به نور او ( يا نور پروردگارش ) روشن شود و بندگان از نور خورشيد بىنياز مىشوند . ظلمت و تاريكى از ميان مىرود . در دوران حكومت او مرد آنچنان عمر دراز يابد كه هزار پسر براى او زاده شود كه در ميان آنان هيچ دخترى زاده نشود . و زمين گنجهاى خود را نمايان سازد آن چنان كه مردم اين گنجها را روى زمين توانند ديد . مرد در پى كسى است تا مالش را به دو رساند و از او زكاتش را بگيرد اما هيچ كس از وى نمىپذيرد . مردم به روزىيى كه خداوند از فضل خويش به آنها داده است ، بىنياز شده‌اند .\r\nاز امام صادق ( ع ) روايت شده است كه فرمود : چون خداوند به قائم اذن خروج دهد ، بر فراز منبر آيد مردم را به سوى خود بخواند و آنان را به خدا سوگند دهد و به سوى حق خويش دعوت كند و طبق سنت پيغمبر ( ص ) آنان را حركت دهد و مانند پيامبر ( ص ) در ميان آنان عمل كند . پس خداوند جبرئيل را فرستد تا پيش او آيد . جبرئيل بر حطيم نزد او فرود مىآيد و مىگويد : به چه چيزى فرا مىخوانى ؟ آن حضرت به وى توضيح مىدهد و جبرئيل مىگويد : « من نخستين كسى هستم كه با تو بيعت مىكند . دستت را دراز كن » . پس دست بر دستش مىمالد .\r\nو نيز از آن حضرت مروى است كه فرمود : چون قائم قيام كند مردم را از نو به اسلام فرا مىخواند « 87 »  و آنان را به كارى مىخواند كه پوشيده شده است و مردم از آن بىخبرند و قائم را از اين رو مهدى خوانده‌اند كه مردم را به امرى كه از آن بىخبر و ناآگاه شده‌اند ، هدايت مىكند و او را قائم خوانده‌اند كه به خاطر حق قيام مىكند . و هم از آن حضرت ( ع ) روايت شده است كه فرمود : چون قائم ( ع ) قيام كند مسجد الحرام را خراب كند تا آن را بر پايه‌هايش بازگرداند و مقام را به جايى كه در آن بوده « 88 »  ، تغيير دهد و دستان بنى شيبه را قطع كند و آنها را بر كعبه بياويزد و بر آن بنويسد : اينان دزدان خانه خدايند . و هم از آن حضرت ( ع ) روايت شده است كه فرمود : چون قائم قيام كند دينى جديد آورد همانطور كه رسول خدا ( ص ) در آغاز\r\n\r\n","description":"","footnote":" ( 87 ) مقصود آن است كه مردم را به اقرار و عمل به شرايع اسلامى كه در آن زمان ، مدروس گشته دعوت مىكند .\r\n( مؤلف ) .  ( 88 ) مقام ، صخره‌اى است كه ابراهيم ( ع ) به هنگام ساختن كعبه بر آن مىايستاد و نشان قدمهايش بر آن مانده است .\r\nاينك اين سنگ دور از كعبه و مقابل ركنى است كه در آن حجر الاسود است و بر آن بنايى چوبى قرار دارد و مرده پشت آن نماز مىگزارند و روايت شده است كه اين صخره كنار كعبه و نزديك در است . ","page_name":" 408 ","page_number":408},
  {"content":"\r\n\r\nاسلام مردم را به دينى جديد فرا مىخواند .\r\nمانند اين روايت از امام باقر ( ع ) نيز نقل شده و در آن افزوده‌اند كه : اسلام غريب آغاز شد و به زودى هم غريب خواهد شد پس خوشا به حال غريبان .\r\nو از امام باقر ( ع ) روايت شده است كه فرمود : چون او خروج كند امرى ( دينى ) جديد و كتابى جديد « 89 »  و سنتى جديد و قضايى جديد و شديد بر عرب بياورد و مأموريت او جز كشتار نيست و هيچ كس را باقى نگذارد و در راه خدا از سرزنش نكوهشگران نمىترسد .\r\nو از همان حضرت مروى است كه فرمود : گويى من به قائم مىنگرم كه ميان ركن و مقام است و مردم بر آيينى جديد و كتابى جديد و سلطانى جديد از آسمان با وى بيعت مىكنند بدانيد كه هيچ پرچمى برايش افراشته نمىشود مگر آنكه مىميرد .\r\nو از آن حضرت ( ع ) روايت شده است كه ضمن حديثى فرمود : او زمين را از عدل و داد پر مىكند ، چنان كه از ظلم و ستم پر شده باشد و خداوند شرق و غرب زمين را بر او بگشايد و مردم را بكشد تا آنجا كه جز دين محمد ( ص ) باقى نماند . او به سيرهء داوود ( ع ) عمل مىكند .\r\nبنابر تفسيرى كه در برخى از اخبار پيرامون عبارت اخير آمده منظور آن است كه در قضاوت خواهان بينه نمىشود .\r\nو از حسن بن على ( ع ) روايت شده است كه فرمود : خداوند در آخر الزمان و در سختى روزگار و دوران نادانى مردم ، مردى را برمىانگيزد . خداوند او را با فرشتگان خويش يارى مىكند و يارانش را محفوظ مىدارد و او را با نشانه‌هايش پيروز مىكند و او را بر زمين چيرگى مىبخشد تا آنجا كه همه خواه ناخواه به دين مىگروند . زمين را از عدل و داد و نور و برهان پر مىكند . طول و عرض شهرها به دين او مىگروند . كافرى نمىماند مگر آنكه ايمان مىآورد و بدكردارى نمىماند مگر آنكه صالح مىشود وحوش و درندگان در حكومت او ، با يكديگر صلح مىكنند و زمين رستنيهايش را بروياند و آسمان بركتش را فرو بارد و گنجها برايش نمايان گردد .\r\nو از امام صادق ( ع ) نقل شده است كه فرمود : چون قائم ( ع ) قيام كند به عدالت حكم راند و در روزگارش ستم و بيداد نابود شود و راهها امن گردد و زمين بركات خود را برون كند و هر حقى به صاحبش بازگردد و دين‌دارى نماند مگر آنكه اظهار اسلام كند و به ايمان شناخته شوند . آيا نشنيده‌اى كه خداوند سبحان مىفرمايد : « و براى او تسليم شوند هر كس كه در آسمانها و زمين است به دلخواه يا بنا دلخواه « 90 »  » ، و ميان مردم به حكم داوود ( ع ) و حكم\r\n\r\n","description":"","footnote":" ( 89 ) مقصود تفسير و بيان احكام كتاب است .  ( 90 ) آل عمران / 83 : وَ لَه أَسْلَم مَن فِي السَّماوات وَ الْأَرْض طَوْعاً وَ كَرْهاً . ","page_name":" 409 ","page_number":409},
  {"content":"\r\n\r\nمحمد ( ص ) ، قضاوت كند . پس در همان هنگام زمين گنجهايش را آشكار سازد و بركاتش را نمايان كند و مردى از شما جايى براى دادن صدقه و كمك نيابد زيرا بىنيازى و توانگرى همهء مؤمنان را در بر گرفته است .\r\nو از امام باقر ( ع ) روايت شده است كه فرمود : چون قائم ( ع ) قيام كند به كوفه مىرود و در آنجا چهار مسجد را ويران مىسازد و بر روى زمين مسجد مشرفى نماند مگر آنكه آنها را ويران كند و به حالت ساده و بدون اشراف مىگذارد و هر گوشه‌اى از خانه‌ها كه واقع در راه عمومى است خرد مىكند و ناودانهايى را كه مشرف بر خيابانهاست بر مىدارد . هر بدعتى را از ميان مىبرد و هر سنتى را بر جاى مىگذارد و قسطنطنيه و چين و كوههاى ديلم را فتح مىكند .\r\nو از آن حضرت مروى است كه فرمود : قائم ، منصور به رعب و مؤيد به نصر است . زمين براى او درهم پيچيده مىشود و گنجهايش را آشكار مىكند و او حكومت خود را به مشرق و مغرب گسترش مىدهد و خداوند دينش را به وسيلهء او چيرگى مىبخشد اگر چه مشركان را خوش نيايد پس در زمين ويرانى نمىماند مگر آنكه آن حضرت آن را آباد مىكند .\r\nو هم از آن حضرت ( ع ) روايت شده است كه فرمود : چون قائم آل محمد ( ع ) قيام كند ميان مردم به حكم داوود فرمان براند و به بينه احتياج ندارد و خداوند به او الهام مىكند و وى به علم خويش حكم را بيان مىدارد و هر قومى را از آنچه در دل دارند ، خبر مىدهد و دوستش را با نشانه از دشمنش بازمىشناسد . خداوند عز و جل در اين باره مىفرمايد : و در اين هوشمندان را نشانه‌هايى است و اين ويرانه برقرار و پابرجاست « 91 »  .\r\nشيخ مفيد گويد : پس از دولت قائم ( ع ) هيچ كس را دولتى نخواهد بود مگر آنچه كه در روايتى بدان تصريح شده است مبنى بر اينكه اگر خدا بخواهد فرزندش قيام خواهد كرد البته به اين روايت هم نمىتوان قطع حاصل كرد . در اكثر روايات آمده است : مهدى چهل روز پيش از بر پايى قيامت امت را ترك مىكند و در اين چهل روز هرج و مرج همه جا را فرا مىگيرد و نشانه‌هاى خروج اموات و بر پايى قيامت براى محاسبهء مردم ظاهر مىشود ، و خداوند بدانچه در آينده رخ مىدهد ، داناتر است .\r\n\r\nشمار ياران مهدى ( ع ) و نام شهرها و چگونگى گرد آمدنشان\r\nهمانطور كه پيش از اين گفتيم در روايت است كسانى كه در آغاز با وى خروج مىكنند سيصد و سيزده تن به شمارهء جنگجويان بدر مىباشند . اين عده از نقاط دور دست زمين و\r\n\r\n","description":"","footnote":" ( 91 ) حجر / 75 - 76 : إِن فِي ذلِك لَآيات لِلْمُتَوَسِّمِين وَ إِنَّها لَبِسَبِيل مُقِيم . ","page_name":" 410 ","page_number":410},
  {"content":"\r\n\r\nبدون قرار قبلى به گرد هم جمع مىشوند و يكديگر را هم نمىشناسند . و در روايتى آمده است : خداوند آنها را مانند پاره‌هاى ابر پاييزى « 92 »  در مكه گرد آورد . آنها به دنبال يكديگر مىآيند . پنجاه نفر از كوفيان نيز در ميان آنها هستند .\r\nدر روايت ديگر شمار كوفيان چهارده تن ذكر شده است و نيز روايت شده است كه ميان آنها پنجاه زن ديده مىشوند كه اينان از خواص اصحاب آن حضرت هستند .\r\nو در روايت است كه آنان حاكمان زمين و عاملان آن حضرت هستند و خداوند به دست آنان شرق و غرب زمين را مىگشايد .\r\nو در روايت ديگرى آمده است : نخست چهل و پنج نفر از نه قبيله روى مىآورند و از يك قبيله يكى و از يك قبيله دو نفر مىآيند و بدين ترتيب تا آنكه چهل و پنج نفر جمع مىشوند .\r\nروايت شده است : با او صحيفه‌اى مهر شده است كه در آن شمار ياران و نام آنان و شهرهايشان و طبايع و چهره‌ها و كنيه‌هايشان آمده است . آنان در اطاعت از مهدى سخت كوش و پرتلاشند از هر شهرى گروهى به يارى او مىآيند مگر بصره كه از آن يك نفر هم به يارى او بر نمىخيزد .\r\nو نيز روايت شده است كه سه نفر از بصره بيرون مىآيند و چون اين عده بيرون آيند امام زمان ( ع ) كار خود را آغاز مىكند سپس ياران بيشترى به او مىپيوندند تا آنكه شمارشان به ده هزار تن مىرسد . چون اين تعداد ياران جمع شوند آن حضرت با آنان به سوى مكه رهسپار مىشود . اين سپاه را سپاه غضب مىخوانند .\r\nاز امام صادق ( ع ) نقل شده است كه فرمود : بيست و هفت نفر از پشت كوفه با قائم ( ع ) خروج مىكنند كه پانزده تن آنان از قوم موسى ( ع ) هستند كه به حق هدايت مىكردند و به حق عدالت به خرج مىدادند و هفت تن از آنان اصحاب كهف هستند و يوشع بن نون و سليمان و ابو دجانه انصارى و مقداد و مالك اشتر نيز در بين آنان هستند . اينان ياوران و حكامان مهدى ( ع ) مىباشند .\r\nمؤلف غاية المرام از ابو جعفر محمد بن جرير طبرى در مسند فاطمه به اسناد خود از مسعدة بن صدقه از ابو بصير ، از امام صادق ( ع ) نقل كرده است كه آن حضرت در سخنانى فرمود امير مؤمنان ( ع ) اصحاب قائم ( ع ) و شمار آنها را مىدانست و آنان را به اسم و نام پدر و قبايل و همسران و منازل و مراتبشان مىشناخت . ائمهء ( ع ) ديگر نيز چنين بودند و او بر كاتب چنين املا كرد : اين چيزى است كه رسول خدا ( ع ) بر امير مؤمنان ( ع ) املا كرد و نام مهدى ( ع )\r\n\r\n","description":"","footnote":" ( 92 ) شايد از جهت اينكه آنان به سرعت گرد هم جمع مىشوند يا اينكه در دستجات كوچك و در مناطق مختلف گرد هم مىآيند به ابر پاييزى تشبيه شده‌اند چنان كه در حديث هم آمده است برخى به دنبال برخى ديگر مىآيند . ","page_name":" 411 ","page_number":411},
  {"content":"\r\n\r\nو شمار كسانى را كه از بسترهاى خود مفقود گشتند و نيز قبايلى كه شبانه روز ، هنگام شنيدن صدا ، به مكه حركت كردند ، به دو سپرد . اينان نجبا و قاضيان و حاكمان بر مردم هستند .\r\nوى با همين اسناد حديث ديگرى نقل كرده است كه در آن نام افراد و شهرهايى را كه ياران مهدى ( ع ) از آن بر خواهند خاست ، ذكر كرده است . ميان اين دو روايت تفاوتهاى مختصرى وجود دارد و ما در اينجا با استفاده از دو روايت مذكور نام شهرهايى را كه ياران مهدى ( ع ) از آنها بر خواهند خاست ، به ترتيب حروف الفبا ، در جدول زير ذكر مىكنيم :\r\nعدد نام شهر 1 / اسوان 7 / اصحاب كهف 2 / اصطخر 2 / اهواز 2 / ايله 1 / باغه 1 / بالس 1 / بارود 1 / بتليس 1 / بدا 2 / بريد 3 / بصره 1 / بعلبك 2 / بلمورق عدد / نام شهر 1 / بلد « 93 »  4 / بوشينج 9 / بيروت 4 / تائبون در سر نديب و سمنداز « 94 »  2 / دو بازرگان از عانه تا انطاكيه با غلامهايشان « 95 »  2 / ترمذ 5 / تفليس 3 / جابروان « 96 »  1 / جار « 97 »  12 / گرگان 1 / حارث 26 49 79\r\n\r\n","description":"","footnote":" ( 93 ) شايد نام آن بلد يا بلنسيه باشد .  ( 94 ) در ذيل روايت آمده است كه اينان چهار تن از بازرگانان فارس هستند كه بازرگانى خود را رها مىكنند و در سر نديب و سمنداز ساكن مىشوند تا آنكه صدا را مىشنوند و به سوى مهدى ( ع ) مىروند .  ( 95 ) در ذيل روايت آمده است : اين دو با غلامانشان كه از عجم هستند با بازرگانان ديگر به قصد انطاكيه حركت مىكنند . پس صدا را مىشنوند و از تجارت خود غافل مىشوند و همراهانشان را گم مىكنند . همراهان ايشان كالاهاى آنها را مىفروشند و ( بهاى ) آنها را به خانواده‌هايشان مىپردازند و پس از شش ماه اينان در حالى كه در پيشاپيش سپاه قائم ( ع ) هستند خانواده‌هايشان را ديدار مىكنند .  ( 96 ) شهرى نزديك تبريز .  ( 97 ) شهرى در كنار درياى قلزم . ","page_name":" 412 ","page_number":412},
  {"content":"\r\n\r\nعدد نام شهر 1 / حديثة الموصل 2 / حران 4 / حلب 2 / حلوان 1 / خلاط 1 / خيبر 3 / دمشق 1 / دمياط 4 / ديلم 1 / دينل 2 / رافقه « 98 »  1 / ربذه 3 / رقه 1 / رها 1 / ريدار 7 / رى 3 / سجستان 1 / سلم 5 / سلميه 123 4 / سمنداز 1 / سميساط عدد / نام شهر 4 / سنجار 2 / سند 1 / شيراز يا سيراف ( ترديد از راوى حديث مسعده است ) 2 / صامغن « 99 »  2 / صنعاء 1 / ظازنيد شرق « 100 »  ( او مرزبان جهانگرد است « 101 »  ) 24 / طالقان 2 / طاهى 7 / طبرستان 1 / طبريه 1 / طرابلس 1 / طواف طالب حق از اهالى « 102 »  يخشب 5 / طوس 1 / عكبر 1 182 1 / فارياب 1 / فرغانه 4 / فسطاط 1 / فلسطين\r\n\r\n","description":"","footnote":" ( 98 ) شهرى متصل به رقه .  ( 99 ) جايى در حدود طبرستان  ( 100 ) نام چنين جايى در كتاب معجم البلدان ذكر نشده است .  ( 101 ) روايت است كه وى از اهالى اصفهان و از نژاد دهقانان است ، در جهان مىگردد و جويندهء حق است . پس به ظازيند و همانجا اقامت مىگزيند و از آنجا به قائم ( ع ) ملحق مىشود .  ( 102 ) در ذيل روايت است كه او از اهالى يخشب است كه حديث اختلاف ميان مردم پى مىبرد و پس پيوسته در شهرها گردش كند تا آنكه هنگام قيام فرا مىرسد او از موصل به رها مىآيد و از آنجا رساند . ","page_name":" 413 ","page_number":413},
  {"content":"\r\n\r\nعدد / نام شهر 1 / قالس 1 / قاليقلا 1 / القبه 1 / القريات 2 / قزوين 1 / قلزم 18 / قم 1 / قندابيل 2 / قعس 2 / قيروان 3 / ناحيه كرمان 1 / كوه ( كوريا ) 14 / كوفه 1 / مازن 1 / متخلى در سقلبه « 103 »  239\r\n\r\n","description":"","footnote":" ( 103 ) در ذيل خبر است كه وى از نژاد در ميان است كه در سرزمين اسلام مىگردد و در اين حال خداوند بر او منت مىنهد و مسأله‌اى را كه شما بر آنيد به دو مىشناساند . پس او به سقلبه مىرود و در آنجا خداى را مىپرستد تا آنكه صدا از او مىشنود و بدون پاسخ مىگويد . ","page_name":" 414 ","page_number":414},
  {"content":"\r\n\r\n.\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n.\r\n\r\n\r\n","description":"","footnote":"","page_name":" 416 ","page_number":416}
  ]