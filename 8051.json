[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاريخ عالم آراى عباسى\r\nتأليف\r\nاسكندربيگ تركمان\r\nزير نظر با تنظيم فهرستها و مقدمه\r\nايرج افشار\r\nشامل جلد اول و نيمى از جلد دوم كتاب\r\nمؤسسهء انتشارات اميركبير\r\nتهران 1382\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nاسكندر منشى ، 968 - 043 ق .\r\nتاريخ عالم آراى عباسى / تأليف اسكندر بيك تركمان . - تهران : امير كبير ، 1381 .\r\n( دوره ) ISBN 964 - 00 - 0817 - 6\r\n( ج . 1 ) ISBN 964 - 00 - 0818 - 4\r\n( ج . 2 ) ISBN 964 - 00 - 0819 - 2\r\nفهرستنويسى بر اساس اطلاعات فيپا .\r\nكتابنامه .\r\nچاپ سوم : 1382\r\n1 . عباس صفوى اول ، شاه ايران - 978 - 1038 ق . 2 . ايران - تاريخ - صفويان ، 907 - 1148 ق . 3 . نثر فارسى - قرن 11 ق . الف . عنوان .\r\n2 ت 5 الف / 1216 DSR\r\n0715 / 955\r\n1381\r\nكتابخانه ملى ايران 14634 - 81 م\r\nتاريخ عالم آراى عباسى ( شامل جلد اول و نيمى از جلد دوم )\r\nتأليف : اسكندر بيك تركمان\r\nزير نظر با تنظيم فهرستها و مقدمه : ايرج افشار\r\nچاپ دوم : 1350\r\nچاپ سوم : 1382\r\nچاپ و صحافى : چاپخانهء سپهر ، تهران\r\nشمارگان : 2000 نسخه\r\nحق چاپ محفوظ است .\r\nISBN 964 - 00 - 0818 - 4 ( vol . 1 )\r\nISBN 964 - 00 - 0817 - 6 ( 2 vol , set )\r\nشابك 4 - 0818 - 00 - 964 ( جلد اول )\r\nشابك 6 - 0817 - 00 - 964 ( دورهء 2 جلدى )\r\nمؤسسه انتشارات اميركبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nيادداشت بر چاپ سوم\r\nدرست چهل و هفت سال پيش به درخواست مؤسس ارجمند انتشارات امير كبير ( عبد الرحيم جعفرى ) به خواندن چاپ سنگى تاريخ عالم آراى عباسى ( منطقه طهران ، 1314 قمرى ) پرداختم . ايشان خواسته بود آن متن چاپى را از نظر حروف چينى مطبعه‌اى طورى آماده سازم كه حروفچين بداند كدام عبارت را به سر سطر بياورد و عناوين را چگونه قرار دهد و كلمات به هم پيوسته مرسوم كاتبان قديم را طورى از هم بگشايم كه خلاف شيوه روز نباشد . به عبارت ديگر نظرش بر آن بود كه اوراق چاپ سنگى آن چنان آماده سازى شود كه به آراستگى مناسب زمان به چاپ برسد و دشوار خوان نباشد . اين كار را كه انجام مىدادم ، در خلال خواندن ملتفت شدم مقاله‌هاى دوم تا دوازدهم از صحيفهء اول در چاپ سنگى ساقط شده است . پس آن قسمت افتاده را با تطبيق ميان دو نسخه خطى در صفحات 1097 تا 1116 قرار دادم . « 1 »\r\nپس از آن ، ايشان غلط گيرى كتاب را هم از من خواست . گفت چون يك بار آن را خوانده‌اى و بر مشكلات متن واقف شده‌اى غلط گيرى را هم عهده دار شو و . . .\r\nپيشنهاد ايشان را پذيرفتم زيرا به تاريخ عصر صفوى علاقه‌مندى پيدا كرده بودم . طبعا دو بار خواندن متن به هنگام غلطگيرى برايم فايده بخش شد ، زيرا قرار شده بود فهرست اعلام براى آن استخراج كنم و اين خواندنها براى شناختن اعلام كمكى مؤثّر بود .\r\nپس از چاپ ، متن را بار چهارم خواندم و فهرستهاى پنج‌گانه براى آن\r\n\r\n\r\n","description":"","footnote":"\r\n( 1 ) - در چاپ اخيرى كه با نام شادروان دكتر محمد اسمعيل رضوانى توسط انتشارات « دنياى كتاب » انتشار يافت اين افتادگى همچنان بر جاى مانده است .\r\n","page_name":" مقدمه 5 ","page_number":5},
  {"content":"\r\n\r\nآماده ساختم و مجلّد دوم در پايان سال 1335 منتشر شد .\r\nچندى نگذشت كه آن چاپ ناياب شد . پس به همّت همان ناشر با همكارى كتابفروشى تأييد اصفهان - كه از آغاز در نشر كتاب مشاركت داشت - به تجديد چاپ رسيد ( 1350 ) . اين دو چاپ در طول اين مدت ظاهرا به طور اغلب مورد استناد و ارجاع كسانى بوده است كه در مباحث تاريخ صفويه مقاله و كتاب نشر كرده‌اند . ازين پس كمتر به چاپ سنگى مراجعه شده زيرا فاقد فهرست اعلام است و دشواريهاى ديگر هم دارد .\r\nنسخ خطى عالم آراى عباسى متعدّد است . دوستم و همكارم احمد منزوى در « فهرست نسخه‌هاى خطى فارسى » ( جلد ششم ، ص 4355 - 4360 ) يكصد و شانزده نسخه از آن كتاب را تا سال 1353 بر اساس فهرستهاى منتشر شدهء كتابخانه‌ها شناسانيده و اقدام آنها در آن مأخذ از آن سال 1043 به قلم آمده است . پس از آن هم نسخه‌هايى چند در فهرستهاى جديد به معرفى در آمده است .\r\nطبعا اگر روزى صاحب همّتى پيدا شود كه بخواهد اين متن گرانقدر را با نسخه‌اى معتبر و اساسى به تصحيح انتقادى درآورد ناگزير خواهد بود كه ميان نسخه‌هاى كتابت شده تا سال 1060 را تطبيق بدهد و وجود اختلافها را كه متنوع و متعددست به ثبت برساند . مخصوصا ضبط اعلام مشكوك و مخدوش و مغلوط را مشخص سازد .\r\nراجر سيورى  R . Savory  متخصص و متتبع نامور تاريخ عصر صفوى موقعى كه به دعوت دكتر احسان يار شاطر به ترجمهء انگليسى اين كتاب پرداخت همين چاپ امير كبير را اساس كار خود قرار داد . در مقدمه متذكر آن شده و ضمنا گفته است كه در موارد اشكال به نسخه‌هاى كيمبريج و موزهء بريتانيا نگريسته است .\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nسپاسگزارم از اين كه مؤسسهء انتشارات امير كبير به مناسبت ناياب بودن اين چاپ به انتشار مجدّد آن براى استفاده بردن خيل علاقه مندان به تاريخ عصر صفوى - كه روز به روز بر تعداد آنان افزوده مىشود - اقدام كرده است .\r\nبراى آنكه خوانندگان تصور گزافه‌اى درين گفته نداشته باشند بايد نوشت كه درين پانزده سال اخير « حلقهء صفويه شناسى » به دعوت ايرانشناسان فرانسوى نخست در پاريس تشكيل شد و پس از آن به دعوت دانشگاههاى كيمبريج و ادينبورگ ( هر دو در انگلستان ) ادامه يافت و در سال 1382 در بامبرگ ( آلمان ) برگزار مىشد . در هر يك از اين تجمعات پژوهشى عده‌اى از دانشمندان كشورهاى مختلف شركت داشته‌اند و مجموعه‌هاى سخنرانيهايشان به چاپ رسيده است .\r\nدرين روزها كه اين سطور قلمى مىشود مجمع بزرگى با نام « ايران و جهان در روزگار صفوى » در لندن به همت بنياد ميراث ايران و دانشگاه منچستر و دانشگاه لندن و آكادمى بريتانيا برگزار شد كه پنجاه متخصص تاريخ و هنر عصر صفوى در آن شركت داشتند . در ايران هم تحقيق در تاريخ صفويان خواستاران متعدد پيدا كرده و دو اجتماع در مباحث مربوط به صفويه شناسى برگزار شده و مجلهء « كتاب ماه » ( تاريخ جغرافيا ) يك شمارهء خود را به كتابهاى مربوط به عصر صفوى اختصاص داده است .\r\nپس بى مناسبت نيست كه اشاره وار نگاهى به اهم كارهاى مربوط به صفويه شناسى بيفكنيم از ين باب كه بيگمان تاريخ عالم آراى عباسى از منابع اولى و اصلى همهء آنها بوده و حكم دائرة المعارفى را براى آن مطالعات داشته است .\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n\r\nنگاهى اجمالى به صفويه شناسى\r\nاز ميان ايرانيان نخست دانشمند بنام احمد كسروى در مجلهء آينده ( 1304 ) تحقيق عميقى را دربارهء تبار صفويه عرضه كرد كه بعدها به نام شيخ صفى و تبارش به صورت كتاب درآمد . پس ازو دكتر خانبابا بيانى كتابى به فرانسه دربارهء روابط ايران و اروپاى غربى در عصر صفوى منتشر كرد . نصر اللّه فلسفى گام گذار اصلى ، با روشن مندى و ژرف نگرى به تاريخ زندگى شاه عباس اول پرداخت و در جنب آن كتابى شايستهء تحسين دربارهء سياست خارجى ايران در روزگار صفويه و رساله‌اى دربارهء جنگ چالدران نگاشت . سرگذشتنامه‌اى كه رحيم زادهء صفوى از شاه اسمعيل تأليف كرد هم از نخستين تجربه‌ها درين زمينه بوده است . دكتر محمد ابراهيم باستانى پاريزى در كتابى به نشان دادن وضع سياست و اقتصاد در عصر صفوى پرداخت و متنى كهنه و بديع را از گوشهء فراموشى به مرحلهء تصحيح و نشر رسانيد . كتابهاى دكتر مريم مير احمدى - دكتر احمد تاج بخش - رسول جعفريان - دكتر منصور صفت گل از نمونه‌هاى ديگر مطالعه در جوانب تاريخى آن روزگارست .\r\nنشر متون مرتبط با تاريخ سلسلهء صفوى رشتهء واجد اهميتى است كه در ايران طبعا توجهى شايان بدان شده است و از آن زمره ، قلمشار نام آنها را كه مهمترست مىآورد : تذكرهء شاه طهماسب - نقاوة الآثار افوشته‌اى ، خلاصة التواريخ قاضى احمد قمى و تاريخ حسن استر آبادى ( هر سه به تصحيح دكتر احسان اشراقى ) - تاريخ عباسى جلال منجم يزدى ( به كوشش دكتر سيف اللّه وحيدنيا ) - احسن التواريخ حسن بيگ روملو و تكملة الاخبار عبدى بيگ ( هر دو به تصحيح دكتر عبد الحسين نوايى ) - عباسنامهء طاهر قزوينى ( به كوشش ابراهيم دهگان ) - خلد برين ( قسمتى\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nبه اهتمام احمد سهيلى خوانسارى و بخشى به كوشش هاشم محدث ) - ذيل خواند مير ( دو چاپ يكى به تصحيح دكتر محمد على جراحى و ديگرى به تصحيح غلامرضا طباطبايى مجد ) - مجمع التواريخ مرعشى ( به تصحيح عباس اقبال آشتيانى ) - قصص الخاقانى ولى قلى شاملو ( به تصحيح دكتر حسن سادات ناصرى ) - وقايع السنين خاتون آبادى - تاريخ عالم آراى عباسى ( چاپ فهرست دار ) و خلاصة السير معصوم اصفهانى ( هر دو توسط نويسندهء اين سطور ) - منظومهء مكافات نامه ( به اهتمام حجة الاسلام رسول جعفريان ) - دستور شهرياران از محمد ابراهيم نصيرى ( به كوشش محمد نادر نصيرى مقدم ) - زبدة التواريخ از محمد حسن مستوفى ( به كوشش بهروز گودرزى ) - جواهر الاخبار از بوداق منشى قزوينى ( بخشى توسط محسن بهرام نژاد و بخشى توسط محمد رضا نصيرى و كوئيچى هاندا ) - تاريخ قطبى از خورشاه حسينى ( توسط مجاهد حسين دهلوى و بعدها قسمتى توسط محمد رضا نصيرى و كوئيچى هاندا ) .\r\nبعضى از فرامين و احكام و مكاتيب عصر صفوى كه از مهمترين مآخذ و اساس تحقيقى است در چند جلد به اهتمام دكتر عبد الحسين نوايى گردآورى و چاپ شده است . همچنين دكتر ذبيح اللّه ثابتيان مجموعه‌اى از اين دست مدارك را گردآورى و به چاپ رسانيده . اسناد متفرق هم توسط جمعى ديگر سرانجام گرفته است .\r\nالبته بايد توجه داشت كه در مطاوى عده‌اى از متون تاريخ محلى مانند بعضى از تواريخ مازندران كه دكتر منوچهر ستوده چاپ كرده و جامع مفيدى مستوفى بافقى ( تاريخ يزد ، چاپ من ) ذكر حوادث و اخبار صفوى مندرج است و آنچه دكتر محمد ابراهيم باستانى پاريزى به نام « تذكرهء صفويه » به چاپ رسانيده است .\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nتذكره‌هاى دورهء صفوى مانند نصرآبادى و تحفهء سامى از منابع بسيار مفيدى است كه محقق را از اطلاعات اجتماعى و طبقاتى بهره‌ور مىسازد .\r\nديگر از منابع قابل مراجعه ، تواريخى است كه جنبهء نقالى دارد و در دورهء صفوى آنها را نقالان اديب و سخنوران كاردان مىپرداخته و حماسه‌وار در قهوه خانه و ميدانها و ديگر مراكز عمومى روايت مىكرده‌اند . سه روايت عالم آراى شاه اسمعيل ( چاپ شده توسط على اصغر منتظر صاحب و چاپ ديگر دكتر يد اللّه شكرى و اللّه دتا ، اين اخير در پاكستان ) و عالم آراى شاه طهماسب ( توسط اينجانب ) نمونه‌اى است ازين گونه نوشته‌هاى خواندنى و دانستنى .\r\nاز پژوهشهاى صفويه شناسى آنچه به صورت مقاله و رساله نشر شده بسيارست و از كتابها بايد نوشته‌هاى دكتر خانبابا بيانى ، محمد تقى دانش پژوه ( دستور الملوك ميرزا رفيعا - كه تجديد طبع بازبينى شده‌اش اخيرا به كوشش من انجام شد ) ، دكتر اسمعيل دولتشاهى ، دكتر نظام الدين شيبانى ( تشكيل دولت صفويه ) و رسول جعفريان و منصور صفت گل مورد نظر و مراجعه باشد . كتاب آقاى دكتر محمود بينا مطلق ( جنگهاى دورهء صفويه ) از پژوهشهاى ايرانى است كه به زبان آلمانى انتشار يافته است .\r\nدر كشورهاى ديگر نخست از چند پيشگام بايد نام آورد . لوسين بلان فرانسوى  ) L . Bellan (  كه زندگى و تاريخ شاه عباس را در سال 1932 منتشر كرد . ولاديمير مينورسكى روسى  ) W . Minorsky (  كه تذكرة الملوك را تصحيح و با ترجمهء ملخص نشر كرد ( ترجمه‌اش توسط مسعود رجب نيا انجام شده و دكتر محمد دبير سياقى متن آن را انتشار داده است ) . لارنس لكهارت انگليسى  ) L . Lockhart (  كه كتابى دربارهء سقوط صفويه نوشت و\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nمقالاتى چند هم پراكنده دربارهء آن سلسله دارد .\r\nدر آلمان مطالعات صفويه شناسى دامنه‌اى وسيعتر داشته است و دارد . دو استاد ايرانشناس ، والتر هينتز  ) W . Hinz (  و شاگرد او هانس روبرت رويمر  ) H . R . Roemer (  هر دو تحقيقات مفصلى در جوانب مختلف احوال صفويه نشر كرده‌اند و هم اينكه مكتبى را در آلمان بنياد گذاردند و شاگردان متعددى ( آلمانى و غير آن ) را پروريدند و رساله‌ها و نوشته‌هاى هر يك از آنها موجب پيشرفت آن رشته بوده است . از آن زمره است آنچه از ه . هورست  ) H . Horst (  ، هربرت بوسه  ) H . Busse (  ، ه . براون  ) H . Braun (  ، پ . لوفت  ) P . Luft (  ، گ . هرمان  ) G . Hermann (  ، ك . م . روهربرن .  K . M . (  * *  ) Rohrborn ,  م . مزاوى  ) M . Mazzaoui (  ، س . شوستر والسر  S . Schuster ( ) Walser ,  ، ب . پالومبيانى  ) B . Palombiani (  ، ر . كرينگ زوخه -  R . Quiring ( ) Zoche  ، ا . گلاتسن  ) E . Glassen (  ، ب . هوفمان  ) B . Hoffmann (  ، ه . مولر .  H ( ) Muller  ، ا . ابرهارد (  ) E . Eberhard (  ، ه . زيركه  ) H . Zirke (  و ديگران انتشار يافته . از هينتز دو كتاب تاريخ شاه اسمعيل دوم - تشكيل دولت ملى در ايران مشهورترست و ترجمهء هر دو به چاپ رسيده است .\r\nدر انگلستان خانم آ . لمبتون  ) A . Lambton (  ، راجر سيورى  ) R . Savory (  ( كه مقيم كاناداست ) ، چارلز ملويل  ) CH . Melville (  ، ا . مورتن  ) A . Morten (  ، ا .\r\nهرزيگ  ) E . Herzig (  از ايرانشناسانىاند كه تأليفات و تحقيقات دربارهء صفويه دارند . مخصوصا بايد دانست كه سيورى تقريبا همهء تحقيقاتش منحصر به صفويه شناسى است . آنچه ازو به چاپ رسيده است مرجع ديگران بوده است .\r\nدر فرانسه ژان اوبن  ) J . Aubin (  و ژان كالمار  ) J . Calmard (  علاقه‌مندى خاص به تاريخ عصر صفوى داشته‌اند . جز آنها بايد به نوشته‌هاى م . هاندا  ) M . Handea (  ( ژاپنى كه در فرانسه درس خوانده ) و با كه گرامون  ) L . J ( \r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\n ) Bacaque - Gramon ( \r\n( كه توجهش به روابط ميان صفويه و عثمانى معطوف است ) نيز نگريست . بعضى از مطالعات ل . رابينو  ) L . Rabino (  ( كه در فرانسه مىزيست ) نيز با صفويه شناسى مرتبط است . اخيرا هم خانم زوپه  ) M . Szuppe (  كه از لهستان به فرانسه رفته است . تحقيقات خود را در نشريات فرانسوى منتشر مىكند .\r\nدر ايتاليا نوشته‌هاى ا . پيه مونتسه  ) A . Piemontese (  و اسكارچيا آمورتى  ) B . M . Scarcia - Amathee (  و در هلند پژوهشهاى ويليم فلور  W . FlooR  ور .\r\nماتى  ) R . Mathee (  ( هر دو مقيم امريكا ) ازين باب كه بيشتر بر اساس مدارك موجود در آرشيوهاى هلند تحقيق كرده‌اند مورد توجه خاص تواند بود .\r\nدر امريكا م . ديكسن  ) M . Dickson ( J , . Emensom  ماك چسنى  ( R . Mc chesney  ، ا . نيومن  ( A . Newman )  ( مقيم انگلستان ) به اين رشته علاقه‌مندى نشان داده‌اند .\r\nدر هند و پاكستان حق تقدم با غلام سرورست كه تاريخ زندگى شاه اسمعيل را در 1939 نشر كرد . ديگرى دكتر رياض الاسلام استاد پاكستانى و مؤسس و مدير بخش مؤسسهء آسياى مركزى دانشگاه كراچى است كه دو جلد كتاب ارزشمند به انگليسى ، حاوى اسناد و فرامين در موضوع روابط صفويان و پادشاهان هندوستان عرضه كرده است .\r\nدر روسيه ( شوروى سابق ) و سرزمينهايى كه در قلمرو آن بود به نامهاى ك . بابايف و ع . افنديف مىتوان اشاره كرد . در تركيه فاروق سومر از تاريخ نگارانى بود كه دربارهء ايلات عصر صفوى كتاب نوشت .\r\nاين نگاه اجمالى تا حدى خوانندگان را با اهم منابع آشنا مىسازد ولى باز كتابها و مقاله‌هايى هست كه مىبايد مجموعا در كتابشناسى مخصوص صفويه گردآورى شود و قطعا روزى چنين كار ضرورى به انجام خواهد رسيد .\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nبراى نشان دادن اهميت موضوع شايد مناسب باشد از چند كتابى نام ببرم كه در اين سالها به زبانهاى خارجى نشر شده است و مىتواند نمونه‌هايى باشد از آنچه در جهان انجام مىشود :\r\nيكى كتاب بنيادهاى حكومتى صفوى است از  W . Floor  ( چاپ مزدا - امريكا - 2001 ) ، ديگر سياستهاى تجارى ايران عصر صفوى دربارهء تجارت ابريشم ميان سالهاى 1600 تا 1730 تأليف  R . P . Mathee  ( دانشگاه كيمبريج 1999 ) ، ديگر شاه عباس پادشاه ايران از  Yves Bomati  و دكتر هوشنگ نهاوندى ( فرانسه - 1998 ) ، ديگر مطالعات دربارهء جامعه و فرهنگ صفوى از  Jamef j . Reid  ( از انتشارات مزدا - امريكا - 2000 ) ، ديگر دو كتاب يكى به نام عصر طلايى هنر ايران 1501 - 1722 و ديگرى به نام هنر و معمارى صفوى هر دو نوشتهء  Sh . Canbi  متخصص هنر ايران ( چاپ موزهء بريتانيا - 2002 ) .\r\nموقعى كه چاپ نخستين عالم آراى عباسى انتشار يافت نسخه‌اى را چون ران ملخ به محضر ولاديمير مينورسكى فرستادم . ايشان نامه‌اى به پاسخ فرستاد كه از سر سرافرازى عكس آن در اينجا به چاپ مىرسد تا يادگار بماند از نظر بصير و خط دانشمندى نامور و آشنا به دقايق تاريخ عصر صفوى دربارهء اين چاپ .\r\nايرج افشار\r\nتهران ، 15 شهريور 1381\r\n. . . . . . . .\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\n. . . . .\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\nمقدمهء گرد آورندهء فهرست\r\nسرگذشت مؤلف - تاريخ عالم آراى عباسى - ذيل تاريخ عالم آراى عباسى - منشآت اسكندر بيگ منشى - تاريخ عالم آراى عباسى و شرقشناسان - مآخذ تاريخ عالم آراى عباسى - فوائد تاريخ عالم آراى عباسى - فهرستهاى عالم آراى عباسى\r\n\r\nسرگذشت مؤلف\r\nاسكندر بيگ مشهور به منشى ، مؤلف تاريخ عالم - آراى عباسى از تركمانان بود . اكثر اميران ايل معروف تركمان در دورهء صفويه صاحب اعتبار و متصدى مناصب بزرگ بودند . در ميان اهل دولت مقام و منزلت داشتند و امور عالى دولتى را غالبا به اختيار مىگرفتند .\r\nاسكندر بيگ در سال 968 متولد شد « 1 » . خود در خصوص ايام جوانيش در ابتداى تاريخ عالم آراى عباسى مينويسد : « در اوان نشأهء جوانى باغواى كوته خردان دنيا پرست خود را از اكتساب علوم متداوله كه طبيعت به آن راغب و آشنا شده بود باز آورده هوس علم سياق نمودم و مدتى بدان شغل ناتمام بى سرانجام پرداختم . چون در آن فن به اعتقاد ناقص خود فى الجمله رتبهء كمال يافتم و برخى از اوقات شريف را بمهمات ارباب دولت مصروف ساختم عقل دورانديش مرا از سكر خواب غفلت بيدار ساخت .\r\nبا خود گفتم كه اين شغل خسيس كه اختيار كردهء ترا از دريافت فضل و\r\n\r\n\r\n","description":"","footnote":"\r\n( 1 ) اين تاريخ را  Story  در كتاب « تأليفات فارسى » ( ص 309 ) از فهرست نسخ خطى تأليف  Morley  ( ص 133 شمارهء 2 ) نقل مىكند . مورلى هم از « فوائد الصفويه » نقل كرده بوده است .\r\n","page_name":" مقدمه 15 ","page_number":15},
  {"content":"\r\n\r\nكمال به صد مرحله دور انداخت . . . چون نيك تأمل نمودم خلاصهء اوقات ببطالت گذشته بود . . . چون گاهى بصحبت فيض بخش بعضى اعزه كه جامع فنون قابليت و استعداد بوده از علم انشاء بهرهء تمام داشتند فايز ميشدم . . . طبع دريوزه گر بدان شيوهء ستوده رغبت نموده . . . دامن از شغل درچيده . . . در سلك منشيان بارگاه خلافت نشان منخرط گرديدم . »\r\nپس از اينكه بسلك منشيان بارگاه معلى درآمد در سال 995 كه بيست و شش ساله بوده به خدمت سپاهيگرى در خطهء عراق منصوب شد .\r\nمجددا در سال 1001 در دار الانشاء به خدمت گمارده مىشود و در سلك « منشيان عظام » قرار ميگيرد . در اين منصب اخير است كه افتخار ملازمت دائم و سمت منشى خاصه شاه عباس كبير را پيدا مىكند .\r\nوفات اسكندر بيك در سال 1043 اتفاق افتاد . يعنى هفتاد و پنج ساله بود كه از جهان كناره رفت .\r\n\r\n[ پيرامون 
  ] تاريخ عالم آراى عباسى\r\nاثر معروف و جاودان اسكندر بيگ تركمان كتاب تاريخ اوست كه در احوال و اعمال پادشاهان صفوى از آغاز حكومت اين سلسله تا مرگ شاه عباس و ذكر حوادث مهم آن عهد بنام « تاريخ عالم آرى عباسى » تأليف شده است .\r\nتصور ميرود كه مؤلف نام كتاب خود را به عالم آرا به اين علت « موسوم » كرده است كه فضل اللّه بن روز بهان خنجى پيش از او كتابى بنام « تاريخ عالم آراى امينى » تأليف كرده بود كه سراسر آن در انتقاد از حكومت صفوى و پادشاهى شاه اسماعيل اول و شرح اعمال خشن و دشمنى و جدال اهل تسنن\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nو تشيع بود .\r\nاهميت و امتياز خاص تاريخ عالم آراى عباسى درين است كه مؤلف آن خود شاهد و ناظر ( و شايد گاهى هم دخيل ) بسيارى از وقايع و حوادث آن دوران پر هياهو و بسيار هنگامه بود و بالطبع در نقل اخبار و شرح مربوط به آن سوانح اصل صحت و دقت را تا آن حد كه مضر بحيثيت و مخالف نظر و طبع شاه نبود رعايت مىكند .\r\nبيگمان بيم آن هم هست كه نويسندهء مقرب شاه از ترس جان يا از براى خوشامدگويى به قلب و مسخ بعضى حوادث دست برده باشد ! « 1 »\r\nاسكندر بيگ تركمان چنان كه خود در كتاب اشاره مىكند ( ص 379 ) از لفاظى و به كار بردن صنايع ادبى اجتناب كرده و با اينكه بطور قطع با علوم ادبى و سبك نثر نويسى مرسوم آن زمان آشنا بوده « 2 » كتاب را به نثرى ساده و روان و كم غلط نوشته است . همين خصوصيات موجب رواج و شهرت كتاب اوست .\r\nتاريخ عالم آراى عباسى در سال 1025 تأليف شد . مؤلف در اين سال بمناسبت پايان سىامين سال پادشاهى شاه عباس بتأليف كتاب آغاز مىكند .\r\nهنگامى كه بتأليف شروع كرده بوده است كتاب را در انديشه به سه جلد ( صحيفه ) منقسم ميسازد . به اين ترتيب كه جلد اول مشتمل بر حوادث و وقايع و وصف اوضاع تاريخى پيش از شاه عباس ( يعنى تا ؟ ؟ ختام پادشاهى شاه سلطان محمد ) و جلد دوم متضمن حوادث سى سال نخستين ( و باصطلاحى\r\n\r\n\r\n","description":"","footnote":"\r\n( 1 ) نگاه كنيد بفهرست نسخ خطى فارسى موجود در كتابخانهء ملى پاريس تأليف بلوشه ذيل عالم آراى امينى و به مقالهء فضل اللّه بن روز بهان خنجى بقلم محمد امين خنجى در فرهنگ ايران زمين ، دفتر 3 جلد 4 ( تهران 1335 ) .\r\n( 2 ) مقدارى از منشآت و ترسلات او در دست است و بهترين شاهد اين مدعاست .\r\n","page_name":" مقدمه 17 ","page_number":17},
  {"content":"\r\n\r\nقرن اول ) پادشاهى شاه عباس باشد . جلد سوم هم كه لازم بوده است بمرور نوشته شود بوقايع سالهاى پس از 1025 اختصاص داده مىشود كه با مرگ شاه عباس در سال 1037 پايان ميگيرد .\r\nاكنون ببينيم كه كيفيت تأليف و تقسيمات هر يك از مجلدات سه گانهء كتاب چگونه است :\r\nجلد اول كه در سال 1025 تأليف مىشود بنا بر آنچه مؤلف در ص 5 مىنويسد شامل يك مقدمه و دوازده مقاله است . متأسفانه چاپ قديم طهران فقط مقدمه و مقالهء اول آن را حاوى است و يازده مقالهء ديگر را كه در آنها از روحيات و صفات شخصى و اخلاق خصوصى و اجتماعى شاه عباس ( به نحوى كه مقدور بوده است ) گفتگو مىشود فاقد است .\r\nعلت اين امر بنا به شرحى كه خواهم ديد آنست كه مؤلف در سال 1025 فقط همان مقدمه و مقالهء اول را تحرير كرده بوده است و قطعا در همان ايام نسخى از كتاب به همان شكل نيز استنساخ و رايج مىشود . اين نكته را از اينجا دريافتم كه در يازده مقالهء ديگر مؤلف بوقايعى اشاره مىكند كه مربوط بسالهاى سى و هشتم و سى و نهم پادشاهى شاه عباس است ، مثل واقعهء طغيان موراو گرجى ( ص 1021 - 1039 ) . پس قطعى است كه مؤلف اين يازده مقاله را پس از سال 1033 نوشته است .\r\nپس نتيجه ميگريم كه ناشر چاپ قديم كتاب را از روى نسخه‌اى بچاپ رسانيده است كه يازده مقالهء مورد بحث را فاقد بوده است « 1 » .\r\n\r\n\r\n","description":"","footnote":"\r\n( 1 ) اتفاقا نسخ زيادى از عالم آرا فاقد اين يازده مقاله است .\r\nعالم آرا چون در عهد صفويه خواننده و خواستار زياد داشته است نسخ خوب و نفيس و معتبرى از آن در دست هست كه بايد در طبع دقيق و منقحى از آنها استفاده شود . بسيارى از نسخ آن را  Atory  ( در حدود 40 نسخه ) در ص 310 كتاب خود شناسانده است .\r\n","page_name":" مقدمه 18 ","page_number":18},
  {"content":"\r\n\r\nدر چاپ حاضر كه باهتمام بنگاه امير كبير انتشار مييابد اين نقص رفع شد . من در پايان جلد سوم كتاب از ص 1097 - 1116 افتادگى را از روى نسخهء متعلق بمجلس بطبع رسانيدم .\r\nجلد دوم حوادث و وقايع سى سالهء اول پادشاهى شاه عباس ( سالهاى 996 - 1025 ) را شامل است . چنان كه مؤلف مينويسد بايد به خاتمه‌اى ختم شود كه آن « خاتمه » در هيچيك از نسخ عالم آرا ديده نشده است . مگر اينكه « خاتمه » را آن چند سطرى فرض كنيم كه در كيفيت ختم كتاب و تصميم به نوشتن جلد سوم در ص 373 چاپ كنونى مندرج است . اين فرض هم درست نيست به اين علت كه خود مؤلف مواضيع و مباحث خاتمه را توصيف و تبيين كرده است ، ناگزير همانطور كه ميگويد تحرير « نتيجه » را موكول بآينده و « وفاى عمر » كرده بوده و قصد داشته است كه آن را در جلد سوم بگنجاند .\r\nجلد سوم مربوط است به شرح حوادث قرن دوم پادشاهى شاه - عباس ( يعنى دوازده سال ) كه بسال 1038 ختم مىشود .\r\nاستورى ، دانشمند انگليسى ، در ص 310 كتاب « تأليفات فارسى » تبويب و تقسيم عالم آرا را چنين بيان مىكند :\r\n1 ) مقدمه : در منشأ خاندان صفويه و پادشاهى شاه اسماعيل و شاه طهماسب .\r\n2 ) صحيفهء اول : از تولد شاه عباس ( سال 978 ) تا جلوس او ( سال 996 ) .\r\n3 ) صحيفهء دوم : مقصد اول - سى سالهء اول پادشاهى شاه عباس ( تا سال 1025 ) ، مقصد دوم - ( بعضى از ايام را صحيفهء سوم مينامند ) ،\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nمرگ شاه عباس و جلوس شاه صفى « 1 » .\r\n\r\nذيل تاريخ عالم آرا\r\nاسكندر بيگ پس از وفات شاه عباس و بتخت نشستن شاه صفى ( سام ميرزا ) دنبالهء تاريخ خود را رها نميكند و بعنوان ذيل به نوشتن حوادث ايام سلطنت شاه صفى ميپردازد . ولى مرگ به او مجال نميدهد و در سال 1043 فوت مىكند و ذيل تاريخ عالم آرا ناتمام ميماند « 2 » .\r\n\r\nعالم آراى عباسى و شرق شناسان\r\nنخستين بار مستشرق معروف درن  ) B . Dorn (  مستخرجى ازين كتابرا كه مربوط به وقايع مازندران است در كتاب\r\n Muhammedanische Quellen zur Geschichte der sudlichen Kunstenlander der Kaspischen Meeres \r\nدر پطرسبورگ بسال 1850 ميلادى بچاپ رسانيد ( صفحات 238 - 421 و 510 - 514 كتاب مزبور ) .\r\nپس از او مستشرقى ديگر بنام اردمن  Erdmann  توصيفى راجع به نسخه‌اى از عالم آرا ( صحيفهء دوم ) كه در قازان ( كازان  Kazan (  وجود داشته است نوشت و آن را بنام\r\n De manuscripto persico Iskanderi Manesii eruditis hus usque incognito disseruit Franc \r\nدر شهر كازان بسال 1822 طبع كرد .\r\n« اردمن » مجددا در سال 1861 در مجلهء  ZDMG  ( صفحات 457 - 501 )\r\n\r\n\r\n","description":"","footnote":"\r\n( 1 ) - تصور ميكنم كه مقصود استورى قسمت مشهور به « ذيل » است .\r\n( 2 ) - ذيل را با قسمتى از تاريخ خلد برين تأليف محمد يوسف كه راجع به دنبالهء وقايع سلطنت شاه صفى است آقاى احمد سهيلى خوانسارى مدير محترم كتابخانهء ملى ملك در سال 1317 در طهران بقطع وزيرى در 320 صفحه بطبع رسانيده است .\r\n","page_name":" مقدمه 20 ","page_number":20},
  {"content":"\r\n\r\nمقاله‌اى راجع به كتاب تاريخ عالم آراى عباسى و مؤلف آن تحت عنوان  Iskender Munshi und sein Werk  منتشر ساخت .\r\nادوارد براون هم در تاريخ ادبى ايران ( جلد چهارم صفحات 107 - 110 ) اين كتاب را معرفى و وصف كرده است « 1 » .\r\n\r\nمنشآت اسكندر بيگ\r\nاز اسكندر بيگ بمناسبت منصب و سمت مهمى كه در دولتخانهء شاه عباس داشت مكاتيب و منشآت و ترسلاتى به سلاطين ممالك و حكام ولايات نوشته است كه خوشبختانه بعضى از آنها باقيمانده است . نسخه‌اى از مجموعهء آنها بعنوان « كتاب ترسل من منشآت خواجه اسكندر بيگ منشى » به شرحى كه استورى مينويسد در ليدن موجود است « 2 » .\r\n\r\nمآخذ عالم آراى عباسى\r\nمؤلف عالم آرا در نوشتن مباحث تاريخى كتاب خود از كتب معتبرى كه راجع به تاريخ آن ايام در دست بوده است استفاده كرده است و گاهى به آنها اشاره و استناد مىكند ، مانند :\r\nاحسن التواريخ ( ص 27 ، 31 ، 32 ، 38 ، 46 ، 64 ، 114 ) ،\r\n\r\n\r\n","description":"","footnote":"\r\n( 1 ) - مطالب راجع به تاريخ عالم آراى عباسى و شرق شناسان تماما از كتاب « تأليفات فارسى » تأليف استورى نقل شد .\r\nناگفته نماند كه در فهارس نسخ خطى فارسى كه براى كتابخانه‌هاى جهان نوشته شده است نيز راجع به تاريخ عالم آرا و مؤلف آن بحث و سخن بميان آمده است و استورى در كتاب خود باغلب آنها اشاره مىكند .\r\n( 2 ) - بنقل از :\r\n Cataogus codicum orientalium Bibliothecae Aca - \r\n demiae Regiae Scientiarume quem a clar . Weijersio in - \r\n choatum , post kujus mortem absolvit et edidit Dr . P . \r\n de jong , Leyden , \r\n2681\r\n","page_name":" مقدمه 21 ","page_number":21},
  {"content":"\r\n\r\nتاريخ اكبرى ( ص 98 ، 430 ) ،\r\nتاريخ جهان آرا ( ص 21 ، 26 ، 42 ، 82 ، 99 ، 128 ، 469 ، 979 ) ،\r\nتاريخ حبيب السير ( ص 21 ، 25 ، 27 ، 32 ، 35 ، 36 ، 40 ، 128 ، 152 ) ،\r\nتاريخ طبرستان ( ص 128 ) ،\r\nتذكرهء مير تقى كاشى ( ص 179 ) ،\r\nروضة الصفا ( ص 8 ، 326 ، 612 ) ،\r\nصفوة الصفا ( ص 9 ، 11 ، 13 ) ،\r\nفتوحات يمينى ( ص 13 ، 14 ، 18 ، 20 ، 32 ) ،\r\nلب التواريخ ( ص 27 ، 54 ) ،\r\nمطلع سعدين ( ص 373 ) ،\r\nنفحات الانس ( ص 14 ) ،\r\nنگارستان ( ص 1095 ) .\r\nاز كتابهاى ديگر هم مانند صور الاقاليم ، نزهة القلوب ، مسالك و ممالك ، عجايب المخلوقات ، فرج بعد الشدة ، اخلاق ناصرى ، حيوة الحيوان نام ميبرد و چنين استنباط مىشود كه آنها را نيز زير دست داشته و در تأليف و مستند ساختن كتاب خود از آنها استفاده است .\r\n\r\nفوائد تاريخ عالم آرا\r\nتاريخ عالم آرا تنها تاريخ وقايع و حوادث نيست .\r\nكتابى است كه در آن به مباحث و مسائل اجتماعى نيز كم و بيش توجه شده است . مؤلف آن را بايد مردى دقيق و عميق دانست كه باحوال روحى و اجتماعى مردم زمان خود آشنا بود .\r\nفايدهء مهمى كه از اين كتاب حاصل مىشود اطلاعات كثير و مفيد در چگونگى\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nتشكيلات ادارى و سپاهى و مسائل مالى و شرعى آن عهد است كه در تدوين و تأليف تاريخ اجتماعى ايران به كار خواهد آمد .\r\nفايدهء ديگر اين كتاب ضبط وقايع مربوط بتاريخ ملل همسايه و مجاور ايران مانند عثمانيها ، گرجيها ، سلاطين تيمورى هند و اتراك و تركمانان ماوراء النهر مىباشد كه بعضى از اين وقايع در جاى ديگر مضبوط نيست .\r\nفايدهء ديگر اين كتاب ترجمهء احوال دانشمندان و علماء و سران سپاه و رجال حكومت و نقاشان و خوشنويسان و شاعران و مطربان عهد صفوى است .\r\nفايدهء ديگر اين كتاب اطلاعات مربوط به طوايف و قبايل و عشاير ساكن ايران در آن عهد است كه امور دولتى و سپاهى غالبا در دست آنان بود و مناصب ديوان بيگى و امير الامرائى و وزارت و وكالت ( بمعنى مرسوم آن عهد ) به آنان اختصاص داشت .\r\nفايدهء ديگر اين كتاب وجود بسيارى از لغات و اصطلاحات مهجور و نادر است كه در عهد ما به كلى فراموش شده و بوسيلهء چنين كتابهايى مضبوط و محفوظ مانده است ( نگاه كنيد به دو فهرست آخر كتاب ) .\r\n\r\nفهرست تاريخ عالم آرا\r\nروزى كه مدير محترم مؤسسهء مطبوعاتى امير كبير استخراج اعلام مختلف كتاب تاريخ عالم آراى عباسى را ( از روى چاپى كه آغاز كرده بود ) از من خواست بيدرنگ پذيرفتم . دو علت موجب شد كه به اين كار دشوار و طولانى ، اما بسيار سودمند ، تن دادم . نخستين علت آن بود كه بالاجبار سراسر اين كتاب مفيد و مهم را براى يك بار ميخواندم و از آن فوايد بسيار\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n\r\nبرميگرفتم و نكته‌هايى را كه در خور توجه و دقت بود در مىيافتم . اكنون كه اين كار عظيم پايان گرفته است مىبينيم كه اين مقصود را حاصل كرده‌ام .\r\nعلت ديگر آن بود كه سابقه و آشنايى مختصرى با اعلام عالم آرا - بمناسبتى كه بايد عرض كنم - از شش سال پيش پيدا كرده بودم . در يكى از روزهاى سال 1330 دانشمند معظم جناب آقاى سيد حسن تقى زاده كه توجه و شوقى بيش از حد وصف بمسائل علمى و جنبه‌هاى مختلف تحقيق و مطالعه دارند و همواره مشوق و راهنماى سالكين تازه كار اين طريق هستند به من فرمودند كه زنى انگليسى « 1 » بذوق و شوق خود به تهيهء فهرستى براى اعلام اشخاص و اماكن كتاب عالم آرا دست زده بوده است ، اما متأسفانه به علت بيمارى و پيرى توفيق اتمام آن را نيافته است ؛ و مناسب و مفيد دانستند كه دنبالهء كار او گرفته شود و فهرست مزبور براى سهولت كار مراجعه - كنندگان و به منظور پر فايده ساختن كتاب مذكور بطبع برسد . من همان زمان قبول اين خدمت علمى را كردم ، و ايشان فيش‌هايى را كه آن زن تهيه كرده بود از لندن خواستند . شايد يكسال و نيم از آن تاريخ گذشت تا فيشها بطهران رسيد . اما دريغ كه كار آن زن پر حوصله و دوستدار علم ناتمام بود و بطورى نبود كه بتوان آن را مهياى طبع كرد ، بخصوص كه از خلط و سهو و اشتباه نيز مبرى نبود اكنون كه چاپ جديد عالم آرا با فهرستهايى كه من استخراج كرده‌ام انتشار مىيابد براى اينكه حقى از آن بانوى ارجمند تضييع نشده باشد يادآورى موضوع را لازم دانستم .\r\nمن در استخراج و تهيهء فهرستهاى مختلفى كه براى تاريخ عالم -\r\n\r\n\r\n","description":"","footnote":"\r\n( 1 ) - اين بانوى انگليسى زوجهء  A . C . Edwards  است . شوهر مرحوم وى متخصص كم نظيرى براى قالى ايران بود و كتاب مهم و مستند و معروفى بنام  The Persian Carpet  نوشت كه در سال 1953 در لندن چاپ شد .\r\n","page_name":" مقدمه 24 ","page_number":24},
  {"content":"\r\n\r\nآراى عباسى فراهم آوردم مدتى دراز صرف كردم و به بيش از پنجاه - كتاب براى ضبط صحيح اعلام و كلمات رجوع نمودم « 1 » . چگونگى و تفصيل امر را در مقدمهء فهرستها يادآور شده‌ام و از خوانندگان اين مقدمه خواهش دارم كه به آنجا مراجعه نمايند . متأسفم كه بايد بصراحت عرض كنم كه باز آنطور كه منظور نظر خودم بود از عهده بر نيامدم . چه بسيار اغلاط واضح و مشهود كه در فهرست ديده خواهد شد . اما دريغ كه چاره‌اى نبود . اگر بايست كه بيش ازين دقت و وقت و حوصله به كار برده شود لازم آن بود كه\r\n\r\n\r\n","description":"","footnote":"\r\n( 1 ) - فهرست كتابهايى كه در استخراج فهرست بدانها رجوع كرده‌ام در صفحات 1120 - 1122 درج شده است . اما پس از درج آن فهرست باز مراجعه ببعضى كتب ديگر حاجت شد كه اينك در اينجا اسامى آنها را نقل ميكنم .\r\n41 ) تاريخ پانصد سالهء خوزستان ، نوشتهء احمد كسروى ، تهران ، چاپ دوم 1333 42 ) باب فى الشدادية من كتاب جامع الدول لاحمد بن لطف الله منجم باشى  ) Studies in Caucasian History (  عنى بتحقيقه و نشره ولاديمير مينورسكى لندن ، 1953 .\r\n43 ) بلدان الخلافة الشرقية ، تأليف كى لسترنج ، نقله الى العربية بشير فرنسيس و كوركيس عواد ، بغداد ، 1954 .\r\n44 ) قاموس الجغرافية القديمة بالعربى و الفرنساوى ، تأليف احمد زكى بك ، بولاق ، 1899 م .\r\n45 )\r\n Les Kurdes , etude sociologique et historique , Par Basile Niki , tine , Parir , \r\n6591\r\n46 ) تاريخ اجتماعى و سياسى ايران در دورهء معاصر ، تأليف سعيد نفيسى ، مجلد اول ، از آغاز سلطنت قاجارها تا پايان جنگ نخستين با روسيه ، تهران ، 1335 .\r\n47 ) عشاير كرد ( 1 . ايل سنجابى ) تأليف دكتر محمد مكرى ، تهران ، 1333 .\r\n48 ) بزم و رزم : تأليف عزيز بن اردشير استرآبادى ، استانبول ، 1928 .\r\n49 ) تاريخ الدول و الامارات الكرديه : الفه باللغة الكردية محمد امين زكى ، عربه محمد على عونى ، مصر ، 1948 .\r\n50 ) ( فرامين فارسى مانناداران ) ،  Matenadarani Parskern Vaneragerere   H . D . Papazian , Irevan , 1956 \r\n51 ) تاريخ سند : تأليف سيد محمد معصوم بكرى ، بمبئى ، 1938 .\r\n52 ) تاريخنامهء هراة : تأليف ميرزا سيف بن محمد هروى ، كلكته ، 1948 .\r\n","page_name":" مقدمه 25 ","page_number":25},
  {"content":"\r\n\r\nناشر گرامى از آغاز به اين امر راضى شده بود كه عالم آرا را با تصحيح انتقادى متن و مقابلهء نسخ و با تحمل و صبر بيشتر بچاپ برساند .\r\n\r\nاغلاط چاپى\r\nنادرستيهاى چاپى در متن كنونى عالم آرا كم نيست .\r\nهمانطور كه در چاپ سنگى قديم نيز بوده است . چون چاپ حاضر از روى چاپ قديم بطبع رسيده بالطبع اغلاط چاپى به همان شكل بجاى خود باقى مانده است . من در موقع استخراج فهرستها پاره‌اى از اغلاط ناپسند را تصحيح كردم و اميدوار بودم كه اصلاح نامهء اغلاط را در پايان كتاب بطبع برسانم . اما دريغ كه دو سبب مانع اين امر خير شد .\r\nيكى آنكه ناشر محترم در نشر كتاب شتاب داشت و من هم بسبب سفرى كه بايست بروم مجال درنگ در طهران و تدوين غلطنامه را نداشتم . ديگر آنكه مهمترين اغلاط كه در اعلام مختلف يا لغات نادر روى داده است و تصحيح آنها لازم بود در فهرستها به شكل صحيح و درست ضبط و نقل شده است و خوانندگان با مراجعه بفهارس مىتوانند متن را تا حدى تصحيح و اصلاح نمايند .\r\n23 دى 1335 ، تهران ايرج افشار\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\n\r\nيادداشت\r\n« تاريخ عالم آراى عباسى » تأليف اسكندر بيك تركمان ، منشى و دبير شاه عباس كبير صفوى ، كه در سال 1025 بتأليف آن آغاز شده از مهمترين و مشهورترين متون تاريخى است كه اتفاقات و حوادث دوران پادشاهى سلاطين صفوى تا پايان سلطنت شاه عباس را شامل است . مؤلف تأليف خود را به قصد بيان جنگها و پيروزيها و ايران مدارى شاه عباس آغاز مىكند و براى اينكه خواننده از شجرهء اسلاف شاه عباس و چگونگى پيدايش سلسلهء صفويه در ايران نيز آگاه شود نكات دقيق و مفيدى هم در اين باره توضيح ميدهد .\r\nچاپ كنونى كه از طرف مؤسسهء مطبوعاتى امير كبير با كاغذ مرغوب و چاپ زيبا انتشار مىيابد - و نمونه‌ايست از علاقهء وافر مديريت مؤسسه به نشر كتابهاى مفيد - از روى چاپ سنگى عالم آرا كه در سال 1314 قمرى در تهران منتشر شده است در معرض استفادهء عموم قرار ميگيرد .\r\nدر چاپ حاضر رعايت اين نكته شد كه شمارهء صفحات چاپ قديم در جاى خود ميان اين نشانه [ 
  ] نشان داده شود تا مراجعهء بچاپ تازه براى استناداتى كه ديگران بچاپ قديم كرده‌اند آسان باشد .\r\nمن ، به خواهش مديريت عزيز و گرامى مؤسسهء مزبور فهرست‌هايى براى نامهاى اشخاص و اماكن و كتب و همچنين براى لغات نادر و اصطلاحات ادارى و سپاهى و مناصب و مقامات كه كتاب حاضر گنجى بى نظير در اين زمينه است فراهم مىآورم كه با شرح حالى از مؤلف و اطلاعاتى دربارهء\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\nكتاب به صورت رساله‌اى در پايان جلد ديگر انتشار خواهد يافت .\r\nمؤلف عالم آرا ، كتاب خود را بسه جلد ( صحيفه ) نامساوى تقسيم كرده است :\r\nصحيفهء اول عبارتست از سلسله نسب خاندان صفوى و شرح پادشاهى سلاطين پيش از شاه عباس . اين صحيفه خود مشتمل است بر دوازده مقاله ، كه در چاپ سنگى قديم فقط يك مقاله از مقالات دوازده گانهء آن چاپ شده است و من براى اينكه چاپ حاضر كامل باشد متن يازده مقالهء مزبور را پيش از چاپ فهرست‌ها در پايان كتاب نقل خواهم كرد . البته اين يازده مقاله بسيار مختصر است .\r\nصحيفهء دوم شامل وقايع سى سالهء ( قرن ) نخستين پادشاهى شاه عباس و مطابق با سال تأليف كتاب است .\r\nصحيفهء سوم كه بمرگ شاه عباس خاتمه مىيابد ، از سال 1026 ببعد به ترتيب پيش رفتن سالها و روى دادن حوادث نوشته شده است .\r\nبنا بر علت نامساوى بودن مجلدات است كه صحيفهء اول و نيمى از صحيفهء دوم كتاب در اين بخش نشر مىشود و نيم ديگر صحيفهء دوم با صحيفهء سوم و فهرست‌ها در بخش دوم چاپ خواهد شد .\r\nدر پايان يادداشت خود به اين نكته اشاره كنم كه مؤلف پس از اتمام عالم آرا باز درصدد ادامهء تاريخ خود برآمده و ذيلى بر آن نوشته است كه حوادث پس از پادشاهى شاه عباس يعنى پنج سال اول دورهء سلطنت شاه صفى را شامل است . اين ذيل باهتمام دوست گرامى و فاضل آقاى احمد سهيلى خوانسارى در سال 1318 در تهران چاپ شده است .\r\nايرج افشار\r\nتهران - هفتم اسفند ماه 1334\r\nدر چاپ اول ، مقدمه‌اى كه بر كتاب نوشته‌ام در اول مجلد دوم چاپ شده بود و در چاپ كنونى آن مقدمه به ابتداى مجلد اول نقل شده است .\r\nكامرانيه ( شميران ) 17 تير ماه 1348 - ايرج افشار\r\n\r\n","description":"","footnote":"","page_name":" مقدمه 28 ","page_number":28},
  {"content":"\r\n\r\nتاريخ عالم آراى عبّاسى\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n . \r\n","description":"","footnote":"","page_name":" مقدمه 30 ","page_number":30},
  {"content":"\r\n\r\n\r\n[ ديباچه 
  ]\r\nبسم الله الرحمن الرحيم [ 2 
  ] چون نشر محامد كبرياى الهى كه بيرون از دايرهء عقول و اوهام است در خور رتبه و حالت بشر و مدرك انسان نيست و ثنا و ستايش بارگاه احديت كه خارج از تصور اوهام است بنان و قلم را قدرت تحرير و ياراى گزارش آن نى ، آنان كه بدين آرزوى غفلت افزا پاى جسارت بر شاهراه مقصود نهاده‌اند سر گردانان باديهء حيرتند كه در اولين گام خواهش و سپاسگزارى در گل مانده‌اند صدر نشينان كوى نادانيند كه از جهان هوش و خرد دور افتاده‌اند و آنها كه به گمان دريافت نشأه صمديت در بزم دانش شمع يقين افروخته بقيل و قال حدوث و قدم درمانده و بمضمون اين مقال كه :\r\nبيت\r\n كنه خردم در خور اثبات تو نيست * دانندهء ذات تو بجز ذات تو نيست \r\nپاى بند خيال محال گشته‌اند سزاوار عقل ناقص و بىدانشى خود آن دانستم كه قدم انديشه از تكاپوى متقاعد ساخته در دامن خاموشى كشم و از آنچه در تنگناى حوصلهء بشريت خاصه تنك مايگان بازار دانش گنجايشى ندارد ساكت بوده مهر ادب بر دل زنم و بدست عجز و بيچارگى در دامن اعتذار آويخته زبان محمدت بيان بدينمقال گويا گردانم :\r\nبيت\r\n آنجا كه كمال كبرياى تو بود * عالم نمى از بحر عطاى تو بود \r\n ما را چه حد حمد و ثناى تو بود * هم حمد و ثناى تو سزاى تو بود \r\nو نعوت جلال حضرت مقدس نبوى و مناقب و مفاخر مرتضوى و ائمهء طاهرين نيز كه مسند آرايان بارگاه اصطفاء و ارتضااند و مرشدان راه هدايند باقى صفات ايزدى بود ، لهذا خود را بى زاد و راحلهء دانش سرگردان باديهء حيرت و نادانى نساختن و از آن مرحله پيمائى باز آمده شروع در مقصود نمودن اولى و انسب و خالى از سوء ادب دانست ، غرض از تسويد اين مقالات آنست كه اقل عباد اسكندر الشهير بمنشى كه در اوان نشاء جوانى باغواى كوته خردان دنيا پرست خود را از اكتساب علوم متداوله كه طبيعت به آن راغب و آشنا شده بود باز آورده هوس علم سياق نمودم و مدتى بدان شغل ناتمام بيسر انجام پرداختم چون در آن فن به اعتقاد ناقص خود فى الجمله رتبهء كمال يافتم و برخى از اوقات شريف را بمهمات ارباب دولت مصروف ساختم عقل دورانديش مرا از سكر خواب غفلت بيدار ساخت ، با خود گفتم كه اين شغل خسيس كه اختيار كردهء ترا از دريافت فضل و كمال به صد مرحله دور انداخت ، تو كه در بحر مواج معانى شناورى كردى چرا بطريق معركه آرايان عام فريب صورت پرست باشى ، چون نيك تأمل نمودم خلاصه اوقات ببطالت گذشته بود و شخص طبيعت قرين يأس و ندامت گشته ، چون گاهى بصحبت فيض بخش بعضى اعزه كه جامع فنون قابليت و استعداد بوده از علم انشاء بهره تمام داشتند فايز ميشدم و در اوقات همصحبتى سخنان سودمند شيرين و نكات دلپذير رنگين را كه بنظم و نثر ترصيع داده بقلم زرنگار انديشه در صفحهء بيان مينگاشتند مشاهده مينمودم طبع دريوزه‌گر بدان شيوهء ستوده رغبت نموده\r\nعالم آراى عباسى - 1\r\n\r\n","description":"","footnote":"","page_name":" 1 ","page_number":31},
  {"content":"\r\n\r\nمصراع\r\n آن هوس در دلم پديد آمد \r\nدامن از شغل درچيده تخم اين هوس در مزرع دل ريختم و بدست شوق در دامن آن عزيزان آويختم و بدين وسيله شرف غلامى در خدمت درگاه پادشاه و الا جاه صفوت نهاد صفوى اجتهاد خاقان كشور گير موسوى حسب حسينى نسب حيدرنژاد كه القاب همايونش بالفاظ در نثار خاك آستانهء خير البشر صلى اللّه عليه و آله و سلّم مروج مذهب حق ائمه اثنى عشر عليهم صلوات اللّه الملك الاكبر غلام با اخلاص حضرت أمير المؤمنين حيدر سلام اللّه عليه و اولاد الاطهر آرايش دو جهانى يافته و شرف غلامى [ 3 
  ] و ولاى اهل بيت طاهرين را سرمايهء افتخار و مباهات دانستهء خود را كلب آستان ملايك آشيان خاك خطهء نجف ميسازد و بدين دو نسبت عظمى و موهبت كبرى بر سروران عالم و پادشاهان ما تقدم رتبهء تفوق و سرورى دارد ، عالى منزلتى كه بيشايبهء تكلف و سخن پردازى انوار ظل اللهى از ناصيه همايونش درخشان و آفتاب معدلتش بر مفارق عالميان تابان و غرض اصلى از تسويد اين اوراق صادرات احوال خجسته مآل آن سلطان سلاطين نشان است .\r\nشعر\r\n شاه با دين و داد عدل اساس * خلف صدق مرتضى عباس \r\n كه ازو روزگار خرم باد * تا ابد پادشاه عالم باد \r\nدريافته در سلك منشيان بارگاه خلافت نشان منخرط گرديدم و خدمت شبانه روزى كه لازم اين مشغلهء عظيم بود اين امر لايق را عايق گشته چنانچه در خور همت و شايستهء فهم و فطرت بود ميسر نگشت ، با كمال خجلت زدگى از علو همت بدان مشغله گرفتار آمدم و در خلال اين حال هر گاه فرصتى ميجستم بمطالعهء كتب سير و اخبار پرداخته خواستم كه از آن فن شريف بهرهء داشته باشم .\r\nبيت\r\n دارم دلى كه دارد هر ذره‌اش هوائى * چون خرقهء گدايان هر پارهء ز جائى \r\nفى الجمله چون از اخبار سلف و سير پسنديدهء اين پادشاه جمجاه را كه در عرض تمادى ايام ملازمت برأى العين مشاهده نموده بودم در كفهء ميزان خرد نهاده بآثار سلاطين ما تقدم كه فضلاى دانشور و مورخان بلاغت گستر در نشر محامد و بسط وقايع احوال ايشان چندين كتب مبسوطه بعبارات غريب و استعارات عجيب ساخته و پرداخته داد سخنورى داده‌اند سنجيدم سير هيچيك از كشور گشايان و الا قدر را به آن برابر نيافتم . بخاطر آوردم كه چون بشرف غلامى اين پادشاه و الا جاه سرافراز شده ميخواهى كه بفنون كمالات از ارباب استعداد ممتاز باشى چرا طوطى طبع سخن سراى را در مقابل اين آينهء گيتى نماى بگويائى در نيارى و صادرات احوال فرخنده مآل اين شهريار عالى نسب بى همال را كه در صفحهء خيالت رقم ارتسام پذيرفته بقلم گوهر نگار همت و الا بر صحيفهء بيان ننگارى و گوش و گردن شاهدان بزم افروز جهان آراى سخن را كه بهين زيور حور نژادان عالم قدس و گزين ارمغان نزهت سراى انس است بدين در شاهوار نيارايى كه اگر در تلو بالغ فطرتان مستعد نباشى بارى بميمنت اين امر سعادت افزا از همگنان شرف مزيت دريافته گوى تفوق و رجحان از افران ربوده باشى .\r\n\r\n","description":"","footnote":"","page_name":" 2 ","page_number":32},
  {"content":"\r\n\r\nبيت\r\n ببين تا ز آثار پيشينيان * چه باقى بود جز سخن در جهان \r\n چرا وصف اين نامور شهريار * نماند بگيتى ز تو يادگار ؟ \r\nگاهى مؤدب عقل دور انديش طپانچه بر رخسار طفل اين آرزو ميزد كه تو هنوز ابجد خوان دبستان دانشى ، با دانشوران روزگار چه لاف مشاركت و هم سرى زنى و بيهوده چرا خود را مهزل ارباب استعداد سازى چه مراتب علياى سخن بالاتر از آن است كه دست هر كوتاه همت بيسرانجام بدامان سرادق عزت او رسد ، و تكيه گاه سخن سرايان معنى آرا زيباتر از آنست كه محل ورود هر نادان بينام و نشان گردد .\r\nشعر\r\n زهى قدر سخن كان جوهر پاك * ز عرش آمد بسوى عالم خاك \r\n چو خواهد خلوتى با كاشف راز * نگردد جز باهل قدس دمساز \r\n كى اين وحشى غزال دشت عليا * بگيرد انس با هر خاك پيما \r\n سخن مرغى است كاندر پرفشانى * فرو بارد ازو تاج كيانى \r\n كسى را كين هما بر سر نشيند * به بالا دست اسكندر نشيند \r\nهيهات هيهات ذرهء حقير صورتكدهء حروف و نقط را با آفتاب عالم معنى چه رتبهء همسرى و خزف ريزهء صحراى بيقدر را با لالى آبدار بحر عميق نكته پيرايى چه لاف برابرى ؟ : « تو كجا وين آرزوى خام كردن از كجا » چون در ممانعت محق بود از اين انديشه باز ميآمدم و گاهى ديگر عندليب طبع هوسناك كه در گلشن اميد آشيان دارد بهزار دستان اين نغمه ميسرايد كه اگر در صفحهء قابليت و مدحت گزارى\r\nقلم انديشه‌ات كند است ، اما در جولانگاه مفاخرت كميت جهان پيماى شايستگى ممدوحت تيز رو و تند است ، اين پست فطرتى و كوتاه همتى است .\r\nبيت\r\n ترا كه چيده به بالاى هم بود در طبع * هزار جنس هنر از ديار دانائى \r\nچرا بدين پست فطرتى و فروتنى رضا ميدهى و عنان سبك سير قلم را بيراهه رانده از تكاپوى شاهراه اميد باز ميدارى ، چون اطباع سليمه را بمطالعهء كتب سيرو تواريخ كه فوايد آن بر همگنان معلوم است خاصه احوالى كه قريب العهد باشد رغبت تمام هست و عرصهء سخنوران فراخى دارد جاى تأمل نيست ، باقتضاى همت قدم در باديهء طلب نه و جوياى توفيق الهى و آماده تأييد ايزدى باش .\r\n ز همت قدم نه درين شاهراه * به نيروى بخت و به اقبال شاه \r\n ز گنجور و گنجينهء روزگار * بدست آر اين لؤلؤ شاهوار \r\n كه تا بر زبانها رود نام تو * بر آيد ز لطف خدا كام تو \r\nايامى در اين انديشه بسر كردم و با مزاج بهانه‌جو و طبع سركش در كشاكش بودم ، عاقبت رأى دور بينم بدين قرار يافت كه رموز احوال گرامى اين آرايندهء ديهيم خسروانى را بى آنكه بسلاست عبارات و الفاظ مناسب [ 4 
  ] و آراستگى لفظ و معنى مقيد باشم بطريق مستوده بقيد كتابت در آورده در دفتر انديشه و آمال ثبت نمايم كه اگر عمر وفا كند و از مشاغل روزگار كه ارباب تعلق را از آن چاره نيست فى الجمله فراغى حاصل آيد و فرصتى بدست افتد و همچنانچه عارف گنجوى در اين دو بيت كاشف راز گرديد .\r\n\r\n","description":"","footnote":"","page_name":" 3 ","page_number":33},
  {"content":"\r\n\r\nبيت\r\n ترا با چنين گوهرى ارجمند * همى حاجت آيد به گوهر پسند \r\n متاع گرانمايه دارى بسى * چه سودت بود چون نخواهد كسى \r\nهر گاه ولى نعمت عالى منتسب پرتو توجه با تمام اين نسخهء شريف افكنده طبع بهانه جو پذيراى فرمان فرمانده زمان گردد بتوفيق آسمانى و دستيارى همت آرايش رستهء بازار معانى نموده هنگامه سخن پردازى گرم سازد و رموز مذكور را بعبارات شريف و استعارات لطيف در رشتهء تحرير كشيده باشعار آبدار مناسب ترصيع دهد و بنيروى فطرت و پايمردى غواص طبيعت آنمقدار لآلى ثمين و معانى رنگين از بحر دانش بساحل ظهور آورد كه همچنانچه آثار اين پادشاه و الا جاه دستور العمل سلاطين روزگار است تأليف اين مفلس عور كم بضاعت نيز ضرب المثل مستعدان فضيلت شعار گردد .\r\nبيت\r\n اگر بختم كنون يارى نمايد * ز درج معرفت قفلم گشايد \r\n به اقبال شهنشاه جوانبخت * زنم بر كشور دانشورى تخت \r\n بگونه گونه گلهاى معانى * بيارايم دكان نكته دانى \r\n ز بحر دانش آرم آنقدر در * كه گردد عالم از در ثمين پر \r\nچون از مرشد عقل و پير همت رخصت يافتم به گل چينى اين باغ شتافتم و كميت قلم عباسى رقم انديشه را در ميدان سخنورى در جولان در آورده شروع در تسويد حالات زمان دولت ابد مقرونش از روز ولادت تا امروز كه مطابق سنهء خمس و عشرين و الف است و سنين عمر شريفش بچهل و هفت رسيده و هنوز ربعان ايام جوانى و عنفوان بهار دولت و كامرانى است نمودم و آنچه پرتو شعورم بر آن تافته بود بى زياده و نقصان بقلم درآوردم و آنچه اطلاعى بر آن نداشتم ضرورة باقوال ناقلان اعتماد نموده بى تكلفات منشيانه در رشتهء تحرير كشيدم و اين شگرف نامهء نامى و صحيفهء گرامى را بتاريخ عالم آراى عباسى موسوم گردانيده از مقتبسات و عبارات مغلق غير مأنوس كه ملال انگيز طبايع است اجتناب لازم دانسته صور خجسته منظر اخبار و شاهد نيكو سير آثار را بساده‌تر لباسى آراسته بجلوهء ظهور آوردم ، اما اين قاعده كليه نيست ، چه ميشايد كه گاه گاه عندليب سرابستان طبيعت بر شاخسار نغمه پردازى برآمده نواى سخن سرائى آغازد و گاه باشد كه طوطى كلك شيرين مقال بشكرستان عبارت آرائى رسيده ناطقه‌اش را لذت گويائى افزايد . مجملا هر عبارت رطب و يابس كه در حين كتاب بر زبان قلم جارى گشت به همان اكتفا نموده از آن نگذشت و مقيد با شعار مناسب نشد و اگر بر سبيل ندرت در هر جا دو سه بيتى مرقوم شده باشد اكثر نتايج آثار سليقه و زاده‌هاى ابكار طبيعت‌اند كه در اثناى گزارش اخبار بديهة بخاطر رسيده بر زبان خامه سخن گذار جريان يافته و هر چند مقصود اصلى از تسويد اين اوراق احوال خجسته مآل آن حضرت و قضايائى كه در طى احوال گرامى آن حضرت از روز ولادت تا عروج بر معارج دولت روى داده باشد واقعهء هايلهء ارتحال پادشاه جمجاه جنت بارگاه و جلوس اسمعيل ميرزا و نواب سكندر شأن رضوان جايگاه سلطانمحمد پادشاه و احوال ساير شاهزادگان و بعضى قضاياى اوزبكيه و روميه بجهة سيرابى متعطشان بوادى اخبار بر سبيل اجمال مرقوم قلم وقايع نگار گرداند كه سر رشتهء سخن به يكديگر اتصال يافته حكاياتى كه موقوف عليه مقصد اصلى است مبهم و ناشنيده نماند و در اين مسوده نام نامى و اسم سامى گرامى آن حضرت را به حضرت اعلى شاهى ظل اللهى تعبير نموده نام نامى والد ماجدش را نواب سكندرشان و اسم مبارك جد بزرگوارش شاه جنت مكان عليتين آشيان و اسم شريف جد اعلايش خاقان سليمان شأن در قلم آورد و هر جا نواب مريم شأن مهد عليا مذكور ميگردد غرض والدهء ماجدهء\r\n\r\n","description":"","footnote":"","page_name":" 4 ","page_number":34},
  {"content":"\r\n\r\nآن حضرت است و مراد از حضرت جهانبانى اسم گرامى نواب سلطان حمزه ميرزاست و همت بر آن متصور است كه هر گاه طبع اشرف آن حضرت قابل اتمام اين نسخهء شريفه باشد در هنگام مجال داستان بدادستان بمعرض عرض در آورد و اگر خلاف واقعى بعمد بقيد كتابت در آمده باشد بگزلك راستى محو نمايد و اگر فرو گذاشتى در بعضى اخبار واقع شده باشد بازيافت آن كرده اين نگاشتهء كلك اخلاص برقم تحقيق و جايزه و تصديق رسانم و نخست تمينا و تبركا شرح نسب آن حضرت را كه از دودمان نبوت و ولايت منشعب است و خلاصهء اطوار پسنديده و اوصاف حميده‌اش را كه از ساير سلاطين جهان و خواقين دوران بدان امتياز دارد در ديباچهء كتاب بر سبيل اجمال نگاشته شروع در تفصيل احوال نمايم ، اگر چه طريق بندگى و اخلاص جبلى و نمك پروردگى اين دودمان ولايت نشان اقتضاى آن مىكند كه بقاعدهء وصافان سخنور و مورخان بلاغت گستر اوصاف حميده و سير پسنديده ولى نعمت خود يكى را صد و صد را هزار نگاشتهء كلك بدايع نگار گردانيده در صفحهء روزگار بيادگار گذارد ، اما چون طبع سليم حقانيت سرشت آن حضرت بامورى كه خالى از حقيقت نفس الامر و آلوده بتكلفات سخن سرايان بيهده‌گو باشد [ 5 
  ] اقبال نمينمايد از آن شيوه ناپسنديده احتراز نموده عنان كميت قلم را از تكاپوى عرصهء تكلف و عبارت آرائى كشيده داشت و آنچه از حليهء صدق عاريست بر صفحهء بيان نگاشت و اين همايون مقال را مشتمل بر مقدمه و دو صحيفه و خاتمه ساخت كه بتوفيق اللّه تعالى در دو سه مجلد رقم اختنام پذيرد .\r\nصحيفهء اول مقدمه : در ذكر نسب همايون آن حضرت و بيان اسامى ساميهء اجداد عالى مقدار و مقامات عاليهء مشايخ بزرگوار كه بر سرير سلطنت معنوى و ارشاد تمكن داشته‌اند و ظهور دولت اين خاندان و شرح ولادت با سعادت آن حضرت و خلاصهء اطوار زكيه و مجملى از اوصاف جليله بر سبيل اجمال محتوى بر دوازده مقاله .\r\nمقالهء اول : در ذكر پادشاهان كامكار و وقايع زمان دولت آن شهريار عالى تبار و قضيهء ارتحال حضرت شاه جنت مكان و ذكر سلطنت اسمعيل ميرزا و نواب سكندر شأن و جلوس همايون بر تخت فيروز بخت سلطنت ايران ؛\r\nمقاله دويم : در ذكر توجه و استغراق آن حضرت بدرگاه الهى و كيفيتى كه از اجداد كرام ميراث يافته ؛\r\nمقالهء سيم : در اصابت راى و دانش خداداد و حسن تدبير كه مطابق صحيفهء تقدير است ؛\r\nمقالهء چهارم : در شايستگى رتبهء صاحبقرانى و ذكر مخاطرات ايام سعادت فرجام ؛\r\nمقالهء پنجم : در عدل پيرايى و ترفيه حال عباد و امنيت طرق كه موجب آرايش بلاد است ؛\r\nمقالهء ششم : در نفاذ امر و قهارى و آتش مزاجى كه حكمتهاى نامتناهى الهى است ؛\r\nمقالهء هفتم : در قاعده‌هايى كه در امور جهاندارى وضع نموده ؛\r\nمقالهء هشتم : در بىتعينى و درويش نهادى و بى تكليفيها و جمعيت ضدين ؛\r\nمقالهء نهم : در ذكر احقاق حقوق خدمت گزاران و دورى جستن از متملكات ذوى الحقوق كه شيوهء حقيقت گزينان عالم فتوت و مروت است ؛\r\n\r\n","description":"","footnote":"","page_name":" 5 ","page_number":35},
  {"content":"\r\n\r\nمقالهء دهم : در تعارف احوال سلاطين عالم و طبقات بنى آدم و خصوصيات ممالك و مسالك اقاليم سبعه ؛\r\nمقالهء يازدهم : در ذكر آثار خير و انشاء و احداث عمارات عاليهء ممالك ؛\r\nمقالهء دوازدهم : در بيان معارك و محاربات و فتوحات ايام دولت همايون اعلى از يك جلد .\r\nصحيفهء دويم در ذكر احوال خجسته مآل زمان جلوس ميمنت مأنوس تا حين تحرير مطابق سنهء خمس و عشرين و الف ؛\r\nخاتمه : در بيان حكايات غريبه و روايات عجيبه و نوادر وقايع روزگار چه آنكه در كتب متقدمين به مطالعه رسيده و چه آنكه در ايام عمر مشاهده شده ، انشاء اللّه تعالى اگر عمر وفا كند در مجلد ثالث تسويد يابد و چون بمقتضاى طبع ايراد يافته ملتمس از ارباب بصيرت آن است كه در نيك و بد آن بديدهء بصيرت و انصاف نگرند و نكته گيرى نفرموده اگر تناقضى در اخبار به نظر بالغ نظر آن روزگار درآيد حمل بر تخالف اقوال نموده ديدهء عيب بين از آن پوشيده دارند .\r\n\r\n","description":"","footnote":"","page_name":" 6 ","page_number":36},
  {"content":"\r\n\r\n\r\nمقالهء اول از صحيفهء اول در ذكر نسب همايون حضرت اعلى شاهى ظل اللهى و مقامات عاليهء اجداد عالى مقدار كه از دودمان رسالت و ولايت منشعب‌اند\r\nبر ضماير فطنت مآثر اولو الابصار پوشيده نيست كه انتساب اين سلسلهء عليه از اصلاب و ارحام طاهرهء واحده خير من واحده به حضرت خاتم الانبياء و على المرتضى عليهما السلام ميپوندد ، بدينطريق كه ابو المظفر شاه عباس بن سلطان محمد پادشاه بن شاه طهماسب بن شاه اسمعيل بن سلطان حيدر بن سلطان جنيد بن سلطان ابراهيم بن الشهير شيخ شاه بن سلطان صدرالدين موسى بن شيخ صفى الدين اسحق بن امين الدين جبرئيل بن صالح بن قطب الدين بن صلاح الدين رشيد بن محمد الحافظ بن عوض الخواص بن فيروز شاه بن محمد بن شرف بن محمد بن حسن بن محمد بن ابراهيم بن جعفر بن محمد بن اسمعيل بن محمد بن احمد الاعرابى بن ابى محمد القاسم بن ابو القاسم حمزة بن الامام الهمام ابى ابراهيم موسى الكاظم بن امام الناطق جعفر الصادق بن الامام محمد الباقر بن الامام على زين العابدين بن الامام ابى عبد اللّه الحسين بن امير المؤمنين و امام المتقين اسد اللّه الغالب على بن ابيطالب عليهم السلام ، و علماء انساب و مورخان بلاغت انتساب متفقند كه آن حضرت و حضرت خاتم الانبياء گل گلزار خليل و نوباوهء بوستان اسمعيل‌اند عليهما و عليه السلام و آباء عظام و اجداد كرام ايشان تا عدنان متفق عليه و از عدنان تا حضرت ابو البشر آدم عليه السلام كه مختلف فيه است و ائمه نسب و ارباب اخبار حسب در بيان حالات اسلاف نامدار و اجداد عالى مقدار از سيد الابرار و امور غريبه و آثار و علامات عجيبه كه از هر يك مشاهده ميشد و مشعر بر ظهور پرتو انوار حضرت خير البشر بوده مشجرات ساخته و در فضايل و مناقبشان رسايل پرداخته‌اند ذره احقر بنا بر ظهور مدعا و اقتدا بروش استادان اين فن بذكر مجملى از آنها اختصار مينمايد .\r\n\r\nبيان آباء كرام حضرت خير الانام\r\nاز عبد اللّه عباس رضى اللّه عنه مرويست كه [ 6 
  ] حضرت رسالت ص در بيان نسب خويش چون بعد نان رسيدى زبان معجز بيان در كام كشيدى و فرمودى : كذب النسابون الى ما فوق عدنان و عدنان را دو پسر بود . اما نور نبى و ولى عليهما السلام كه به حكم حديث صحيح انا و على من نور واحد از يك مشكوة لامع و روشن گرديد و به پسر كهتر او انتقال نمود . بقول مصنف روضة الاحباب او را هشت پسر بود : از آن جمله حامل نور مظاهر موعوده نزار بود كه كنيت او ابو ربيعه و ابو ايادست و چون نزار متولد شد پدرش بشكرانهء ظهور آن نور كه از ناصيه‌اش ميدرخشيد بمراسم قربانى پرداخته خلايق را از موايد خوان احسانش بهره‌ور ميساخت و آن نور فيض‌پرور از صلب آن و الا گهر بجمال مضر نقل كرد و مضر همواره بملت حنيف ابراهيم و كيش اسمعيل بطاعت رب جليل ميپرداخت و آن نور عالم آرا را از جبههء همايونش در تجلى و دافع ظلام ايام و ليالى بود . حسن صورتى به كمال داشت . در ميانهء اعراب خدمى شتران به او منسوب است و آن پرتو آفتاب تمثال در ساحت جلال\r\n\r\n","description":"","footnote":"","page_name":" 7 ","page_number":37},
  {"content":"\r\n\r\nپسرش الياس نمايان شد . الياس موحد و دين پرور پرهيزگار بود و در كبر سن پدرش كه از تولد فرزند يأس حاصل كرده بود متولد شد . لا جرم بالياس موسوم گرديد و او بزرگ قوم و عشاير و اشرف اولاد خليل و سرور اخلاف اسمعيل بود . نقل است كه هر گاه الياس طوف خانهء كعبه نمودى آواز تلبيه از صلب خود شنيدى و از ظهور اين حال استعجاب نمودى و پرتو آن نور در آينهء جمال مدركهء پسرش تافت كه موسوم بعامر بود .\r\nو بعد از او از جبههء پسرش خزيمه لايح گرديده عالم آرا گشت و از خزيمه آن نور خورشيد نشان از عارض كنانه جهان افروز گرديد و او مكنى با بو نصر بود . نصر پسر او بقريش اشتهار داشت . تمامت قبايل قريش از نسل اويند و پسر او مالك حامل آن انوار گشت و بعد از او فهر بدين سعادت امتياز يافت . از او بپسرش غالب رسيد و از او بلوى انتقال يافت و ازو بكعب و از پسران متعدده كعب مره بدين شرف از اخوان معزز بود و از او بپسرش كلاب كه بزرگ و مطاع بنى قريش بود و ازو بصلب قصى انتقال نمود و از اولاد او عبد مناف بدين شرف بين الاخوان سعادت امتياز داشت ، و خلف صدق او هاشم است كه عمر و العلى نام داشت و بهاشم ملقب گشت و او سرور قريش بود و انوار سعادت از جبين مبينش رخشان و آثار جلالت و بزرگى از سيماى خورشيد مثالش نمايان بنى هاشم را در ميانه قريش شرف و منزلتى عظيم است و از پسران او عبد المطلب حامل نور مظاهر موعود بود كه بعظم شأن و رفعت مكان از قبايل قريش ممتاز و سروران قبيله رياست و بزرگى او را پذيرفته قدم در دايرهء متابعتش نهاده بودند و او شيبه نام داشت و بسببى كه در تواريخ مبسوطه مسطور است بعبد المطلب اشتهار يافت .\r\n\r\nوفاء عبد المطلب به نذر و عزم قربانى كردن عبد اللّه را\r\nكليد خانهء كعبه بدست او در آمده منصب حجابت به روى قرار گرفت حفر چاه زمزم در زمان او وقوع يافت و از ميمنت نور احمدى هر دعائى كه از درگاه رب العزه جل جلاله مسئلت مينمود بشرف اجابت اقتران مىيافت ، و او را دو پسر بود ، بقول مؤلف روضهء الصفا و خلاصة الاخبار پسر هشتم او عبد اللّه پدر خاتم الانبياء است و عبد المطلب نذر كرده بود كه چون دهندهء بيمنت ده پسر به او كرامت نمايد اعز اولاد خود را در راه خدا قربان كند . چون از درگاه خداوندى بدين عطيه فايز گرديد خواست به نذر خود وفا كند ، در ميان فرزندان قرعه زد . قرعه اختيار بنام عبد اللّه افتاد عبد اللّه از اين اشارت با بشارت مستبشر گشته تقدير الهى را گردن انقياد نهاد و عبد المطلب از انقياد او و رضاى والد عالى نژاد مسرور گشته باتفاق پسر روى بقربانگاه آورد . قريش خبردار شده از عقب رفته او را از اين امر مانع آمدند . در اين باب از رأى كاهنه كه در آن عصر از اقران منفرد بود استطلاع نمودند ، آن كاهنه بسوى فديه راهنمائى كرد و قرار داد كه بعدد اولاد ده شتر فديه عبد اللّه داده ميانه شتر و او قرعه زنند اگر بنام عبد اللّه برآيد ده ده شتر افزايند و قرعه زنند تا وقتى كه قرعه بر شتر افتد .\r\nعبد المطلب بر اين منوال عمل مينمود و قرعه بنام عبد اللّه ميآمد . چون عدد شتران به صد رسيد بارى سبحانه و تعالى فديه پذيرفته و قرعه بر شتر افتاد چند مرتبه تكرار يافت تا عبد اللّه را تشفى حاصل شد ، صد شتر قربان نمود و از آنجاست كه فديه كامله است حضرت خير البشر به صد شتر قرار يافت و كلام درر نظام حضرت خير الانام كه ميفرمودند انا ابن الذبيحين اشاره بعبد اللّه و اسمعيل است . چنانچه در كتب تواريخ مسطور است شعشعه نور احمدى و انوار خورشيد آثار محمدى از جبين مبين عبد اللّه در لمعان بود و احبار يهود چند مرتبه از غايت حقد و حسد قصد او نمودند و او هر مرتبه از جنود غيبى معاونت يافته ضرر اعدا از او كفايت ميشد و از شعشعهء ظهور آن نور جميع خاتونان قريش شيفتهء جمال خورشيد مثالش گشته به ترويج او رغبت مينمودند و آن عطيه نصيب آمنه بنت وهب گرديد و شجرهء آمالش بثمرهء مراد بارور گشت در عام الفيل حضرت خاتم الانبياء از آن مخدرهء كبرى بوجود آمده عالم ظلمانى از شعشعهء جمال جهان آرايش روشنى پذيرفت . بسى از امور عجيبه و اشارات خفيه و خوارق عادات در مدت حمل و حين ولادت\r\n\r\n","description":"","footnote":"","page_name":" 8 ","page_number":38},
  {"content":"\r\n\r\nو رضاع و ايام نشو و نما تا هنگام بعثت از آن سرور انبياء و والدهء محترمه‌اش سمت ظهور يافت [ 7 
  ] كه كتب قصص و اخبار بذكر آنها ناطق است . بالجمله عبد اللّه قبل از طلوع آفتاب جمال جهان آراى سيد ولد آدم در سن بيست و پنجسالگى در مدينهء طيبة بجوار رحمت رب العالمين پيوسته در ارض مقدس يثرب مدفون گرديد و در سال هفتم آن ميلاد با اسعاد آمنه فوت شده عبد المطلب متكفل پروردن آن سرور بطحا و يثرب گرديد ، و در سال هشتم عبد المطلب بجوار رحمت ملك غفور پيوسته كفايت آن در يتيم در ميانهء اعمام بر ابو طالب قرار يافت و ابو طالب پسر هفتم عبد المطلب و بعمران موسوم بود و ميانهء قبائل قريش شرف و منزلتى داشت . حضرت خاتم الانبياء در حجلهء عطوفت و اشفاق آن عم عاليقدر پرورش مىيافت و تا سال دهم بعثت آن سرور در حيات بود و در معاونت آنحضرت مساعى جميله مبذول ميداشت .\r\nتا در سال دهم دعوت حق را اجابت نمود و حضرت رسالت به جهت فوت ابو طالب و خديجهء كبرى كه بعد از آن روى داد عام الحزن ميناميد ، و او پدر بزرگوار حيدر كرار قاتل الكفرة و المشركين وصى حبيب رب العالمين اسد اللّه الغالب امير المؤمنين على بن ابيطالب عليه السلام كه كتب موافقين و و مخالفين بفضائل و مناقبش مشحون و از حيز احصاء بيرون و بعد از حضرت رسالت پناهى اشرف اولاد آدم و به حكم حديث لحمك لحمى و دمك دمى با رسول قرشى توأم است و آن حضرت را باشارهء آسمانى با زهرهء زهرا و بتول عذرا عقد ازدواج روى داده از آن دو مخزن الاسرار الهى و دو معدن فيوضات نامتناهى دو اختر تابان نبوت بر مثال نيرين از دو آسمان طالع گرديده و كلام درر انتظام سيدى شباب اهل الجنة در علو شأن ايشان منزل است و چون از ذكر اسامى ساميهء ايشان و ابناى كرام عالى مقام كه بر حسب منه انبتا عشرة عينه از آن سرچشمهء جهان پيرا منشعب و بر مثال بروج مشتده آسمانى اولهم على و آخرهم مهدى ع دوازده‌اند ، مقصد شجره همايون ثمرهء حضرت اعلى شاهى ظل اللهى است ، لهذا صحيفهء بيان را بذكر احوال آباء عظام كرام آن حضرت ميآرايد . بالجمله از آن دو گلدستهء گلزار نبوت و امامت و دو سرو بوستان جلالت و كرامت سلسلهء انتساب عليه شاه موسوى حسب حسينى نسب كرام بعد كرام و همام بعد همام چنانچه در فوق ايمائى به آن شده به امام الهمام سابع الائمة الاثنى عشر امام موسى الكاظم ع پيوسته از آن امام عاليمقام جدا مىشود . لهذا زبان بيان از تعداد ائمهء كرام كه بمنطوق و الشمس و الضحى اوضح از آفتاب عالمتاب‌اند كشيده بذكر اجداد عاليمقام آن حضرت رطب اللسان ميگردد ، باتفاق جمهور علماء انساب از اولاد نامدار حضرت كاظم عليه السلام نسب همايون بامامزادهء عالى مقام ابو القاسم حمزه كه بقول اصح در سوسفيد ترشيز مدفون و مرقد شريفش مطاف مردم آن ولايت است منتهى ميگردد . چون درويش توكل بن اسمعيل مشهور بابن - بزاز در زمان حيات حضرت شيخ صدر الدين موسى كتابى در اوصاف اجداد عالى نژاد آن حضرت كه مبين حالات و كرامات مشايخ و مقامات عليه اولياء است تأليف نموده بصفوة الصفا موسوم ساخته از ذكر فيروز شاه زرين كلاه افتتاح نموده ، راقم حروف نيز سالك آنطريق گشته بدستيارى قلم زرين رقم صحيفهء عالم آرايى را بذكر آنحضرت آرايش ميدهد .\r\nفيروز شاه زرين كلاه : صاحب صفوة الصفا گويد كه يكى از فرزندان سلطان الطريقة فى العالم ابراهيم ادهم كه اعلام ملك ستايى افراخته همواره بغزا و جهاد اشتغال داشت و در آن زمان مردم مغان واران و آن حدود از حليهء ايمان عارى و از شرف اسلام بىبهره بودند آن سلطان غزا پيشه بشعلهء تيغ آبدار ساحت آن ولايت را از نور اسلام روشن ساخته رسوم كفر و ظلام را برانداخت . امير فيروزشاه را كه بحسب جمعيت صورى و جامعيت معنوى قابليت حكومت دينى و رياست دنيوى داشت بر ولايت\r\n\r\n","description":"","footnote":"","page_name":" 9 ","page_number":39},
  {"content":"\r\n\r\nاردبيل و توابع سرور و امير ساخت و او بمكنت و ثروت و خيول و دواب و غنايم بمرتبهء بود كه در ساحت اردبيل گنجايى نداشت . از آنجا به بيشهء كنار گيلان رفته در موضع رنگين رحل اقامت انداخت و در آن ولايت بتلقين مسائل دينى و تبيين معارف يقينى پرداخته ، سفرهء افضال و انعامش را بر اقاصى و ادانى گشاده بود چون امير فيروزشاه عنان اشهب عزيمت بدست قايد اجل سپرد . فرزند رشيدش عوض الخواص برياست و سرورى ارباب اخلاص شرف اختصاص يافت و از آن موضع بقريهء اسفرنجان از توابع اردبيل نهضت نموده با خيل و حشم و اتباع در آنجا توطن اختيار نمود و او نيز بدستور والد ماجد بآئين كرم و مهمان نوازى بين الجمهور مشهور و معروف گرديد و بعد از مدتى كه سفرهء انعام را از دار الضيافهء افضال و اكرام در نورديده در مهمانسراى عقبى منزل گزيد ولد بى عديلش محمد الحافظ قايم مقام پدر مرحمت گستر گرديد . از غرائب حالات آنكه او در سن هفت سالگى از خانهء پدر غائب و مفقود الخبر گشت . منتسبان آن خاندان هر چند بيشترش جستند كمترش يافتند ، از وجودش مأيوس شده بتعزيه‌اش پرداختند بعد از انقضاى هفت سال چون ماه شب چارده در برج جوزا مصفحى حمايل كرده بر در خانهء پدر ظاهر شد . خدمه و مريدان آن سلسلهء عليه كه در مفارقتش گريان و نالان [ 8 
  ] بودند ، ديده بديدار گرامى آن بدر آسمان كرامت روشن ساخته تعزيه و سوگوارى ايشان بسرور و سور مبدل گرديد و استفسار وقايع احوالش نمودند . تقرير نمود كه جمعى از اجنه مسلمانان كه سالك طريق صلاح و سداد بودند مرا بميانهء خود بردند و ابواب رأفت و اشفاق بر روى من گشوده تعليم شرايع و حفظ قرآن كردند و در اين هفت سال در ميانهء آن طبقه باكتساب فضايل مشغول بودم تا اكنون كه عزيمت وطن نمودم . فرقهء اصحاب ارادت قدوم ميمنت لزومش را مثمر سعادت دينى و دنيوى دانسته بر مسند هدايت آباء عظام نشاندند و او نيز اقتدا بسنن سنيهء اجداد عالى نژاد نموده كمال ورع و سداد پيشنهاد همت ساخت و بمراسم هدايت و ارشاد قوم پرداخت و چون ايام حياتش سپرى گشت سجاده نشينى اجداد و اطعام فقراء و مساكين عن سبيل الرشاد به فرزند ارجمندش صلاح الدين الرشيد رسيد و او نيز سرير هدايت و كرامت را بدستور آباء كرام زيور صلاح افزود و در موضع كلخواران اردبيل توطن گزيد و ديده از نذور و هداياى ارباب ارادت بسته بزراعت راغب بود و اصحاب و اتباع خود را بزراعت ترغيب مينمود و با كمال ورع و پرهيزگارى از جمال ظاهر نيز حظ وافر داشت و تخم محبت و اشفاق در مزرع خاطر طوايف انسان ميكاشت . چون هفتاد مرحله از مراحل زندگانى طى كرد . و بار هستى بسر منزل آخرت كشيد فرزند ارجمندش امير قطب الدين قايم مقام پدر عاليمقدار گرديده سرور و پيشواى آن فرقهء قدس انتظام شد . منتسبان اين سلسلهء عليه را در كتف عطوفت و اشفاق خود در آورده بدستور اجداد كرام بارشاد مسترشدان سبيل رشاد پرداخت زمرهء اصحاب ارادت خدمت آن قطب دايرهء سعادت و محور گردون كرامت را بر رقبه خود لازم دانستند در ايام حيات آن امير حميده صفات يكى از حكام گرجى با فوجى از جنود كفره گرج على الغفله بولايت اردبيل تاختن آورده اهل اسلام را از ورود آن فرقهء ضلال آسيب بسيار رسيد ، از خوف آن خطر امير قطب الدين مخدرات سرا پردهء عفت را بدار الارشاد نقل نموده در محل مضبوط مخفى ساخت .\r\nآخر روز به جهت تحقيق حال اهل ضلال از محل اختفا بيرون آمده بوده يكى از كفره وارد شده زخمى منكر بر آن سرور زد و او مجروح و نالان بميان قتيلان افتاد . بعد از رفع آن واقعهء هايله جراحان بمعالجه پرداخته زخم التيام پذيرفت و ذات مبارك از آن سالم مانده ، بعد از آن واقعه مسند هدايت و ارشاد فايض الجودش مزين و غوامض مشكلات انام از تقرير لسان درفشانش مبين بود ، ادراك زمان ولادت\r\n\r\n","description":"","footnote":"","page_name":" 10 ","page_number":40},
  {"content":"\r\n\r\nبا سعادت بنيره صفوت نهاد خجسته نژادش صفى الحق و الحقيقه و الدين اسحق نموده ، چند سال ديده بديدار گراميش روشن داشت ، بالجمله چون وقت ارتحال آن امير ستوده خصال رسيد جواهر زواهر عرفان و ارشاد را كه بر حسب وراثت از اجداد كرام به او رسيده در درج سينهء صفا آئينش مخزون بود به فرزند دلبند خود سيد صالح سپرده عالم سفلى را وداع كرده طاير روح پاكش باوج عالم علوى پرواز نمود و سيد صالح درى بود از اصداف بحر ولايت و ارشاد و درى از برج هدايت و صلاح و سداد مسمى اسم شريف از صورت حالش ظاهر و انوار سعادت از جبين مبينش لايح و با هر ، زياده از پدران باحوال محتاجان پرداخته حسن اعتقاد خلايق در شأن او يوما فيوما متزايد مىگرديد و هيچوقت باب سعادت مآبش از آمد شد فقرا و محتاجان خالى نبود و اصلا از كثرت رايات سؤال ملال نيافتى چون نداى صدق انتحاى كل نفس ذائقة الموت از قضية ارتحالش خبر داد بتهيهء اسباب سفر آخرت پرداخته روح شريفش بارواح صالحان و صديقان پيوست و نونهال باغ حياتش سيد جبرئيل آن حضرت را در دار الامان كلخواران مدفون ساخت .\r\nسلطان سيد جبرئيل قدوهء ارباب يقظه و انتباه و زبدهء سجاده نشينان خدا آگاه بود .\r\nدر تقوى و ورع و پرهيزگارى و طاعت و عبادت درجهء عالى داشته بدستور والد ماجد در كلخواران اردبيل كه مولد و منشاء او بود رحل اقامت انداخته خلايق آن ديار از انفاس قدسيهء آن بزرگوار اقتباس انوار سعادت مينمودند ، بالاخره ذوق معرفة اللّه او را از صحبت اغيار و مخالفت با اهل روزگار مانع آمده مرسوم مجاهده و رياضت تقدم نموده و ظاهر و باطن را بنور عرفان آراسته زبان در كام خاموشى كشيده داشت و با خلق اللّه كمتر تكلم مينمود و چون صيت مقاماتش بلند آوازه گشت از بنات مكرمه اشراف قوم عفيفه صالحه صائمه الدهر قائمة الليل دولتى نام داشت كه رابعهء زمان بود بترويج آن عالى نژاد رغبت نموده و از صلب آن قدوه خدا شناسان آگاه دل نطفهء پاكيزه سلطان اولياء و برهان الاصفياء صفى الحق و الحقيقة و الدين اسحق قدس سره در مشيمهء آن عفيفه قرار گرفت و جمال حال آن مستوره از پرتو نور آن پيكر خجسته منظر چنان عالم افروز شد كه گويا همواره صبح دولت و انوار سعادت از جبين خورشيد فرينش طالع و لامع بود و ابن بزاز در كتاب صفوة الصفا از مولانا محيى الدين كه از فضلاى زمان سلطان صدر الدين بوده آن مقدار آثار و علامات عجيبه و امور غريبه [ 9 
  ] در مدت حمل و تولد و رضاع از علو حال و درجات كمال بالقوه شيخ صفى الدين از آن مخدره نقل نموده كه اين مختصر گنجايش تحرير آنها ندارد و بالجمله چون آن نير عالم افروز از افق سعادت و مطلع دولت طالع گرديد . شش درجه از درجات زندگانى طى كرده والد ماجدش نداى و اللّه يدعوا الى - دار السلام لبيك اجابت گفته در روضات جنين منزل گزيد و در همان موضع در جنب قبر والد بزرگوارش مدفون گشت و الحق مدفن مبارك آن حضرت محل فيض و رحمت و حريم روضه‌اش قطعهء از جنت است .\r\nمعمار همت والاى حضرت اعلى شاهى ظل اللهى عمارت سابق را كه در نظر همتش محقر مينمود برداشته گنبد عالى در نهايت تكلف و زيبائى احداث فرموده‌اند . فرزند خلف آن حضرت سلطان سرير هدايت صفى الاصفياء و برهان الاولياء شيخ صفى الملة و الدين است قدس سره كه مقامات عاليه و اوصاف متعاليه‌اش از حيز تعداد بيرون و مرقد منورش مهبط انواد فيض و رحمت قادر بيچون است .\r\nبعد از ارتحال والد بزرگوار والدهء محترمه‌اش متكفل پروردن آن فيض پرورد الهى شد و از اوان طفوليت انوار كرامت يزدانى راه يافته فتوحات آسمانى از تاضيهء همايونش لامع و درخشان بود . هميشه امور غريبه مثل كشف قبور و احوال موتى و مثل هذا مشاهده مينمود و بوالده‌اش عرض نموده والده او را\r\n\r\n","description":"","footnote":"","page_name":" 11 ","page_number":41},
  {"content":"\r\n\r\nبمراتب بلند و درجات ارجمند مژده ميداد . مدتى باكتساب فضايل و كمالات صورى پرداخت و ذوق سير و سلوك و ادراك مشكلات عالم معنى برو غلبه كرده قدم در وادى مجاهده و رياضت نهاد . چون ميدانست كه عروج بر معارج كمال بى ارشاد مرشدى صاحب حال ميسر نيست گاه در مزار شيخ فرخ اردبيلى و گاه در مرقد شيخ ابو سعيد كه اين هر دو بزرگوار از مريدان شيخ الطايفه شيخ جنيد بغداديند بعبادت ميگذرانيد و گاهى در قبر عارف ربانى شيخ شهاب الدين محمود آمرى بسر ميبرد و طالب مرشد كامل ميبود . آوازهء علو حال و سمو درجات افضال شيخ نجيب الدين بزغش شيرازى شنيده محرك طلب داعيه او را بجانب شيراز در حركت در آورد . صلاح الدين نام برادرى از خود بزرگتر در كمال ثروت و مكنت و اعتبار ظاهر در شيراز داشت كه در آنجا عفيفه از بنات اشراف بحبالهء خود در - آورده به آن تقريب در شيراز مانده بود شيخ ببهانهء ملاقات برادر از مادر مهربان اجازهء سفر حاصل كرده روانه مقصد شد . در راه هر جا بمردان خدا آگاه و درويشان و اهل اللّه ميرسيد بصحبتشان شتافته از هر گوشهء توشه برميداشت چون بشيراز رسيد شيخ نجيب الدين بزغش از دار دنيا رحلت كرده بود .\r\nمشايخ آن ديار را ملاقات كرده در فيضى كه ميخواست بر رويش نگشود در آن اثنا بصحبت مولانا رضى الدين كه از علماء صاحب حالا بود رسيده مذاكرهء تفسير تا سورهء اذا زلزله در خدمت او نمود اجازهء درس تفسير يافت با شيخ مصلح الدين سعدى شيرازى صحبت داشت و معاشرت او پسند خاطر شريفش نيفتاد . چون درويشان آن ولايت و سعادت كيشان صاحب هدايت مرتبهء آن حضرت را در طريق وادى سلوك از خود ارفع ديدند او را بجانب امير عبد اللّه كه از زمرهء سادات و قدوهء ارباب حال بود راهنما گشتند و چون به خدمت او رسيد الحق ذاتى ديد جامع صفات و كمال آئينهء مشاهده كرد مظهر انوار جلال و جمال . حضرت شيخ صفى الدين واقعات خود را بر او عرض كرد ، لحظهء به خود فرو شده سر - برآورد و گفت اين جوان ترك آنچه ترا از مجاهده و رياضت و علو حال حاصل آمده تا غايت ديدهء بصيرت ما بر آن نيافته معاملهء بزرگ ترا در پيش است ، در اين بازار سرانجام نمييابد ، امروز كسى كه رفع حجاب از نظر تو نموده به مقصد رهنمون گردد بجز عارف معارف ربانى شيخ زاهد گيلانى نيست كه در گيلان قريب بولايت شما بر لب دريا خلوتى دارد و حليهء جمال شيخ زاهد را به او وصف كرد و آن حضرت مشايخ فارس را وداع كرده از بواطن صافيهء ايشان استمداد همت نموده عزيمت وطن كرد ، هر چند برادرش اسباب تجمل و تمول بر او عرض كرد آن حضرت را نظر قبول نيفتاد و پاى طلب در شاهراه مقصود نهاده در ضمان امان ملك منان بدار الارشاد اردبيل رسيد و شيخ زاهد در حين مكاشفه بنور زهد و علم باطن دريافته روى بمريدان آورده گفت كه از پى سپران باديهء حق جوئى جوانى در اردبيل عزم ملاقات ما دارد كه از اوتاد حضرت رب العزة يك حجاب بيش نمانده ، القصه شيخ صفى الدين از جا - و مقام شيخ زاهد پرسيده متوجه آن صوب شد و بخانقاه كرامت نشان رسيده در صومعه به نماز مشغول شد . ماه مبارك رمضان بود ، عادت شيخ زاهد آن بود كه چون آن ماه صيام نو شدى بحرمسراى خود تشريف برده ليلا و نهارا بطاعت و عبادت مشغول بودى و افطار با عيالان كرده تا عيد فطر با زمرهء مريدان ملاقات نفرمودى . در آن روزگار كه صفى الدين بدان مقام عليا رسيد شيخ زاهد از خلوتكده خاص بيرون آمده خادمى را فرموده كه امروز از حق طلبان روزگار ميهمانى رسيده در صومعه نماز ميگزارد بعد از فراغ او را نزد من آر . خادم آن سالك راه حق را آورده بملاقات شيخ فايز گرديد و شيخ او را [ 10 
  ] صفى الدين خطاب داده بمراتب عليه و مقامات سنيه مژده داد . شيخ صفى الدين جميع صفات شيخ زاهد را بنوعى كه نشان داده بودند موافق يافته دست انابت در دامنش آويخت و بحسن خدمات لايقه از\r\n\r\n","description":"","footnote":"","page_name":" 12 ","page_number":42},
  {"content":"\r\n\r\nمحرمان خاص گرديد . حضرت شيخ صفى الدين را تزكيهء نفس و رياضت به جائى رسيده بود كه در هر هفته يك نوبت افطار كردى و بنصايح شيخ زاهد بسه روز قرار يافته بالاخره شيخ آن عادت را نيز از مزاج شريفش زايل ساخته بافطار يومى دستورى داد . اما بيك لقمه برنج خشك قناعت نموده از لحوم و دسوم اجتناب كردى و حيوانى مطلق نخوردى . خوارق عادات و كرامات از صفى الدين بسيار منقول است و در كتاب صفوة الصفا و فتوحات يمنى هروى بتفصيل مذكور . بالجمله آن ذات كامل الصفات پيوسته بمجاهدات عالم ارواح و اشباح ديدهء بصيرت ميگشود و رؤياى صادقه مىديد . از جمله شبى در خواب ديد كه شمشيرى در ميان و كلاه سمورى در سر دارد و چون كلاه از سر برميدارد آفتابى از فرق همايونش طالع مىگردد كه عالم را روشنى ميبخشد . اين خواب را از براى شيخ زاهد نقل نموده از تعبير آن سؤال كرد . شيخ روشن ضمير بحسن تعبير تقرير نمود ، فرمود كه آن شمشير و آفتاب علامت ظهور و خروج پادشاه قاهريست از صلب تو كه عنقريب شعشعهء اقبالش آفتاب مثال بر عالميان تافته از مشعلهء تيغ آبدارش ظلام ارباب بدع و ضلال محو و معدوم ميگردد . القصه آن حضرت را در مجاهده و رياضت ترقى عظيم روى داد و انوار اسرار الهى از باطن فيض مواطنش درخشيدن آغاز نهاد و شيخ زاهد آن حضرت را بمصاهرت خويش پيوند داده صبيهء قدسيهء خود فاطمه نام كه از زهرهء زهرا فيض ياب بود با او در عقد ازدواج كشيد . هر چند شيخ زاهد در حين حيات او را باجازت ارشاد و سجاده نشينى اشارت مينمود قبول نميكرد تا در وقت ارتحال سرير هدايت و ولايت عهد را با آن حضرت تفويض نموده قامت قابليت او را به اين كسوت گرامى آراست . ارباب غرض به حضرت شيخ زاهد اعتراض نمودند كه با وجود كمالات شيخ زاده جمال الدين على كه ولد صلبى و خلف صدق آن حضرت و صاحب حال است چرا او را بدولت اجازت و ارشاد سرافراز نميگرداند و شيخ صفى الدين را بدين مسند عالى مىنشاند شيخ جهة دفع شبهه و تشفى و تسلى مريدان در مقام آزمايش هر دو درآمده گفت خلوت پسرم كجاست ؟ گفتند در حريم خانقاه فرمود خلوت صفى كجاست ؟ گفتند از خلوت شيخ تا آنجا نيم فرسخ است ؟ گفت هر دو را آواز دهم تا شما رتبه و مقام هر يك را بدانيد . سه مرتبه پسر خود را آواز داد ، جواب نداد .\r\nچون صفى را آواز داد جواب آمد كه لبيك و سعديك يا شيخى و مرشدى و قدم بوثاق نهاد . شيخ فرمود صفى كجا بودى ؟ گفت در خلوت خود بودم كه نداى شوق افزاى شيخ شنيده به خدمت آمدم .\r\nشيخ روى بقوم آورده گفت كه آنچه نظر من بر آنست اللّه سبحانه و تعالى بصفى داده نه بجمال الدين و من در امانت خدا خيانت ننموده به صاحبش سپردم . القصه شيخ زاهد در ساورود گيلان در شهور سنهء سبعمائه بعالم عقبى شتافته در همانجا مدفون گشت و حضرت سلطان الاولياء شيخ صفى الدين نسبت ارادت و خرقه و ارشاد ازو يافته و او از سيد جمال الدين و او از شيخ شهاب الدين محمود آمرى و او بهفت واسطه از سيد الطايفه شيخ جنيد بغدادى و او از سرى سقطى و او از معروف كرخى خادم حضرت امام مفرض الطاعة ابو الحسن على بن موسى الرضا ع . الحاصل بموجب وصيت شيخ زاهد آن حضرت بر مسند هدايت و ارشاد تمكن يافته خلايق را بطريق مستقيم شريعت و منهاج قويم طريقت و حقيقت دلالت نمودن گرفت و آن حضرت را از صبيهء شيخ زاهد فرزندى بوجود آمده بصدر الدين موسى موسوم گرديد و در اواخر حيات آن حضرت را از غايت رياضت و ضعف بدن علت مثانه طارى گشته مدتى در عالم تصوف آن درد را درمان مختلفه دينى . دانسته به آن خرسندى داشت تا آنكه ضعف قوت گرفته پهلو بر بستر ناتوانى نهاد . در حين مرض هر گاه از كثرت وجع و آلام بىآرام گشتى به موضعى كه الحال مرقد منور معطر آن حضرتست شتافته لحظهء در آنجا بياسودى\r\n\r\n","description":"","footnote":"","page_name":" 13 ","page_number":43},
  {"content":"\r\n\r\nو حليلهء جليله‌اش به منزل آوردى و باز در شدت الم گفتى مرا به خانه من بريد ؟ خدمهء آن حضرت ميگفتند كه شما در خانهء خوديد . ميفرمود كه خانهء اصلى من آنست . شيخ را به آنجا ميبردند تا چند نوبت اينواقعه تكرار يافت و در حين ارتحال مريدان قدس نشان صفويه را جمع آورده اصحاب و اولاد را باستقامت منهاج شريعت مطهره و طريقهء مشايخ و بذل سفره و انعام و اكرام فقراء وصيت فرمود و در شأن حضرت شيخ صدر الدين موسى فرمود كه سجاده نشينى و ارشاد عباد مفوض بفرزندم صدر الدين است و بموعظه و نصايح ميپرداخت ، تا آنكه زبان معجز بيانش كه ترجمان ملهم غيبى بود از تكلم بازمانده آخر كلامش بدين ختم شد كه صلوا عليه و سلموا تسليما بعد از نماز صبح روز دوشنبه دوازدهم شهر محرم الحرام سنهء خمس و ثلاثين و سبعمائه از دست ساقى اجل شربت نوشيد و چشم از مشاهدهء آشوبخانهء عالم كون [ 11 
  ] در پوشيد و حليلهء جليله‌اش بدعا و خواهش كه از درگاه حى قديم نمود بعد از هيجده روز به آن حضرت پيوسته برياض چنان خراميد ، انا للّه و انا اليه راجعون الا ان اولياء اللّه لا يموتون و لكن ينقلبون .\r\nبيت\r\n هرگز نمرده‌اند و نميرند اهل دل * نامى است حرف مرگ بر اين قوم ترجمان \r\n ذوق فنا نيافته ورنه در نظر * رنگين تر از بهار بود خلعت خزان \r\nدر فتوحات يمنى مذكور است كه سيد جمال الدين اصفهانى بموجب وصيت آن حضرت بر غسل و تجهيز پرداخت و سلطان صدر الدين در آن وقت در سفر سلطانيه بود . منتسبان سلسلهء عليه صفويه آن جسد مطهر را در همان مكان شريف كه مختار حضرت شيخ بود و اكنون مطاف طوايف نام دفن كردند .\r\nسلطان صدر الدين موسى بدرى بود از آسمان سرورى طالع و خورشيدى از سپهر نيك اخترى لامع از اوان صبى و آغاز نشو و نما انوار زهد و تقوى از ناصيهء همايونش پيدا و علامات صلاح ورشاد از صورت حالش هويدا ، رياض ولايت و ارشاد را سروى بود سرافراز و بعلو نسب و سمو حسب بين الافاخم و الأعالى منفرد و ممتاز چه از جانب پدر و الا گهر بطنا بعد بطن اختر برج سيادت و كرامت و از طرف مادر نيك اختر در صدف ارشاد و ماجد هفتمين سجاده - نشين مسند هدايت و زهادت و سداد در فتوحات يمنى مسطور است كه روزى كه ميانه صبيه محترمه شيخ زاهد و حضرت سلطان الاولياء عقد مناكحت وقوع مييافت ، شيخ زاهد در مجلس عقد برخاسته نسبت بشخصى غايب رسم تعظيم و نيازمندى بجاى آورد حاضران مجلس از سر اين معنى سؤال كردند .\r\nشيخ فرمود كه اولاد صفى الدين را كه نباير من باشند به من نمودند ، در آن ميان صاحب سعادتى بنظرم در آمد كه قايم مقام من و صفى خواهد بود علو مقامات و مدارج او را دريافته تعظيم او كردم و چون ماه طلعت آن عالى منزلت از افق ولادت طالع و عالم افروز گرديد . حضرت سلطان الاولياء ارباب ارادت و اصحاب رشاد را خبر داد كه اين جوهر گرامى آن فرزند سعادت پيوند است كه شيخ زاهد در مجلس عقد بتعظيم او قيام نمود و آن حضرت چند سال در خدمت والد بزرگوار اكتساب فضايل و اقتباس خصايل كرده در علو ظاهر و باطن مراتب كمال يافته صيت هدايت و ارشادش در عرصهء آفاق منتشر گرديد . مؤلف كتاب نفحات الانس در مناقب كاشف الاسرار خلاصه الادوار سيد قاسم انوار ميگويد كه معلوم نيست كه در عرصهء آفاق بعد از ائمة طاهرين بمرتبه و مقدار سيد قاسم انوار كسى يافت شود و ذكر كرده كه آن عارف ربانى نسبت ارادت و مريدى به حضرت شيخ صدر الدين اردبيلى ثابت دارد . بالجمله آن حضرت در حين ارتحال والد خجسته نژاد خازن نقود ارشاد گشته بعد از واقعه\r\n\r\n","description":"","footnote":"","page_name":" 14 ","page_number":44},
  {"content":"\r\n\r\nپدر سعادت اثر از سفر سلطانيه عود نموده منتسبان آن سلسلهء عليه از مشاهدهء جمال عالم آرايش از لباس سوگوارى بيرون آمده بساط تعزيه در نوشتند و مسترشدان طريق مبين و طوايف اهل يقين از صفاى طوت و صدق نيت آن حضرت را بر مسند ارشاد بموجب وصيت حضرت شيخ نشانده حلقه ارادتش در گوش و غاشيه اطاعتش بر دوش گرفتند باب سعادت آتش مرجع صناديد ملوك و اشراف گرديد . امراء و اعيان مغول را اعتقاد عظيم به آن گنجور خزاين ارشاد بود كه روز بروز بر معارج عزت و سرورى برترى يافته معمار همتش عمارت حظيرهء مقدسهء متبركه را كه اكنون مطاف طوايف انام است طرح انداخته گنبد مرقد مبارك سلطان الاولياء و دار الحفاظ و متعلقات آن را از خالص مال حلال خود در غايت تكلف و نزهت ترتيب داد و حافظان خوش الحان تعيين فرمود . از آن تاريخ الى يومنا هذا آن محيط فيض و رحمت ليلا و نهارا از تلاوت كلام رب العزه خالى نيست .\r\nبيت\r\n در آن مرقد پاك مينو سرشت * فكنده بنائى چو قصر بهشت \r\n همايون مقامى ز فيض إله * مه و مهر خشتى از آن بارگاه \r\n سر قبه بر چرخ افراشته * حريمش ز كعبه نشان داشته \r\n شب و روز حفاظ آن آستان * به تسبيح و تهليل چون قدسيان \r\nو چون اوقات حيات آن قدسى سمات در راه خدا جوئى و شرع پرورى سپرى گشت فرزند ارجمندش خواجه على كه در خدمت پدر بزرگوار اكتساب فضايل و كمالات كرده بحليهء عرفان آراسته بود قايم مقام آن ستوده خصال گشت و جسد مطهر والد را بمنطوق اوليائى فى تحت لوائى در زير قبهء عرش آساى حضرت سلطان الاولياء مدفون ساخت و آن مكان شريف را شرافت افزود . سلطان خواجه على در مجاهده و رياضت و تزكيهء نفس و تصفيهء باطن بر حسب الولد الحر يقتدى بابائه الغر اقتدا بروش آباء عظام و طريق وثيق مشايخ كرام نموده واقف رموز ربانى و كاشف دقايق آسمانى بود . بعد از واقعهء حميده سير مسند هدايت و ارشاد را بفر طلعت همايونى آراسته صوفيه صافيه خاندان قدس نشان صفويه از خدمت آن صافى سريرت استفاضه انوار فيض و موهبت مينمودند و خوارق عادات از آن حضرت بسيار مشاهده ميكردند . گويند سلطان خواجه على را سه مرتبه به صورت نوعى [ 12 
  ] و مثالى با امير كبير صاحب قرآن امير تيمور گوركان اتفاق ملاقات افتاد و يك مرتبه در وقتى كه از جيحون بعزم يورش خراسان عبور مينمود تازيانه‌اش در آب افتاد . درويشى ژنده پوش بنظرش در آمد كه تازيانه‌اش را از آب برآورده به دستش داد . امير تيمور بدين معنى تفأل نموده از احوال شريفش پرسيد . آن درويش گفت موطنم اردبيل و محل ظهورم دزفول و مدفنم قدس خليل خواهد بود و همانا صورت مثالى بود كه از عالم باطن جلوه ظهور نمود و در سالى كه امير تيمور از بغداد بخوزستان لشكر كشيد در سر پل رودخانهء دزفول درويشى خرقه سياه بر دوش برو ظاهر شده گفت من آن درويشم كه در كنار جيحون تازيانه بدستت دادم و وعدهء ملاقات يك بار ديگر در اردبيل خواهد بود . بعد از چند سال كه امير تيمور از سفر روم مراجعت نموده جمعى كثير از اسراى روم همراه داشت ، بدار الارشاد اردبيل رسيد . اوصاف بزرگوارى شيخ صفى الدين و ارتفاع درجات و ارتقاء مراتب و مقامات او استماع نموده بود ، به زيارت مرقد مباركش رفته بعد از تقديم مراسم طواف تفحص احوال سجاده نشينان آن مقام شريف نمود .\r\nاو را از حال سلطان خواجه على خبر داد ، بعزم ملاقات روى بخلوت سراى شيخ آورد . شيخ بر سجادهء عبادت نشسته بذكر محامد الهى مشغول بود . هر چند خادمان از آمدن پادشاه خبر دادند التفات\r\n\r\n","description":"","footnote":"","page_name":" 15 ","page_number":45},
  {"content":"\r\n\r\nبدان ننموده تكليف جلوس كرده ابواب خزاين موعظه و نصايح گشوده گوش هوش او را به آن درو آبدار و حسن خلق و معاش با خلق اللّه گرانبار گردانيد . امير تيمور سه چيز با خود مخمر ساخته بود كه اگر بر وجهى كه مكنون خاطر اوست جلوهء ظهور كند دست ارادت بذيل هدايت آن حضرت استوار سازد ، هر سه موافق قرار داد خاطرش بظهور آمد لهذا دست ارادت به حضرت شيخ داده استدعاى خواهشى نمود كه از او نمايد ، پادشاهان عالم فقر و معنى را صورت چه احتياج پادشاهان و خزف ريزه‌هاى دنياى دون را در رستهء بازار جواهر گرانبهاى معرفت الهى چه رواج ؟ چون ضمير منيرش از امور دنيويه خالى و طبع شريفش از تعلقات سلسلهء ظاهر مستغنى بود لب مبارك به هيچ حاجتى نگشود بعد از مبالغه و الحاح پادشاه طلبا لمرضاة اللّه اطلاق اسيران روم را خواهش نمود امير تيمور انگشت قبول بر ديده نهاده باطلاق مجموع سبايا و اسيران حكم كرد و در كوره اردبيل و آن حدود قرى و مزارع مرغوب از مال حلال خريده وقف حظيره متبركه نمود آن مكان شريف را بست و ملتجا قرار داده خراج آن ولايت را بدان سلسله عليه مسلم داشت و از آن تاريخ اعقاب و اخلاف آن سبايا كه فى الحقيقة آزاد كردهاى اين دودمان ولايت نشانند در سلك مريدان و صوفيان صامى نهاد اين سلسله كرامت نشان مسلك‌اند ، بين الجمهور چنين مشهور است كه امير تيمور را با حضرت سلطان صدرالدين موسى اتفاق ملاقات افتاد و مقدمات مذكور از او ظهور يافت . اما اصح آنست كه سلطان خواجه على بود اگر چه اين روايت در كتب تاريخ و حالات منظوم و منثور اين سلسله به نظر احقر نرسيده اما از غايت شهرت و تواتر افواه دانسته بتحرير آن پرداخت و دفتر وقفيه نيز به خط قديم موشح بآل تمغاء مغولى و علامت مهر امير تيمور در سفر بلخ در حين تسخير قلعه‌اند خود بدست غازيان درآمده بود به نظر اشرف اعلى شاهى ظل اللهى درآمد . مقامات عليه و ظهور كرامات حضرت سلطان خواجه على بعضى از آن مقدمات در صحيفه مذكوره مسطور بود . بالجمله آن سالك مسالك خداجوئى كه در هيچوقت از طواف مقدس معنوى و زبان حالش از تلبيه و تذكار حق خالى نبوده بنا بر ثبات قواعد شريعت آن حضرت را شوق دريافت كعبهء مقصود در حركت آورده مسند ارشاد و خدمت روضهء مقدسه جنت نهاد را بثمرة الفواد و دوحه سيادت و ولايت سلطان شيخ ابراهيم سپرده بالجمله از اهل حق و ارباب يقين بر حسب و من يعظم شعائر اللّه متوجه حج بيت اللّه گرديده و لبيك اللهم لبيك گويان و راه صدق پويان قدم به اين وادى ايمن نهاد و فرزند سعادتمندش تاب مفارقت پدر ستوده سير نياورده ذوق طواف ركن و مقامات بر آن افزوده او نيز متعاقب عزيمت سفر خير اثر حجاز نمود و قدم سعى در وادى طلب نهاده منازل و مراحل طى كرده در حريم حرم به زيارت كعبه آمال يعنى شرف پاى بوس والد ملك خصال مشرف گرديد .\r\nپسر و پدر باتفاق يكديگر بمناسك حج قيام نموده از آنجا بقدس خليل شتافتند و در آن مقام ملك احترام به زيارت ارواح انبيا و طواف مسجد اقصى فايز گرديده در آن مكان متبرك مزاج شريف سلطان خواجه على از منهج اعتدال طبيعى منحرف گشته به تهيه اسباب سفر آخرت پرداخت و زمام ناقهء ارشاد را به كف كفايت فرزند بجان پيوند نهاده رفيقان آن سفر خير اثر را وداع كرده بقد حيات را بخازنان عالم قدس سپرده پسر نيك اختر بلوازم تجهيز و تكفين پرداخته آن جسد مطهر را در آن ارض مقدس مدفون ساخت و با زمره مريدان و رفيقان از آن سفر ميمنت اثر عود نموده دار الارشاد اردبيل از يمن مقدم همايونش سرسبزى آغاز نهاد و منتسبان خاندان ديده بديدار فرخنده آثارش روشن ساخته زبان حالشان [ 13 
  ] بدينمقال گويا گشت .\r\n\r\n","description":"","footnote":"","page_name":" 16 ","page_number":46},
  {"content":"\r\n\r\nبيت\r\n اگر رفته آن سرو از جويبار * تو باشى بگيتى زوى يادگار \r\n دل دوستان از رخت شاد باد * بناى خرد از تو آباد باد \r\nسلطان شيخ ابراهيم در زمان حضرت اعلى شاهى ظل اللهى بشيخ شاه اشتهار دارد و بمضمون صدق مشحون و اتبعت ملة ابائى ابراهيم بدستور آباء و اجداد بر مسند ارشاد تكيه زد و طالبان طريق قويم را بمنهاج مستقيم شريعت و دين پرورى دلالت مينمود و خلفاء و اعيان به اطراف و اكناف فرستاده در اندك زمانى درگاه سدره اشتباهش مرجع اقاصى و ادانى گشته خلايق تراب عتبه عليه‌اش كحل الجواهر ديده اعتبار دانسته از ازدحام ارباب ارادت طايفان حريم عزتش را در حضور اقدس مجال بار نبود و شان معالى نشانش روز بروز ارتفاع يافته احدى از مردم آن ولايت از فرمان واجب الاذعانش مجال تخلف محال مينمود و از فواضل انعام و اكرامش فقراء و محتاجان بل عموم ساكنان آن ديار بهره‌ور مىگشتند ، مطبخ معموره‌اش مملو از ظروف و اوانى سيم و زر و در بخشش و احسان از آباء و اجداد برتر ، اطوار حميده‌اش شاهانه و شمايل پسنديده‌اش پادشاهانه بود ، از آنجا كه شيوهء گردون دون است ذات همايونش بامراض مختلفه رهنمون گشت ، زمانه بساط شادمانى از آن سلسله درچيد و عرض مرض متمادى گرديد آفتاب عمرش بپايه زوال افتاد بارقهء اينمعنى بر ضمير منيرش پرتو انداخت و ديده از سود و زيان حيات و ممات در پوشيده متاع ارجعى الى ربك راضية مرضية را بجان خريدار گشته ارباب اخلاص و منسوبان اين سلسله عتبه عليه گردون مناص را جمع آورده ايشان را از واقعه ناگزير كه گريبان گير غنى و فقير و برنا و پير است آگاه گردانيده بعد از موعظه و پند و وصاياى ارجمند ايشان را با طاعت و انقياد فرزند بيمثل و مانندش سلطان جنيد ترغيب نموده وليعهد و جانشين خود گردانيد و سفارشات بليغ درباره او كرد هذا ما عهدنا اليكم و العهدة فى الدارين عليكم . بعد از تقديم وصيت روح شريفش بجوار مغفرت رب العزة پيوست و حضرت سلطان جنيد بمراسم تكفين و تجهيز قيام نموده در جوار آباء عظام مدفون ساخت . سلطان جنيد شهبازى بود بلند پرواز و خسروى گردن فراز بدرى از آسمان فتوت و ارشاد درخشيده و آفتابى از سپهر خلافت ظاهر و باطن طالع گرديده ، چون بر مسند سرورى و سرير دين‌پرورى متمكن گرديد خلايق را بعلم ارشاد و دين پناهى كه مخبر از داعيهء سلطنت و پادشاهى بود آگاهى داد ، ارباب ارادت از اطراف و جوانب روى اخلاص بعتبه عليه‌اش آورده ركن اعظم ارشادش تحريص ارباب ارادت بغزا و جهاد كفار نابكار بود ، روز بروز اسباب حشمتش ميافزود و جمعيت ارباب ارادت و اخلاص زياده‌تر ميگشت ، ميرزا جهانشاه تركمان كه پادشاه زمان و فرمانفرماى عراقين و آذربايجان بود شمه از سلك جمعيت و انتظام اسباب حشمت و مكنت سلطان جنيد را شنوده به آن حضرت بدمظنه گرديد و از زوال ملك و دولت خود ترسيده از بيم بدنامى محاربهء با آن حضرت لايق ميدانست مكررا كسان نزد آن حضرت فرستاده بكنايه و صريح خاطر نشان كرد كه از مركز دولت بهر طرف رأى شريفش اقتضا نمايد سفر گزيند . آن حضرت توجه جانب ديار بكر را مصلحت وقت دانسته عزيمت آن طرف نمود و از هوا خواهان دودمان صفويه و صوفيان صافيه جمعى كثير عازم خدمت گشته در سايهء لواى سعادت انتمايش مجتمع گشتند تا در كمال شكوه و جلال در حصن كيف نزول اجلال نمود در آنوقت والى نصف ديار بكر امير كبير ابو النصر حسن بيك آق قوينلو بود كه اطاعت ميرزا جهانشاه نمينمود ميانهء ايشان ابواب مخاصمت و عناد مفتوح و طريق آمد و شد مسدود بود از مژدهء ورود موكب مسعود سلطان جنيد اظهار مسرت و شادمانى نموده آن عالم آراى عباسى - 2\r\n\r\n","description":"","footnote":"","page_name":" 17 ","page_number":47},
  {"content":"\r\n\r\nحضرت را بقدوم اعزاز و احترام استقبال كرد . امراء و اعيان صوفيه را هر يك مقامى مناسب تعيين نمود ، مقدم گرامى او را از امارات دولت و اقبال دانسته فيما بين موانست و اتحاد تمام روى نمود و بالاخره خصوصيت و دوستى بمصاهرت و يگانگى انجاميد و همشيرهء اعيانيه خود خديجه بيكم به آن حضرت در عقد ازدواج درآورده بدين وصلت كوس دولت خود را بلند آوازه ساخت و سلطان جنيد مدتى در آن ديار توقف نموده هواى حب الوطن من الايمان از خاطر خطيرش سر زد و از امير حسن بيك دستورى خواسته در اندك روزى دار الارشاد اردبيل از قدوم همايونش غيرت افزاى ارم ذات العماد التى لم يخلق مثلها فى البلاد گرديد و ديدهء نظارگيان از مطالعهء جمال جهان آرايش روشنى پذيرفت و ديگر باره نايرهء حقد و حسد كه در كانون ميرزا جهانشاه بود اشتغال پذيرفته توهمى كه داشت از وصلت و ارتباط امير حسن بيك متزايد گشت و در كار سلطان جنيد فكرهاى بيحاصل مينمود تا آنكه آن حضرت از كيد و غدر او آگاه گشته قاصدان صبا مسير بطلب ارباب ارادت فرستاد و به خيال سلطنت لواى دولت افراخته و ثواب غزا و جهاد مطمح نظر ساخته تا موازى در هزار كس از غزاة صوفيه بداعيهء غزاى چر كس به سمت شيروان روان [ 14 
  ] شدند و در فتوحات يمنى مذكور است كه بداعيه محاربهء شيروان شاه و تسخير ملك شيروان روانهء آن صوب گرديد على اى التقديرين والى ولايت شيروان سلطان خليل باغواى طاغيان طبرسران كوس مخالفت سلطان جنيد كوفته مانع رفتن او بجانب چركس گرديد و لشكر رزم آزماى جمع آورده بمقابله و مقاتلهء او شتافت و در برابر سپاه ظفر پناه صف آراى گشته وارد جنگ و پيكار گرديد و از اين طرف غزاة صوفيه كه جان باختن در راه مرشد كامل ادنى مراتب اخلاص ميدانستند در موكب همايون صف قتال آراسته از جانبين آتش حرب مشتعل گرديد تيغ بمانى سرافشانى آغاز نهاده عقابان تيز پر به قصد جان يكديگر در پرواز آمدند غازيان جان نثار دفع شر آن اشرار را كه فى الحقيقه دفع ضالين بود واجب شمرد ، به قدر طاقت و توان كوشش مينمودند و سلطان جنيد در آن معركه بنفس شريف مباشر حرب گشته .\r\nبيت\r\n بر آئين سلطان دلدل سوار * بهر حمله از جمع آن خاكسار \r\n ز الماس گون شعلهء تابناك * فكندى گروهى بر اين تيره خاك \r\nچون شهادت آن حضرت بر لوح قضا ثبت شده بود لشكريان شيروانشاه آن حضرت را كالاحاطة بالبدر در ميان گرفته مركب جهان نوردش را از پاى درآوردند و آن حضرت در عين كارزار از دست ساقى حادثه شربت شهادت نوشيد از اتباع آن حضرت جمعى پاى ثبات در معركه استوار داشته از خون شهادت سرخ رو گشتند و بعضى حديث الفرار مما لا يطاق برخوانده راه هزيمت پيمودند .\r\nدر فتوحات يمنى آورده كه صوفيان خاندان صفويه نعش شريف آن سلطان هدايت را بدار الارشاد آورده در روضهء مقدسه مدفون ساختند و آنچه به اين حقير معلوم گشته آنست كه جمعى از مردم طبر سران كه هميشه هواخواه اين سلسلهء عليه بودند جسد مطهر آن حضرت را از جنگ گاه بيرون آورده در محل مناسب مدفون ساختند و اكنون آن مقام شريف مهبط انوار فيض و رحمت و مطاف مردم آن ولايت است . القصه بعد از واقعه سلطان جنيد فرزند بجان پيوندش سلطان سرير ولايت و مسند نشين بارگاه هدايت سلطان حيدر روح الله روح اسلافه طول اللّه عمر اخلافه كه همشيرهء زادهء امير كبير ابو النصر حسن بيك بود قايم مقام پدر عاليجاه گرديد .\r\nسلطان حيدر آفتابى بود از برج ولايت طلوع نموده و درى از صدف بحر سلطنت بكنار\r\n\r\n","description":"","footnote":"","page_name":" 18 ","page_number":48},
  {"content":"\r\n\r\nآمده شيوهء رضيه‌اش احياء سنن آباء و اجداد مكنون خاطر شريفش فرمانروائى بلاد و عباد و پادشاه مرحوم حسن پادشاه كه بنيروى اقبال ميرزا جهانشاه را از پاى درآورده بر مسند فرمانروائى تمكن داشت با آن مهر سپهر ولايت و سرورى در مقام اخلاص و مردمى در آمده خواست كه سلسلهء پيوند خود را با اين دودمان بتازه استحكام دهد صبيه جليلهء خود حليمه بيگم آغا مشهور بعلم شاه بيگم را بحبانهء نكاح او درآورده آن زهرهء برج عفت را با مشترى اوج سعادت قرين گردانيدند و آن حضرت بيشتر از پيشتر بر معارج دولت و سرورى سعود نموده على الدوام عتبه عليه‌اش محل اجتماع خواص و عوام بود از رؤياى صادقه شبى در خواب ديد كه او را منهيان عالم غيب مأمور گردانيدند كه تاج دوازده ترك كه علامت اثنى عشريت است از سقرلاط قرمزى ترتيب داده تارك اتباع خود را به آن افسر بيارايد .\r\nسلطان از مشاهدهء اين خواب كلاه شادمانى بر تارك سرافكنده طاقيه تركمانى را كه متعارف آنزمان بود بتاج دهاج دوازده ترك حيدرى تبديل نموده اتباع كرامش اقتدا به آن حضرت كرده تمامى منسوبان اين خاندان به اين افسر گرامى از ساير الناس امتياز يافته بدين جهة آن طبقه جلى الشأن بقزلباش اشتهار يافتند ، بالجمله آن حضرت را روز بروز اسباب حشمت و مكنت زياده‌تر ميگشت و هجوم ارباب اخلاص بر درگاه سپهر مدارش بيشتر از پيشتر و عموم خلايق از موايد افضالش بهره‌ورتر تا آنكه جامع سلطنت صورى و معنوى گشته باطنا بدستور مشايخ و اهل الله مسالك طريق ارشاد و دين پرورى و ظاهرا بآئين سلاطين مسند آراى سرورى بود و امير كبير حسن پادشاه كل مواد با ملازمان عتبه اقبال حيدرى در كمال وفاق و و داد سلوك نموده اصلا بامرى كه مكروه خاطر شريف خواهر زاده و داماد باشد رضا نميداد .\r\nچون ايامى بدولت و كامرانى گذرانيد نهال اقبالش طوبى مثال بر اوج كمال افراخته و امير حسن بيك بنوعى كه مولانا ابوبكر طهرانى مؤلف تاريخ احوال سلاطين تركمان بتفضيل نوشته تخت سلطنت را وداع نمود سلطان خليل پسرش و بعد از آن سلطان يعقوب بر مسند فرمانروائى بر آمدند و سلطان حيدر را كه احرار مثوبات غزا بر طبيعت غالب بود سلوك سلطان يعقوب را كه پسر خال آن حضرت بود بر وفق دلخواه مشاهده نمينمود با امراء صوفيه و هواخواهان سلسله صفويه مشورت نموده رأى جهان آرايش بيورش جانب داغستان كه ساكنانش از حليهء ايمان عارى و سالك طريق جهل و ضلال بودند و غزاى كفره چركس قرار يافته قاصدان قمر مسير به اجتماع صوفيان صافى نهاد و ملازمان نيكو سريرت پاك اعتقاد [ 15 
  ] فرستاد مجاهدان اخلاص گزين فوج فوج پيرامن سرادقات عزت و جلالش جمع گشته خلقى انبوه با اسلحه و يراق حاضر آمدند آن حضرت لواى توجه بجانب مقصد افراخته ازدحام خيول و آوازهء عبور آن لشكر صفدر تزلزل در بنيان ثبات و قرار شيروانشاه ابن سلطان خليل انداخته بتصور آنكه سلطان حيدر طالب خون پدر و قاصد ولايت شيروان خواهد بود بمقتضاى الحب يتوارث و البغض يتوارث با آن حضرت در مقام كيد و نفاق در آمده چون مقاومت با آن لشكر خونخوار از حيز قوت و قدرتش بيرون بود قاصدان صبا رفتار متعاقب يكديگر به خدمت سلطان يعقوب كه داماد شيروانشاه بود فرستاده اعلام داد كه اگر چه سلطان حيدر ظاهرا عزيمت غزاى چركس نموده اما يمكن كه چون بحدود در بند و طبر سران رسد عطفهء عنان بجانب شيروان نموده لواى ملك ستانى افرازد و اليوم كه مملكتى در تحت تصرف ندارد لشكر جنگجوى جمع آورده ساخت آن ولايت تاب شكوه اقبال نميآرد . هرگاه مالك مملكتى چنين گردد بدين محقر ولايت قناعت ننموده ابواب ملك ستانى بر روى آرزويش گشاده تر خواهد گشت . سلطان يعقوب كه با آن مهر سپهر سرورى در مقام غدر و نفاق بود قطع صلهء رحم جايز داشته تخم بدنامى دنيا و خذلان آخرت\r\n\r\n","description":"","footnote":"","page_name":" 19 ","page_number":49},
  {"content":"\r\n\r\nدر ضمير خصومت تأثيرش كاشته سلطان بيچى اغلى را با چهار هزار سوار از جنود شقاوت ورود تركمان بامداد شيروانشاه فرستاد . شيروانشاه بورود كومك سلطان يعقوب مستظهر گشته در حدود شماخى اجتماع عظيم از عساكر شيروان و تركمان دست داد . اما سلطان حيدر با غازيان غزاپيشه جلادت اثر از راه شكى كه شمال رويه شيروانست به آن بلاد در آمده عبور لشكر ظفر اثر بپاى قلعهء در بند افتاد و آن شهر بست از بلاد معمورهء جهان به باب الابواب مشهور و قلعه‌اش حصنى است سپهر اساس مانند سد سكندر بمتانت و استحكام معروف و بر السنه و افواه مذكور ، هر برجى با بروج فلك برابر و پاسبانش با ساكنان ملاء اعلى همزبان و همسر ، اهالى آنجا شيوهء عناد پيش گرفته دست تعرض بآحاد اجناد دراز كردند گوشمال آن فرقهء ضلال بر ذمت همت آن صاحب اقبال لازم گشته غازيانرا بتسخير آن شهر و قلعه مأمور ساخت ارباب جلادت روى همت بتسخير حصار آورده در اندك فرصتى تزلزل در اركان آن حصن حصين انداختند فتح و تسخيرش عنقريب ميسرپذير بود كه از هوا خواهان دودمان حيدرى قراپيرى قاجار كه بر ساقهء لشكر بود از عقب رسيده خبر آورده كه فوجى از لشكر تركمان از آب گذشته شيروانشاه با عساكر شيروان بايشان ملحق گرديد و داعيهء محاربه لشكر منصور دارند متعاقب يكديگر خبر ورود آن گروه شقاوت اثر رسيده سلطان دين پرور از پاى قلعه برخاسته آمادهء پيكار آن فرقهء نابكار گرديده القصه در حدود طبرسران آن دو لشكر خونخوار به يكديگر رسيده از جانبين بتعبيهء سپاه پرداخته صف قتال آراستند ، آتش حرب بنوعى مشتعل گشت كه خرمن عمر بسيارى از دوست و دشمن سوخته گرديد .\r\nبيت\r\n در آن دشت پر محنت هولناك * بر آميخت خون در لشكر به خاك \r\n دم تيغ چون شعله آتش فشان * سنانها ز زخم يلان خون چكان \r\nاز اين طرف طبقهء صوفيه دست از جان شيرين شسته روى از شعلهء سيف و سنان نميتافتند .\r\nمجملا حربى در پيوست كه در ازمنهء سابقه كمتر وقوع يافته در اثناء گيرودار سلطان بيچى اغلى فوجى از دليران معركه كارزار بمقابلهء آن سلطان سرافراز درآمده قصد آن سرور كرد ، سلطان حيدر بنفس نفيس مباشر حرب آن بد اختر گشته بنوك سنان آن بد گوهر را از پشت تكاور بر زمين انداخته با خاك تيره برابر كرد و او را شناخته كرم جبلى اقتضاى آن كرد كه از خون او در گذرد لاجرم به همان قدر اكتفا فرموده از قتل او در گذشت و او بار ديگر سوار گرديد ملازمان ركاب اقدس از سبب آن عطوفت و جان بخشى سؤال نمودند فرمود كه هنوز اجل او نرسيده و آفتاب عمر من بزوال رسيده در اين معركه شربت شهادت خواهم نوشيد و قسمت روز ازل و تقدير لم يزل را چاره نيست . القصه چون هنوز طلوع آفتاب دولت اين خاندان را ميعادى مقرر بود در اثناء جنگ و جدال تيرى جانگداز از شست قضا جسته بر مقتل آن شهسوار عرصهء وغا رسيده كارگر آمد و از وقوع اين واقعه غازيانرا دست از كار و كار از دست رفته لواى دولت آن طبقه كه بذروهء اعتلا افراخته بود بحضيض مذلت افتاد بسيارى از صوفيان جان نثار اين دودمان كرامت نشان در ركاب اقدس آن بدر آسمان دين پرورى از دست ساقى اجل بادهء ناخوشگوار ممات نوشيده بيخودانه در مضاجع خاك خفتند در فتوحات يمنى آورده كه حقيقت اين اخبار را بفرمودهء خاقان سليمان شأن از بعضى غازيان مثل حسين بيك لله و فرخ آقا و جمعى ديگر كه در آن جنگ گاه حاضر بودند استماع نمود از قول ايشان نوشته الحاصل صوفيان خاندان صفويه جسد مبارك آن خلاصهء خير البشر را در طبرسران دفن كردند و در نوبت ثانى\r\n\r\n","description":"","footnote":"","page_name":" 20 ","page_number":50},
  {"content":"\r\n\r\nكه خاقان سليمان شأن بجهة تأديب شيخ شاه [ 16 
  ] بجانب شيروان نهضت فرمودند و بيست و دو سال از واقعهء شهادت سلطان حيدر گذشته بود آن نعش مطهر را از آن مكان بيرون آورده بدار الارشاد اردبيل نقل نموده در جنب مراقد متبركهء اجداد بزرگوار دفن نمودند و اينواقعه در شهور ثلاث و تسعين و ثمان مائة روى داد رحمة الله عليه و على جميع المؤمنين و المجاهدين فى سبيل الرشاد و از آن سرو بوستان فتوت بقول مؤلف حبيب السير و تاريخ جهان آرا سه شاهزادهء نيك اختر از بطن مهد عليا صبيهء حسن پادشاه در وجود آمده‌اند كه هر يك نهالى بود از گلزار ولايت دميده و كوكبى از آسمان خلافت درخشيده : سلطان على ميرزا كه بين الجمهور بسلطان على پادشاه اشتهار دارد ، اسمعيل ميرزا و سيد ابراهيم ميرزا . القصه سلطان بيچى اغلى بعد از مشاهدهء پيكر فتح و ظفر به تبريز معاودت نمود و سلطان يعقوب توهمى كه از خروج و ظهور سلطان حيدر داشت زايل گرديد .\r\n\r\nذكر احوال سعادت منوال سلطانعلى پادشاه ابن سلطان حيدر و شهادت آن حضرت بتقدير خالق اكبر\r\nچون صوفيان سعادت نشان اين خاندان كه كشور گشايان ممالك ارادت و اخلاصند حيات و بقاى اولاد عالى نژاد آن سلطان با دين و داد را استماع نمودند طريق ارادت را بقدوم اخلاص پيموده روز بروز بمساعدت بخت فيروز در خطهء اردبيل جمع شده با حضرت سلطانعلى پادشاه كه بحسب سن و سال شايسته سرير سلطنت و ارشاد شده بود اظهار عقيدت و تجديد بيعت مينمودند و اسباب حرب و لشكركشى آماده ميساختند ارباب غمز و سعايت سلطان يعقوب را خبر دادند كه فرزند ارجمند سلطان حيدر بر مسند قايم مقامى پدر سعادت ثمر تمكن دارد و عنقريب لواى دولتش ارتفاع عظيم خواهد يافت .\r\nسلطان يعقوب از ديدن مسلك حق مراتب و خويشى و آزرم همشيرهء معظمه‌اش حليمه بيگم كه والدهء محترمهء شاهزادگان عالى منزلت و موسوم بعلمشاه بيگم بود محجوب گشته يكى از امراء صاحب شكوه را با گروه انبوه تراكمه باردبيل فرستاد كه آن درارى بحر كامكاريرا بدست آورده بقلعهء اصطخر فارس بزده بمنصور بيك پرناك حاكم آن ديار سپارند كه در آن قلعه روزگار گذرانيده من بعد دست ارباب ارادت و طبقهء عليهء صوفيه بفتراك دولت ايشان نرسد و از اين معنى غافل افتادند كه اراده و تقدير خالق ما فوق تدبير و قدرت خلايق است و مخزونات عالم غيب بحيز ظهور ميآيد قل اللهم مالك الملك تؤتى الملك من تشاء و تنزع الملك ممن تشاء و تعز من تشاء و تذّل من تشاء بارى سبحانه و تعالى مملكت بهر كس خواهد ميدهد و الحق اينعمل از سلطان يعقوب بسيار ناپسند افتاده خالى بر رخسار دولت او گرديد . القصه چون آن طايفه باردبيل رسيدند سلطانعلى پادشاه صلاح وقت در آن ديد كه چند گاه پاى در دامن سلامت كشيده با زمانه سازگار گردد ، لاجرم توكل بر خالق جزء و كل كرده بهمراهى آن گروه انبوه با والدهء محترمه و برادران گرامى روى توجه بجانب اصطخر آورد و صديق آسا در زندان پروحشت آرام گرفته بجفا و محنت روزگار سازگار آمدند .\r\nشعر\r\n مرد بزندان شرف آرد بدست * يوسف از آنروى بزندان نشست \r\nاين واقعه در شهور سنهء ست و تسعين و ثمان مائة روى داد مجملا خاك آن قلعه مدتى از\r\n\r\n","description":"","footnote":"","page_name":" 21 ","page_number":51},
  {"content":"\r\n\r\nوجود شريفشان كحل الجواهر ديدهء اعتبار و عرصهء آن سرزمين از نهال افضالشان خلد برين گشت و از نوادر اتفاقات لفظ خلد برين تاريخ آن واقعهء عبرت‌گزين است . آرى تا قطرهء ابر نيسان از پايهء رفعت آسمان تنزل ننموده محبوس ظلمت‌كدهء صدف نگردد درة التاج تارك شهر ياران عرصهء آفاق نشود و هيچ بيسرزنش خارى گوشهء دستار پادشاهان ذوى الاقتدار نسزد نظير اين حكايت آزموده و شبيه اين روايت براستى چهره نموده صورت حال همايون فال حضرت خاقان سليمان شان ابو البقاء شاه اسمعيل بهادر خان است كه در صغر سن و اوان طفوليت يوسف مثال در آن زندان پر ملال قرين اندوه و كلال گرديده عاقبت بر تختگاه و اتيناه الملك بر آمده در اندك فرصتى ابواب حشمت و كامرانى بر روى اولياء دولتش گشاده گشت . القصه منصور بيك پرناك فرمان پذير گشته آن نتايج دودمان خلافت را در قلعه جاى داده اما از روى عقيدت و اخلاص پيش آمده خدمت آن مخدوم زادگان عالى منزلت را بر رقبه طاعت خود واجب شمرده در كل مواد رضا جوى خاطر شريفشان بود . چون چند گاه شاهزادگان عالى گهر چون درر غرر در جوف صدف قلعه متوارى گشته بتجربهء روزگار مهذب و از زمانه پرورش مييافتند سلطان يعقوبرا [ 17 
  ] از شئامت اين بيحرمتى نخل حياتش بصرصر اجل از پاى در آمد و به سلطان در قراباغ بود رخت هستى بسر منزل آخرت كشيد و همچنانچه در كتب تواريخ مسطور است امراء تركمان دو گروهه شده جمعى بر سلطنت مسيح ميرزا برادرش و برخى بپادشاهى بايسنقر ولدش انفاق نموده بين الفريقين مهم بمحاربه انجاميد و بايسنقر بر تخت سلطنت جلوس نموده رستم ميرزا اين مقصود ميرزا ابن پادشاه مرحوم امير حسن بيك را به جهت آنكه موافقت اصحاب عم اختيار نموده در سلك مسيح ميرزائيان منسلك شده بود بعد از قتل او گرفتار شده بقلعهء النجق فرستاده بقرق سيدى على كوتوال قلعه سپردند و چون چندگاه از سلطنت بايسنقر بگذشت ابيه سلطان بحدود قلعهء النجق رفته فرق سيدى را بلطايف الحيل فريفته با خود متفق ساخت و رستم ميرزا را بيرون آورده بپادشاهى اختيار نمودند و جمعى كثير از مغلوبان معركهء قراباغ و آحاد الناس بر سر ايشان جمعيت نموده رفتن بتبريز و محاربهء بايسنقر را وجههء همت ساختند و بكنار ارس آمده لنگر اقامت انداختند و ميرزا بايسنقر به جهت دفع فتنه ميرزا رستم از تبريز بيرون آمده چون بمرند رسيد هر كس را بقراولى فرستاد راه بيوفائى پيموده بميرزا رستم پيوست ، رفته رفته تفرقگى بعموم سپاه راه يافته اردوى ميرزا بايسنقر بنوعى بهم برآمد كه از عهدهء ضبط آن بيرون نتوانست آمد . بالضروره احمال و اثقال و اساس پادشاهى بر جا گذاشته با معدودى از خدمتكاران روى بوادى فرار آورده از راه اهر قراجه داغ بشيروان رفته بشيروانشاه كه خال او بود پيوست و ميرزا رستم كامياب دولت گشته مظفر و منصور به تبريز آمد و بر تخت سلطنت نشست ، امراء تركمان عموما غاشيهء اطاعت بر دوش افكندند و او كما ينبغى به دارائى سپاه و رعيت پرداخت ، اما شيروانشاه بامداد و اسعاد خواهرزاده و داماد كمر همت بسته اسباب سلطنت ميرزا بايسنقر را سرانجام ميداد و ميرزا رستم نيز بفكر كار ميرزا بايسنقر افتاده در دفع و رفع او با امراء و اركان دولت بايندرى مشورت نمود ، آخر الامر بمصلحت نيك انديشان قرار داد كه آن كواكب درخشان آسمان خلافت را از قلعهء اصطخر بيرون آورده لواى شوكت سلطانعلى ميرزا را كه سزاوار سرورى و سرداريست بتزبيت پادشاهانه بلند گرداند و به جهت دفع فتنه بايسنقر و طلب خون جد و پدر بصوب شيروان فرستد كه اگر غالب گردد و اگر مغلوب در هر دو صورت مطلوب ظاهرى و باطنى او بحصول پيوندد و بدين عزيمت ظاهرا عرق قرابت و خويشى و رضا جوئى خاطر عمهء محترمهء خود را وسيله ساخت و باحضار شاهزادگان حكم كرد و سلطانعلى پادشاه در سنهء ثمان و تسعين\r\n\r\n","description":"","footnote":"","page_name":" 22 ","page_number":52},
  {"content":"\r\n\r\nو ثمان مائة كه مدت اقامتش در قلعهء اصطخر به چهار سال و نيم رسيده روى به راه آورده در كمال عز و جاه بتبريز رسيد و رستم ميرزا آن حضرت را در آغوش مهربانى كشيد و در اعتلا و رفعت شأن او اهتمام نمود و منتسبان و يك جهتان اين دودمان قدس نشان كه در زواياى خمول و ناكامى خزيده بودند روى بآستان ملك آشيان آورده روز بروز سلك جمعيت آن گروه عقيدت گزبن ازدياد و انتظام ميپذيرفت . در اين اثناء خبر ورود ميرزا بايسنقر با لشكر شيروان به سمت آذربايجان مسموع امير زاده رستم گشته سلطانعلى پادشاه را با ابيه سلطان و فوجى از عساكر تركمان بمدافعه بايسنقر و شيروانيان فرستاد و ايشان بكنار آب ارس رسيده خيمهء اقامت نصب نمودند و از هر دو طرف كنار آب را جسر بسته راه آمد و شد طرفين جز بر صفير تير مفتوح نبود و صورت فتحى از هيچ طرف چهره نميگشود و از جانبين از مدت طول اقامت بستوه آمده بايسنقر بشيروان معاودت نمود و سلطانعلى پادشاه و ابيه سلطان بتبريز آمدند در خلال اينحال كوسه حاجى بايندر حاكم اصفهان با امير زاده رستم در مقام خلاف و عصيان در آمده خطبهء دولت بنام بايسنقر خواند ، اينمعنى باعث آن شد كه ديگر باره بايسنقر عزيمت جانب آذربايجان نموده با لشكر بيشمار به آن ديار آيد و امير زاده رستم بار ديگر مهر سپهر سرورى سلطانعلى ميرزا را با ابيه سلطان و فوجى از عساكر صوفيه و تركمان بمقابلهء او فرستاد ، در حدود اهر و مشكين اين دو لشكر پر خشم و كين به يكديگر رسيده بين الفريقين معركهء رزم گرم گرديد .\r\nبيمن مقدم آن سلطان سرير هدايت بايسنقريان مغلوب گشته در اين معركه بايسنقر بقتل رسيد و سلطانعلى ميرزا مظفر و منصور در كمال عظمت و اقتدار بتبريز آمده امير زاده رستم لوازم محمدت و تواضعات دوستانه بظهور آورده ، آن حضرت را در غايت اعزاز و احترام بجانب اردبيل فرستاد و آن بدر آسمان دين پرورى در آن خطهء فردوس نهاد بدستور آباء و اجداد بر سرير هدايت و ارشاد متمكن گشته ارباب عقيدت و اخلاص بعتبهء عليه گردون مناص آمد و شد آغاز نهادند و اجتماع فرق صوفيه و ازدحام ارباب ارادت آتش حقد و حسد در كانون رستم ميرزا افروخته آن حضرت را با برادران بتبريز آورد اگر چه رعايت جانب ظاهر مينمود [ 18 
  ] اما حارسان گماشته بود كه از ايشان خبردار بوده نگذارند كه طبقهء صوفيه در خدمت ايشان راه تردد داشته باشند و صوفيه و ارباب اعتقاد همچنان روى ارادت بآستان سدره مكان آورده در خفيه نذور گذرانيده نقد اخلاص خود را در آن آستانه بر محك امتحان ميزدند . اميرزاده رستم از اين معنى آگاه گشته در كار سلطان حيدر متفكر گرديد . عاقبت رأى خطا انديش بدفع آن حضرت جازم گرديد شخصى از اصحاب مجلس آن حضرت را از كيد و غدر پادشاه آگاه كرد ، چون پرتو اين داعيهء واهيه بر پيشگاه ضمير انور تافت بمضمون الفرار مما لا يطلاق من سنن المرسلين شبى بى خبر از تبريز سوار شده راه اردبيل پيش گرفت و اميرزاده رستم ميرزا ابيه سلطان را با چهار هزار سوار بتعاقب آن سلطان عالى مقدار فرستاده در حوالى شماسبى كه موضعيست از مواضع شهر اردبيل به آن حضرت رسيده ، گويند در آن وقت عدد ملازمان موكب اقبال سلطانعلى ميرزا زياده از هفتصد نبود با آن فوج قليل مقابلهء آن فئه كثير با خود تخمير نموده جمعى از دولتخواهان آن حضرت را از قتال مانع آمده چاره جوى گشتند آن حضرت چون بنور ولايت صورت شهادت خود را در صفحهء تقدير مشاهده نموده بود صوفيان و هواخواهان دودمان صفوى را جمع آورده از شهادت خود در آن معركه خبر داد برادر نيك اختر اعنى خاقان سليمان شان را كه انوار جهاندارى از ناصيهء همايونش ميدرخشيد وليعهد و قايم مقام گردانيد و رموز اسراريكه در وقت ارشاد شيوه و شعار مرشدان اين خاندان است بنوعى كه از پدر عاليمقدار و اجداد نامدار بميراث يافته بود در خاطر خطيرش بوديعت\r\n\r\n","description":"","footnote":"","page_name":" 23 ","page_number":53},
  {"content":"\r\n\r\nنهاد و تاج مبارك خود را بر سر آن حضرت گذاشته او را بمعتمدان سپرده سفارشات بليغ نمود و بر زبان الهام بيان گذرانيد كه چراغ دولت دودمان مرتضوى از او روشن گشته عنقريب ماهچهء لواى آسمان ساى دولتش ارتفاع عظيم خواهد يافت و پرتو معدلتش بر مفارق عالميان خواهد تافت . بعد از اتمام وصيت قدم در معركه كارزار نهاد و همچنان كه بر زبان صدق بيانش گذشته بود مخالفان غالب آمده آن حضرت شربت شهادت نوشيد ، بعد از وقوع آن واقعه جانسوز تفرقگى بميان ارباب عقيدت راه يافته هر كس بجانبى پراكنده شدند . حسين بيك لله و خليفة الخلفاء كه در آنوقت بخادم بيك اشتهار داشت و دده بيك نعش مطهر آن حضرت را بدار الارشاد آورده در حظيرهء متبركهء منوره صفويه مدفون ساختند .\r\n\r\n","description":"","footnote":"","page_name":" 24 ","page_number":54},
  {"content":"\r\n\r\n\r\nذكر احوال خاقان سليمان شأن شاه اسمعيل بهادر خان اسكنه الله تعالى فى فراديس الجنان و بيان جهانگشائى و شرح ظهور و خروج آن خسرو بلند مكان\r\nنغمه پردازان بزم دلگشائى و معركه آرايان رزم سخن آرائى خروج پادشاه ستوده سير حميده فعال صف آراى معركه كشور گشائى مرحله پيماى باديهء جويائى انجمن افروز بزم اقبال آفتاب جهان آراى آسمان جاه و جلال جام جهان نماى دولت حيدرى آينهء رونماى مذهب حق اثنى عشرى سلطان سلاطين نشان تخت گير ممالك كيان يعنى خاقان سليمان شان را بدين ترانه سروده‌اند و آثار شجاعت و رزم آزمائى و اخبار كشورگيرى و جهانگشائى آن شهريار والاگهر مرتضوى خصال را در انجمن حديث آرائى بدين نمط گزارش داده كه بعد از واقعهء شهادت برادر صفوت نهاد و تسلط ارباب بغى و عناد صوفيان پاك اعتقاد آن در برج ولايت را كه وليعهد برادر نامدار بود و پوشيده و پنهان به شهر آورده بودند هر چند روز در محلى برسم اختفا نگاه ميداشتند بعد از چهل روز آن طبقه عقيدت گزين از بيم كيد خصما و اضداد در اردبيل توقف صلاح نديده و با والدهء محترمه‌اش مشورت نموده توجه جانب گيلان را بصلاح وقت انسب و اقرب يافتند و آن عفيفه راضى بمفارقت فرزندان گشته در همان ايام اعيان صوفيه خصوصا حسين بيك لله شاملو و خادم بيك طالش كه آخر بخليفة الخلفاء ملقب شد و ابدال بيك و ده ذوالقدر و غيرهم هر دو برادر نامدار را برداشته با دويست نفر از ملازمان كما بيش روانهء گيلان شدند و بنوعى كه در كتب مبسوطه تواريخ خصوصا حبيب السير مسطور است بولايت گيلان درآمده چند روزى در رشت توقف نمود ، امير و الحق والى آنجا خدمات بتقديم رسانيد بعد از آن خطهء لاهيجان از يمن قدوم بهجت لزوم آن نو رسان باغ جنان غيرت افزاى روضهء رضوان گرديد كاركيا ميرزا على والى آن ولايت كه از دودمان سيادت و بعظم شأن و رفعت مكان از ساير ولاة گيلان منفرد و ممتاز و بحسب و نسب ستوده و حميده و بحسن خلق و اطوار [ 19 
  ] ذكيه موصوف و پسنديده بود مقدم شريف آن نو باوهء بوستان جلالت و برادر گراميش سيد ابراهيم را بقدوم اعزاز و احترام تلقى نموده تواضعات مخلصانه و مردميهاى مهربانانه بظهور آورده و سيد ابراهيم برادر آن حضرت را شوق ملاقات والده غالب نموده چون بدرويشى و درويش نهادى متصف بود طاقيهء تركمانى بر سر نهاده بجانب اردبيل بازگشت و آن حضرت با قليلى از خدمتكاران جان نثار در آن ولايت رحل اقامت انداخته منتظر لطيفهء غيبى نشست . در آن وقت سن شريف آن حضرت زياده از هفت سال نبوده اما در فهم و فراست آيتى و در عقل و جوهر دانش علامتى بود در مبادى حال آئين جهاندارى از ناصيهء همايونش ظاهر و فرايزدى از جبين مبينش باهر ، ملازمان موكب عالى كه آن نونهال چمن‌آراى خلافت را بزلال حسن اعتقاد پرورش ميدادند بالهام غيبى به سمت والاى شاهى موسوم ساخته با وجود صغر سن بعقيدهء درست و ارادهء شامل مرشد كامل و پادشاه ميخواندند و بقول مشهور تا مدت شش سال و نيم در گيلان توقف نموده بعضى اوقات در\r\n\r\n","description":"","footnote":"","page_name":" 25 ","page_number":55},
  {"content":"\r\n\r\nبيه پس و ايامى در خطهء لاهيجان روزگار گذرانيده نزد مولانا شمس الدين لاهيجى قرائت قرآن مجيد فرمود و كاركيا ميرزا على و كاركيا سلطانحسن برادرش متكفل خدمت بودند ، بين الجمهور مشهور است و در تاريخ جهان آرا مسطور كه در اوايل حال مكررا از جانب امير زاده رستم پادشاه تركمان كسان بطلب آن در گرانمايه درياى بختيارى بگيلان آمدند و كاركيا ميرزا على بمعاذير دلپذير عاقلانه تمسك جسته فرستادگانرا معاودت ميداد تا آنكه اختلال باحوال سلاطين زادهاى تركمان اولاد و احفاد پادشاه مرحوم حسن پادشاه راه يافته به يكديگر مشغول شدند و چندان شورش و دو هوائى در ميانهء آن طبقه وقوع يافت كه بمخاصمت ديگرى نپرداختند از مدت اقامت آن حضرت آمد شد صوفيان و ارباب ارادت از درگاه كرامت پناهش خالى نبود در اوان نشو و نما گاهى بنشاط شكار مشغولى نموده در سمام و اشكور و منزهات آن ولايت سير ميفرمود و هميشه نقش جهاندارى بر لوحهء ضميرش نگاشته شاهين بلند پرواز همت به قصد صيد عقاب مملكت در پرواز ميآورد .\r\nبيت\r\n بعزم قوى همتش يار بود * در آن كار بختش مددكار بود \r\n بخاطر حديث جهانداريش * ز دادار دارنده بد ياريش \r\n بدل بودش از آتش داد و دين * ز روز ازل بود فكرش همين \r\nچون اخبار شورش و برهمزدگى دولت سلاطين آق قوينلوى تركمان قرع سمع خاقان سليمان شأن گرديد رأى جهان آرا اقتضاى بيرون آمدن از گيلان كرد كاركيا ميرزا على بتواضعات ميزبانانه و ملاحظهء حزم و احتياط دولتخواهانه از آن اراده مانع آمده اظهار نمود كه هنوز غنچه گلشن سراى دولت را هنگام شكفتن نيست ، يعنى نواب عالى را به جهت حداثت سن و كثرت اعدا و قلت اعوان و انصار وقت ظهور و خروج نرسيده چند گاه ديگر با زمانه سازگار گردند كه اسباب اين مطلب عليا بدستيارى كاركنان تاييد نيكوتر سرانجام يابد ، آن حضرت چندگاه ديگر بمراعات خاطر كاركيا توقف نمود تا آنكه در شهور سنهء ست و تسعمائة كه ميانهء سلطان مراد بن يعقوب و ميرزا الوند بن يوسف ميرزا نبيره‌هاى حسن پادشاه تنازع بود و بالاخره مصالحه اتفاق افتاده ممالك ايران ميانهء هر دو عمزاده انقسام يافت خاقان سليمان شأن كه مدت اقامتش در گيلان بشش سال و نيم رسيده بود و زياده از آن مصابرت در حوصله‌اش گنجايش نداشت بالهام ملهم غيبى بخروج از آن ملك عازم و جازم گشته كاركيا را وداع نموده با معدودى از خدمتكاران و هواخواهان عقيدت گزين جان سپار - بساعتى كه تفاخر كند بدان ايام - روى توجه به مقصد آورد و كاركيا ميرزا على آنچه دست مكنتش به آن ميرسيد پيشكش كرده خدمات لايقه بتقديم رسانيد و چند فرسخ مشايعت نموده ريش سفيدان دولت قاهره را كه در ملازمت آن سرير انجمن اقبال بودند وصاياى ارجمند نموده در ضمان امان حضرت ملك منان روانه مطلب ساخت ، اما در آن سال در قريهء ارجوان از ولايت آستارا از هجوم جنود برد و سرما طرح قشلاق انداخته جماعت طوالش متكفل خدمت گشتند و در اول بهار كه زمانه چون رياض اميد هواخواهان دودمان صفوى از رشحات سحاب الطاف الهى طراوت و خرمى يافت از يورت قشلاق در حركت آمده ديگر باره بدار الارشاد اردبيل تشريف آورده نخست به زيارت روضهء مقدس حضرت سلطان الاولياء و مراقد متبرك آباء عظام فردوس مقام مشرف گشته در آن مكان شريف كه محل استجابت دعا و مهبط فتوحات عالم بالاست حصول مطالب عليا كه در باطن حق گزينش رسوخ داشت از حضرت بارى عز اسمه مسئلت نمود . بعد از آداب زيارت و مشاهدهء انوار\r\n\r\n","description":"","footnote":"","page_name":" 26 ","page_number":56},
  {"content":"\r\n\r\nاستجابت دعا بديدار گرامى والدهء محترمه و برادر مسرور گرديد . بيان تفصيل وقايع و شرح صادرات احوال همايون فال و محاربات قوى كه آن تأييد يافتهء درگاه ايزدى را در آغاز دولت و كشور گشائى و ايام سلطنت [ 20 
  ] و فرمانروائى روى داده و ابواب فتوحات كه مفاتيح نصرت و يارى بر روى اولياء دولتش گشوده گشته زياده از مقدور قلم مكسور اللسان و ما فوق قدرت تحرير مورخان بلاغت نشانست و آنچه در كتاب حبيب السير مرقوم گرديده و حسن بيك مورخ روملو در احسن التواريخ درج نموده و مير يحيى سيفى قزوينى در لب التواريخ آورده عشرى از اعشار بلكه يكى از هزار است ، چون اين مختصر گنجايش تفصيل حالات آن شهريار گيتى ستان ندارد و دفعا للاطاله تيمنا و تبركا بذكر مجملى از آنها اختصار ميرود كه از مطلب اصلى كه بيان وقايع ايام جلوس حضرت اعلى شاهى ظل اللهى است باز نماند . القصه از ارواح مقدسهء آباء عظام و مشايخ كرام استمداد همت فرموده از دار الارشاد اردبيل متوجهء قراباغ شدند روز بروز ارباب ارادت باردوى كيهان پوى جمع ميشدند در قراباغ با سلطان حسين بارانى كه از نباير ميرزا جهانشاه بود و نيت خروج و خيال عروج داشت ملاقات نمود ، چون آثار كيد و غدر از اطوار او مشاهده نمود از او جدا شده بكوكجه تنكر تشريف برده تا ارزنجان رفتند و از آنجا تا سه چهار هزار نفر از صوفيان و معتقدان از شام و ديار بكر و سيواس و بايبرد و آن حدود بپايه سرير اعلى آمدند خان محمد استاجلو با جمعى كثير احرام ملازمت درگاه عالم پناه بسته بسعادت خدمت فايز گرديده منظور نظر عاطفت گشته در ارزنجان بعد از مشورت و كنگاش عزيمت جانب شيروان و انتقام كشيدن از شيروانيان در دل انور رسوخ يافته با هشتهزار نفر از صوفيه صادق العقيده بجانب شيروان در حركت آمدند و با فرخ يسار والى شيروان كه بيست هزار سوار و چندين هزار پياده همراه داشت در حدود قلعهء گلستان مصاف اتفاق افتاد بظفر و نصرت اختصاص يافته فرخ يسار بتيغ انتقام غازيان شير شكار با بسيارى از عظماء شيروان و سپاهيان آن ديار از پياده و سوار بدار البوار شتافت كوس سلطنت و شهريارى آن حضرت در آنديار بلند آوازه گشته در آن زمستان در محمود آباد شيروان طرح قشلاق انداخته شيخ ابراهيم ملقب بشيخشاه ولد رشيد شيروانشاه بكشتى درآمده از راه دريا بگيلان رفت ، مردم آن ولايت اكثر اطاعت نموده تمامى خزاين و دفاين پادشاهان شيروان كه در آن بلاد و قلاع بود بسر كار خاقان سليمان شأن تعلق گرفت و مردم بعضى قلاع خصوصا قلعه باد كوبه كه قلعه‌ايست سه طرف آن را آب دريا احاطه نموده دست هيچ صاحب شوكتى بدامن خاكريز آن نميرسد و يك طرف كه بجانب خشكى است خندق عميق مانند فكر عقلا بيكران و پهناور حفر شده در مقام خلاف درآمده اندك سركشى و قلعه دارى نمودند اما عاقبت بنيروى دولت بيزوال مفتوح گرديد و چون بعضى از اهل شيروان در قلعهء گلستان بودند از آنجا بپاى قلعه آمده آن قلعه سپهر اساس كه از قلاع مشهوره آن ولايت است محاصره فرمودند در اثناء محاصره سروش عالم غيب آن حضرت را بتخت سلطنت و پادشاهى آذربايجان مژده داده و در عالم رؤياء اشاره نموده بودند كه صعوهء حقير قابل صيد شهباز بلند پرواز اوج اقبال نيست آن حضرت امراء عظام را طلب فرموده اظهار نمود كه شما را قلعهء گلستان ميبايد يا تخت آذربايجان ، چون معتقدان خاندان قدس نشان صفوى از عالم اخلاص و پير مريدى آنچه بر زبان الهام بيانش ميگذشت محض صدق انگاشته شايبهء تخلف در آن راه نميداند بمژدهء تخت آذربايجان غلغله نشاط بايوان كيوان رسانيدند ، در آن اثناء خبر رسيد كه امير زاده الوند با عساكر تركمان در نخجوان اقامت نموده جمعى از جنود تركمان را مقرر نموده كه از دو طرف بشيروان در آمده بمحاربهء خاقان سليمان شان كمر بندند شعله غيرت در كانون\r\n\r\n","description":"","footnote":"","page_name":" 27 ","page_number":57},
  {"content":"\r\n\r\nضمير منير آن حضرت زبانه كشيده بيكبارگى از تسخير قلعه گلستان گذشته باشارهء منهيان عالم غيب از پاى قلعه برخاسته متوجه آذربايجان شدند .\r\n\r\nذكر محاربهء خاقان سليمان شأن با ميرزا الوند تركمان و ظفر يافتن بتوفيق ملك منان\r\nدر نخجوان توجه خاقان سليمان شأن را بجانب آذربايجان استماع نموده با سى هزار كس از جنود تركمان كه در موكب او حاضر بودند بمقابلهء آن حضرت شتافت ، اما از وفور شجاعت و دلاورى خاقان سليمان شأن و فدويت قزلباش كه پروانه وار خود را بر شعله آتش زده آن را حيات ابد ميدانستند كمال رعب و هراس بر ضماير ايشان مستولى گرديده بود در شيرور نخجوان در شهور سنهء سبع و تسعمائه بين الفريقين مقابله اتفاق افتاد دلاوران لشكر قزلباش كه هفتهزار نفر بودند فدائى وارقدم در معركهء كارزار نهاده داد مردانگى دادند ، در آنطرف نيز جنود تركمان به قدر طاقت و توان كوشش مينمودند اما بتأييد [ 21 
  ] كردگار ظفر و نصرت و اقبال مثال قرين حال عساكر ظفر مآل گشته امير زاده الوند مغلوب گرديده بسيارى از اعاظم امراء و اعيان تركمان و جنود بيشمار در آن معركه مقتول گشته غنايم موفور بدست سپاه منصور افتاد ميرزا الوند در آذربايجان مجال توقف نيافته بارزنجان گريخت و خاقان سليمان شان مظفر و كامران بدار السلطنهء تبريز رسيده بر تخت سلطنت پادشاهانه تمكن يافت شعار مذهب حق اثنى عشر عليهم السلام ظهور يافت . فراز منابر بخطبهء اماميه و القاب ساميه زينت پذير گشته وجوه دنانير بكلمهء طيبهء لا إله الا الله و محمد رسول الله و على ولى الله و اسم سامى آن برگزيدهء آله سكه و آرايش يافت . رسوم مبتدعهء ارباب ضلال مندفع گشته شيعيان هلل بيت طيبين و طاهرين كه تا غايت بتقيه زندگانى ميكردند علانيه شعار مذهب حق اماميه پيش گرفته مخالفين در زواياى اختفا خزيدند ، صيت صلابت و قهارى آن حضرت بر اطراف و اكناف رسيده شعلهء تيغ آتشبارش زبانه بفلك اثير كشيده ميرزا الوند جمعى فراهم آورده حركة المذبوحى كرده از ارزنجان عزيمت آذربايجان نمود در هنگامى كه رايات نصرت آيات شاهى از راه ترجان متوجه ارزنجان شده بودند بدار السلطنهء تبريز رسيده دست تعدى برعايا و متمولين دراز كرد و از آنجا باوجان شتافت از آوازه قرب وصول موكب جهانگشائى مجال توقف نيافته از اوجان بهمدان رفت و از آنجا روى توجه ببغداد آورد چون ادبار روى به او آورده بود از آنجا نيز به جهت مخالفت قاسم بيك پرناك اقامت نتوانست نمود عزيمت ديار بكر كرده بعزم رزم آن حضرت بحدود همدان آمد و تا موازى هفتاد هزار كس از جنود تركمان بمعرض درآورده سيصد عرابه با توپ و ضربزن و يراق همراه داشت از اينجانب خاقان سليمان شان با عساكر اقبال مآثر دل بر عنايت الهى و امداد ارواح مقدسه طيبين و طاهرين بسته با موازى دوازده هزار كس از طوايف جليلهء قزلباش كه در ركاب مقدس بودند بمقابلهء اعدا توجه نمودند ، بعون الله توفيقه .\r\n\r\nذكر محاربهء خاقان سليمان شأن با سلطان مراد و فتح عراق عجم و فارس و كرمان بتوفيق ملك منان\r\nدر روز شنبه بيست و چهارم شهر ذى الحجة الحرام سنة ثمان و تسعمائه در آلمه بلاغى همدان\r\n\r\n","description":"","footnote":"","page_name":" 28 ","page_number":58},
  {"content":"\r\n\r\nبين الفريقين محاربهء عظيم بوقوع پيوست خاقان سليمان به زور بازوى حيدرى و طليعهء طلوع آفتاب دولت اثنى عشرى بر آن لشكر بيقياس ظفر يافته در آن معركهء هولناك دمار از نهاد جنود تركمان برآمده سلطانمراد كه هميشه خاقان سليمان شأن او را نامراد ميخواندند همچنانچه بر زبان الهام بيان ميگذشت سرگشته و نامراد راه فرار پيمود ، بشيراز رفت در اين مصاف غنايم بيشمار و اسبان تازى نژاد صبا ؟ ؟ رفتار و ديگر امتعه و اجناس هر ديار ما لا تعد و لا تحصى بدست عساكر ظفر شمار درآمده خاقان سليمان شان فتحنامه‌ها به اطراف و اكناف فرستاد ، ملوك اطراف و اعيان ممالك بادبار و بخت برگشتگى سلاطين تركمان متيقن و بدولت ارجمند روز افزون شاهى اميدوار شده بدرگاه عالم پناه توسل جسته از اطراف و جوانب ايلچيان بپايهء سرير خلافت مصير فرستاده تهنيت و مباركبادى آن فتح مبين كه طراز فتوحات سلاطين عالم بود زبان گشاده پيشكش و نثار ايثار كردند رايات ظفر آيات در آن بهار بدامن كوه الوند تشريف برده ايام خجسته آثار بهار در آن مرغزار بهشت آثار بعيش و خرمى و سير و صحبت و خوشدلى گذرانيدند در آن اثنا منهيان خبر رسانيدند كه سلطانمراد در دار الملك شيراز رحل اقامت انداخته بضبط و ربط ممالك فارس پرداخته بجر شكستگى مشغولست خاقان سليمان شأن عزيمت جانب تخت سليمان فرموده با جنود بخت بلند و عساكر فيروزمند بدار الملك اصفهان تشريف برده از آنجا با يلغار روانه جانب شيراز شد سلطانمراد از آوازهء وصول موكب همايون شاهى تزلزل تمام يافته تاب توقف در برابر صولت دولت همايونى نياورده به طرف شوشتر گريخت و رايات منصوره در كمال شوكت و كامرانى قدم بر فراز تخت سليمانى نهاده دار الملك شيراز محل نزول آن خسرو سر افراز گرديد اهالى و اعيان فارس بپايهء سرير اعلى آمده پيشكشهاى لايق كشيدند و عموم فارسيان بظلال الويهء معدلت پادشاه مرتضوى خصال استظلال جسته از حوادث روزگار آسودگى يافتند ، اما سلطانمراد نامراد از خوف تيغ و سنان غازيان ظفر نشان در شوشتر اقامت نتوانست نمود از آنجا ببغداد شتافت و اوضاع آنجا را نيز به جهت استيلاى باريك پرناك بر وفق دلخواه مشاهده نمينمود در وقتى كه كوكبهء نهضت رايات همايون [ 22 
  ] خاقانى آن ديار بلند آوازه گشت مجال توقف نيافته باتفاق باريك مذكور بحلب رفته چند كاه در سايهء دولت سلطان قانيصو پادشاه مصر و شام بسر برده از آنجا عزيمت رفتن ديار بكر و رستمدار نمود از علاء الدوله حاكم طايفهء ذو القدر والى بلاد مرغش التيام نموده بدان صوب در حركت آمد مآل حال او عنقريب در طى احوال علاء الدوله رقمزدهء كلك بيان ميگردد ، القصه رايات نصرت آيات خسرو آفاق بعد از نظم و نسق دار الملك فارس بصوب عراق نهضت نمود ، بعون الله .\r\n\r\nذكر تنبيه متمردان عراق و فتح قلاع و فيروزى يافتن آن خسرو آفاق\r\nچون امير حسين كياء جلادى كه تمامت رستمدار و جبال فيروزكوه و دماوند و هبلرود و آن حدود را بضبط خود درآورده دوازده هزار سوار جرار و پياده بيشمار داشت بحصانت قلاع و جبال رفيعه اعتماد نموده نقش مخالفت و سركشى در لوح ضميرش نگاشت و سر از جيب عصيان بر آورده دست درازى بحواشى مملكت عراق مينمود جمعى از خواص تركمان بايندرى كه در محال عراق پاى اقامتشان سست شده بود و سر كردهء ايشان مراد بيك بود جبال رستمدار و درگاه امير حسين كيا را ملجاء و ملتجاء دانسته نزد او مجتمع شده بودند و او بيشتر از پيشتر باد نخوت و غرور بكاخ دماغ راه\r\n\r\n","description":"","footnote":"","page_name":" 29 ","page_number":59},
  {"content":"\r\n\r\nداده با ملازمان آستان سدرهء نشان پادشاهى بى ادبانه سلوك مينمود و در وقتى كه رايات گردون مماس متوجه ممالك فارس ميشد الياس بيك انعوت اغلى را با جمعى بدفع شر او نامزد فرمودند .\r\nامير حسين كيا اين خبر شنيد قبل از اجتماع سپاه قزلباش بر سر الياس بيك ايلغار كرد مشار اليه خود را بقلعهء ورامين كشيد و جلادليان بپاى قلعه آمده او را مدتى محاصره نمودند بالاخره بعهد و پيمان با او ملانات كرد ، بمكر و حيله و غدر آن ترك ساده دل را با جمعى از ملازمانش در كبود گنبد رى بدرجهء شهادت رسانيدند حقيقت گردن كشى و خودسرى و جسارت بى ادبيهاى او بمسامع جاه و جلال رسيد دفع فتنهء آن بدكردار و گوشمال ديو ساران جبال رستمدار پيشنهاد همت ساخته در اول بهار سنهء تسع و تسعمائه از قشلاق قم با عساكر ظفر شعار بدان صوب در حركت آمد و نخست قلعهء گلخندان كه از غايت متانت و استحكام با قلعهء رفيع چرخ مينا فام برابرى مينمايد محاصره فرموده بقرت قاهرهء يزدانى و زور سربنجهء حيدرى آن قلعه را خيبر آسا بچنگ درآورده قتل عام در ميانه محصوران شيوع يافت و از آنجا بقلعهء فيروز كوه رفته آن قلعه نيز بنيروى اقبال دولت فيروز حكم قلعهء گلخندان گرفت و امير على كيا كه كوتوال قلعه بود بعد از محاربهء بسيار از قلعه دارى عاجز گشته بعتبهء اقبال شاهى و عفو پادشاهى پناه جسته با جمعى كه از در عجز و بيچارگى درآمده دست از محاربه باز داشته بودند سالم مانده ديگران بياسا رسيدند امير حسين كيا با دوازده هزار سوار و پياده بسيار سر راه بر عساكر ظفر شعار گرفته در كمين غدر نشسته بود كه بطريق مكر و خدعه دستبردى نمايد از فتح اين دو قلعهء بلند اساس و قتل عام محصوران هراس بيقياس به خود راه داده اندكى از خواب غفلت بيدار شده از اعمال ناصواب پشيمان گشت و با جمعى كه همراه داشت پناه بقلعهء استا كه محكمترين قلاع آن ولايت و شهر بند و حصار استوار دارد برده در آن قلعه متحصن گرديد موكب همايون فال شهريار بيهمال بپاى قلعه رسيد و شروع در لوازم قلعه‌گيرى كردند چندگاه صفير تير و تفنگ آمد شد نموده محاربات فيما بين روى ميداد رودخانه عظيمى در پاى قلعه ميگذرد كه مردم قلعه سنگ را تراشيده آب از آنجا بقلعه ميبردند اين معنى بر رأى جهان آرا پرتو انداخت همت بحر خاصيت بر آن گماشتند كه آب رودخانه را از آن ممر گردانيده به طرف ديگر اندازند هر چند اين معنى در بسيارى آب و طغيان رودخانه در نظر عقل بعيد مينمود آن لجهء عمان پر دلى متوجه آن امر گشته در اندك روزى جوئى عظيم در طرف ديگر حفر نموده آب رودخانه را آنجا انداختند جلاديان چون ماهى كه از آب دور افتد بطپيدن درآمده دو سه روزى حركة المذبوحى كرده عاقبت عطش گويان فرياد الامان برآوردند و قلعه بدان محكمى و استوارى با وجود مردان كارى در سى و سه روز به تصرف اولياء دولت قاهره درآمد محصوران قلعه تر و خشك به آتش قهر پادشاه دشمن سوز دوست پرور سوخته تيغ تيز بر آن طايفهء خونريز پر ستيز حكم گرديد سواى جمعى از اهل قلم كسى از آن طايفه نجات نيافت مراد بيك جهانشاهلو را به آتش قهر سوخته سپاه كينه خواه گوشت او را خوردند امير حسين جغد آسا در ويرانه قفس آهنين محبوس گشت موكلانرا غافل ساخته زخمى بر خود زد بعد از چند روز [ 23 
  ] در يورت كبود گنبد رى مرغ روحش از قفس بدن پرواز نموده از غرايب اتفاقات آنكه امير حسين كيا در همان مكان كه الياس بيك ايغوت اغلى با قزلباشيه مردم او بقتل آورده بود بمكافات آن عمل گرفتار آمده او نيز در همان مكان رخت بسراى آخرت كشيد اما همچنان كالبد بيجان در قفس بود عاقبت جثهء خبيثه‌اش به آتش قهر قهرمان سوخته گرديد در آن اثنا خبر طغيان و عصيان محمد كره كه در ايام دولت سلاطين زادهاى تركمان داروغهء ابرقوه بود و خاقان سليمان شان ايالت ابرقوه را به او عنايت فرموده در حينى كه آن حضرت بتسخير رستمدار مشغول\r\n\r\n","description":"","footnote":"","page_name":" 30 ","page_number":60},
  {"content":"\r\n\r\nبودند بمسامع جلال رسيد كه اوايلغار ؟ ؟ بيزد آورده على الغفله خود را به شهر انداخته حاكم آنجا را بقتل آورده رايت نخوت و گردنكشى برافراخته نهضت همايون به جهت تأديب آن متمرد بى باك بصوب دار العبادهء يزد واقع شد و تا مدت دو ماه بمحاصرهء شهر و قلعه پرداخت و عاقبت آن مخذول بيعاقبت از محافظت شهر و ستيز عاجز گشته بارك متحصن شد و بالاخره عساكر فيروزمند بر آن حصار مستولى شده محمد كره را در برج بلندى كه نقاره خانهء ارگ بود گرفته در قفس آهنين محبوس گردانيده ديگران بجزا و سزا رسيدند و عاقبت در ميدان نقش جهان اصفهان شعلهء غضب قيامت لهب خاقان سليمان شان التهاب يافته جسد او را نيز بدستور جد امير حسين كياى جلادى در همان قفس به آتش قهر سوخته و در اين يورش به قوت قاهرهء يزدانى بقيه سركشان ملك عراق بتسخير شحنه سياست از پاى درآورده ساحت آن ولايت را از خس و خاشاك ارباب خلاف و طغيان پاك كردند و چون از لشكر جغتاى باغواى جمعى از تركمانان كه بخراسان رفته بودند بىادبى واقع شده بود پادشاه مرحوم سلطانحسين ميرزا امير كمال الدين صدر را به جهت تهنيت فتوحات و عذر بى انداميهاى جغتاى به خدمت خاقان گيتى ستان فرستاد همانا مكتوبى كه آورده بود پسنديده طبع اشرف نيامد بلكه موجب التهاب نايرهء غضب گشته از يزد به طرف طبس ايلغاز فرموده به شهر ريختند و جمعى كثير از چغتاى متوطنهء شهر عرصهء تيغ فنا گشتند و از كثرت خون ريزى فى الجمله شعلهء غضب قيامت لهب تسكين يافته بعد از يك هفته عود فرمودند در احسن التواريخ مسطور است كه در اين واقعه هفتهزار كس بقتل آمدند و در بهار سال ديگر بجانب ييلاق همدان توجه نمود . زمستان را در خوى و سلماس قشلاق كردند و دفع شر صارم كرد كه آغاز فتنه كرده بولايت ارومى آمده دست درازى بحواشى مملكت ميكرد بسعى بيرام خان قرامانلو و خادم بيك مشهور بخليفة الخلفا وقوع يافت كه برادر و پسر و اكثر سرداران بدست درآمده بعقوبت هر چه تمامتر بسياست رسيدند و تمامى ايل والوس او بتاراج حادثات رفت عبدى بيك شاملو پدر دورميش خان و ساروعلى مهردارتكلو در آن سفر كشته شدند و چون از سلوك ناپسنديدهء امير حسام الدين والى رشت خاطر اشرف غبارآلوده بود در سنهء احدى عشر و تسعمائة متوجه تأديب او شده لشكر بر سر او فرستاد و موكب همايون نيز از طارم برشت درآمد و اميره اظهار عجز و بيچارگى كرده تحف و هداياى لايقه برسم ترجمان ارسال داشته بشفاعت امير نجم الدين مسعود رشتى از تقصيرات او گذشته عود فرمودند و در همين سال حكم شد كه هر كس با مخالفان بجنگ سلطان حيدر رفته باشد بقتل آورند ، ابدال بيك دده كه در آنوقت قورچى باشى بود بدين خدمت مأمور شد و خلق بسيار از طوايف مختلفه تركمان و غيره بدينجهت بياسا رسيدند .\r\n\r\nذكر نهضت همايون بدفع مير علاء الدوله ذو القدر و قضاياى ديار بكر و فتح آن ديار بتوفيق كردگار\r\nسال ديگر قرع سمع همايون گرديد كه سلطانمراد نزد علاء الدوله ذو القدر حاكم بلاد مرغش و آلبستان رفته بود و علاء الدوله او را بدامادى خود اختصاص داده باستظهار لشكر ذو القدر و تركمان موصل و آن حدود كه نزد او فراهم آمده‌اند بضبط قلاع ولايت ديار بكر و آن حدود مشغولى نموده در آن ولايت دم از استبداد و استقلال مىزند همت بلند نهمت خاقان سليمان شان اقتضاى آن كرد كه رايات جهانگشاى بدان صوب افراخته بالكليه خاطر همايون از فتنه‌گر ملك فارغ\r\n\r\n","description":"","footnote":"","page_name":" 31 ","page_number":61},
  {"content":"\r\n\r\nگرداند قورچيان قمر مسير باحضار لشكرهاى ممالك مأمور گشته در شهور ثلاث عشر و تسعمائة رايت فتح آيت بصوب آذربايجان افراختند و چون موكب جهان پيما سايهء وصول بر آن ديار انداخته و علاءالدوله از قرب وصول قزلباش خبر يافت با لشكر پرخاشجوى [ 24 
  ] به طرف آلبستان رفته پشت بقلعه كوه رفيع موسوم بكوه درنا داد ، منتهز جنگ و پيكار نشست و بقول مؤلف حبيب السير و فتوحات يمنى هروى موكب همايون فال خاقان سليمان شان بجانب آلبستان در حركت آمده چون تقارب فئتين دست داد از جانبين بتسويهء صفوف پرداخته آتش محاربه بنوعى اشتعال يافت كه از برق سيف و سنان خوشهء پروين در فلك ميسوخت زمين آلبستان از بسيارى خون كشتگان رشك بدخشان گرديد طايفهء ذوالقدر در آن معركهء پر خوف و خطر پاى ثبات و قرار استوار داشته دو روز از اول بام تا شام بحرب و قتال اشتغال مينمودند چون زمانه پردهء ظلمانى ميانهء هر دو گروه حايل ميساخت طرفين بآرامگاه خود شتافته تا صباح بمراسم طلايه و پاس ميپرداختند روز سيم خاقان سليمان شأن بدن بى بديل را بدرع و خفتان آراسته دلاوران لشكر قزلباش را بمدافعهء اعداء دلير ساخته همت بلند نهمت بقلع و استيصال اعدا مصروف داشته قدم بمعركهء كارزار نهادند و از آن طرف مخالفان خيره سر ذوالقدر در برابر موكب اقبال شاهى درآمده محاربهء در غايت صعوبت اتفاق افتاد اشرار ذوالقدر علامت عجز و انكسار در ناصيهء جال خود مشاهده نموده فرار بر قرار اختيار نمود ، تسايم فتح و فيروزى برسته لواى فلك فرسا وزيده دلاوران لشكر قزلباش دمار از نهاد آن طايفه بر آوردند و قلاع ديار بكر را كه به تصرف ذوالقدر درآمده بود بقهر و غلبه گرفته ايالت آن ولايت در همين سال بر خان محمد استاجلو تفويض يافت در همين ايام امير خان ولد گلابى بيك موصلوى تركمان از حدود ديار بكر موصل بدرگاه عالم پناه آمده مورد التفات گرديد و خاقان سليمان شان آن ولايت را انتظام داده عنان بصوب مراجعت انعطاف دادند اما حسن بيك مورخ در احسن التواريخ نوشته كه در ميانهء خاقان سليمان شأن مقابله نشده ، مؤلف حبيب السير اعتراض كرده كه با وجود آنكه خود در آنزمان بوده خلاف واقع نوشته ذرهء حقير دو قول را بيان نمود العلم عند الله . القصه چون بعد از وقوع اينواقعه خان محمد بديار بكر آمد قايتمس بيك ولد گلابى بيك موصلو كه در شهر حميد بود مخالفت كرده قلعه را بسته مانع دخول شد خان محمد بالضروره در صحرا فرود آمد اكراد آن حدود دست درازى بسيار بار دوى قزلباش نمودند خان محمد بر سر اكراد رفته حربى عظيم ميانهء ايشان وقوع يافت هفت هزار كس از اكراد بقتل آمدند و خان محمد از حرب اكراد مظفر و منصور باز گرديد قايتمس بيك تاب مقاومت او نداشت كس نزد علاء الدوله ذوالقدر فرستاد و از او استمداد نموده متعهد شد كه شهر را به او سپارد با آنكه شكستگى فاحش به حال علاء الدوله راه يافته بود بهوس شهر حميد باستدعاء قايتمس بيك در آن زمستان ديگر باره لشكر جنگجوى فراهم آورده دو هزار كس بسردارى پسران خود قاسم بيك مشهور بسار و قپلان و اردوانه بيك بر سر خان محمد بديار بكر فرستاد و خان محمد استاجلو با وجود قلت سپاه تكيه بر اقبال بيزوال شاهى نموده با طايفهء استاجلو در برابر آن جنود اختر صفت صف قتال آراسته بنيروى اقبال دولت قاهره مظفر منصور گشته ساروقپلان كه بشجاعت و دلاورى از ساير اولاد علاء الدوله ممتاز بود و اردوانه بيك برادرش با جمعى كثير بدست درآمده بقتل رسيدند و خان محمد ظفر و نصرت يافته در كمال شكوه اجلال بر سر قايتمس بيك تركمان آمد و او دروب شهر را مضبوط ساخته در مقام قلعه دارى شد اما كارى نساخته اهالى شهر حميد از او رو گردان شده غازيانرا به شهر راه دادند و قايتمس بيك گرفتار شده بقتل رسيده خان محمد در حكومت ديار بكر استقلال يافته\r\n\r\n","description":"","footnote":"","page_name":" 32 ","page_number":62},
  {"content":"\r\n\r\nآوازهء شوكت و حشمتش در آن حدود منتشر گرديد علاء الدوله از واقعهء پسران بى آرام گشته بار ديگر لشكرهاى پراكنده جمع ساخته تا موازى پانزده هزار سوار جرار بسردارى كورشاهرخ و احمد بيك پسران خود بطلب خون برادران بر سر خان محمد فرستاد خان محمد نيز مردانه وار بمدافعه شتافته در ظاهر شهر آمده با لشكر ذوالقدر در آويخت خان محمد هزار كس داشت مشهور است كه بعد از تسويهء صفوف سگهاى تازى و توله از جيش ذوالقدر پيش آمده با سگهاى جنود استاجلو در آويختند خان محمد از زد و خود آن سگها فال گرفت اتفاقا سگان استاجلو فايق آمده سگهاى ذوالقدر را گريزانيدند خان محمد از مشاهدهء اينحال دل قوى داشته غازيانرا بظفر و نصرت نويد داد فيما بين محاربهء عظيم وقوع يافت در اين مرتبه نيز خان محمد بيمن اقبال بيزوال همايون بر آن فئهء كثير ظفر يافته . كور شاهرخ و احمد بيك اولاد علاء الدوله گرفتار شده با بسيارى از اقرباء و اتباع و امراء او در آن معركه كشته گرديدند از غرايب حالات و عجايب اتفاقات آنكه در ميانه استاجلو كورى بود كه بجنگ آمده بود رفقاء به او تشنيع مينمودند او ميگفت از خداى تعالى خواسته‌ام كه اقبال شاه دين پناه آن كور را بدست اين كور اندازد از قضاى الهى كورشاهرخ بدست او گرفتار آمد بقية السيف آن اشرار بصوب فراروديار ادبار شتافتند علاء الدوله بعد از اين شكست در ماتم فرزندان و اقربا نمد سياه پوشيده امراء او نيز پلاسهاى سياه در گردن انداخته تعزيتى داشتند كه در هيچ زمان وقوع نيافته بود دندان طمع از ديار بكر كنده ترك سعى بيهوده كردند و دولت او را آب و رنگى نماند چون پادشاه روم از شكستهاى پى در پى علاء الدوله و قتل اولاد و قلع و قمع امراء و لشكريانش اطلاع يافت كينهء ديرينه ازو در دل داشت فرصت غنيمت شمرده لشكر بر سر او كشيد و فيما بين محاربه اتفاق افتاد و علاء الدوله در معركهء روميان بقتل در آمد و دولت آن سلسله سپرى گشت طايفهء ذوالقدر بعضى ملازمت خواندگار اختيار نموده بعضى به خدمت خاقان سليمان شأن آمدند اين علاء الدوله مالك مملكت مرعش و البستان و صاحب هشتاد هزار خانه ذوالقدر بود چهار نفر از اين طبقه در آن ولايت سلطنت كردند ملك اصلان و ناصر الدين و علاء الدوله اما علاء الدوله زياده از پدران اقتدار و استقلال يافته با پادشاه روم و مصر بحيله و تزوير سلوك مينمود و هر گاه ايلچيان روم ميآمدند جمعى از ملازمان خود را با لباس مصريان پوشانيده بايشان مىگفت كه پادشاه مصر فرستاده از من به جهت دفع لشكر روم استمداد مينمايد و من بدوستى خواندگار امداد نمينمايم و با پادشاه مصر نيز به همان دستور و از هر دو منتفع ميشد مشهور است كه هميشه علاء الدوله ميگفت كه دو مرغ زرين دارم يكى بيضهء نقره مىكند و يكى طلا القصه در معركه جنگ ذوالقدر سلطانمراد كه نزد علاء الدوله بدامادى او اختصاص يافته بود بدست روميان درآمد سلطان سليم پادشاه روم رعايت او نموده چند گاه همراه بود هر سالى كه بر سر خاقان سليمان شأن ميآمد سلاح در مرافقت او نديد و او از ميان روميان جدا شده جمعى از اشرار بر سر او جمع شده بر سراچهء سلطان قاجار رفت او با هشتصد نفر بمحاربهء شتافته بهشت هزار كس او غالب آمده سلطان مراد در معركه كشته گشته اجه سلطان سر و انگشترى او را جهت نشانه بدرگاه عالم پناه فرستاده بود و ميش سلطان لقب يافت و دولت سلاطين آق قوينلو نيز بقتل او منقرض شد هر چند اين قضايا بعد از فتح و تسخير عراق عرب است كه وقوع يافت اما بنابر ارتباط سخن بتحرير آن پرداخت .\r\nعالم آراى عباسى - 3\r\n\r\n","description":"","footnote":"","page_name":" 33 ","page_number":63},
  {"content":"\r\n\r\n\r\nذكر توجه موكب همايون بصوب عراق عرب و بيان فتح و تسخير آن ولايت و قضاياى سانحه\r\nحقيقت فتح آن ولايت آنكه چون اعيان ممالك عراق عرب از تزلزل احوال سلطانمراد خبر يافتند باريك نامى از امراء تركمان آن ملك را بحيطهء ضبط درآورد و همت بمحافظت آن گماشت و هواى تسخير آن ولايت در ضمير منير همايون رسوخ يافت . نخست تاج زر دوزى و كمر و خلعت خاص جهت باريك ارسال داشته باطاعت و انقياد دلالت فرمود . باريك در اول حال باستقبال خلعت شاهى شتافته طاقيه تركمانى را از سر گذاشته بپوشيدن تاج و خلعت شاهى مفتخر و مباهى گرديد و پيشكشهاى لايق جهت خدام بارگاه سدره اشتباه فرستاد و استدعا نمود كه ايالت آن ولايت برو مسلم دارند اما نظر قبول همايونى بر آنها نيفتاد و بباريك پيغام دادند كه ادراك زيارت عتبات عاليات در دل رسوخ يافته فسخ آن نميشود اگر بوى صدق و اخلاص از سخنان او ميآيد بلا توقف بدرگاه عالم پناه شتافته در سلك ساير امراء منتظم باشد و الا بمكر و حيله راه درين درگاه نيست باريك چند روزى شعار دولتخواهى را شعار خود ساخته چون نهضت همايون به آن طرف محقق شد بجمع نمودن ذخيره و يراق قلعه دارى مشغول گرديد و علانيه كوس ممانعت كوفته تاج زردوزى از سر انداخت لهذا نهضت همايون بدانطرف جزم گرديد حسين بيك لله را منقلاى ساخته پيشتر فرستادند چون حسين بيك به دو منزلى بغداد رسيد باريك دل از دست داده اكثر اعيان آن ولايت را باطاعت خدام بارگاه شاهى راغب يافته و قوت مقابله و قلعه دارى در خود نديده شبى بى خبر از دجله گذشته سراسيمه‌وار باتفاق سلطانمراد در كمال تعب بجانب حلب گريخت و از آنجا چنانچه بتحرير پيوست بميانهء ذو القدر رفتند روز ديگر اهالى و اعيان شهر سيد بيك كمونه را كه از اعاظم سادات نجف و صاحب اختيار آن ولايت بود و باريك او را بمظنهء هواخواهى دولت ارجمند شاهى گرفته در سياه چاه محبوس داشت از چاه بر آورده شعار شاهى سيونى ظاهر ساختند و سيد محمد كمونه روز جمعه به مسجد جامع رفته خطبهء اثنى عشر بالقاب همايونى خواند و حسين [ 26 
  ] بيك را استقبال نموده در باغ ميرزا پير بوداق فرود آوردند و حسين بيك حقيقت فتح بغداد را بسايهء سرير خلافت مصير عرض نموده موكب جهانگشا شكاركنان بآهستگى طى مسافت نموده مظفر و كامران بدار السلام رسيد خلايق آثار بشاشت و شادكامى بظهور آورده باستقبال شتافته لوازم دعا و نياز بجاى ميآوردند و خاقان سليمان شأن بفتح دار السلام محامد شكر ملك علام بجاى آورده در بيستم شهر جمادى الثانية سنهء اربع عشر و تسعمائة بدار السلام درآمده سيد محمد باعزاز و احترام شاهى مفتخر و مباهى گرديد و ايالت آن ولايت بخادم بيك تفويض يافته ابو المنصور و خليفة الخلفاء در آنجا لقب يافت و از آنجا روى نياز و اخلاص به خاك پاك كربلا آورده بشرف زيارت مرقد منور ابيعبد اللّه الحسين و شهداء دشت كربلا مشرف شده بزيب و زينت آن روضهء بهشت احترام و انعام مجاوران توجه تام مرعى داشتند و از آنجا احرام طواف روضهء جنت منزلت شاه ولايت پناه مطهر انوار انما وليكم اللّه بسته از حله بنجف اشرف رفتند و به آن سعادت عظمى فايز شده دست دريانوال ببذل و احسان خدمهء آل آستان سدره نشان گشادند و توليت نجف اشرف با بعضى محال عراق عرب به سيد محمد كمونه شفقت شده بدان خدمت مشغول گرديد و بدار السلام عود نموده بشرف زيارت مراقد متبركه ائمهء و الا نژاد ابى ابراهيم موسى الكاظم و محمد تقى الجواد عليهما السلام مشرف گشتند و از آنجا عزم سامره نموده در آن اماكن شريفه رسم دعا و زيارت و انعام و احسان بتقديم\r\n\r\n","description":"","footnote":"","page_name":" 34 ","page_number":64},
  {"content":"\r\n\r\nميرسانيدند بعد از انتظام مهام عراق عرب و تعيين رواتب و رواج و رونق آستانهاى متبركه علم بتسخير خوزستان افراخته روانه آن صوب شدند در حدود لرستان حسين بيك لله و بيرام بيك قرامانلو را با ده هزار كس از عساكر نصرت نشان بر سر ملك رستم حاكم لرستان فرستادند و موكب همايون بجانب حويزه در حركت آمد اعراب مشعشع كه در آن ولايت ميباشند در آنوقت بباديهء ضلالت افتاده بالوهيت شاه ولايت پناه قائل بودند و از غرايب حالات آنكه بين الجمهور چنين مشهور است كه آن قوم را در هنگام عباداتى كه معهود ايشان است كيفيتى طارى مىشود كه كارد و شمشير در ايشان اثر نميكند نوك شمشير را بر شكم خود نهاده بعبارت على اللهى و غيره باطل متذكر مىگردند شمشير چون كمان خم ميگردد و آسيبى به بدن ايشان نميرساند حاكم آن طايفه هميشه يكى از سادات بوده در اينوقت سلطان فياض پسر سلطان محسن حاكم و قايم مقام پدر گشته بود و احكام شريعت در ميان آن طايفه مفقود گشته از باديهء ضلالت و گمراهى قدم فراتر نهاده در آن حين بالوهيت فياض معترف بودند چون رايات جلال بحدود حويزه رسيده بقول مؤلف حبيب السير سلطان فياض با طبقه مشعشع در برابر موكب اقبال صف سپاه آراسته آمادهء رزم و پيكار شدند و در ظاهر حويزه حربى عظيم وقوع يافته زمين حويزه از خون مشعشع حكم لعل رمانى گرفت فياض بدسكال با بسيارى از اهل ضلال بتيغ تيز غازيان ظفر مآل به راه عدم استعجال نمودند .\r\nنظم\r\n ز خون مشعشع در آن ساده دشت * تو گفتى زمين و زمان لاله گشت \r\n ز بس خون در آن سرزمين كله بست * فلك تا كمر گاه در خون نشست \r\n ز بس كشته بر روى هم اوفتاد * در آن باديه بسته شد راه باد \r\nامراء عظام كه بلرستان رفته بودند ملك رستم را بعد از آنكه در مقابلهء ايشان فرار نموده بود و بجبال صعب المسالك پناه برده عساكر بهرام انتقام پيرامن آن كوه را فرا گرفته كار برو تنگ گرفته بودند بامان و عهد و پيمان نزد امراء آمده در مرافقت ايشان بپايهء سرير اعلى آمده و به زبان لرى شيرين زبانيها در خدمت كرده منظور نظر عاطفت گشت چون محاسن دراز داشت خاقان سليمان شان محاسن او را بدرر و لآلى آراسته مدتى به آن هيئت در اردوى همايون بود و بحكومت لرستان منصوب گشته مقضى المرام روانه ديار خود گرديد القصه بعد از فتح مشعشع حكومت حويزه را بيكى از امراء عظام تفويض فرموده متوجه شوشتر و دزفول شدند حاكم آنجا طريق اطاعت سلوك داشته بپايهء سرير اعلى آمده مقاليد شهر و قلعه تسليم نمودند و آن ممالك با قلعهء سلاسل بحوزهء تصرف شهريار دريا دل درآمده خاقان سليمان شأن آن قلعهء گردون مثال را بيكى از اهل اعتماد سپرده لواى ظفر انتما سايهء وصول بر ولايت فارس انداخت و شكار كنان بدار الملك شيراز خراميده ديگر باره در دار الملك مظفرى قدم بر مسند كامرانى و رعيت پرورى نهادند ايلچيان والى لار و هرموز بپايهء سرير خلافت مصير آمده پيشكشهاى لايق گذرانيده در آن ممالك خطبه و سكه باسم و لقب همايون مزين ساختند و زمستان در خطهء شيراز بفر و ناز گذرانيدهء بهار را در ييلاق همدان گذرانيده چند گاه در دامن كوه الوند نزول فرمودند و از آنجا دار السلطنه [ 27 
  ] تبريز از مقدم شريف فرمانفرماى ايران عطر بيز گرديد از جانب شيروان خبر رسيد كه شيخشاه بار ديگر در آن ولايت رايت سرورى افراخته و در اداى باج و خراج تعلل مينمايد آتش غضب قيامت لهب زبانه كشيده در شدت زمستان و سورت\r\n\r\n","description":"","footnote":"","page_name":" 35 ","page_number":65},
  {"content":"\r\n\r\nسرما عنان عزيمت بصوب شيروان معطوف ساختند و در جواد به ترتيب جسر پرداختند و بسلامت عبور فرمودند شيروانشاه تاب توقف نياورده بجانب قلعه بيغرد گريخت رايات جلال بفيروزى و اقبال بشيروان در آمده ايالت آن ولايت بلله بيك تفويض يافته او در بلدهء شماخى رحل اقامت انداخته مستحفظان قلاع بادكوبه و شابران بقدم اطاعت و انقياد پيش آمده مفاتيح دروب تسليم نمودند مردم در بند بمتانت قلعه و رفعت خاكريز اعتماد نموده روزى چند دست و پائى زدند اما عاقبت دست در دامن استيمان زده مراسم متابعت بتقديم رسانيدند و خاقان سليمان شأن در همان زمستان از شيروان بيرون آمده بقراباغ تشريف آورده در اول بهار بجانب سلطانيه در حركت آمده به تهيه اسباب يورش خراسان پرداختند .\r\n\r\nآغاز داستان فتح خراسان\r\nبلبل نوايان گلشن روايات و قصه پردازان انجمن حكايات اخبار بدايع آثار فتح خراسان را كه بشعشهء تيغ آتشبار خاقان سليمان سمت وقوع پذيرفت بدين عنوان ايراد نموده‌اند كه چون طنطنهء كوس رعد آواى خسرو كشور گشا در عرصهء جهان بلند آوازه گشت سلاطين آفاق از رعب جهانگيرى آن شهريار باستحقاق آن حضرت در مقام خلت و وفاق در آمده طريق موافقت و مصادقت بارسال تحف و هدايا و رسل و رسائل مىپيمودند خاقان منصور ابو الغازى سلطانحسين ميرزاى بايقرا كه در ممالك خراسان و مرو شاهيجان و خوارزم و طخارستان و زابلستان و قندهار تا حدود كابل و بدخشان فرمانروا بود و چندين سال زمان دولتش امتداد يافته فرزندان رشيد كامكارش از پسر و پسر زاده بسيار بودند بدلالت عقل دور انديش با آن حضرت در مقام صداقت و خصوصيت درآمده همواره اظهار محبت و دوستى مينمودند خاقان سليمان شأن نيز با آن پادشاه و الا جاه طريقهء پدر فرزندى مسلوك داشته احترام سلسله تيموريه و ارتباط سابق و لاحق واجبى بجاى آوردند و در آغاز كشور گشائى متعرض ممالكى كه در حوزهء تصرف آن شاه مؤيد منصور بود نشدند و همواره بين الجانبين ابواب مراسله و آمد و شد مفتوح بود بعد از فوت آن پادشاه عاليجاه كه از بى اتفاقى فرزندان و دعوى استقلال دو سه نفر از ايشان خصوصا بديع الزمان ميرزا و مظفر حسين ميرزا و كپك ميرزا چنانچه در حبيب السير مسطور است اختلال باحوال آن سلسله راه يافت و محمد خان شيبانى و بوداق سلطان بن ابو الخير خان بن دولت شيخ اغلى از نژاد شيبان بن جوجى بن چنگيز خان اوزبك كه از مرتبهء نوكرى سلطان احمد ميرزاى بن سلطان ابو سعيد گوركان والى خطهء ماوراء النهر بود برتبهء والاى سلطنت ترقى كرده در اين ممالك پادشاه نافذ فرمان شده بود شمهء از اختلال احوال و عدم اتفاق شاهزادگان سلسلهء تيمورى شنيده طمع در ملك خراسان كرد و كمر همت باستيصال اولاد خاقان منصور بست و در شهور سنهء ثلاث عشر و تسعمائة لشكر بخراسان كشيده با آن شاهزادگان بى تدبير محاربات نموده بر ايشان ظفر يافت و بقطع رشته حياتشان پرداخت مجملا دود از دودمان بايقرائى چنانچه در توايخ مبسوطه مسطور است بر آورده مملكت ايشان بحيطهء ضبط و تصرف اوزبكيه درآمد و محمد خان شيبانى كه بين الجمهور بشاهى بيك خان مشهور است از اقصاى تركستان تا حدود عراق در حوزهء تسخير كشيده الويهء دولت و رايات عظمت و اقتدارش سر بعيوق افراشته بخار نخوت و غرور بمثابه بكاخ دماغش متصاعد گشت كه هيچ پادشاه ذى شوكت صاحب اقتداريرا به نظر در نميآورد و با خدام آستان فلك آشيان شاهى در مقام خلاف درآمده در سالى كه رايت كشورگشا مرتبهء ثانى بجانب شيروان توجه نموده بود\r\n\r\n","description":"","footnote":"","page_name":" 36 ","page_number":66},
  {"content":"\r\n\r\nجمعى از لشكريانرا از راه بيابان بر سر كرمان فرستاده انواع خرابى و قتل و غارت از ايشان در آن ولايت وقوع يافته بود و معذلك خاقان سليمان شان دو سه مرتبه رسولان سخندان سيما شيخ زاده لاهيجى را كه از مشاهير مستعدان روزگار بود برسالت فرستاده به ترك فتنه و ستيز دلالت نمودند او از بخت برگشتگى در جواب سخنان خشونت آميز نوشته لافهاى گزاف زد و اظهار نموده بود كه گزاردن حج اسلام در دل رسوخ دارد آيا وعدهء ملاقات در كدام محل خواهد بود خاقان سليمان شأن نيز جواب مكتوب بر نهج مرغوب نوشته فرستادند كه ما را نيز طواف مرقد منور حضرت امام الجن و الانس در دل رسوخ دارد [ 28 
  ] انشاء اللّه تعالى وعدهء ملاقات در مشهد مقدس معلى است و در شهور سنه عشر و تسعمائه در ييلاق خرقان باحضار عساكر نصرت نشان فرمان داده بدل قوى و امل فسيح روى توجه بخراسان آوردند چون از سمنان عبور نموده دليرانه قدم بولايت خراسان نهادند حكام اوزبك كه در ولايت خراسان بودند تاب توقف نياورده هر يك مركز دولت خالى گذاشته بهرات جمع شدند شاهى بيك خان كه از يورش هزاره عود نموده در هرات بود از جرأت و دليرى خاقان سليمان شأن و بيخوف و هراس در آمدن بخراسان خائف و هراسان گشته در بحر تفكر و انديشه فرو رفت روز بروز رعب و هراس از خاقان سليمان شأن در دلش زياده‌تر ميشد چون رسيدن رايات فيروزى آيات بحدود مشهد مقدس مسموع او گشت اصلا با خود قرار مقاتله و مقابلهء آن حضرت نتوانست داد جان وفا ميرزا قوم خود را در قلعهء هرات گذاشته خود بجانب مرو شاهيجان در حركت آمد جان وفا ميرزا نيز تاب توقف نياورده متعاقب بمرو رفت خاقان سليمان شأن مبتهج و مسرور با دلى آسوده و خاطرى از فزع دور بمشهد مقدس معلى درآمده جبهه نياز بر آن آستان ملايك آشيان سلطان خراسان نهاده بلوازم دعا و زيارت پرداختند و سادات و مجاوران آن عتبهء كعبه مرتبه را بنوازشات ارجمند مخصوص گردانيد و از روح مقدس آن سلطان سرير ولايت و امامت استمداد كرده بتعاقب شاهى بيك خان روى توجه بمرو نهادند غازيان عظام كه منقلاى لشكر فيروزى اثر بودند چون بجنگ گاه مرو رسيدند جان وفا ميرزا با فئهء كثير از بهادران نامى اوزبك بمقابلهء ايشان درآمده در طاهر آباد مرو بين الفريقين محاربه صعب اتفاق افتاد با وجود آنكه دانه محمد سردار لشكر قزلباش در آن معركه بشهادت رسيد جان وفا ميرزا شكست عظيم خورده روى بهزيمت نهاد و لشكر قزلباش تا پاى قلعه اوزبكانرا دوانيده جمعى كثير از طبقهء اوزبك بر خاك هلاك افتادند مقارن اينحال چتر همايون فال خاقان بىهمال سايهء وصول بر ظاهر مرو انداخته در برابر قلعه سرا پرده و بارگاه باوج مهر و ماه برافراختند شاهى بيك خان بيشتر از پيشتر خوفناك گشته در قلعهء مرو متحصن گرديد و در ضبط شهر و قلعه شرايط مبالغه بجاى آورد و كسان بماوراء النهر فرستاده باحضار سلطانان طوايف اوزبك فرمان داد و همه روزه بين الجانبين در پاى قلعه محاربات وقوع يافته از طرفين جمعى نابود ميشدند چون چند روز بر اين منوال گذشت و صورت فتحى نقش نبست خاقان سليمان شأن كه هميشه صف آرائى و جنگ روبرو را با دشمن دوست‌تر از جنگ قلعه ميداشتند خواستند كه بحسن تدبير شاهى بيك خانر كه چون روباه از صولت شير در سوراخ خزيده بود بيرون كشند طبل ارتحال كوفته از پاى قلعه كوچ كردند و بمحمد خان مكتوبى نوشته فرستادند كه تو با ما وعدهء ملاقات در عراق و آذربايجان كرده به آن وفا ننمودى و ما بوعدهء خود وفا كرده بخراسان آمديم معهذا در آنجا هم بمقابلهء ما در نيامدى الحال بعضى قضايا در آذربايجان روى داده كه بازگشتن ما لازم شده بنا بر آن كوچ كرده ميرويم هر وقت ايشان آمادهء پيكار گردند و مقدر الهى شده باشد ملاقات دست دهد شاهى بيك خان ارتحال خاقان سليمان شأن را بعجز و زبونى حمل كرده خواست\r\n\r\n","description":"","footnote":"","page_name":" 37 ","page_number":67},
  {"content":"\r\n\r\nكه فى الجمله آبى به روى كار آورده اندكى از عار فرار و تحصن جستن از صولت سپاه قزلباش خود را خلاصى بخشد عزم تعاقب جزم با موازى سى هزار كس از جنود اوزبك و امراء و سرداران نامى كه در آنوقت در ملازمتش حاضر بودند از شهر بيرون آمدند امير خان موصلو كه حسب الفرمان قضا جريان با سيصد كس بر ساقه لشكر بود از مشاهدهء ورود جنود اوزبك بر طبق اشارهء همايون فرار نموده بموكب ظفر قرين پيوست از فرار نمودن محمد خان كمال اضطرار در لشكر قزلباش تصور نموده در تعاقب دليرتر گرديد خاقان سليمان شأن چون از آمدن او خبر يافت چندان صبر فرمود كه او از جوى آبى كه در سه فرسخى شهر است گذشت جمعى را بتخريب پل آن جو مأمور فرمود و عطفهء عنان كرده با هفده هزار كس كه در ركاب نصرت انتساب بودند در محمود آباد مرو در برابر جنود اوزبك صف سپاه آراست شاهى بيك خان ناچار دل بمحاربه نهاده روى بمعركهء كارزار آورد و از طرفين بهادران اوزبك و دليران لشكر قزلباش در هم آويخته چنان كارزارى وقوع يافت كه دل بهرام خون آشام بر كشتگان آن معركه سوخت .\r\nنظم\r\n بنيروى اقبال شاه جهان * نگونسار شد رايت اوزبكان \r\n ز خون يلان گشت گلگون زمين * فلك خواند آيات فتح مبين \r\nجان وفا ميرزا و قنبربى و اكثر امراء اوزبكيه در آن معركه كشته شدند و شاهى بيك خان با جمعى از منهزمان جنود اوزبك سراسيمه‌وار اسب فرار بر محوطهء كه راه بيرون شدن نداشت جهانيده درسيه آبى بر زبر يكديگر افتادند و به صد حسرت و هوان جان به سختى ميدادند جثهء شاهى بيك خانرا [ 29 
  ] يكى از غازيان بوزجلو عزيز آقا نام موسوم بآدى بهادر از زير چندين كشته بيرون آورده سرش را كه از غايت نخوت سر هيچ سروريرا قابل افسر نميدانست از بدن جدا كرده در سايهء علم اژدها پيكر برسم سمند جهان پيما انداختند خاقان سليمان شأن سجدات شكر الهى بتقديم رسانيد هر عضوى از اعضاى او را بولايتى فرستادند سر او را پوست كنده پر كاه كرده بسلطان بايزيد بن سلطان محمد غازى پادشاه روم فرستادند و استخوان كاسهء سر را به طلا گرفته بقول مؤلف احسن التواريخ قدح مثال در بزم حريفان باده نشاط در گردش بود و اين بيت مناسب حال اوست :\r\nبيت\r\n كاسهء سر شد قدح از گردش دوران مرا * دارد اين دير خراب آباد سرگردان مرا \r\nخواجه كمال الدين محمود ساغرچى مشهور وزير شاهى بيك خان بود كه از قلعهء مرو آمده در وقتى كه آن كاسهء زراندود را شهريار كامكار بدست گرفته جرعه مثال از آن باده عشرت و دوستكامى مينوشيدند خواجه در مقابل آن مهر سپهر اقبال در صف گرفتاران ايستاده بود خاقان سليمان شان به او خطاب فرموده كه خواجه اين كاسهء سر را مىشناسى سر پادشاه تست گفت سبحان اللّه چه صاحبدولتى بوده كه هنوز دولت در او باقى است كه با اينحال بر روى دست چون تو صاحب اقبالى است كه دم بدم از آن باده نشاط مىنوشند اين نكته موجب انبساط خاطر اشرف گشته خواجه را منظور نظر التفات گردانيده بوزارت خراسان معزز و سربلند گرديد . آقا رستم روز افزون كه بتغلب بر ولايت مازندران استيلا يافته بود نسبت بملازمان سدهء اقبال شاهى خلاف ورزيده هميشه ميگفت\r\n\r\n","description":"","footnote":"","page_name":" 38 ","page_number":68},
  {"content":"\r\n\r\nكه دست من است و دامان شاهى بيك خان در اينوقت خاقان سليمان شأن يك دست او را بريده بيكى از يساولان بهرام صولت داده فرستادند كه به مازندران برده در دامان آقا رستم اندازد و بگويد كه دست تو بدامن او نرسيد او حالا دست بدامان تو زده آن يساول در وقتى كه آقا رستم با سرداران طبرستان مجلس عالى داشت بانجمن درآمده بى خوف و هراس به خدمت مرجوعه قيام نموده فىالفور\r\n\r\nمردن آقا رستم پادشاه مازندران\r\nبازگشت هيچ آفريده را مجال دم زدن نشد آقا رستم از خوف آن پيغام سراسر تهديد زهره‌اش آب شده دلش از واهمه و بيم قصور يافت روز بروز ضعف بر بدنش مستولى گشته بعالم عقبى شتافت . القصه بعد از وقوع اين فتح مبين فتحنا مها به اطراف و جوانب ممالك فرستاده در تمامت ولايت خراسان خطبه و سكه بالقاب مطهر ائمهء اثنى عشر صلوات الله عليهم الملك الاكبر و نام نامى همايون آرايش يافته تا كنار جيحون در تحت تصرف امراء قزلباش قرار گرفته شعار مذهب هدايت آثار اماميه در تمامت بلاد خراسان شيوع يافت و رايات منصوره بهرات تختگاه خاقان منصور از فر وجود آن زيبنده تاج و سرير رفعت آسمانى يافت و تاريخ اين سانحهء غريبه « فتح شاه دين پناه » است و آن زمستان بلدهء فاخرهء هرات محل نزول و قشلاق آن كامل الصفات بود ولاة و حكام اطراف بآستان اقبال آشيان شتافته زبان بتهنيت و مباركبادى فتح خراسان ميگشادند از آن جمله سلطان اويس ميرزا مشهور بخان ميرزا ابن سلطان محمود ميرزا ابن سلطان ابو سعيد گوركان از بدخشان بپايهء سرير سلطنت نشان آمده منظور نظر خاص و انيس بزم اختصاص گرديد و نشان ايالت حصار شادمان و بدخشان گرفته مقضى المرام بازگشت و همچنين محمد يار ميرزا ابن عمر شيخ ميرزا ابن سلطان ابو سعيد گوركان در كابل ايلچيان سخندان فرستاده اظهار اخلاص نمود و در اول بهار رايات كشور گشا بعزم تسخير ماوراء النهر از هرات بيرون آمده چون بميمند و فارياب رسيد سلاطين اوزبك و محمد تيمور سلطان كه بعد از قتل پدر در سمرقند رايت سلطنت افراخته و عبيد الله - خان كه در بخارا حكومت مينمود و جانى بيك سلطان و ساير سلطانان ماوراء النهر به يكديگر پيوسته بكنار آب آمدند و كسان بپايهء سرير اعلى فرستاده اظهار اخلاص نموده پيشكشهاى لايق ارسال داشتند و تعهد نمودند كه اگر عنايت شاهى آنطرف آب را بريشان مسلم دارد مدت العمر از جادهء خدمتكارى قدم بيرون ننهند خاقان سليمان شأن ايجاب ملمتس ايشان فرموده آهنگ عراق كرده ايلچيان از مصر و شام و روم به جهت تهنيت فتح خراسان بپايهء سرير اعلى آمدند و بعد از ايشان حكام مازندران بپايهء سرير خلافت مصير آمده نصف مازندران بمير عبد الكريم كه از اولاد مير بزرگ بود عنايت شده نصف ديگر بآقا محمد روز افزون شفقت شد هر يك فراخور حال تقبلات كرده مقضى المرام روانه شدند و حكام گيلانات و شيخ شاه والى شيروان تاج و خراج بر ذمه و غاشيهء طاعتگزارى بر دوش گرفتند اما سلاطين اوزبكيه بعهد و پيمان وفا نكرده در زمان غيبت همايون دست درازيها بحواشى مملكت مينمودند [ 30 
  ] حسب الاستدعاء طهير السلطنه محمد بابر ميرزا حكم همايون عز صدور يافت كه آنچه او از مملكت ماوراء النهر بسعى خود فتح نمايد برو مسلم باشد و او از كابل عزيمت ملك موروث كرده در بدخشان خان ميرزا را مصحوب خود گردانيده متوجه حصار شادمان شد جمشيد سلطان و مهدى سلطان اوزبك كه حكومت ولايت حصار و بدخشان مينمودند بمحاربهء لشكر جغتاى شتافته محمد بابر ميرزا بر ايشان ظفر يافت و سرداران اوزبك هر دو در معركه كشته شده ولايت حصار و بدخشان بر طبق نشان همايون بخان ميرزا تعلق گرفت و حقيقت اينحال را بپايهء سرير اعلى عرض نمودند كه اگر مددى از جانب همايون رسد اميد است كه ساير بلاد\r\n\r\n","description":"","footnote":"","page_name":" 39 ","page_number":69},
  {"content":"\r\n\r\nماوراء النهر مفتوح گردد خاقان سليمان شأن احمد سلطان صوفى اغلى و شاهرخ سلطان مهردار افشار با جمعى از دليران معركهء كارزار بمدد و كومك ايشان مأمور فرمودند و محمد بابر ميرزا با امراء عظام ملحق شده متوجه سمرقند شدند . چون سلطانان اوزبك از آمدن محمد بابر ميرزا و موافقت جنود قزلباش خبر يافتند مركز دولت را خالى گذاشته بجانب تركستان رفتند و بابر ميرزا در بلدهء سمرقند و تختگاه اجداد فيروزمند پاى بر مسند جهانبانى نهاده در آن بلده فردوس نشان خطبهء اثنى عشر بنام نامى آن حضرت خواند و امراء قزلباش را رخصت انصراف داد پيشكشهاى لايقه به خدمت اشرف فرستاد . اما بعد از رفتن امراء ديگر باره سلاطين اوزبك با حشرى انبوه و لشكرى كوه شكوه بماوراء النهر آمدند و بابر ميرزا با اندك مردمى كه داشت بمقابلهء اعدا شتافته صف قتال آراست فيما بين حربى عظيم بوقوع پيوست بسيارى از ملازمان جناب بابرى در آن معركه بقتل درآمده منهزم گرديدند و بابر ميرزا در ماوراء النهر مجال اقامت نيافته بحصار شادمان آمد و سلاطين اوزبك بتعاقب او بحصار آمدند بابر ميرزا در قلعه متحصن شده كس ببلخ نزد بيرم خان قرامانلو فرستاده استمداد نمود بيرام خان جمعى از جنود قزلباش را بمدد فرستاد اوزبكيه چون از وصول لشكر قزلباش اطلاع يافتند دست از محاصره بازداشتند بماوراء النهر مراجعت كردند حقيقت اين حال و طغيان اوزبك بعرض عاكفان سدهء جاه و جلال رسيد امير نجم ثانى كه بوكالت ديوان اعلى سرافراز بود و عظمت و كامرانى و بزرگى و اعتبار و اقتدار او در درگاه معلى بين الجمهور مشهور است و شمهء از آن در حبيب السير مسطور بانتظام مهمات خراسان و دفع شر اوزبكان مأمور گرديده روانهء خراسان شد چون بحدود بلخ رسيد بى امر و اشارهء همايون كمر بتسخير ماوراء النهر بستند و او باتفاق حسين بيك لله حاكم هرات و امراء عظام خراسان و بيرام خان حاكم بلخ از آب آمويه عبور نمود و از طرف حصار محمد بابر ميرزا رسيده بسپاه قزلباش ملحق شد اول قلعهء حرار و بعد از آن قلعهء حرار و بعد از آن قلعهء قرشى را فتح نمودند . امير نجم در قرشى حكم بقتل عام كرد و شيخم ميرزاى اوزبك با قرب پانزده هزار كس از سپاهى و رعيت بقتل رسيدند ميرزا بابر التماس خون جمعى از اهل قرشى كه از قبايل چغتاى بودند نمود درجهء قبول نيافت بدين جهت بين الجانبين غبار نقارى ارتفاع يافت امير محمد يوسف صدر درخواست چون جماعتى از سادات كه به مسجد جامع پناه برده بودند نمود درجهء قبول نيافت جمعى كثير از سادات\r\n\r\nقتل بيرام خان كشته شدن امير نجم تصميم شاه اسمعيل بيورش خراسان در كرت ثانى\r\nبقتل در آمدند و اين معنى بر امير نجم مبارك نيامد بعد از آن بر سر قلعهء غجدوان كه محمد تيمور سلطان و ابو سعيد سلطان اقامت داشتند آمده چهار ماه آن قلعه را محاصره نمودند مأكولات در اردوى قزلباش روى بكمى آورده سپاهى به جهت آذوقه و عليق دواب تنقيص ميكشيدند عبد اللّه خان و جانى بيك سلطان در بخارا بودند . چون از عسرت احوال قزلباش خبر يافتند با لشكر آراسته بر سر امير نجم آمدند محمد تيمور سلطان نيز از قلعه بديشان پيوست و روز يكشنبه سىام ماه رمضان به ظاهر غجدوان رسيده فيما بين مجاربهء عظيم روى داد در آن معركه تيرى جانفرسا بر بيرام خان قرامانلو كه سردار و چرخچى لشكر قزلباش بود رسيد از اسب در افتاد اين معنى سبب انهزام چرخچيان و دليرى اوزبكان گشته جنود اوزبكيه بيكبار هجوم آوردند امراء قزلباش متلاشى گشته قول بهم بر آمد محمد بابر ميرزا پهلو از محاربه خالى كرده با لشكر خود راه حصار پيش گرفت امراء قزلباش كه از نخوت و بزرگى امير نجم الدين بتنگ آمده بودند در محافظت او سعى\r\n\r\n","description":"","footnote":"","page_name":" 40 ","page_number":70},
  {"content":"\r\n\r\nنمودند او در معركه بدست در آمده بقتل رسيد بعضى از خواص خراسان راه فرار پيموده از گذار كركى عبور نموده بخراسان آمدند و اين واقعه در شهور سنهء ثمان و عشر و تسعمائة روى داد بعد از آنكه سلاطين اوزبكيه را با شاهد فتح و ظفر مواصلت دست داد بعزم تسخير خراسان از آب عبور كرده چند گاه ساحت خراسان لگدكوب اوزبكان بود چون اخبار بعرض عاكفان سدرهء آسمان مقدار رسيد ديگر باره يورش خراسان [ 31 
  ] تصميم داده عنان عزيمت بدانصوب معطوف داشتند چون كالپوش محل نزول لشكر بحر جوش دريا خروش گرديد بعضى از امراء را با فوجى از جنود ظفر ورود بجانب طوس فرستادند سلاطين اوزبك از آوازهء قرب وصول موكب ظفر قرين شاهى تزلزل تام يافته پاى اقامتشان سست گرديد . عنان بصوب مراجعت انعطاف داده بماوراء النهر رفتند و مرة بعد اخرى آن ممالك در تحت تصرف اولياء دولت ارجمند سعادت پيوند شاهى قرار گرفت خاقان سليمان شأن چند گاه در خراسان اقامت فرموده بعضى امراء را كه در محاربهء اوزبكيه مداهنه و سستى كرده بودند خصوصا دده بيك حاكم مرو را معجر پوشانيده تنبيه بليغ فرمودند و جمعى فتنه انگيزان كه در زمان غيبت موكب همايون شعار دولتخواهى اوزبك ظاهر ساخته بمردم شيعه مذهب مضرت و آزار رسانيده بودند به آتش قهر قهرمان زمان سوخته ساحت آن ولايت را ارخس و خاشاك معاندان پاك كردند و زمام حكومت هرات و مهام خراسان را به كف كفايت زينل خان شاملو نهاده مراجعت فرمودند .\r\n\r\nذكر محاربهء خاقان سليمان شأن با سلطان سليم پادشاه روم در چالدران بعون الله\r\nدر شهور سنهء عشرين و تسعمائة كه خاقان سليمان شأن در ييلاقات همدان و منزهات آن ولايت دلگشا عيش پيرا بودند خبر آمدن سلطان سليم خواندگار روم شايع شد بيان اين واقعه بر سبيل اجمال آنست كه سلطان بايزيد در هنگام خروج خاقان سليمان شأن فرمان فرماى ممالك روم بود با آن حضرت اظهار دوستى و محبت نموده همواره لوازم خصوصيت و اتحاد بجاى آورده فيما بين طريقهء و داد مسلوك بود و در شهور سبع عشر و تسعمائة سلطان سليم با پدر در مقام خصومت در آمده فيما بين بجنگ و جدال انجاميده معارف لشكر خصوصا طايفه ينكچرى اتفاق نموده سلطان سليم را پادشاه كرده او را بىاختيار ساختند و او از اين غصه بيمار گشته در شهور سنهء ثمان و عشر و تسعمائة بعالم بقا پيوست و سلطان سليم سرير آراى تخت و صاحب ديهيم گشت سلطان احمد بن سلطان بايزيد كه در اناطولى بود خطبهء بنام خود خوانده امراء و وزراء او را بحيله باستنبول طلبيده بقتل درآوردند و لشكر بر سر پسرش سلطان مراد فرستادند و او از لشكريان عم خويش متوهم گشته به خدمت اشرف آمد و در اصفهان بملازمت رسيده نوازش يافت و در همان ايام بأجل طبيعى فوت شد سلطان سليم به گمان تقويت سلطان مراد و به جهت آنكه نور على خليفه روملو حاكم ارزنجان باتفاق سلطانمراد مذكور با روميان جنگ كرده سنان پاشا را با جمعى كثير بقتل آورده بودند با آن حضرت سالك طريق عناد گشته خصومت آغاز نهاد و قلعهء كاخ و بعضى قلاع ديار بكر را نيز كه فيما بين متنازع فيه بود مادهء كلفت ساخته رفته رفته بجهات مختلفه فيما بين اسباب وحشت آماده گشته در سنهء مذكور با لشكر پرخاشجوى زياده از چند و چون روى توجه بآذربايجان نهاد و نامهء بخاقان سليمان شأن نوشته از آمدن خود اعلام نمود و آن حضرت از اصفهان بييلاقات همدان آمده بى آنكه خيال محاربه و نزاع روميان\r\n\r\n","description":"","footnote":"","page_name":" 41 ","page_number":71},
  {"content":"\r\n\r\nدر خاطر انور داشته باشد از آمدن بيهنگام او آگاه گشته از غايت حميت مقيد بجمعيت لشكر منصور ممالك ايران نشده با معدودى كه در ظل لواى فلك فرسا حاضر بودند بمقابلهء اعدا شتافته روز چهارشنبه دويم شهر رجب سنهء مذكور در صحراى چالدران از اعمال خوى با بيست هزار كس در برابر آن لشكر نامحصور صف قتال آراست و روميه چنانچه رسم و شعار ايشانست پس و پيش خود را بعراده و زنجير چپر ساخته دوازده هزار پنكچرى تفنگ انداز در درون عراده با فروختن آتش پيكار مأمور گردانيدند سلطان سليم آن قلعه آتشين را حصار خود ساخته قلب و جناحين آراست و از اينطرف خان - محمد جنگ روز به جهت استحكام توپخانه مصلحت نميديد و ميگفت در سر كوچ با ايشان جنگ ميبايد كرد دورميش خان از غرور شجاعت قبول اين معنى نمينمود حضرت خاقان سليمان شأن فرمودند كه من حرامى قافله نيستم هر چه مقدر الهى است بظهور ميآيد خان محمد ساكت گشت و خاقان سليمان شأن خان محمد را كه از ديار بكر با قشون آراسته آمده بود چرخچى لشكر ظفر قرين گردانيده سارو پيره قورچى باشى استاجلو برادر مثنا سلطان رفيق او شد و از امراء عظام دورميش خان شاملو و نور على خليفه روملو و خلفا بيك و حسين بيك لله و خليل سلطان ذو القدر را در دست راست و خانان و سلطانان استاجلو و پسران بابا الياس چاوشلو و جمعى ديگر را در دست چپ قرار داده قول [ 32 
  ] همايون بفر وجود آن حضرت آرايش يافت سيد محمد كمونه كه در سلك امراء منتظم بود و مير عبد الباقى وزير و مير سيد شريف صدر با آن حضرت در قول بودند دلاوران طرفين پاى جلادت پيش نهاده آتش حرب مشتعل گرديد در تاريخ جهان آرا مسطور است و بين الجمهور نيز مشهور است كه آن حضرت در هنگام تسويهء صفوف خود به شكار بيلدرچين مشغول بودند و بعد از گرمى حرب و قتال بمعركه آمدند مالقوج اغلى از دلاوران نامى روميه و شجعان روزگار از زمرهء چرخچيان روميه بود هميشه در ميان عظماء روميه خودستائى كرده ميگفت كه در ميانهء سپاه حريف محاربهء من جز شاه نخواهد بود در اثناء\r\n\r\nبيان شجاعت شاه اسمعيل و بنفسه مباشر حرب شدن\r\nگيرودار آن مخذول بدكردار كمر بمحاربهء خاقان سليمان شأن بسته در صف سپاه با گروهى از شجعان رزمخواه رومى بمقاتلهء قول همايون شتافته آن حضرت را بمبارزت خواند هر چند آن حول گرفته مخذول قابل آن نبود كه چنان پادشاه عاليجاه بمبارزت او التفات نمايد اما آن حضرت از وفور غيرت بيرضاى امراء دولتخواه و امداد سپاه اسب جلادت بمبارزت او تاخته شمشير ذو الفقار آثار حيدرى آخته چنان پر خشم و كين به آن بيعاقبت حمله نمود كه از صولت و سطوت پادشاهانه بى خود گشته مجال حركت نيافت و آن شير بيشهء پردلى به زور بازوى حيدرى چنان ضربتى بر او زد كه درع و خفتان فولادى را در يكديگر شكافته جثهء خبيثه‌اش بر خاك هلاك انداخت غريو از هر دو لشگر بر آمده كروبيان عالم بالا به آن دست و بازو آفرين خوان شدند . القصه دليران هر دو گروه بر يكديگر ريخته از كثرت گرد و غبار روى هوا تيره و تار گشت خاقان سليمان شأن در آن معركه هولناك بنفس نفيس مباشر حرب گشته كارزارى كرد كه ناسخ داستان سام و اسفنديار گرديد در ميان روميه مشهور است كه در آن مصاف شاه عاليجاه چند مرتبه سمند سعادتمند تا كنار عراده و چپر رانده عراده را بشمشير از يكديگر شكافتند چون دلاوران سپاه قزلباش بعراده نزديك شدند قريب بسيصد پنكچرى را در پس عراده بضرب شمشير\r\n\r\nكشته شدن خان محمد استاجلو\r\nپاره پاره ساختند پنكچريان و توپچيان بافروختن آتش پيكار مشغول شدند از بسيارى دود توپ و ضربزن و تفنگ عالم روشن تيره گشت بسيارى از بيباكان لشكر قزلباش بيوهم و هراس خود را بر آن درياى آتش زده بودند از آسيب تفنگ ناچيز شدند\r\n\r\n","description":"","footnote":"","page_name":" 42 ","page_number":72},
  {"content":"\r\n\r\nو خرمن حياتشان سوخته گرديد خان محمد استاجلو كه چرخچى بود توپى خورده با گروهى از طايفه استاجلو در آن معركه راه عدم پيمودند بروميان معلوم گشته بود كه قول همايون از وجود پادشاه عاليجاه خالى است آن طرف هجوم آورده از اشتعال نايرهء پيكار و انداختن توپ و ضرب زدن بى شمار لشكر\r\n\r\nكشته شدن سيد محمد كمونه و مير عبد الباقى و مير سيد شريف صدر\r\nقول بهم برآمده سيد محمد كمونه و مير عبد الباقى مير سيد شريف صدر هر سه در قول شرف شهادت يافتند از امراء عظام ساروپيره قورچى باشى استاجلو و حسين بيك لله و خان محمد و ولدان بابا الياس چاوشلو و جمعى ديگر در اين جنگ كشته شدند سلطانعلى افشار نيز بدست روميه گرفتار گرديده بود روميان او را تصور خاقان سليمان شأن كرده نزد سلطان سليم بردند و او نام خود گفته در همانجا بقتل رسيد چون خاقان سليمان شأن كثرت اعداء و بهم برآمدگى لشكر و پراكندگى قلب همايون مشاهده نمود فرمود كه كره‌نا نواختند سيصد كس بر سر آن حضرت جمع آمدند بالضروره بمبالغه و الحاح دولتخواهان عنان از معركه برتافت و بگروه روميه كه قول سپاه قزلباش را شكسته عود مىنمودند دوچار شده صفوف ايشانرا از هم شكافته روانه ميشدند اسب خاقان سليمان شأن بسياه آبى فرو رفت خضر آقاى استاجلو بارگى خود را كشيده آن حضرت سوار شد و خود اسب آن حضرت را بيرون آورده از عقب روانه شد ، در درجزين بملازمت رسيده نوازش يافت . القصه آن حضرت با جمعى از مخصوصان از معركه بيرون آمده بدرجزين آمدند كه عساكر منصوره را جمع نموده بار ديگر از روى اقتدار بمحاربهء روميان كمر بندد سلطان سليم به جهت افتخار و مباهات تا بلدهء تبريز آمد اما زياده از شش روز مجال اقامت نيافته از شدت محاربهء طوايف قزلباش در شأن آن حضرت به حدى رسيد كه پاى اعتقادشان از مسلك مستقيم دين و ايمان لغزيده گمانهاى غلط بردند . القصه بعد از وقوع واقعهء چالدران حكومت ديار بكر را بقراخان برادر خان محمد استاجلو تفويض فرموده بدانطرف فرستادند و او در ماردين قرار گرفته بود اهالى شهر آمد كه بقراحميد مشهور است بيوفائى كرده روميان را آورده شهر را به او دادند و قراخان در ماردين متوجه دفع حادثه روميان شد پنجهزار كس بمقابلهء او فرستادند و او با آن گروه جنگ كرده غالب آمد چنانچه اكثر روميه بقتل رسيدند و چون به ظاهر شهر رسيد مردم را باروميه متفق يافت از تسخير [ 33 
  ] حصار مأيوس گشته مملكت در تصرف روميه بود در اثنى عشرين و تسعمائة كه سال دويم حكومت او بود روميه با بيست هزار پياده و سوار متوجه پيكار او شدند او باتفاق دورميش خان قاجار كمر بپيكار ايشان بسته در النك فوق ماردين بين الفريقين محاربه اتفاق افتاد و قراخان به آن جيش موفور غالب آمده در هنگام تعاقب از قضاى آسمانى گلولهء تفنگى بر او خورده از اسب غلطيده درگذشت . قزلباشيه از اينحال از هم پاشيده روميه بعد از شكست فاحش و مغلوبيت غالب آمدند و از خواندگار مدد يافته ديار بكر را متصرف شدند و دست تصرف قزلباش از آن ولايت كوتاه شد چون اين اخبار بعرض خاقان سليمان شأن رسيد جمعى را بمدد قراخان تعيين نموده بود بعد از كشته شدن او فسخ آن فرمودند القصه بعد از اين وقايع خاقان سليمان شأن با وجود مشاغل ضروريه ممالك شب و روز در انديشهء سيبه آرائى و لشكركشى ديار روم بودند كه در سنهء ست و عشرين و تسعمائة سلطان سليم بعالم بقا پيوست و پسرش سلطان سليمان قايم مقام گرديد چون از جانب او مخالفتى ظهور نيافته علماء اعلام لشكر بدون حركت خصم جايز نداشته چون سلطان سليمان در بدايت جلوس لشكر بديار روس و فرنگ كشيده بغزا و جهاد مشغول شده بود آن حضرت را نيز بغزاى كفار تحريص نمودند بنابر آن خاقان سليمان شأن چند سال به جهت كسب مثوبات غزا عساكر منصور را\r\n\r\n","description":"","footnote":"","page_name":" 43 ","page_number":73},
  {"content":"\r\n\r\nبغزاى گرجستان مأمور ساخته خود بعيش و سرور و حضور ميپرداخت رأى جهان آرا اقتضاى آن كرد كه يكى از شاهزادگان كامكار را بايالت خراسان موسوم گردانيده به آن ديار فرستند در اول حال شهزادهء جوان بخت كامكار طهماسب ميرزا كه پسر بزرگتر و آئين جهاندارى از ناصيهء همايونش نمايان بود فرستاده امير خان موصلوى تركمان لله و راتق و فاتق مهمات گشت بعد از چند گاه آن حضرت را بپايهء سرير اعلى آورده سام ميرزا را با دورميش خان فرستادند و تا آخر ايام حيات آن حضرت ممالك خراسان مهبط امن و امان بود در شهور سنهء ست و عشرين و تسعمائة شيخشاه والى شيروان روى ارادت و اخلاص بآستان اقبال آشيان آورده ما يعرف خود پيشكش نموده و خود را از زمرهء بندگان اين آستان شمرد و صبيه كه در حجلهء عفت دودمان شيروانشاهى پرورش يافته بود در سلك پردگيان تتق عصمت درآورده بدين نيكو خدمتيها ولايت شيروان مجددا به او تسليم گرديد و در شهور سنه ثلاثين و تسعمائة\r\n\r\nوفات شاه اسمعيل اول\r\nچنانچه عادت قديمهء روزگار غدار است هادم اللذات بر ملك حيات آن خسرو عهد و كيقباد زمان تاختن آورده در عالم جوانى و عين لذات نفسانى كه سى و هفت سال از درجات زندگانى طى كرده در مرحلهء سى و هشتم تخت سلطنت و كامرانى را وداع كرده در منقوطاى نام محلى از محال سراب بعالم بقا خراميده در روضهء مقدسهء حضرت سلطان الاولياء مدفون گرديد « طاب مضجعه » موافق تاريخ آمد « خسرو دين » نيز تاريخ وفات آن سلطان سلطان نشان است و ديگرى « ظل » يافته بدينطريق در سلك نظم كشيده :\r\nنظم\r\n شاه گردون پناه اسمعيل * آنكه چون مهر در نقاب شده \r\n از جهان رفت و « ظل » شدش تاريخ * سايه تاريخ آفتاب شده \r\nاز آن حضرت چهار شاهزادهء نامدار يادگار ماند و همگى در صغر سن بودند طهماسب ميرزا و بهرام ميرزا از صبيهء مكرمهء يكى از امراء موصلوى تركمان متولد شده‌اند ، القاس ميرزا و سام ميرزا از خوانين مختلفه در اسامى صبيه‌ها زياده فايده نيست آن حضرت در نظم اشعار طبيعت عالى داشت اما بشعر تركى بيشتر رغبت ميفرمود و تخلص خطائى ميكردند به جهت آنكه با سلطان سليم معاصر بودند مولانا اميدى در اين قطعه اشاره به آن كرده :\r\nشعر\r\n قضا در كارگاه كبريائى * فكنده طرح اسليمى خطائى \r\n\r\n","description":"","footnote":"","page_name":" 44 ","page_number":74},
  {"content":"\r\n\r\n\r\nذكر احوال خجسته مآل شاه غفران پناه جنت مكان ابو البقاء شاه طهماسب عليه الرحمة و الرضوان\r\nاز زمرة شاهزادگان عاليشأن شاه جمجاه جنت مكان اعز و ارشد اولاد والانژاد و شايستهء تخت فيروز بخت كسرى و كيقباد بود ولادت خجسته آن حضرت روز چهارشنبه بيست و ششم ذى الحجة الحرام سنه تسع عشر و تسعمائة در قريهء شهاباد از اعمال اصفهان روى داده دور بينان بساط آگاهى تولد آن حضرت را موسوم بشاهاباد مبارك و ميمون دانسته بپادشاهى و جهانداريش فالى گرفتند و اسطرلاب دانان دقيقه شناس از زايچهء طالع [ 34 
  ] فرخنده مطالعش استدلال نمودند كه عنقريب وجود شريفش زينت افزاى اورنگ خسروى و آفتاب دولتش عالم افروز خواهد بود از الهامات غيبى « آفتاب عالم افروز » تاريخ مولد آن گرامى است و در زمان خاقان سليمان شأن در صغر سن بسلطنت ملك خراسان از ساير اخوان امتياز يافته در بلدهء فاخرهء هرات نشو و نما يافت و بعد از آنكه از امير - خان للهء آن حضرت اطوار ناپسند بظهور آمده از حكومت معزول گرديد آن حضرت را بپايهء سرير اعلى طلب فرمودند و در خدمت والد بزرگوار معزز و گرامى بود در بدايت حال آثار سلطنت و جهاندارى از اطوار همايونش لايح و پيدا و انوار ظل اللهى از ناصيهء همايونش لامع و هويدا بود بعد از واقعهء نازله خاقان فردوس مكان قامت با استقامتش بطراز كسوت سلطنت و پادشاهى آراسته گشته در سن يازده سالگى به حكم ان اللّه يأمركم ان تؤدوا الامانات مسند نشين اورنگ شاهى و سرير آراى بزم پادشاهى گرديد جلوس همايونش روز دوشنبه نوزدهم شهر رجب پيچى ئيل موافق سنه ثلاثين و تسعمائة اتفاق افتاده بجاى پدر بزرگوار قرار گرفت از الهامات غيبى « جاى پدر گرفتى » موافق تاريخ افتاد .\r\nتاريخ\r\n طهماسب شاه عالم كز نصرت الهى * جا بعد شاه غازى بر تخت زر گرفتى \r\n جاى پدر گرفتى كردى جهان مسخر * تاريخ سلطنت شد جاى پدر گرفتى \r\nچون از غايت اخلاص و حسن اعتقاد به حضرت شاه ولايت پناه محرم اسرار امين لى مع اللّه خود را بندهء شاه ولايت ميناميد از اتفاقات حسنه « بندهء شاه ولايت طهماسب » تاريخ جلوس همايون شده خاتم فرمان واجب گرديد .\r\n شرف بندگى شاه نجف * يافته چون ز بدايت طهماسب \r\n نقش مهرش شده تاريخ جلوس * بندهء شاه ولايت طهماسب \r\nو آن حضرت پادشاهى بود دين دار و شريعت پرور شهريارى معدلت پيراى دادگستر مؤيد بتأييدات الهى و موفق بتوفيقات نامتناهى دانش آموز خردپروران روزگار خلاصه نتايج هفت و چهار در حكمت و دانش از ارسطو و اسكندر بيش و در آئين جهاندارى از جم و كسرى در پيش در اوايل سلطنت\r\n\r\n","description":"","footnote":"","page_name":" 45 ","page_number":75},
  {"content":"\r\n\r\nو فرمان روائى آن حضرت امور دولت از چند جهت اختلال پذيرفته بود و اعادى مخذول العاقبه كه در آرزوى چنين روزى بودند شرقا و غربا طمع در ملك ايران كه خلاصه معمورهء جهان و تختگاه كيانست نموده آغاز فتنه كردند ميانهء امراء و اركان دولت به جهت امر وكالت و تعصب او يماقيت منازعه پديد آمده منجر بقتال و جدال گرديد هر چند گاه يكى از اعاظم امراء درگاه و ريش سفيدان دولتخواه متكفل امر وكالت و صاحب اختيار امور دولت بودند و آن حضرت در اوايل حال ايامى به جهت حداثت سن در امور دولت تغافل ورزيده گاه تماشائى كارخانه تقدير بودند و گاه بفطرت عالى و تعليم پير خرد علت بطبيعت داده عيار جوهر اخلاص ارباب حقيقت و وفا ميگرفتند و ايامى وجود شريف خود را از شر دولت طلبان ناقص عيار صيانت مينمودند و بنيروى اقبال و رهنمونى بخت جوان با وجود كثرت اعداء و قلت انصارهم حفظ حال فرخنده مآل و هم حراست دولت بيزوال ميكردند چون نهال طوبى مثال اقبالش در چمن دولت و كامرانى بالا كشيده بدرجهء رشد و تميز رسيد بتأييد الهى و متانت رأى صايب و وفور دانش و عقل كامل امراء صاحب داعيه و سركشان خود رأى را بحسن تدبير از ميان برداشته بنفس نفيس متكفل سلطنت و فرمانبرى گرديد دشمنان دولت در كمين مملكت بودند از شعشهء تيغ آتشبارش نابود گشتند و غنچهء مرادش در گلشن هميشه بهار سلطنت و فرمانروائى كما ينبغى بيرون آمده بنوعى تمكن و استقلال يافت كه هيچ آفريده را از فرمان واجب الاذعان مجال تخلف نبود اوصاف حميدهء آن برگزيدهء الهى از حيز احصاء بيرونست و تحرير شمهء از آن از قدرت قلم و بنان كاتبان دار الانشاء امكان افزون تفصيل وقايع آن زمان دولت ارجمند سعادت پيوند و محاربات و تسخير مملكت و بلاد و ديگر حوادث عظمى كه در زمان فرخنده نشانش بظهور آمده بنوعى است كه مرحوم حسن بيك مورخ روملو در كتابى كه در زمان آن حضرت تأليف كرده باحسن التواريخ موسوم ساخته مرقوم كلك بيار گردانيده و ذرهء حقر را قابليت تحرير آن نيست .\r\nنظم\r\n چه شتابم بمحفل شاهى * كه در او نيست قدر دربانم \r\n چه نويسم ثناى دانش را * كه يكى از هزار نتوانم \r\nو چون در سويداى خاطر تسويد وقايع زمان دولت حضرت اعلى شاهى ظل اللهى است و عذر واضح دفع اطالت و اطناب بنا بر آنكه اين نسخهء عالم آرا از شرح حالات آن شهريار جهان پيرا بالكليه خالى نباشد كميت خامهء عباسى نامه به قدر الطاقه در مضمار سخن پيرائى تكاپو مينمايد .\r\nچون جلوس همايون آن مركز دايرهء جاه و جلال بفرخى و فرخندگى وقوع [ 35 
  ] يافته سرير فرمانروائى بذات ملك صفاتش آراستگى پذيرفت زمان امر وكالت بقبضهء اقتدار ديو سلطان روملو كه از بلخ آمده بعد از فوت خانان سلطان استاجلو امير الامراء شد چون يكسال گذشت كپك سلطان چون معظم امراء درگاه و سر خيل سپاه بود در باب وكالت و قطع و فصل مهام سلطنت با او بگفتگو در آمده فيما بين نقار خاطر بهم رسيد درين اثنا خبر آمدن كوجم خان و عبيد اللّه خان بخراسان در اردو شيوع يافت ديو سلطان بمصلحت وقت برفق و رضاى كپك سلطان وكالت به او گذاشته رفتن خراسان و دفع فتنه اوزبكان را بهانه كرده روانهء آن صوب شد و مضامين مطاعه بامراء عظام فارس و عراق حاصل نموده كه بر سر ديو سلطان جمعيت نموده بدفع خصماء پردازند و او در ييلاق لار اقامت نموده در اندك روزى امراء نامدار سيما جوهه سلطان تكلو حاكم اصفهان و قراجه سلطان تكلو و\r\n\r\n","description":"","footnote":"","page_name":" 46 ","page_number":76},
  {"content":"\r\n\r\nعلى سلطان حاكم شيراز و غيرهم با جنود بيشمار بر سر او جمع شدند و او همگى عظماء لشكر را به راه مردمى و احسان و هدايا و تكلفات بيش از پيش با خود رام كرده در انتزاع منصب وكالت از كپك سلطان از ايشان استعانت جسته عهد و پيمان گرفت و چون مهم خراسان بنيروى اقبال و امراء جنود آسمانى كفايت شده بود ديو سلطان با غلبه و ازدحام تمام باردوى خسرو گردون غلام روانه شده هر چند امراء و اعيان استاجلو خصوصا قارنچه سلطان كپك سلطان را بدفع خصماء و افروختن آتش جنگ و جدال تحريص نمودند قبول نكرد و گفت حيف باشد كه ميان دو لشكر جرار كه ملازم يك درگاه و از محبان حضرت شاه باشند به جهت امور مستعار دنيا نزاع و قتال واقع شود رضا جوى خاطر ديو سلطان گشته از تبريز تا تركمان كندى باستقبال او آمده با يكديگر دوستانه ملاقات كردند و باتفاق روانهء درگاه\r\n\r\nمقاتلهء امراء استاجلو با امراء تكلو\r\nمعلى گشته در چرنداب تبريز بشرف سجدهء شهريار كامكار كامياب مشرف شدند و امر وكالت را بديو سلطان گذاشت ديو سلطان قارنچه سلطان و چند كس را كه خمير مايهء فساد ميدانست بقتل آورد و كپك سلطان را با تمامت ايل و اويماق استاجلو بغزاى گرجستان فرستاده از در خانه دور انداخت و بدين اكتفاء نكرده در غيبت ايشان به جهت رضاى امراء تكلو قطع تيولات ايشان كرد و در مقام تضييع ايشان درآمد و الحق اين معنى لايق دولتمندى و ريش سفيدى نبود و باعث آن شد كه از آن طرف نيز در شقاق و نفاق گشوده ابواب وفاق و انفاق مسدود گردانيدند و در سنهء اثنى و ثلاثين و تسعمائة با خيل و سپاه بسلطانيه آمده در آنجا ساير امراء و اعيان استاجلو خصوصا مثنا سلطان و فاروق سلطان و قليج خان و غيرهم بر سر او جمع شده كمر بمحاربهء ديو سلطان و اتباع او بستند و از اين طرف ديو سلطان و جوهه سلطان سخن از صلح و صلاح گفته قاسم خليفه ورساق را فرستادند كه ايشان را نصيحت نموده از مقابلهء جمعى كه در سايهء چتر فلك فرساى شاهى باشند منع نمايد و او در تسكين نايرهء فتنه و اطفاء نايرهء پيكار سعى بسيار نمود و ايشان اعتبار بر قول ديو سلطان نكرده چون ارادهء ازلى بمحاربهء ايشان تعلق گرفته بود اثرى برسالت او مترتب نشد و از جانبين بتسويهء صفوف پرداختند ارباب اخلاص از مشاهدهء اين دو لشكر آراسته با دل خونين و ديدهء اشكبار تأسف ميخوردند كه چرا هر دو گروه در ركاب همايون گردون شكوه بدفع اعادى قيام ننمايند الحاصل ميانهء ايشان حربى عظيم بوقوع پيوست و امراء تكلو مغلوب استاجلويان شده برون سلطان و قراجه سلطان تكلو كشته شدند چون كپك سلطان و مثنا سلطان بر قول همايون نزديك شده چشم ايشان بر ماهچه لواى آسمان فرساى چتر زرنگار خورشيد آساى همايون افتاد دست از كار كشيده عنان تاب شدند و امراء و قورچيان عظام شاهى كه در ركاب ظفر انتساب شاهى بودند بفرمودهء ديو سلطان بتعاقب ايشان در حركت آمده جمعى كثير از صغير و كبير بقتل آوردند و استاجلويان منكوب و مغلوب بابهر آمده از آنجا بگيلان رفتند و بمظفر سلطان والى رشت پناه بردند و او هفت هشت هزار پياده بمدد فرستاد امراء استاجلو ديگر باره بعزم نبرد متوجه اردوى همايون شدند و اين حركت پسنديدهء طبع اشرف نيامده شعلهء غضب قيامت لهب زبانه كشيده بنفس نفيس بر سر ايشان ايلغار فرمودند ديو سلطان وجوهه سلطان و محمد خان ذو القدر اغلى را با جمعى پيش فرستادند چون منقلاى سپاه منصور بمنجيل و حرزويل رسيد امراء استاجلو از جنگل گيلان بيرون آمده ديگر باره آتش قتال التهاب يافت عاقبت نسيم فتح و ظفر بر پرچم رايات امراء شاهى وزيده جمعى كثير از گيلانيان مقتول گشته كپك سلطان و مثنا سلطان و قزاق سلطان مغلوب و منهزم بمشقت تمام\r\n\r\n","description":"","footnote":"","page_name":" 47 ","page_number":77},
  {"content":"\r\n\r\nبگيلان [ 36 
  ] رفتند و كپك سلطان شب و روز در اين فكر و انديشه بسر ميبرد كه آيا بچه طريق انتقام از ديو سلطان و جوهه سلطان كشيده متصدى امر وكالت گردد در شهور سنهء ثلاث و ثلاثين و تسعمائة ديگر باره از گيلان بيرون آمده متوجه دار الارشاد اردبيل شدند بادنجان سلطان روملو كه مرد نود ساله و به جهت كبر سن و شيخوخت خرافت او را دريافته در آنوقت در اردبيل بود\r\n\r\nكشته شدن بادنجان سلطان روملو\r\nسه چهار هزار كس از طايفهء روملو و چكنى و طوالش فراهم آورده بعزم جنگ و جدال باستقبال امراء استاجلو شتافت در قرادره فيما بين محاربه وقوع يافته بادنجان سلطان از آن فوج قليل منهزم شده در اثناى فرار كشته گرديد و امراء استاجلو مظفر و منصور به شهر درآمده به زيارت حضرت سلطان الاولياء و مشايخ عظام صفويه قدس اللّه اسرارهم مشرف شده از آنجا روانهء تبريز گشتند شاه جمجاه جنت بارگاه از آمدن ايشان آگاه گشته ديو سلطان وجوهه سلطان و محمد خان ذو القدر اغلى را با هشتهزار كس و يكهزار نفر از قورچيان عظام بدفع ايشان نامزد فرمود كپك سلطان و رفقا از آمدن ديو سلطان و امراء و قورچيان شاهى خبر يافته به طرف چخور سعد رفتند و امراء و قورچيان در شرور بايشان رسيده صف نبرد آراستند و امراء استاجلو در آنروزگار زارى كردند كه روح دستان سام بر ايشان آفرين خوان شد در اثناى طعن و ضرب محمد خان ذو القدر بپس تيپ استاجلو در آمده بر ايشان حمله آورد و كپك سلطان زخم قوى يافته درگذشت وجوهه سلطان با جنود تكلو از پيش جلو انداختند از كشته شدن كپك سلطان شكست بر طايفه استاجلو راه يافته طريق فرار پيش گرفتند مثنا سلطان و فاروق صف سپاه را شكافته مردانه وار از آن معركه بيرون رفته بمشقت تمام خود را بگيلان رسانيدند ذو القدر اعلى بانتقام وقايع ديار بكر كه طايفهء ذو القدر مغلوب استاجلو شده كور شاهرخ پدر او را با برادرانش بقتل آورده بودند درين معركه تقصيرى نكرد .\r\nالقصه بقية السيف استاجلو ايامى كه در گيلان روزگار گذرانيده در سال ديگر كه سنه اربع و ثلاثين و تسعمائة بود ديو سلطان بانگيز جوهه سلطان كشته شده منصب وكالت به او قرار گرفت و در شهور سنه ست و ثلاثين و تسعمائة كه توقف استاجلو در گيلان قريب به بيست سال شده بود رايات ظفر آيات شاهى مرتبه دويم جهت دفع فتنه عبيد خان اوزبك متوجه خراسان بودند پدر مثنا سلطان و فاروق سلطان و قزاق سلطان و ساير اعيان استاجلو كه در گيلان بودند روى ارادت و اخلاص بدرگاه گردون مناص آورده با تيغ و كفن بدرگاه شهريار زمن شتافتند در مقام تربيت و رعايت آن جماعت در نيامد اما خصومت و عنادى حاصل نميكرد و ايشان نيز با او مدارائى مينمودند اما جوهه سلطان رضا جوى خاطر مبارك اشرف بوده ظاهر اعمال و افعالش بر وفق رضاى اشرف بود روز بروز اختيار و اقتدارش مىافزود اما طايفهء تكلو زياده‌روى و خودرائى را از حد اعتدال گذرانيده از اطوار ايشان باطنا غبار نقارى بر خاطر مبارك نشست در شهور سنهء سبع و ثلاثين و تسعمائة كه حسين خان شاملو از شيراز\r\n\r\nجنگ شاملو و تكلو\r\nآمده در كندمان اصفهان بپايهء سرير سلطنت مصر رسيدهء بنوازشات شاهانه سرافراز شد جوهه سلطان با او در مقام عناد درآمده قصد كشتن او كرد و او از مواضعه تكلويان خبردار گشته شبى با قشون خود جبه و يراق پوشيده بر سر خيمهء جوهه سلطان آمد و او مضطرب گشته خود را بخيمهء ديوانخانه همايون انداخت و در حريم دولتخانهء مباركه ميانهء شاملو و تكلو جنگ شد از قورچيان ذو القدر كه در كشيك بودند مصر نامى قورغلو بجوهه سلطان زخم كارى زده ناچيز گردانيد\r\n\r\n","description":"","footnote":"","page_name":" 48 ","page_number":78},
  {"content":"\r\n\r\nتكلويان مرگ او را مخفى داشته همچنان در مدافعه ميكوشيدند حسين خان در آن شب تار سعى بسيار نمود اما از هجوم امراء تكلو كه صبحى فوج فوج و قشون قشون رسيدند مغلوب گشته راه فرار پيمود و از حصول مقصود مأيوس باصفهان رفت در آن واقعه جمعى كثير از جوانان شاملو بقتل رسيدند امراء تكلو شاه قباد نام پسر بزرگ جوهه سلطانرا بجاى او وكيل كرده با كل اويماقات شاملو و استاجلو و ذو القدر و افشار در مقام عناد و انتقام درآمدند بالضروره مردم اويماقات مذكوره نيز با ايشان خصومت و نزاع آغاز نهاده در حوالى مزار امام زاده سهل على عليه السلام ميانهء ايشان جنگ شد امراء تكلو خواستند كه طريق زمان جوهه سلطان استقلال داشته باشند بهيأت اجتماعى بدولتخانه آمدند كه شاه جنت مكان را بميانهء خود برده بدفع خصماء پردازند شاه جنت مكان را كه آغاز جهان آرائى بود از اطوار ناپسند آن طايفه دلگيرى بهمرسيده بدفع آن خودسران خودرأى فرمان داد قورچيان عظام در دولتخانهء همايون ايشانرا تير باران كردند تكلويان از موافقت شاه جمجاه مأيوس گشته راه فرار پيمودند و از بخت برگشتگى غبار مذلت بر روى دولت ايشان نشسته بسيارى از آن طايفه بقتل رسيدند .\r\nآفت تكلويان تاريخ اين واقعه عبرت [ 37 
  ] افزاست بعد از آن واقعه حسرت بر ايشان غلبه كرده راه بغداد پيش گرفتند محمد خان شرف الدين اغلى تكلو حاكم بغداد قندوز سلطان و حسين سلطان و جمعى از مفسدان تكلو بى ادب را بقتل آورده سرهاى ايشانرا بدرگاه عالم پناه فرستاد بعد از اين واقعه آن حضرت منشور عاطفت باسم حسين خان شاملو فرستاده او را طلب داشتند و منصب امير الامرائى طايفهء رفيعهء قزلباش به او و عبد اللّه خان استاجلو كه هر دو خواهرزادهء حضرت خاقان سليمان شأن بودند عنايت شد .\r\nنزاع و گفتگوهاى اويماقات بر طرف شد ارباب اخلاص رضاى خاطر مبارك مرشد كامل را بر مطالب خود راجح دانسته پاى در دامن ادب پيچيده آن حضرت بنفس نفيس متوجه مهام سلطنت و جهاندارى گشته لواى استقلال و استبدادش ارتفاع آسمانى يافت اما الامهء تكلو از مرتبهء ادنى باعلى ترقى نموده در آنوقت امير الامراء آذربايجان بود متنبه نشده اراده كرد كه بجاى جوهه سلطان وكيل و مختار السلطنه باشد به اين خيال تباه با خيل و سپاه متوجه اردوى همايون گشت .\r\nشاه جنت مكان از ارادهء فاسد او آگاه گشته بر سر او ايلغار فرمودند مشار اليه از مهابت آن حضرت انديشيده بسرعت برق و باد بجانب آذربايجان گريخته خود را بقلعهء وان انداخت و متحصن شد و از آنجا روى از ايندولت تافته و از جانب سلطان سليمان پادشاه روم استمالت يافته روانهء استنبول شد و در آنجا تحريك مادهء فساد نموده سلطان سليمان چهار مرتبه لشكر بديار عجم كشيده با جنود نامعدود آمده و هر مرتبه شاه جمجاه جنت مكان از جنود غيبى و عواطف لاريبى مدد يافته بمتانت رأى صايب و تدبير كامل دفع فتنهء او ميفرمودند مرتبهء اول باغوا و تحريك الامه مرتبه دويم بشرارت و اغواى غازيخان تكلو و ذو القدر اغلى ، مرتبهء سيم باقاويل كاذبهء القاس ميرزا مرتبهء چهارم بشيطنت و افساد اسكندر پاشا حاكم ارزروم .\r\nحقايق اين احوال بر سبيل اجمال بعد از تحرير قضاياى خراسان رقمزده كلك بيان مىگردد .\r\nعالم آراى عباسى 4\r\n\r\n","description":"","footnote":"","page_name":" 49 ","page_number":79},
  {"content":"\r\n\r\n\r\nذكر وقايع خراسان و آمد و شد خواقين اوزبك بدان ديار نزهت بخش سعادت نشان بعد از ارتحال خاقان سليمان شأن\r\n سخن پرداز اين شيرين حكايت * چنين كرد از سخن دانان روايت \r\nكه عبيد خان بن محمود سلطان بن ابو الخير خان بن دولت شيخ اغلق كه از نژاد شيبان بن جوجى بن چنگيز خان و عمزادهء حقيقى شيبك خان بن بوداغ سلطان بن ابو الخير خان مذكور است هميشه در آرزوى ملك خراسان و بدست آوردن بلدهء فاخرهء هرات بود از بيم شعلهء شمشير عالم گير حضرت خاقان سليمان شأن و ظهور واقعهء شيبك خان در ملك بخارا خزيده دم در كشيده بود بعد از واقعهء نازلهء خاقان سليمان شأن و حداثت سن حضرت شاه جمجاه جنت مكان و اخبار منازعهء امراء خود رأى قزلباش به گمان آنكه ممالك ايران بى صاحب و در دست چند متغلب است دندان طمع بملك خراسان تيز كرده شش مرتبه بعزم تسخير لشكر بخراسان كشيد و از سروش عالم غيب اين ندا بگوشش ميرسيد :\r\nبيت\r\n خاكساران جهانرا بحقارت منگر * تو چه دانى كه درين گرد سوارى باشد \r\nمعهذا متقاعد نگشته در هر مرتبه كه حضرت شاه جنت بارگاه جهت دفع فتنهء او در حركت آمده آفتاب شقه رايت فتح آيت بر ساحت ملك خراسان ميتافت انجم صفت ناپيدا گشته فرار بر قرار اختيار مينمود با آنكه بكرات و مرات اين حركت كرده خود را ميآزمود باز در غيبت موكب جهانگشاه روى بدان صوب آورده بتسخير قلاع و خرابى مملكت ميپرداخت مجملا از خون ريختن و فتنه انگيختن دلگير نگشته تا دوازده سال ملك خراسان لگدكوب اوزبكان و ضعفا و زيردستان پايمال سم ستوران و مردم آن ولايت از جور او بجان رسيده آسودگى نداشتند .\r\n\r\nذكر آمدن عبيد خان مرتبهء اول بخراسان\r\nدر همانسال كه خبر واقعهء ناگزير حضرت خاقان سليمان شأن بماوراء النهر رسيد عبيد خان خانان و سلطانان چنگيزيه را بمعاونت خود استدعا نموده باتفاق كوجم خان بن ابو الخير خان كه در سمرقند رايت سلطنت افراخته به جهت آسينه بتوره و پادشاهى چنگيزى صاحب سكه و خطبهء ممالك ماوراء النهر و تركستان بود و ابو سعيد سلطان وسونجك محمد سلطان والى تاشكند با لشكر جرار و اوزبكان خونخوار از جيحون [ 38 
  ] عبور نموده بخراسان آمدند دورميش خان شاملو كه للهء سام ميرزا و بيگلر بيكى خراسان بود برج و باره هرات را استحكام داده بتحصن و قلعه دارى قرار داد و مردم كار ديده بحراست دروازه‌ها تعيين نموده بلوازم قلعه دارى پرداخت و سلاطين اوزبك با غلبه و ازدحام تمام بهرات آمده شهر را احاطه نمودند و هر كدام در طرفى فرود آمدند و همه روزه جنگ پيش آورده چند ماه فيما بين آتش حرب و پيكار التهاب داشت و غازيان شاملو آثار جلادت و مردانگى بظهور آورده در مدت محاصره نگذاشتند كه احدى بنزديك قلعه آيد روزى در باغ مراد عبيد خان و سونجك محمد سلطان بزمى آراسته بصحبت مشغول بودند و باغ سفيد محل پاسبانى اوزبك بود دورميش خان جمعى از مبارزان شاملو را بدان صوب فرستاد در باغ سفيد فيما بين قتال عظيم بوقوع پيوست جنود اوزبك مغلوب شدند و غازيان در باغ\r\n\r\n","description":"","footnote":"","page_name":" 50 ","page_number":80},
  {"content":"\r\n\r\nمراد رفته خبر بعبيد خان رسيد بساط صحبت در هم نورديده بنوعى سراسيمه شدند كه سونجك محمد سلطان در آب افتاد عبيد خان به صد تشويش خود را بيابوئى رسانيده بمعسكر خويش گريخت .\r\nالقصه از طول ايام محاصره و جنگ و جدال ملول و از تسخير قلعه مأيوس كوچ كرده راه ديار خويش پيش گرفت و رفت .\r\n\r\nذكر آمدن عبيد خان مرتبهء دويم بخراسان\r\nدر سال ديگر كه مطابق سنهء احدى و ثلاثين و تسعمائة بود دورميش خان وفات يافته بورن سلطان تكلو كه حاكم مشهد مقدس بود در جنگى كه ميان تكلو و استاجلو واقع شد بقتل آمده خبر بمشهد رسيد از اين جهت پريشانى باحوال خراسان راه يافته سردار صاحب وجودى كه با اعدا مقاومت تواند نمود نبود در اردوى معلى ميانهء امراء درگاه كلفت و نزاع پديد آمده منجر بقتال و جدال گرديد اين اخبار بماوراء النهر رسيد عبيد خان كه شيفتهء ملك خراسان شده بهيچوجه قطع تعلق نميكرد همچنانچه اين ابيات از نتايج طبع موزون اوست :\r\nبيت\r\n باز جانم هوس ملك خراسان دارد * تن بيجان شدهء من هوس جان دارد \r\n روح بخش است شمالش چو دم روح اللّه * مگر او نيز هواى پل مالان دارد \r\nفرصت غنيمت شمرده ديگر باره كمر همت بتسخير آن ولايت بسته در شهور سنهء اثنى و ثلاثين و تسعمائة از معبر چهار جو گذشته بمرو آمد و از آنجا با سلطانان و بهادران اوزبكيه بمشهد مقدس معلى رسيده آن بلدهء شريفه را دائره كردار در ميان گرفت خانه كوچ بورن سلطان در شهر بود غازيان قزلباش كه از محال غريبه به آنجا جمع آمده بودند چند گاه حفظ و حراست نموده آثار جلادت و مردانگى بظهور رسانيده از قلت آذوقه كار محصوران بجان رسيد و علت جوع شيوع يافته از هيچ طرف نسيم امدادى نوزيد عبيد خان بر آن بلده مستولى شده يكى از امراء معتمد خود را در آن بلده گذاشته روانه استرآباد شد چون بدان حدود رسيد زينل خان شاملو كه حاكم استرآباد بود جمعى از شجعان جنگ ديدهء كار آزموده را برسم قراولى باستقبال فرستاد ميانهء غازيان و قراولان اوزبكيه كه اضعاف مضاعف ايشان بودند محاربهء عظيم بوقوع پيوست جنود قزلباش غلبه جنود مخالف مشاهده نمود و دست در نطاق الفرار مما لا يطاق زده تا چهار فرسنگ جنگ كنان عود نمودند .\r\nزينل خان و غازيان خانه كوچ خود را برداشته بولايت رى آمدند عبيد خان استرآباد را بعبد العزيز خان پسر خود داد و بجانب بلخ توجه نمود چون خبر طغيان اوزبكيه و استيلاى ايشان بر ولايت استرآباد باردوى سپهر بنياد رسيد اخى سلطان تكلو و دمرى سلطان شاملو پدر اغزيوار خان و شاه على سلطان استاجلو را با گروهى از جنود قزلباش بمدد زينل خان فرستادند و ايشان در رى بزينل خان ملحق گشته باتفاق روى توجه باسترآباد آوردند عبد العزيز خان تاب مقاومت ايشان نياورده از استرآباد بيرون رفت و به پدر ملحق شد و امراى عظام به شهر در آمدند عبيد خانرا دود غيرت در كاخ دماغ متصاعد گشته بجانب بسطام باز گرديد اخى سلطان و دمرى سلطان و شاه على\r\n\r\n","description":"","footnote":"","page_name":" 51 ","page_number":81},
  {"content":"\r\n\r\nسلطان برسم منقلاى از استرآباد بيرون آمده در چمن بسطام بعبيد خان دوچار شدند جنود قزلباش به هزار نميرسيد لشكر اوزبك از بيست هزار متجاوز بودند هر چند محاربهء آن فوج قليل با پادشاه اوزبك موافق قانون عقل نبود اما اوزبكان دست و گريبان رسيده امراء جز محاربه چاره نيافته [ 39 
  ] بالضروره صف قتال آراستند و فيما بين جنگ عظيم و نبرد قوى دست داد الحق در آن روز دلاوران بيباك در آن معركهء هولناك كارزارى كردند كه زمانه انگشت حيرت بدندان تعجب گزيد هنوز صعوبت جنگ بسطام در ميانهء اوزبكيه زبانزد خاص و عام است مكررا اخى سلطان خود را بر قلب عبيد خان زده نزديك به آن بود كه قلب منقلب گردد بهادران قول شروع در شبه گردند اخى سلطان با بسيارى از مبارزان تكلو به زخم تير از پاى در آمد عبيد خان ظفر يافت و دمرى سلطان بدست در آمده كشته شد .\r\nزينل خان از رسيدن اين خبر در شهر اقامت نتوانست نمود بيرون آمده بفيروز كوه رفت عبيد خان در اين مرتبه استرآباد را ترمش بهادر كه از امراء نامدار اوزبكيه بود داده روانهء هرات شد و به اطراف و جوانب پرنادلان فرستاده در آن سال در غوريان قشلاق كرد در سال ديگر مطابق سنهء اربع و ثلاثين و تسعمائة بر سر قلعهء هرات رفت حسين خان شاملو كه بعد از فوت برادرش دورميش خان حاكم هرات شده بود به تعمير قلعه و استحكام برج و باره پرداخته اسباب قلعه دارى آماده كرده مكررا جنگهاى مردانه از جانبين وقوع يافته محاصره بهفت ماه كشيد ذخيره در قلعه ناياب گشته حسين خان جميع رعايا و مردم شهر و بلوكات كه در قلعه بودند بيرون كرده از آذوقه ايشان چند روزه اوقات غازيان حاصل نمود در اين اثنا خبر قتل زينل خان در ميانهء اوزبكيه شايع شد كه در دامغان باتفاق جكور كه سلطان حاكم سبزوار بر سر ترمش بهادر آمده جنگ كردند و از قضاى الهى ترمش بعد از آنكه مغلوب شده بود غالب آمده زينل خان و چگور كه سلطان هر دو بقتل آمدند عبيد خان از اين واقعه مسرور و فرحناك گشته در همانروز بتحريك يارى بى ولد جان وفا ميرزا كه امير الامراء عبيد خان بود هجوم عظيم نموده از همه طرف يورش بقلعه آوردند و غازيان شاملو صدمات دليرانه اوزبكانرا بسر پنجه تهور و مردانگى دفع نموده خلقى كثير در حوالى قلعه بر خاك هلاك انداختند تفنگى بر يارى بى خورده تفنگچى مجهول سر او را بريده نزد حسينخان آورد عبيد خان از كشته شدن او بغايت متألم گشته سور و سرورى كه داشت بالم و سوگوارى تبديل يافت اما معلوم او شد كه با وجود اينهمه سعى و اهتمام كه بظهور آورد تسخير هرات ميسر پذير نيست در خلال اينحال آوازهء توجه رايات نصرت آيات شاهى بجانب خراسان و جنگ ترمش بهادر با منقلاى سپاه نصرت پناه و خبر كشته شدن ترمش به او رسيد با الم فراوان و اندوه بى پايان از پل مالان كوچ كرده راه بخارا پيش گرفت كه از خانان چنگيزيه استمداد نموده ديگر باره شورش و انقلاب بملك خراسان اندازد .\r\n\r\nذكر آمدن عبيد خان با خواقين اوزبكيه مرتبهء سيم بخراسان و توجه موكب همايون شاهى و محاربه نمودن در خسروجرد جام و ظفر يافتن حضرت شاه بامداد حضرت ذوالجلال و الاكرام\r\n قلم چون عندليب نغمه پرداز * چنين دستان سرائى مىكند ساز \r\n\r\n","description":"","footnote":"","page_name":" 52 ","page_number":82},
  {"content":"\r\n\r\nكه چون حضرت شاه جمجاه جنت مكان در ايام سلطنت ابد بنيان جميع امور دين و دولت را بمشيت حضرت رب العزة حواله نموده بالطاف الهى واثق بوده‌اند لهذا هميشه از درگاه واهب العطايا بحصول مطالب و مرام كامروا گشته در معركهء كارزار بر ادعاى ظفر يافته‌اند از محاربات زمان دولت ابد پيوند جنگ جام كه آن حضرت را در آغاز جلوس همايون با عبيد خان و خواقين اوزبك اتفاق افتاده بظفر و نصرت اختصاص يافته‌اند مشهور عالم و مذكور السنه و افواه بنى آدم است تبيين اين مقال على سبيل الاجمال آنكه چون متواتر و متعاقب قاصدان خراسان بدرگاه سعادت نشان رسيده استغاثه مينمودند كه در آن ديار طوفان بلا بالا گرفته سكنهء آن ممالك از طغيان سيلاب فتنه اوزبكان غريق بحر اضطرارند و بنابر آن حضرت شاه جم قدر ملايك آشيان با امراء و اركان دولت طريق مشهوره سلوك داشته رأى همگنان بتوجه خراسان و دفع اوزبكان قرار گرفت .\r\nافواج قاهره بموكب ظفر نشان جمع آمده اعلام جهانبانى بصوب خراسان در حركت آمد جوهه سلطان وكيل والامه سلطان تكلو و محمد خان ذوالقدر اغلى با گروهى از غازيان ظفر پناه منقلاى سپاه گشته پيشتر روانه شدند زمش بهادر در قلعه دامغان تحصن جسته امراء عظام بر قلعه محيط گشته جوالها ترتيب داده اوزبكانرا بتفنگ گرفتند هر روز فوجى از بهادران عرصهء نبرد بيرون آمده با غازيان حرب مينمودند چند روز در بين الجانبين آتش محاربه و قتال اشتعال داشت تا بسيارى از بهادران نامى به زخم تفنگ [ 40 
  ] و شمشير خونريز ناچيز گشته كار بر محصوران تنگ شده آوازهء قرب وصول موكب همايون ايشانرا سراسيمه كرد از همه طرف راه خلاص و نجات مسدود يافته طريق فرار ميجستند شبى ز مش بهادر با تنى چند به قصد فرار ريسمان بر ميان بسته از قلعه فرود آمدند غازيان و پاسبانان قلعه خبردار شده همگى را دستگير كردند و همان لحظه بياسا رسانيدند روز ديگر قلعه بيك حمله مفتوح گشته جميع اوزبكان طعمهء شمشير غازيان شدند و رايات خورشيد اشراق خسرو آفاق با لشكر بحر جوش دريا خروش از راه كالپوش بمشهد مقدس معلى رسيده بشرف طواف آستان ملايك آشيان حضرت امام الجن و الانس سرافراز شده از روح مطهر آن سلطان روضهء رضا عليه التحية و الثناء استمداد همت نموده بعزم دار السلطنهء هرات اعلام ظفر فرجام بجانب جام افراختند اما عبيد خان بنوعى كه مذكور شد از هرات كوچ كرده چون ببخارا رسيد از كوجم خان و سلطانان چنگيزى نژاد استمداد نموده از تمام ولايات ماوراء النهر و تركستان و اخسى و اندجان و اترار و قلماق و كاشغر و قرقز و قزاق تا دشت قبچاق گروهى انبوه و حشرى كوه شكوه جمع آورده باتفاق كوجم خان و يراق خان و فولاد سلطان و عبد العزيز سلطان و عبد اللطيف سلطان و جانى بيك سلطان و گلدى محمد سلطان و ابو سعيد سلطان و سونجك محمد سلطان و گسكن قرا سلطان و ساير سرداران اوزبكيه و امراء معتبر هر قبيله چون درياى پر موج فوج فوج با دلهاى چون آهن و فولاد روى توجه بخراسان نهاد .\r\n همه گرگ زادان درنده خوى * سبك رويشان جمله از بار موى \r\n ز اطوار ايشان بتر خوى شان * پر از چين همه روى و ابرويشان \r\n ز اطوار ايشان بتر خوى شان * پر از چين همه روى و ابرويشان \r\nمجملا از آغاز خروج چنگيز خان تا آن زمان لشكرى بدان كثرت و ازدحام از آب آمويه عبور نكرده بود در حينى كه اردوى همايون شاهى در خسرو جرد جام نزول سعادت فرجام نمود خانان اوزبكيه نيز از آنطرف آمده به زور آباد رسيدند قراولان جنود قزلباش چند نفر اوزبك را\r\n\r\n","description":"","footnote":"","page_name":" 53 ","page_number":83},
  {"content":"\r\n\r\nگرفته آوردند حقيقت جمعيت سلاطين اوزبك و كيفيت و كميت آن لشكر بيعدد معلوم شد عدد آن گروه در هيچ نسخه كه اعتماد را شايد به نظر كمترين نرسيده مير يحيى سيفى مؤلف لب التواريخ يكصد و بيست هزار نوشته اما بين الجمهور مشهور است كه جنود اوزبكيه سواى پر ناول و المانچى هشتاد هزار بهادر چيده كارى بودند و در سپاه قزلباش سوار مواجب خوار سواى خورجينلو بيست و چهار هزار .\r\n\r\nذكر جنگ شاه طهماسب با عبيد خان پادشاه اوزبك\r\nالقصه در روز تاسوعا كه عبارت از نهم شهر محرم الحرام سنه خمس و ثلاثين و تسعمائة است سلاطين اوزبكيه در ساروقمش جام در حوالى اردوى خسرو سپهر احتشام فرود آمدند آن شب از جانبين پاس داشته صبح روز عاشورا از هر دو طرف بتسويه صفوف پرداختند .\r\nمعظم امراء قزلباش جوهه سلطان تكلو وكيل والامه سلطان تكلو و حسينخان شاملو و حمزه سلطان خامسلوى ذوالقدر حاكم شيراز و محمد خان ذوالقدر اغلى و احمد سلطان استاجلو و يعقوب سلطان قاجار و محمد خان شرف الدين اغلى تكلو كه در آنوقت سلطان بود و حسن سلطان روملو و احمد سلطان افشار و ساير امراء و قورچيان عظام حضرت شاه جنت بارگاه مغفر ظفر بر سر و درع و خفتان فتح در بر مكمل و مسلح بر ابلق تيزكام آسمان خرام بر آمده با قورچيان نصرت فرجام در قلب قرار و آرام گرفت ميمنه و ميسره جنود مسعود را بامراء نامدار و مردان كار آراسته عرابه‌هاى پر ضربزن فرنگى را بكاردانى استاد شيخى بيك توپچى باشى در پيش صف باز داشته با جهان جهان جنود توكل و امداد غيبى روى بمعركه نبرد آورده در برابر آن لشكر خونخوار قرار گرفت و از طرفين صداى كوركه و نفير و كره ناى در گنبد گردون پيچيده علمها گشودند و سورن كشيده جوانان پيش جنگ از هر دو طرف به يكديگر تاختند از اينطرف دلاوران قزلباش سنانهاى ثعبان مثال بر بنا گوش تازى نژادان آتش نهاد بادپا خوابانيده اوزبكان نابكار را بر خاك هلاك مىانداختند و از آنطرف بهادران اوزبكيه سپاه منصور را چون شهاب رجوم تير باران كرده بنوك ناوك دلدوز ترك با تارك دليران ميدوختند مبارزان هر دو گروه داد مردى و مردانگى داده و از كثرت كشتگان كوه و هامون تساوى پذيرفت .\r\nنظم\r\n ز يكسو هژبران پرخاشجوى * ز سوى دگر اوزبك كينه‌جوى \r\n ز يكسو دليران آهن قبا * ز سوى دگر اوزبكان دغا \r\n دليران جنگ آزما بيش و كم * نهادند پر خشم و كين رو بهم \r\n ز بس كشته‌ها پشته‌ها شد پديد * دگر آنچنان روز گيتى نديد \r\n زمين شد ز خون يلان لاله زار * فلك خواست از جورشان زينهار \r\nمجملا ميان آن دو گروه رزمخواه حربى بوقوع پيوست كه سپهسالار فلك پنجم تيغ خون آشام از كف گذاشته انگشت تحير بدندان ترحم گزيد چشم روزگار محاربه به آن شدت مشاهده ننموده و در بسيط [ 41 
  ] غبرا ميانه ايرانيان و تورانيان ديگر چنين حادثه وقوع نيافته از تك و تاز ستوران چنان گرد و غبارى انگيخته شد كه آفتاب عالمتاب در نقاب حجاب مستور گشت آثار ضعف و انكسار در ناصيه احوال سپاه قزلباش پديد آمد .\r\n\r\n","description":"","footnote":"","page_name":" 54 ","page_number":84},
  {"content":"\r\n\r\nدر اين اثنا سلطانان اوزبكيه بر جوهه سلطان و امراء تكلو و شاملو و ساير نامداران ميمنهء جنود قزلباش هجوم آورده شكست دادند امراء دست چپ نيز تزلزل يافته تاب صدمات پى در پى جنود مخالف نياورده راه انهزام پيمودند سپاه اوزبك بتعاقب منهزمان لشكر قزلباش در حركت آمده در آن دشت و صحرا چون مور و ملخ آفت مزرع دلها شدند چنانچه شاعر گفته :\r\nشعر\r\n ملخهاى پيكان ز پرندگى * همه آفت مزرع زندگى \r\n\r\nانهزام لشكر قزلباش و شكست خوردن ميمنه و ميسرهء لشكر\r\nحضرت شاه جمجاه جنت مكان در عالم رؤيا مشاهده نموده بودند كه حضرات عاليات ائمهء معصومين عليهم السلام آن حضرت را در اين معركه بفتح و ظفر مژده دادند آنحضرت از كمال وثوق و حسن اعتقاد و وفور جلادت و شجاعت و دلاورى مطلقا از موقف خود حركت نكردند و اصلا آثار تزلزل در ناصيهء همايونش نمايان نبود با سه هزار كس از مبارزان رزم آزماى .\r\nنظم\r\n همه چون نهنگان مردم رباى * همه چون ستون فلك پا بجاى \r\nچون قطب فلك مردانگى پاى تهور و وقار استوار داشته در مكان خود آرام داشتند و حضرت رب العزة بعنايت ازلى گويا آن فوج قليل را از نظر مخالف پنهان داشته صيانت مينمود بعد از لحظهء كه گرد و غبار اندكى فرونشست علم سفيدى به نظر شاه جنت مكان درآمد كه با گروه انبوه در معركه ايستاده بر آن حضرت چنان معلوم شد كه عبيد خان و كوجم خان‌اند كه با سپاه خاصه در قلب ايستاده‌اند بهادران اوزبكيه كه فوج فوج از تعاقب قزلباش بازگشته تهنيت فتح بخوانين مذكور مىگفتند عبيد خان از ايشان پرسيده بود كه سپاهى از دور به نظر ميآيد و مدتى است كه بر جاى مانده همانا سياهى بقيه قزلباش است .\r\nچند كس را مقرر كرده بود كه رفته خبرى از ايشان آورند جماعت اوزبك به او گفته بودند كه بنوعى شكست و پراكندگى به حال جنود قزلباش راه نيافته كه در اين صحرا نشانى مانده شد آن سياهى چهارپايان اردوى قزلباش است و ديده بصيرتشان از مشاهدهء آن سياهى پوشيده گشت در اينحال شاه جنت مكان بمبارزان ملوك اقبال كه در آنمكان توقف داشتند امر فرمودند كه مردانه وار\r\n\r\nحملهء مردانهء سپاه قزلباش\r\nبر سر آن گروه تاخته تا پاى علم سفيد عنان اشهب تيز گام باز نكشند و بجز تيغ تيز و شمشير خونريز دست به هيچ حربه نبرند و بهر كس زخمى زنند با تمام كارش نپرداخته متوجه ديگرى شوند كه هزيمت ننگ و عار و به مردى كشته شدن نيكنامى روزگار است .\r\nبيت\r\n يا بر مراد بر سر گردون نهيم پاى * يا مرد وار بر سر همت كنيم سر \r\nاز آن گروه عقيدت گزين جان نثار اول قورچيان شاملو و ذوالقدر فرمان مرشد كامل را\r\n\r\n","description":"","footnote":"","page_name":" 55 ","page_number":85},
  {"content":"\r\n\r\nبجان و دل پذيرفته شمشيرهاى مصرى آخته و سپرهاى فراخ دامن بر سر افراخته بدين عزم درست و رأى صواب متوكلا على اللّه از دست راست جلو انداختند و دليران دست چپ نيز حركت كرده جملگى فدائى وار بهمراهى جنود غيبى بر سر آن گروه غدار و اوزبكان خونخوار تاخته سه هزار شمشير\r\n\r\nغلبه سپاه قزلباش و انهزام اوزبك\r\nصاعقه كردار بيكبار فرود آورده بهر كس زخمى زدند همچنانچه مرشد كامل ارشاد نموده بود ازو گذشته به ديگرى پرداختند جنود اوزبك كه زياده از چند و چون بودند از ضربات پى در پى تيغهاى الماس گون غازيان اكثر مجروح و ناتوان گشته فرصت مدافعه نيافتند قلب بهم بر آمده از يكديگر پاشيدند كوجم خان و عبيد خان چنان سراسيمه شدند كه جز فرار چاره نيافتند و بيك حملهء دليرانهء آن فدويان جان نثار شكست بدان لشكر بيشمار افتاد .\r\nپراكندگان جنود قزلباش كه چون بنات النعش متفرق بودند بعد از يأس و نوميدى بفتح و ظفر اميدوار شده ثريا مثال جمع آمدند .\r\nسلاطين اوزبك بعد از چنان فتحى چنين شكستى يافته بكام و ناكام راه انهزام را بقدم سعى و اهتمام پيمودن گرفتند گويند يكى از قورچيان عظام بعبيد خان رسيده شمشيرى بر پشت او زد كه از ضربت آن بى خود و از حقارت جثهء كه داشت متوجه گرفتن آن نشد ازو گذشت كه بهتر از وى بدست آورد بعضى گويند توپوزى بر خود و مغفرش زد كه سامعه‌اش قصور يافته بين الجمهور بكر عبيد مشهور گشت چهل نفر از عظماء ماوراء النهر و تاشكند همراه آورده بود كه در پاى علم به جهت فتح و نصرت ايشان دعا كنند چون حق با ايشان نبود دعا رجعت كرده همگى در پاى علم كشته شدند القصه كوجم خان و عبيد خان به صد تشويش و تعب از آن ورطهء خونخوار جان بسلامت برده بطرفة العينى تا بيست هزار از آن فرقهء اشرار بشعلهء شمشير برق تأثير سوخته و رقعهء و اقتلوهم حيث وجدتموهم [ 42 
  ] بر گريبان جان آن خاكساران دوختند از حضرت شاه جنت مكان منقول است كه از جملهء آن سه هزار كس كه با آن حضرت بقلب اوزبك تاختند يكهزار و هفتصد نفر قورچيان و تتمهء لشكر امراء بودند از سلاطين اوزبك جانى بيك سلطان با بسيارى از اتباع خود و جنود اوزبكيه از تعاقب منهزمان لشكر قزلباش بازگشته هنگام شام چراغهاى اردوى قزلباش را تصور اردوى عبيد خان كرده در پشت اردوى همايون فرود آمد .\r\nصبحى كه يازدهم شهر محرم الحرام بود سياهى ايشان به نظر در آمده مشخص شد كه لشكر اوزبك است كه همگى به قصد يغما سوار شده بودند شاه جنت مكان نيز سوار دولت شده بر سر آن بخت برگشتگان رفتند جوهه سلطان مانع ميشد كه چون لشكر قزلباش پراكنده شده‌اند رفتن مصلحت نيست مبادا چشم زخمى رسد آن حضرت از غايت دليرى و دلاورى آن سخن عاقلانه منظور نداشت و بر آن مخاذيل تاخت و بيك حملهء دليرانه كار آن قوم را ساخت و بسيارى از آن طبقه طعمهء شمشير غازيان شدند جانى بيك سلطان لحظهء ثبات قدم ورزيده مردم او جنگهاى مردانه كرده آخر الامر راه فرار پيمودند و بنيروى بخت بلند و دولت ارجمند فتحى چنين كه در ازمنه سابقه كمتر وقوع يافته قرين حال اولياء دولت بيزوال گرديد و چنان لشكر بيشمار كه در برابر هر نفرى از جنود اقبال ده نفر فرقهء ضلال بودند منهزم گشته بديار ادبار شتافتند و مضمون صدق مشحون ان يكن منكم عشرون صابرون يغلبوا مأتين بابلغ وجهى سمت ظهور يافت و بمحامد شكر الهى قيام نموده فتحنامه‌ها به اطراف و اكناف ممالك فرستادند و مهمات خراسانرا انتظام داده چون در اين جنگ از حسينخان شاملو\r\n\r\n","description":"","footnote":"","page_name":" 56 ","page_number":86},
  {"content":"\r\n\r\nمردانگيها بظهور رسيده بود ايالت و دارائى هرات بدستور به دو تفويض يافته عنان عزيمت بجانب عراق عرب واقع شد و شرح آن مرقوم مشود .\r\n\r\nذكر آمدن عبيد خان كرت چهارم بخراسان\r\nعبيد خان چون از مراجعت موكب نصرت قرين شاهى آگهى يافت باز در همانسال كه مطابق سنهء خمس و ثلاثين و تسعمائة بود لشكر جرار از اطراف و جوانب بخارا فراهم آورده بخراسان آمد سونجك محمد سلطان و عبد العزيز سلطان پسرش را پيشتر بجانب مشهد مقدس معلى فرستاد از امراء قزلباش اغزيوار خان شاملو كه در آنوقت سلطان بود و احمد سلطان افشار و يعقوب سلطان قاجار در مشهد مقدس بودند چون باروى مشهد تمام نشده بود شهر را كوچه بند كرده بمحارست مشغول شدند و تا دو ماه بين الفريقين آتش حرب افروختگى داشت و عبيد خان خود نيز با سپاه بهرام قهر ماوراء النهر به ظاهر شهر آمده هجوم آورده در سر كوچه بندها محاربه عظيم بوقوع پيوست قزلباشيه زياده از آن تاب توقف و توانائى حرب نياورده صلاح در جنگ نديدند و شبى از مشهد بيرون آمده احمد سلطان افشار بقراه كه الكاى او بود رفت و قلعهء فراه را قايم كرده نشست اغزيوار خان و يعقوب سلطان هر دو بجانب مزينان رفتند .\r\nصبحى اوزبكيه از رفتن قزلباش آگاه گشته بتعاقب شتافتند اما بامراء نرسيدند عبيد خان مشهد مقدس را بيكى از امراء معتمد سپرده متوجه هرات شده شهر را محاصره كرد در آن سال كه حسينخان و غازيان شاملو بمدافعه و قلعه دارى قيام نموده چند ماه بين الجانبين آتش محاربه و مصادمه در شهر افروختگى داشت و در بلوكات غله كمياب بلكه ناياب بود حسينخان و ريش سفيدان شاملو از فقدان ذخيره و عدم اسباب قلعه دارى صلاح در بيرون رفتن ديده گفتگوى صلح بميان آوردند و سفراء آمد شد نموده قرار يافت كه عبيد خان چند كوچ پس نشيند تا قزلباش با اطفال و عيال و احمال و اثقال بيرون روند و احدى از سلطانان اوزبكيه تعاقب نكند عبيد خان بمصالحه راغب گشته چند كوچ بر عقب نشست حسينخان بعد از تأكيد معاهده و پيمان با تمامى غازيان و مردم شيعه مذهب سالما و غانما بيرون آمده به طرف سيستان رفتند ملك محمود والى سيستان تواضعات آدميانه بظهور آورده حسينخان بر سر پشت زره كه ياغى و قطاع الطريق بودند رفته اموال ايشانرا غارت كرد و از آنجا بولايت كبچ و مكران در آمده تاخت و غارت بسيار كرد و از آنجا بشيراز آمد . شرح احوال او عنقريب نگاشتهء كلك بدايع نگار خواهد شد .\r\nالقصه عبيد خان بر تمامت ملك خراسان استيلا يافته باز لواى جور و طغيان در آنملك افراخت و از جنود اوزبكيه ظلم و ستم بسيار باهل خراسان رسيد بسى از مردم يقيين التسنن را بطمع مال ببهانهء رفض و تشيع مقتول ساختند يكى از كشتگان مظلوم مولانا هلالى شاعر است كه [ 43 
  ] در چهار سوق هرات بقتل آوردند بهانه قتل او آنكه بعبيد خان رسانيده بودند كه جناب مولانا خانرا هجو كرده اين رباعى را به او اسناد كردند .\r\nبيت\r\n تا چند عبيد از پى تالان باشى * تاراجگر ملك خراسان باشى \r\n غارت كنى و مال يتيمان ببرى * كافر باشم اگر مسلمان باشى \r\n\r\n","description":"","footnote":"","page_name":" 57 ","page_number":87},
  {"content":"\r\n\r\nبا آنكه در مدح عبيد خان قصيدهء غرا در سلك نظم در آورده بود كه اين دو بيت از آن جمله است :\r\n خراسان سينهء روى زمين از بهر آن آمد * كه جان آمد درو يعنى عبيد اللّه خان آمد \r\n سمند تند زرين نعل او خورشيد را ماند * كه از مشرق به مغرب رفت و يكشب در ميان آمد \r\n خطا در شعر مىباشد بكش خط بر خطاى من * كه آن سهو القلم افتاد يا سهو اللسان آمد \r\nهيچ فايدهء بر آن مترتب نگشت و به جهت اسباب و جهاتى كه داشت مقتول گشت چون خبر استيلاء اوزبكيه در خراسان قرع سمع همايون شاه جنت بارگاه گرديد و مهمات بغداد حسب الاراده شهريار با دين و داد صورت انجام يافته بود در اول سال سنه ست و ثلاثين و تسعمائة به جهت دفع فتنه اوزبكان عنان فيروزى عيان بصوب خراسان معطوف داشته قورچيان قمر مسير به اطراف و اكناف قلمرو همايون فرستاد كه خود را بجنود نصرت شعار رسانند در اندك روزى افواج قاهره فوج فوج و جوق .\r\nجوق روى ارادت و اخلاص بعتبه عليه گردون مناص آورده بمعسكر همايون ميپيوستند حسن بيك مورخ نوشته كه در آن سفر هفتاد هزار كس در اردوى ظفر قرين جمع شده بود اما عبيد خان چون بلدهء فاخرهء هرات را متصرف شده خود را مالك ملك خراسان ديد عزيمت تسخير قلعه فراه نموده بر سر احمد سلطان افشار رفت و قلعه را محاصره كرده در گرفتن آن سعى بسيار كرد و كارى از پيش نتوانست برد ترك محاصره كرده بهرات آمد آوازهء طلوع آفتاب موكب اقبال در آن ولايت شايع شده بود تزلزل\r\n\r\nرفتن شاه طهماسب بخراسان بعزم گوشمال عبيد خان پادشاه اوزبك\r\nدر بنيان ثبات و قرارش افتاده از هرات بجانب مرو رفت و رسولان چربزبان نزد خانان چنگيزيه فرستاد و استمداد نمود كه بتعجيل بمدد او آيند و از آنجا كتابات ناهموارى به حضرت شاه جنت مكان نوشته فرستاد و در مرو منتظر مدد و كومك نشست و سلاطين توران در مرو جمع آمده مكررا در باب محاربه پادشاه قزلباش با عقلا و اتاليقان هر سلسله كنگاش نمودند رأى اكثر ايشان بجنگ قرار نميگرفت كوجم سلطان كه بزرگترين سلاطين و در سمرقند فرمانروا بود در آن سال فوت شده ابو سعيد خان پسرش قايم مقام پدر شده بود او نقيض مطلق عبيد خان گرفته گفت كه در اين مدت هر چند بخراسان آمده بمحاربهء قزلباش كمر بستيم بجز خسارت فايدهء نديديم اگر تو مقاومت ميتوانى كرد مختارى و الا ما در جنگ قزلباش رفيق تو نيستيم اولى و اسب آنست كه تو هم بمملكت خود قناعت نموده دست از اين تلاش بيفايده بازكشى اكثر سلطانان جوجى نژاد سخن او را راجح دانسته در مقام معاونت در نيامدند عبيد خان از امداد سلاطين مأيوس گشته فرستاده او نيز به خدمت اشرف آمد و خبر جمعيت و كثرت لشكر و جواب كتابت كه به همان اسلوب نوشته شده اين بيت در آن مندرج بود :\r\nبيت\r\n تو كرى و هست ترا بخت كور * كور و كرى را چه بود دست زور \r\nالحاصل با دلى پر حسرت و خاطرى نالان قطع تعلق از خراسان كرده روانهء بخارا شد و حضرت شاه جنت مكان بسعادت و اقبال بخراسان درآمده ماهچهء طوق پر فروغش بر ساحت آن ولايت تافت و در دارالسلطنهء هرات نزول سعادت نموده مرهم راحت بر جراحت ناسور دلخستگان آنديار نهاد و حكومت خراسان را ببرادر اعيانى خود بهرام ميرزا عنايت فرموده غازيخان تكلو را للهء ميرزا و امير الامراء خراسان نمودند و محل به محل امراء و حكام تعيين فرموده مهام جمهور انام را\r\n\r\n","description":"","footnote":"","page_name":" 58 ","page_number":88},
  {"content":"\r\n\r\nبتازگى نظام و انتظام و چون از عبور نزول سپاه غارتگران اوزبك خرابى به آن ديار راه يافته توقف عساكر ظفر مآثر موجب ضيق معاش سپاهى و رعيت آن ديار بود مراجعت بصوب عراق لازم آمده عنان نصرت نشان شهريار آفاق نيز بدانصوب منعطف گرديد .\r\n\r\nذكر آمدن عبيد خان كرت پنجم بخراسان و فرار نمودن\r\nچون خبر مراجعت شاه جنت مكان در بخارا بعبيد خان رسيد در سال ديگر مطابق سنهء سبع و ثلاثين و تسعمائة قمش اغلانرا با بعضى امراء اوزبكيه بطريق پرناولى و خبر گيرى بخراسان فرستاده ايشان از آب آمويه عبور كرده از راه سرخس بمشهد مقدس معلى آمدند مثنا سلطان استاجلو حاكم [ 44 
  ] مشهد مقدس و اغزيوار خان شاملو حاكم نيشابور بود به يكديگر ملحق شده بر سر قمش - اغلان و اوزبكان آمدند فيما بين اندك دست بازى شده غازيان چند نفرى از مخالفانرا مقتول ساختند اوزبكان تاب مقاومت در خود نديده دست از محاربه كشيده باز گرديدند و امراء هر يك به مكان خود رفتند و در سنه ثمان و ثلاثين و تسعمائة عبيد خان ديگر باره جنود نامعدود بهم آورده روى توجه بخراسان نهاد و ظاهر شهر هرات را معسكر گردانيده بامر محاصره پرداخت و امراء به اطراف و جوانب ولايت خراسان فرستاده عبد العزيز سلطان پسر خود را بمشهد مقدس و قمش اغلانرا باسترآباد و خان گلدى بهادر را بسبزوار و جمعى ديگر را بساجت ولايت بسطام فرستاد مثنا سلطان و اغزيوار خان و ساير امراء خراسان صلاح در توقف نديده همگى حكومت گاه خود را خالى گذاشته بيرون رفتند اما ذوالقدر سلطان كه حاكم دامغان بود از آمدن اوزبكيه خبر دار گشته كس بميانه كرايلى فرستاده مدد طلبيد ميرزا على خان خليفه كرايلى با جنود موفور به او پيوسته در ظاهر بسطام باوزبكيه دوچار شده جنگ در پيوستند غازيان غالب و اوزبكيه مغلوب و منهزم گشته جمعى قتيل و برخى دستگير شدند\r\n\r\nمحاصره عبيد خان قلعه هرات را\r\nاما قمش اغلان كه برفتن استرآباد مأمور بود پاى جسارت و بهادرى پيش نهاده گروه انبوه تا محور ساوج بلاغ رانده در آنجا بر سر اردوى محمد خان ذوالقدر اغلى ريخته اغرق او را غارت نموده باز گرديد و عبيد خان در پاى قلعه هرات لنگر اقامت انداخته در لوازم قلعه گيرى اهتمام مينمود و غازيان به قدر قوت و توان بمدافعهء اوزبكان قيام مينمودند و چون در آذربايجان الامه تكلو ياغى شده بروم رفته بود و فتنه انگيخته و در آن سرحد نايرهء شورش و آشوب اشتعال يافته حضرت شاه جنت مكانرا مشاغل عظيمه پيش آمده فرصت يساق خراسان نداشتند بدين جهت عبيد خان فارغ البال در قلعه نشسته در تضييق محصوران ميكوشيد تا آنكه مدت محاصره يكسال و نيم امتداد يافت كار محصوران از فقدان ذخيره و نان بجان رسيده غازيخان خلايق را از شهر بيرون كرده اگر ذخيره داشتند غازيان گرفته به قدر دفع جوع از آن ميكردند از طايفه تكلو در آن واقعه ستم و تعدى بسيار برعاياى بيچاره رسيد نقود و اسباب ظاهر را از ايشان گرفته بيرون ميكردند بلكه بجستجوى اشياء نهانى نيز ميپرداختند و بعد از بيرون رفتن شهريان بيوت و مساكن ايشانرا كنده اگر دفينه يافت ميشد ميبردند .\r\nالقصه رفته رفته مأكول بمرتبهء معدوم شد كه غازيان بلحوم سگ و گربه اوقات ميگذرانيدند آن هم حكم عنقا گرفت .\r\nمشهور است كه ميان دو آقاى معتبر غازيخان بر سر سگى نزاع شده داورى پيش خان\r\n\r\n","description":"","footnote":"","page_name":" 59 ","page_number":89},
  {"content":"\r\n\r\nبردند هر يك را مدعا آن بود كه به زخم من افتاده صيد من است آخر غازيخان لاشهء آن سگ را\r\n\r\nنهضت شاه طهماسب به سمت خراسان\r\nدو پاره كرده بهر كدام نصفى داد هر روز يك قاب برنج با گوشت اسب جهت بهرام ميرزا و خان ترتيب ميدادند نصف آن در مجلس قاشق قاشق بآقايان معتبر قسمت ميشد و نصف ايشان با خدمهء خود به كار ميبردند از عدم قوت قوت چنان سستى گرفت كه مردم بعصا تردد مينمودند عبيد خان كس بقلعه فرستاد سخن صلح بميان آورد غازيخان راضى شد كه عبيد خان يكدو كوچ پس نشيند با بهرام ميرزا و جنود قزلباش بسلامت بيرون رفته شهر بسپارند عبيد خان راضى نشده ميگفت ايشان آمده از زير طناب خيمه من بگذرند و بروند بهرام ميرزا و غازيخان بدين مذلت تن نميدادند بعد از چند روز اناليق ابو سعيد خان بن كوجم خان كه پادشاه سمرقند بود به شهر آمد كه قرار صلح دهد صورت نيافت و غازيخان با كمال ناتوانى با دشمنان دين و دولت زد و خورد كرده در قلعه دارى ميكوشيدند چون حقيقت اين اخبار و تسلط اوزبكان نابكار در آذربايجان بمسامع جاه و جلال رسيد و فتنهء الامه فى الجمله تسكين يافته بود شاه جنت مكان توجه جانب خراسان جزم فرموده در شهور سنهء تسع و ثلاثين و تسعمائة رايات فيروزى آيات بدان صوب در حركت آوردند و قاصد سريع السير جهت رسانيدن اين بشارت بهرات فرستاده در حينى كه شرار آه گرسنگان هرات آتش در خرمن روزگار انداخته بود قاصد خجسته پيام رسيده مژده فرح بخش ورود موكب ظفر فرجام رسانيده قوت جان و قوت جنان گرديد غلغله مسرت و شادمانى باوج آسمان رسيده نقاره‌هاى شاديانه بنوازش درآوردند عبيد خان مرد شاعر پيشه بود در آن چند روز اين ابيات نوشته نزد خواجه امير بيك مهر مشهور را كه وزير غازيخان بود به شهر فرستاد .\r\nبيت\r\n اى باد اگر بر اهل خراسان گذر كنى * زنهار عرضه ده بر ايشان پيام ما \r\n و آنگه ز روى لطف بگو آن گروه را * كاى گشته كينه خواه شما خاص و عام ما \r\n كلك غرور و جهل شما كرده است ثبت * [ 45 
  ] در رقعهء كه بوده در آنرقعه نام ما \r\n كاى خواجه بعد از اين طمع از زندگى ببر * ز آن روز كه گشت سكهء خانى بنام ما \r\nخواجه مرد قابل سخنور و از مستعدان روزگار بود در جواب اين ابيات نوشته فرستاد :\r\nبيت\r\n اى مدعى مگر نشنيدى كه ميرسد * شاه ستارهء حشمت جم احترام ما \r\n ما بندگان حضرت شاهيم و از ازل * ثبت است بر جريدهء رحمت دوام ما \r\n باشد جواب دعوى خانى كه كردهء * بيتى ز حافظ شيرين كلام ما \r\n چندان بود كرشمه و ناز سهى قدان * كايد بجلوه سرو صنوبر خرام ما \r\nگسكن قرا سلطان و جانى بيك سلطان كه از بلخ بمدد عبيد خان آمده بودند با قزلباش نهانى طريقهء دوستى ظاهر ساخته جهت بهرام ميرزا يك رأس برهء شير مست و كره اسبى فرستاد مردم او در خفيه شبها يابوهاى لاغر بكنار خندق آورده ببهاى تمام ميفروختند و حضرت قاسم الارزاق چند گاه از گوشت آنها روزى غازيان مهيا مينمود .\r\nالقصه حضرت شاه جنت مكان چون عزم خراسان جزم فرمودند القاس ميرزا را همراه\r\n\r\n","description":"","footnote":"","page_name":" 60 ","page_number":90},
  {"content":"\r\n\r\nبدرخان استاجلو بصوب استراباد فرستادند و ايشان چون ببسطام رسيدند بدرخان با رفقا جانقى زده مصلحت در آن ديد كه بجانب استرآباد ايلغار نموده على الغفله بر سر قمش اغلان روند بمضمون الحرب خدعه عمل نموده در موكب عالى جناب ميرزا با يكهزار و پانصد نفر از مبارزان عرصهء نبرد از بسطام ايلغار نموده صبحى كه اكثر اوزبكان در حمام بودند به شهر در آمده نقارهء شاديانه بنوازش در آوردند بهر اوزبك كه ميرسيدند از بار سر سبك ميساختند و هر كدام برهنه و عريان از حمام بيرون ميآمدند خود را غريق بحر فنا ديده راه عدم ميمودند قمش اغلان از حدوث اينواقعه سراسيمه و حيران در شهر سرگردان شده بود به صد تشويش با هفت هشت نفرى بيرون رفته به طرف مرو گريخت و چهار برادر او با موازى پانصد نفر بقتل درآمده سرهاى ايشانرا باستقبال موكب همايون فرستادند صوفيان خليفه روملو را با سيصد نفر از غازيان روملو و جمعى كوبيكلو بسبزوار ارسال فرمودند و او بر سر خان گلدى بهادر كه با چهار هزار اوزبك در سبزوار بود شبيخون آورده جمعى را بقتل آوردند اوزبكان بجانب نيشابور رفتند در آن اثناء حضرت شاه جمجاه از كثرت جنود اوزبكان اطلاع يافته حسينخان شاملو و اغزيوار خان شاملو و امه سلطان روملو را بمدد صوفيان خليفه فرستادند در حدود نيشابور به يكديگر ملحق گشته در آنجا با اوزبكيه جنگ كرده غالب آمده متوجه مشهد مقدس معلى شدند عبد العزيز خان كه با هفتهزار كس در مشهد بود از آوازهء ورود موكب همايون و فرب وصول امراء تاب توقف نياورده بجانب هرات گريخت و به پدر خود ملحق شد\r\n\r\nفرار عبيد خان از هرات و راحت شدن محصوران از فرار اوزبكيان\r\nعبيد خان از قرب وصول رايات آفتاب اشراق خسرو آفاق و جنود آفاق آگاه گشته بطريق هر بار فرار برقرار اختيار نموده راه بخارا پيش گرفتند و سلاطين اوزبك هر يك بمقر خود شتافتند و آفتاب چتر زرنگار شاهى از افق دار السلطنهء هرات طالع گشته در بيست و دويم شهر جمادى الثانيه سنه تسع و ثلاثين و تسعمائة در باغ شهر نزول كرده بر مسند جهانبانى قرار گرفتند و اكابر و اشراف كه پراكندگان ديار پريشانى بودند بسايهء اقبال همايون استظلال جسته نويد عاطفت يافتند و غازيخان به جهت اخذ اموال مظلومان معاتب گشته فقراء و ضعفاء را از خزانهء عامرهء رعايتهاى كلى فرمودند و در آن سال قشلاق در هرات قرار يافته بعد از چند گاه به قصد يورش ماوراء النهر و گوشمال عبيد خان و تأديب اوزبكان از شهر بيرون آمده النگ نشين معسكر خسرو با داد و دين گرديد آوازهء يورش ماوراء النهر در خراسان افتاده حسينخان و مثنا سلطان را با بعضى امراء بتسخير غرجستان مأمور گردانيدند و ايشان آن ولايت فتح كرده معاودت فرمودند و امراء نامدار ساختگى يورش ماوراء النهر نموده بسرانجام اسباب توپخانه و يراق مشغول بودند كه از آذربايجان و عراق اخبار موحش در اردو شيوع يافته آوازهء حركت لشكر روم و آمدن سلطان سليمان بدان مرز و بوم آن امر لايق را عايق گشته معاودت موكب همايون بجانب عراق اليق نمود چون در جماعت تكلو قدرت قلعه دارى نمانده بود و رعايا و عجزه از سلوك ناهموار غازيخان و مردم او متشكى بودند .\r\nحكومت دار السلطنه هرات را بشهزاده كامكار سام ميرزا تفويض فرموده اغزيوار خان شاملو را لله و اتاليق ميرزا و امير الامراء خراسان فرموده عنان عزيمت به طرف عراق معطوف داشته بسرعت و استعجال روانه شدند . بعون الله .\r\n\r\n","description":"","footnote":"","page_name":" 61 ","page_number":91},
  {"content":"\r\n\r\n\r\nذكر احوال خراسان و آمدن عبيد خان مرتبه ششم بدان ديار سعادت نشان و توجه موكب همايون [ 46 
  ] و اختتام احوال عبيد خان و وقايع متنوعه بر حسب اقتضاى فلك بوقلمون\r\nاز سخن سرايان انجمن اخبار و روايت كنندگان سير و آثار چنين بتحقيق پيوسته كه بعد از مراجعت شاه جمجاه جنت مكان سام ميرزا و اغزايورخان چند گاه در هرات اقامت نموده بنظم و نسق ملك خراسان و جبر اختلال احوال عجزه و زيردستان پرداختند و عبيد خان در بخارا پاى در دامن خمول پيچيده متفحص احوال خراسان ميبود تا آنكه خبر كشته شدن حسينخان و تزلزل طايفهء شاملو بهرات رسيد و موجب توهم سام ميرزا و اغزيوارخان گشته بتحريك جمعى مفسدان خيال محال مخالفت و سركشى كرده دست تعدى باموال متمولين دراز كردند و مبلغها بتعذيب و شكنجه از مسلمانان گرفته باراده تسخير قندهار بدان صوب در حركت آمدند و در فراه مراد سلطان افشار را به خود ملحق ساخته به ظاهر قندهار رسيدند و قلعه را محاصره كردند خواجه كلان جغتاى كه از جانب ميرزا كامران برادر همايون پادشاه حاكم قندهار بود بمدافعه و قلعه دارى قيام نموده چند ماه از جانبين هنگامه و جدال و معركه حرب و قتال گرمى داشت و دست آرزوى بيرونيان بر دامن مقصود نرسيد تا آنكه ميرزا كامران در لاهور بيست هزار كس درهم آورده باستخلاص محصوران قندهار آمد سام ميرزا و اغزيوار خان از قرب وصول ميرزا كامران آگاه گشته از پاى قلعه كوچ كرده يك دو منزل پس نشستند بر ميرزا كامران ظاهر شد كه شاهزادهء عالى تبار بيرخصت شاه كامكار ارادهء تسخير قندهار نموده بنابر آن كمر بمحاربه و مدافعه آن گروه بسته متوجه معركه قتال شد سام ميرزا و اغزيوارخان با دو سه هزار كس كه همراه داشتند در برابر ميرزا كامران صف قتال آراسته فيما بين محاربه عظيم و نبرد قوى بوقوع پيوست قزلباشيه داد جلادت و مردانگى داده جوانغار و برانغار سپاه چغتاى تار و مار گردانيدند در اثناء كرو فر دست اسب اغزيوار خان بسوراخى رفته بسر درآمد و او از اسب غلطيد مجهولى از سپاه جغتاى بسر وقتش رسيده او را دستگير كرده چون دانستند كه اغزيوارخان است فى الفور بقتلش پرداختند لشكر جغتاى دلير شده قزلباشيه افسرده شدند بنا بر آن سام ميرزا عنان از محاربه پيچيده به طرف گرمسر رفت و از كرده نادم و پشيمان گشته در آنجا چند نفر مفسد كه او را بمخالفت شاه جمجاه ترغيب نموده بودند بقتل آورده سرهاى ايشانرا بدرگاه جهان پناه فرستاده التماس عفو جرايم خود نمود چون خبر اختلال سام ميرزا و قتل اغزيوار خان در بخارا بعبيد خان رسيد اول سيدم ميرزا را با بعضى امراء اوزبكيه با پنج ششهزار كس بتاخت خراسان فرستاد سيدم ميرزا با چهار پنجهزار كس به طرف جام رفته جمعى ديگر از سرداران اوزبك بجانب خواف رفتند صوفيان خليفهء روملو حاكم مشهد مقدس معلى با فوج قليل متوجه دفع سيدم ميرزا گشته در جام ميانهء دو گروه نبرد قوى دست داد اوزبكيه مغلوب شدند صوفيان خليفه بعد از شكست و فرار ايشان بر سر اوزبكان خواف رفت آن گروه نيز مغلوب شدند .\r\nجمعى كثير از اوزبكان بقتل رسيدند بيرام اغلان كه از جانب گسكن قرا سلطان بن جانى بيك سلطان حاكم غرجستان بود بتاخت در هرات آمده خليفه سلطان شاملو كه مرد مبهوت هشتاد ساله و از جانب سام ميرزا و اغزيوار خان در هرات بود جمعى از مردم شهر و بلوكات و سپاهيان متفرقه بر سر خود\r\n\r\n","description":"","footnote":"","page_name":" 62 ","page_number":92},
  {"content":"\r\n\r\nجمع كرده باستقبال اوزبكيه شتافت و تا ده فرسخ رفته باوزبكان رسيدند و فيما بين جنگ در پيوست لشكر هرات چون مردم هر جائى و اكثر تازيك بودند و از سردار نيز زياده حسابى نميگرفتند كارى نساخته مغلوب شدند خليفه سلطانرا حالت از معركه بسلامت بدر رفتن كه در هنگام مخاطره از مردانگى شمرده‌اند نبود بقتل رسيده .\r\n\r\nكشته شدن خليفه سلطان شاملو\r\nبقية السيف هزيمت را غنيمت شمرده به شهر آمدند بيرام اغلان غنايم موفور بدست آورده از همانجا مراجعت نمود جماعت قزلباشيه كه در هرات مانده بودند چون هرات بيصاحب بود باستصواب بيرونيان از خوف اوزبك كس بمشهد مقدس نزد صوفيان خليفه فرستاده او را بهرات طلب نمودند خليفه پسر خود را در مشهد مقدس گذاشته خود بهرات آمد صوفيان خليفه مرد شجاع دلير مردانه و صوفى يك جهت اين دودمان مقدس بود اما جنونى بر طبيعتش غالب بود و اعمال و افعال ديوانگان ازو بسيار بظهور ميرسيد بعضى عقلا او را مرد مرور ابله طراز ميدانستند در هرات بسخن جمعى اشرار ابواب جور و اعتساف بر روى خلايق گشوده استشفاع و التماس را دربست و بهر كس از مردم شهر و بلوكات گمان اندك تمولى بود بمصادره و مؤاخذه او گرفتار [ 47 
  ] گشته از غايت جنون با كمال تزوير و ابله طرازى اظهار ميكرد كه دوشينه در واقعه از حضرات دوازده امام عليهم السلام به من اشاره شد كه از فلان شخص مبلغ كذا گرفته بغازيان ده و دفع دشمنان ما كن و حكم امام را چارهء نيست اكثر بر دوستان خود كه هوس حكومت او كرده به شهر آوردند تحميلات حكمى كرده گريان گريان در مجمع هذيان ميگفت كه هر چند در خدمت حضرات ائمه درخواست كردم كه فلان شخص دوست منست مرا ازين تكليف معاف داريد در معرض قبول نيفتاد فرموده امامان را كم و زياد جايز نيست .\r\n\r\nمحاصره عبيد خان مشهد مقدس را\r\nالقصه بدين حيله با جنون سرشار زر بسيار بحصول پيوسته مردم از جور او بجان رسيده در اين اثناء عبيد خان با جنود بلا انتها از آب آمويه عبور كرده در شهور سنهء اثنى و اربعين و تسعمائة بحدود مشهد مقدس رسيده بامر محاصرهء آن بلدهء شريفهء پرداخت متعلقان صوفيان خليفه با مردم مشهد برج و بارهء شهر را استحكام داده كمال مردانگى در حفظ و حراست آن بجاى ميآوردند هر چند اوزبكان در لوازم قلعه گيرى اهتمام بيشتر ميكردند كمتر نتيجه داد اصلا راه تردد بدان بلده نيافتند و چون صوفيان خليفه از محاصرهء مشهد آگاه گرديد بمردم خود نوشت كه مردانه باشيد اينك رسيدم و عبيد خانرا گرفته پوست او را كنده پر كاه كرده بشاه ميفرستم .\r\nالحاصل خضر چلبى نام وكيل خود را كه در طامعهء از خليفه در پيش بود در هرات گذاشته مبلغى معتدبه از جرايم و تحميلات بالقوه بتحويل گماشتگان خود نوشت كه بفعل آورند و ديوانه‌وار با سه هزار كس بعزم رزم پادشاه اوزبك روانهء مشهد مقدس شد در راه خرمن كاهى از دور بنظرش درآمد خود رفته در آنجا ايستاد و جوالى پر كاه كرده همراه برداشت كه جهة پوست عبيد خان انباشتن ضرور است و در حوالى مشهد از نزول اوزبكيه كاه نمانده عبيد خان چون از آمدن خليفه آگاه شد ببحر تفكر فرو رفت زيرا كه عارش ميآمد كه با شكوه پادشاهى با يكى از امراء شاهى مقابله نموده جنگ كند و چنين مسموع او شده بود كه خليفه را در وقت حرب جنونى عارض مىشود كه از بسيارى جيش و لشكر انديشه\r\n\r\n","description":"","footnote":"","page_name":" 63 ","page_number":93},
  {"content":"\r\n\r\nنميكند و تكرارا ديوانه‌وار خود را با فوج قليل قزلباش بگروه انبوه اوزبكيه زده غالب آمده و در جنگ اوزبك دلير شده مبادا كه چنين صورتى روى نمايد امراء اوزبكيه هيچكدام بيوجود خان متصدى حرب او نميشدند بالضرورة عبيد خان بمحاربه كمر بسته جمعى را پيشتر برسم راولى فرستاده عبد العزيز سلطان پسر خود را با على سلطان والى خوارزم والس سلطان و سونجك محمد سلطانرا منقلاى سپاه گردانيده خود متعاقب در حركت درآمد صوفيان خليفه بمقدمة الجيش اوزبك دوچار شده بعد از جنگ غالب آمد سردار جنود اوزبك گرفتار غازيان شده بود بخليفه گفته بود بچه عقل با سه هزار كس مقابل پادشاه اوزبك كه لااقل سى هزار كس همراه دارد ميروى زنهار كه الحال بازگشته خود را بقلعهء هرات انداز خليفه از غايت غرور و غلبهء سودا و جنون بمحاربه اصرار نموده در آنشب ساختگى حرب كرده صبحى كه منقلاى سپاه اوزبك نمايان شد صوفيان خليفه صف قتال آراسته از جانبين دست بآلت كارزار بردند و الحق غازيان قزلباشيه خود را بر آن درياى لشكر زده در آن معركه كارزارى كردند كه نطار كيان افلاك بديده تعجب و تحير در آن مينگريستند عبيد خان بواهمه آنكه مبادا غلبه از جانب سپاه قزلباش وقوع يابد خود از قلب حركت كرده با گروه انبوه بر صف سپاه زد غازيان چندانكه قوت و قدرت داشتند دفع صدمات بهادران اوزبك نموده آخر الامر از مقاومت عاجز آمده راه فرار پيمودن گرفتند صوفيان خليفه ديوانگى تازه‌تر از آن كرده خود را با چند نفرى از غازيان كه بمرافقت او مقيد شده بودند بحضار ويرانهء كه در حوالى جنگ گاه بود انداخته خود را بى زاد و ذخيره محصور دشمن گردانيد و عبيد خان در پاى حصار نشسته غازيان تا سى و پنجروز به گوشت اسب كه زينها را شكسته\r\n\r\nكشته شدن صوفيان خليفه\r\nنيم طبخى مينمودند معاش كرده با اوزبك مقاومت كردند و اوزبكان سيبها پيش برده و حوالها ترتيب داده آخر بدان ويرانه مستولى شدند صوفيان خليفه را گرفته بقتل آوردند مولف احسن التواريخ نوشته كه صوفيان خليفه در اندك ايامى كه در خراسان حكومت ميكرد تا موازى چهار هزار و هفتصد اوزبك در معارك كارزار بقتل آورد .\r\nالقصه چون اين خبر بهرات رسيد خضر چلبى وكيل خليفه باتفاق قزلباشيه كه در شهر بودند مردم شهر و بلوكات را احضار نمودند كه بسرانجام اسباب قلعه دارى پردازند بلوكات راضى نشده چون از جور و تعدى خضر چلبى و عمال او بجان آمده بودند با شهريان مخالفت نموده در خفيه كسان بطلب عبيد خان [ 48 
  ] فرستادند و خان به ظاهر شهر رسيده بامر محاصره پرداخت و غازيان و مردم شهر با كمال بيسامانى تا پنجماه با عبيد خان مقاومت نموده شهر را نگاه داشتند عاقبت يكى از اعيان شهر بمواعيد كاذبه عبيد خان از راه رفته شبى بى خبر سيصد نفر اوزبك را از برجى كه بحراست او متعلق بود بالا كشيده و اوزبكان به شهر ريخته غازيان بعد از محاربه بسيار و سعى بيشمار مغلوب گشته بقلعهء اختيار الدين گريختند اوزبكيه بر آن بلدهء فاخره مستولى شدند در ميان خلايق طوفان بلا بالا گرفته اوزبكيه دست تعدى باموال مسلمين دراز كرده ذخاير و دفاين بغين و شكنجه ميگرفتند عبيد خان كس بقلعه فرستاد شرط نمود كه خضر چلبى قلعه را با اموال و اسباب صوفيان خليفه كه از خواجگان مالدار و بى مال گرفته تسليم نمايد او و رفقا از قتل و غارت ايمن‌اند بعد از معاهده و پيمان بيرون آمدند و اوزبكيه ايشان را برهنه و عريان كرده همگى را بصوب بخارا روانه نموده در راه مقتول گردانيدند عبيد خان بعد اوزبكيه را از قتل و غارت منع نموده بمملكت دارى پرداخت و تا چهارده ماه در دار السلطنه هرات بر مسند حكومت تكيه زده كامروائى دولت بود اما هر روز چند\r\n\r\n","description":"","footnote":"","page_name":" 64 ","page_number":94},
  {"content":"\r\n\r\nنفر بيگناه بتهمت رفض و تشيع گرفتار آمده بشهادت دو جاهل نادان به حكم او در سر چهار سوق بقتل ميرسيدند جور و بيداد آن سفاك بيباك روز بروز در افزايش بوده آه و نالهء جگرسوز دلخستگان و فرياد\r\n\r\nآمدن شاه طهماسب بخراسان بدفع عبيد خان\r\nو فغان ورثهء ناحق كشتگان باوج آسمان ميرسيد تا آنكه اين اخبار در آذربايجان بمسامع جلال شاه جمجاه جنت مكان رسيد دفع شر اوزبكيه پيشنهاد همت و الا گردانيده در شهور سنه ثلاث و اربعين و تسعمائة با امراء نامدار و عساكر فيروزى شعار بجانب خراسان در حركت آمدند كوچ بر كوچ روانه شده در حينى كه عبيد خان از هرات بيرون آمده بعزم تسخير مشهد مقدس معلى كه تا آن غايت در تصرف قزلباشيه مانده بود روانه آن صوب بود آوازه ورود موكب شاهى در آن ديار بلندى گرفت در باخرز به او محقق شد كه حضرت شاه بنسا و ابيورد رسيده عنقريب ماهچهء رايت اژدها پيكر همايونش از افق دار السلطنه هرات طالع خواهد شد .\r\nدر همانروز از باخرز بجانب هرات بازگشته سلطانان خرد و بزرگ چنگيزيه را كه همراه\r\n\r\nفرار عبيد خان از هرات\r\nبودند جمع نموده مجلس كنگاش منعقد ساخت و در رفتن و ايستادن مشورت نموده ميگفت كه قزلباش در اين زمستان مشقت سفر اختيار نموده از راه دور آمده‌اند و زحمت بسيار كشيده‌اند و ما در عدد و عدت از ايشان بيش و در پيشيم اگر توقف نموده جنگ كنيم يحتمل كه در اين مرتبه غالب گرديم سلاطين اوزبكيه و عظماء قوم همگى متفق اللفظ گفتند كه ما را طاقت محاربه حضرت شاه نيست هر چند عبيد خان از اين مقوله سخن گفت به جائى نرسيد بالضروره در قلب زمستان كه آفتاب در برج دلو بود گريان و مالان وداع پل مالان كرده از راه بلخ متوجه بخارا گرديد و ظل خورشيد اشراق خورشيد آفاق بر مفارق آمال سكنه هرات گسترده شد و در كمال عظمت و جلال در آن بلدهء ارم تمثال نزول فرمودند و بيچارگان كشور ملال و پريشانى در سايهء الويه معدلت و جهانبانى آرام گرفته از زحمت ابتلاى اوزبكان آسودگى يافتند چون سام ميرزا بطبس رفته در قلعه طبس ميبود شاهقلى خليفه مهردار ذو القدر حسب الفرمان شهريار دادگستر با بعضى امراء بطبس رفته بود او را بدرگاه عالم پناه آوردند و در خدمت اشرف سر خجالت پيش افكنده اشك ندامت از ديده باريدن گرفت حضرت شاه جم جاه جنت مكان تقصيرات او را بعفو و اغماض خسروانه مقرون گردانيده بعضى از ملازمان او را كه بادى فتنه و باعث فساد بودند بياسا رسانيدند و حكومت خراسان\r\n\r\nنهضت شاه طهماسب بعزم تسخير قندهار\r\nبشاهزادهء جوانبخت كامران سلطانمحمد ميرزا تفويض يافته محمد خان شرف الدين اغلى تكلو لله ميرزا و امير الامراء گرديد چون فصل شتا بپايان رسيده بهار دلگشا بطراوت و خرمى جلوهء ظهور نمود هر چند سام ميرزا باديهء خلاف پيمودهء به خود سر بر سر قندهار رفته كارى نساخته بود اما آن حضرت را به جهت نسبت برادرى در اين وقت عرق حميت به حركت درآمده با جماعت جغتاى كه بجنگ قزلباش دليرى كرده بودند در مقام انتقام شده متوجه تسخير قندهار و زمين داور گشتند و در كنار آب هيرمند امير سلطان روملو را با جنود موفور پيشتر فرستادند و خواجه كلان حاكم قندهار از نهضت همايون شهريار كامكار خبردار گشته بنيان ثبات و قرارش تزلزل يافت گنجى خواجه نامى از اقرباى خود را در قلعه گذاشته خود بجانب سند رفت و چون آفتاب چتر فلك فرساى همايون شاهى از افق ديار قندهار طالع گشت گنجى خواجه از نهيب صولت و سطوت شاهنشاهى جز اطاعت و متابعت چارهء نيافته\r\n\r\n","description":"","footnote":"","page_name":" 65 ","page_number":95},
  {"content":"\r\n\r\nبدرگاه جهان پناه شتافته و كليد شهر و قلعه بخدام بارگاه [ 49 
  ] سپهر اشتباه سپرد و حضرت شاه ملايك سپاه ايالت آن ولايت را ببوداق خان قاجار رجوع فرموده مظفر و منصور عنان عزيمت بصوب هرات منعطف ساختند و چون خبر مراجعت آن حضرت از يورش قندهار ببخارا رسيد واهمه عظيم بر عبيد خان و سلاطين اوزبكيه استيلا يافته ايلچيان سخندان با تحف و هدايا از بلخ و سمرقند و بخارا بدرگاه سلطنت آشيان خسرو و الا مكان فرستاده تهنيت فتح قندهار به او رسانيدند آن حضرت روزى چند با نجاح مطالب و مرام ارباب حاجات پرداخته مهمات ضرورى آن ولايت را بر حسب صلاح دولت قاهره نظام و انتظام داده در شهور سنه اربع و اربعين و تسعمائة بهمراهى قايد تأييد مالك الملك على الاطلاق روانه جانب عراق گشتند و محمد خان شرف الدين اغلى در خدمت شهزاده نامدار كامكار بجبر پريشانى\r\n\r\nفوت عبيد خان پادشاه اوزبك\r\nاحوال محزونان و خاطر شكستگان خراسان پرداخته در ترفيه حال رعايا و برايا كوشيدن گرفت و عبيد خان بعد ازين پاى در دامن ادب پيچيده از آمد شد بيفايده متقاعد گشت و يكدو سال حركتى ازو واقع نشد تا آنكه در شهور سنه ست و اربعين و تسعمائة از اثر آه مظلومان ستمديدگان ملك پهلو بر بستر بيمارى نهاد و مرضى صعب برو مستولى گشته در بخارا از آرزوى هرات و سير كنار پل مالان جان داده بعالم عقبى شتافت و سكنهء خراسان از جور و طغيان آن سفاك بىايمان نجات يافتند چون برخى از احوال خراسان درين صحيفه رقم نگارش يافته بنا بر ارتباط سخن متعرض سوانح گوناگون كه در طى وقايع خراسان بظهور رسيده بود نشد اكنون وقت آنست كه سوانح غريبه سرحد آذربايجان و لشكر كشى سلطان روم بدان مرز و بوم بر صحيفه بيان نگاشته بر سر تتمهء احوال خراسان رويم .\r\n\r\nذكر لشكر كشيدن سلطان سليمان خواندگار روم بديار عجم و منازعه او با سرير آراى كسرى و جم\r\nدر فوق اشاره به آن شد كه در زمان دولت همايون شاه جم قدر ملايك سپاه سلطان سليمان پادشاه روم باغوا و افساد مفسدان شقاوت لزوم چهار مرتبه لشكر بديار عجم كشيده با شاه جمجاه جنت مكان منازعه آغاز نهاد مرتبه اول بتحريك الامه تكلو ، كيفيت اين ماجرا بر سبيل اجمال آنكه الامه تكلو در زمان حضرت خاقان سليمان شأن در سلك يساولان انتظام داشت رفته رفته مراتب نوكرى طى كرده بحسن خدمات سپاهيانه برتبهء امارت ترقى كرد و در زمان اقتدار و اختيار جوهه سلطان امير الامراء آذربايجان شده بود بعد از كشته شدن جوهه سلطان بخار نخوت و غرور بكاخ دماغ او متصاعد گشته اراده نمود كه بجاى جوهه سلطان وكيل صاحب قدرت و مؤسس مراتب امور دولت باشد چون مقصودش بحصول نه پيوست چنانچه مذكور شد تربيت اين دودمانرا بر طاق نسيان نهاده روى از اين دولت ابد قرين برتافته بروم رفت و در آنجا انگيز فتنه كرده خواندگار را بتسخير ولايت عجم سرگرم ساخت خواندگار در اول حال فيل پاشا را با پنجاه هزار كس بدين صوب فرستاد شرف خان روزكى كرد حاكم تبليس از تابعان اين دودمان سعادت تأسيس بود فيل پاشا اول بر سر او رفته او را از آن ولايت بيرون كرد و اراده داشت كه لشكر بر سر خطهء وان كشد شاه جنت مكان با فوجى از افواج قاهره بر سر او ايلغار نمودند فيل پاشا از شكوه و هيبت شهريار گردون حشمت تاب مقاومت نياورده توپها را انداخته\r\n\r\n","description":"","footnote":"","page_name":" 66 ","page_number":96},
  {"content":"\r\n\r\nگريخت بعد از فرار او كه رايات نصرت آيات جهت دفع فتنه عبيد خان اوزبك بجانب خراسان در حركت آمده از دار السلطنه هرات عازم ماوراء النهر بودند الامه متواتر ايلچيان به خدمت خواندگار فرستاده عرض كرد كه پادشاه قزلباش از خراسان لشكر بماوراء النهر كشيده با جنود اوزبك در پيكار و در آن ديار مشغول محاربه مغول و تاتارست و آذربايجان و عراق خالى است سلطان سليمان بسخن او از استنبول با لشكر بيكران بصوب آذربايجان نهضت نمود ابراهيم پاشا وزير اعظم را با هشتاد هزار كس منقلاى گردانيده خود متعاقب در حركت آمد ابراهيم پاشا با لامه پيوسته او را بجانب اردبيل و ديگر پادشاهان ببلاد آذربايجان ارسال نموده اكثر محال را بحيطه تصرف درآوردند اين خبر در النگ نشين بشهريار كيخسرو امين رسيده ترك يورش ماوراء النهر كرده بطريق ايلغار از خراسان متوجه عراق شد به بيست و يك كوچ بكبود گنبد رى آمدند چون خبر معاودت موكب همايون شاهى بابراهيم پاشا رسيد با وجود كثرت لشكر و وفور جنود تزلزل باحوالش راه يافته بسلطان سليمان پيغام داد كه پادشاه قزلباش [ 50 
  ] از خراسان به بيست و يك كوچ برى آمده بر سر من ايلغار ميآورد نوكرانرا تاب شكوه پادشاهان نيست .\r\nبيت\r\n مگر هم تو آئى بناورد او * بميدان تو باشى هماورد او \r\nسلطان سليمان بسرعت تمام بتبريز رسيده بابراهيم پاشا ملحق گشت و از شدت ايلغار اكثر اسبهاى غازيان از كار افتاده چون از يساق خراسان بازگشته بودند و بيسامانى در ميان لشكر واقع بود غازيان به جهت سامان و سرانجام يساق آذربايجان و ساختگى حرب روميان بمنازل خود متفرق شدند چنانچه در قزوين زياده از هفتهزار كس در موكب همايون نبود بهرام ميرزا و القاس ميرزا با حسينخان شاملو و بعضى امراء منقلاى سپاه گردانيده بجانب تبريز فرستادند و رايات نصرت آيات متعاقب روانه شده بابهر رسيدند خبر آمد كه خواندگار از تبريز متوجه جانب عراق است و ميانه بهرام ميرزا و جنود قزلباش و ابراهيم پاشا كه منقلاى لشكر روم بود اينطرف آب قزل اوزن حرب واقع شده بهرام ميرزا و امراء جنگ كنان خود را بكوه كشيدند و لشكر نامعدود روم هجوم آورده كوچ بر كوچ ميآيند از ورود اين اخبار تزلزل بسيار در معسكر ظفر شعار پديد آمد ارباب اخلاص را به نيروى اقبال اين دولت بيزوال دل قوى بود اما اهل نفاق و اصحاب تذبذب دل دگرگون كرده بودند در اين اثنا الوند خان افشار حاكم كوه گيلويه با سپاه جرار رسيده قشون آراسته به نظر اشرف رسانيد و جمعى از هر طرف باردوى همايون ملحق گشته شاه جنت مكان اراده نمودند كه بمدد بهرام ميرزا و امراء ايلغار نمايند كه خبر رسيد كه سلطان سليمان با سپاه بيكران از ميانج گذشته بسلطانيه رسيد بهرام ميرزا و امراء بازگشته باردوى همايون ملحق شدند در اين اثنا محمد خان ذو القدر اغلى پسر كور شاهرخ ولد علاء الدوله ذو القدر كه در خدمت اشرف تربيت يافته سمت فرزندى داشت عناد باطنى خود را ظاهر ساخته بجهة واقعهء پدر كه با قزلباش داشت با حسينخان ولد بورون سلطان تكلو و جمعى ديگر روى گردان شده بمخالفان پيوستند شاه جنت مكان بر ساير امراء نفاق سرشت كه مكررا اعمال زشت از ايشان مشاهده شده بود مثل حسينخان شاملو و غازيخان تكلو و ملك بيك جوينى بىاعتماد بودند لهذا چند روزى جنگ را تا\r\n\r\n","description":"","footnote":"","page_name":" 67 ","page_number":97},
  {"content":"\r\n\r\nجمعيت مبارزان جان سپار در حيز تأخير انداخته تا آنكه سر كريمهء و لله جنود السموات و الارض ظهور يافته جنود غيبى بدفع صولت سپاه روم پرداخت در سيزدهم عقرب در سلطانيه برف عظيم باريد همچنانكه كمال اسمعيل گفته :\r\nبيت\r\n مانند پنبه دانه كه در پنبه تعبيه است * اجرام كوههاست نهان در ميان برف \r\nدر آنجا اجرام خيام لشكر روم در ميان برف نهان گرديد خلق بسيار از جنود روميه در ميان برف مانده از سورت سرما هلاك شدند يكى از شعراء در آن واقعه گفته :\r\nبيت\r\n رفتم چو بسلطانيه آن طرفه چمن * ديدم دو هزار مرده بى گور و كفن \r\n گفتم كه بكشت اينهمه عثمانى را ؟ * باد سحر از ميانه برخاست كه من \r\nسلطان سليمانرا مجال توقف در عراق نماند چون معاودت از راه آذربايجان به جهت قلت آذوقه متعذر بود از راه شهر زور كه آبادان بود روانه شد كه در اين زمستان در حدود موصل قشلاق كند و الامه را با ذو القدر بجانب تبريز فرستاد شاه جنت مكان بر سر ايشان ايلغار نمود عازى خان تكلو نيز حرام نمكى كرده از اردوى همايون گريخته به تبريز رفت والامه و رفقا را از ايلغار شهريار كامكار خبردار گردانيد و ايشان جانب وان گريخته در قلعهء وان متحصن شدند و شاه جنت مكان حسينخان شاملو را كه بدوستى سام ميرزا متهم بود به او بدمظنه بودند و در اين وقت ارادهء فرار داشت و بقتل آورده به طرف وان نهضت نمودند و ايشانرا در قلعهء وان محاصره نموده آن زمستان را در پاى قلعه گذرانيدند اما سلطان سليمان چون روانهء موصل گشت ابراهيم پاشا كس نزد محمد خان شرف الدين اغلى حاكم بغداد و طايفهء تكلو فرستاده ايشانرا باطاعت خواندگار و سپردن قلعهء بغداد دلالت نمود محمد خان از اين معنى ابا نموده اما عظماء و ريش سفيدان به جهت كشته شدن جوهه سلطان و فرار نمودن الامه و غازيخان كه امراء تكلو بودند از شاه جنت مكان متوهم گشته همگى باطاعت و دوستى خواندگار اتفاق نموده كليد قلعه را نزد خواندگار فرستاده او را طلب نمودند و خواندگار ترك قشلاق موصل نموده روانه بغداد شد محمد خان شرف الدين اغلى كه مرد صوفى و يكجهت دولتخواه بود حسب الامر شاهى دست از شهر و قلعه بازداشته جسر را بريده با سيصد نفرى كما بيش از اقرباء و اتباع كه شاهى سيون بودند از راه بصره بدزفول رسيد و از آنجا بشيراز آمدند [ 51 
  ] و بقيهء جنود تكلو استقبال سلطان سليمان كرده او را ببغداد آوردند و در آن سال در بغداد قشلاق كردند .\r\n\r\nآمدن سلطان سليمان ، مرتبهء ثانى\r\nسال ديگر كه سنه احدى و اربعين و تسعمائة بود سلطان سليمان نوبت ثانى از بغداد لشكر بديار عجم كشيد قدم بملك عراق نهاده تا در جزين آمد و شاه جنت مكان بدينجهت از پاى قلعهء وان كوچ كرده متوجه تبريز گرديد و در آنجا ملك بيك جوينى نيز كه در سلك امراء معتبر و بقيهء اهل نفاق بود بقتل رسيد و از آنجا با لشكر پرخاشجوى به طرف معسكر روميان در حركت آمدند چرخچيان لشكر ظفر شعار در حدود درجزين بمنقلاى سپاه خواندگار رسيدهء جنگ كرده غالب آمدند سلطان سليمان\r\n\r\n","description":"","footnote":"","page_name":" 68 ","page_number":98},
  {"content":"\r\n\r\nچون از غلبه جنود قزلباش و انهزام روميان آگاه گرديد بر آشفته امراء خود را سرزنش كرد كه هر گاه از فوج قليل چرخچى و قراول مغلوب شديد با پادشاه قزلباش چگونه پرخاش خواهيد كرد از اين غصه ترك مقابله و مقاتله كرده از در جزين كوچ كرده عنان عزيمت بلكه هزيمت بجانب روم منعطف گردانيد رايات نصرت آيات شاهى بتعاقب او در حركت آمده چون بحدود قلعهء وان رسيدند بهرام ميرزا و بعضى امرا را بتعاقب روميان فرستادند و اردوى همايون در چمن وان نزول نموده روميان كه در قلعهء وان بودند از شكوه صولت و سطوت شاهى تاب توقف نياورده فرار نمودند قبل از آن خواندگار محمد پاشا امير الامراء\r\n\r\nانهزام سلطان روم\r\nديار بكر را همراه الامه و بعضى امراء و پاشايان و دو هزار ينكچرى بمدد مردم قلعهء وان فرستاده بود ايشان بوسطان رسيده بودند كه خبر وصول ايشان بشاه جنت مكان رسيد با جمعى از مبارزان رزم آزماى بر سر ايشان ايلغار نمودند چون سياهى سپاه روم نمايان شد اكثر لشكر قزلباش شب در خواب مانده از شدت ايلغار زياده از دو هزار كس در ركاب نصرت انتساب بدانجا نرسيده بودند الامه ماهچهء طوق ير - فروغ خاصهء آن حضرت كه از اعلام ظفر فرجام شاهى بعلم بو كوروك مشهور است يعنى دومده مشاهده نموده شناخت بمحمد پاشا گفت كه حضرت شاه است كه بنفس شريف تشريف دارد صلاح در جنگ نيست و ما طاقت صولت و سطوت آن حضرت نداريم محمد پاشا بكثرت لشكر خود و قلت قزلباش مغرور گشته\r\n\r\nشكست خوردن لشكر روم كشته شدن سنان پاشا\r\nصف سپاه آراست و بيك حمله مبارزان جنود اقبال كه غازيخان ذو القدر شيراز و جمعى از قورچيان ظفر طراز بودند شكست خورده از پيش برخاست و بطرفة العينى جمعى كثير مقتول و برخى از معتبران خواندگار گرفتار شدند بقية السيف به طرف قلعهء ارجيش رفتند كس فرستاده از خواندگار مدد طلبيدند و خواندگار سنان پاشا را با جمعى كثير از امرا و پاشايان سنجق - بيكيان بمدد ايشان ارسال نمود از دلاوران لشكر قزلباش بوداق خان قاجار با لشكر جرار بايشان دچار شده جنگ عظيم در پيوست و سنان پاشا در معركه كشته گشته جمعى كثير مقتول و دستگير شدند و چون خبر كشته شدن سنان پاشا بسلطان سليمان رسيد ابراهيم پاشا را با خلاصهء لشكر روم بدانجا فرستاده او لشكر عظيم بر سر بهرام ميرزا و امراء رفيق او كه بر سر ارجيس ميرفتند فرستاد ميانه قراولان طرفين جنگ واقع شده روميه منهزم شدند ابراهيم پاشا ديگر متوجه محاربهء قزلباش نشد و تمام مردمى كه در قلعهء ارجيس بودند مصحوب خود گردانيده متوجه اردوى خواندگار شدند و بنيروى دولت بيزوال قلعهء ارجيس نيز بدست درآمده كوتوالى باحمد سلطان صوفى اغلى متعلق گشت .\r\n\r\nذكر آمدن سلطان سليمان خواندگار روم ، مرتبه سيم باغواء القاس ميرزا بدين مرز و بوم\r\nسپهداران معركهء سخن آرائى صفوف جنود اخبار را بدين نمط آراسته‌اند كه الامه تكلو شاهد مملكت عجم را بنوعى در نظر خواهش سلطان روم آراسته و پيراسته بود كه هيچ روز خالى از آن آرزو نبود و هيچ شب بيخيال هم آغوشى آن نمينمود تا آنكه شهزادهء نادان حق ناشناس شهزاده القاس از كوته خردى باغواى چند نادان از او نادانتر اسباب دولت و سعادت دارين خود را اندراس داده روى از خدمت چنان برادر مهربان كه بزرگ كردهء دادار جهان آفرين بود برتافته بروم رفت سلطان سليمان\r\n\r\n","description":"","footnote":"","page_name":" 69 ","page_number":99},
  {"content":"\r\n\r\nوجود او را مغتنم و سرمايهء تسخير ملك عجم دانسته [ 52 
  ] بدينخيال محال و سخنان روى اندود سر خيل جهال بدين صوب در حركت آمد و كيفيت اين واقعه آنكه حضرت شاه جنت مكان القاس ميرزا را از ساير برادران دوستتر ميداشت و اشفاق و مهربانى زياده از ايشان دربارهء او بظهور ميآورد چنانچه بعد از تسخير ولايت شيروان از ميان برادران او را برترى داده بشيروانشاه امتياز داد و بحكومت و دارائى آن ولايت نصب نمود و بيمن عواطف و اشفاق شاهانه محسود برادران بود ميرزاى نادان باغوا و تحريك بعضى فتنه انگيزان حقوق تربيت آن حضرت را بعقوق و عصيان مبدل ساخت و چون در شيروان بسيارى جيش و لشكر و موجبات اسباب سلطنت و پادشاهى آماده يافت پاى از دايره متابعت بيرون نهاد و ابواب خلاف گشوده بامورى كه خلاف رضاى آن حضرت بود اقدام مينمود مزاج مبارك اشرف ازو منحرف گشته متوجه دفع فتنه او شدند مشار اليه از آثار بىتوجهى آن حضرت اندكى از خواب غفلت بيدار گشته از اطوار ناهنجار پشيمانى و ندامت اظهار نموده والدهء خود را با سلطان احمد ميرزاى پسرش باستشفاع به خدمت شاه جنت مكان فرستاده شرط نمود كه مدة العمر پاى از جادهء طاعت گزارى بيرون ننهند شاه جنت مكان عذر پذير گشته از تقصيرات او گذشته و چند نفر از امراء عظام و ريش سفيدان دولت را مثل سيد محمد كمونه و سوندوك بيك قورچى باشى و معصوم بيك صفوى و شاهقلى بيك خليفه مهردار و بدرخان استاجلو با والدهء او فرستادند كه او را قسم دهند كه ديگر مرتكب خلاف نگردد و امراء حسب الفرموده عمل نموده بازگشتند و قرار يافت كه در آن زمستان از جانبين لشكر بديار كفره كشيده بغزا و جهاد پردازند شاه جنت مكان بغزاى گرجستان توجه فرموده القاس ميرزا بغزاى چركس رفت اما بعد از مراجعت امراء در شيروان سكه و خطبه بنام خود كرده بيشتر مخالفت و عصيان بظهور آورد شاه جنت مكان بعد از مراجعت از غزاى گرجستان كه از خلف ايمان و سوء ادب آن سست پيمان اطلاع يافتند تنبيه و گوشمال او بر ذمت همت لازم گشته هنوز او در چركس بود كه ابراهيمخان ذو القدر و كوكجه سلطان قاجار و شاهويردى سلطان و زياد اغلى را با جمعى از جنود ظفر ورود بايلغار بشيروان فرستادند كه آن ولايت را متصرف شده قلعهء گلستانرا محاصره نمودند القاس ميرزا اين خبر شنيده از ولايت چركس بازگشته بدربند آمد و دو مرتبه لشكر بر سر او كشيده هر مرتبه امراء بر لشكر او غالب آمده جمعى كثير از مفسدان و بد آموزان قزلباش در اين معارك كشته شدند و چون اين مقدمات بعرض اشرف رسيد بعضى از امراء را بمدد فرستادند و امراء عظام بر سر او ايلغار كردند رايات ظفر آيات نيز بدان صوب در حركت آمد و از آوازهء ورود موكب همايون شاهى و رسيدن امراء نامدار خبردار گشته با خوف و هراس بيشمار بجانب خيالق گريخت و مردم او فوج فوج ازو جدا شده بمعسكر ظفر اثر ملحق ميشدند و امراء او را تعاقب نموده در كنار آب سمور به او رسيدند و او چنان سراسيمه شد كه فرصت موزه پوشيدن نيافته با چهل پنجاه نفرى به طرف داغستان نزد قوم شمخال رفته از آنجا بكشتى نشسته بكفه رفت و از كفه روانه استنبول گشت و به خدمت سلطان سليمان پيوست قلعهء دربند و قلعهء گلستان مدتى در تصرف مردم القاس ميرزا بود و عساكر منصوره بمحاصره آن پرداخته بالاخره به تصرف اولياء دولت قاهره درآمد و مهتر دولتيار و بعضى از بيدولتان بياسا رسيدند و شاه جنت مكان ولايت شيروانرا بشاهزادهء نامدار\r\n\r\n","description":"","footnote":"","page_name":" 70 ","page_number":100},
  {"content":"\r\n\r\nاسمعيل ميرزا عنايت فرمود كوكجه سلطانرا در خدمت شاهزاده گذاشته معاودت فرمودند چون القاس\r\n\r\nفرار كردن القاس ميرزا و ملحق شدن او بسلطان روم\r\nميرزا روزى چند در استنبول اقامت نمود بسخنان كاذبه و اقاويل باطله شور افزاى دماغ خواهش سلطان سليمان گرديده در سنهء خمس خمسين و تسعمائة گروهى انبوه و لشكرى كوه شكوه از ممالك روم و شام و مصر و بلاد قرامان و ديار ربيعه و عراق عرب جمع آورده با توپ و عرابه و ضربزن بسيار و ينكچريان بيشمار از استنبول بيرون آمده روى توجه بولايت عجم آورد شاه عاليجاه نيز از دار السلطنه تبريز بعزم ستيز بيرون آمده يك ماه جهت جمعيت سپاه در شنب غازان اقامت فرموده در آنجا اسمعيل ميرزا با لشكر شيروان و ساير امراء و حكام از اطراف و جوانب رسيده باردوى همايون ملحق شدند و شاه و الا جاه مردم كارآگاه فرستاده سر راه مخالفانرا از تبريز تا سرحد روم آتش زده از غله و كياه اثر نگذاشتند مردم تبريز قنوات را چنان مسدود ساخته بودند كه آب به جهت آشاميدن ناياب بود مأكولات على هذا القياس از امراء عظام عبدالله خان استاجلو را باتفاق بدرخان استاجلو و حسين خان سلطان روملو و شاهويردى [ 53 
  ] سلطان زياد اغلى و غيرهم منقلاى سپاه گردانيده به طرف مرند فرستادند و موكب ظفر قرين بييلاق تنگيز توجه فرموده علفزارهاى آن ييلاق محل نزول شهريار آفاق گرديد چون سلطان روم بدين مرز و بوم رسيد اولامه تكلو را با جمعى از جنود روميهء بمحاصره قلعهء وان فرستاد و از خوى القاس ميرزا را با بعضى از پاشايان و سنجق - بيكيان تا موازى چهل هزار كس بر سر امراء منقلاى بمرند ارسال داشت و خود با بقيهء سپاه رزم خواه بجانب تبريز در حركت آمد امراء عظام كه بمرند رفته بودند زياد اغلى را با جمعى از مبارزان جنود اقبال بقراولى فرستاده بودند بمقدمة الجيش روميان رسيده ميانهء ايشان جنك عظيم و نبرد قوى اتفاق افتاده از زياد اغلى در آن جنگ مردانگيها بظهور آمد و امراء كه در چمن مرند اقامت داشتند از كثرت جنود روم كه فوج فوج ميرسيدند احتياط ورزيده خود را به طرف كوه كشيدند و جمعى را به جهت خبرگيرى در مرند گذاشته بودند .\r\nالقاس ميرزا و روميان كه بمرند رسيدند دلاوران قزلباش كه بخبرگيرى مانده بودند بعزم دستبرد خود را بديشان نموده طرح جنگ انداختند و عنان كشيده سپاهيانه جنگ ميكردند روميان بملاحظهء آنكه آن فوج قليل مبادا كومك كثير در كمين داشته باشند بجنگ دليرى نميكردند بالاخره فيما بين حربى صعب و پيكارى قوى بوقوع پيوسته قزلباش جنگ كنان بامراء پيوستند و روميان از جلادت و مردانگى آن فئهء قليل انديشيدند چون عبداللّه خان و امرأ قزلباش از چمن مرند رفته بودند ايشان نيز صلاح در مراجعت دانسته از آنجا بازگشته در چرنداب تبريز بسطان سليمان ملحق شدند و عبداللّه خان و امراء نيز در ييلاق اشنكيز بموكب همايون پيوستند حضرت شاه و الا جاه جنت بارگاه مبارزان جنود اقبال را به اطراف و جوانب معسكر روميان تعيين نموده دستبردهاى نمايان كرده شب و روز مخالفان را آسوده نميگذاشتند و هر روز جمعى را بدست آورده بقتل ميرسانيدند چنانچه روميه بطلب آذوقه از اردوى خود قدم بيرون نميتوانستند نهاد آذوقه و عليق الدواب در اردوى روميه حكم عنقا گرفته غنى و فقير از فقدان نان نگران بودند و روميان از استيلاى جوع شروع در غارت شهر كردند اما از جنس مأكول چيزى بدست ايشان در نميآمد و در عرض چهار روز كه سلطان سليمان در شهر تبريز اقامت داشت چندين هزار اسب و استر از بيقوتى از قوت افتاده بچراگاه عدم شتافتند\r\n\r\n","description":"","footnote":"","page_name":" 71 ","page_number":101},
  {"content":"\r\n\r\n\r\nفرار سلطان سليمان از تبريز\r\nسلطان سليمان از اين نهضت پشيمان گشته چارهء بجز مراجعت نجست و در شبى كه اردوى همايون از اشكنيز كليه كوچ كرده خبر قرب وصول لشكر قزلباش در اردوى روميه شايع شد سلطان سليمان طبل ارتحال كوفته احمال و اثقال پيش فرستاده خود تا صباح بر سر اسب ايستاده صبحى راهى شد اجامره و اوباش تبريز دست بقتل و غارت روميان برآورده جمعى كثير از زخم خنجر تيز اجامره و اوباش خونريز تبريز راه عدم پيمودند از غرايب حالات در آن چند روز كه رومى در چرنداب بود از شدت صاعقه و تند باد چنان كرد و غبار انگيخته شد و هوا تيره و تار گشت كه ديدهء اولوالابصار و انظار ديدهء دوربين روزگار روز روشن از شب تار فرق نميكردند بعد از رفتن روميان ظلمت و تيرگى انجلا يافته هوا اعتدال پذيرفت و جيوش دريا خروش خسرو ايران حسب الفرمان قضا جريان بتعاقب روميان در حركت آمده در هر مرحله دستبردهاى نمايان ميكردند و سلطان سليمان بجانب وان رفته توپها و بادليجهاى قلعه‌كوب نصب نموده در لوازم قلعه گيرى سعى نموده در لوازم قلعه‌گيرى سعى نمودن گرفت شاه على سلطان چكنى كوتوال قلعهء وان از كثرت و هجوم روميان خائف و هراسان گشته قلعه را سپرده بيرون آمد خواندگار رستم پاشا را در قلعهء وان گذاشت و چون قلعهء قارص را كه در ما بين چخور سعد و ارز روم واقع و يكطرف آن بگرجستان مسق پيوسته است و از آمد و شد عساكر طرفين خراب بود روميان آبادان نموده چهار پنجهزار نفر از سوقيه و ارباب مناصب از آماسيه و ارض روم و توقات و سيواس و آق شهر و بلاد غريبهء آنجا فرستاده بودند در اينوقت سلطان سليمان عثمان چلبى نام قوللر آقاسى خود را با چهار پنجهزار سوار جرار بمحافظت آنجا فرستاده خود بجانب موش آباد رفت و حضرت شاه جنت مكان دست از تعاقب باز نداشته اسمعيل ميرزا با كوكجه سلطان قاجار بر سر آن جماعت بقارص فرستادند و ايشان بسرعت برق و باد ايلغار نموده در حدود قلعه بقوللر آقاسى مذكور و جنود روميه رسيدند فيما بين جنگ در پيوست و عساكر ظفر فرجام بر جنود روم غالب آمده تا دو سه هزار روميه و چهار پنجهزار از سوقيه و مردم اطرافى كه به جهت آبادانى قارص جمع آورده بودند طعمهء شمشير غازيان گشته خشك و تر به آتش قهر سوخته گرديد بقية السيف از بيم جان خود را بقلعه انداختند افواج قاهره قلعه را مركزوار [ 54 
  ] در ميان گرفته در عرض سه روز كار چنان بر محصوران تنگ شد كه فرياد الامان برآوردند عثمان چلبى قوللر آقاسى و ساير محصوران كه قريب ششصد نفر بودند امان يافته بيرون آمدند قوللر آقاسى در حين ملاقات ديوانه‌وار شمشير بر دوش طبغون بيك قاجار زده روميه با جمعهم دست بشمشير برده بر شاهزاده و حضار مجلس حمله بردند بدينجهت قتل عام بوقوع پيوسته احدى از آن گروه نجات نيافت و غازيان بفرموده خسرو كامكار كامران قلعه را ويران كرده باردوى همايون پيوستند در آن هنگام بهرام ميرزا با لشكر جرار و گروهى از دليران معركهء كارزار از همدان كه الكاى او بود رسيده حضرت شاه جنت مكان او را به طرف بايبرد فرستاده اسمعيل ميرزا را رفيق او گردانيد و فوجى از افواج قاهره را باخلاط و گروهى را بعادلجور فرستاد و خود بفيروزى و اقبال الكاى حميش و ماسيس را تاخته متوجه ولايت موش آباد شدند سلطان سليمان چون مشاهده نمود كه حضرت شاه عاليجاه جنت مكان با عساكر نصرت قرين ظفر نشان قزلباش كه روز بروز از اطراف و جوانب ميرسند و دست از تعاقب باز نميدارند القاس ميرزا بخواندگار گفته بود كه طوايف قزلباش بالطبع خواهان منند و هرگاه قدم بولايت عجم نهم فوج فوج بر سر من جمعيت مينمايند و تدبير روميان بدين قرار گرفت كه القاس ميرزا و اولامه را هر كدام به طرفى\r\n\r\n","description":"","footnote":"","page_name":" 72 ","page_number":102},
  {"content":"\r\n\r\nفرستند كه قزلباش متوجه دفع فتنه ايشان شده اردوى خواندگار بسلامت بيرون رود بنابراين القاس ميرزا را با پنجهزار كس از راه كركويه و شهر زور بجانب عراق و اولامه را با دوازده هزار كس باتفاق پاشا ارزروم به طرف ولايت مزبور فرستادند و خواندگار با آغرق خود از راه تبليس عبور نموده خود را بديار بكر انداخت و شاه جنت مكان تا ولايت موش آباد رفته و آن حدود را تاخته و سوخته در آن ديار از آبادانى نگذاشت و چون بمسامع جلال رسيد كه اولامه تكلو از اردوى خواندگار جدا شده با فوحى از جنود روميه در ترجانست و بارز روم ميرود شاه و الا جاه كميت صبا رفتار را بطريق ايلغار بدان صوب در حركت آورده در نزول و ارتحال بر صبا و شمال پيشى ميگرفت و عساكر منصوره گروه گروه از عقب ميرسيدند اولامه\r\n\r\nغلبه هر يك از امراء شاه طهماسب بامراء سلطان سلطان\r\nو جنود روميه كه همراه او بودند از ايلغار خسرو كامكار خبردار گشته رعب و هراس بيقياس بسرداران آن سپاه راه يافته از خوف جان بىاستعمال سيف و سنان ترجانرا انداخته راه فرار پيمودند و موكب همايون فال بفيروزى و اقبال بترجان رسيده چون روميان فرار نموده بودند غازيان چند روزه راه از عقب رفته و اخترمه ميآوردند از آنجا لواى توجه بجانب ارزنجان افراخته چندگاه ساحت آن ولايت مضرب خيام اقبال بود و امراء نامدار كه بهر طرف مأمور شده بودند شاهقلى سلطان افشار و رفقاء الوس و احشام اخلاط را تاخته موازى پنجهزار سر اسب و يكصد هزار گوسفند و پنجاه هزار گاو بدست آورده سالما غانما بازگشتند و محمود خان افشار حاكم كوه گيلويه و كحل شاهويردى استاجلو و غيرهم كه بقراولى رفته بودند با گروهى از قابوقولى و قراولان خواندگار باز خورده جنگ عظيم فيما بين بوقوع پيوست شكست بروميان افتاد على سلطان تاتى اغلى ذوالقدر كه با ده هزار كس از سپاه ظفرپناه بتاخت عادلجور و آن حدود رفته بود در كوزل دره سى با فوجى كثير از پاشايان و عظماء روميه كه از اردوى خواندگار جدا شده بودند دوچار شده بر ايشان ظفر يافتند شاهزادگان كامكار بهرام ميرزا و اسمعيل ميرزا كه با فوجى از دلاوران معركه كارزار به طرف بايبرد رفته بودند بمحمد پاشامك اغلى رسيده آهنگ محاربه را ساز دادند و جنود بهرام انتقام خاك عرضه بايبرد را به خون مبارزان روميه گلگون ساخته جمعى كثير بقتل آوردند .\r\nالقصه سرداران لشكر قزلباش همگى مظفر و منصور متوجه اردوى كيهان پوى گشته سر بسيار و اخترمها والاهائى كه در اين معارك بدست درآمده بود در ارزنجان به نظر خسرو كامكار كامران درآورده هر يك فراخور خدمت بنوازشات شاهانه سرافراز شدند و چون نقصان و خسران كه از آمدن سلطان سليمان بديار عجم راه يافته بود يكى درده تدارك شده در اين نهضت قريب بيست هزار روميه بتيغ انتقام غازيان ظفر فرجام راه عدم پيمودند از ارزنجان عنان عزيمت بصوب مراجعت انعطاف داده بايروان آمدند و از ايروان بجانب قراباغ رفتند از آنجا اسمعيل ميرزا و عبداله خان و كوكجه سلطانرا بشيروان فرستاده سوندوك بيك قورچى باشى را با فوجى از قورچيان عظام بتاخت ولايت شكى ارسال داشتند در اين اثنا خبر رسيد كه القاس ميرزا كه خواندگار او را بديار عراق عرب فرستاده بود [ 55 
  ] از راه شهر زور آمده فرزندان بهرام ميرزا را كه در آنجا بود بدست آورده و در ملك عراق از آمدن او آتش فتنه و آشوب اشتعال دارد بنابر آن اسمعيل ميرزا و قورچى باشى باردوى ظفر نشان بازگشته رايات نصرت آيات اردوى سپهر اساس جهت دفع فتنهء القاس بصوب عراق در حركت آمد .\r\n\r\n","description":"","footnote":"","page_name":" 73 ","page_number":103},
  {"content":"\r\n\r\n\r\nذكر آمدن القاس ميرزا با كومك روم بعراق و بازگشتن و مآل حال او\r\nاما احوال القاس ميرزا آنكه چون بهمدان آمد خانه كوچ بهرام ميرزا را بدست آورده از آنجا روانهء قم گرديده و بدان بلده مستولى گشته از آنجا جمعى از اكراد بدنهاد را بتاخت ولايت رى فرستاد و از قم بكاشان آمده بر آن دست يافت و از آنجا بهواى ملك صفاهان روانهء آنديار جنت نشان گرديد اهالى و اكابر اصفهان ابواب آشنائى با او مسدود ساخته برج و بارو شهر را استحكام دادند و بجنگ پيش آمدند و حضرت شاه جنت مكان از راه خلخال و طارم بقزوين تشريف آورده از آنجا بهرام - ميرزا و ابراهيمخان ذوالقدر حاكم شيراز را بر سر القاس فرستادند آن شهزادهء حق ناشناس از آوازه ورود موكب نصرت قرين شاهى و خبر قرب وصول بهرام ميرزا و ابراهيمخان آگاهى يافت احوالش متزلزل و از موافقت اصفهانيان مأيوس گشته عازم ديار فارس گرديد بر سر راه بر قلعه ايزد خواست دست يافته به جهت آنكه رعايا قلعه بر روى او نبندند در آنجا قتل عام كرد و جمعى كثير از عجزه و رعايا را بتيغ انتقام گذرانيد .\r\nمعهذا دروازه‌هاى بند امير را بر روى او بسته بشيراز راه ندادند از ده على اردكان عبور نموده بپاى قلعهء سفيد رفت جنيد بيك برادر ابراهيمخان و خانه كوچ ذوالقدران در آن قلعه بود چون تسخير آن قلعه اشكال تمام داشت در آنجا نيز كارى نساخته از راه شولستان و بهبهان به طرف شوشتر رفت مير عبدالوهاب شوشترى و اهالى آنجا دروب شهر و قلعه را بر روى او بسته ابواب نزاع و جدال گشودند از موافقت ايشان نيز مأيوس گشته بدزفول رفت و در آنجا نيز كارى از پيش نتوانست برد در كمال يأس و نوميدى روى توجه بجانب بغداد نهاد و چند گاه در آنحدود بود تا آنكه در سال ديگر موافق سنه ست و و خمسين و تسعمائة حكم سلطان سليمان بطلب او رسيد چون از همه طرف كفران نعمت دامنگير گشته ادبار باردوى روى آورده بود با خواندگار نيز آغاز حيل و شعبده بازى كرده از رفتن روم ابا نمود و خانه كوچ بهرام ميرزا كه همراه برده بود باز فرستاد عظماء روم دانستند كه از او كارى نميآيد و بودن او در آن ولايت موجب شورش و فساد و عدم امنيت و استقامت بلاد و اختلال احوال عناد است رقم خلاف بر ناصيه حال او كشيده سلطان سليمان را بدفع او اغوا نمودند و خواندگار لشكر عظيم بر سر او فرستاد كه او را بدست آورند روميان على الغفله باردوى او ريختند .\r\nالقاس ميرزا مضطرب الاحوال خود را از آن ولايت بيرون انداخته با معدودى بالكاى اردلان آمد چون حقيقت اينحال بمسامع جاه و جلال رسيد بهرام ميرزا و شاهقلى خليفهء مهردار و ابراهيمخان ذوالقدر را با بيست هزار كس بر سر او فرستادند و ايشان در حدود قلعهء مريوان به او رسيده او را منهزم گردانيدند القاس ميرزا سرگشته و حيران و از كرده‌ها نادم و پشيمان بقلعهء مريوان نزد سرخاب اردلا رفت و حكم همايون در باب سپردن او باسم سرخاب عز اصدار يافت و او جز اطاعت حكم پادشاهى چاره نداشت القاس ميرزا التماس نمود كه شاه نعمت اللّه يزدى كه شوهر خواهرش بود آمده او را بياورد و جناب مرتضوى انتساب حسب الفرمان خسرو كامياب نزد سرخاب رفته ميرزا را از او گرفته به خدمت اشرف آورد چون به نظر همايون درآمد .\r\nحضرت شاه جنت مكان بلفظ گهربار فرمودند كه اى برادر نامهربان من با تو چه بد كردم كه روى از خانوادهء پدر برتافتى و خود را از اوج عزت بحضيض خوارى و مذلت انداختى و بدشمن متوسل\r\n\r\n","description":"","footnote":"","page_name":" 74 ","page_number":104},
  {"content":"\r\n\r\nشدهء مرتكب چندين فتنه و فساد و خونريزش شدى جز خجالت و شرمندگى جوابى نداشت سر ندامت پيش انداخته رقت نمود شاه جنت مكانرا عرق اخوت در حركت آمده بر وى ترحم نمود و از سر خونش در گذشت اما چون در ميان طوايف قزلباش فساد انگيخته بود و اعتماد را نميشايست و ريش سفيدان طبقهء عليهء صوفيه باستخلاص او راضى نبودند شاه جنت مكان رضاى خاطر جمهور جسته او را بقلعهء قهقهه فرستادند كه در آنجا بوده باشد پسرش سلطان احمد ميرزا نيز مقرر شد كه با پدر در آن قلعه باشد و بالاخره مقام سام ميرزا و پسر او نيز در آن قلعه قرار يافته عمر هر چهار پادشاهزاده در آن قلعه سپرى شد مجملا چنان [ 56 
  ] فتنهء عظمى كه آن تنك عقل حق ناشناس انگيخت به نيروى اقبال و مساعدت اختر بخت فرخ فال مندفع گشته شعله عصيان و طغيان او نيز برشحات سحاب آلهى فرو نشست به حمد اللّه .\r\n\r\nذكر آمدن سلطان سليمان ، مرتبهء چهارم بآذربايجان و بيان قضاياى سانحه و وقوع مصالحه ميان آن دو پادشاه عاليشاه\r\nدر شهور سنه احدى و ستين و تسعمائة كه پنجسال از فتنه انگيزى القاس گذشته فى الجمله شورش و انقلاب تسكين يافت اسكندر پاشا بيكلر بيكى ارض روم انگيز فتنه كرده ديگر باره سلطان سليمان بتحريك او لشكر بديار عجم كشيد كيفيت اين واقعه آنست كه چون خواندگار روم مرتبه ثالث باخواهى القاس ميرزا آمده چنانچه بتحرير پيوست بازگرديده شاه جنت مكان نيز با لشكر بحر جوش دريا خروش قزلباش بتعاقب او در حركت آمده تا حدود ديار بكر و ارزنجان لگدكوب سپاه كينه خواه گشته دقيقهء از دقايق انتقام فرو گذاشت نكردند سلطان سليمان چند گاه از آمدن متقاعد گشته بغزاى فرنگ رفت شاه جنت مكان نيز از لشكر كشيدن بديار اسلام احتراز فرمودة متوجه غزاى گرجستان ميشدند و چهار پنجسال خلايق بعافيت گذرانيده در سرحدها فى الجمله آرامشى پديد آمد و اگر اندك بىاندامى از سركشان اكراد واقع ميشد آن را سهل انگاشته ماده فساد نميساختند و مكتوب دوستانه بخواندگار نوشته جهت ترفيه احوال عباد گفتگوى صلح بميان آورده مصحوب مير شمس وليخانى كه از سادات آنجا بشمس فلك دوار مشهور بود ارسال داشتند و اسكندر پاشا مرد مفسد فتنه انگيز بود در اوايل حال حاكم وان بود و زياده اعتبارى نداشت على الغفلة از وان بخوى آمده حاجى بيك دنبلى را كه از منسوبان اين دودمان بود با جمعى از رعاياى خوى بقتل آوردند بدينجهت مورد تربيت گشته بيگلر بيكى ارزروم شد در همان سال خواست كه آوازهء شجاعت و جلادت در آن سرحد منتشر سازد بر سر حسين خان سلطان روملو بايروان آمد حسينخان سلطان صلاح در جنگ نديده از مقابلهء او بيكسو نشست او خرابى چند در ايروان كرده جمعى را بقتل آورده بازگشت به مجرد اين دو حركت ناهنجار كه از او ظهور يافت و از اين طرف بمحض ترفيه حال رعايا كسى متوجه تنبيه و تأديب او نشد پاى از دايره ادب بيرون نهاده بغرور موفور سخنان بيادبانه بامراء سرحد نوشته باعمالى كه زياده از حد او بود جسارت مينمود و انگيز فتنه ميكرد .\r\nاز جمله وقتى كه حضرت شاه جنت مكان بعضى امراء قاجار را بغزاى گرجستان به طرف داديان فرستاده بودند با لشكر گران ايلغار نمودهء در وقتى كه امراء بتاخت رفته بودند بر سر اردوى امراء ريخته جمعى كثير از غازيان قاجار را بقتل آورده زياده روى و بياندامى از حد اعتدال گذرانيده بر همزن هنگامهء عافيت گرديد در اين اثنا جواب كتابت اشرف مشتمل بروعد و وعيد از جانب سلطان\r\n\r\n","description":"","footnote":"","page_name":" 75 ","page_number":105},
  {"content":"\r\n\r\nسليمان رسيده بتحريك اسكندرپاشا تهديدات گرديده اظهار آمدن بديار عجم نموده بود بنابر آن آتش خشم جهانسوز شهريارى افروخته گشته به اجتماع سپاه فرمان داد و در اندك روزى طوايف قزلباش از اطراف و جوانب بييلاق آق مثقال كه محل اردوى ظفر نشان بود جمع آمدند راى جهان آرا بدان متعلق گشت كه قبل از حركت سپاه روم لشكر به آن مرز و بوم كشيده در سرحدها از آبادانى اثر نگذارند و اسكندرپاشا را گوشمال بسزا داده از خواب غفلت و غرور بيدار سازند عساكر نصرت نشانرا به چهار گروه كرده هر گروهى را بسركردگى يكى از امراء عاليقدر كرده به طرفى فرستادند و رايات فيروزى آيات متوجه اخلاط گشته قلعهء اخلاط را مركزوار در ميان گرفتند و امراء نامدار كه بهر طرف رفته بودند الكاى وان و تبليس و ماسيس و عادلجور و ارجيش را تا صحراى موش سوخته و غارت كرده هر كس از امراء رومى و اكراد بمقابلهء ايشان اقدام نمود محاربات قوى و نبردهاى عظيم كرده بنصرت و ظفر اختصاص يافتند و بسيارى از امراء و معتبرين رومى و اكراد مقتول و گرفتار گشتند و با غنايم موفور باردوى همايون بازگشتند بعد از معاودت امراء متوجه گوشمال اسكندرپاشا شده فوجى از امراء نامدار مثل بدرخان استاجلو و شاهقلى سلطان استاجلو كه حاكم چخور سعد شده بود و محمدى خان موصلوى تركمان و شاهويردى سلطان زياد اغلى حاكم قراباغ و ساير امراء و جمعى از قورچيان عظام و غير ذلك را بسركردگى شاهزادهء كامكار اسمعيل [ 57 
  ] ميرزا بارز روم فرستادند اسكندرپاشا از آمدن لشكر قزلباش آگاه گشته با امراء روم و سنجق بيكيان كه از ارزنجان و بايبرد و كاخ و مرعش و طرابزون و گرجستان و اديان و كوريال كه نزد او جمع آمده بودند طريق مشورت مسلوك داشتند كه بيرون رفته جنگ كنند يا قلعه‌دارى نمايند امراء روم صلاح در جنگ نديده گفته بودند كه پادشاهزاده با حشرى انبوه و لشكرى كوه شكوه آمده ما را طاقت محاربهء ايشان نيست اسكندرپاشا كه لشكر بسيار از كرد و رومى بر سر داشت و آوازهء شجاعت و دلاورى در سر حد انداخته بخار نخوت و غرور بكاخ دماغش راه يافته بود سخن عقلاء و ارباب راى و تدبير مسموع نداشته خاطر بمحاربه قرار داد و گروهى از جوانان كار آزموده و منقلاى سپاه گردانيده پيشتر فرستاد و خود در نيم فرسخى شهر صف سپاه آراسته پانصد نفر بنكچرى تفنگ انداز با بيست دست عرابه توپ و ضربزن فرنگى در پيش صف باز داشته مستعد رزم و قتال گرديد و از اينطرف چرخچيان جنود اقبال پيش رفته چون قراول دشمن نمودار گرديد دليران بر آن گروه انبوه تاختند و كار ايشان بر وفق دلخواه ساخته بقية السيف لشكر روم بقول ملحق شده رعب و هراسى از جنود قزلباش بروميهء راه يافت و چرخچيان سپاه منصور با لشكر قول روميه در آويخته ايشان از برابر و سرداران ميمنه و ميسره از چپ و راست جنگ انداخته بازار محاربه گرم گرديد و مبارزان جنود قزلباش آثار غلبه و اقتدار ظاهر ساخته بسيارى از مخالفانرا بر خاك هلاك انداختند اسكندرپاشا دليرى و دلاورى جنود قزلباش مشاهده نموده آتش غيرت در كانون درونش شعله كشيد و با گروه انبوه از قول بيرون آمده بفوج چرخچى تاخت و فيما بين هر دو فريق محاربهء در غايت صعوبت\r\n\r\nهزيمت اسكندرپاشا\r\nبوقوع پيوست در اثناء گيرودار قول بزرگ جنود نصرت شعار كه بفر شكوه شهزاده كامكار آرايش داشت نمايان شده چون اسكندرپاشا را نظر بر آن لشكر بيشمار افتاد و علامت عجز و انكسار در ناصيهء احوال سپاه روم مشاهده مينمود دستش از كار و كارزار بازمانده هزيمت غنيمت شمرده عنان از محاربه برتافته سراسيمه‌وار خود را بقلعه انداخت و دلاوران سپاه منصور تا دروازه قلعه تعاقب منهزمان لشكر روم كرده قريب بسه هزار كس از روميان و اكراد ينكچريان طعمهء شمشير آبدار غازيان شده\r\n\r\n","description":"","footnote":"","page_name":" 76 ","page_number":106},
  {"content":"\r\n\r\nرمضان بيك برادر اسكندرپاشا و محمد بيك نام قوللر آقاسى غلامان خواندگار و چند نفر از امراء معتبر روم خصوصا حاكم مرعش و حاكم ملاطيه و حاكم طرابزون و مرماسيس و ميران سنجق و اكراد دستگير شدند افواج قاهرهء در اطراف و جوانب آن ولايت آتش نهب و غارت افروخته مظفر و منصور با غنايم موفور بازگشتند و نداى كوچ در داده روى توجه باردوى كيهان پوى آورده در حينى كه شاه جنت مكان قلعهء اخلاط را گرفته بمحاصرهء قلعهء ارجيش پرداخته بودند باردو ملحق گشته بسعادت بساط - بوسى سرافراز شدند و جمعى كه مردانگيها بظهور آورده بودند خصوصا زياد اغلى نوازش و استحسان يافته گرفتارانرا به نظر اشرف درآورده و اكثر بياسا رسيدند و كيفيت تسخير قلعه اخلاط آنكه چون موكب همايون بپاى قلعه رسيده محاصره نمودند محصوران بمدافعه و قلعهء دارى پرداخته چند روز به قدر قدرت و توان كوشش نمودند بالاخره از محافظت شهر و قلعه عاجز گشته شفعاء انگيخته قلعه را سپردند و حكم بتخريب آن نافذ گرديده چنان حصار استوار باندك توجهى بازمين هموار شد و از آنجا عنان عزيمت بصوب ارجيس معطوف داشته قلعه ارجيس را محاصره فرمودند حاكم قلعه بمتانت و استحكام حصار و اسباب قلعه‌دارى مغرور گشته توپچيان و تفنگچيان رومى توپ و تفنگ بمعسكر همايون ريختند و محصوران در مراسم قلعه‌دارى كوششهاى مردانه مينمودند و از اين جانب غازيان جلادت آثار قدم مردانگى پيش نهاده سببها بپاى قلعه رسانيدند و توپ بزرگى كه درويش بيك توپچى خاصه شريفه در پاى قلعه ترتيب داده بر بروج و باره حواله نموده تزلزل در بنيان حصار انداختند .\r\nالقصه تا سه ماه مردم قلعه از روى قوت و قدرت قلعه دارى كرده در ماه چهارم عاجز و زبون شدند جمعى اكراد در قلعه بودند همچنانچه عادت عامهء آن طايفه است كه در وقت كار با همه كس مصلحت خود منظور داشته با زمانه يار و ياور و با روزگار مساعد و سازگارند با يكديگر اتفاق نموده حاكم قلعه را بقتل آورده قزلباشيه را بالا كشيدند و بنيروى دولت قاهره قلعهء ارجيس بدست درآمده بفرمودهء اشرف اعلى خراب و ويران شد و از آنجا رايت فتح آيت بصوب قلعه نارگيرى افراخته همت و الا بتسخير آن حصار استوار آورده باستعمال آلات رزم و پيكار پرداختند و محصوران قلعه نيز مردانه‌وار بمدافعه قيام نموده چند [ 58 
  ] روز فيما بين آتش مصادمه و مجادله مشتعل بود تا آنكه خوف و هراس بيقاس بر محصوران مستولى گشته دست در دامن استيمان زده حاكم قلعه بامان درآمده مورد بخشش گرديد .\r\nبعد از فتح قلعهء نارگيرى اسمعيل ميرزا را با سوندوك بيك قورچىباشى بتاخت كردستان و بعضى امرا را بقتل و غارت متمردان محمودى فرستادند و عساكر نصرت شعار از قتل و غارت اكراد بدنهاد فارغ گشته با غنايم موفور باردوى همايون پيوستند رايات سلطان سليمان كه عزم يورش آذربايجان جزم نموده بود بحلب آمده بود در اين سال به جهت قلت آذوقه استعداد آمدن نيافته در حلب طرح قشلاق انداخته بتهيهء اسباب يورش سال ديگر مشغول گرديد چون قشلاق بود رايات نصرت آيات در غايت عظمت و اجلال از آن يورش اقبال معاودت فرموده بنخجوان آمدند و در آن سال قشلاق همايون آنجا واقع شد در سال ديگر مطابق سنه احدى و ستين و تسعمائة سلطان سليمان با سپاه پيكران از قشلاق حلب در حركت آمده روى توجه بدين ديار نهاد شاه جنت مكان از نخجوان بييلاق بازار جاهى رفته از عساكر منصوره يك گروه را بسردارى اسمعيل ميرزا و معصوم بيك صفوى امير ديوان و شاهقلى خليفه مهردار به طرف وان و وسطان و آن حدود و گروه ديگر را بسردارى سلطان حسين ميرزا والد بهرام ميرزا بكاردانى شاهويردى سلطان زياد اغلى به طرف ديگر فرستادند كه سر راه سپاه روم را سوخته آبادانى\r\n\r\n","description":"","footnote":"","page_name":" 77 ","page_number":107},
  {"content":"\r\n\r\nدر آنحدود نگذارند و جنود ظفر ورود حسب الفرموده عمل نموده سالما غانما بازگشته در ييلاق بازار - جاهى باردوى همايون پيوستند و چون سلطان سليمان فصل ييلاق را گذرانيده با سپاه باران عدد بسرحد قريب شده شاه جنت مكان جمعى از مبارزان جنود اقبال را بسردارى مدبران كارديده و شجعان جنگ آزموده بقراولى تعيين كردند كه از چهار طرف روميان خبردار بوده در هنگام فرصت دستبردها نموده صرفه كار از دست ندهند و دلاوران جنود قزلباش و كهنه سپاهيان قلاش دندان طمع بمال روميه تيز كرده در هر مرحله دستبردهاى نمايان نموده جمعى را گرفتار كمند گزند ميساختند و هيچ روزى نبود كه سپرها و اخترمها و گرفتار شده‌ها به نظر اشرف در نميآوردند تا رسيدن سلطان بنخجوان بسيارى از جنود روم بتيغ انتقام غازيان ظفر لزوم راه فنا پيمودند .\r\nچون خواندگار بنخجوان فرود آمد شاه جنت مكان بسان عساكر ظفر نشان پرداخته موازى چهل هزار سوار جرار نيزه‌گذار مواجب خوار همه با اسبان تازى نژاد صبا رفتار و اسلحه و يراق آراسته بمعرض عرض درآمد ساير الناس كه در اردوى همايون جمع آمده بودند على هذا القياس بعد از عرض سپاه از ييلاق بازار جاهى بعزم قتال مخالفان بدبدبهء اكاسره و كوكبهء كيان در حركت آمدند سلطان سليمان به جهت قلت آذوقه در نخجوان مجال اقامت نيافته شهر را سوزانيده از همانجا طبل ارتحال كوفته به طرف ارز روم بازگشت و موكب همايون شاهى بتعاقب او در حركت آمده و در هر منزل جمعى از جنود روميهء بدست قراولان قزلباش قتل و دستگير ميشدند .\r\nدر همان چند روز سنان بيك كه از مقربان و مخصوصان سلطان سليمان بود بقراولى از اردو بيرون آمده بود بقراولان جنود قزلباش دچار شده بعد از جنگ و پيكار گرفتار گرديد سلطان سليمان از گرفتارى سنان بيك پريشان ضمير و از آمد شد بيفايده دلگير گشته بمحمد پاشا وزير اعظم كه مرد سليم النفس خيرانديش بود همواره خواندگار را بمصالحه ترغيب ميكرد اظهار صلح نموده بود محمد - پاشا بامراء سر حد مكتوبات نوشته اظهار مصالحه كرده التماس از خدمت اشرف نموده بود كه سنان بيك را آزاد فرموده بازفرستند و كس به جهت تمهيد امر مصالحه با او همراه نمايند شاه جنت مكان حسب الاستدعاء محمد پاشا و استشفاع خير انديشان اينطرف سنان بيك را آزاد فرمودند چون خصومت و نزاع سلاطين موجب ويرانى مملكت و مصالحه فرمانروايان عدالت آئين باعث امنيت و استقامت احوال سپاهى و رعيت است محضا للترفيه حال عجزه و رعايا كه از دو طرف لگدكوب حوادث و پايمال سم ستوران بودند بمصالحه راغب گشته شاهقلى بيك نامى از ريش سفيدان قاجار كه از زمرهء قورچيان ظفر شعار بود همراه سنان بيك فرستادند و از آنجانب نيز سلطان سليمان به صلح و صفا مايل شده شاهقلى - بيك را مشمول انعام و احسان بازفرستاد بنابر آن شاه جنت مكان از تعاقب روميان بازگشته با عساكر منصوره كه در ظل لواى نصرت انتما مجتمع و آمادهء رزم و پيكار بودند بغزاى گرجستان توجه نموده [ 59 
  ] شرح غزوات آن حضرت و تسخير گرجستان كه فرموده‌اند عنقريب در ذيل اين دفتر سمت نگارش خواهد يافت .\r\n\r\n","description":"","footnote":"","page_name":" 78 ","page_number":108},
  {"content":"\r\n\r\n\r\nبيان مصالحه سلطان سليمان پاشاه طهماسب\r\nالقصه بعد از آمدن شاهقلى بيك بصلاح محمد پاشا وزير اعظم مكتوب مرغوب محبت اسلوب مصحوب فرخ زاد بيك ايشيك آقاسى قرار اغلو بخواندگار فرستاده آغاز مصادقت و دوستى فرمودند و از جانب سلطان سليمان نيز ايلچيان معتمد با نامهاى محبت طراز آمده از طرفين موافقت و دوستى و معاهده و پيمان بارسال مكاتيب مودت نشان و تحف و هدايا تأكيد يافت و محال متنازع فيه بعضى آن طرف تعلق گرفته بعضى اينطرف متعلق گرديد دستور و سر حد تشخيص يافته مسلمانان كه از آمد شد عساكر جانبين در عذاب بودند آسوده گشتند مستعدان عجم تاريخ مصالحهء مذكور را « الصلح خير » يافته‌اند و در رشتهء بلاغت انتظام داده‌اند .\r\nبيت\r\n منهى اقبال در اين كهنه دير * غلغله انداخت كه « الصلح خير » \r\nو تا حين حيات فيما بين طريقهء دوستى مرعى و مسلوك بود در سنه اربع و سبعين و تسعمائة سلطان سليمان بعالم بقا رحلت نموده پسرش سلطان سليم صاحب تخت و ديهيم گرديد بدستور پدر فرزندى گشته فيما بين ابواب مراسله و آمد شد ايلچيان معتبر و ارسال تحف و هدايا مفتوح بود و او هشت سال سلطنت كرده در سنه اثنى و ثمانين و تسعمائة روى بجهان جاودانى آورد پسرش سلطانمراد پاى بر مسند پادشاهى نهاد او نيز تا حين حيات شاه جنت مكان و ايام جلوس اسمعيل ميرزا بر منهج قويم مصالحه و دوستى مقيم بود اما بعد از نواب اسمعيل ميرزا و زمان جلوس نواب سكندر شأن سلطانمحمد پادشاه نقص عهود و مواثيق پدران كرده عليم آرميده را بشورش آورد و ابواب بلايا بر روى برايا گشوده شرح آن وقايع در محل خود رقمزده كلك بيان ميگردد و اكنون اشهب عنبرين فام قلم در مضمار شرح تسخير ممالك و بلاد و غزا و جهاد كه با كفرهء ضلالت نشان گرجستان فرموده‌اند جولان مينمايد .\r\n\r\nشرح تسخير ولايت شيروان و بدست درآمدن آن مملكت موفور المنفعت نزهت نشان باقبال شهريار جهان\r\nاز ممالكى كه شاه جنت مكان عليين آشيان در حيطهء تسخير كشيده‌اند اول مملكت كثير المنفعت شيروان است كه ولاة آن از نژاد انو شيروان كسرى و بشيروانشاه مشتهرند و از زمرهء ولاة مذكور كه ابا عن جد در آن ولايت فرمانروا بوده‌اند فرخ فرامرز بن گشتاسب بن فرخ زاد بن امير خليل اللّه بن سلطان ابراهيم بن سلطان محمد بن فرخ زاد بن منوچهر مشهور بخاقان كه خاقانى مادح او بوده و بدينجهت خاقانى تخلص داشته با سلسلهء عليه صفويهء در مقام عناد درآمده چنانچه در محل خود مذكور شد با سلطان جنيد و سلطان حيدر جنگ كرده بشهادت رسانيدند و بالاخره بتيغ انتقام خاقان سليمان شأن فرخ يسار كشته گشته اختلال به آن خانواده راه يافت سلطان خليل بن شيخشاه بن فرخ يسار بدلالت خرد خورده‌دان بدرگاه خاقان سليمان شأن آمده طريق عبوديت و چاكرى مرعى داشته مورد نوازش و تربيت گرديده و بالطاف شاهانه برتبهء بلند مصاهرت و مرتبهء ارجمند شيروانشاهى سرافرازى\r\n\r\n","description":"","footnote":"","page_name":" 79 ","page_number":109},
  {"content":"\r\n\r\nيافت و بعد از واقعهء آن حضرت بدستور منظور نظر عاطفت و اشفاق شاه جنت مكان بوده چند سال بشوكت و اقبال گذرانيد و در اثنى و اربعين و تسعمائة كه دوازده سال از جلوس همايون اعلى گذشته بود سلطان خليل عالم فانى را بدرود كرده بجهان جاودانى شتافت ازو نسلى نماند امراء شيروان برادر زادهء او شاهرخ بن سلطان فرخ بن شيخشاه را كه كودكى بود بر تخت سلطنت نشانيدند قانون دولت آن خانواده به جهت خودسرى و خودرائى امراء شيروان از نوا افتاده نظام و انتظامى در آن سلسله نماند و هرج و مرج در آن ديار پديد آمد در اين اثناء قلندر پسرى دعوى نمود كه من سلطان محمد بن شيخشاهم لشكر بسيار بر سر او جمع شده بر ساليان مستولى گشت و از آنجا بشماخى آمد اصحاب شاهرخ از بىضبطى امراء و بىاتفاقى لشكر قدرت بر دفع او نيافته از شماخى فرار نموده بقلعهء بيفرد رفتند و قلندر پسر بر شماخى كه تختگاه شيروانشاه است استيلا يافت تا چون اصحاب قلندر نيز مردم بيسروپاى پراكنده هر جائى بودند و مرد عاقل كاردانى در ميان آن گروه نبود از جهل و سوء تدبير شماخى را گذاشته بجانب ساليان مراجعت نمود عظماء شيروان كه در قلعه بيفرد [ 60 
  ] بودند از رفتن او آگاه گشته در موكب شاهرخ ميرزا بتعاقب شتافتند و او را در حوالى ساليان دريافته جنگ در پيوستند اصحاب شاهرخ غالب آمده قلندر مغلوب گرديد و بدست شيروانيان درآمده شيخ پادار بقتلش پرداخت اما امراء شيروان بيشتر از پيشتر زياده روى و بىاعتدالى آغاز نهاده دست درازى بمال و ناموس مسلمانان ميكردند و شاهرخ را به جهت خردسالى قدرت بر منع نبود خلايق از ظلم ظلمهء شيروان بجان آمده استغاثه بدرگاه شيروان زمان كردند قورچى باشى پادار و جمعى از سپاهيان نيز آمده فرياد برآوردند .\r\nبيت\r\n كاى سكندر منزلت از ظلم ياجوج الامان * وى سليمان زمان از جور ديوان زينهار \r\n\r\nشرح تسخير قلاع شيروان\r\nشاه جنت مكان تسخير آن ولايت نزهت نشان و دفع ظلمه و ارباب بغى و طغيان بر ذمت همت شاهانه لازم دانسته در سنه خمس و اربعين و تسعمائة شاه زاده القاس را باتفاق مثنا سلطان و جمعى از امراء قاجار و طوالش و مردم قراباغ با بيست هزار كس همراه قورچى باشى پادار كرده بتسخير آن ولايت فرستاد افواج قاهره از آب كر با كشتى عبور نموده بشيروان درآمدند و مردم شيروان در مقام تمرد و خلاف و عصيان درآمده قلاع آن ولايت را بمردان كار استحكام داده بمدافعه و جنگ و جدال پرداختند مبارزان قلعه گشا اول قلعهء سرخاب گلد مكيلانرا فتح نموده بعد از آن حصار قبله را مسخر گردانيدند و از آنجا كمند همت بر كنگره تسخير قلعه گلستان كه محكمترين قلاع شيروانست انداخته گروهى از افواج قاهره بمحاصرهء او مأمور گشته چون شاهرخ ميرزا در قلعهء بيفرد بود عساكر منصوره متوجهء آن صوب شدند حسين بيك وكيل شاهرخ ميرزا با لشكر جلادت اثر بمقابلهء جنود قزلباش آمده در درهء بيفرد بهم رسيده جنگ درپيوستند و مبارزان جنود اقبال درهء مذكور را از خون مخالفان مالامال گردانيدند حسين بيك شكست خورده بجانب قلعه گريخت و باستحكام برج و باره و سرانجام اسباب قلعه‌دارى پرداخت و دلاوران جنود قزلباش بمحاصره قيام نموده همه روزه از طرفين نايرهء حرب و قتال و جنگ و جدال اشتعال داشت و شيروانيان در مخالفت و عصيان اصرار مينمودند تا آنكه مدت محاصره به چهار ماه كشيد درويش محمد خان والى ولايت شكى بامداد شيروانيان آمده به قصد شبيخون بكنار اردوى قزلباش رسيد و نقارهء نواخته سورن كشيد فوجى از دليران نامجوى و قورچيان رزم خوى\r\n\r\n","description":"","footnote":"","page_name":" 80 ","page_number":110},
  {"content":"\r\n\r\nبدفع آن گروه شتافته مغلوب گردانيدند درويش محمد خان جمعى كثير از مردم خود را بكشتن داد كارى نساخته بازگرديد شيروانيانرا چون اعتضادى و استظهارى نماند از مقاومت و قلعه‌دارى عاجز گشت پيغام فرستادند كه هر گاه شاه عاليجاه بسعادت و اقبال تشريف آورند قلعه را تسليم آن حضرت مينمائيم امراء حقيقت عرض كردند شاه جنت مكان از مرند عزيمت شيروان فرموده ساحت آن ولايت از پرتو آفتاب چتر فلك ساى پادشاهى روشنى يافت و چون درياى قلعه نزول اجلال واقع شد روز ديگر حسين بيك وكيل با عظماء و اعيان بيرون آمده شاهرخ ميرزا را آوردند و كليد قلعه و مفاتيح خزاين بخدام بارگاه فلك اشتباه سپردند كوتوال قلعهء گلستان نيز بيرون آمده قلعه سپرد حسين بيك وكيل با اكثر صناديد شيروان در ازاء مخالفت و بىادبى و عصيان بياسا رسيده عنقريب شاهرخ ميرزا نيز متوجه ديار عدم شد و حكومت آن ولايت بشاهزاده القاس ميرزا تفويض يافته عنان عزيمت بسوى آذربايجان منعطف گرديد شعراء زمان قصايد غراء و تاريخهاى مرغوب در باب فتح شيروان در سلك نظم درآوردند ، از آن جمله اين دو بيت مرقوم شد :\r\n ز كويش بشارت بر ايوان كيوان * در افتاد آوازهء فتح شيروان \r\n چو فتحى كند بعد صد سال ديگر * نويسند تاريخ آن فتح شيروان \r\nباسقاط عدد صد موافق تاريخ است القاس ميرزا نه سال باستقلال حكومت شيروان نمود از وفور اسباب و تجملات پادشاهانه و افزونى جاه و سپاه از راه رفته با ولى نعمت در مقام عصيان در آمده چنانچه بتحرير پيوست بخذلان ابدى گرفتار گرديد شاه جنت مكان آن ولايت را به فرزند ارجمند خود اسمعيل ميرزا داده كوكجه سلطان قاجار را در خدمت شاهزاده گذاشتند و چون شاهزاده در شيروان قرار و آرام گرفت ميرزا برهان نامى از نباير سلاطين شيروان كه در ميانهء جماعت يساق ميبود در سنهء اربع و خمسين و تسعمائة بشيروان آمده در قلهان رحل اقامت انداخت جمعى از فتنه انگيزان و بقيهء سپاهيان شيروان بر سر آن مخذول جمع آمدند و در ميان بيشه و جنگل چپر بريده مستعد رزم و پيكار گشتند اسمعيل ميرزا و كوكجه سلطان با لشكر گران متوجهء دفع طاغيان مذكور گشته فيما بين چرخچيان سپاه منصور و آن گروه مقهور حربى صعب اتفاق افتاد چون [ 61 
  ] موكب عالى شاهزاده برزمگاه رسيد جنود شيروان تاب مقاومت نياورده شكست يافتند و برهان ميرزا به صد رنج و عنا خود را بداغستان انداخته بسيارى از آن طايفه بقتل رسيدند و در وقتى كه خبر آمدن خواندگار روم بهمراهى القاس ناسپاس محقق گشته اسمعيل ميرزا و كوكجه سلطان حسب الفرمان قضا جريان متوجه معسكر سعادت بنيان گرديدند برهان ميرزا ولايت شيروان را خالى يافته بشماخى آمده دست تصرف در آن ملك دراز كرد و چند روزى در آن ولايت لواى حكومت افراشت چون دولت از آن سلسله روى تافته بود زود چراغ عمرش افسرده گشته بعالم عقبى شتافت بعد از معاودت سلطان سليمان و بدست درآمدن القاس در سال سنهء ست و خمسين و تسعمائة حكومت آن ولايت بعبد اللّه خان استاجلو ولد قراخان نژاد خان محمد كه خواهرزاده و داماد خاقان سليمان شأن بود تفويض يافت شيروانيان به جهت اطاعت و متابعت چند روزه برهان ميرزا از عبد الله خان خوفناك گشته بجزيره‌اى از جزاير درياى خزر پناه برده تحصن جستند هر چند خان استمالت نامه‌ها فرستاده طلب نمود راضى بآمدن نشده در عصيان و طغيان اصرار نمود عبد الله خان بر سر ايشان رفت غازيان قزلباش اسب در آب انداخته بر سر آن فرقهء اشرار رفته آتش حرب افروختند و اكثر آن گروه سركش بتيغ قهر و سياست كشته گشته غازيان اموال فراوان بدست آورده بازگشتند و عبد الله خان بحكومت شيروان استقلال يافته در آن\r\n\r\n","description":"","footnote":"","page_name":" 81 ","page_number":111},
  {"content":"\r\n\r\nحدود بلند آوازه گرديد و چند سال بكامرانى و اقبال گذرانيد در سنهء احدى و ستين و تسعمائة كه سلطان سليمان نوبت چهارم لشكر بآذربايجان كشيد قاسم نامى را از نژاد واليان سابق كه بدرگاه سلطان روم پناه برده بود با سپاه جلادت اثر از راه كفه بشيروان فرستاد قاسم مذكور چون از دربند گذشته قدم به آن ولايت نهاد ديگرباره شيروانيان آغاز فتنه كرده از عبد اللّه خان رو گردان شدند بر سر قاسم جمع شدند عبد الله خان با جنود ظفر ورود قزلباش بدفع او شتافته در موضع سكه كه مكان مستحكم است تلاقى فريقين روى داد عبد الله خان به جهت استحكام مكان در آنجا كارى نساخته بشماخى معاودت نمود قاسم بقلعه بيفرد درآمده در آنجا مستعد رزم و پيكار گشت و با دوازده هزار رومى و شيروانى و ينكچرى بر سر عبد الله خان آمد ريش سفيدان قزلباش كه با خان بودند از قلت سپاه ظفر پناه و كثرت اعداد شيروانيان گمراه انديشه‌مند گشته در جنگ كردن تأمل داشتند عبد الله خان تكيه بر امداد جنود الهى و نيروى اقبال پادشاهى كرده با دوازده هزار كس كه در آنوقت بر سر داشت بمحاربهء دشمن كمر بسته در حدود قلعهء گلستان تلاقى دست داده فيما بين نايرهء قتال و جدال التهاب يافت مبارزان جنود اقبال و بهادران كار طلب حملات دليرانه بر آن فرقهء ضلال نموده تا آخر روز از جانبين بحرب و قتال پرداختند هنگام شام اختر بخت آن روز برگشتگان به مغرب فنا و زوال فرو رفته شكست بر لشكر مخالف افتاد تيغ يمانى غازيان سرافشانى آغاز نهاده جمعى كثير و جمعى غفير از آن خون گرفتگان غرقهء بحر فنا شده از سرهاى آن خودسران منارها افراختند بقية السيف به طرف طبرسران گريختند احوال قاسم كه در اين جنگ كشته شد يا بديار ادبار و گمنامى شتافت معلوم مسود اوراق نشده اما قاضى احمد غفارى در تاريخ جهان آرا نوشته كه بعد از انهزام از معركه بيرون رفت و مآل حالش معلوم نشد و عبد الله خان بيشتر از پيشتر در آنديار لواى عظمت و اقتدار افراخته سركشان را بتيغ نيز تأديب نموده رعايا و زيردستانرا در كنف عدالت و رأفت جاى داده و احوال مملكت باستقامت گذرانيده مهابت عبد الله خان بنوعى رعب و هراس در دلهاى شيروانيان و مردم طبرسران و داغستان انداخته بود كه صورت خلاف او در پردهء خيال هيچكس از بزرگ و كوچك رخ نمينمود و در سنه اربع و سبعين و تسعمائة كه شانزده سال حكومت آنولايت را باستقلال كرده بود بعالم بقا پيوسته حكومت آن ولايت بارس خان روملو مفوض گشت و تا حين حيات شاه جنت مكان حكومت آن ولايت به دو متعلق بود .\r\n\r\nگفتار در فتح ولايت شكى فى شهور سنه 958\r\nديگرى از ممالك مفتوحهء شاه جنت مكان ولايت شكى است كه دو طرف آن بشيروان پيوسته است و يكطرف آن بگرجستان و طرف [ 62 
  ] ديگر بداغستان و البرز كوه متصل است و حسن\r\n\r\nذكر تسخير قلاع شكى\r\nبيك كه ابا عن جد حاكم آنجا بود و از فروغ شيروانشاهيه‌اند در زمان خاقان سليمان شأن در همانسال لوند خان گرجى حاكم گرجستان كاخت لشكر بشكى كشيده فيما بين او و والى شكى محاربه واقع شده حسن بيك در معركهء گرجيان شهادت يافت عظماء شكى درويش محمد پسرش را حاكم خود گردانيده او بر خلاف پدر با اولياى دولت قاهره خصومت آغاز نهاد و مكرر آثار خلاف ازو بظهور رسيد و در هنگاميكه شاه جنت مكان لشكر بتسخير شيروان فرستاده بودند درويش محمد خان چنانچه در طى\r\n\r\n","description":"","footnote":"","page_name":" 82 ","page_number":112},
  {"content":"\r\n\r\nاحوال سابق ذكر يافت شبيخون باردوى قزلباش آورد لهذا در سنه ثمان و خمسين و تسعمائة رايات فيروزى آيات جاه و جلال جنود اقبال بعزم تسخير ولايت مذكور بدان صوب در حركت آمد آوازهء نهضت همايون شاهى تزلزل در بنيان صبر و سكون حكام آن حدود انداخته لوند خان گرجى كمر خدمتكارى آن حضرت بر ميان جان بسته روى اميد بدرگاه عالمپناه آورد و در بلدهء ارس بپايهء سرير سلطنت مصير رسيده بنوازشات شاهانه سرافراز گرديد و حكم همايون مشتمل بر استمالت و نويد عاطفت باسم درويش محمد خان صادر گشته او را بايلى و انقياد دلالت فرمودند و او از بخت برگشتگى روى از اين دولت كه سعادت ابدى در آن منطوى است برتافته بمحكمى قلاع اعتماد نموده سپر مخالفت بر روى كشيد سرداران شكى بعضى قلعهء كيش را قايم كرده متحصن شدند درويش محمد خان خود بقلعهء كله‌سن و كوره‌سن كه از غايت رفعت و استوارى كمند همت هيچ صاحب شوكتى بر كنگرهء تسخير آن نيفتاده رفته مستعد قلعه‌دارى شد و جمعى در دامنهء البرز كوه محل مضبوطى را سقناق كرده آمادهء رزم و پيكار نشستند از مخالفت و سركشى آن گروه كه از مقولهء برابرى ذره با آفتابست شعلهء غضب قيامت لهيب شهريار عالى نسب ستوده حسب زبانه كشيده از مبارزان موكب نصرت نشان سوندوك بيك قورچى باشى و بدرخان و شاهقلى سلطان استاجلو را با گروهى از عساكر ظفر شعار بتسخير قلعهء كيش مأمور فرمودند عبد الله خان استاجلو و لوند خان گرجى را بقلعهء كله سن و كوره سن فرستادند و شاهقلى خليفهء مهردار را با فوجى از افواج قاهره بر سر سقناق تعيين فرمودند و امراء نامدار و جنود نصرت شعار بامر محاصرهء و سرانجام قلعه‌گيرى پرداخته بضرب توپ و ضربزن و بادليج رخنه در ابنيه و جدار انداختند و بروج و باره تزلزل و اختلال پذيرفته محصوران قلاع صورت عجز و انكسار در آينهء احوال خود مشاهده كرده كوتوال قلعهء كيش با تيغ و كفن بدرگاه شهريار زمن شتافته مفاتيح دروب قلعه سپرد و مورد بخشش و بخشايش گرديد و حسب الفرمان شاهى قلعه ويران و بروج و باره با زمين يكسان گرديد بعد از فتح قلعهء مذكور موكب اقبال خسرو آفاق بجانب سقناق در حركت آمد مردم سقناق چون از فتح قلعهء كيش و توجه پادشاه سعادت انديش خبردار شدند از هيبت و شكوه آن حضرت خائف و هراسان گشته فوج فوج بدرگاه خلايق پناه شتافته روى عجز و افتقار بر خاك نياز ميسودند درويش محمد خان از كرده نادم و پشيمان شبى از قلعهء كله سن و كوره سن بيرون آمده در كمال حيرت و سرگردانى مأمنى ميجست كه خود را از اين ورطهء خونخوار رهائى بخشد از تيره بختى بدلالت قايدادبار با چهارصد نفر از جنود تبه روزگار گذرش بر حوالى اردوى عبد الله خان گرجى افتاد غازيان جلادت شعار از فرار او خبردار گشته بتعاقب او در حركت آمدند اندك مسافتى قطع نموده به آن گروه دوچار شدند و آن جماعت حركة - المذبوحى كرده اكثر بتيغ تيز و خنجر خونريز غازيان بقتل آمدند درويش محمد خان با كوسه بيرقلى نام ملازم چرنداب سلطان شاملو درهم آويخته كوسه بيرقلى بنيروى اقبال پادشاه ستوده اطوار حميده خصال بر او غالب آمده سرش را از پيكر بدن جدا كرده بپايه سرير اعلى آورده در پاى سمند سعادتمند آن حضرت انداخته بجايزه سرافرازى يافت .\r\nبيت\r\n سرى كو طوق فرمانش نخواهد * اگر از تن جدا افتاد شايد \r\nتمامت ولايت شكى به تصرف اولياء دولت قاهره درآمده ساحت آن ولايت از خس و خاشاك اشرار پاك و ضميمهء محروسهء شاه شرفناك گرديد .\r\n\r\n","description":"","footnote":"","page_name":" 83 ","page_number":113},
  {"content":"\r\n\r\n\r\nگفتار در شرح غزوات حضرت شاه جنت مكان و قلع و قمع كفرهء بىايمان گرجى و تسخير گرجستان\r\n[ 63 
  ] چون همواره اقدام بلوازم جهاد مكنون خاطر حق پرست پادشاه دين‌دار شريعت پرور بود به جهت مشاغل عظيمه ممالك دشمنان قوى دست شرقى و غربى در حيز تأخير و تعويض ميماند معذلك در هنگام فرصت متوجه غزاى نصاراى گرجستان و تسخير قلاع و بقاع آنجا گشته در آغاز فرمانروائى و و ايام سعادت فرجام جهان‌آرائى چهار مرتبه لشكر بدانديار كشيده چند مرتبه ديگر لشكرها فرستاده‌اند و از گرجستان سبعه كه كفرهء آن بضرب تيغ مجاهدان دين مبين گردن بطوق فرمانبردارى درآورده حكام آن تابع و نصب كردهء آن حضرت گشته‌اند و جزيه و خراج بر ذمه گرفته خطبه و سكه بنام نامى و القاب سامى آن حضرت مزين ساخته‌اند ولايت كاخت و كارتيل و مسق است شرح اينحال بر سبيل اجمال آنكه چون ولايت شيروان و شكى بگرجستانات اقرب است بعضى اوقات كه ولات آنجا را استقلالى و اقتدارى نبوده كفرهء گرج لشكر بحواشى آن ملك كشيده متعرض مسلمانان ميشده‌اند و سلاطين آنجا حسب المقدور بمدافعه قيام نموده بين الجانبين مخاصمت و نزاع وقوع مييافته در هنگاميكه طنطنهء اقبال بيزوال شاهى در آن ولايت بلند آوازه گشت لوند خان گرجى چنانچه مذكور شد التجاء بسايهء عاطفت پادشاهى آورده لوازم اطاعت و متابعت و خراج گزارى بظهور آورد و از زمرهء ولات گرجستان كيخسرو ولد فرفره نيز بنده‌وار خود را در سلك ملازمان عتبهء عليهء شاهى درآورده همواره ملازمت سدهء سلطنت نموده بمعاونت آن حضرت مستظهر بود اما لوارصاب والى كارتيل و بكرات والى باشى آچوق و والى داديان مخالت ورزيده اطاعت شايسته بظهور نميآوردند و متعرض الكاى كيخسرو مذكور كه مطيع و منقاد همايون اعلى بود ميشدند چند مرتبه عساكر منصوره بر سر ايشان تعيين شده والى باشى و دادايلى تنبيه و تأديب بليغ يافته سر بجيب ادب فرو برده بودند و از لوارصاب بعضى اوقات بىاندامى بظهور آمده دست درازى بحواشى ديار اسلام مينمود لهذا تنبيه متمردان گرجى بر ذمت همت خسروانه لازم گرديده كسب مثوبات غزا محرك آن مدعا گشت .\r\n\r\nذكر توجه موكب همايون مرتبهء اول بگرجستان بعون الله\r\nدر شهور سنهء سبع و اربعين و تسعمائة نيت غزا و جهاد در خاطر خطير معدلت نهاد اشرف تصميم يافته ظاهرا به قصد نشاط و سير و شكار بجانب قراباغ در حركت آمدند و از آنجا با فوجى از دليران رزم آزماى كار طلب به طرف گرجستان ايلغار نموده شبى كه تيره‌تر از دلهاى تاريك در زمان ضلالت شعار بود به شهر تفليس ريخته در آن ظلمت آباد كفر بنياد آتش نهب و قتل و غارت افروخته گشت مردان ايشان طعمه شمشير آبدار و نسا و صبيان اسير و گرفتار غازيان ظفر شعار گرديدند و كلباد گرجى كه از جانب لوارصاب حاكم تفليس بود با جمعى از گرجيان در قلعه گريخته بود از هيبت و شكوه اسلام رعب و هراس برو غلبه كرده از قلعه به امان بيرون آمد و سعادت اسلام دريافت بعضى از امراء گرجى از خوف عساكر نصرت نشان بقلعهء نرسس ؟ ؟ ؟ كه حصاريست در غايت رفعت و بلندى و نهايت محكمى و استوارى پناه برده مبارزان جنود اسلام حسب الفرمان پادشاه گردون مقام فلك احتشام آن قلعه عالى اساس را دايره‌وار در ميان گرفته خوف بيشمار بر آن گروه اشرار استيلا يافته جز قلعه سپردن چارهء نيافتند و غازيان نصرت فرجام\r\n\r\n","description":"","footnote":"","page_name":" 84 ","page_number":114},
  {"content":"\r\n\r\nبر تمامت گبران سكنهء آن مكان مستولى گشته هر كس را بخت ياورى كرده بدلالت رهنماى توفيق زبان بكلمهء طيبهء شهادتين گويا گردانيده خلاصى يافته ساير كفره رخت بزاويهء هاديه كشيدند لوارصاب با گروهى ديگر از آن فرقهء ضلال خود را بكوه موسوم بومدكور كه در بلندى بالبرز كوه دعوى برابرى مينمايد و عروج بر قلهء آن جز بپاى وهم و خيال متصور نيست كشيده پادشاه مجاهد غازى در كمال شكوه و سرافرازى شهباز همت را به قصد صيد آن سرخيل ارباب ظلام بدانمقام در طيران آورده عساكر اقبال كبك آسا قلل آن جبال را بپاى سعى پيموده جبرا قهرا بر آن قلهء رفيع الوند مانند ارتقاء و بر آن گروه اشرار استيلا يافتند و بسيارى از كفرهء فجره در مضايق آن جبل بقتل آمده بقية السيف آوارهء ديار ادبار شدند لوارصاب از آنجا فرار نموده خود را بكوههاى سخت و بيشه‌هاى پردرخت انداخته از چنگال شيران بيشه هيجا [ 64 
  ] خلاصى داد و چون فى الجمله گوشمالى يافت رايات نصرت قرين همايون بجانب تفليس در حركت آمده ساحت آن حدود از وجود ناپاك گبران متمرد پاك كرده عنان فيروزى عيان بصوب مراجعت انعطاف دادند .\r\n\r\nذكر نهضت همايون شاه جنت مكان مرتبهء دويم بگرجستان\r\nدر ثلاث و خمسين و تسعمائة كه از القاس ميرزا آثار خلاف بظهور آمده موكب همايون در طى قضاياى ايام مذكور بتحرير پيوست بعزم تنبيه او در حركت آمد و او والدهء خود را بدرگاه عالم پناه فرستاده در مقام اعتذار درآمد شاه جنت مكان فسخ عزيمت شيروان نموده با لشكر بيكران كه در ظل لواى آسمان فرسا جمع آمده بودند در قلب زمستان كه آفتاب در برج جدى بود متوجهء غزاى گرجستان و قلع و قمع گرجيان بىايمان شده از شوره گل روانه شدند چون موكب اقبال با جنود بهرام قهر در آن شهر نزول اجلال فرمودند لوند خان حاكم زكم و كرم كاخت و ملك بقراطباشى آچوق كه بين الجمهور به بگرات اشتهار دارد بدرگاه جهان پناه آمده پيشكش و باج و خراج گذرانيده در آن يورش اقبال بنده‌وار ملازم موكب نصرت شعار بودند در آن هنگام شدت شتا و سورت سرما بمرتبه بود كه آب رودخانهء كر منجمد گشته در محكمى با سنگ خارا دعوى مساوات ميكرد از كثرت برف كه شب و روز ميباريد كوه و هامون گرجستان در نظر بينندگان يكسان مينمود .\r\nدر اينحال جنود اسلام بر سر ارباب كفر و ظلام ايلغار نموده چون بمسكن و مقام گرجيان بىايمان رسيدند تيغ يمانى غازيان سرافشانى آغاز نموده عرصهء آن سرزمين را از خون گبران و كشيشان رنگين ساخته خانه‌هاى آن بدكيشانرا به آتش قهر سوخته غنيمت فراوان بدست سپاه كينه خواه درآمده مظفر و منصور با غنايم موفور از آن يورش اقبال عود نموده ببندى آمدند در اثناء راه ملك باشى آچوق رخصت انصراف يافته با خلع فاخره و نوازشات وافره بالكاى خود رفت اما لوند خان روزى چند در ملازمت ركاب اشرف كامياب عشرت بود تا آنكه در بلدهء گنجه نقد اخلاص و غلامى او مجددا در دارالضرب ضمير اشرف سكهء قبول يافته او را بخلعتهاى فاخره و انعامات وافره از ثياب طلا دوزى و اسبهاى تازى نژاد و مرصع آلات نواخته مفتخر و سرافراز بولايت خود رفت و الله اعلم .\r\n\r\nعزيمت شاه فلك قدر سپهر آستان مرتبهء سيم به گرجستان\r\nدر شهور سنهء ثمان و خمسين و تسعمائة كه ولايت شكى بتسخير اولياء دولت قاهره درآمده هنوز اردوى گردون شكوه در آن ولايت بود كيخسرو ولد فرفره عرضه داشت بدرگاه عالم پناه فرستاد\r\n\r\n","description":"","footnote":"","page_name":" 85 ","page_number":115},
  {"content":"\r\n\r\nكه لوارصاب و والحوش و شرمزان گرجى دست تعدى بولايت او دراز كرده بعضى از الكاء او را گرفته‌اند و اسكندر پاشا از ارز روم بآنحدود آمده قلعهء اردوانوح را مسخر كرده چون كيخسرو از تابعان و خراج گزاران آن حضرت بود بمعاونت او و اقدام بمراسم جهاد طاير زرين اقبال را بدانصوب در پرواز آورده از شكى ايلغار فرمودند و از راههاى پرفراز و نشيب ناهموار گذار كرده بولايت گرجستان درآمدند كفار ضلالت شعار كمرهاى كوه و مغاره‌هاى تنگ آرامگاه خود ساخته هر گروهى بيكى از جبال صعب المسالك پناه برده بعضى ديگر از عظماء و از ناوران در قلعها متحصن شده بودند مجاهدان سپاه اسلام روى جلادت و مردانگى بمقر و مأواى مشركان آورده چندين هزار گروه فجار بضرب تير و شمشير غازيان بجانب بئس المصير شتافتند و چند قلعه از قلاع آن ولايت مفتوح گردانيده بسيارى از حوروشان گرجى نژاد و غلامان يوسف لقاى غلمان نهاد را باسيرى گرفته غنايم موفور بدست سپاه منصور درآمد جمعى از عظماء گرجى بقلعهء دربار و كليساى آنجا كه بر كمر كوهى بلند از سنگ يك لخت واقع شده در ارتفاع با چرخ اخضر برابر و در متانت و استحكام با قلعهء خيبر دست در كمر دارد تحصن جسته بودند حضرت شاه عاليجاه جنت مكان بدرخان استاجلو و شاهويردى سلطان زياد اغلى را با فوجى از افواج قاهره بر سر قلعه مذكور فرستادند و ايشان آن قلعه را مركزوار در ميان گرفته بهادران كارطلب و مبارزان نامجو دامان يلى برميان و سپرهاى فراخ [ 65 
  ] دامن بر سر مردانه‌وار هجوم و يورش نموده بتأئيد حضرت پروردگار بر بالاى حصار برآمدند نصارى از مشاهده آنحال سراسيمه و حيران گشته اعجاز دين مبين راه حركت برايشان مسدود ساخت نه راه گريز يافتند و نه قدرت ستيز مردان ايشان طعمهء شمشير و نساء و صبيان اسير و دستگير شدند كليسائى كه در آن قلعه بود از صنايع پروردگار است و عقل دورانديش قايل نميشود كه چنان صنعتگرى از نوع بشر امكان وقوع داشته باشد الحاصل در ميان قلعهء مذكور خوف كوه سنگ يك لخت را ده گز ارتفاع بريده كليسائى مشتمل بر چهار صفهء وسيع طولانى ترتيب داده جدار بيرون و اندرون آن را صور اوثان و اصنام به طلا و لاجورد مصور گردانيده‌اند و تختى در ميانهء خانهء دويم موضوع گردانيده پيكر بتى از طلاى احمر با جواهر آبدار بر آن تخت نصب نموده دو قطعه لعل قيمتى درخشان در عينين آن هيكل بيجان نشانيده بودند كه جوهريان صاحب وقوف هر يك را به پنجاه تومان قيمت كردند و از درون كليساى مذكور راهى در نهايت تنگى و باريكى قريب يكصد و پنجاه ذرع بالا بر سمت خانهاى كليسا در سنگ خارا بريده دو كوشك مخفى بملاحظه حوادث زمان و انقلاب دوران به جهت اختفا ترتيب داده درهاى فولادى از خانهاى بيرون كليسا و يك در طلا در اندرون مرتب ساخته بودند شاه جنت مكان بتماشاى كليساى مذكور قدم رنجه فرمودهء بيست نفر از كشيشان بيدين در آن معبد كفر آئين را بشمشير آتشبار بدار البوار فرستادند ناقوس منكوس كليسا را كه از هفتاد من مس هفت جوش ريخته شده بود چون شيشهء حيات گرجيان درهم شكسته درهاى فولادى طلا را قلع نموده با ديگر اسباب و تجملات زيب و زينت و اموال بيشمار كه در آن مخزن اشرار تبه روزگار جمع آمده بود بخزانه عامره نقل نمودند و آن قلعه را در يكديگر كوفته حصارش به زمين هموار شد امراء گرجى كه در سوراخهاى قلعه و نهانخانه خزيده بودند مثل آنان بيك و لواى و شرمزان و غير ذلك دفعه دفعه آمده سعادت زمين بوسى دريافتند كيخسرو ولد فرفره كه از آوازهء وصول موكب همايون از تعرض اسكندر پاشا و جنود روم ايمن گشته بود بدرگاه جهان پناه آمده پيشكش لايق كشيده منظور انظار شفقت و عاطفت خسروانه گرديد ، و الحوش و شرمزان اغلى كه دو مدبر مخالف بودند هر دو بقتل درآمده الكاى لومك و آق شهر كه بايشان تعلق داشت بكيخسرو شفقت شد و از آنجا\r\n\r\n","description":"","footnote":"","page_name":" 86 ","page_number":116},
  {"content":"\r\n\r\nمظفر و منصور بالكاى كارتيل درآمده سپاه منصور اطراف و اكناف آن ولايت را تاخته از تبعهء لوارصاب هر كس بدست درآمد عرضهء تيغ جهاد گرديد و از آن ولايت اموال بسيار برده و اسير بيشمار و مواشى و اغنام بدست غازيان عظام درآمده عنان عزيمت بصوب قراباغ معطوف داشتند و قشلاق همايون در آنجا واقع شد .\r\n\r\nلشكركشى حضرت شاه جنت مكان مرتبهء چهارم بگرجستان\r\nشرح احوال اين يورش خيرمآل و وقايع مرتبهء رابع على نهج الاجمال آنست كه در شهور سنهء احدى و ستين و تسعمائة كه فيما بين حضرت شاه جنت مكان و سلطان سليمان فرمانرواى ممالك روم و مصر و شام امر مصالحه انعقاد يافته دستور و سر حد تشخيص و تعيين پذيرفت از ولايات گرجستان كه از هر دو طرف در شكنجهء قتل و غارت بودند مسق و كارتيل و كاخت باينطرف تعلق گرفته ولايت باشى آچوق و داديان و كوريان تا حدود طرابزون و طرابلس بفرمانفرماى روم متعلق گشت لوارصاب والى كارتيل كه از بيم تيغ مبارزان قزلباش بجبال رفيع پناه برده بود هرگاه فرصتى ميجست پاى از دايرهء ادب بيرون نهاده بىاندامى ازو بظهور ميرسيد و دست تعرض بولايت تفليس و محالى كه بحيطهء تصرف و تسخير جنود قزلباش درآمده بود دراز ميكرد و مردم آنجا نيز به جهت موافقت كيش و ملت به او بازگشت مينمودند رأى جهان آرا بدان متعلق گشت كه رايت فتح آيت بدانصوب افراخته دفع آن بدكيشان ضلالت انديش نموده كل مملكت او را ضميمهء ممالك اسلام گرداند بمقتضاى اقتلو المشركين كافة هر كس از مشركان بىايمان كه ما صدق ان ياجوج و ماجوج مفسدون فى الارض‌اند سر بر بقهء جزيه دهى در نيارد تيغ تيز را برو حكم ساخته بنياد حيات اهل ضلال را از عرصهء آنولايت براندازند بدين نيت حق طويت رايت فتح آيت بدانصوب در حركت آمد و چون ترابلو محل نزول سپاه اسلام گشت كفار آن ديار از بيم سيوف و سنان غازيان ظفر نشان در بيشه‌ها و [ 66 
  ] جنگلهاى پر درخت كه عبور پياده و سوار از مضايق آن دشوار بود پراكنده گشته گروهى بجبال رفيع و حصارهاى متين منيع تحصن جستند و مبارزان معركه جهاد سپر توكل و مردانگى بر دوش افكنده بر بيشه و جنگل رو نهاده گروه گروه را بدست آورده بتيغ بيدريغ ميگذرانيدند و زنان و فرزندان ايشانرا اسير نموده مواشى و اغنام بيشمار غنيمت گرفته لوارصاب به صد حيله از آن مهلكه جان بيرون برده خود را بمأمنى كشيد و چون ساحت ولايت ترابلو از وجود شرك آلود مشركان پاك گرديد كوكبهء اقبال را بجانب گورى كه پاى تخت لوارصاب است در حركت آورده از راههاى صعب و مضايق پردرخت عبور نموده عرصهء آن ولايت نيز از خس و خار وجود گبران نابكار رفته شد و چون عظماء و از ناوران گرجى چند قلعه و حصار استوار قايم كرده در هر جا فوجى از مردم جنگى مقام و آرام گرفته بودند بنابر آن اعلام كشور گشائى بصوب قلاع افراخته اول قلعهء مرد ابعوت را محاصره فرمودند مستحفظان قلاع مذكور باستحكام حصار مغرور گشته بجنگ و جدال اقدام نمودند غازيان جلادت شعار از اطراف و جوانب حصار جنگ انداخته كار بر محصوران تنگ كردند گرجيان بدكيش علامت عجز خويش مشاهده نموده فرياد الامان برآوردند پارسدان بيك كوتوال قلعه بيرون آمده قلعه را تسلم نمود بعد از فتح قلعهء مزبور بر سر قلعه آمدين كه محكمترين قلاع آنجا است و مادر لوارصاب در آن قلعه بود رفتند و آن قلعه‌ايست مرتفع كه گوئى معمار ازل بناى آن را بر سطح مستدير سپهر كه طاير وهم و خيال هر چند بال سعى گشايد بر فراز آن نتواند پريد و دست حوادث روزگار هر چند درازى نمايد بر دامن خاكريزش نتواند رسيد مستحفظان آن حصن حصين روى بدفع\r\n\r\n","description":"","footnote":"","page_name":" 87 ","page_number":117},
  {"content":"\r\n\r\nغازيان آورده فيما بين نايرهء جنگ و جدال اشتعال يافت و به نيروى اقبال آن قلعهء خيبر مثال باندك اهتمامى مسخر و مفتوح گشته مادر لوارصاب با اكثر از ناوران دستگير شده آن بيدينانرا بتيغ جهاد بجهنم و بئس المهاد فرستادند و چند قلعه و حصار ديگر بسعى و مردانگى شاهويردى سلطان زياد اغلى مسخر اولياى دولت روزافزون گرديده درين يورش زياده از سى هزار اسير بدست جيوش دريا خروش درآمد از آن جمله آنچه زنان و دختران و پسران عظماء و اعيان و از ناوران بود در عوض خمس بسر كار اشرف اختصاص يافت در اين مرتبه لوارصاب چنان خود را بينام و نشان ساخت كه اصلا مقر و مأواى او معلوم نشد لهذا پادشاه ديندار صفوت نشان از گرجستان عنان عزيمت بصوب قراباغ انعطاف داده بعد از فراغ از سير و شكار آن حدود بمقر دولت بيزوال شتافتند .\r\n\r\nذكر كشته شدن لوارصاب بنيروى اقبال خسرو كامياب و اراده و تقدير مسبب الاسباب\r\nاز زمرهء ولات گرجستان لوارصاب بوفور شجاعت و دلاورى و كثرت اعوان و مردم كارى امتياز داشت بنابر آن همواره سركشى و گردن فرازى ازو بظهور رسيده سر بر بقهء اطاعت و خراج گزارى در نميآورد و هر چند حضرت شاه جنت مكان در دفع و رفع او توجه مبذول داشته چند مرتبه يورش گرجستان چنانچه مذكور شد اتفاق افتاد چون هنوز پيمانهء حياتش پر نشده بود بدست درنيامد بعد از مراجعت شاه جنت مكان مرتبهء رابع از سفر گرجستان لوارصاب باز بگورى آمده بقية السيف مشركان نزد او فراهم آمده يكدو سال روزگارى گذرانيد و چون به قدر سرانجامى يافت ديگر باره نقش سركشى آغاز نهاده در مخالفت شاه دين پناه اصرار نمود در سنهء ثلاث و ستين و تسعمائة از گورى بيرون آمده بقلعه لوهس و محالى كه در امان و حوزهء تصرف ديوان بود آمده آثار عصيان و طغيان بظهور آورد شاهويردى سلطان زياد اغلى قاجار بيگلر بيگى قراباغ كه بمحافظت آن سرحد مأمور بود از طغيان او خبر يافته جنود قراباغ را جمع آورده متوجه دفع او شد و چون به محل اقامت او نزديك شد لوارصاب از حيله و تدبير با عدم قدرت مقاومت ننموده فرار اختيار نمود جنود قزلباش تعاقب گرجيان كرده به اطراف و جوانب آن ولايت متفرق و بنهب و غارت مشغول شدند در اين اثناء لوارصاب از كمين مكر و خدعه بيرون آمده با جمعى از ناوران بر قلب شاهويردى سلطان تاخت چون اكثر قزلباش پراكنده شده بودند فوج قليلى كه بر سر زياد اغلى مانده بودند به قدر قدرت جنگهاى [ 67 
  ] مردانه كرده شكست يافتند زياد اغلى راه و رسم سپاهيگرى منظور داشته خود را بسلامت از معركه بيرون انداخت و گرجيان تعاقب غازيان كرده تا موازى هشتصد نفر از قزلباش بدرجهء شهادت رسيدند لوارصاب با جمعى كشيشان انجيل خوان در پشته صعود نموده ايستاده بود محمد سلطان ميرچنى با معدودى از غازيان به او دچار شده بالضروره بآنفرقه درآويخته بجنگ مشغول شد لوارصاب اسب جلادت و مردانگى بجلوه درآورده بمحمد سلطان ميرچنى حمله نمود از تقدير آلهى اسب بسر درآمده لوارصاب از مركب جدا شد ذاكر نامى از غازيان چنى زخمى چند مهلك برو زد گبران بر سر او هجوم آوردند محمد سلطان اسب لوارصاب را صاحبى كرده سوار شده بدر رفت گرجيان ذاكر مذكور را با چند نفر از غازيان چنى بقتل آوردند و لواى عمر و دولت لوارصاب نگونسار گشته همان لحظه درگذشت و گرجيان نعش او را برداشته بمدفن خود برده دفن نمودند و سمايون پسر او را بحكومت نصب نموده در گورى رحيل اقامت انداختند .\r\n\r\n","description":"","footnote":"","page_name":" 88 ","page_number":118},
  {"content":"\r\n\r\n\r\nتتمهء اخوال گرجيان بعد از كشته شدن لوارصاب و گرفتارى سمايون خان پسرش بدست اولياى دولت ابد بنيان\r\nچون سمايون خان بجاى پدر حاكم نصاراى كارتيل شده چهار پنجسال در گورى بسر برد پراكندگان گرجى از هر طرف به دو پيوسته فى الجمله جمعيتى فراهم آمد او نيز بدستور پدر طريق خلاف و عصيان پيموده در سنهء ثمان و ستين و تسعمائة به خيال محال بتسخير تفليس از مقر و مكان خود حركت كرد و از ساير حكام نصارا مرد و مدد طلب نموده جمعى كثير بمعاونت او آمدند گرگين پسر لوند خان نيز از كاخت باذن پدر يا خود سر بتعصب كيش و موافقت ملت با جمعى بمدد او آمد مجملا در معسكر گرجيان جمعيت تمام دست داد و چون اينخبر به زياد اغلى رسيد امراء قراباغ و جنود آن حدود را جمع آورده روى توجه بدفع مشركان آورد و غازيان خندقى را كه جماعت گرجى در دربند كنده بودند پر كرده عبور نمودند و بمشركان رسيده در برابر آن فرقهء ضلال صف قتال آراستند و چرخچيان جنود اسلام بگرجيان درآويخته معركهء رزم گرم گرديد و از جانبين مردان مرد و دليران معركه نبرد داد دلاورى ميدادند و كفار ضلالت شعار پاى ثبات و قرار استوار داشته بدفع حملات غازيان ميپرداختند شاهويردى سلطان زياداغلى چون شدت محاربهء گبران و صبر و سكون ايشانرا در معركهء رزم بدين مثابه مشاهده نمود با سپاه قلب بيكبار جلو ريز بر صف سپاه گرجى تاخت غبار معركه نبرد بفلك تيز گرد رسيد گرجيان تاب صدمهء او نياورده روى بهزيمت نهادند و گرگين پسر لوند خان با يكهزار نفر از كفرهء ضاله بقتل آمده بقية السيف متفرق و پراكنده شدند سمايون با معدودى به طرف گورى گريخت زياد اغلى مظفر و منصور بگنجه عود نموده خجنه بيك را كه از امراء معتبر گرجى بود با جمعى از ناوران دستگير كرده بودند بدرگاه عالم پناه فرستاده لوند خان در تعزيهء پسر پلاس سياه در گردن انداخته از ناوران و معتبران كاخت بموافقت او سياهپوش گشته بماتم نشسته بعد از واقعهء مذكور داود نام پسر لوارصاب با جمعى از ناوران مخالفت پدر اختيار نموده بدلالت هادى خرد و رهنماى قايد توفيق روى ارادت بدرگاه گيتى پناه آورده در دارالسلطنهء قزوين سعادت زمين بوس پادشاه با داد و دين دريافته بشرف اسلام مشرف شدند شاه جنت مكان او را نوازش و تربيت فرموده به سمت والاى فرزندى اختصاص داده ولايت تفليس و توابع كه در حيطهء تصرف ديوان اعلى بود به او ارزانى داشتند و هر چندگاه يكى از امراء درگاه كوتوال قلعهء تفليس و لله و راتق و فاتق مهمات داود خان بود اما سمايون خان و تبعهء او همچنان در مخالفت و سركشى اصرار نموده بدست آوردن قلعه تفليس و توابع آن را پيشنهاد همت ساخته هرگز از اين فكر و خيال محال خالى نبودند دو سه مرتبه بعزم تسخير آنجا در حركت آمدند و كارى نساخته باز گرديدند و در سنهء خمس و ستين و تسعمائة جنود كفره را جمع نموده با سوار و پياده بسيار روانهء تفليس شد داود خان نيز با جمعى از ناوران تابع او و جنود مسلمانان از شهر بيرون آمده بمحاربهء برادر شتافت چون تلاقى فريقين روى داد قزلباشيه و از ناوران را به جهت كثرت اعدا تاب مقاومت در خود نديده و صلاح در جنگ ندانسته ارادهء بازگشتن و قلعه نگهداشتن نمودند [ 68 
  ] ابراهيم خليفه قرامانلو كه سردار گروه قزلباش بود از جهل و غرور ارتكاب حرب و قتال نمود ، در معركه بشهادت رسيد اصحاب داود خان فرياد يا داود لا طاقة لنا اليوم بجالوت و جنوده برآورده ازو تخلف نموده بالضروره راه گريز پيش گرفته بتفليس آمد و سمايون خان دو مرتبه بر برادر و اتباع او غلبه كرده و در عصيان و طغيان افزوده بتصور آنكه سكنهء تفليس اطاعت او نموده قلعه به آسانى بدست او درميآيد جنود گرج را جمع آورده با\r\n\r\n","description":"","footnote":"","page_name":" 89 ","page_number":119},
  {"content":"\r\n\r\nغلبهء تمام بر سر تفليس آمده قلعه را احاطه نموده چون گروهى از قزلباش بحراست و كوتوالى قلعه قيام داشتند سمايون خان دست قدرت خود را از تسخير آن كوتاه ديده از موافقت مردم شهر نيز مأيوس گشته طبل ارتحال كوفته بگورى رفت چون خبر طغيان سمايون و دست درازى او بحدود و ثغور اسلام بعرض عاكفان سدهء سدره مقام رسيد فرمان قضا جريان نافذ گرديد كه شمخال سلطان چركس كه حاكم شكى بود باتفاق امراء قاجار و غيرهم بمعاونت داودخان عزيمت گرجستان نموده دفع شر سمايون از آنحدود نمايد امراء عظام حسب الفرموده عمل نموده در سنهء ست و سبعين و تسعمائة لشكر بگرجستان كشيدند سمايون از ورود جنود مسعود آگاه گشته تاب مقاومت در خود نديده خود را بكوه‌هاى بلند آن حدود كشيده غازيان نصرت نشان بجانب آن كوه كه با كوه البرز برابر و با قلهء قاف همسر بود در حركت آمده اطراف و جوانب آن را فرو گرفتند گبران بىايمان كه آن مكان محكم را پناه و استظهار خود ساخته بودند متوجهء محاربه و مدافعهء غازيان گشته فيما بين آتش حرب و قتال افروخته گشت سمايون با معدودى راكب جهل و غرور گشته بغازيان حمله نموده يكدو نفرى را بعز شهادت رسانيد يكى از غلامان شمخال سلطان جمشيد نام برو حمله نموده بطعن سنان جانستان بر خاك مذلت انداخت و ديگرى از غازيان بمعاونت رسيده خدمتش را دستگير كردند گرجيان چون سردار خود را گرفتار كمند گزند ديدند هزيمت غنيمت شمرده روى از معركه برتافتند جمعى از اتباع سمايون كه بر گرد او بودند بعضى كشته گشته بعضى گرفتار شدند و امراء عظام مظفر و منصور از غزاى گرجستان عود نموده سمايون را با ساير گرفتاران بپايهء سرير خلافت آشيان فرستادند و در دارالسلطنهء قزوين به نظر خسرو كامكار نصرت قرين درآمد چندگاه او را در دولتخانهء همايون نگاه ميداشتند كه شايد شرف اسلام دريابد و او دست از كيش نصارا بازنميداشت بالاخره بقلعهء الموت فرستادند و تا حين حيات شاه جنت مكان در آن قلعه بود در زمان اسمعيل ميرزا بيرون آوردند و در زمان نواب سكندر شأن رضوان مقام سعادت اسلام دريافته بر حسب انما المؤمنون اخوة از جانب آن حضرت بلقب ارجمند برادرى سرافرازى و بحكومت ملك موروث سربلند گشته مقضى المرام روانهء گرجستان شد و الحق پاس حقوق تربيت نواب سكندر شأن داشته دولتخواهيها ازو بظهور آمد شرح آن احوال در محل خود رقمزدهء كلك بيان خواهد شد .\r\n\r\nذكر فتح و تسخير ولايت قندهار و زمين داور و گرمسيرات كنار هيرمند و برخى از احوال سابقهء آن ولايت\r\nاز ولايات مفتوحهء زمان شاه جنت مكان مملكت قندهار و توابع است شرح واقعه آنكه ولايت مذكور در زمان خاقان منصور سلطانحسين ميرزاى بايقرا به حكم او و پسرش سلطان بديع الزمان در تصرف امير ذوالنون ارغون و شجاع بيك ولد او بود بعد از واقعهء ميرزا و استيصال احوال آن سلسله كه مملكت خراسان به تصرف شاهى بيك خان اوزبك درآمد شجاع بيك بملازمت او رسيده نوازش يافت و در همان سال پادشاه مرحوم مغفور محمد بابر ميرزا ابن عمر شيخ بن سلطان ابو سعيد ميرزا ابن سلطان محمد بن ميرزا ميرانشاه بن امير كبير صاحبقران امير تيمور گوركان از كابل لشكر بقندهار كشيد و شجاع بيك و اولاد امير ذوالنون با طايفهء ارغون بمحاربهء آن حضرت شتافته مغلوب گرديدند و جنود بابرى ظفر يافته ولايت قندهار و زمين داور با خزاين و دفاين امير ذوالنون بدست آن حضرت در\r\n\r\n","description":"","footnote":"","page_name":" 90 ","page_number":120},
  {"content":"\r\n\r\nآمد و ايالت آن ولايت را ببرادر عالى گهر خود ناصر ميرزا تفويض فرموده بكابل بازگشت و چون شيبك خان اوزبك از واقعهء قندهار خبردار گرديد با جنود بيشمار متوجه آن ولايت شد اولاد امير ذوالنون باستقبال او شتافته چرخچى لشكر اوزبك شده بر سر قندهار آمدند ناصر ميرزا روزى چند حصارى شده عاقبت مملكت گذاشته نزد برادر بكابل [ 69 
  ] رفت شيبك خان بدستور زمام ايالت و دارائى آن ولايت را به كف كفايت ارغونيان داده مراجعت نموده بعد از ظهور و خروج حضرت خاقان سليمان شأن كه خان شيبانى بتيغ جهانگشاى آن حضرت كشته گشته مملكت خراسان بحيطهء تسخير آن پادشاه جنت آشيان درآمد شجاع بيك عريضهء اخلاص و پيشكش فرستاد و چند گاه قندهار بدستور در تصرف او بود و بشاهزادگان كامكار و بيگلربيگان قزلباش كه در هرات اقامت داشتند بازگشت مينمود تا آنكه ظهير الدين محمد بابر ديگر باره از كابل لشكر بقندهار كشيده محاصره نمود شجاع بيك چندگاه قلعه‌دارى نموده مدت محاصره به امتداد كشيد بالاخره استغاثه بدورميش خان شاملو بيگلربيگى هرات نمود و از او استمداد كرد دورميش خان از خدمت پادشاه التماس نمود كه چون شجاع بيك اظهار اخلاص و غلامى درگاه شاهى مينمايد صداقت و ارتباط ما بين آنست كه متعرض حال او نگردند بابر پادشاه حسب الالتماس دورميش خان دست از محاصرهء قندهار بازداشته بكابل عود نمود شجاع بيك ملاباقى نام معتمدى در قندهار گذاشته خود بخراسان رفت و در زمان غيبت مشاراليه آن معتمد نااعتماد اظهار انقياد و دولتخواهى جناب بابرى كرده مملكت به تصرف بابريان داد و حضرت بابر پادشاهى آن ولايت بپسر خود ميرزا كامران داد و از تاريخ مذكور قندهار در تصرف گماشتگان ميرزا كامران بود بعد از جلوس همايون حضرت شاه جنت مكان در شهور سنهء احدى و اربعين و تسعمائة كه يازده سال از جلوس آن حضرت گذشته بود كه سام ميرزا هوس تسخير قندهار نموده بر سر قندهار رفت خواجه كلان كه از قبل ميرزا كامران حاكم بود قلعه را كشيده هشت ماه بلوازم قلعه‌دارى قيام نمود ميرزا كامران در لاهور جنود فراوان فراهم آورده بكومك رسيد بين الفريقين محاربهء عظيم بوقوع پيوسته چون بيرضاى مرشد كامل مرتكب آن يورش شده بودند تأييد نيافتند و اغزيوار خان در آن معركه بقتل رسيد و سام ميرزا بيحصول مقصود بازگرديد و ميرزا كامران خواجه كلان را بدستور در قندهار گذاشته عود نمود در سنهء ثلاث و اربعين و تسعمائة كه موكب همايون شاه جنت بارگاه نوبت ششم جهة دفع فتنهء عبيد خان بخراسان آمد بارادهء تسخير قندهار و انتقام جماعت چغتاى كه بمحاربهء قزلباش دليرى كرده بودند از دارالسلطنهء هرات عنان عزيمت بدان صوب انعطاف دادند چون طنطنهء رايات جلال در آن حدود بلند آوازه گشت چتر همايون فال سايهء وصول بر آن ديار انداخت خواجه كلان چنانچه در طى آن احوال سمت تحرير يافت تاب توقف نياورده بجانب سند رفت و گنجى خواجه را كه در قندهار گذاشته بود باستقبال موكب همايون شتافته كليد قلعه سپرد و ولايت مذكور بحيطهء تصرف اولياء دولت قاهره آمده ايالت و دارايى آن ملك بيوداق خان قاجار شفقت شد بعد از معاودت خسرو آفاق بجانب عراق ميرزا كامران ديگر باره لشكرى فراهم آورده از لاهور با غلبهء تمام بقندهار آمد و چون حضرت شاه جنت مكانرا در عراق و آذربايجان به جهت آمدن سلطان روم و ياغيگرى القاس مشاغل عظيمه پيش آمده فرصت يورش خراسان نبود بوداقخان در آئين سپاهيگرى باقتضاى وقت عمل نموده خود را محصور نساخته مملكت بازگذاشت و ميرزا كامران استحكام قلعه داده بازگشت و در سنهء احدى و خمسين و تسعمائة كه پادشاه مرحوم محمد همايون پادشاه ابن بابر پادشاه از صولت سپاه افغان از ولايت هند بايران آمد و در خدمت حضرت شاه جنت مكان در مهم قندهار از ناهموارى ميرزا كامران اظهار خجالت\r\n\r\n","description":"","footnote":"","page_name":" 91 ","page_number":121},
  {"content":"\r\n\r\nنموده قرار دادند كه چون قندهار به تصرف درآيد بملازمان عتبهء اقبال سپارند و آن حضرت بوعده وفا فرموده در اول حال كه قندهار بسعى عساكر ظفر مآل مفتوح گشته عسكرى ميرزا بدست درآمد بوداق خان قاجار كه در آن سفر سردار لشكر و لله شاهزاده نامدار سلطانمراد ميرزا بود سپردند در آن اثناء شهزاده فوت شد و هنوز مهمات همايون پادشاه سرانجامى نيافته بود به جهت آنكه جماعت جغتاى ملازمان آن حضرت را مأمنى باشد باز قندهار از بوداقخان گرفته به بيرام خان تركمان سپردند كه چون دولتخواه طرفين است او نگاه دارد تا وقتى كه مهمات آن حضرت تمشيت پذيرفته وسعتى در ملك پيدا شود و چند سال كه همايون پادشاه در كابل و بدخشان بمنازعه ميرزا كامران مشغول بود قندهار را بيرام خان داشت و حضرت شاه بمراعات جانب همايون پادشاه و ظهور خدمتكارى و حسن اخلاص بيرام خان در باب قندهار تغافل ورزيده در مقام استرداد آن نشد تا آنكه پادشاه مرحوم مذكور كامروا گشته در سلطنت و پادشاهى غزنين و كابل و هندوستان استقلال يافت هنوز قندهار را به تصرف قزلباش نداده بودند كه واقعهء ناگزير پادشاه پيش آمده فرزند ارجمندش [ 70 
  ] جلال الدين محمد اكبر پادشاه قايم مقام پدر عالى گهر گرديد شاه محمد قلانى از جانب بيرام خان در قندهار بود در سنهء ثلاث و ستين و تسعمائة بهادر خان اوزبك حاكم زمين داور لشكر بر سر قندهار آورده خواست كه از دست شاه محمد انتزاع نمايد مشار اليه كس به خدمت اشرف فرستاد كه چون قندهار بملازمان آن درگاه متعلق است لشكر قزلباش تعيين فرمايند كه دفع شر بهادر خان كه به خود سر ارادهء تصرف آنجا كرده نمايند و مملكت را متصرف گردند بر آن حضرت شاه جنت مكان سلطانحسين ميرزا بن بهرام ميرزا باتفاق على يار سلطان افشار و ولى خليفهء شاملو و بعضى امراء بمعاونت شاه محمد قلانى فرستادند شاهويردى خليفه پسر ولى خليفه با فوجى از جنود شاملو بر سر بهادر خان ايلغار نموده غافل بر سر او ريخت و فيما بين نبرد قوى دست داده بعد از جنگ و جدال بهادر خان بجانب هندوستان گريخت اما شاه محمد قلانى مكر و حيل پيش آورده قلعهء قندهار را بر روى ميرزاى مذكور و امراء بسته شروع در قلعه‌دارى كرد امراء عظام ولايت زمين داور را متصرف شده حقيقت مهم قندهار را به خدمت اشرف عرض كردند شاه جنت مكان در شهور سنهء خمس و ستين و تسعمائة على سلطان تاتى اغلى ذوالقدر را با لشكر جرار بتسخير قندهار مأمور فرموده ايالت و دارائى آن ولايت را بسلطانحسين ميرزا نامزد فرمود جيوش دريا خروش قلعهء قندهار را مركزوار در ميان گرفته بمراسم امور قلعه‌گيرى پرداختند و شاه محمد قلانى آغاز جنگ و جدال كرده تا ششماه فيما بين صفير تير و تفنگ آمد شد نموده آتش محاربه و مجادله اشتعال داشت آخر الامر از مقاومت عاجز گشته دست در دامن استيمان زده بعد از معاهده و پيمان قلعه سپرده روانهء ديار هند گرديد و سلطانحسين ميرزا در ايالت قندهار استقلال يافت و تا قريب به مدت بيست سال در سايهء دولت عمر عاليمقدار در آن ديار حكومت كرده كامياب عزت و عافيت بود در زمان جلوس اسمعيل ميرزا باجل طبيعى وفات شد احوال فرزندان او انشاء اللّه تعالى در صحيفهء دويم اين نسخهء عالم آرا در طى صادرات احوال گرامى حضرت اعلى شاهى ظل الهى مرقوم قلم مشكبار خواهد شد اكنون بنابر سوق كلام و ارتباط سخن و مناسبت مقام بقيهء حالات خراسانرا نگاشتهء كلك سوانح نگار گردانيده شروع در ساير قضايا و واقعات زمان دولت ارجمند سعادت پيوند آن حضرت مينمايد .\r\n\r\n","description":"","footnote":"","page_name":" 92 ","page_number":122},
  {"content":"\r\n\r\n\r\nذكر تتمه احوال خراسان بعد از فوت عبيد خان و قضاياى آن زمان باراده و تقدير آفريدگار جهان و جهانيان\r\nقبل از اين در فوق نگاشتهء خامه عنبرين شمامه گرديده كه عبيد خان بن محمود سلطان بن ابوالخير خان تا حين حيات دست تطاول بملك خراسان دراز كرده خرابى بسيار از آمد شد اوزبكان خونخوار در آن ديار وقوع يافت بعد از فوت او چند سال خراسان مهبط امن و امان بود و محمد خان شرف الدين اغلى تكلو در دارالسلطنهء هرات لواى معدلت افراخته در ملازمت شاهزاده نامدار سلطان محمد ميرزا بلوازم دارائى ميپرداخت و لشكر بغرجستان كشيده با اوزبكيه آنجا سيما بيرام اغلان حاكم غرجستان محاربات عظيم نموده غالب آمد و مدتها سلاطين اوزبكيه جرأت آمدن خراسان نكردند تا آنكه در شهور سنه سبع و خمسين و تسعمائة كه يازده سال از فوت عبيد خان گذشته عبد العزيز خان پسرش نيز كه بعد از پدر در بخارا پادشاه شده بود بعالم عقبى شتافت براق خان بن سونجك سلطان بن ابو الخير خان باتفاق عبد اللطيف سلطان و شاه محمد سلطان از تاشكند و سمرقند و حصار شادمان لشكر بخراسان كشيده با غلبه و ازدحام تمام بر سر هرات آمد محمد خان شرف الدين اغلى اكتفا باستحكام قلعه و شهر نكرده بيرون شهر هرات را نيز كوچه بند كرد و بهر كوچه بندى سرداران كارآزموده با توپچى و تفنگچى گماشت و ايامى ميانهء قزلباشيه و اوزبكيه در سر كوچه بندها جنگ و جدال وقوع مييافت و اوزبكيه را تسلط و استيلا به هيچ كوچه بندى دست نداد شاه محمد سلطان كه اشجع سلاطين مذكور بود بتاخت ولايت سيستان و فراه رفت و چون از آنجا عود نموده بهرات آمد زبان اعتراض بر براقخان دراز كرد كه چرا تا غايت كوچه بندها گرفته نشده دعوى نمود كه من فردا از اسب فرود نيايم تا كوچه بندها را در گل نگيرم روز ديگر با فوجى كثير از بهادران نامى [ 71 
  ] بدين عزم سوار شده روى بكوچهء حوالى مزار شاه زيد آورد و دليرانه بر سر مستحفظان تاخت حارسان كوچه بند تاب مقاومت نياورده فرار نموده به عقب كوچه بند درآمدند شاه محمد سلطان و اوزبكان تا دهنهء كوچه بند راندند در اين اثنا سنگى جانفرسا از فلاخن قضا بيرون جسته بر سر سلطان زياده سرخورده سرسام از مركب غرور بر زمين افتاد در اينحال مجهولى از ملازمان محمد خان بسر وقتش رسيده تنش را از بار سر سبك گردانيد و چند بهادر نامى نيز گرفتار شدند چون خبر واقعه شاه محمد سلطان ببراقخان رسيده خوف و دهشت برو مستولى گشته طبل ارتحال كوفته بماوراء النهر رفت بعد از فوت محمد خان شرف الدين اغلى و گرفتارى پسرش قزاق كه شاهزادهء عالميان سلطان محمد ميرزا باردوى معلى رفته بود و مجددا به دارائى ملك خراسان منصوب گشته شاه قلى سلطان يكان استاجلو لله ميرزا شده در ركاب عالى شاهزاده متوجه خراسان بود عبد اللّه خان ولد اسكندر خان بن جانى بيك سلطان و خسرو سلطان بعزم دستبرد از آمويه عبور كرده بخراسان بر سر راه ميرزا و سلطان آمدند چون لشكر خراسان بر سر ميرزا جمع نبودند و در آنوقت ميرزا و سلطانرا استعداد جنگ نبود خود را بقلعهء تربت حيدريه كشيدند سلاطين اوزبك قلعه را قبل كردند امراء خراسان بعزم دفع دشمنان هر يك از مقام خود حركت كرده هنوز اجتماع سپاه روى نداده بود كه آوازهء وصول لشكر عراق شايع شد و سلاطين اوزبك تاب توقف نياورده اول خسرو سلطان احتياط ورزيده كوچ كرد روز ديگر عبد اللّه خان طبل رحيل كوفته ببخارا بازگرديد بعد از رفتن ايشان ديگر از سلاطين ماوراء النهر احدى اراده آمدن خراسان نكرد يك مرتبه پير محمد خان\r\n\r\n","description":"","footnote":"","page_name":" 93 ","page_number":123},
  {"content":"\r\n\r\nبن جانى بيك سلطان از بلخ بحدود مشهد مقدس آمده باز مراجعت كرد تولك بهادر نام حال خود را با تحف و هدايا جهت تمهيد بساط معذرت بدرگاه خلايق پناه فرستاده و تولك بهادر باصطلاح شاهانه سرافراز گرديده عود نمود مرتبه ديگر اوزبك خان بن رستم سلطان بن جانى بيك سلطان در سنهء سبع و ستين و تسعمائة از اندخود و شبرغان با هشتهزار اوزبك خونخوار جرار بحدود سرخس و زورآباد و جام آمدند و تاخت و غارتى چند كرده روانهء ديار خود بود كه زينل خان ولد ابراهيمخان ذوالقدر حاكم جام مير حسين سلطان فيروز جنگ را طلب داشته در دفع اوزبك با او مشورت نمود مشاراليه و حاجى سلطان كوتوال مشهور كه از امراء چغتاى بود هر دو با قشون آراسته بزينل خان پيوستند و او بمدد ايشان مستظهر گشته اراده تعاقب كرد امراء مذكور صلاح در تعاقب نديدند زينل خان با وجود آنكه جمعى را بتعاقب فرستاده مغلوب شده بودند از غايت جهل و غرور با دو هزار و پانصد قزلباش و چغتاى از عقب ايشان رفته در پل خواتون باوزبك رسيد اوزبك خان دو سه هزار كس در مقابل قزلباش باز داشت و خود با هفتهزار كس در كمين خدعه نشست اوزبكان در حملهء اول منهزم گشتند مردم زينل خان بطلب غنايم و اموال غارتى شتافته بودند كه اوزبك خان از كمين بيرون آمده بر صف امراء تاخت و بيك حمله جنود ايشانرا درهم شكسته پراكنده ساخت قزلباشيه به قدر قدرت جنگهاى مردانه كرده قريب بيكهزار نفر از قزلباش و چغتاى با زينل خان و مير حسين سلطان كشته گشته حاجى سلطان كوتوال با بقيه سپاه به صد تشويش و آه از آن معركهء هولناك بيرون رفتند و از سوء تدبير و جهل و غرور زينل خان چشم زخمى چنين بسپاه منصور رسيده اوزبك خان بديار خود مراجعت نمود .\r\n\r\nذكر نهضت همايون شاه جنت مكان بدار الخلافهء بغداد و خوزستان و دفع سركشان بالطاف پروردگار جهانيان\r\nدر صدر اين اوراق و طى وقايع زمان دولت شهريار آفاق يعنى حضرت شاه جمجاه جنت مكان بقلم دو زبان نگاشتهء صحيفهء بيان گشته كه در آغاز جلوس همايون و اوان سلطنت و جهان آرائى سركشان اطراف و گردن فرازان اكناف كه از مهابت حضرت خاقان سليمان مكان در زواياى خمول خزيده بودند سر از جيب عصيان برآورده آثار خلاف و طغيان بظهور ميآوردند و آن حضرت همچنانچه مجملى از آنها [ 72 
  ] بتحرير پيوست مدتها به جهت دفع اعادى و گوشمال سركشان و انتظام مهام ملك و ملت متحمل شدايد سفر و مساق يساق گشته از ترددات ضرورى آسودگى نداشتند از جمله وقايع عظمى كه نهضت همايون واقع گشت عصيان و طغيان حكام دار السلام بغداد بود و ذوالفقار ولد نخود سلطان پسر عم او حاكم كلهر بود نقش مخالفت و سركشى بر لوحهء ضمير نگاشته بهوس ايالت و دارائى بغداد در حينى كه ابراهيم سلطان از آمدن بىاعتدالانه ذوالفقار نسبت بسلطان غدرى تفرس نموده هر چند آمدن او بى اعلام و اخبار بدين سرعت و ايلغار مقرون بخير و سلامت نيست سلطان قبول نكرده با معدودى از خاصان در ديوانخانهء خود فارغبال نشسته بود كه ذوالفقار بكنار اردو رسيده بر سر او تاخت ابراهيم سلطان از مشاهدهء اينحال سراسيمه شده فرصت جمعيت و مدافعه نيافته از بيم جان خود را بحرم سراى انداخته ذوالفقار با جمعى پياده شده طنابهاى خيمه حرم را بشمشير قطع كرده بر سر او فرود آوردند و سلطانرا با چند نفر كه حاضر بودند بتيغ آبدار پاره پاره كردند شورش و آشوب در اردو افتاده اكثر ملازمان كه جمع شدند سلطانرا كشته ديده متابعت ذوالفقار اختيار كردند سيد بيك كمونه ولد سيد سليمان كه از امراء عرب بود با چهار صد كس رسيد بالضروره او نيز بذوالفقار پيوست بعد از واقعهء مذكور با غلبهء تمام بدارالسلام\r\n\r\n","description":"","footnote":"","page_name":" 94 ","page_number":124},
  {"content":"\r\n\r\nآمده بر آن بلده مستولى گرديد و جمع كثير از اقرباء و اقوام خود بتيغ قهر و ستم بقتل آورده بر كل عراق عرب رقم اختصاص كشيده علم تسلط افراخت چون اين خبر بعرض شهريار دادگستر رسيد در سنهء خمس و ثلاثين و تسعمائة رايات جاه و جلال با عساكر ظفر و جنود اقبال بجانب عراق عرب در حركت آمده در اندك روزى ساحت دارالسلام مضرب سرادقات جاه و جلال خسرو فلك احتشام گرديد در آن هنگام آفتاب در برج سرطان و هوا در غايت گرمى آتش سوزان\r\nبيت\r\n بود ز آنگونه هوا گرم كه در آب روان * سينه بر ريگ نهادى ز حرارت سرطان \r\nذوالفقار بدكردار باستظهار و اعتماد گروهى از اشرار دروازه‌هاى شهر را بسته بلوازم قلعه‌دارى و جنگ و جدال پرداخت مبارزان موكب اقبال بر حصار بغداد محيط گشته همه روزه با مخالفان تيره روز محاربه و مجادله نموده فيما بين آتش پيكار التهاب داشت برادران ذوالفقار على بيك و احمد بيك بملاحظهء عواقب امور دفع آن كافر نعمت را وجههء همت ساخته در هنگام فرصت بر سر آن بداختر رفته سرش را بتيغ آبدار از پيكر بدن جدا كرده بپايهء سرير اعلى آوردند و قلعهء بغداد بنيروى اقبال همايون شاهى بلكه بمحض تأييد الهى مسخر و مفتوح گرديد ملازمان مفسد ذوالفقار از بيم غضب شاهانه خود را بر دجله زدند كه شايد بساحل نجات رسند اما اكثر غرقهء موج فنا شدند و آن حضرت در غايت عظمت و كمال اجلال بدار الخلافه درآمده انوار معدلتش به اطراف آن ولايت تافت و حكم قضا نفاذ جريان يافت كه هيچ آفريدهء را در شهر به جهت بازخواست اعمال ايام ذوالفقار زحمت ندهند خلايق بدعاى دوام دولت ابد پيوند زبان گشادند سرداران قبايل عرب ايلچيان سخندان با پيشكشهاى لايق فرستاده تهنيت فتح بغداد به او رسانيدند شاه جنت مكان به جهت اشتداد حرارت هوا و آسيب تب كه عارض ذات همايون شد توقف در آن حدود نفرموده ايالت و دارائى دارالسلام بمحمد خان شرف الدين اغلى كه تا آنوقت سلطان بود تفويض فرموده عنان عزيمت از عراق عرب بصوب عراق عجم انعطاف داده بسلامت بمقر سلطنت رسيد . اما باعث يورش خوزستان و عربستان آنكه علاء الدوله رعناشى كه والى دزفول بود و رعناش قريه‌ايست در آن ولايت سر از ربقهء اطاعت و فرمانبردارى پيچيده عرصهء خلاف ميپمود بنابر آن يورش خوزستان بر ذمت همت لازم گشته در شهور سنه ثمان و اربعين و تسعمائة كه هيجده سال از جلوس همايون گذشته بود اعلام جهانگشائى بدان صوب در حركت آمد چون خرم‌آباد لرستان محل نزول عساكر نصرت نشان گشت امير جهانگير عباسى لر كوچك سعادت تقبيل قوايم سرير سلطنت مصير دريافته مورد الطاف و نوازش گرديد آوازهء وصول موكب اقبال تزلزل در بينان صبر و قرار متمردان دزفول و آنحدود انداخته علاء الدوله مذكور از خوف و دهشت مملكت گذاشته بسرعت برق و باد به طرف بغداد گريخت و چون عرصهء ولايت دزفول محل نصب خيام سعادت فرجام گشت سيد شجاع الدين پدران مشعشعى حاكم حويزه روى عقيدت و اخلاص بعتبهء عليه مناص آورده مشمول نوازش و الطاف گرديد و بدستور ايالت آنولايت به او مرحمت شد ابراهيمخان ذوالقدر حاكم شيراز را [ 73 
  ] با جمعى امراء و عساكر بتاخت و غارت متمردان قلعهء بيات فرستادند و مهمات آنطرف بر حسب دلخواه نظام و انتظام يافته عنان فيروزى بصوب عراق معطوف ساختند .\r\nالقصه آن حضرت از بدايت جلوس همايون تا سى سال بسعادت و اقبال بترددات امور ملك‌دارى\r\n\r\n","description":"","footnote":"","page_name":" 95 ","page_number":125},
  {"content":"\r\n\r\nپرداختند بعد از آن چون خطهء وان بدست روميه درآمده بدار السلطنهء تبريز نزديك بود به جهت پاى - تخت همايون و مقر سلطنت ابد مقرون دار السلطنهء قزوين را اختيار فرموده در آنجا طرح دولتخانه و باغ عالى انداخته اقامت فرمودند و بعد از سه چهار سال اتمام عمارات تا بيست سال از دولتخانهء قزوين به هيچ طرف حركت نفرمودند و روز بروز لواى دولتش بلندى ميگرفت و سلاطين آفاق بدرگاه كيوان اشتباهش توسل جسته بدين مقال گويا بودند :\r\nشعر\r\n شاها در تو قبلهء شاهان عالم است * گردون ترا مسخر و گيتى مسلم است \r\n\r\nذكر آمدن سلاطين جهان بتخصيص حضرت پادشاه مغفرت آشيان محمد همايون پادشاه گوركان بدرگاه سعادت نشان شهريار عرصهء ايران\r\nچون انتساب دودمان قدس نشان صفويه كه جامع سلطنت صورى و معنويند بخاندان ولايت و كرامت اظهر من الشمس است لهذا سلاطين جهان و فرمانروايان والامكان دست اعتصام بحبل المتين والاى خاندان صفوت لسان استوار داشته از اقصاى ممالك هند و فرنگ طريق ارادت و اخلاص را بارسال رسل و رسايل و هدايا پيموده همواره مجدد قوانين اخلاص و اتحاد گشته‌اند و از حادثه پيمايان مراحل فراز و نشيب روزگار هر كدام از صدق نيت و خفاى طويت بدين دودمان مكرمت نشان توسل جسته بيمن توجهات ظاهرى و معاونت باطنى آن فرمانروايان عالم صورت و معنى به نيل مرادات فايز گشته بمطلب بلند و مراتب ارجمند رسيده‌اند و هر كه اغراض فاسدهء دنيويرا منظور داشته از اغراض و اعتقاد بهرهء نداشته‌اند نخل اميدشان از ثمرهء مراد مهجور مانده بر حسب نيت فاسد كامروائى نيافته‌اند مصداق اين مقال احوال خير مآل پادشاه مرحوم مغفور محمد همايون پادشاه ابن بابر پادشاه بن عمر شيخ ميرزا بن سلطان ابو سعيد گوركان و حال مقرون بوبال پادشاهزاده بد اعتقاد سلطان بايزيد بن سلطان سليمان بن سلطان سليم فرمانفرماى ممالك روم است كه هر دو از حوادث روزگار پناه بعتبهء عليه شاه جنت مكان آوردند پادشاه مرحوم مزبور كه عقيدهء درست و حسن اخلاص داشت بمنتهاى مطلب فايز گرديد و سلطان بايزيد كه پاك اعتقاد نبود از اين باب سعادت مآب كامياب نگشته مآل حالش بوبال و نكال كشيد شرحش آنكه پادشاه مرحوم مغفور كه فرمانرواى ممالك فسيحة المسالك هندوستان از قندهار و كابل و بدخشان تا اقصاى بنگاله در تحت تصرف و دايرهء فرمانش بود از تقديرات آسمانى و حوادث روزگار و طوارق ليل و نهار و بىاتفاقى برادران نفاق سرنوشت نامهربان از شير خان افغان كه پايهء نوكرى ملازمانش نداشت در كنار آب گنگ شكست عظيم خورد از روى اضطرار مراكب در آب انداختند چنانچه محمد زمان ميرزا نبيره سلطانحسين ميرزاى بايقرا كه ملازم ركاب عالى بود با جمعى از امراء و عساكر چغتاى غريق موج فنا شدند آن حضرت نيز در ميان آب از اسب جدا شده بودند شخص سقائى جانفشانى كرده خود را به آب انداخته آن حضرت را بيرون آورد مجملا شكسته و پريشان از آن معركه بيرون آمده بدار الملك آگره آمده از آنجا راه لاهور پيش گرفتند و در لاهور نيز بجهات مختلفه مجال اقامت نيافته بيسروسامان بولايت سند آمد اولاد امير ذوالنون ارغون كه بتغلب مالك آن ملك گشته بودند ابواب موافقت مسدود ساخته در مخالفت گشودند بالضروره عزيمت قندهار نموده چون بولايت سال دشك رسيد عسكرى ميرزاى برادر كهتر كه\r\n\r\n","description":"","footnote":"","page_name":" 96 ","page_number":126},
  {"content":"\r\n\r\nحاكم قندهار بود از بيسروسامانى پادشاه خبر يافته بدوستى ميرزا كامران كه با برادر بزرگوار كه ولينعمت هر دو برادر بود نفاق ميورزيد در مقام كيد و غدر درآمده خواست كه آن حضرت را بدست درآورده بىاختيار سازد بدين ارادهء ناصواب با گروه انبوه از قندهار بيرون آمده متوجه اردوى همايون گرديد يكى از اخلاص پيشگان سعادت كيش از فكر باطل آنجاهل بدانديش اطلاع يافته خود را باردو رسانيده [ 74 
  ] جناب پادشاهى را از كيد آن غدار خبردار كرد آن حضرت از اطوار روزگار حيران كارخانهء تقدير گشته چارهء كار منحصر درآمدن ايران و توسل جستن بدين دودمان ولايت نشان دانسته اردوى عالى و احمال و اثقال جا گذاشته شهزادهء كامكار سعادت پرور جلال الدين محمد اكبر را كه در همان ايام در ولايت سند از كتم عدم قدم بعرصهء وجود نهاده طفل رضيع بود بپروردگار عالميان سپرده تا آنكه وامكه و خدمتكاران در اردو گذاشتند زيرا كه همراه بردن مهد آن سعادت عهد متعذر و دشوار بود اما والده محترمه‌اش را با چندى از خدمهء حريم عزت مصحوب خود گردانيده قدم در بيابان توكل نهادند شصت هفتاد نفر از امراء و خواص ملازمان جان نثار با جمعى از خدمت پيشگان اخلاص شعار كه با آن جناب طريق وفادارى پيموده بسعادت مرافقت و هم ركابى مشرف بودند و معظم ايشان بيرام خان بهادر نبيرهء على شكر بيك تركمان بود كه پدر و جدش در فتور تركمان از ملك ايران برآمده بود و خود بتقدير يزدانى در ركاب عالى بابرى به طرف كابل افتاده بحسن خدمات لايقه در آن دودمان بمراتب عليا ترقى نموده درين هنگام مرتب امور دولت همايونى بود طى بيابان شوق كرده از راه چول بولايت سيستان آمدند و از آنجا ذريعهء اخلاص و صحيفهء شوق به خط خود مرقوم قلم مشكبار گردانيده به خدمت اشرف اعلى فرستاد كه صورت آن بر اين نهج است .\r\n\r\nسواد مكتوب صداقت اسلوب همايونى كه به خدمت حضرت شاه جنت درگاه قلمى نموده‌اند بعون الله\r\nبعد از اداى وظايف دعا و اخلاص كه شيوهء مرضيهء خاص اصحاب اختصاص است با وجود قلت بندگى و كثرت شرمندگى خود را ذره مثال در نظر مهر سپهر حشمت و جلال حضرت ظل اللهى شاهى كه مظهر آگاهى اوصاف كمال است نموده ميآيد اگر چه جهرا خود را در حجلهء خدام با احتشام انتظام نداده بود اما سر اربقهء محبت و اخلاص بر قبهء قلب چون رصاص هميشه متعلق ساخته بسوى بيسوى حضور موفور السرور آن حضرت كه وصول و حصول انواع سعادات و كراماتست مىكشيد و هر لحظه از توجه توجيه وجه شريف شهد لطيف ميچشيد تا آنكه از ممر دور دهر دون و گردش چرخ بوقلمون واژگون از فضاى سواد اعظم هند بتنگناى ظلم سند رسيد بر سر ما چه گذشت آنچه گذشت ، چه به دريا و چه كهسار و چه دشت ، اكنون كه مجاهد بال اقبال از بهر مشاهدهء جمال نير عظمت و اجلال در طيران است اميد از حضرت رحمان آنست كه بعد از دريافت دولت ملاقات كه موجب وصول بسى از مرادات است مقالات و حالات آنچه قابل عرض باشد معروض شود انشاء اللّه تعالى . بالجمله چون آن حضرت بسيستان قريب شدند احمد سلطان شاملو حاكم آنجا برادر خود را بابارخانهاى لايق باستقبال فرستاده خود نيز با اشراف و اعيان استقبال كرده سعادت ملازمت دريافت و حقيقت تشريف قدوم پادشاهى را بامير الامراء خراسان محمد خان شرف الدين اغلى اعلام نمود و او قاصدى سبك سير همعنان صبا و شمال بپايهء سرير اعلى فرستاده وصول موكب عالى را عرض كرد و متعاقب نامهء صداقت آئين آن حضرت به نظر كيميا اثر رسيد\r\n\r\n","description":"","footnote":"","page_name":" 97 ","page_number":127},
  {"content":"\r\n\r\nآن مظهر شيوهء فتوت و مصدر آثار مردمى از مژده تشريف قدوم مسرت لزوم پادشاهى انواع بشاشت و خرميهاى بىاندازه بظهور آورده جواب رقعه از فرط انبساط و اشتياق و خواهش ملاقات به خط اشرف قلمى نموده اين بيت در آن مندرج گرديد .\r\nبيت\r\n هماى اوج سعادت بدام ما افتد * اگر ترا گذرى در مقام ما افتد \r\nاشفاق و مهربانيها كه از آن حضرت نسبت به آن پادشاه والاجاه سمت وقوع يافت از مضمون فرمانى كه در باب خدمت آن خلاصهء دودمان و توقير و احترام ملازمان موكب عالى باسم محمد خان شرف الدين اغلى شرف صدور يافته و شيخ ابوالفضل ولد شيخ مبارك مؤلف تاريخ اكبرى من المبدء الى مقطع در طى وقايع زمان دولت همايونى نقل نموده معلوم ميگردد مجملا آن پادشاه عاليجاه از سيستان سيركنان بآهستگى طى مسافت نموده بدار السلطنهء هرات رسيدند و گاهى به جهت انبساط خاطر عاطر كه از گردش روزگار ملالى داشت بنشاط شكار غم پرداز كاشانهء دل بودند محمد خان شرف الدين اغلى بنوعى كه در فرمان واجب الاذعان اشاره شده بود با قشون آراسته بزينتهاى گوناگون پيراسته بلوازم استقبال [ 75 
  ] و خدمت آن مركز دايرهء جاه و جلال اشتغال نموده در سر پل مالان سعادت ملازمت دريافت و روزى كه بباغ شهر تشريف ميآوردند شاهزادهء عالميان سلطان محمد ميرزا بآئينى كه مأمور بود استقبال نموده چون آن حضرت رسيد پياده شده رسم تحيت بجاى آوردند آن حضرت نيز پياده شده شاهزاده را در آغوش مهربانى گرفتند و در تقدم و تأخر سوارى با شاهزاده تواضعات آدميانه كه راه و رسم بزرگى و بزرگ منشى است بظهور آوردند اما شاهزاده طريقهء فرزندى بجاى آورده آداب تواضع و مردمى را از دست ندادند و آن حضرت چندگاه در منزهات آن خطهء دلگشا و باغات و بساتين فرح‌بخش بتخصيص باغ مراد و باغ زاغان و باغ جهان‌آرا عيش پيرا بوده مسرت بخش خاطر اندوهگين بودند محمد خان مضمون فرمان همايون را دستور العمل يومى ساخته مع شىء زايد بخدمات لايقه اقدام\r\n\r\nورود محمد شاه پادشاه هندوستان بقزوين\r\nنموده پيشكشهاى لايقه به نظر انور ميرسانيدند چون روزى چند در هرات اقامت نموده از رنج راه و محنت سوارى گاه و بيگاه آسايشى يافتند عنان عزيمت بصوب عراق و ادراك صحبت خسرو آفاق معطوف داشته بهر شهر و ولايت كه ميرسيدند حكام و اشراف و اعيان بدستور مراسم خدمتگارى بظهور آورده پيشكش ميكشيدند در دارالسلطنهء قزوين منازل خواجه عبد الغنى جلادتى كلانتر آن ملك محل اقامت آن حضرت گشته چند گاه در آن منازل بفراغت و استراحت پرداختند و از آنجا بيرام خان به خدمت اشرف فرستاده اظهار خواهش ملاقات نمودند شاه جنت مكان بعد از وصول بيرام جان بيلاق بوزلق تشريف آورد فيما بين صورت ملاقات در آنجا روى نمود چون بيك فرسخى اردوى گردون شكوه رسيد برادران گرامى حضرت والاجاه بهرام ميرزا و سام ميرزا با قاضى جهان وزير و سوندوك بيك قورچى باشى افشار و بدرخان استاجلو و شاهقلى خليفهء ذوالقدر مهردار و ساير امراء و اركان دولت باستقبال آمدند و متعاقب يكديگر فوج فوج يوزباشيان عظام و قورچيان كرام اصناف خدم و طبقات حشم بآراستگى و پيراستگى تمام رسيده لوازم كورنش و آداب تحيت بجاى ميآوردند و چون ببارگاه سپهر اشتباه رسيدند از مركب پياده شده بميانهء قور درآمدند\r\n\r\n","description":"","footnote":"","page_name":" 98 ","page_number":128},
  {"content":"\r\n\r\nشاه جنت مكان از خرگاه خاص بيرون فرموده ساحت بساط سعادت مناط بارگاه خلافت را بقدم تعظيم پيموده بآئين بزرگان و رسم كيان با آن پادشاه عاليجاه ملاقات فرموده رسم معانقه مهربانانه بجاى آورده قران سعدين و اجتماع نيرين دست داد و دست آن حضرت را گرفته بخرگاه درآوردند و با يكديگر چون دو دوست يكدل صحبت دوستانهء بىنفاق اتفاق افتاده از جانبين بسخنان دلاويز حقيقت پيراى نشاط افزا گرديدند از تحف و هداياى آن حضرت چند قطعه لعل بدخشى و يك قطعه الماس گرانبها بود حسن بيك مورخ روملو كه از حضار حاشيهء بساط عزت بود و قاضى احمد غفارى صاحب تاريخ جهان آرا وزن الماس مزبور را چهار مثقال و چهار دانك نوشته‌اند .\r\nالقصه حضرت شاه جنت مكان در آن چند روز هر روز به طرز خاص صحبتى طرح انداخته جشنهاى ملوكانه و بزمهاى خسروانه مىآراستند و در آن محافل بهجت فزا دم بدم بكلمات مشفقانه و همزبانيهاى مهربانانه انبساط بخش خاطر حزين آن حضرت بودند و در سوالق طرح شكار جرگه فرموده از چند روزه راه جانوران شكارى را رانده چون جرگه دست بهم داد باتفاق بميان جرگه درآمدند اول همايون پادشاه حسب التكليف حضرت شاه باتفاق بهرام ميرزا و سام ميرزا شروع در تيراندازى كرده هر يك مهارت خود در شكار افكنى و چستى و چالاكى بظهور آوردند بعد از آن حضرت شاه جنت مكان كمان بهرامى بر سر چنگ درآورده در برابر آن پادشاه عاليجاه و جوانان چغتاى مقربان آن حضرت كه در شيوهء تيراندازى دم از يكتائى ميزدند بسى آهوان تيزتك كه از غايت دوندگى خطوط شعاع بصر بگردشان نرسيدى بضرب خدنگ دلدوز از پاى درآوردند مجملا تيراندازى چند كردند كه فرياد از نهاد آن طبقه برخاسته چون تير فلك و قوس سپهر در تحسين و آفرين با ملك همزبان و قرين گشتند و چون از تيراندازى ملالت دست داد بسيارى گوزنان فربه سرين و جانوران شكارى را بتيغ آبدار از پاى درآوردند بعد از فراغ از سير و شكار و قبق‌اندازى در روز معين جشن عالى و طوى بزرگ طرح انداخته در آخر مجلس تحف و هدايا و تكلفات به جهت آن حضرت تعيين فرمودند از نقود و جواهر و تاج و كمر مرصع و اقمشهء زرنگار عراقى و رومى و فرنگى و چينى و خطائى و اسلحه و يراق از كرفكه و زره تنگ حلقهء داودى و تفنگهاى جوهردار و اسبهاى تازى راهوار و استران [ 76 
  ] بردعى سوارى و قطار شتران كوه پيكر و خيمه و خرگاه متعدد حرم و ديوانخانه و سايبانهاى اطلس و مخمل و دارائى ساده و منقش و خيام و بيوتات و كارخانه مع اسباب هر كارخانه و طبل و علم و يراق نقاره‌خانه چنانچه شايستهء ميهمانى چنان و در خور ميزبانى چنين باشد تكلف فرمودند و بامراء و مقربان آن حضرت نيز خلاع فاخره و انعامات وافره فراخور حال مرحمت فرمودند و ببيرام خان نيز علم و نقاره شفقت فرموده بمنصب ارجمند خان خانانى آن سلسلهء عليه اختصاص يافت و از شهزادگان كامكار سلطانمراد ميرزا كه از سلطانمحمد ميرزا و اسمعيل ميرزا كوچكتر و از ساير شاهزادگان بزرگتر بود با دوازده هزار كس از طوايف قزلباش بسركردگى بوداقخان قاجار كه از\r\n\r\nرفتن محمد شاه هندى به تبريز و اردبيل\r\nامراء معتبر و لله و اتاليق ميرزا بود و شاهقلى سلطان افشار حاكم كرمان و احمد سلطان شاملو حاكم سيستان و حسين قلى سلطان برادر او و ساير امراء و عساكر با سيصد نفر قورچيان خاصهء شاهى و ملازمان درگاه بريش - سفيدى كجل شاهويردى استاجلو بكومك آن حضرت تعيين فرموده مقرر داشتند كه اين جماعت تا در ملازمت آن حضرت باشند حكم و فرمان او را ثانى حكم و فرمان مرشد و ولى نعمت خود دانسته از فرمان همايونش تخلف نورزند و بهر خدمتى مأمور كردند بجان و جنان بدان اقدام نموده تا از آن حضرت مرخص نگردند\r\n\r\n","description":"","footnote":"","page_name":" 99 ","page_number":129},
  {"content":"\r\n\r\nعود ننمايند چون آن حضرت اظهار ميل تبريز و رغبت تمام به شهر تبريز و طواف مرقد منور سلطان الاولياء و المحققين شيخ صفى الملة و الدين ميفرمودند از خدمت اشرف مرخص گشته بدارالسلطنهء تبريز تشريف بردند اهل تبريز حسب الفرمان شاه جهان شهر را آذين بسته قيصريه و بازارها را چون نوعروسان حجلهء نشاط آراستند و بزيب و زينت تمام استقبال آن پادشاه سپهر احتشام كرده خدمات مرغوب بتقديم رسانيدند و در ميدان صاحب آباد در نظر آن خسرو والانژاد چوگان بازى و اقسام بازيها و شيرين كاريها كه رسم و معهود تبريزيان است كرده نشاط افزاى خاطر شريف ميشدند و از آنجا قصد زيارت مشايخ عظام صفويه قدس اللّه ارواحهم نموده بدار الارشاد اردبيل رفتند و بدان سعادت عظمى فايز گشته از ارواح مقدسهء مشايخ بزرگوار استمداد همت كردند سادات عظام شيخاوند كه در آن بلدهء شريفه مقيم‌اند بخدمات لايقه عن صميم القلب اقدام نموده چند مرحله مشايعت كردند و از آنجا\r\n\r\nرجوع محمد شاه هندى از خدمت شاه طهماسب رحمة الله\r\nباردوى معلى كه در چمن ميانج نزول داشت تشريف آورده در اين مرتبه رسم وداع بجاى آوردند بدل قوى و امل فسيح روى توجه به مقصد نهادند و تا قلمرو همايون شاهى مرحله پيما بودند محل به محل بقاعده و اسلوب خدمات شايسته بتقديم ميرسيد و آن حضرت سيركنان طى مسافت نموده در خراسان بشهزادهء كامكار و امراء و عساكر كومك پيوستند و بمقتضاى نيت حق طويت و صفاى عقيدت از موافقت و دوستى اين دودمان و مرافقت جنود سعادت نمود بنوعى كه مورخين طوطى بيان شكرين زبان هندوستان شرح آنوقايع را مفصلا در رشتهء بلاغت انتظام داده‌اند در اندك فرصتى برادران نفاق سرشت نامهربان كه ارادهء بغى و طغيان جوهر دماغ ايشانرا فاسد داشت تسلط يافته سر سركشان ممالك كابل و غزنين و بدخشان در ربقهء اطاعت درآورده لواى ملك ستانى بجانب هندوستان افراخته كامياب صورت و معنى گرديد .\r\nبيت\r\n آمد از هند همايون بدر حضرت شاه * طالع سعد ببين بخت همايون بنگر \r\nچون زياده مناسب بسياق تاريخ وقايع ايران نيست زبان قلم از جزئيات حالات آن ستوده خصال كوتاهى گزيد .\r\n\r\nشرح آمدن سلطان بايزيد بن سلطان سليمان فرمانفرماى روم بدرگاه قهرمان زمان و فرمانرواى ايران\r\nكيفيت واقعه آنكه سلطان بايزيد بفرمان والد بزرگوار سنجق كوتاهيه بود در سنهء ست و ستين و تسعمائهء سلطان سليمان دست اقتدار او را از حكومت آن ولايت كوتاه كرده بسلطان سليم برادر بزرگتر او كه در قونيه بود داده او را بنويد وليعهدى نواخت بدينجهت نايرهء رشك و حسد در كانون درون سلطان بايزيد كه در آرزوى سلطنت آشفته دماغ بود اشتعال يافته چشمهء اخوت و برادرى بخس و خاشاك خصومت انباشت و به خيال باطل و اراده‌هاى عاطل زر بسيار با بطال رجال داده لشكر و حشر\r\n\r\n","description":"","footnote":"","page_name":" 100 ","page_number":130},
  {"content":"\r\n\r\nبيشمار بر سر خود جمع كرده اذعان فرمان والد عاليشأن را بعقوق و عصيان [ 77 
  ] مبدل ساخته با جنود عظيم بدفع سلطان سليم در حركت آمده او حقيقت طغيان برادر را به خدمت پدر بزرگوار عرض كرد سلطان سليمان از اين جسارت و ترك ادب با سلطان بايزيد در مقام غضب درآمده پاشايان معتمد با جنود باران عدد بر سر او فرستاد كه او را بدست آورده وجود فتنه آلود او را كه موجب شورش و آشوب مملكت و اختلال امور دولت است از عرصهء ولايت مندفع و معدوم گرداند سلطان سليم حسب الفرمان پدر به آن لشكر پيوسته با گروه انبوه بمحاربهء برادر شتافت و دو روز بين الجانبين محاربه در غايت صعوبت وقوع يافت روز اول از صبح تا شام آسياى حرب در گردش بود چنانچه از طرفين دانهء حيات هشتهزار پياده و سوار خورد گشت روز دويم سلطان بايزيد همت بانهزام آن لشكر گماشته با گروهى از فدويان جان نثار قدم بمعركهء\r\n\r\nمحاربهء سلطان سليم با سلطان بايزيد پسران سلطان سليمان خواندكار روم\r\nكارزار نهاد و ميمنه و ميسرهء سپاه سلطان سليم را بنوعى مغلوب و پراكنده ساخت كه گريختگان معركه تا استنبول قدم باز نكشيدند مجملا در آن روز سلطان بايزيد كارزارى كرد كه تا اكنون كه پنجاه سال از آن قضيه گذشته در روم صفت آن جنگ و شجاعت و دلاورى او در انجمنها زبانزد معركه آرايان صفوف دلاوريست در آن اثناء سلطان سليم با فوجى كه در قلب با او مانده بودند خود را بسلطان بايزيد زده بيك صدمه او را منقلب ساخت چون بر باطل بود اثرى بر مبارزتهاى او مترتب نگشته همانا از شئامت عقوق و عصيان مغلوب و منهزم گشته سرگشته و حيران بآماسيه گريخت و در آنجا اندكى از خواب غفلت و غرور بيدار گرديد از كرده نادم و پشيمان\r\n\r\nانهزام سلطان بايزيد\r\nشد و سه چهار نفر ملازمان خود را كه بدآموز و خمير مايهء فساد بودند بقتل آورده سرهاى ايشانرا باستنبول نزد پدر عاليشأن فرستاد و استدعاى عفو تقصير و جرايم خود نمود اما آتش غضب سلطان سليمان از اعمال پسر بد اختر بنوعى افروختگى داشت كه به خون آن دو سه خون گرفته انطفا نپذيرفت ديگر باره لشكر عظيم بسركردگى اسكندر پاشا بر سر او فرستاد سلطان بايزيد در اين مرتبه تاب توقف و قدرت مقابلهء آن گروه انبوه در خود نديده احمال و اثقال گذاشته با چهار پسر خود و ده هزار كس از پاشايان و ملازمان و ينكچريان كه بر سر او مانده بودند راه فرار پيش گرفته جنود خواندگار چند مرحله تعاقب نموده در هر مرحله جنگى بگريز واقع ميشد قدوز فرهاد و اقساق سيف الدين و جمعى ديگر از ملازمان جان نثار سلطان بايزيد و پسران او را جنگ كنان سالم از آن معركه بيرون آورده بحدود مملكت قزلباش رسانيدند و چون داخل قلمرو همايون شاهى گرديد كس به خدمت اشرف فرستاده از احوال خود اخبار نمودند حسن بيك يوزباشى استاجلو كه از مقربان بساط عزت و معتبران محفل معلى بود با يراق و اسباب پادشاهانه باستقبال فرستاده مقرر داشتند كه با امراء سرحد و اشراف و اعيان هر ولايت بملازمت شتافته محل به محل تعظيمات\r\n\r\nفرار سلطان بايزيد از مملكت روم و آمدن او بايران\r\nلايق و تكلفات مرغوب نموده لوازم ميزبانى و خدمتكارى بتقديم رسانند و ميرزا عطاء اللّه اصفهانى كه وزير مطلق العنان آذربايجان و شيروان بود تا درگاه معلى همراه بود ضروريات دينى از سركار ديوان سامان نمايد ايشان حسب الفرموده عمل نموده در لوازم خدمت فروگذاشتى نميشد اكابر و اعيان دار السلطنهء تبريز شهر را آذين بسته قيصريه و بازارها را آراسته استقبالى كردند كه در ازمنهء سابقه كمتر وقوع يافته چون از دار السلطنهء تبريز بيرون آمده بدرگاه معلى نزديك شد ركن السلطنة القاهره معصوم بيك صفوى را با يراق و اسباب و تجملات شاهانه فرستادند و حضرت\r\n\r\n","description":"","footnote":"","page_name":" 101 ","page_number":131},
  {"content":"\r\n\r\nشاه جنت مكان در ميدان سعادت آباد دار السلطنهء تبريز جشن عالى طرح فرموده بساط شاهانه آراسته فرشهاى ملون گستردند و خيام زرنگار و سايبانهاى منقش افراخته مجلسى ترتيب دادند كه ديدهء روزگار چنان محفلى نديده و گوش زمانه صوت آن نشنيده و روزى كه داخل شهر ميشدند امراء عظام و طبقات لشكر و اصناف خلايق از خدم و حشم و سوقيه و مردم شهرى و بيرونى تماشائى فوج فوج باستقبال رفته تمام صحرا و دشت و كوه را فرو گرفته بودند سلطان بايزيد مرد متبكر مقبوض سرد اختلاط بود از جمعى كثير مسموع شد كه در استقبال تبريز كه اينهمه صنعت گريهاى صناع و شيرين كاريهاى بازيگران و افواج مزين بزينتهاى گوناگون و تكلفات از حد بيرون كه وقوع يافته بود او به هيچ طرفى نگاه نميكرد و چشم از ميان دو گوش مركب خود برنميداشت .\r\nالقصه سلطان بايزيد با ده هزار كس از پياده و ينكچرى و سوار كه همراه داشت همه مكمل و مسلح با اسلحه و يراق رو ميانه تا ميدان [ 78 
  ] سعادت آباد قزوين آمده چون بحوالى بساط بارگاه سپهر اشتباه رسيد از اسب پياده شد شاه جنت مكان چند قدم پيش آمده رسم مصافحه بجاى آوردند و تواضعات اشفاق آميز و گرميهاى محبت انگيز بظهور آورده انواع مهربانيها فرمودند و او شيوهء تجبر و تكبر از دست نداده اصلا تكلم نميكرد و از همزبانيهاى حكيمانه كه هر وقتى اقتضا مىكند بهره نداشت الحاصل بعد از ملاقات و تكلفات رسمى او را بمنازل دلگشا فرود آوردند و ما يحتاج سركار او همه روزه مرتب ميگشت بعد از چند روز كه از رنج راه فى الجمله آسوده شد در همان ميدان سعادت طرح ميهمانى فرموده بساط عشرت آراستند و عرصهء ميدانرا چون صحن سليمانى بفرشهاى سيمين و زرين رشك گلستان ارم و محسود خلد برين گردانيدند و چنان محفل بهشت آئينى زيب و زينت يافت كه نظارگيان افلاك\r\n\r\nورود سلطان بايزيد بقزوين\r\nبهزار ديده به آن نگران بودند و سلطان بايزيد را با پسران و امراء و مقربان خاص و ملازمان به آن مجلس بهشت نشان طلب داشته جهت انبساط خاطر او انواع شكفتگى و بىتكلفيها بظهور آورده ساعت بساعت در تفقد و دلجوئى و گرم اختلاطى مىافزودند خوان سالاران اشربه و مربيات و ميوه و اطعمهء الوان چندانكه بايد و چنان محفلى را شايد لحظه بلحظه مىكشيدند در اين مجلس تا موازى ده هزار تومان شاهى عراقى از زر نقد و مرصع آلات و اقمشه و اجناس و يراق به او تكليف فرمودند و ملازمانش را محل به محل بامراء عظام و حكام هر محل ميهمان فرمودند كه ما يحتاج ايشانرا سامان داده لوازم ميزبانى بجا آورند و تا در خدمت اشرف معزز و گرامى بود سواى علوفهء بومى و آنچه بدفعات باستقبال فرستاده شد و در اين مجلس داده شد پانزده هزار تومان ديگر در مدت معاشرت و همصحبتى بتقريبات از نقود و جواهر و مرصع آلات و ظروف طلا و نقره و تحفهاى مرغوب و كتب نفيسه و قاليهاى كرمانى و جوشقانى زربفت و نمد تكيهاى الوان و قماشهاى هر ديار تكلف فرمودند مجملا آن حضرت در مراعات جانب سلطانزاده زياده از آنچه در خور بود توجهات شاهانه و تلطفات بزرگانه مبذول فرمودند چون سالك طريق غدر و نفاق و مالك نفس سركش بود مآل حالش بخسران و خذلان انجاميد زيرا كه به حضرت شاه و الا جاه تكليف مينمود كه بمعاونت او لشكر بديار روم كشيده عالم آرميده را بشورش اندازد اين معنى از چند جهة پسنديده طبع اشرف نبود اولا آنكه ميانهء آن حضرت و خواندگار بعد از مجادله و خونريزش بسيار و خرابى ممالك و ويرانى صلح واقع شده ضوابط عهد و پيمان استحكام پذيرفته بود و فى الجمله فتنها تسكين يافته جراحت ناسور دلخستگان روى بالتيام آورده به قدر عافيت و آرامشى پديد آمده بود بمضمون كريمهء الذى يوفون بعهد اللّه و لا تنقضون الميثاق ، خلاف و نقص ميثاق جايز نمىشمردند و\r\n\r\n","description":"","footnote":"","page_name":" 102 ","page_number":132},
  {"content":"\r\n\r\nنميخواستند كه برهمزن هنگامهء عافيت و آرميدگى مسلمانان گردند و خود را در معرض خطاب بلا ارتياب و لا تنقضوا الايمان بعد توكيدها آورند و ثانيا آنكه عقوق و عصيان والدين موجب كفران و سرمايهء خذلان دنيا و آخرتست و اوعاق و عاصى والده شده بود از آن حضرت كه از دودمان كرامت منشعب و بزيور ارشاد و كمال آراسته و بحليهء عقل و دانش پيراسته بود لايق نمينمود كه معاونت باطل نمايد چون بدين دودمان پناه آورده بود همت و الا بدان مصروف داشتند كه ميانهء پدر و پسر رفع خصومت و نزاع فرموده شعلهء غضب سلطانى بزلال موعظه و رجاى دوستانه فرو نشانند لهذا كسان معتمد\r\n\r\nاستدعاى شاه طهماسب از خواندگار عفو خطاى سلطان بايزيد را\r\nبجانب خواندگار فرستاده التماس عفو زلات و تقصيرات او كردند سلطان سليمان بنوعى ازو آرزده شده بود كه بهيچوجه بحيات او راضى نميشد و وجود او را موجب تخريب بنيان دولت آل عثمان ميدانست سنان بيك را كه از معتمدان خواندگار بود و امر مصالحه بوسيلهء او انعقاد يافته بود به خدمت اشرف فرستادهء بعد از شرايط استحكام عهد و پيمان و تواضعات دوستانه در باب سلطان بايزيد فصلى مشبع بدلايل و براهين قاطعه القا نموده صريحا در حاشيهء مكتوب به خط خود قلمى نموده بود كه او را گرفته بدست فرستاده‌هاى اينجانب سپارند و اگر زنده بدست دادن ملايم طبع شريف نباشد چشم جهان بينش را از نور بصر كه چراغ فتن و فتور است عارى و عاطل گرداند حضرت شاه جنت بارگاه اينمعنى را از طريق فتوت و مروت دور دانسته بسنان بيك تملقات كرده ديگر باره كسان چرب زبان و ايلچيان سخندان فرستاده مبالغه‌هاى عظيم فرمودند و التماس نمودند كه محلى به او اقطاع دهند كه به آنجا رفته مسكن گزيند و اگر من بعد سلوك بىادبانه ازو بظهور آيد آنچه مكنون خاطر شريف باشد در آنجا بفعل آوردن دشوار نيست [ 79 
  ] در اين اثناء سلطان بايزيد باطن خود را بظهور آورده با محرمان خود مواضعه نموده كه نسبت به حضرت شاه غدر نموده در ازاء حقوق دوستى به بدن بىبديلش آسيبى رساند و اگر آن خيال باطل توانند در قزوين حصارى قايم كرده كس بخواندگار فرستاده مدد و كومك طلب نموده والى ولايت عجم گردد و اگر مهم بر وفق دلخواه صورت نبندد به طرف اغريچه بميان تركمانان صاين خانى رفته از آنجا بكشتى نشسته بكفه بدرود و قرا اغورلو و محمود چركس كه از جملهء محرمان او بودند صورت مواضعه را در خلوت بعرض اشرف رسانيدند شاه جنت مكان از پاك طينتى اين حكايت را حمل بر هرزه درآئى خوش آمد گويان بد سرشت نموده اعتبارى نكردند اما سلطان بايزيد از ملاقات خلوت ايشان با حضرت شاه آگاه گشته هر دو را گرفته محبوس گردانيد شاه جنت مكان به جهت رفع مظنه و اطمينان قلب سلطان بايزيد روزى در باغ سعادت آباد قزوين طرح صحبت انداخته خود بنفس نفيس با مقربان و مخصوصان فوطه‌هاى زرين تار طباخانه برميان بسته در گوشهء آن باغ فردوس نما كه فى الواقع هر قطعهء از آن نشانى از رياض جنانست در نظر قيصر زاده بنشاط طباخى مشغولى نموده با او صحبت يارانه بىتكلفانه ميداشتند عرب محمد طرابزونى از خاصان سلطان بايزيد خود را بشاه رسانيد و آهسته گفته بود كه دو كلمهء واجب العرض دارم كه گفتن آن در برابر حقوق نعم و اصطناعات شاهانه لازم است ميخواهم در خلوت عرض كنم سلطان بايزيد ازين مقدمه اطلاع يافته شب او را با آن دو كس ديگر هر سه را بقتل آورد حضرت شاه عاليجاه از اين حركت شنيع متوحش گرديده از سبب آن سؤال فرمودند و غبار خاطر اشرف اظهار كردند عوام الناس قزوين از ظهور اينحال و انحراف مزاج اشرف خبردار گشته بدرخانهء قيصرزاده هجوم آورده طعن حرام نمكى و استخفاف بسيار كردند هر چند موافق رضاى خاطر\r\n\r\n","description":"","footnote":"","page_name":" 103 ","page_number":133},
  {"content":"\r\n\r\nاشرف نبود اما بىاختيار روى داده ديگر اعتماد به آن جماعت نماند بدين جهت بفكر دفع شر او افتاده بمشورت و صلاح دولتخواهان تمهيد گرفتن او كردند و روزى بقاعدهء مقرر او را طلب نموده چون بدولتخانه آمد حضرت شاه از مجلس برخاسته امراء عظام او را گرفته بىاختيار ساختند و جمعى از ملازمان مفسد او را مثل لله پاشا و فرخ بيك و على بيك چاشنى گير باشى و سنان بيك ميراخور و غير - ذلك بقتل آورده پسران او را بامراء سپردند اكثر مردم او كه در پايه سرير اعلى و هر محل بودند طعمهء شمشير صوفيان صافى نهاد گشته برخى نيز بامداد خيرخواهان صواب انديش استخلاص يافته راه ديار خويش گرفتند چون يكى از اعظم شرايط صلح آن بود كه هر كس از مردم جانبين فرار نموده بهر طرف توسل جويد حمايت ننموده باز فرستند در سنهء تسع و ستين و تسعمائة سلطان سليمان على پاشا حاكم مرعش و حسن آقاى چاشنىگير باشى خود را با دويست كس از آقايان و چاوشان معتمد بطلب او فرستاده شاه جنت مكان با وجود نفاق و ظهور شقاق اعتماد آن جماعت كه مردم شديد قهار بودند ننموده موقوف بآمدن ريش سفيدان صاحب اختيار خدا آگاه فرمودند مرتبهء دويم خسرو پاشا كه مرد كدخداى صلاح انديش و از امكداران دودمان عثمانى بود با جمعى سفيد ريشان اعتمادى آمدند و بخاطرها نميگذشت كه ايشان در اين ولايت آسيبى به او رسانند اما آن جماعت بفرمان خواندگار بىتأمل و تأخير بقتل هر پنج نفر پرداختند و اجساد ايشانرا بروم بردند\r\nمصراع\r\n پنج كم از زمرهء عثمانيان \r\nكه باسقاط پنج تسع و ستين و تسعمائة است تاريخ اين واقعه عبرت گزين است و زبان ارباب مقال بدين معنى مترنم گرديد :\r\nبيت\r\n شاها چه سان آيد كسى از عهدهء شكرت برون * كز عقل و عدلت خلق را زينسان بود آسودگى \r\n اعداء دين را سر بسر بىتيغ كين كردى ز سر * نه دست تو دارد خبر نه تيغ تو آلودگى \r\nالحق شورش و فساد عظيم كه بر وجود فتنه آلود او مترتب بود و خلايق طرفين از اين ممر گرداب اضطراب كه مبادا فتنهاى آرميده از جانبين در حركت آمده خلايق در عذاب افتند از اين واقعه تسكين يافته دلهاى آرميده آرميده‌تر گرديد .\r\n\r\nذكر آمدن سلاطين چنگيزيه به درگاه سعادت دستگاه\r\nاز سلاطين نامدار عالى تبار چنگزيه كه بدلالت خرد و رهنمونى بخت اقبال مثال بدرگاه فلك بارگاه شاه جنت مكان رضوان جايگاه [ 80 
  ] آمدند اول دين محمد خان بن الوس خان و على سلطان برادر اوست كه از اولاد شيبان بن جوحى بن چنگيز خانند و در شهور سنهء ثلاث و اربعين و تسعمائة كه شاه جنت مكان مرتبهء چهارم به جهت دفع عبيد خان لشكر بخراسان كشيده بودند كمر عبوديت آن حضرت بر ميان بسته روى ارادت و اخلاص بعتبهء عليه گردون مناص آورده بسعادت كورنش همايون استسعاد يافته جالس بساط عزت و كامياب التفات شدند و الكاء نسا و ابيورود و توابع\r\n\r\n","description":"","footnote":"","page_name":" 104 ","page_number":134},
  {"content":"\r\n\r\nبدين محمد خان اختصاص يافت و بيمن عواطف شاهانه او و برادرش در اين ولايت مذكور و آن حدود تمكن و استقلال يافته روز بروز پايهء قدر و منزلتشان ارتفاع يافت و رفته رفته على سلطان بر تمامت ولايت اور گنج مستولى شد و در اول حال بر جادهء عبوديت مستقيم بوده نيكو خدمتيها بظهور ميآوردند و در خمس و اربعين و تسعمائة كه عبيد خان بر بلاد خوارزم مستولى شده آن ولايت بپسرش عبد العزيز سلطان و سلطانان اقوام خود داد هنوز او در شهر وزير بود كه دين محمد خان با جمعى اوزبكان و يقه تركمانان تابع اورگنج بر سر امرا و سلطانان عبيد خانى رفت و تاراج بسيار بهمرسانيده اوزبكان را تاج پوشانيده آوازهء رسيدن كومك قزلباش انداخت بعد از محاربات كه فيما بين بوقوع پيوست شكست بر امراء عبيد خان افتاد چند نفر از معتبران گرفتار و جمعى كثير مقتول شدند از اين شكست بنوعى سراسيمگى و اضطرار بعبيد خان راه يافت كه از شهر وزير شتر سوار ببخارا گريخت و ازين غصه همان سال بعالم آخرت پيوسته عبدالعزيز خان بجاى پدر در بخارا پادشاه شد و دين محمد خان گرفتانرا با سرهاى مقتولان بدرگاه سعادت آشيان فرستاد و موجب مسرت و ابتهاج خاطر انور شاه جنت مكان گشته به جهت دين محمد خان خلعت فاخره فرستاده هر ساله مبلغ سيصد تومان بجايزه و جلد و از خراسان به او انعام فرمودند و چند گاه هر دو برادر سالك طريق فرمانبردارى بوده پيوسته ايلچيان ايشان بملازمت اشرف رسيده تلطفات و تففدات دربارهء ايشان بظهور ميرسيد .\r\n\r\nذكر يونس خان والى خوارزم و پهلوان قلى سلطان برادر اوست .\r\n- كه دوستخان با ايشان جنگ كرده و بر مملكت ايشان مستولى گشت يونس خان با برادرش التجاء بپايهء سرير اعلى آورده در سنهء اربع و ستين و تسعمائة در دار السلطنهء قزوين بدرگاه سعادت قرين آمده بشرف كورنش همايون مشرف شدند آمدن خوارزميه تاريخ واقع شد اما بالاخره دين محمد خان و على سلطان هر دو برادر در برابر حقوق تربيت و الطاف شاهانه كفران ورزيده از روى عناد و استكبار در هنگام فرصت دست درازيها بحواشى مملكت خراسان و استرآباد ميكردند دين محمد خان يك مرتبه در سنهء خمسين و تسعمائة كه صدرالدين خان استاجلو حاكم استرآباد بود لشكر به آن ولايت كشيد صدر الدين خان صلاح در جنگ صحرا نديده در شهر و قلعه توقف نمود دين محمد خان بمحاصرهء شهر و قلعه پرداخته مراجعت نمود يك مرتبه بحوالى مشهد مقدس آمده بازگشت ايلچيان بدرگاه جهان پناه فرستاده در مقام اعتذار درآمد لهذا بعد از فوت او به همان دستور ابوالمحمد خان پسر او مورد الطاف و اشفاق خسروانه گشته الكاء و علم پدر به او تفويض يافت و نيز چندگاه سالك طريق خلاف و عصيان گرديد معصوم بيك صفوى باتفاق بعضى امراء در هر وقت سلطان ابراهيم ولد بهرام ميرزا حسب الامر الاشراف بتأديب او مأمور گشتند و او در قلعهء ابيورد متحصن شد و چندگاه محصور بود آخر الامر دست در دامن اشقاق زده قسم ياد كرد كه من بعد مرتكب اين گونه امور نگردد ميرزاى مذكور و امراء حقيقت عرض كرد ، حسب الحكم كوچ كردند اما على سلطان برادر دين محمد خان كه مرد حق ناشناس بدطينت بود در اندك روزى از كيفيت بادهء غرور و پندار سرمست گشته سرشت بد و طامعهء قوى او را بمخالفت و طغيان راغب ساخته دست تعدى بحدود مملكت خراسان دراز ميكرد چند مرتبه بمعاونت شوريده بختان سياهپوش و متمردان او خلو لشكر بديار استرآباد كشيده شورش و انقلاب در آن ولايت\r\n\r\n","description":"","footnote":"","page_name":" 105 ","page_number":135},
  {"content":"\r\n\r\nانداخت اما باندك توجه شاهانه و معاونت جنود اقبال دفع شر او شده عاقبت جز خسران ابدى كارى نساخت چنانچه در ذيل مبين ميگردد اكنون بنا بر مناسبت ناگزير است كه برخى از احوال استرآباد و شرح وقايع آن ملك در رشتهء تحرير كشيده آيد .\r\n\r\n[ 81 
  ] شرح وقايع استراباد و بيان محمد صالح بتكچى و طغيان اياى اوخلو بمعاونت اوزبكيهء خوارزم\r\nدارالمك استراباد در ازمنهء سابقه حكومتگاه ولات جرجان و طبرستان بوده مردم آنجا اگر چه اكثر اهل صلاح و متقى و پرهيزگارند اما خالى از وسوسه و سودا و شورش دماغ نيستند و همانا هواى بيشه و كوه جرجان شورش طلب است جمعى خود را سياهپوش نام نهاده ارادهء بغى و طغيان دماغ ايشانرا فاسد و متاع عافيت را كاسد دارد و فوجى ديگر از شوريده بختان آن سرزمين جمعى قبايل صاين خانىاند كه بين الجمهور بيقه تركمان مشهور و بسلاطين خوارزم متعلق بوده‌اند و از تمرد و سركشى خود را بصحراى وسيع و دشت فسيح استراباد كشانيده در ما بين آب گرگان و اترك رحل اقامت انداخته مضرت و آسيب ايشان بمملكت ميرسيد بدينجهت عرصهء آن ملك خالى از آشوب و حكامش فارغ از جنك و جدال نبوده‌اند اما به حمد اللّه تعالى كه در زمان دولت ابد پيوند حضرت اعلى شاهى ظل . اللهى بمشعلهء قهر قهرمانى ظلمت ظلم و غبار طغيان محو و معدوم گشته متمردان هر دو طبقه سر بجيب اختفاء فرو برده طلبكار گوشهء عافيت‌اند و مجملى از آنچه در زمان شاه جنت مكان بظهور پيوسته آنكه در سنهء اربع و اربعين و تسعمائة كه رايات جهانگشاى شاهى مرتبهء چهارم از يورش خراسان بجانب عراق در حركت آمده آمد شد عبيد خان از آن ولايت انقطاع يافت محمد صالح برادر زادهء خواجه مظفر بتكچى كه در طبيعتش جهل و سودا طغيان كرده بادهء خودسرى جوهر دماغش را شوريده داشت روى از متابعت اين دولت ابد پيوند برتافته بارادهء محال سرورى جمعى سياه پوشان استراباد بر سر خود جمع كرده آغاز سركشى نمود و بر بعضى از قصبات دست يافته كسان نزد عمر غازى سلطان ولد سلطان غازى خواهر زادهء براقخان والى تاشكند و بلاد فرغانه كه در آنوقت بمعاونت خال بر خوارزم مستولى شده بود فرستاده به او توسل جسته مدد طلبيد عمر غازى سلطان بسخن آن جاهل نادان با سپاه بىبنياد بجانب استرآباد در حركت آمد و محمد صالح با سياه پوشان خود از جنگل جرجان بيرون آمده به او پيوست صدر الدين خان استاجلو كه در آنوقت حاكم استرآباد بود از اتفاق و اجتماع اوزبكان و سياه پوشان اطلاع يافته چون قدرت مقاومت در خود نديد از روى عقل و كاردانى از استرآباد ببسطام آمده حقيقت بپايهء سرير اعلى عرض كرد محمد صالح مملكت خالى يافته خود را به شهر انداخت و باستظهار اوزبكان در آن ولايت لواى حكومت افراخت و تحف و هدايا و پيشكشهاى لايق بوالى خوارزم و مردم او داده عمر غازى سلطان حكومت آن ولايت به او گذاشته بخوارزم بازگشت بعد از رفتن او محمد صالح از بادهء غفلت و غرور سرمست گشته ابلهانه بساط سلطنت گسترده هواى سرورى و استقلال در سرش افتاد اما شبانروز اوقات بعيش و عشرت گذرانيده هفتهء از ناى و نوش بيهوش و در طغيان كيفيت و غلوى مستى بلاد ربع مسكونرا بحريفان بادهء ابلهى قسمت مينمود و هر ولايتى بهر يك از ملازمان ناعاقبت انديش خويش نامزد ميكرد آن سفيه از او ديوانه‌تر سجده كرده رسم دعا و نياز بتقديم ميرسانيد مشهور است كه روزى ميانهء ملازمان\r\n\r\n","description":"","footnote":"","page_name":" 106 ","page_number":136},
  {"content":"\r\n\r\nاو بر سر قسمت ممالك كه هر يك دلخواه خود را طلبكار بودند نزاع كلى واقع شد .\r\nالقصه چون واقعهء مذكور بعرض پادشاه منصور مؤيد رسيد امير سلطان روملو و شاه على سلطان استاجلو و حسن سلطان شاملو با بعضى از افواج قاهره بمدد صدر الدين خان نامزد فرمودند اما صدر الدين خان قبل از رسيدن امراء عظام از مراجعت عمر غازى سلطان و غفلت و بيخودى محمد صالح خبر يافته با جمعى از مبارزان كارديده از بسطام ايلغار نموده باسترآباد آمد ماه مبارك رمضان بود محمد صالح با حريفان طالح در آن ايام متبرك چنان از بادهء غرور بيشعور و از مهام مملكت غافل بود كه چون آواز نقاره و نفير خان و صداى سورن غازيان به گوش او و حريفانش رسيد دانستند كه جنود قزلباش به شهر آمده سراسيمه و حيران به طرف جنگل گريختند شاهويردى بيك نام جوانى كنگرلو از ملازمان صدر الدين خان خدمتش را بدست آورده به نظر خان رسانيد و جايزه و جلدو يافت صدر الدين خان او را بپايهء سرير اعلى فرستاد در دار السلطنهء تبريز به نظر همايون درآمد و حسب الفرمان قصا جريان او را در خمى نهاده به بالاى منارهء بصريه برده انداختند وجود نكبت آلودش توتياى ديدهء متمردان گرديد در ايام اقتدار قبايح عظيمه از او در وجود آمده در ناموس مسلمانان دخل مينمود اما همت عالى سفيهانه [ 82 
  ] داشت و غلط بخشيهاى طرفه ميكرد و خوش آمد گويان و شعراء و ارباب نظم را رعايتهاى كلى مينمود حيرتى استرابادى قصيدهء به جهت او گفته بود كه مطلعش اين است :\r\n اى كه رايت بجهان آينهء عيب نماست * هست پيش تو عيان آنچه نهان در دل ماست \r\nدر وقت گذرانيدن قصيده چون به اين بيت رسيد\r\n خسرو كشور اقبال محمد صالح * آنكه سر تا قدم آراستهء لطف خداست \r\nكلاه خسروى كج نهاده هفت خروار ابريشم بجايزهء اين بيت به او عطا كرد و از اينمعنى غافل افتاد .\r\n نه هر كه طرف كله كج نهاد و تند نشست * سپاه دارى و آئين سرورى داند ! \r\nديگرى از وقايع استراباد آمدن على سلطان اوزبك است يك مرتبه در سنهء خمس و خمسين و تسعمائة كه بر بعضى محال خوارزم استيلا يافته بود با موازى ششهزار كس از ازبكان بد نژاد باستراباد آمده شاه على سلطان استاجلو كه بعد از صدر الدين خان حاكم شده بود با جنود مسعود بمحاربهء او كمر بست فيما بين در ظاهر استراباد قتالى فاحش روى داده غازيان استاجلو مردانگيها كرده بنيروى دولت قاهره ظفر يافتند و تا گنبد قابوس تعاقب آن گروه منكوس كرده جمعى كثير بقتل آورده سرهاى ايشانرا بپايهء سرير اعلى فرستادند .\r\nواقعهء ديگر آنكه در سنهء سبع و خميس و تسعمائة كه شاه على سلطان فوت شده حكومت استراباد بكچل شاهويردى استاجلو مرجوع شده بود جماعت يقه تركمان ياغى شدند سبب ياغيگرى ايشان آنكه چون كچل شاهويردى بحكومت منصوب گشته سرداران يقه تركمان بتهنيت و مباركبادى سلطان آمده پيشكشها آوردند سردار طايفهء اوخلو جوانى بود ايا نام در كمال صباحت و زيبائى و غايت لطافت و رعنائى شاهويردى سلطان از زمرهء سرداران بايا تكليف توقف نموده اظهار تعشق نمود و اين مقدمه ميانهء تركمانان شهرت يافت ايا از بيم بدنامى بيرخصت شبى سوار شده بميان ايل آمد و به جهت رفع مظنهء اقران شاطر بيك نام قوم سلطانرا كه داروغهء تركمانان بود بقتل آورده\r\n\r\n","description":"","footnote":"","page_name":" 107 ","page_number":137},
  {"content":"\r\n\r\nياغى شد سلطان متوجه تنبيه و تأديب ايشان شده چون بميانهء اوخلو رسيد لشكريانرا بتاخت و غارت آن طايفه مأمور گردانيد در وقتى كه شاهويردى سلطان با چند نفرى از خواص ملازمان بر بالاى پشته برآمده تفرج غارت ميكرد اياى مذكور با فوجى از تركمانان چون بلاى ناگهان بسروقت سلطان رسيده بقتلش پرداخت غازيان استاجلو كه از كشته شدن سلطان آگاه شدند فرار نموده به شهر آمدند امير غيب سلطان استاجلو حاكم دامغان و بسطام بود اين خبر شنيده باستراباد ايلغار كرده آن بلده را محافظت نمود و حقايق حال بعرض عاكفان سدهء جاه و جلال رسانيد و چون خبر طغيان و فتنه انگيزى اياى اوخلو بر ضمير منير اشرف پرتو ظهور انداخت در شهور سنهء اثنى و ستين و تسعمائة كوكجه سلطان قاجار و على سلطان تاتى اغلى ذوالقدر و چرنداب سلطان شاملو و مصطفى سلطان و رساق بدفع فتنه آن فتنه انگيز مأمور شده چون بدانجا رسيدند اياى مذكور تاب مقاومت جنود مسعود نياورده بجانب خوارزم گريخت و از على سلطان اوزبك استمداد نمود على سلطان بهوس تاخت و تالان با لشكر گران متوجه جرجان گرديد و چون باردوى امراء عظام نزديك شده از كيفيت و كميت لشكر قزلباش آگاهى يافت از آمدن پشيمان گشته با امراء طرح آشنائى انداخت و تحف و هدايا از طرفين ارسال يافته قرار داد كه من بعد ايا به حال خود بوده پاى از دايرهء ادب بيرون ننهد و امراء نيز آسيبى به او نرسانند بعد از مصالحه و پيمان بجانب خوارزم بازگرديد كوكجه سلطان در آن سفر فوت شد ساير امراء هر يك بالكاى خود رفتند چون اياى مذكور از اين ترددات و ياغيگرى نام برآورده بر اقران تفوق ميجست و بخار نخوت و بزرگى بكاخ دماغش راه يافته در سنهء خمس و ستين و تسعمائة كه ابراهيمخان ذوالقدر بحكومت استراباد منصوب گشته بود گروهى از متمردان تركمان جمع آورده با غلبهء تمام بحوالى استراباد آمده ابراهيمخان قدرت بر دفع او نيافته حقيقت و طغيان او را به خدمت اشرف عرض كرد حضرت شاه جنت مكان در دار السلطنهء قزوين رحل اقامت انداخته بودند شاهقلى خليفهء مهردار ذوالقدر سركردهء فوجى از امراء نامدار مثل بدرخان استاجلو و يادگار محمد سلطان ترخان تركمان و رستمخان افشار و غيرهم فرموده بكومك ابراهيمخان فرستاده كه همت بر دفع او گماشته وجود فتنه آلود او را از لوحهء حيات بسترند امراء عظام قشون و لشكر آراسته مرتب داشته بآئين شايسته بجلكاى استراباد درآمده بابراهيمخان پيوستند و باتفاق بر سر آن سرخيل اهل شقاق رفته شور در ميانهء طبقهء تركمان انداخته اياى مذكور تاب توقف در برابر آن لشكر نياورده خانه كوچ [ 83 
  ] انداخته فرار نمود غازيان ايل و الوس او را غارت و يغما كرده در آن سرزمين نزول نمودند در اين اثنا ايا با جمعى از اشرار تركمان ظاهر شده طرح جنگ انداخت و جنود اقبال نيز صف قتال آراسته بمحاربه مشغول شدند چون از شدت ايلغار و گرمى هوا كه برد آسمان در تنور تفتيده هوا بريان بود و كرهء اثير در جنب حرارت هوا فسرده مينمود اسبهاى غازيان از كار مانده چون اسبان شطرنج بيجان بودند بمحاربهء تركمانان تا شب كشيد چون شب پردهء ظلمانى بر روى شاهدان حجلهء نبرد كشيد طرفين دست از ستيز و آويز بازداشته بلوازم پاس پرداختند روز ديگر ايا با گروهى از طايفهء اوخلو بمعركهء قتال آمده بعد از حملات متواتر كه از جانبين بوقوع پيوست آثار ضعف خود و قوت سپاه قزلباش مشاهده نموده خود را پس كشيد و دانست كه برأسه كارى از پيش نميتواند برد راه خوارزم پيش گرفت امراء عظام بتعاقب را و تا اترك ايلغار كردند و در هواى سوزان آن بيابان شاهقلى خليفهء سردار لشكر را قولنجى طارى گشته از هم گذشت ساير امراء و اعيان لشكر سردارى بدرخان را پذيرفته هر كدام براى خود عمل مينمودند و بهر طرف بتاخت و غارت رفته از كثرت تردد و\r\n\r\n","description":"","footnote":"","page_name":" 108 ","page_number":138},
  {"content":"\r\n\r\nتك و دو اسبان خود را از كار انداختند در خلال اينحال قراولان خبر رسانيدند كه على سلطان اوزبك ديگر باره بر بارهء خلاف و بد طينتى برآمده با لشكر پرخاشجوى بكومك اياى اوخلو رسيد بدرخان بىتأمل سوار شده بمقابلهء لشكر اوزبك شتافت على سلطان از تهور و جلادت بهادران جنود قزلباش انديشه‌مند گشته احتياط ورزيده بر گرد اردوى خود خندق حفر نموده پس خندق را استحكام داده قلعه‌گونه مرتب ساخت از اينطرف غازيان بكنار خندق رفته جنگ در انداختند و اوزبكان از پس خندق غازيانرا بتير و تفنگ گرفته در اثناء محاربهء اوزبكان ايا با دويست نفر از عقب لشكر در آمده هر چند امراء ببدرخان گفتند كه مخالفان ابواب مكر و حيل گشوده‌اند جمعى را بفرستيم كه عقب لشكر را از آسيب مكر و حيله ايا صيانت نمايد اين حكايت را اعتبارى نكرد و مخالف را وقعى ننهاد و بجنگ اوزبكيه ميپرداخت تا آنكه ايا از عقب سايس خانه و ركابدار درآمده قلقچيانرا بشته گرفت و قلقچيان از سهم تير تركمانان بر هم خورده بر سر سواران كه در كنار خندق و بعضى از خندق گذشته با اوزبكيه دست و گريبان بودند ريختند اوزبكان نيز دلير شده تير و تفنگ بسيار انداختند و سلك جمعيت ايشانرا از تير دلدوز و تفنگ جانسوز از هم پاشيدند چون امراء و غازيان بآداب و قاعدهء سپاهيگرى پيش نرفته شيوهء احتياط مرعى نداشته بودند شكست عظيم خورده خود را بىاختيار به آب گرگان كه معبر و محل گذار نبود زدند و جمعى كثير غريق گرداب فنا شدند قريب بيكهزار نفر جوانان قزلباش در اين معركه قتل و دستگير شدند از جمله امراء ابراهيمخان و رستمخان مقتول گشته بدرخان و يادگار محمد خان و ديگران گرفتار شدند باقى امراء بسلامت بدامغان رسيدند على سلطان اوزبك از جنگ گاه عود نموده غنايم موفور از اموال و اسباب و اسبهاى كوتل با زينهاى سيم و زر كه از دست جلوداران رها شده در آن صحرا ميچريدند بدست مخالفان افتاد و چون ايا را صورت غلبه روى نموده اقتدارى يافت دختر خواجه محمد ولد خواجه مظفر تبكچى بعنف خواستگارى كرد او از وحشت ايا ابا مينمود بالاخره باكراه رضا داد و ايا آن عفيفه را بحبالهء خود درآورده ملازمان سلسلهء تبكيچيه نزد او جمع آمده ملازمت ميكردند اما آن عورت شب و روز در اين فكر و انديشه بود كه خود را از چنگ او رهائى بخشد ايا بفراست غدرى از او به خود دريافته تهديد كشتن\r\n\r\nكشته شدن اياى اوخلو\r\nبملازمان او كرد ملازمان از بيم جان با او در ميان نهادند كه اگر امشب كارى نساختيم فردا همه كشته ميشويم خاتون بملازمان وعده كرد كه نصف شب اسبى چند بدر خيمه آورده مهيا و آماده باشيد كه من شما را وقت كار خبردار كنم ايشان حسب الفرموده عمل نموده نصف شب كه ايا در خواب و پاسبانان از بارندگى نمدها بر سر كشيده به خود فرو رفته بودند از زمزمهء آن مردم محبعلى نامى جرأت كرده باشارهء آن شيرزن بخرگاه خوابگاه او درآمده سرش را بيك ضربت شمشير از پيكر بدن جدا كرده بانوى خود را با سرشوى بپاسبانان و رفقا رسانيده بسرعت برق و باد باستراباد شتافتند و محبعلى سر آن شوريده سر را بدرگاه جهان پناه آورده در دار السلطنهء قزوين به نظر شاه فريدون جاه جمشيد تمكين رسانيده جايزه و جلدو يافت و در استرآباد آتش فتنه آن بد نهاد فرو نشست على سلطان و اوزبكان زر دوست طامع در باب استخلاص گرفتاران حرف طمع در ميان آوردند چون بمسامع جلال رسيد شاه جنت مكان حبهء ببهاى آن حكايت نداد متعلقان و اقوام هر كدام زرها فرستاده گرفتارانرا خلاص كردند اما در خدمت اشرف آبروئى نيافتند [ 84 
  ] و از بىتوجهى شاه جنت مكان در اندك روزى بديار عدم شتافتند .\r\n\r\n","description":"","footnote":"","page_name":" 109 ","page_number":139},
  {"content":"\r\n\r\n در زمان دولتش از صاف و درد * هر كه از طاق دلش افتاد مرد \r\nزيرا كه على سلطان نيز در همان ايام مطابق سنهء ثلاث و سبعين و تسعمائة عمر و دولت را وداع كرده بعالم عقبى پيوست و بعد از فوت او در تركمانان پاى در دامن ادب پيچيده تا حين حيات شاه جنت مكان ولايت استراباد مهبط امن و امان بود و امرى كه قابل تحربر باشد روى ننمود و سلطنت كل ولايت خوارزم بر حاجى محمد خان مشهور بحاجم خان بن عطا سلطان قرار گرفت و او ايلچيان بپايهء سرير خلافت مصير فرستاده اظهار خلوص عقديت كرده هميشه بر جادهء يكجهتى مقيم بوده و در سنهء ثلاث و ثمانين و تسعمائة محمد قلى سلطان پسرش را كه هنوز به حد بلوغ نرسيده بود بدرگاه عالمپناه فرستاده شاهزاده‌ها سواى سلطان حيدر ميرزا حسب الامر با امراء و اعيان باستقبال او رفته به شهر آوردند و محمد قلى سلطان در ميانهء قزلباش نشو و نما يافته تا زمان جلوس همايون شاهى در پايهء سرير اعلى ميبود و در لوىئيل احدى و الف در چمن بسطام بيرخصت از اردوى همايون بولايت خوارزم رفت اكنون الغ سلطان پسر او در ملازمت ركاب اشرف كامياب عزت و التفاتست چون شمهء از احوال استراباد گزارش يافت اكنون قضايائى كه در ايام اقامت دولتخانهء مباركهء قزوين روى داده نگارش مييابد و معظم آنها تسخير گيلاناتست .\r\n\r\nگفتار در فتح و تسخير گيلانات و لشكر فرستادن بر سر خان احمد والى بيه پيش و بدست در آوردن آن ناعاقبت انديش\r\nاز ولايات مفتوحهء زمان دولت شاه جنت مكان ولايت گيلان است كه بيه پيش در تصرف خان احمد بن سلطان حسن بن كاركيا سلطان محمد بن ناصر كياى بن مير سيد محمد بن مهدى كياى بن رضا كياى بن سيد على كياوبيه پس در تصرف امير ديباج ملقب بمظفر سلطان بن اميره حسام الدين بود كه خود را از اولاد اسحق النبى على نبينا و عليه السلام ميشمرند و بدينجهت بسلاطين اسحاقيه مشهورند و در حينى كه خاقان سليمان شأن بعد از واقعهء برادرش سلطانعلى پادشاه بگيلان تشريف برده چند سال در لاهيجان اقامت داشتند كاركيا ميرزا على عم خان احمد ماضى و سيد هاشم و سلطان حسن برادر او خدمات پسنديده بجاى آورده بودند حضرت شاه جنت مكان بجهه حسن خدمات پسنديدهء سابقه و لاحقهء آن سلسله بواجبى مراعات جانب او ميفرمودند چنانچه بعد از فوت سلطان حسن پدر او كه در سنهء ثلاث و اربعين و تسمائة وقوع يافت خان احمد طفل رضيع يك ساله بود بجاى پدر منصوب گرديد و چند گاه بملاحظهء آنكه مبادا از معاندان آن سلسله و امراء صاحب داعيهء گيلان نسبت باوغدرى بظهور آيد باستدعاى كياخور كياى طالقانى كه از امراء گيلان و وكيل سلطان حسن بود بهرام ميرزا را بگيلان فرستادند كه چند گاه مملكت را از متغلبه صيانت نمايد بهرام ميرزا بسخن ارباب تغلب عمل نموده كياخور كيا را گرفت بنابر آن گيلانيان از او رميدند و او از ولايت گيلان بيرون آمد و چون خان احمد بسن تميز رسيد شاه جنت مكان روز بروز در تربيتش مىافزودند و او را از نىنى نام دختر سرافراز سلطان جنك پسرى در وجود آمد شاه جنت مكان او را سلطان حسن نام نهاده بخطاب فرزندى سرافراز ساخته بالاخره نويد مصاهرت دادند و چون مظفر سلطان والى بيه پس با آنكه بمصاهرت اين دودمان سرافراز بود خلاف و عصيان بظهور آورده در سالى كه سلطان سليمان خواندگار روم مرتبهء اول بديار عجم لشكر كشيد روى از اين دولت ابدى تافته\r\n\r\n","description":"","footnote":"","page_name":" 110 ","page_number":140},
  {"content":"\r\n\r\nتا اوجان تبريز باستقبال رفته اظهار مطاوعت و متابعت نمود بعد از معاودت سلطان سليمان بگيلان بازگشته اميره خانم رشتى كه ملازمش بود با او در مقام خلاف درآمده برشت راه نداد فيما بين محاربه در غايت صعوبت روى داده مظفر سلطان مغلوب گرديد و در گيلان مجال اقامتش نمانده با كشتى از راه دريا بشيروان رفت سلطان خليل در آنوقت شيروان شاه بود در همان ايام سلطان خليل رخت بسراى آخرت كشيد مظفر سلطان باقبال شاه جهان بدست ملازمان خلافت آشيان در آمده در دار السلطنهء تبريز به نظر همايون شاهى درآوردند و حسب الفرمان قضا جريان او را در قفس آهنين از ميان دو منار مسجد حسن پادشاه آويخته آتش زدند پسرش سلطان محمود خان با آنكه خواهر زادهء [ 85 
  ] شاه جنت مكان بود و در مخالفت و عصيان پدر خطائى از او در وجود نيامده بود از حكومت ملك موروث محروم گشته الكاى او نامزد سلطان حسن شد و خان احمد بيمن تربيت و اشقاق شاهانه در كل گيلانات والى نافذ الامر گرديده لواى دولتش ارتفاع آسمانى يافت و بقهر و غلبه اميره ساسان حاكم گسكر و ميرزا كامران حاكم كوهدم را كه متصرف ملك موروث خود بودند از آن ولايت بيرون كرده به تصرف خود درآورد و دولتى كه هرگز در مخيلهء پدرانش خطور نكرده بود به او روى آورد و او از تيره بختى و جهالت و خود رائى قدر تربيت و شفقت شاهانه ندانسته باغواى جمعى كوته خردان خوش آمدگو و ناعاقبت انديشان تقرب‌جو باموريكه رضاى همايون نبود اقدام مينمود از جمله بعد از ايامى كه اميره ساسان در اردوى معلى سرگردان بود شاه جنت مكان ترحم كرده ولايت گسكر را به او مرحمت كرده فرستادند و سپهسالار سعيد نامى كه از قبل خان احمد حاكم گسكر بود باشارهء او تمكين حكم نكرده با اميره ساسان جنگ عظيم كرد و اميره بنيروى اقبال دولت قاهره برو ظفر يافته سپهسالار با جمعى كثير كشته گرديد خان احمد در قلب تابستان كه از گرمى هوا ماهى فلك جهت آسايش آرزوى كرهء اثير مينمود بپسرش سلطان حسن لشكر داده بر سر اميره بگسكر فرستاد و از عفونت هوا سلطان حسن در آن سفر فوت شد خان احمد متقاعد نگشته بغرور موفور علم تسلط و استيلا در آن ديار افراخته بود هر چند شاه جنت مكان مناشير نصيحت فرستاده او را بسلوك طريق مستقيم مطاوعت دلالت ميفرمود موعظه و پند در او سودمند نيامد تا آنكه شاه جنت مكان در مقام تربيت جمشيد خان نبيرهء مظفر سلطان كه از جانب جده‌اش صلهء رحم شاه جنت مكان بود در آمده الكاى بيه پس را از خان احمد قطع كرده نامزد او فرمودند و صدر الدين خان ولد معصوم بيك را با جمعى امراء طوالش و غيره بدان صوب فرستادند كه بيه پس را به جهت جمشيد خان ضبط نمايد كيارستم از جانب خان احمد حاكم رشت بود بفرمودهء او لشكر و حشر جمع كرده با صدر الدين خان و افواج قاهره جنگ كرده گرفتار شد خان احمد بالضروره دست از پيه پس كوتاه كرد اما ولايت كوچسفهان را كه داخل بيه پس است نگاه داشته نميداد و جمشيد خان كه بگيلان رفته متصرف ملك موروث گرديد بر سر كوچسفهان پيوسته فيما بين مناقشه و جنگ و جدال بود حضرت شاه جنت بارگاه يولقلى بيك ذوالقدر را كه مرد ريش سفيد خيرخواه صلاح انديش بود بگيلان فرستاده مثال همايون و نشان ميمون كه منشور سعادت ابدى خان احمد بود اصدار يافت كه با وجود اين همه قبايح و بيشرمى كه از او بظهور رسيد گيلان بيه پيش را كه ملك موروث اوست به دو مسلم داشتيم در ولايت بيه پس كه بفرزندى جمشيد خان تعلق دارد مدخل مساز و با يكديگر پدر فرزندانه سلوك نمايند خان احمد بمحكمى جا و انبوهى بيشه و جنگل اعتماد نموده بسخن هرزه درايان مفسد و لافهاى گزاف جهلا و خودسران فتنه‌گه شغالان بيشهء شقاوتند از راه رفته شاه منصور نامى از امراء خود با لشكر غافل بر سر يولقلى بيك كه با اندك مردمى بصلاح انديشى رفته بود فرستاده او را با\r\n\r\n","description":"","footnote":"","page_name":" 111 ","page_number":141},
  {"content":"\r\n\r\nجمعى غازيان رفيق او بقتل آوردند از اين عمل قبيح نايرهء غضب قيامت لهب شاهانه شعله افروز گرديد تنبيه و گوشمالى او بر ذمت همت خسروانه لازم شده در شهور سنهء خمس و سبعين و تسعمائة از غايت قهر و كين عساكر نصرت قرين را بيورش گيلان مأمور فرموده از يكطرف شاهزادهء كامكار سلطان مصطفى ميرزا را با امير خان تركمان و قوچ خليفهء مهردار و نظر سلطان استاجلو لله ميرزا و ساير امراء و از طرف ديگر ابراهيم سلطان زياد اغلى حاكم گسكر و ميرزا كامران كوهدمى و احمد سلطان بيه پسى وكيل جمشيد خان فرستادند كه احاطهء الكاى خان احمد كرده او را بدست آورند و ركن السلطنه معصوم بيك صفوى را نيز با فوجى از افواج قاهره بدين خدمت مأمور فرمودند در آن هنگام خان احمد در ييلاق ديلمان بود امير خان و نطر سلطان بر سر او ايلغار كردند از بيم جان خود را به شهر لاهيجان انداخت امير جهانگير سپهسالار لشته نشا را با دوازده هزار كس از پياده و سوار بمقاتلهء عساكر ظفر شعار فرستاد لشكر گيل در ميان درهء تنگ راه را تخته بند كه باصطلاح گيلانيان بنه بر گويند كرده در پشت بنه بر تفنگچى و كماندار بسيار مستعد كارزار ايستادند معصوم بيك و امراء عاليشأن چون بدانمكان رسيدند بيك حملهء دليرانه آن گروه لئام پراكنده شده فرار بر قرار اختيار نمودند جمعى كثير هدف تيروجمى غفير طعمه شمشير گشته و از طرفى كه صدر الدين خان و بايندر خان و امراء طوالش و گسكر و مردم بيه پس ميآمدند با امير بهادر و اتباع كه گروهى از گسكر گيلان بمقابلهء ايشان اقدام نموده بودند جنك كرده غالب آمدند امير بهادر و چند امير و سپهسالار را بقتل آوردند خان احمد [ 86 
  ] اندكى از خواب غفلت بيدار گشته در مقام عجز و بيچارگى در آمد مولانا عبد الرزاق صدر خود با چندى از اعيان بدرگاه سعادت آشيان فرستاده اظهار ندامت و پشيمانى كرد چون شعلهء غضب افروختگى داشت به مجرد گفتگوهاى خدعه آلود منطقى نگرديد خان احمد سرگشته و حيران از لاهيجان به طرف اشكور گريخت و عظماء گيلان در مضايق آن ولايت پناه جسته چون شغالان در بيشه‌ها سرگردان شدند امراد عاليشان بخطهء لاهيجان درآمده مملكت را تصرف شده باستمالت رعايا و برايا پرداختند و چون بتحقيق پيوست كه خان احمد باشكور رفته فوجى از مبارزان جند اقبال از راه تنكابن كه راهى است تنگتر از دل بدخواهان كه اگر يك سوار از آنجا گذار كند و اندكى از جادهء مستقيم عدول نمايد بهر طرف ميل كند مرد و موكب بلاشبهه در معرض هلاكت راهى شده بنيروى اقبال از چنان راهى به سهولت عبور كرده بتنكابن رسيدند ملك اويس رستمدارى كه به خواهر داماد خان احمد بود در آن حدود بدست آوردند خان احمد سه چهار ماه در كوههاى بيشه‌دار و بيشه‌هاى انبوه‌تر از نيزار سرگردان و از بيم دستبرد غازيان هر روز جائى و هر شب در مقامى به بىآرامى بسر ميكرد چون زمستان رسيد جنود سرما هجوم آورد و روى هوا سيمابى گشته از كثرت برف كوه و هامون تساوى پذيرفت شاه جنت مكان اللّه قلى سلطان ايجك اغلى استاجلو و ميرزا على سلطان قاجار را با فوجى از قورچيان عظام و مبارزان بهرام انتقام باشكور فرستادند و ايشان بيشه و جنگل آن ولايت را فرو گرفته بجستجوى درآمدند و مكان اقامت او را سراغ گرفته حسام بيك ولد بهرام خان قرامانلو بيست نفر از قورچيان و دليران رزم آزماى قريب بصبح بر سر خان احمد ريختند و او مضطرب گشته به هيچ طرفى بدر نتوانست رفت خود را به جهت اختفاء بپاگاه انداخت غازيان جستجو نموده بدست آورده نزد اللّه قلى سلطان آورده او نزد معصوم بيك صفوى آورد .\r\nالقصه معصوم بيك با امراء نامدار و قورچيان ظفر شعار خان احمد را با كوچ و متعلقان بدرگاه عالم پناه آورده در دار السلطنهء قزوين به نظر شهريار ظفر قرين درآوردند و او خجلت زده و\r\n\r\n","description":"","footnote":"","page_name":" 112 ","page_number":142},
  {"content":"\r\n\r\nو نادم از كرده اظهار عجز و بيچارگى كرد مروت شاهانه اقتضاى آن كرد كه با همهء عصيان و نافرمانى كه از او در وجود آمده قطع نظر از مصالح ملكى كرده از خون او درگذرند لهذا ترحم به حال او كرده آسيبى به او نرساندند و در قلعهء قهقهه محبوس گرديد ايالت و دارائى لاهيجان باللّه قلى سلطان ايجك اغلى تقويض يافته حسام بيك قراماملو برتبهء امارت سرافراز گشته اشكور به او شفقت شد و محل به محل حكام و عدالت انتما تعيين فرموده مطالبات بيحساب غير مشروع كه حكام گيلان شايع ساخته بودند از مملكت بر طرف فرمودند و رعايا و عجزه را در كنف رعايت جاى داده بساط معدلت خسروانه در آن ولايت مبسوط گرديد و خان احمد چند گاه در قلعهء قهقهه بود چون روزگار بتنعم و كامرانى گذرانيده بود تاب جفاى قلعه نياورده اين رباعى در سلك نظم كشيده باردو فرستاد .\r\nرباعى\r\n از گردش چرخ واژگون ميگريم * و ز جور زمانه بين كه چون ميگريم \r\n با قد خيمده چون صراحى شب و روز * در قهقهه‌ام وليك خون ميگريم \r\nيكى از ظرفاء اردوى معلى اين ربادعى را در جواب گفت :\r\nرباعى\r\n آن روز كه كارت همگى قهقهه بود * با راى تو راى سلطنت صدمهه بود \r\n امروز درين قهقهه با گريه بساز * كان قهقهه را نتيجه اين قهقهه بود \r\nشاه جنت مكان متوجه رفاه حال او گشته از قلعهء قهقهه بيرون آورده بقلعهء اصطخر شيراز كه محلى وسيع و منازل مرغوب دارد فرستادند كه با چند خدمتكار در آنجا بوده باشد و اطعمه و اشربه و ملبوس فراخور حال تعيين فرمودند و او چند سال در آن مكان بفراغت گذرانيده از مشاغل دينوى كه هميشه خاطر ارباب تعلق را شوريده ميدارد فارغبال بود مدت حبس و قيد او در هر دو قلعه بده سال كشيد تا آنكه نواب سكندر شأن در آغاز جلوس همايون او را به جهت نسبت خويشى و قرابت كه با نواب مريم شأن مهد عليا حرم محترم آن حضرت داشت از قلعه بيرون آورده مجددا بحكومت ملك موروث منصوب و بشرف مصاهرت اين دودمان سربلند گرديد تفصيل آن حالات در محل خود مرقوم كلك بيان ميگردد در سنهء تسع و سبعين و تسعمائة جمعى از سپاهيان و لئام گيلان كه در زواياى اختفا خزيده بودند لجهء عافيت خود را در تلاطم آورده بر همزن هنگامهء آسايش و استقامت شدند و در وقتى كه اللّه قلى سلطان بجهة گرمى هوا از لاهيجان بييلاق رفته بود گروه لئام سر از جيب عصيان و طغيان برآورده سيد حسين نامى را نسبت قرابت باجداد خان احمد داده حاكم خود گردانيدند اميره دماج نامى را سپهسالار و لشكركش كرده صداى مخالفت و ياغيگرى بلند گردانيدند از اطراف [ 87 
  ] و جوانب جمعى از سفيهان و فتنه انگيزان ناعاقبت انديش بر سر ايشان جمعيت نموده با حشرى انبوه بلاهيجان بر سر جماعت صوفى كه در قلعه بودند آمده آغاز جنگ و جدال كردند چون آن قلعه حصار نااستوار بود بر آنجا دست يافته طايفهء صوفى را بقتل آورده حتى عورات و كودكان ايشان را بتيغ انتقام گذرانيدند بر سر بيكتاش بيك ولد اللّه قلى سلطان ريختند خود به صد تشويش و تعب بيرون رفته اكثر مردم او را شربت هلاك چشانيدند اميره ساسان از گسكر با فوجى دلاور بر سر\r\n\r\n","description":"","footnote":"","page_name":" 113 ","page_number":143},
  {"content":"\r\n\r\nياغيان آمده جنگ كرد چون عدد لشكريان دماج زياده به بيست هزار رسيده بود اميره شكست عظيم خورده بسعى بسيار و تعب بيشمار از معركهء كارزار بيرون رفت چون پرتو اين خبر بر پيشگاه ضمير انور شاهى تافت از درگاه معلى فوج خليفهء مهردار و امير غيب بيك استاجلو را با جمعى امراء و سرداران بدفع ايشان نامزد فرمودند و سيصد نفر از قورچيان استاجلو و غريبلو نيز بدينخدمت مأمور گشته روانهء مقصد شدند روزى در ميان قورچيان در طى مقالات و اثناء محاورات گفتگوى شجاعت و دلاورى بميان آمده يكصد و سى نفر از جوانان دعوىدار و مبارزان معركهء كارزار بيرخصت امراء پيشتر قدم در آن ولايت نهادند چون بكوكه و كيم كه يك منزلى لاهيجانست رسيدند چون گيلكان كم عقل نادان از وصول قورچيان آگاه گشته به اعتقاد آنكه چون اندك مردمىاند همه را دستگير ميتوان كرد كه موجب خوف و دهشت قزلباش گشته ديگران جرأت پيش آمدن نكنند باستقبال آن فوج قليل در حركت آمدند قورچيان عظام اعتماد بر قصهء قاطعهء كم من فئة قليلة غلبت فئة كثيرة باذن اللّه نموده مردانه‌وار بر آن فئهء اشرار حمله نمودند سپاه گيل فوج فوج متعاقب يكديگر بعرصهء نبرد رسيده آتش هيجا افروخته گشت قورچيان اصلا از كثرت گيلانيان انديشه نكرده پشت بمعاونت يكديگر داده كارزارى كردند كه صفت آن هنوز بر زبانها است و بسيارى از آن تيره بختان را بر خاك هلاك انداختند در آن اثنا تفتگى بر اميره دماج سپهسالار و سردار لشكر خسران مآل خورده از اسب حيات غلطيده بر خاك ممات افتاد از كشته شدن آن بد سرانجام بر گروه لئام رعب و هراس غالب گشته از واهمه مغلوب شدند زياده از يكهزار جنود گيل قتيل گشته بقية السيف پراكندهء ديار ادبار گرديدند بهادران غنايم فراوان بدست آورده دليرانه بلاهيجان رفتند از اين واقعهء غريبه كه بمعاونت جنود اقبال اتفاق افتاد مجددا آوازهء شجاعت و دلاورى قورچيان عظام شاهى در اطراف و اكناف شايع گشته زبانزد خاص و عام گرديد امراء عظام بين الجمهور بتقصير متهم گشته مورد ملامت و سرزنش شدند اللّه قلى سلطان از ايالت گيلان معزول شده دارائى آن ولايت بپيره محمد خان استاجلو للهء شاهزادهء جوانبخت امام قلى ميرزا مفوض گرديد و در ركاب شاهزاده بدان صوب متوجه گشته تا حين حيات حضرت جنت مكانى در آن ولايت كامياب دولت بود اللّه قلى سلطان با وجود كشته شدن جمعى از قرابتان و مردم پسرش بيكتاش بيك به جهت آنكه اينواقعه از غفلت و غرورى او وقوع يافت از نظر اعتبار مرشد كامل افتاد چنانچه صوفيان صافى اعتقاد او را از درگاه دولتخانه بدرون نگذاشتند بخانهء خود نيز نرفته تا سه ماه بطريق گهنكاران در شدت سرما و زمستان در بيرون درگاه دولتخانه در زير برف و باران نشسته استدعاى عضو تقصير و گناه خود داشت تا آنكه ماه مبارك رمضان رسيد حضرت شاه جنت مكان با تماس سادات و علماء از گناه او گذشته رخصت دادند كه به منزل رود روز عيد آمده بآداب صوفيگرى بسجدهء اشرف مشرف شد اما خاطر مبارك از او غبارآلود بود و آبروئى نداشت بعد از واقعه ناگزير آن حضرت بدست تكلويان كشته گرديد ديگر وقايع كه در زمان دولت آن حضرت در انحاء ممالك بظهور آمده تنبيه و تأديب متمردان و سركشان اطراف از اكراد و الوار و طالش و رستمدار كه بوقوع پيوسته و اختلالى كه در هر جانب روى نموده بحسن تدبير و شعلهء شمشير منسوبان دولت قاهره باصلاح انجاميده اگر نگاشته آيد موجب اطناب ميگردد و چون غرض تسويد وقايع زمان دولت ابد پيوند همايون شاهى ظل اللهى است ساير قضايا و خصوصيات و جزئيات آنها رجوع بكتاب احسن التواريخ حسن بيك روملو است . اكنون فقرهء چند از آمد شد ايلچيان پادشاهان جهان بدرگاه سعادت آشيان مرقوم ميگردد .\r\n\r\n","description":"","footnote":"","page_name":" 114 ","page_number":144},
  {"content":"\r\n\r\n\r\nگفتار در آمدن ايلچيان سلاطين اطراف بدرگاه ملايك مطاف\r\n[ 88 
  ] چون حضرت شاه و الا جاه جنت آشيانرا از ترددات ضروريهء جهانبانى و مشاغل عظيمهء انتظام بخشى امور گيتى ستانى قراغى حاصل آمد مدت بيست سال در دار السلطنهء قزوين رحل اقامت انداخته به هيچ طرفى توجه نفرمودند و در مدت اقامت كه سرير جهانبانى و تخت فيروز بخت كيانى بوجود آن زيبندهء او رنگ خسروانى مزين بود روز بروز لواى دولتش ارتفاع آسمانى يافته طاير اوج اقبالش بلندى ميگرفت و پادشاهان گردن فراز ايلچيان سخندان بدرگاه سلاطين پناهش فرستاده بارسال تحف و هداياى لايقه و تبركات رابقه ارتباط صورى و روابط معنوى را با آن حضرت استحكام ميدادند از جمله سلاطين جهان و پادشاهان نافذ فرمان مكررا ايلچى به خدمت اشرف آن حضرت فرستاده اول سرور قياصرهء زمان و اعظم پادشاهان آل عثمان سلطان سليمان خواندگار روم است بعد از چندين سال كه ميانهء آن دو صاحب اقبال حرب و قتال و از طرفين لشكر كشى و جنگ و جدال واقع بود محمد پاشا وزير اعظم و معتمدان خانوادهء عثمانى مكاتيب در باب صلح باركان دولت قاهره نوشته كس بپايهء سرير اعلى فرستاده بودند لهذا از اينطرف مير شمس وليخانى بايلچيگرى رفت سلطان سليمان به او گفته بود كه از بدايت دولت آل عثمانى تا حال هميشه سلاطين آفاق ايلچى و تحف و هدايا بدرگاه ما فرستاده‌اند و ما ايلچى و تحفه بهيچيك از سلاطين نفرستاده‌ايم و قانون سلسلهء عثمانى نيست و من خبر از كس فرستادن وزراء و مكنوبات ايشان ندارم تا آنكه سنان بيك كه از جملهء مقربان او بود بنوعيكه سبق ذكر يافته در قابلوچمنى دستگير گشته آزاد شد و فيما بين صلح واقع شد و آمدن سلطان بايزيد اتفاق افتاد سلطان سليمان سنان بيك را برسم رسالت به خدمت آنحضرت فرستاد و او در سنهء ست و ستين و تسعمائة در دار السلطنة قزوين بسعادت بساط بوسى مشرف گشته ابلاغ رسالت و اظهار دوستى و محبت كرد شاه جنت مكان در اثناء محاورات فرمودند كه ايلچى به جائى فرستادن قانون سلسلهء عثمانى نبود چگونه واقع شد كه حضرت خواندگار خلاف قانون كرده مؤتمنى چون تو بايلچى گرى فرستادند سنان بيك جوابى مقبول و نكتهء بغايت مطبوع ادا كرده عرض نمود كه ايلچى ببيگانه فرستادن خلاف قانونست چون فيما بين موافقت و دوستى پديد آمده مغايرت باتحاد و بيگانگى تبديل يافت آمد شد دوستان به يكديگر خلاف قاعده و قانون نيست شاه جنت مكان او را استحسان فرموده به اين مقال مترنم شدند :\r\nبيت\r\n گر فرستاده از خرد زنده است * آن خردمندى فرستنده است \r\nبعد از رفتن سنان بيك على پاشا حاكم مرعش و حسن آقاى چاشنى گير باشى خواندگار با سيصد نفر كه با ملازمان و خدمتكاران مجموع هفتصد و شصت كس بودند بايلچى گرى آمده روز اول بباغ سعادت آباد بسعادت بساط بوسى سرافراز گشته مكتوب مودت اسلوب دوستانه كه خواندگار سراسر به خط خود نوشته بود به نظر انور رسانيدند و روز ديگر در دولتخانهء مباركه بدولت ملازمت معزز گشته منظور نظر التفات شدند و تحف و هداياى مرصع آلات كمر خنجر و كمر شمشير و اقمشهء نفيسهء فرنگ و نفايس هر ديار آورده در برابر ايوان بلند اركان چهل ستون دولتخانهء مباركه از نظر اقدس\r\n\r\n","description":"","footnote":"","page_name":" 115 ","page_number":145},
  {"content":"\r\n\r\nگذرانيدند و آن حضرت نيز فراخور حال ايلچيان مذكور را بانعامات وافر و خلعتهاى فاخر نواخته روانه فرمودند و در سنهء تسع و ستين و تسعمائة خسرو پاشا كه از عظماء سلسلهء عثمانى و مرد عاقل با رأى و هوش عاليشان صلاح انديش عالميان بود با على آقاى قاپوچى باشى خواندگار بنوعى كه در طى احوال سلطان با يزيد گذشت آمده مكتوب صداقت اسلوب دوستانه متواضعانه آورد و متعاقب ايشان الياس بيك نامى از معتبران خواندگار بدرگاه فلك مدار رسيده هدايا و ارمغان قيصرى كه از روم آورده بود به نظر شهريار عجم فرمانرواى ملك كسرى و جم درآورد و از جملهء هدايا چهل رأس اسب شامى و عربى به دو بود كه هر يك برأسه در خوبى و سبك پائى دم از يكتائى ميزدند با زينهاى مرصع و طلا و جلهاى زربفت رومى و موازى پانصد هزار عدد اشرفى و فلورى كه برايج حال پنجاه هزار تومسان شاهى عراقى است نفايس اقمشه و اجناس على هذا القياس همت بحر خاصيت خسروانه مجموع آن هدايا را بر طبقات انام از شاهزادگان كرام و امراء درگاه و حكام ثغور ممالك و قورچيان و اعيان طوايف قزلباش على اختلاف درجاتهم عطا فرموده به جهت سلاطين عظام اوزبكيه نيز كه پير محمد خان حاكم بلخ و عبداللّه خان پادشاه بخارا و ابو سلطان سعيد خان والى سمرقند و ابوالمحمد خان و حاجم [ 89 
  ] خان اورگنج بودند از تحف سلطان روم حصه و الوس فرستادند بعد از فوت سلطان سليمان كه پسرش سلطان سليم مالك ملك قيصرى و صاحب افسر و ديهيم اسكندرى گشت در سنهء خمس و سبعين و تسعمائة محمد خان نام ايلچى بشوكت و حشمت تمام بدار السلطنهء قزوين آمده نامهء عنبرين ختامه بر تواضعات پدر فرزندانه و تكلفات دوستانه آورده تأكيد تمام در انضباط قواعد مصالحه و استحكام بنيان پدر فرزندى نموده بود و در سنهء ست و سبعين و تسعمائة كه وكيل السلطنه معصوم بيك صفوى به حج رفته در راه حج با جمعى رفقا و پسرش خان ميرزا كشته گرديده درجهء شهادت يافت و روميه اين فعل شنيع را بر قطاع الطريق اعراب باديه اسناد ميكردند سلطان سليم على آقا نام ايلچى معتبر جهت تمهيد معذرت و برائت ذمت خود از آن واقعه به خدمت اشرف فرستاد و آنحضرت ترفيه حال مسلمانان و امنيت و استقامت احوال جهانيان منظور داشته عذر پذير گشتند و از پادشاهان چنگيزى نژاد اوزبكيه در سنهء ثمان و اربعين و تسعمائة گسكن قراسلطان كه در آن حين حاكم بلخ و توابع بود مشهوربخان چهره و عبدالعزيز خان ولد عبيد خان كه پادشاه بخارا بود خداى بيردى بهادر را برسم رسالت بپايهء سرير خلافت فرستاده اظهار صداقت و رفع مواد خصومت سابقه نموده بود ايلچيان سلاطين خوارزم و اورگنج خود اكثر اوقات آمد شد مينمودند و از جانب سلاطين عظام دكن على الخصوص نظامشاه والى احمد آباد پتن و قطب شاه والى كلكنده و حيدرآباد كه دعوى محبت و ولاى خاندان حيدر كرار نموده خود را شيعهء ائمهء اطهار عليهم صلوات اللّه الملك الجبار ميشمردند و على عادلشاه والى بيجاپور مكررا ايلچيان سخندان آمده اظهار عقيدت و اخلاص و اينكه در ممالك ايشان خطبهء اثنى عشرى بنام نامى و القاب سامى آن حضرت خوانده مينمودند و تحف و هدايا گذرانيده بخلعتهاى خاص از تاج مرصع و اسبهاى با زين زر و كمر خنجر و امثال ذلك اختصاص مييافتند در سنهء احدى و سبعين و تسعمائة سلطانمحمود خان والى بكر و سند ابوالمكارم نامى ايلچى خجسته پيام بدرگاه سدره مقام ارسال داشته اظهار حسن عقيدت و اخلاص موروثى و تذكر حقوق ماضيه نموده تبركات و بيلاكات لايقه فرستاده بود از سلاطين عاليشأن فرنگيه دان سنان پادشاه پرتكال در سنهء ثمان و خمسين و تسعمائة ايلچى كاردان با تحف و هدايا فرستاده اظهار اخلاص صميمى نمود هر چند آن طبقه از دين بيگانه‌اند اما بآشنائى منسوبان آستان سلطنت آشيان شاهى بين السلاطين مفتخر و مباهى مىبودند مرتبهء ديگر در سنهء اثنى و\r\n\r\n","description":"","footnote":"","page_name":" 116 ","page_number":146},
  {"content":"\r\n\r\nثمانين و تسعمائة ايلچى بزرگ معتبر كه با پنجاه نفر ملازم سواى خدمتكار همراه داشت جهة تأكيد بنيان ارادت و حسن اعتقاد بمقر دولت سعادت بنياد آمده از جانب پادشاه پرتكال تحفهء چند بديع آورده بود كه در ديار اسلام نظير آنها به نظر ارباب بصيرت و بينش كمتر درآمده بود اما ايلچيان مذكور به جهت ظهور بعضى اعمال مخالف دين مسلمانى و عدم رواج مساجد كه از نصارا جرون صدور يافته بود منظور نظر التفات نشدند و تا حين حيات آنحضرت رخصت انصراف نيافته بودند در زمان جلوس نواب سكندر شأن رضوان جايگاه سلطانمحمد پادشاه مرخص شده بديار خود شتافتند .\r\n\r\nنوادر وقايع و سوانح غريبه كه در زمان دولت خاقانى باقتضاى آسمانى روى داده\r\nاز وقايع غريبهء زمان شاه جنت مكان وقوع زلزلهء عظيمى است در ولايت قاين خراسان در سنهء ست و خمسين و تسعمائة در پنج قريه از قراى آن ولايت وقوع يافت چنانچه سه هزار كس در زير خاك مانده در نهانخانهء عدم شتافتند مولانا باقى نام قاضى آن ولايت منجم بود كه در يكى از قراى خمسه مسكن داشت باهل آن قريه خبر داده بود كه از اوضاع فلكى و تأثير كواكب امشب زلزلهء عظيمى متصور است احتياط مقتضى آنست كه ارده بيرون رفته در خانه‌ها توقف نكنند مردم ده مسموع نداشتند قاضى با متعلقان خود بيرون رفته تا نصف شب در صحرا بود از سرما متأثر شده بمبالغهء فرزندان بده آمده و همان ساعت زلزله واقع شده قاضى با همه فرزندان و متعلقان در زير خاك مانده سر در نقاب تراب كشيدند ديگرى آنكه در سنهء ثمانين و تسعمائة آتشى از آسمان در جنب قطب شمالى ظاهر شده بود و تا هفت ماه منظور خلايق بود بعد از آن بطريق خاكستر فرو ريخت طاعون عظيم در روم واقع شد و آن را از آثار علامت شمردند و بديع نيست زيرا كه در سنهء مذكور نيز در جنب قطب شمالى فترت عظيم واقع شد عسكرى خان تاتار ارادهء تسخير مملكت اروس [ 90 
  ] كرده باتفاق پسرش دولتگراى لشكر به آن ولايت كشيد كمار الواماويح پادشاه اروس كه بالغ خان اشتهار داشت بمقابلهء او شتافته بين الفريقين آتش حرب بنوعى اشتعال يافت كه جان چندين هزار كس از طرفين سوخته خاكسترشان بباد فنا رفت روسيان هجوم نموده دولتگراى پادشاهزادهء تاتار را دستگير كردند عسكرى خان كارى نساخته منهزم بازگشت و اين فطرت و خونريزش نيز حكم طاعون داشت كه در طرف شمالى وقوع يافت ديگر آنكه در ولايت قاين خراسان غريب‌تر از وقايع عجيبهء روزگار دانهء شبيه بدانهء گندم از آسمان باريد كه خلايق جمع كرده از آن نان پختند وقايع متنوعهء ايام فرخنده فرجام در شهور اثنى و ستين و تسعمائة جمعى قلندران بيسر و پا و لوتيان قلندر نما لوتهاى بنگيانه به كار برده در ييلاق سورلق سلطانيه به نظر انور شاه جنت مكان درآمده در لباس عقيدت و حسن اعتقاد بد اعتقادى خود را بمنصهء ظهور آورده اسناد مهدويت به آن حضرت كردند هر چند آن حضرت خواستند كه بدلائل قاطعه ايشان را ازين عقيدهء فاسده باز آورند رجوع نكرده مبالغه بسرحد افراط رسانيدند و منجر بدان شد كه پادشاه دين‌دار شريعت پرور در مقام سياست آن گروه بد اعتقاد درآمده سر يكيك را فراشان بضرب تخماق كوفته بديار عدم ميفرستادند و ديگرى به همان كلمات لاطايل زبان گشوده از آن عقيدهء فاسده رجوع نميكردند تا چهل نفر از قلندران بنگى بدينجهت سياست يافتند ديگرى از وقايع اواخر ايام شاه جنت مكان سياست يافتن اجامره و اجلاف دار السلطنهء تبريز است . شرح اين واقعه آنكه الله قلى بيك استاجلو ولد شاه قلى سلطان حاكم چخور سعد داروغهء تبريز بود اجامرهء درب و نحومك ملازم او را گرفته بىاندامى بسيار كرده\r\n\r\n","description":"","footnote":"","page_name":" 117 ","page_number":147},
  {"content":"\r\n\r\nبودند داروغه يكى از رنود و اوباش آن محله را گرفته بقتل آورد اقربايش بيرخصت داروغه او را از سياستگاه برداشته بجمعيت اجلاف بآئين شايسته بمزار برده دفن كردند داروغه از اين معنى برآشفته خواست كه به جهت تنبيه رنود و اوباش جسد او را از قبر بيرون آورده بر دار عبرت كشد اوباش بممانعت برخاسته بداروغه چيره شدند و داروغه اصرار مينمود تا آنكه فيما بين منجر بجنگ و جدال شد و اجلاف بىاعتدالى كرده بسرحد افراط رسانيدند چنانچه الله قلى بيك از بيم تير و تفنگ اجلاف در كمال خفت و خوارى خود را به منزل انداخته متحصن شد ملازمان و تبعهء او جمعى زخمدار و چند نفر مقتول شدند درين شورش و غوغا اجلاف هر محله و اوباش هر كوچه را كه بدمستان خمخانهء جهل و عربدهء جويان آشوبخانهء جنونند سوداى خودسرى در سر افتاده آغاز شورش و فساد كردند دو هوائى كه در ميانه شهرى شايع بود بتازگى شيوع يافته كمر به خون يكديگر بستند سودا و معامله در قيصريه و چهار بازار تبريز بر طرف شده دروب خانات و دكاكين بسته شد تردد مردم در كوچه‌ها منقطع گرديد اعزه و كدخدايان و كاسبان و درويشان در زحمت افتاده از بىاعتدالى رنود و اوباش بدمعاش بجان رسيده قبايح كليه از آن گروه در وجود آمده مملكت روى در خرابى نهاد چون حقيقت اين حال بعرض اقدس رسيد به جهت آنكه رعايا مستحق قتل و سياست نگردند يوسف بيك چاوشلو ولد بابا سليمان را كه مرد عاقل كاردان بود بداروغگى فرستادند كه آن جماعت را بطريق مستقيم عافيت دلالت نموده آتش آن فتنه را به آب مدارا و حسن تدبير فرو نشاند و يوسف بيك با آن طبقه آميزش كرده خصما را به يكديگر امتزاج داده بكدخدايان هر محله بضامن داده قسم ياد نمودند كه من بعد مرتكب فساد نگردند يك دو ماه فى الجمله استقامتى در شهر پديد آمده بود كه پهلوان بارى نامى باز برهمزن هنگامهء عافيت گرديده دو نفر از ملازم يوسف بيك را بقتل آورده ديگر باره اجامره و اجلاف سر بفتنه و فساد برآوردند يوسف بيك عرض كرد كه اين جماعت شوريده سر كه محرك اين شورشند چهارصد نفر بيش نيستند و اگر در سياست اين گونه بدرگان تأخير رود منجر بفساد كلى مىشود بنابر آن سهراب بيك ولد خليفهء انصار برفتن تبريز و دفع اجامره مأمور گرديده چون جمعى كثير به شهر رسيده يوسف بيك نيز با مردم خود به او پيوسته بجستجوى اجلاف پرداختند رنود و اوباش متوهم شده سر بجيب اختفاء فرو بردند كدخدايان هر محله كه ضامن بودند گرفته اوباش آن محله را از او طلب نمودند كدخدايان بالضروره آن جماعت را بدست آورده بديار عدم فرستادند تا چهل پنجاه نفر از جوانان نامى آنطبقه را از دار عبرت آويختند در آن واقعه دويست نفر زياده كشته شدند و آن شورش و فساد تسكين يافت واقعهء ديگر آنكه در سنهء خمس و ستين و تسعمائة سيل عظيم بقزوين آمده تا موازى دو هزار خانه درب اهر از ممر سيلاب ويران و خراب شده نقصان و [ 91 
  ] خسران بسيار از خرابى خانه و آب بردن اثاث البيت باهل آن محله رسيد واقعهء ديگر در سنهء احدى و ثمانين و تسعمائة در دارالارشاد اردبيل علت طاعون شيوع يافته تا موازى سى هزار كس به علت طاعون تلف شدند .\r\n\r\nذكر ارتحال حضرت شاه جنت مكان عليين آشيان و وقايع عظيمه كه در آن اوان باراده و تقدير ملك منان روى داد\r\nبر ضماير واقفان اخبار و مطالعه كنندگان سير و آثار سلف پوشيده نماند كه چون مجملى از احوال گرامى حضرت جم جاه جنت مكان و قضاياى زمان دولت سعادت بينان آن حضرت بدستيارى كلك بدايع نگار در فوق رقم تحرير يافت اكنون قلم شكسته زبان در شرح واقعهء غم\r\n\r\n","description":"","footnote":"","page_name":" 118 ","page_number":148},
  {"content":"\r\n\r\nاندوز آن يگانهء زمان كه بر حسب كريمهء كل شىء هالك الا وجهه ناگزير هر برنا و پير است جامه نيلى كرده با اشك خونين سياه‌تر از مداد بر صحيفهء بيان مينگارد تبيين آين مقال آنكه دو سال قبل از ارتحال آن برگزيدهء حضرت ذوالجلال بيمارى صعب بر مزاج شريفش طارى گشته صعوبت آن اسقام و شدت آن الام به دو ماه كشيد و در اثناء بيمارى دو مرتبه مرض اشتداد يافته مشرف بر ارتحال گرديدند و عاقبت از شفاخانهء الهى شفاى عاجل كرامت گشت در ايام بيمارى شاهزادگان عظام و امراء و اركان دولت دو گروه شده هر گروهى در تدبير سلطنت و پادشاهى خيالى كردند چون نواب سكندر - شأنرا كه فرزند اكبر آن حضرت بود به جهت ضعف باصره كه چند سال بود از ديدن عارى و عاطل مانده بود مناسب وليعهدى و ضبط مملكت و گردآورى طوايف سركش قزلباش نميدانستند اكثر خلايق و عوام الناس از سپاهى و رعيت بطبع خواهان اسمعيلا ميرزا بودند كه چندين سال حسب الفرمان والد عاليشأن در قلعهء قهقهه بىاختيار بود از اين معنى غافل افتادند كه قدرت خالق ما فوق ارادهء خلايق است ( عزيز كردهء حق را كسى نسازد خوار ) و ندانستند كه عنقريب خلافت و پادشاهى به آن حضرت و دودمان او قرار خواهد گرفت الحاصل امراء استاجلو كه در آنوقت ركن ركين دولت بودند و معظم ايشان در اردوى معلى مراد خان سفره‌چى مشهور نوادهء مثنا سلطان و حسين بيك يوزباشى ولد حسن بيك و بيرى بيك قوچيلوى قورچى تير و كمان و محمد بيك قويلچى اغلى امير آخور باشى و اللّه قلى سلطان ايجك اغلى بود از اسمعيل ميرزا خوفناك بودند بسلطنت شاهزادهء نامدار سلطان حيدر ميرزا كه بعد از اسمعيل ميرزا از ساير شاهزادگان بزرگتر و منظور نظر پدر و الا گهر و در پايهء سرير اعلى حاضر بود اتفاق نمودند صدر الدين خان صفوى ولد معصوم بيك وكيل كه بجاى والد للهء ميرزا بود با كل طبقهء اعيان شيخاوند و جماعت گرجى كه خويشان والدهء ميرزا بودند با آن طبقه بدين امر اتفاق نموده با يكديگر عهد و پيمان بميان آوردند از شاهزادگان عالى منزلت سلطان مصطفى ميرزا كه در ميانهء استاجلو بزرگ شده بود لله‌گى او بامراء استاجلو تعلق داشت و بين الأخوين محبت مفرط بود از صميم قلب بسلطنت سلطان حيدر راضى شده در انجام اين امر اهتمام مينمود و سلطان ابراهيم ميرزا ولد بهرام ميرزا كه داماد شاه جنت مكان و عمدة الملك دولت ابد قرين بود بنابر صلاح حال خود با شاهزادهء مذكور اظهار موافقت مينمود حسينقلى خلفاء روملو و امير اصلان سلطان افشار و حيدر سلطان جابوق تركمان بسلطنت اسمعيل ميرزا اتفاق نموده كل طايفهء افشار و روملو و تركمان در اين امر با ايشان يكدل و يكزبان بودند و از شاهزادگان نامدار ستر عظمى شهزاده پريخان خانم كه بوفور عقل و دانش از ساير بنات مكرمه امتياز تمام داشت و در خدمت والد معزز و گرامى و صاحب رأى و مشورت و محسود اقران بود به جهت كدورت و همچشمى مادران با نواب سلطان حيدر ميرزا كه طالب سلطنت و پادشاهى بود باطنا پسر بزرگتر وليعهد خواهد بود و چون نواب سكندر شأن سلطان محمد ميرزا كه والد اكبر شاه جنت مكانست ضعيف البصر است بعد از او اسمعيل ميرزا برادر اعيانى آن حضرت اكبر اولاد است و مادر طريق صوفيگرى غير از اين نميدانيم و خود را شاهى سيون ناميد سلطان حيدربانرا بغدر و نمك حرامى منسوب و متهم ساخته ايكى بيرلونام نهادند و زبان طعن بر آن طبقه دراز كردند اين زمزمه و گفتگو ميان هر دو فريق بلند گشته اعاظم امراء نامدار و اعيان [ 92 
  ] قزلباش و ريش سفيدان اويماقات كه در پايهء سرير اعلى بودند جمعى جانب طبقهء اولى گرفتند و مكررا در دولتخانهء همايون ميانهء هر دو فريق سخنهاى خشونت انگيز بميان آمد بالجمله معالجات حكماى مدقق موافق تقدير افتاده بيمارى نواب جنت مكان روى به صحت نهاد و روز\r\n\r\n","description":"","footnote":"","page_name":" 119 ","page_number":149},
  {"content":"\r\n\r\nبروز آثار صحت ظاهر گشته والدهء پريخان خانم باغوا و تحريك صبيه و برادرانش اين مقدمات را بعرض اشرف رسانيده سلطان حيدر ميرزا را نسبت بوالد خائن و غدار باز نموده خاطر مبارك آن حضرت را از شاهزاده منحرف ساخت و اسمعيل ميرزائيانرا صوفى و يكجهت و دولتخواه باز نمود چون در ايام نقاهت محرمان حريم عزت در پس پنجرهء حرم راه يافته بشرف مكالمهء اشرف سرافراز مىگشتند و از اعيان قزلباش كور شاه على روملو كه يساول صحبت بود اين مقدمات را در پس پنجرهء حرم بتفصيل خاطر نشان كرده صريحا گفت كه مناسب است كه من بعد بندگان اشرف ذات شريف خود را از كيد و مكر اين جماعت صيانت نمايد مجملا شاهزادهء مذكور و نيكخواهان او در اردوى معلى تهمت زدهء غدر و نفاق گشتند اما شاه جنت مكان اغراض فاسدهء هر دو طريق را بنور فراست و فطرت عالى دريافته آئينهء ضميرش عكس پذير آنها گرديد و بمقتضاى عقل دورانديش عمل نموده زبان مبارك باظهار اين حكايات نگشودند بلكه آن جماعت را از اظهار اين گونه مقدمات منع كردند اما چون فرخ زاد بيك ايشيك آقاسى باشى ريش سفيد طبقهء قرااغلو داخل سلطان حيدريان و خليفهء انصار حاكم قلعهء قهقهه از اويماق قراداغلو و قوم فرخ زاد بيك بود و از صوابديد او تجاوز نميكرد بخاطر انور رسيد كه مبادا سلطان حيدريان بوسيلهء خليفهء انصار نسبت باسمعيل ميرزا غدرى انديشند دوازده نفر قورچى افشار را تعيين فرمودند كه بقلعهء قهقهه رفته شاهزاده را محافظت نمايند اين معنى موجب تقويت اسمعيل ميرزائيان گشت زال بيك گرجى كه از اعيان آن طايفه و همشيره‌اش در سلك پردگيان سرادق سلطنت منسلك و والدهء يكدو نفر از شاهزادگان عاليمنزلت از غلاة سلطان حيدريان بود هميشه در سر حمام خدمت شاه جنت مكان ميكرد در روزى كه قرار يافته بود كه آن حضرت بحمام تشريف برد اسمعيل ميرزائيان اتفاق نمودند كه زال بيك از حملهء حرام - نمكانست و ما صوفيان دولتخواهان را اعتماد بجانب او نسبت نميگذاريم كه در اين وقت كه ضعف و نقاهت بريدن بيبديل مرشد و ولى نعمت مستولى است او بحمام رفته خدمت نمايد از غدر او ايمن نيستيم و طايفهء گرجى و شيخاوند و استاجلو و تمامت سلطان حيدريان در آن باب بگفتگو درآمدند گرجيان ميگفتند كه از ما چه صورت روى نموده كه منع ما از خدمت مرجوعه مينمايند بالجمله در روزيكه نواب جنت مكان بحمام ميرفتند حسينقلى خلفاء روملو و امير اصلان سلطان و ساير جماعت كه خود را شاهى سيون ميناميدند با چهار پنجهزار كس از صوفيان و طايفهء روملو و غير ذلك به قصد ممانعت زال بيك با اسلحه و يراق بدر دولتخانهء مباركه جمع آمدند و جماعت گرجى و شيخاوند و استاجلو و اتباع ايشان نيز چهار پنجهزار نفر جمعيت نموده حمايت زال بيك را پيشنهاد همت ساختند و ميخواستند كه ايشان نيز مكمل و مسلح بدرخانه آيند و احتمال فساد و خونريزش كلى داشت در آن شب كه از جانبين اينمقدمه تمهيد مييافت راقم حروف بتقريبى در مجلس حسين بيك يوزباشى بود و او از اين معنى بغايت آزرده خاطر بود و نميخواست كه فيما بين بنزاع انجامد و تا صباح در اين فكر و انديشه بسر برد صباح اگر چه جمعيت بسيار كرده بودند اما اسلحه و يراق نبسته بدستور معهود در ركاب شاهزادهء نامدار سلطان مصطفى ميرزا كه نظر سلطان لله‌اش فوت شده او بدستور در ميان استاجلو و مردم او ميبود بدر خانه آمدند و در بيرون با آنكه جهلا و مفسدان منازعين سخنان كنايه - آميز بسيار گفتند ايشان ملتفت لشكريان نشده بايوان چهل ستون درآمدند و زبان اعتراض بر اسمعيل ميرزائيان دراز كرده حسين بيك يوزباشى حسينقلى خلفا را مخاطب ساخته گفت اين چه فساد است كه در ميان قزلباش ميكنى و چرا اين جماعت را يراق پوشانيده بدر خانه آوردهء\r\n\r\n","description":"","footnote":"","page_name":" 120 ","page_number":150},
  {"content":"\r\n\r\nالحمد اللّه و المنه سر مبارك پادشاه و مرشد و ولينعمت ما بسلامت است ما و شما را چه حد كه به خود سر صاحب اين قسم اراده‌ها باشيم و او را مفسد و مفتن ناميده قدم در طريق اخلاص و صوفيگرى نهاده حسينقلى خلفا و اتباع او نيز سخنان خشونت آميز زشت بر زبان آوردند اما چون نواب شاهزادگى سلطان حيدر ميرزا تشريف حضور داشت اسمعيل ميرزائيان زياده غلوئى نتوانستند نمود نواب جنت مكانى از اينمقدمات واقف گشته مصلحت در اغماض عين دانسته زال بيك را طلب نموده كه بطريق معهود بحمام آمده به خدمت مرجوعه مشغول باشد آن طبقه مجال دم زدن [ 93 
  ] نيافته به قدر خجلت زده گشته متفرق شدند سلطان حيدريان حيات تازه يافته اندكى از تهمت مفتريان و طعن حاسدان خلاص شدند و بعد از آنكه صحت كامل شامل ذات مبارك گشت ديگر راه عرض اين گونه حكايات نداد و متوجه تفتيش اين حالات نگشت اما هر چند گاه بتقريبى يكى از امراء صاحب قدرت استاجلو را بخدمتى مأمور ساخته از اردو بيرون كردند مرادخانرا بتسخير قلعهء كجور نامزد فرموده روانهء رستمدار كردند و پيرى بيك قوچيلو را حكومت رى داده روانهء آن صوب نمودند و چون در اين سال سليم خان پادشاه روم متوفى شده سلطان مراد ولد اوجلوس نموده بود نواب جنت مكانى اراده نمودند كه از امراء بزرگ صاحب عقل و كياست را بايلچى گرى روم و پرسش تعزيهء سلطان سليم و تهنيت جلوس سلطانمراد فرستند در اول حال حسين بيك يوزباشى را بدين خدمت نامزد فرمودند سلطان حيدريان از وقوع اين حال تفرس نمودند كه غرض نواب جنت مكانى از فرستادن او تفرقه ساختن امراء استاجلو است كه اعوان و انصار شاهزاده بودند حسين بيك را اغوا نمودند كه در رفتن روم معذرت گويد و او بمعاذير مموهه تمسك جسته عرض كرد كه جهت صحت ذات مبارك اشرف نذر كرده‌ام كه به زيارت امام ثامن ضامن بمشهد مقدس روم و چون بر عمر اعتمادى نيست اميدوارم كه رخصت زيارت ارزانى دارند بدين بهانه در رفتن معذرت خواست نواب اشرف عذر پذير گشته محمد خان تخماق حاكم چخور سعد كه او نيز از امراء معتبر استاجلو بود بدين خدمت فرستادند و حسين بيك در رفتن مشهد نيز بواهمهء آنكه مبادا در زمان غيبت او صورتى كه موافق مطلب نباشد روى نمايد تغافل ورزيد نواب جنت مكانى نيز پرده پوشى فرموده ازين مقوله حرفى اظهار نكردند و مشار اليه بدستور معهود مشير و مؤتمن بود رفته - رفته عزت و اعتبارش مىافزود چون نظر سلطان استاجلو للهء سلطان مصطفى ميرزا فوت شده بود لله‌گى و اتاليقى شاهزاده مع ايالت و الكاء نظر سلطان بحسين بيك تفويض يافت و او در ساعت مسعود ميرزا را به منزل آورده جشن ملوكانه آراست و پيشكش و پاانداز لايق كشيد شاهزادگان نامدار كه حسب الامر الاعلى بپرسش نواب شاهزادگى و تهنيت لله‌گى حسين بيك آمدند يكان يكانرا پيشكشهاى لايق كشيد فى الجمله آتش فتنه و نزاع اويماقات و گفتگوى هر دو فريق در درگاه معلى تسكين يافته تا دو سال ديگر حضرت شاه جنت مكانى بكامرانى و اقبال كامياب دولت بودند تا آنكه در سنهء سيچقان ئيل مطابق اربع و ثمانين و تسعمائة كه دو سال گذشته بود اندك عارضه عارض ذات مبارك گرديد و در حمام نوره بعضى از اسافل بدنرا سوزانيده مجروح ساخت و وجع در زخم بهمرسيده بتب سرايت كرد و اطباء حاذق به معالجه و مداوا پرداختند و بىآنكه احديرا گمان بيمارى و محرمان و مقربانرا مظنهء فوت باشد در شب سه شنبه چهاردهم شهر صفر مزاج و هاج از جادهء اعتدال منحرف گشته آثار قلق و اضطراب ظاهر گرديد و ضعف مستولى گشته شاهزادگان نامدار تا نصف شب در خدمت پدر بزرگوار بودند همه را مرخص فرمودند كه بخانه‌هاى خود روند كه مرا تشويشى چنان نيست شاهزادگان سواى سلطان حيدر ميرزا كه توقف نمود همگى متفرق شدند . در سبب توقف او دو قول است يكى آنكه حضرت شاه جنت مكان سلطان\r\n\r\n","description":"","footnote":"","page_name":" 121 ","page_number":151},
  {"content":"\r\n\r\nحيدر ميرزا را مستثنى ساخته بتوقف امر فرمودند روايت ديگر آنكه والده‌اش بمظنهء آنكه مبادا بعد از وقوع واقعه در بيرون از اعادى و اضداد گزندى به فرزند ارجمندش رسد و دولتخانه مباركه ما صدق و من كان دخله كان امنا بود به او گفت كه حال پدر بزرگوار دگرگون شد و احتمال قريب دارد كه امشب وديعت حيات بمتقاضى اجل سپارد و تو كه طالب و جانشين پدرى تخت پادشاهى را گذاشته كجا ميروى مناسب آنست كه در دولتخانه توقف نمائى و چون قضيهء هايله بوقوع انجامد تاج شاهى بر سر نهاده در ايوان مبارك چهل ستون بر روى قاليچهء همايون جلوس نمائى و چون مفاتيح خزاين و قورخانه و يراق در دست است لشكريان چشم بر زخارف دنيوى دارند ابواب خزاين گشوده يوزباشيان و قورچيان و اعيان لشكر را بعطاياء ارجمند محظوظ و بهره‌مند گردانى و اعوان و انصار كه بدولتخانهء مباركه جمع آيند و جلوس همايون بر تخت پادشاهى مشاهد خلايق گردد و اسمعيل ميرزائيان كه بالفعل دست ايشان از دامن مقصود كوتاه است بجز اطاعت چاره ندارند و هر كس در آمدن و پاى بوس تخلف ورزيد بجزا و سزا رسانى شاهزاده را راى والده موافق مزاج آمده توقف نمود قريب به نصف شب آثار ارتحال بر بشرهء همايونش ظاهر گشته صبح روز پانزدهم طاير روح پر فتوحش بجانب قدس [ 94 
  ] پرواز نموده و پانزدهم شهر صفر كه اين واقعهء عظمى روى نمود بالهام ملهم غيب « گورش پرنور » موافق تاريخ آمد مخدرات سراپردهء سلطنت از وقوع اين مصيبت جانسوز جامهء صبورى چاك زده بفغان و زارى در آمدند و خدمهء حرم محترم در ماتم آن شاهنشاه معظم لباس سوگوارى در بر كرده چون شب ظلمانى سياه‌پوش شدند عالم دگرگون گشته خلايق در ورطهء قلق و اضطراب افتادند جمعيت دلها پراكندگى يافته خاطرها پريشان گرديد و چرا نگردد آفتاب خاصيتى در پردهء كسوف نهان گرديد كه عالميان از فيض تربيت عامش كامياب فراغت و عافيت بودند قمر طلعتى سر بمحاق خسوف كشيد كه از پرتو رأى منيرش جهان آسايش و آراميدگى روشن بود اوصاف حميدهء آن يگانه دوران بيرون از حيز بيانست هر چند در صدر دفتر مجملى از آن بر زبان خامهء بيان گذشت در اينمقام نيز اداى شمهء از صفات پسنديدهء آن قدسى سمات نمودن ناگزير است الحاصل آن حضرت در ايام جهانبانى هر گاه از مشاغل مهام سلطنت و كشورستانى فراغى حاصل گشتى اوقات شريف بانتظام مهمات و انجاح مطالب و مقاصد ارباب حاجات مصروف داشتى و ترويج شريعت غرا و تعظيم علماء و احترام ارباب زهد و اصحاب تقوى و رواج و رونق آستانه‌ها و مدارس و بقاع الخير و تعمير مساجد باقصى الغاية توجه مبذول داشته پيوسته امر معروف و نهى منكر نصب العين ضمير انورش بود چنانچه از نيت درست و حسن اعتقاد در عنفوان شباب و اوان نشاء جوانى و عين لذات نفسانى بتوفيقات آسمانى بتوبت و انابت راغب گشته در سنهء تسع و ثلاثين و تسعمائة كه نه سال از جلوس همايونش گذشته بيست ساله بود كه زبان صدق بيان بكلمهء طيبهء توبوا الى اللّه گويا ساخت و عن صميم القلب از جميع مناهى توبه كرده بنوعى راسخ بودند كه هرگز نقض توبه پيرامن خاطر شريفش نگرديد وجوه شرابخانه و قمارخانه و بيت اللطف را از دفاتر اخراج كردند رفته رفته جميع امرا و اعيان طوايف قزلباش بموافقت آن حضرت بتوبه رغبت نمودند و در سنهء ثلاث و ستين و تسعمائة امراء عظام و ملازمان عتبهء اقبال از مناهى گذشته خلايق در كل ممالك و بلاد از ارتكاب امور نامشروع ممنوع شدند از غرايب حالات « توبة نصوحا » موافق تاريخ آمد .\r\nتاريخ\r\n سلطان كشور دين طهماسب شاه عادل * سوگند داد و توبه خيل سپاه دين را \r\n\r\n","description":"","footnote":"","page_name":" 122 ","page_number":152},
  {"content":"\r\n\r\n تاريخ توبه دادن شد « توبة نصوحا » * سر الهى است اين منكر مباش اين را \r\nمجملا در زمان دولت همايون آن حضرت خلايق و عباد الله تقوى و پرهيزگارى شيوه و شعار خود گردانيده بطاعات و عبادات ميگذرانيدند در امر معروف و نهى منكر بنوعى مبالغه فرمودند كه قصه خوانان و معركه گيران از امورى كه در او شايبهء لهو و لعب باشد ممنوع گشته پانصد تومان ترياك فاروق كه در سركار خاصهء شريفه موجود بود بشبههء حرمت در آب روان حل كردند به جهت مولود هر يك از حضرات چهارده معصوم عليهم السلام مبلغى معين نذر فرموده بودند و هر ساله وجه مولودى را بيك طبقه از سادات عظام محال يقين التشيع ميدادند كه در ميان ايشان قسمت ميشد و در اكثر بلاد سواد اعظم و و شهرهاى معتبر نان تصدق تعيين فرموده به فقراء و محتاجان ذكور و اناث بينواى آن شهر ميدادند در بلاد شيعه بتخصيص مشهد مقدس معلى و سبزوار و استرآباد و قم و كاشان و يزد و تبريز و اردبيل چهل نفر از ايتام ذكور و چهل نفر از اناث ملبوس و ما يحتاج تعيين فرموده معلم و معلمهء شيعه مذهب پرهيزگار و خدمتكاران صلاحيت شعار قرار داده تربيت ميكردند و در هنگام بلوغ هر كدام را با ديگرى تزويج داده غير بالغى در عوض ميآورند تخفيفات و تصدقات كه برعاياى ممالك و براياى مسالك داده‌اند اولا وجوه تمغاى شوارع است كه از زمان سلاطين ماضيه استمرار يافته از تجار و متمولين مترددين بازيافت ميشد و هر ساله موازى هزار تومان شاهى عراقى بحصول مىپيوست بر وفق خوابى كه حضرت صاحب الزمان عليه صلوات الرحمان را ديده بودند و در عالم رؤيا اشاره بدينمعنى شده بود در سال اثنى و سبعين و تسعمائة بتجار و مترددين بخشيده تمغاچيان از ممالك بر طرف شدند و آثارى از وجوه نماند .\r\nبيت\r\n اثر نماند ز تمغا به غير از آن داغى * كه در درونهء تمغاچى از غم تمغاست \r\nمال محترفه و مواشى و مراعى اكثر ممالك خصوصا محال شيعه بتخفيف رعايا مقرر كرده از دفاتر اخراج نمودند از بركت حسن اعمال زمان دولتش پنجاه و چهار سال امتداد يافت بفيروزى و اقبال گذرانيد در عهد اسلام به غير از مستنصر بالله علوى هيچ پادشاهى پنجاه و چهار سلطنت نكرده در عهد همايونش سپاهى و رعيت كامياب فراغت و عافيت بودند جميع مهمات كارخانهء سلطنت را نظامى و انتظامى داده بودند كه الى غايت در عرصهء [ 95 
  ] ايران اختيارات طبع وقادش قدوه و قانون است ايام زندگانى آن بانى مبانى جهانبانى شصت و چهار سال و يك ماه و بيست و پنج روز بود هشت سال در زمان خاقان سليمان شأن از قبل والد عاليشأن سلطنت خراسان كرد و پنجاه و سه سال و ششماه و بيست و شش روز سرير آراى ملك ايران بود سادات و علماء و اكثر اعيان بل كافهء خلايق در روز اينواقعه غم اندوز بر حيات خويش لرزان و از اين مصيبت بنوعى حسرت زده و پريشان گرديدند كه گويا عالم دگرگون گشته علامت روز محشر در ميان خلايق پديد آمده است از امتداد زمان سلطنت آن حضرت در بلاد عجم كسى كه فترت پادشاه گردش ديده باشد نبود از سلاطين عالم نامى شنيده به غير از آن حضرت پادشاهى نديده بودند اين واقعهء عظيمه بر عامهء خلايق بغايت دشوار نموده علماء اعلام و فقهاء كرام خصوصا مير سيد حسين مجتهد جبل عاملى حسب الصلاح امراء بدولتخانه مباركه آمده جسد مطهرش را بآئين شريعت غزا غسل داده در يورت شيروانى كه ما بين باغچهء حرم و ديوانخانه بود بامانت گذاشتند در زمان سلطنت اسمعيل ميرزا بنوعى كه در طى احوال او مرقوم ميگردد نقل مشهد معلى كرده در روضهء خلد آساى رضويه مدفون ساختند از آثارش باروى بلدهء طهران و باروى مشهد مقدس و مطلا گردانيدن گنبد مبارك حضرت امام الجن\r\n\r\n","description":"","footnote":"","page_name":" 123 ","page_number":153},
  {"content":"\r\n\r\nو الانس و ميل طلاى سر گنبد و عمارات دولتخانهء مباركهء دار السلطنهء قزوين و حمامات معدود چهار - بازار و باغ ارم تمامى موسوم بسعادت آباد كه بلطافت و خوبى شهرهء جهان و نمونه از باغ جنانست و مسجدى در صاحب آباد دار السلطنهء تبريز رحمة الله عليه اميد كه از نتايج حسن اعتقادش به حضرت اهل بيت طيبين و طاهرين يوم يقوم الحساب با معصومان خاندان رسالت و ولايت مشحور بوده با آن برگزيدگان درگاه إله در رياض جنان مقيم و جلوه‌گر باد اكنون ناگزير واقعه نويس است كه اسامى اولاد نامدار آن حضرت و ساير شهزادگان حيدر نژاد و اعاظم امراء و اركان دولت و بزرگان هر طايفهء كه در هنگام ارتحال انتظام بخش ممالك ايران بودند در رشتهء تحرير كشد كه چون اسم هر يك بتقريبات بر زبان قلم ميگذرد طالبان احاديث و اخبار را اطلاعى بر احوال ايشان حاصل گردد .\r\n\r\n","description":"","footnote":"","page_name":" 124 ","page_number":154},
  {"content":"\r\n\r\n\r\nذكر اسامى ساميهء شهزادگان كامكار و اولاد و اعقاب نامدار حضرت شاه جنت مكان و برادر زادگان عالى مكان\r\nشاهزادگان گرامى صفوى نژاد از فرزندان صلبى و فرزند زادگان نامى و برادر زاده‌ها كه در حين ارتحال در قيد حيات و در ظل عاطفت آن حضرت كامياب دولت و عزت بودند سى و پنج نفر بودند : بيست و سه پسر و دوازده دختر چنانچه در ذيل مبين ميگردد از آن جمله فرزندان صلبى از پسر و پسرزاده و دختر سواى چند نفرى كه در زمان حيات آن حضرت كسوت ممات پوشيده رخت هستى بسر منزل بقا كشيده‌اند و ذكر آنها متضمن فايدهء نيست بيست و دواند پسران صلبى نه نفر : اول نواب سكندر شأن سلطان محمد ميرزا چون تاريخ تولد شاهزادگان كامكار سواى سه شاهزادهء نامدار كه مرتبهء فرمانروائى يافتند به نظر كمترين نرسيده متعرض آن نشد اسامى ايشان و خلاصهء از اطوار جليه و احوال زكيه مرقوم كلك بيان ميگردد ، بالجمله ولادت آن حضرت در شهور سنه ثمان و ثلاثين و تسعمائة كه هشت سال از جلوس همايون شاه جنت مكان گذشته بود از بطن سلطانم صبيهء موسى سلطان موصلوى تركمان از امراء بزرگ بايندريه اتفاق افتاده ، « فرزند شاه طهماسب اول محمد آمد » تاريخ اين مولود گرامى است كه به اين اسم سامى موسوم و بلقب خدابنده ملقب گشته در زمان ارتحال والد غفران مآل چهل و شش ساله بود در تاريخ سنهء ثلاث و اربعين و تسعمائة كه آن حضرت شش ساله بود بسلطنت ديار خراسان ارتقا يافته محمد خان شرف الدين اغلى تكلو لله و امير الامراء گرديده آن حضرت در دار السلطنهء هرات بر مسند فرماندهى تمكن يافته محمد خان متكفل خدمت آن نوباوهء رياض دولت بود و چندين سال در دار السلطنهء مذكور بعافيت و كامرانى و اكتساب فضايل و كمالات نفسانى روزگار گذرانيده از جميع امور متداوله خبير و آگاه بود بفهم و فراست وجود و سخاوت متصف و همت عالى داشت كه حاصل بحر و كان در نظر همتش با خاك ره يكسان مينمود گاهى بنظم اشعار زبان گشوده « فهمى » تخلص ميكرد هزل و مطايبه و شكفته طبعى شيوه و شعارش بود و رقوم [ 96 
  ] اندوه و ملال بر صحيفهء خيال كمتر نگاشتى بعد از ايامى حضرت شاه جمجاه جنت مكان را شوق ديدار آن اصداف خلافت و شهريارى درى برج نصفت و بختيارى اعنى فرزند ارجمند سعادت پيوند غالب گشته او را بپايهء سرير اعلى طلب فرموده اسمعيل ميرزاى برادر اعيانى آن حضرت را بهرات فرستادند و بعد از اندك زمانى بنابر مصالح ملكى و حركات ناملايم كه موافق مزاج اقدس نبود او را طلب فرموده بقلعهء قهقهه فرستادند و ديگر باره نواب شاهزادگى به آن منصب ارجمند سرافرازى يافت بعد از واقعه قزاق تكلو كه معصوم بيك صفوى با فوجى از امراء و عساكر بدفع شر او مأمور گشته بود چنانچه در طى تحرير آن احوال سمت گزارش يافته فيصل پذير گرديد نواب شاهزادگى حسب الامر باتفاق فرزند ارجمندش سلطان حسين ميرزا بپايهء سرير اعلى آمده بعد از تجديد عهد ملاقات رخصت انصراف يافته\r\n\r\n","description":"","footnote":"","page_name":" 125 ","page_number":155},
  {"content":"\r\n\r\nشاهقلى سلطان يكان استاجلو لله و امير الامراء گرديد در آن ايام آن حضرت را در هراث ضعف باصرهء طارى گشته در معالجه تغافل ميورزند جراحان و كحالان حاذق دعوى معالجه مينمودند آن حضرت متحمل شدايد آن امر نشدند رفته رفته آن ضعف قوت گرفته نقص تمام در باصره پديد آمد و ميانهء آن حضرت و شاه قلى سلطان لله‌اش بجهات مختلفه غبار نقارى ارتفاع يافت از بد سلوكى يكديگر شكايت مينمودند شاه جنت مكان بنابر مراعات خاطر شريف فرزند ارجمند آن حضرت را بدار الملك شيراز فرستاده از فرزندان گراميش سلطان حسن ميرزا را باردو آورده قرة العين دودمان سلطنت و اقبال شهزادهء بلند قدر بيهمال اعنى حضرت اعلى شاهى ظل اللهى بجاى والد ماجد بسلطنت ملك خراسان موسوم گردانيدند و آن حضرت حسب الفرمان همايون آن نوباوهء رياض سلطنت را در هرات گذاشته خود با ساير فرزندان كامكار روانهء شيراز شد و در دار الملك مظفرى قدم بر بساط سرورى نهاد ولى سلطان قلخانچى اغلى ذوالقدر لله و راتق فاتق مهمات گشت و آن حضرت چندگاه در آن خطهء فرح بخش دلگشا رحل اقامت انداخته روزگارى بفراغت ميگذرانيد تا آنكه بعد از ارتحال حضرت شاه غفران مآل و ايام سلطنت اسمعيل ميرزا تزلزل باحوال شريفش راه يافته مترصد لطيفهء غيبى بود كه باقتضاى قضا واقعهء اسمعيل ميرزا روى داد و آن حضرت بمعاضدت بخت مادرزاد بمرتبهء بلند فرمانروائى رسيد چنانچه در محل خود مشروحا رقم پذير كلك بيان ميگردد .\r\nاز فرزندان آنحضرت اول سلطان حسن ميرزا كه از صبيهء مير عبدالعظيم سيفى حسينى كه از امراء معتبر گيلان و داماد قاضى جهان بود متولد گشته تاريخ ولادتش به نظر نرسيده اما در حين ارتحال جد بزرگوار هيجده ساله بود چنانچه در شهور سنهء ست و ستين و تسعمائة متولد شده باشد شاه جنت مكان آن شهزادهء جوانبخت كامران را بپايهء سرير اعلى طلب فرموده چند گاه در ظل تربيت آن حضرت روزگار گذرانيده بايالت نصف ولايت مازندران منصوب گرديد در حين ارتحال شاه جنت بارگاه در مازندران اقامت داشت بفهم و فطرت متصف و صاحب طبيعت بود اين رباعى از مشرق خاطر عاطر او طلوع كرده :\r\nرباعى\r\n رويت كه ز باده لاله ميرويد ازو * از تاب شراب ژاله ميرويد ازو \r\n دستى كه پيالهء ز دست تو گرفت * گر خاك شود پياله ميرويد ازو \r\nدر زمان سلطنت عمش اسمعيل ميرزا درجهء شهادت يافت شرح آن بتفصيل در طى حالات زمان دولت اسمعيل ميرزا تحرير مييابد .\r\nدويم شاهزادهء عاليقدر سلطان حمزه ميرزا كه از نواب مريم شأن مهد عليا خير النساء بيگم صبيهء قدسيه مير عبدالله خان والى مازندران متولد شده در آنوقت ده ساله و با پدر عاليشأن در دارالملك شيراز بود در زمان سلطنت نواب سكندر شأن سمت وكالت و رتبهء وليعهدى يافت و قريب بده سال ايام جهاندارى پدر عاليشأن در خدمت والد معزز و گرامى و مؤسس و مرتب امور دولت بود تا آنكه از كجروى فلك كجرفتار بدست دلاك پسر ناپاكى درجهء شهادت يافت چنانچه در طى قضاياى زمان دولت پدر بزرگوارش مرقوم كلك بيان ميگردد .\r\nسيم شاه و شاهزادهء عالم و عالميان اعنى حضرت اعلى شاهى ظل اللهى شاه عباس بهادر خان است كه از نواب مريم شأن مهد عليا متولد گشته ميلاد با اسعاد آن نوباوهء گلشن\r\n\r\n","description":"","footnote":"","page_name":" 126 ","page_number":156},
  {"content":"\r\n\r\nسعادت و اقبال و برگزيده مهيمن متعال بتاريخ شب دوشنبه غرهء شهر رمضان المبارك اواخر يونت ئيل تركى بعضها مطابق سنهء ثمان و سبعين و تسعمائة و بعضها موافق سنهء تسع و سبعين و تسعمائة در دار السلطنهء هرات بطالع سنبله روى داد يعنى آفتاب عالمتابى از افق جاه و جلال طالع شد كه عالم ظلمانى را بنور طلعت همايونى روشن ساخت خجسته اخترى از مطلع اقبال [ 97 
  ] درخشان گشت كه بر عالميان پرتو رأفت و امتنان انداخت منهيان آسمانى از آن مولود فرخنده ورود جهانيان را مژدهء امن و امان دادند و فرمانبران قضا و قدر ابواب مسرت و شادكامى بر روى روزگار ساكنان خطهء غبراء گشادند .\r\nبيت\r\n ز برح مكرمت از بخت فيروز * برآمد آفتابى عالم افروز \r\n فروزان گشته از لطف الهى * همايون اخترى از برج شاهى \r\n كز انوارش زمانه روشنى يافت * فروغش بر جين عالمى تافت \r\nاز آن طالع فرخنده مطالع مزرع اميد عالميان چون خوشهء پروين بارور و از صاحب طالعش كه عطارد است صحايف آمال جهانيان بارقام زرين فام عدل و احسان مزين و محرر گرديد از نوادر وقايع و اتفاقات غريبه كه از وقت تولد تا هنگام عروج بر معارج سلطنت و فرمانروائى قرين حال خير مآل آن حضرت بوده يكى آنست كه عورت قابله كه بسعادت خدمت رضاع و پرستارى آن قرهء باصره اقبال و سرافرازى يافت بىآنكه در آن عهد فرزندى از او تولد نموده شير در پستان داشته باشد بر سبيل تفقد و مهربانى پستان در دهان مبارك آن حضرت نهاده در هنگام مكيدن بفرمان الهى و حكمت بالغهء نامتناهى شير از پستان آن قابلهء محترمه در فوران آمده آن گوهر بحر كامكارى برغبت تمام نوشيده‌اند و بعد از ظهور اين امر غريب كه از خوارق عادات است آن عفت قباب سعادت پذير خدمت رضاع آن مولود گرامى گشت و چون از نوادر وقايع و حالات عجيبهء غريبه بود قلم سوانح نگار بتحرير آن پرداخت خردمند دقيقه رس داند كه از صفوت نژادى كه چندين كارهاى شگرف در امور دينى و\r\n\r\nبيان ولادت شاه عباس عباس اول\r\nدنيوى در ذات اقدس همايونش وديعت نهاده قدرت ايزدى و دست پرور و منتظمان كارگاه قضا و قدر باشد مثال اين امور در شگفت و چه دور و از زمرهء شاهزادگان نامدار آن گرامى گوهر درياى خلافت و كامكارى نجيب الطرفين است كه از جانب پدر و الا گهر و والدهء نيكو سير ثمره سجره سيادت و ولايت و دوحهء برومند رياض سلطنت و خلافت است زيرا كه جد پدرى و مادرى آن حضرت از ارباب سلوك و اهل الله و برگزيدگان درگاهند و بدين موهبت عظمى از ساير شهزادگان و فرمانروايان سلسلهء عليهء صفويه صفت برترى و رجحان بسلطنت صورى و معنوى سربلندى دارد چه والد آن خجسته گوهر اكليل سلطنت و بختيارى نواب سكندر شأن ابوالغالب سلطان محمد پادشاه ولد اكبر حضرت شاه جمجاه جنت مكان عليين آشيانست كه از غايت رفعت شأن و اعتلاى مكان و علو نسب و سمو حسب از اوصاف و صافان جهان و مدحت سرايان بلاغت نشان مستغنى است و نسبت شريف آن خاقان يعقوب نشان با سلطان الاولياء و برهان الاصفياء شيخ صفى الحق و الحقيقة و الدين طاب ثراه و مقامات عاليه‌اش از حيز احصاء بيرون است و انتساب آن عارف اسرار الهى بدودمان رسالت و امامت بنوعى\r\n\r\n","description":"","footnote":"","page_name":" 127 ","page_number":157},
  {"content":"\r\n\r\nاست كه در صدر اين نسخهء شريفه مرقوم قلم وقايع رقم گرديده و والدهء ماجده‌اش سر عظمى و بانوى كبرى مهد عليا خير النساء بيگم صبيهء محترمهء سيادت و سلطنت پناه مير عبدالله خان والى مازندرانست كه از نژاد غفران پناه سيد قوام الدين مشهور بمير بزرگ است به اين ترتيب كه مير عبدالله خان بن سلطان محمود خان بن مير عبدالكريم بن سيد محمد بن سيد مرتضى بن سيد على بن سيد كمال الدين معاصر امير كبير امير تيمور گوركان بود و در قلعهء ماهانه نيز چنانچه در كتب تواريخ مسطور است محصور گشته\r\n\r\nبيان نسب شاه عباس اول از طرف طرف مادر\r\nبجنگ و جدال پرداخت و آن جناب خلف صدق مير بزرگ مذكور است و نسبت شريف او به سيد على المرعشى ميپيوندد و بدينجهت سادات اين سلسله را مرعشى مينامند و آن جناب بنوعى كه در تاريخ جهان آرا مسطور است از احفاد و اعقاب امام الساجدين و قبلة العارقين حضرت امام زين العابدين عليه السلم است بالجمله آن جناب غفران مآب از اجلهء سادات عظيم القدر حسينى و جامع سلطنت صورى و معنوى و عارج معارج مقامات علوى و سفلى و كاشف دقايق انفسى و آفاقى بوده در اول حال بتوفيق الهى دامن همت از مشتهيات نفس كوتاه گردانيده قدم در وادى مجاهده و رياضت نهاد بعد از اعتلا بمدارج مقامات عاليه چون از ديوان نحن قسمنا انتظام ممالك طبرستان و ترفيه حال زيردستان آن ولايت بحسن توجه آن عارف ربانى حواله شده بود بر حسب تقدير بمازندران شتافته در آن ديار رحل اقامت انداخت و خانقاه سدره اشتباهش مرجع خواص و عوام آن ملك گشته والى آن ولايت افراسياب كه از طبقهء چلاويان بود بعد از آنكه در سلك ارباب ارادت آن حضرت درآمده بود از غلوى مريدان و ازدحام [ 98 
  ] خلايق انديشيده با آن جناب در مقام غدر درآمده بدفع او جازم گشته خود با گروهى از اشرار بر سر خانقاه سيد رفت و شرعا دفع آن بر آن جناب واجب گشته در مقام مدافعه درآمد از تقديرات ايزدى تيرى از شست قضا گشاد يافته بر مقتل افراسياب رسيده بقتل آمد و آن جناب بظفر و نصرت اختصاص يافته در آن ملك خروج بسيف كرده سلطنت صوريرا با خلافت معنوى جمع كرد تفصيل احوال خجسته مآل آن حضرت بنوعى است كه سيد ظهير الدين مؤلف تاريخ طبرستان مفصلا در رشتهء تحرير كشيده و مجملى از آن در تاريخ حبيب السير نيز مستور است چون تحرير آنها موجب اطناب بود كلك سخن پرداز از آن باز آمده شروع در مقصد كه شرح ولادت با سعادت حضرت اعلى شاهى ظل اللهى است نمود بالجمله آباء و اجداد آن صفوت و عفت قباب مهد عليا پدر بر پدر در ديار طبرستان والى و فرمانروا بوده و چون ولادت خجستهء آن نورپرورد الهى در دار السلطنهء هرات روى داد انوار سلطنت و كامكارى از ناصيهء همايونش ظاهر و لمعات خلافت و جهانبانى از بشرهء ميمونش شارق و لامع منجمان دانشور و اختر شناسان فضيلت گستر كه در آن هنگام در دار السلطنهء مذكور بوده‌اند خصوصا مولانا عبدالصمد\r\n\r\nتاريخ ولادت شاه عباس اول\r\nهروى از زايجهء طالع آن اختر برج اقبال معلوم نموده خبر داده بودند كه عنقريب آن حضرت برتبهء والاى فرماندهى رسيده آفتاب دولتش از ماهچهء افق سعادت طالع گشته پرتو عدالتش ضياء بخش عالميان خواهد بود و كافهء خلايق در سايهء رأفت و امتنانش خواهند آسود شعراء بلاغت گستر تاريخ مولود گرامى « پادشاه هفت اقليم » يافته بدين طريق در رشتهء نظم كشيده‌اند .\r\n\r\n","description":"","footnote":"","page_name":" 128 ","page_number":158},
  {"content":"\r\n\r\nتاريخ\r\n نونهال چمن پادشهى * كه بگلزار جهان گشت مقيم \r\n سال مولود وى از كلك قضا * چون رقم كرد همى طبع سليم \r\n ناگهان از پى تاريخش گفت * هاتفى « پادشه هفت اقليم » \r\nبعد از طلوع آن نير اقبال تولد آن و الا گهر را والد نامدارش به خدمت پدر بزرگوار عرض نمود كه در تعيين اسم سامى گراميش بدانچه رأى شهريارى قرار گيرد اشاره فرمايند كه به آن اسم موسوم گردد اتفاقا در آن روز كه عريضهء نواب سكندر شأن به نظر خجسته اثر حضرت شاه جنت مكان رسيد بالهام آسمانى مكررا اين بيت بر زبان الهام بيان مبارك جارى ميشد :\r\n عباس على است شير غازى * سر دفتر لشكر حجازى \r\nو در حين ورود عريضه نيز به اين بيت متذكر بود و هر يك از شاهزادگان كه از كتم عدم قدم بعرصهء وجود مينهاد قاليچه و يراق مهد از خزانهء عامره شفقت ميشد حضرت شاه جنت مكان جهت آن سرو رياض سلطنت و شهريارى قاليچهء مبارك كه در ايوان چهل ستون دولتخانهء مباركه در زير آن حضرت گسترده شده بود با يراق مهد فرستادند و همانا بنور فراست و ارشاد كه ذات حميده صفاتش به آن متصف بود دريافته بود كه عنقريب آن درى برج عظمت و بزرگوارى مسند آراى تخت شاهى و جانشين سرير پادشاهى خواهد بود و زود باشد كه آفتاب دولتش از مشرق جاه و جلال طالع گشته پرتو وصول بر آن مقام بخش و ايوان كيوان مثال انداخته گلشن هميشه بهار ايندولت روز افزون را بتازگى نزهت و طراوت خواهد داد و پژمردگى كه از نوايب فتن و فتور بچمن سلطنت و كامكارى راه يافته باشد بزلال تيغ آبدار طراوت ايام بهار داده بنيروى دولت و مساعدت اقبال و استقامت رأى و فطانت ضمير و قوت عقل و حسن تدبير سزاى بد خواهان و بدكاران در كنارشان خواهد نهاد مجملا در حين رضاع تا زمان سلطنت و فرمانروائى آثار و علامات و اشارات غيبيه كه هر يك مشعر بر آن است كه آن حضرت بمرتبهء بلند سلطنت و دارائى رسد بسيار است از آن جمله يكدو امر غريب خارق عادات كه از حضرت شاه جنت مكان منقول است و از راويان صحيح القول ثقه استماع شده بنابر مناسبت مقام اعتلاى مدارج معنوى آن و الا احتشام از طول كلاه نينديشيده در صحيفه مرقوم ميگردد يكى آنست كه قبل از آنكه خبر فرخنده اثر تولد آن نوباوهء حديقهء دولت و اقبال بعتبه عليهء جاه و جلال رسد حضرت شاه جنت مكان نواب سلطان حسن ميرزا برادر كلان آن حضرت كه در خدمت جد بزرگوار بود مخاطب ساخته فرمودند كه امروز قاصدى از دار السلطنهء هرات ميرسد و نيكو خبرى خواهد آورد كه موجب روشنائى ديدهء ما و تو خواهد بود بعد از آن قاصد رسيده مژدهء تولد آن حضرت آورد چنانچه مذكور شد ديگرى آنكه يكى از قورچيان عظام چند سال بعد از ولادت با سعادت آن شهزادهء عالى منزل حسب الامر بدار السلطنهء هرات رفته بود عود نموده حضرت شاه جنت مكان از تحقيق حالات و شمايل صورى آن حميده صفات مينموده همانا آن شخص از نارسائى خرد و عدم دريافت شمايل آن حضرت را چنانچه بايد و شايد بيان ننموده حضرت شاه جمجاه [ 99 
  ] با حدت مزاج فرموده‌اند كه ترا از\r\n\r\n","description":"","footnote":"","page_name":" 129 ","page_number":159},
  {"content":"\r\n\r\nحال آن و الا گهر چه خبر ، آن قرة العين چراغ افروز اين دودمان كرامت نشان خواهد بود و اين بيت كه :\r\n عباس على است شير غازى * سر دفتر لشگر حجازى \r\nكه در فوق تحرير يافته در آنوقت بر زبان مبارك گذشته و عنقريب آنچه بر زبان مبارك گذشته بمنصهء ظهور آمده از زمرهء چندين شاهزادگان عالى منزلت اين دودمان كه هر يك استعداد و شايستگى سلطنت عالمى داشتند تشريف اين مرتبهء بلند بر قامت قابليت آن سرو جويبار خلافت راست آمده مدارج علياى صورى و معنوى آن مولود گرامى باحسن وجهى جلوهء ظهور نمود هر چند خوض در صادرات احوال گرامى آن فرخنده مآل موجب طول كلام است و سخن بدرازا ميكشد اما فقرهء چند از مبادى احوال آن حضرت و باعث تفويض دارائى ملك خراسان و ماندن آن گرامى گوهر در دار السلطنهء هرات لازم ديد كه در طى اين مقال نگاشتهء كلك سخن پرداز گرداند بر عقلاء دانشور و دانشوران خردپرور « كالشمس الشارقة من السماء » ظاهر و هويداست كه هر گاه از ديوان رفيع الاركان  « تُؤْتِي الْمُلْكَ مَنْ تَشاءُ . . .   وَ تُعِزُّ مَنْ تَشاءُ »  منصب والاى سلطنت و كامكارى باسم سامى صاحب دولتى رقم پذير كلك تقدير گردد و اگر چه در بدايت حال ظاهر انواع شدايد و محن قرين حال نصرت مآل آن صاحب اقبال ميگردد كه هر يك از آنها در نظر ظاهربينان عالم كون موجب قطع تعلقات روحانى است اما بمقتضاى حكمت بالغهء ازلى حمايت ايزدى ذات مقدس سمات آن برگزيدهء جهان را بنوعى از مكاره و مضار حوادث صيانت مينمايد كه موجب حيرت صاحب خردان روزگار گردد و عاقبت الامر بر دورانديشان عالم معنى با حسن وجهى صورت ظهور مييابد كه در آن قضاياى كراهيت نمون هزاران حكمت علمى و مصالح ملكى وديعت نهادهء دست قدرت ازلى است و وجود گرامى صاحبدولتى كه متدرع بدرع حمايت الهى باشد از آسيب دهر و كيد و غدر كم خردان خفيف عقل مصون و محروس است .\r\nبيت\r\n اگر تيغ عالم بجنبد ز جاى * نبرد رگى تا نخواهد خداى \r\nغرض از تمهيد اين مقدمات صورت احوال گرامى حضرت شاه و شاهزادهء جم قدر ملايك سپاه مظهر لطف إله سمى عم حبيب حضرت رب العباد اعنى حضرت اعلى شاهى ظل اللهى بسى فرمانروايان و الا شكوه در مبادى حال متحمل حوادث روزگار گرديده عاقبت بنيروى اقبال و مساعدت اختر بخت فرخ فال پاى بر معارج سرورى نهاده بمطالب بلند و مقاصد ارجمند فايز گشته‌اند اما از به دو فطرت و ابتداى خلقت كه وجود كثير الجود انسانى بتشريف كرامت  « وَ لَقَدْ كَرَّمْنا بَنِي آدَمَ »  سرفراز و بخطاب بلا ارتياب  « إِنَّا جَعَلْناكَ خَلِيفَةً فِي الْأَرْضِ »  ممتاز گشته و فرق فرقدساى سلاطين كامكار بتاج و تاج خلافت و بختيارى زيب و زينت پذيرفته آنچه از اوان رضاع و طفوليت تا عروج بر معارج دولت آن حضرت را از حوادث روزگار و قصد اضداد و كيد اعادى و غدر حرام نمكان سفاهت پيشه غفلت انديشه روى داده تعب و تشويشات مالا تعد و لا تحصى كه در ايام كشورستانى و ترددات ملك گيرى و انتظام بخشى امور عالم كشيده هيچيك از كشور گشايان و الا قدر را روى نداده چنانچه شمهء از آنها در ذيل اين دفتر هر يك در محل خود سمت گزارش مييابد يكى از جمله اموريكه نسبت به اطفال از شدت آلام است جدا كردن او از پدر و مادر مهربان است كه\r\n\r\n","description":"","footnote":"","page_name":" 130 ","page_number":160},
  {"content":"\r\n\r\nدر بدايت حال و ايام رضاع كه هنوز زياده از يكسال و ششماه از عمر شريفش نگذشته بود قرين احوال خجسته مآل آن حضرت گشته از پدر و مادر جدا افتاد تبيين اين مقال و صورت اين احوال بطريق اجمال آنكه در دار السلطنهء هرات ميانهء نواب سكندر شأن ابوالغالب سلطان محمد ميرزا والد نامدار آن حضرت كه والى آنولايت بود و شاهقلى سلطان يكان لله ميرزا بافساد مفسدين وحشت پديد آمده از سلوك يكديگر ناراضى بودند مكررا عرايض مشتمل بر شكايت بپايهء سرير اعلى ميفرستادند حضرت شاه جمجاه جنت مكانى بنابر آنكه من بعد ميانهء ايشان التيام و مدارا ممكن نبود ارادهء خاطر اشرف بدان متعلق گشت كه شهزادهء نامدار كامكار سلطان حمزه ميرزا را كه بانواب كامياب شاهى ظل اللهى برادر اعيانى و در آنوقت هشت ساله بود بجاى پدر در دار السلطنهء هرات نصب نموده والد عاليشأنرا بحكومت ممالك مظفرى بدارالملك شيراز فرستند حكم قضا جريان برين نهج سمت درود و عز صدور يافت نواب سلطان محمد ميرزا و حرم محترم او بعد از وصول فرمان قضا جريان اظهار بشاشت و شادكامى كردند اما از گذاشتن فرزند دلبند خود سلطان حمزه ميرزا ملالت تمام داشت جدائى از آن قرة العين برايشان صعب [ 100 
  ] و دشوار بود ديگر بار عرضه داشت فرستاده استدعا نمودند كه چون آن فرزند ارجمند بمادر و پدر انس و الفت تمام گرفته و اگر جدا شود يحتمل كه تاب فرقت و جدائى نياورده اغراض نفسانى برو غلبه كرده بيم ضرر باشد و والده‌اش نيز بى او زندگانى نميتواند كرد و قرة العين سلطنت عباس چون هنوز طفل رضيع است و بجز دايه با كسى انس و الفت ندارد اگر امر شهريارى بوده باشد او را در هرات گذاشته سلطان حمزه ميرزا در مرافقت پدر و مادر بشيراز آيد چون حضرت شاه جنت مكان برضاى خاطر نواب ميرزا مقيد بودند مسؤول درجهء قبول يافته حكم قضا پيوند برين جمله بنفاذ پيوست و نواب سكندر شأن نواب اعلى شاهى را در هرات گذاشته خود با ساير فرزندان متوجه شيراز شدند چنانچه در فوق بتحرير پيوست و از ماندن آن نوباوهء گلشن اقبال در هرات كه تختگاه سلاطين نافذ فرمانست و در بنيان بساط آگهى تفرس نمودند كه عنقريب آن نهال چمن آراى بوستان سلطنت و كامكارى در رياض اقبال نشو و نما يافته بثمرهء مراد بارور و كامياب دولت خواهد شد چه حضرت شاه جنت مكان نيز از عهد صبى حسب الفرمان خاقان سليمان شأن عليين آشيان بسلطنت خراسان موسوم گشته در آن بلدهء طيبه نشو و نما يافت و عاقبت در ميانهء اخوان تخت فيروز بخت سلطنت ايران بوجود شريفش آرايش پذيرفت و از اولاد نامدار آن حضرت نيز هر كدام بسلطنت خراسان موسوم گشتند عاقبت رتبهء فرمانروائى يافتند بالجمله آن صاحب اقبال در دو سالگى بمنصب والاى سلطنت و فرمانروائى ممالك خراسان و جانشينى والد عاليشأن و جد عليين آشيان سربلندى يافت و شاهقلى سلطان بدستور بلله‌گى معين گشته مهد خسروانى آن جوهر گرامى در آغوش اخلاص نگاه داشته پرورش ميداد چون قلم وقايع رقم مجملى از احوال فرخنده آغاز خجسته فرجام اين نور پرورد سپهر اقبال را بر صحيفهء بيان نگاشت عنان سبك سير خامه را بشرح احوال ساير شاهزادگان منعطف ميسازد .\r\nفرزند چهارم نواب سكندر شأن ابوطالب ميرزا است كه در سال بيمارى حضرت شاه جنت مكان از نواب مريم شأن مهد عليا متولد شد در سال ارتحال جد بزرگوار دو ساله بود و در حجرهء تربيت والدين نشو و نما يافت در سنهء ايت ئيل مطابق اربع و تسعين و تسعمائة كه شاهزاده مغفور سلطان حمزه ميرزا چنانچه در اواخر اين جلد مرقوم قلم سوانح نگار ميگردد درجهء شهادت يافت ابوطالب ميرزا به سمت وكالت ديوان اعلى موسوم گشته بصلاح و صوابديد امراء و اركان دولت كه در آن حين صاحب اختيار امور دولت\r\n\r\n","description":"","footnote":"","page_name":" 131 ","page_number":161},
  {"content":"\r\n\r\nبودند سيما عليقلى خان فتح اغلى استاجلو و اسمعيل قليخان توپچى باشى ولد ولى خليفهء شاملو ولى العهدى يافت و در اواخر تنگوزئيل خمس و تسعين و تسعمائة كه طنطنهء ورود اقبال حضرت اعلى شاهى ظل اللهى در عراق بلند آوازگى يافت و بر تخت سلطنت موروث جلوس نمود ابوطالب ميرزا با برادر كوچكترش طهماسب ميرزا چند گاه در قلعه نشيمن داشتند تا آنكه در پارس ئيل ثمان و تسعين و تسعمائة كه در قلهء طبرك اصفهان اقامت داشتند بسعى بعضى از امراء و اعيان هر دو مكحول گرديدند .\r\nفرزند پنجم طهماسب ميرزا كه بعد از ارتحال شاه جنت مكان از كتم عدم قدم بعرصهء وجود نهاده در دارالملك شيراز از بطن خدرمعلى و مهد علياء تولد يافت و چون جد بزرگوارش از عالم رحلت فرموده بود باسم سامى آن حضرت موسوم گرديد و او نيز بدستور برادر در ظل عاطفت و اشفاق والدين نشو و نما مييافت در تخاقوى ئيل سنهء ثلاث و تسعين و تسعمائة كه طايفهء تكلو و تركمان به جهت قتل امير خان تركمان كه در محل خود گزارش خواهد يافت با شاهزادهء مغفور سلطان حمزه ميرزا مناقشه آغاز نهادند در تبريز او را دزديده بميان خود برده بعراق بازگشتند و در مقام تربيت شاهزاده درآمده با نواب جهانبانى سلطان حمزه ميرزا مقاتله نموده شكست يافتند شاهزاده گرفتار گشته در قلعهء الموت محبوس گشت تا آنكه در قلعهء طبرك اصفهان باتفاق برادر مكحول گشت چنانچه مذكور شد چون اسامى فرزندان گرامى نواب سكندر شأن سلطان محمد پادشاه در حيز بيان آمد اكنون اسامى ساير فرزندان نامدار كامكار حضرت شاه جنت مكان مرقوم كلك بيان ميگردد .\r\nفرزند دويم آن حضرت اسمعيل ميرزا است او نيز از ستر عظمى سلطانم صبيهء موسى سلطان موصلو متولد گشته برادر اعيانى نواب سلطان محمد ميرزا است و در ملازمت والد نامدار نشو و نما يافته همواره منظور نظر شفقت و تربيت بود و انوار عاطفت شاهانه بر وجنات احوالش ميتافت و در اثنى و ستين و تسعمائة كه صبيهء مرتضى ممالك اسلام شاه نعمت اللّه يزدى را كه از مرحومهء خانش بيگم همشيرهء حضرت جنت مكان بوجود آمده بود بحبالهء او در مىآورد در باغ دلگشاى شمال آباد [ 101 
  ] تبريز جشنى عظيم آراسته چنان عروسى كردند كه هنوز آن جشن و سور در ميانهء قزلباش زبانزد خاص و عام است و از غايت اشفاق پدرانه آن حضرت در چنان جشنى شاهانه و بزم طرب افزاى خسروانه قد افراخته بر قاضى درآمدند و حضار آن محفل سعادت پيرا هر يك فراخور حال و اقتضاى وقت نثارها كرده ارباب طرب و ساز و مغنيان نغمه پرداز از بسيارى نثار كه در آن عشرت سرا فراهم آمده بود بىنياز گشتند و او قدر اين مراتب عالى و شفقتهاى شاهى را ندانسته بامورى كه مرضى خاطر مبارك پدر بزرگوار نبود اقدام مينمود حضرت شاه بودن شاهزاده را در ركاب معلى مصلحت ندانسته در سنهء ثلاث و ستين و تسعمائة نواب سلطان محمد ميرزا را از دار السلطنهء هرات باردو طلبيده اسمعيل ميرزا را بهرات فرستاد على سلطان تكلو حسب الامر او را بهرات رسانيد و سلطان محمد ميرزا را آورد در محور ساوجبلاغ على سلطان مغضوب گشته بضرب لگد قورچيان مضمحل گرديد سببى جز آن ظاهر نشد كه در بردن جناب ميرزا عهد و شرطى چند بميان آمده باشد العلم عند الله همانا سلوك خراسان ميرزا نيز بر وفق رضاى اشرف نبوده بنابر بعضى مصالح ملكى و پاس دولت اندك زمانى نگذشته بود كه جناب شاهزادگى از حكومت آن ولايت معزول گرديد و سوندوك بيك افشار قورچى باشى حسب الامر بهرات رفته او را از راه طبس و يزد آورد چون بساوه رسيد وكيل السلطنه معصوم بيك صفوى رفته او را از ساوه بقلعهء قهقهه برده نواب سلطان محمد ميرزا باز بهرات تشريف برده چنانچه\r\n\r\n","description":"","footnote":"","page_name":" 132 ","page_number":162},
  {"content":"\r\n\r\nمذكور شد و اسمعيل ميرزا نوزده سال و ششماه و بيست و يك روز در آن قلعه روزگار گذرانيد تا آنكه بعد از رحلت شاه جنت مكان و شهادت سلطان حيدر ميرزا بمرتبهء بلند سلطنت و فرمانروائى رسيد چنانچه در ذيل اين دفتر در محل خود مرقوم و محرر خواهد گشت .\r\nفرزند سيم سلطان حيدر ميرزا كه از بنات مكرمهء عظمى و اعيان گرجيه كه در سلك زوجات مطهرهء حضرت شاه جنت مكان انتظام داشت تولد يافته تاريخ ولادتش معلوم محرر اوراق نگشته اما در حين ارتحال حضرت شاه جنت مكان بيست و دو ساله بود برين تقدير در شهور سنهء اثنى و ستين و تسعمائة متولد شده باشد از وقت تولد تا حين ارتحال والد در درگاه معلى بود و در ظل تربيت و اشفاق والد بزرگوار نشو و نما مييافت صدر الدين خان والد او كه از امراء معتبر بود بدستور متكفل خدمت شاهزاده بود و حضرت شاه را توجه تام بشاهزاده بود و او نيز بر وفق رضاى پدر سلوك مينمود در اواخر ايام حيات كه بانتظام بعضى امور دولت و مهمات سلطنت بنفسه ملتفت نميشدند بشاهزاده رجوع ميكردند و بتوجهات خاطر اشرف بين الاخوين امتياز داشت بدينجهت روز بروز در نظر شاهزادگان و امراء طوايف قزلباش قدر و مقدارش مىافزود از آثار توجهات ظاهرى آن حضرت اعتبار عظيم يافته از غرور جوانى و تخيلات نفسانى قرار ولى العهدى و پادشاهى با خود داده اكثر معارف لشكر خصوصا طايفهء شيخاوند و استاجلو و طبقهء گرجيه و غيرهم دل بر سلطنت او بسته در بيمارى شاه جنت مكان كه يك دو سال قبل از ارتحال روى داد اتباعش بيحوصلگى كرده ارتكاب بعضى امور كه منافى صوفيگرى و اخلاص بود كردند چنانچه مشروحا در قضاياى ايام بيمارى مرقوم كلك بيان گشته شاهزاده اندكى خجلت زده گشت اما آن حضرت بعد از بيمارى و صحت بوفور تهور و تغافل نوعى نكردند كه بىالتفاتى نسبت به فرزند ارجمند ظهور يابد و به همان دستور منظور نظر عاطفت بود تا آنكه در شانزدهم ماه صفر سنهء نهصد و هشتاد و چهار يكروز بعد از واقعهء هايله والد نامدار چنانچه در ذيل اين صحيفه مشروحا نگاشتهء كلك بدايع نگار ميگردد درجهء شهادت يافت و چون منشور دولتش در لوحهء قضا رقم ثبت نيافته بود و روزنامچهء عمرش به آخر رسيده اين واقعه دست داد بسيار صالح و پرهيزگار و رحيم دل و با خلق اللّه مشفق و مهربان و عدل پرور بود و سواى يك دختر فرزندى ديگر نداشت .\r\nفرزند چهارم آن حضرت سلطان سليمان ميرزا است كه از همشيرهء شمخال سلطان چركس كه او نيز از جملهء زوجات مطهره بود متولد شده در حين ارتحال والد غفران مآل بيست و يك ساله بود حضرت شاه جمجاه جنت مكان در زمان طفوليت او را بمشهد مقدس معلى فرستاد و حاكم مشهد را بلله‌گى شاهزاده تعيين فرموده معلمى قرار دادند كه اكتساب فضايل و كمالات نموده منصب خادم - باشيگرى روضهء حضرت امام الجن و الانس به او تفويض يافت و مدتها بدين خدمت قيام داشت در سنهء ثمان و سبعين و تسعمائة كه شاهولى سلطان تاتى اغلى ذوالقدر از حكومت مشهد مقدس معزول گشت شاهزاده را باردو طلب فرمودند بدرگاه معلى آمده در خدمت والد بزرگوار معزز و محترم بود بعد از رحلت شاه جنت مكان و ايام سلطنت اسمعيل ميرزا كه همتش بدفع [ 102 
  ] و رفع شاهزادگان مقصور بود او را بشمخال سلطان چركس خال شاهزاده سپردند مشار اليه به جهت كسب اعتبار خود رضاى خاطر اسمعيل ميرزا جسته بدفع او اقدام نمود چنانچه در وقايع زمان جلوس او مرقوم كلك بيان مىگردد .\r\nفرزند پنجم آن حضرت سلطان مصطفى ميرزا است كه والده‌اش از طايفهء گرجيه\r\n\r\n","description":"","footnote":"","page_name":" 133 ","page_number":163},
  {"content":"\r\n\r\nو از جملهء سرارى حضرت شاه جنت مكان بود در حين ارتحال والد بزرگوار بيست ساله بود لله‌گى جناب ميرزا بامراء عظام استاجلو تعلق داشت و در ميان استاجلو نشو و نما يافت بسيار قابل و مستعد و خوش سيما بود در ايام تسخير گيلان بيه پيش كه گيلانيان يك دو مرتبه ياغى شده لشكر بر سر ايشان تعيين شد جناب ميرزا نيز بدان خدمت مأمور گشته فيروز جنگ آمد و رتبهء ايالت يافته صاحب جيش و لشكر بود بعد از آنكه نظر سلطان لله ميرزا فوت شد لله‌گى او بحسين بيك يوزباشى كه بجاى نظر سلطان مرتبهء ايالت يافت در كل مواد با سلطان حيدر ميرزا متفق بود بعد از رحلت شاه جنت مكان كه امراء استاجلو بپادشاهى سلطان حيدر ميرزا اتفاق نموده بدولتخانه رفتند جناب ميرزا رفيق ايشان بود بعد از شهادت سلطان حيدر ميرزا كه تفرقگى در ميانه اتباع او افتاد جناب ميرزا از قزوين بيرون رفته بميانهء ايل بيات كه ملازم ميرزا بودند رفت حاجى اويس سلطان بيات ميرزا را بدست آورده به خدمت اسمعيل ميرزا آورد او را بپيره محمد خان استاجلو سپردند امراء استاجلو صلاح خود را در افناء و اعدام شاهزاده تصور نموده در خانهء پيره محمد خان آن شهزادهء نوجوانرا بخبه هلاك كردند چنانچه در طى وقايع سلطنت اسمعيل ميرزا مذكور خواهد شد .\r\nفرزند ششم آن حضرت سلطان محمود ميرزا است كه از جوارى آن حضرت متولد گشته در حين سلطنت پدر بزرگوار هيجده ساله بود يك مرتبه بحكومت گيلان بيه پيش منصوب گشته در بلدهء لاهيجان اقامت داشت به جهت ياغيگرى و فتنهء گيلانيان حسب الامر بيرون آمد در اواخر زمان شاه جنت مكان بحكومت شيروان منصوب گشت اوس خان بلله‌گى و اتاليقى مقرر گشت اما تا حين ارتحال پدر بزرگوار در پايهء سرير اعلى توقف نموده بشيروان نرفت و در ميانهء طايفهء روملو بسر نبرده پسران اوس خان متكفل خدمت بودند و چون امراء اسمعيل ميرزائى بودند جناب ميرزا درين امر با ايشان متفق بود در زمان سلطنت اسمعيل ميرزا با يك پسر طفلى كه داشت و محمد باقر ميرزا موسوم بود شربت شهادت چشيد چنانچه مذكور خواهد شد .\r\nفرزند هفتم آن حضرت امام قلى ميرزا است كه از همشيرهء زال بيك گرجى كه از معتبران طبقهء گرجيه بود متولد گشته در زمان رحلت پدر بزرگوار چهارده ساله بود و حضرت شاه جنت مكان او را والى لاهيجان كه دارالملك و حاكم نشين گيلان بيه پيش است گردانيده در آن خطه اقامت داشت و پيره محمد خان استاجلو لله ميرزا بود در زمان جلوس اسمعيل ميرزا كه پيره محمد خان از گيلان بيرون آمده باستقبال او رفت جناب ميرزا را همراه آورده در النك قراباغ زنجان رود بملازمت برادر رسيد چند گاه بحسب ظاهر منظور نظر مرحمت و اشفاق بود تا آن كه در دار السلطنهء قزوين بمرافقت ساير برادران وداع عمر و زندگانى كرده بعالم آخرت شتافت چنانچه مذكور خواهد شد .\r\nفرزند هشتم آن حضرت سلطانعلى ميرزا است كه برادر مادرى سلطان مصطفى ميرزا است و در آن وقت چهارده ساله بود و در بلدهء گنجه اقامت داشت ابراهيم سلطان زياداغلى بيگلربيگى قراباغ للّه ميرزا بود در زمان اسمعيل ميرزا آقايان قاجار حسب الامر باردو آوردند چندگاه بعد از شهادت شاهزادگان بقزوين رسيده بملاقات برادر فايز گرديد بفرمودهء اسمعيل ميرزا مكحول و معدوم البصر گرديد و تا حين تحرير اين صحيفه در قيد حيات است و اليوم در ظل عاطفت و اشفاق حضرت اعلى شاهى ظل اللهى معزز و گرامى و آسوده حال روزگار ميگذراند .\r\n\r\n","description":"","footnote":"","page_name":" 134 ","page_number":164},
  {"content":"\r\n\r\nفرزند نهم سلطان احمد ميرزا است كه حضرت شاه او را سلطان احمد بغدادى خطاب ميفرمودند والدهء او از جمله جوارى بود و در هنگام رحلت آن حضرت سيزده ساله بود امير اصلان سلطان ارشلو افشار لله ميرزا بود چند گاه او را در اصفهان نگاه ميداشت و در آن حين حسب الامر باردو آورده در خدمت پدر نامدار معزز و گرامى بود چون طايفهء افشار خصوصا ارشلو در سلك هواخواهان اسمعيل ميرزا بودند او نيز بتبعيت لله تابع آن حلقه بود در زمان اسمعيل ميرزا او نيز بطريق ساير شهزادگان راه عدم پيمود .\r\nو بنات مكرمهء حضرت شاه جنت مكان هشت نفر بودند :\r\n\r\nذكر اسامى بنات شاه طهماسب اول\r\nاول گوهر سلطان بگم كه در حبالهء نكاح سلطان ابراهيم ميرزاى ولد مرحوم بهرام ميرزا بود و چند روز بعد از واقعهء ميرزا از بسيارى ناله و زارى و اندوه و سوگوارى پهلو بر بستر ناتوانى نهاده عزيمت سفر آخرت نمود و سواى يك دختر فرزندى ديگر نداشت .\r\nدويم پريخان [ 103 
  ] خانم است كه نامزد بديع الزمان ميرزاى ولد بهرام ميرزا بود اما هنوز به تصرف او در نيامده بود در خدمت والد بزرگوار معزز و گرامى و بغايت معتبر بود و خلايق در مهام مشكله به خدمت عليه‌اش توسل جسته بوسيلهء ايشان صورت مييافت و از وفور عقل و دانش در ملازمت همايون اعلى مشير و مشار اليه بود برخى از حالات او در وقايع ايام بيمارى شاه جنت مكان گذشته و سطرى از احوالش بعد از اين مرقوم ميگردد مجملا بعد از رحلت شاه جنت مكان در تمشيت اسمعيل ميرزا سعى بسيار كرد و آبروئى نيافت بعد از واقعهء او در جلوس نواب سلطان محمد ميرزا بخدمتش بد مظنه شده از ميان برداشته و شرح آن بتفصيل در اين كتاب در محل خود گزارش خواهد يافت .\r\nسيم خديجه سلطان بيگم كه در حبالهء جمشيد خان والى بيه‌پس بود بعد از واقعهء جمشيد خان در زمان فرمانروائى حضرت اعلى همايون شاهى ظلل اللهى بحبالهء نكاح شاه نعمت اللّه ولد مير ميران يزدى درآمد و الى غايت در قيد حياتست دو پسر از جمشيد خان داشت هر دو عالم جوانى رحلت نمودند .\r\nچهارم زينب بيگم كه شاه على بيك شاملو قورچى شمشير لله‌اش بوده حورى خان خانم از بنات معظمهء گرجستان بود اسمعيل ميرزا او را بعلى قلى خان نوادهء دورميش خان شاملو كه بحكومت هرات فرستاده و او معقودهء او بود اما به تصرف او در نيامده بود بسيار عاقله و رحمة للعالمين است در زمان حضرت اعلى شاهى ظل اللهى بانوى حرم عليهء عاليه و در خدمت آن حضرت قرب و منزلت عظيم داشت و تا تحرير اين كتاب در حرم عليهء عاليه معزز و محترم است خيرات و مبرات از او بظهور ميآمد اميد عمر طبيعى يابد .\r\nپنجم مريم سلطان بيگم همشيرهء اعيانى عليا جناب عليهء عاليه مذكوره است در زمان نواب سكندر شأن سلطان محمد پادشاه بحبالهء خان احمد سلطان والى گيلان بيه پيش درآمد و بعد از آنكه خان احمد از اين دولت رو گردان شده چنانچه در محل خود گزارش خواهد يافت بروم رفت شهزادهء ماضيه كه از خان احمد داشت بدودمان پدر نقل نموده در زمان حضرت اعلى شاهى\r\n\r\n","description":"","footnote":"","page_name":" 135 ","page_number":165},
  {"content":"\r\n\r\nظل اللهى وفات يافته صبيه‌اش از زمرهء مخدرات استار سلطنت است .\r\nششم فاطمه سلطان خانم كه در زمان نواب سكندر شأن بحبالهء امير خان موصلوى تركمان درآمده بعد از اندك روزى در خانهء او فوت شد .\r\nهفتم شهره بانو بيگم در زمان نواب سكندر شأن بحبالهء سلمان خان ولد شاه على ميرزاى استاجلو كه خواهرزادهء شاه جنت مكان بود درآمده او نيز بعد از اندك زمانى در منزل او فوت شد با خديجه بيگم كه زوجهء جمشيد خان بود از يك مادر بودند دختر حاكم داغستان .\r\nهشتم خانش بيگم همشيرهء اعيانى امام قلى ميرزا كه در حبالهء شاه نعمت الله يزدى ولد مير ميران درآمده بود و در منزل او فوت شد و سنجر ميرزا نام پسرى ازو دارد .\r\nاولاد بهرام ميرزا برادر اعيانى شاه جنت مكان از پسر و پسرزاده و دختر سيزده نفر در حين رحلت آن حضرت در حيات بودند .\r\nپسران صلبى سه نفر : اول سلطانحسين ميرزا كه در زمان شاه جنت مكان ميرزا والى ولايت قندهار و زمين داور گرديد و چندين سال در آن ولايت بفرمان عم عاليقدار حاكم باستقلال بود در زمان سلطنت اسمعيل ميرزا باجل طبيعى فوت شده پنج پسر داشت محمد حسين ميرزا كه در زمان ارتحال پدر هيجده ساله بود و پدرش او را با همشيرهء او اغلان پاشا بيگم باردو فرستاده در خدمت شاه جنت مكان در سلك شاهزادگان صلبى منتظم و معزز و گرامى بود در زمان اسمعيل ميرزا شهادت يافت مظفر حسين ميرزا پانزده ساله بود در زمان جلوس نواب سكندر شأن بجاى پدر والى قندهار گشت رستم ميرزا دوازده ساله بود در زمان مذكور حكومت زمين داور به او تعلق گرفت سنجر ميرزا و ابو سعيد ميرزا هر دو كودك بودند شرح حال و مال هر چهار برادر در زمان نواب سكندر شان حضرت اعلى شاهى ظل اللهى بتفصيل نگاشتهء كلك بيان خواهد گشت صبيهء مذكوره‌اش در زمان نواب سكندر شأن بحبالهء نواب شهزادهء كامكار ابوالغالب سلطان حمزه ميرزا درآمده بعد از او در سلك مخدرات سراپردهء اقبال حضرت اعلى شاهى ظل اللهى انتظام يافته بعد از چند سال در حريم عزت آن حضرت فرمان يافت .\r\nپسر دويم بهرام ميرزا ابراهيم ميرزا است كه والده‌اش از عظماء ولايت شيروان و داماد حضرت شاه جنت مكان بود و در حين ارتحال آن حضرت در درگاه معلى بمنصب ايشيك آقاسى - گرى معزز و سربلند و بزيور قابليت و استعداد و عقل و ادراك آراسته در خدمت عم عاليمقدار معزز و محترم و مشير و معظم و صاحب رأى و مشورت بود در زمان اسمعيل ميرزا چنانچه مذكور خواهد شد شربت شهادت نوشيد يك دختر كه از صبيهء شاه جنت مكان داشت اكتساب علوم دينيه نموده فاضله و متورعه بود در زمان حضرت اعلى شاهى ظل اللهى از شيراز [ 104 
  ] متوجه زيارت بيت الله الحرام شده در مكهء معظمه بحبالهء امير نصير الدين حسين شيرازى كه از سادات عظام دشتكى و از افاضل نامدار و متورعين روزگار بود در آمده در آن مدينهء معظمه اقامت گزيد .\r\nپسر سيم بديع الزمان ميرزا است كه بفرمان عم بزرگوار در سيستان و والى ولايت نيمروز بود تيمور خان استاجلو لله و اتاليق بود يك پسر كودك داشت بهرام نام در زمان اسمعيل\r\n\r\n","description":"","footnote":"","page_name":" 136 ","page_number":166},
  {"content":"\r\n\r\nميرزا تيمور خان بفرمان او هر دو را از ميان برداشت چون جولان خامهء وقايع نگار در عرصهء تعداد شهزادگان كامكار به قدر الطاقه تك‌وپو نمود اكنون وقت آنست كه اشهب خوشخرام قلم به طرف تعداد امراء عظام و خوانين ذوى الاحترام طايفهء رفيعهء قزلباش و غيرهم كه در حين ارتحال آن حضرت به سمت ايالت موسوم و در ممالك محروسه بحكومت و دارائى مشغول بودند انعطاف يابد و صحيفهء بيان بذكر آن گروه عقيدت گزين آرايش پذيرد .\r\n\r\n","description":"","footnote":"","page_name":" 137 ","page_number":167},
  {"content":"\r\n\r\n\r\nذكر امراء نامدار از خوانين و سلطانان عاليمقدار كه بعضى در درگاه معلى و بعضى در ممالك بودند\r\nامراء عظام و خوانين و الا مقام و سلطانان خرد و كلان كه در حين ارتحال حضرت شاه غفران پناه برتبهء امارت سرافراز بودند اكثر ايشان صاحب طبل و علم و خيل و حشم بودند و از ثبت دفاتر ديوان اعلى معلوم گشته يكصد و چهارده‌اند و اسامى چند نفر از معتبران و بزرگان هر طبقه و هر اويماق درين صحيفه مندرج ميگردد و در تفصيل حال همگى فايده نيست .\r\n\r\nذكر اسامى امراء طايفهء شاملو\r\nطايفهء شاملو : كه معظم طوايف قزلباش و بقدمت خدمت و حقوق و جانسپارى از همه در پيش و سر دفتر اويماقانند و در زمان خاقان جهان ستان و ظهور اين دولت و خاندان و اوايل جلوس همايون حضرت شاه جنت مكان امراء بزرگ و خانان عاليشأن در ميان طبقهء شاملو بودند مثل حسين بيك للهء خاقان سليمان شأن ابوالبقاء شاه اسمعيل بهادر خان و عبيدى بيك كه بشرف مصاهرت آن حضرت سرافرازى داشت و دورميش خان ولد او ، حسينخان برادر مشار اليه كه خواهر زادهء حضرت شاه جنت مكان بود زينل خان و اغزيوار خان و غير ذلك بمناصب بلند و تيولات ارجمند از ساير اويماقات امتياز داشتند اما در اين هنگام پنجنفر صاحب نقاره و علم بيش نبودند معظم ايشان ولى خليفه اوچى كه حاكم مشهد مقدس معلى و زياده از ديگر امراء صاحب قشون و لشكر بود اكثر ميرزاهاى شاملو در سلك قشون او منتظم بودند فولاد خليفه حاكم ولايت همدان بود ديگر سليمان خليفه كه او از حكومت استرآباد معزول گشته در درگاه معلى بود .\r\n\r\nذكر اسامى امراء طايفهء استاجلو\r\nطايفهء استاجلو : نيز در زمان خاقان گيتى ستان سليمان شأن و شاه جنت مكان داراى امراء بزرگ بودند مثل خان محمد حاكم ديار بكر و قراخان برادرش و قليچ خان و چايان و كپك سلطان و مثنا سلطان و صدر الدين خان و فاروق سلطان و عبدالله خان و شاهقلى سلطان حاكم چخور سعد و غيرهم همگى در ممالك محروسه صاحب الكاء بودند در اوايل جلوس حضرت شاه جنت مكان بسبب تلاش ولايت و عناد ديو سلطان تكلو چنانچه در جلوس حضرت شاه رقمزدهء كلك بيان گرديد امراء استاجلو مغضوب گشته چندگاه در گيلان بسر برده‌اند اما بعد از انحطاط دولت تكلو و رفع تسلط باز مورد تربيت گشته اعتبار تمام يافتند و جمعى كثير از آن طايفه در حين رحلت آن حضرت رتبهء امارت داشتند و صاحب طبل و علم و جيش و لشكر و تيولات معتبر داشتند معظم ايشان در درگاه معلى حسين بيك ولد حسن بيك يوزباشى بود كه بجاى عمش نظر سلطان امارت\r\n\r\n","description":"","footnote":"","page_name":" 138 ","page_number":168},
  {"content":"\r\n\r\nيافته للهء شاهزادهء نامدار سلطان مصطفى ميرزا بود و در خدمت اشرف قدر و منزلت عظيم داشت و صاحب رأى و مشورت در امور ملكى دخيل بود و قشون آراسته داشت و از اركان دولت قاهره بود ديگرى مراد خان سفره‌چى ولد تيمور خان كه از امراء بزرگ درگاه معلى بود اما در وقت رحلت شاه جنت مكان بتسخير قلعهء كجور رفته در اردو نبود ، ديگر الله قلى سلطان كراجيا كه از ايالت گيلان معزول گشته از امراء درگاه معلى بود ، ديگر پيرى بيك قوچلوى كه او نيز از امراء درگاه بود اما در وقت ارتحال حضرت شاه بورامين رى كه از اقطاع وى بود رفته بود ، و از امراء ممالك محروسه ديگر پيره محمد خان چاوشلو امير الامراء بيه پيش و للهء امام قلى ميرزا از امراء بزرگ صاحب قشون بود ، ديگر محمدى خان تخماق كه امير الامراء چخور سعد و از امراء بزرگ معتبر بود در ازدياد لشكر و قشون از اقران در پيش بود در حين رحلت شاه جنت مكان بايلچيگرى روم رفته بود در زمان اسمعيل ميرزا آمد ، ديگر شاهقلى سلطان [ 105 
  ] يكان حاكم دار السلطنهء هرات و امير الامراء خراسان و بسعادت خدمت لله‌گى شاهزادهء كامكار عاليمقدار ابوالمؤيد شاهزاده عباس بهادر خان كه بفرمانروائى ايران رسيده معزز و سرافراز بود ، ديگر نظر سلطان آسايش اغلى كه در هرات يساق كش بود در لوسويه و غوريان الكاء داشت ، ديگر ابراهيم سلطان ولد شاهقلى سلطان يكان كه حاكم سرخس بود ، ديگر وليخان چرخچى باشى خراسان از اويماق شرفلو استاجلو حاكم خواف و با خزر بود ، ديگر محمود خان صوفى اغلى كه از امراء خراسان و در آنوقت حاكم ترشيز بود ، ديگر تيمور خان پدر مراد خان حاكم سيستان و للهء بديع الزمان ميرزا بود ، ديگر الغوث سلطان چاوشلو حاكم شوشتر و دزفول و مير معتبر بود ، ديگر شاهقلى سلطان قارنچه اغلى اويماق ماهى فقيه لوى حاكم سدى و در تفليس بكومك داود خان گرجى و تمشيت مهمات او مأمور بود ، ديگر مصطفى سلطان ولد كچل شاهويردى در خراسان بود و در ذكر تمامى امراء استاجلو چندان فايدهء نيست و به همين جماعت كه ذكر شد اختصار رفت .\r\n\r\nذكر اسامى امراء طايفهء تركمان\r\nطايفهء تركمان : معظم ايشان امير خان موصلوى نوادهء گلابى خان كه امير خان ماضى جد او بود در زمان حضرت خاقان سليمان شأن از ديار بكر با خيل و حشم بدرگاه جهان پناه آمد و در جنگ شاهى بيك اوزبك كه در مرو واقع شد مردانگيها ازو بظهور رسيد و چند گاه امير الامراء خراسان و للهء حضرت شاه جنت مكان بود و خود نيز مير معتبر ذيشأن بود و در حين رحلت شاه جنت مكان در خواررى اقامت داشت در زمان نواب سكندر شأن امير الامراء آذربايجان گشته شرف مصاهرت اين دودمان يافت چنانچه در فوق اشعار شده محمد خان موصلو قوم امير خان چند گاه حاكم سيستان بود در حين ارتحال حضرت شاه از سيستان معزول شده در تربت خراسان و توابع الكاء داشت در زمان جلوس نواب سكندر شأن از اركان دولت قاهره گرديد .\r\nديگر شاهقلى خان پرناك كه از امراء بزرگ تركمان و در اصفهان بود در زمان اسمعيل\r\n\r\n","description":"","footnote":"","page_name":" 139 ","page_number":169},
  {"content":"\r\n\r\nميرزا حاكم مشهد مقدس و امير الامراء نصف خراسان گرديد ، ديگر سليمان خليفه ولد سهراب خليفه حاكم تون و طبس خراسان بود ، ديگر حيدر سلطان جابوق ترخان كه حاكم قم و از امراء بزرگ درگاه معلى بود ديگر ابوالمعصوم سلطان ولد يادگار محمد ترخان از امراء درگاه معلى بود .\r\nطايفهء روملو : معظم ايشان در آن عهد مارو سخان امير الامراء شيروان و از امراء معتبر بود ، ديگر حسين قلى خلفاء در درگاه معلى منصب خليفة الخلفائى داشت مير صاحب نقاره و علم نبود اما بغايت معتبر و مشير و مشار اليه بود طايفهء صوفى كه از ديار بكر و هر طرف روم بپايهء سرير اعلى جمع آمدند بالتمام تابع او بودند ، ديگر دلو بوداق كه از حكومت خوى آمده در درگاه معلى بود ديگر قربان سلطان در درگاه معلى بود .\r\nطايفهء ذوالقدر : معظم ايشان در درگاه معلى محمد قلى خليفه قورغلو كه از اركان دولت قاهرهء و قشون آراسته داشت ، ديگر محمد خليفه عمزادهء ابراهيمخان حاجى لر حاكم استراباد بود ، ديگر ولى سلطان قلمانچى اغلى حاكم دارالملك شيراز و للهء نواب سلطان محمد ميرزا بود ، ديگر تبت آقا حاكم جام در خراسان بود ، ديگر شاهقلى خليفه از امراء بزرگ حاكم لار و بحر فارس بود ، ديگر منصور بيك ولد ابراهيمخان لر در خوى بود .\r\nطايفهء افشار : معظم ايشان در درگاه معلى امير اصلان سلطان ارشلو كه از امراء بزرگ افشار و صاحب جيش و لشكر بسيار و للهء سلطان احمد ميرزا بود ، ديگر خليل خان نيز از امراء ذيشأن و حاكم كوه گيلويه و صاحب ده هزار خانه افشار بود ، ديگر محمود سلطان مير بزرگ حاكم ساوه بود ، ديگر يوسف قلى سلطان برادر يعقوب سلطان كه بجاى برادر حاكم كرمان شده بود اما هنوز در درگاه معلى بود و بكرمان نرفت در زمان اسمعيل ميرزا قورچى باشى و اركان دولت شد ، ديگر اسكندر خان قوم خليل خان در هزار جريب بود در زمان نواب سكندر شأن حاكم كوه گيلويه شد ، ديگر يكان سلطان حاكم فراه و اسفزار خراسان و مير معتبر بود . ديگر خسرو سلطان كوراغلى در خراسان بود ديگر امراء از افشار بودند بذكر اين چند نفر از اكتفاء نمود .\r\nطايفهء قاجار : يوسف خليفه ولد شاهويردى سلطان زياد اغلى بجاى ابراهيم سلطان بيگلر بيگى قراباغ و للهء سلطان على ميرزا شده بود اما هنوز در درگاه معلى بود ، ديگر ميرزا على سلطان از امراء معتبر درگاه معلى و ديوان بيگى بود ، ديگر على خليفه آغچه لو حاكم دامغان و بسطام بود ، ديگر سليمان بيك زياد اغلى برادر يوسف خليفه و سليمان سلطان شكم اغلى نيز مرتبهء امارت يافتند ، ديگر سولاغ حسينى مير بزرگ در گيلان الكاء داشت [ 106 
  ] ، ديگر ارودغدى خليفه\r\n\r\nذكر اسامى امراء طايفهء قاجار\r\nمير بزرگ آن طبقه بود در گيلان الكاء داشت تكلو ولى سلطان شرف الدين اغلى قوم محمد خان در خراسان اندك الكاء داشت و آن طايفه از جهت ياغيگرى الامه از نظر اعتبار افتاده بودند اسمعيل ميرزا در مقام تربيت تكلو درآمده اعتبار يافتند .\r\n\r\n","description":"","footnote":"","page_name":" 140 ","page_number":170},
  {"content":"\r\n\r\n\r\nاسامى امراء طايفهء طالش\r\nطايفهء طالش : بايندر خان مير بزرگ آن طبقه و در آستارا بود ، ديگر حمزه سلطان از امراء معتبر درگاه معلى بود ، ديگر حاجى اويس سلطان مير معتبر بود ، ديگر قراخان حاكم شوره گل و السكر ، چخور سعد بود ، ديگر الپاووت و ابراهيم خليفه در چخور سعد الكاء داشت .\r\nطايفهء خنوسلو : حسينخان سلطان مير معتبر بود .\r\n\r\nاسامى امراء طايفهء اكراد\r\nطوايف اكراد : شرف خان روزكى كه از اميرزاده‌هاى تبليس بود و در خدمت حضرت شاه جنت مكان تربيت يافته معتبر بود و حاكم تنكابن گيلان بود ، ديگر خليل سلطان سپاه منصور حاكم نحاس و سيورلق بود ، ديگر اغلان بوداغى چكنى در خراسان حاكم خبوشان بود و از امراء فارس بود ، ديگر قليج خليفه پازوكى از امراء چخور سعد بود ، ديگر تيمور خان اردلان حاكم حسناباد و پلكان بود و شاه رستم عباسى و برادرش محمدى هر دو حاكم لر كوچك بودند شاه جنت مكان الكا را ميانهء برادران قسمت نمودند خاوه و ايسر بشاه رستم و خرم آباد و ساير محال بمحمدى تعلق داشت از محمدى خلافى ظهور يافت اما شاه رستم بر جادهء بندگى راسخ و از يك جهتان بود .\r\nطايفهء چكنى : محمود خليفه و محمد سلطان جلال اغلى هر دو در قراباغ تامين زياد اغلى بودند ذونمر سلطان او نيز در قراباغ بود .\r\nطايفهء چغتاى : ميرزا على خليفه مير گرايلى در خراسان بود ابن حسين ولد مير حسين سلطان فيروز جنگ در بنادكان مشهد مقدس ميبود و در آخر حاكم سرخس شد حاجى محمد سلطان كوتوال مشهور در خراسان حاكم ساوه و محلات بود و از سادات عظام بود .\r\n\r\nاسامى امراء طايفهء شيخاوند\r\nطايفهء شيخاوند : صدر الدين ولد معصوم بيك صفوى از امراء درگاه معلى بود و در خدمت شاهزادهء نامدار سلطان حسين ميرزا بود . سيد بيك برادرش در سلك امراء عظام منتظم و حاكم استراباد بود و در حين ارتحال شاه جنت مكان ازو تغير شده بود سيد سليمان مشهور به سيد بيك كمونه از سادات و نقباى نجف اشرف و از اولاد سيد محمد كمونه در زمان خاقان سليمان بنابر ظهور دولتخواهى تربيت يافته در سلك امراء منتظم و حاكم حلهء بغداد بود و در معركهء چالدران شهادت يافت و حضرت شاه جنت مكان او را منظور نظر اعتبار گردانيده از امراء معتبر درگاه و مهردار مهر مبارك شرف نفاد بود و ديگر امراء و حكام از هر طايفه و هر طبقه در ممالك بودند كه تفصيل آنها متضمن فايده نيست .\r\n\r\nيوزباشيان عظام و قورچيان كرام و ايشيك آقاسيان و يساولان\r\nيوزباشيان عظام و ارباب مناصب و قورچيان و ساير ملازمان درگاه زمان حضرت شاه جنت مكان در حين ارتحال ششهزار نفرند : از آن جمله چهار هزار و پانصد نفر قورچى و يك هزار و پانصد نفر ساير جماعت از قورچيان داش و يساولان و بوكاولان و غير ذلك در ميانهء اين گروه از\r\n\r\n","description":"","footnote":"","page_name":" 141 ","page_number":171},
  {"content":"\r\n\r\nيساولان و قورچيان معتبر و ايشيك آقاسيان و يساول پاشايان قور و ديوان و مير شكاران و توپچى باشيان و جمعى كثير از هر طبقه و هر طايفه بودند كه بپايهء امارت رسيدند اگرچه برتبهء امارت سرافراز نشده بودند اما در اعتبار كمتر از امراء نبودند و هر يك فراخور حال نوكران كارآمدنى داشتند از پنجاه نفر تا پنجنفر چنانچه شش هزار كس ملازم خاصهء پادشاه بودند و ملازمان ايشان و نوكران كه بشمار صحيح درآمد حسب التخمين بيست هزار كس ميشدند بلكه زياده و آوازهء جلادت و شجاعت كرده قورچى بمثابهء بود كه در هر معركه كه يكصد نفر از قورچيان شاهى بودند با يكهزار نفر از ساير طبقات حشم برابر بودند .\r\n\r\n","description":"","footnote":"","page_name":" 142 ","page_number":172},
  {"content":"\r\n\r\n\r\nذكر سادات عظام و علماء ذوى الاحترام و وزراء و ارباب قلم و شعراء بلاغت شيم\r\nبخاطر ناقص مسود اوراق رسيد كه صحيفه را بذكر طبقهء عليه سادات عاليقدر و صدور منبع البركات و علماء كرام و ارباب عمائم و وزراء و مستوفيان و ارباب استعداد و شعراء بلاغت شعار زمان فرخنده نشان حضرت شاه جنت مكان كه در پايهء سرير اعلى و ممالك بودند آرايش دهد و برخى از احوال خير مآل فضايل و كمالات هر يك نگاشتهء كلك سوانح نگار ميگردد .\r\nذكر سادات و مشايخ علماء : اگر چه مناسب به اين بود كه [ 107 
  ] بنابر اعزاز و احترام اين طبقهء جليله بعد از اسامى شاهزادگان عاليشأن رقمزدهء كلك بيان گردد اما چون در معظم قضايا اسامى امراء و ارباب جلادت بيشتر مذكور ميگردد و تعارت بر احوال ايشان بر سياق تاريخ انسب و الزم بود قلم جسارت رقم بر تحرير آن تقديم داد .\r\n\r\nذكر سادات رفيع القدر و المنزلة و الشأن به نحوى است كه قلمى مىشود بعون الله\r\nبالجمله سادات عظام را كه ذريهء طيبين و طاهرينند معزز و گرامى داشته در توقير و احترام ايشان مبالغهء عظيم ميفرمودند مصدق اين مقال تعظيم و توقير زياده از حد اعتدال سادات اسكويهء تبريز است كه چند گاه مورد تعظيمات بيكران شاه جنت مكان بودند مجملى از حال ايشان در اين مقام نگاشتن مناسب نمود . سادات مذكور چهار برادر بودند : مير صدر الدين محمد ، و امير نظام الدين احمد ، و امير قمر الدين ، و امير ابوالحامد و جد آنان مير ابوالقاسم از سادات عاليشأن و جامع كمالات صورى و معنوى و در خدمت سلاطين معزز و محترم بوده اما ايشان در خدمت شاه جنت مكان بمدارج عليا ترقى نموده بمرتبهء محرميت و عزت و اعتبار يافتند كه هرگز در هيچ زمانى احدى در خدمت سلاطين عشر عشير قرب و منزلت و اختيار و اقتدار نيافته هر اراده مقدور و غير مقدور كه ميگرديد هنوز زبان باظهار آن نگشوده بودند كه ايما و اشعار بلاتوقف صورت پذير گشته بود اگر همه در امور دولت محظورات لازم آمدى و روز تفقدى و هر روز هفته انعامى و احسان دربارهء ايشان بلاتوقف بظهور ميآمد بمثابهء گستاخ بودند كه آنچه ملبوسات و تحف و هدايا سركار خاصه نظر قبول ايشان بر آن مىافتد و همان ساعات فرمان بر آن حسب الفرمان قضا جريان تسليم مينمودند و اكثر اوقات محتاج بعرض بودند مكررا آن حضرت در منزلى كهء در موضوع اسكويه واقع است قدم رنجه فرموده از شهر به آنجا تشريف مىبرند و انواع انبساط\r\n\r\n","description":"","footnote":"","page_name":" 143 ","page_number":173},
  {"content":"\r\n\r\nو شكفتگى جهت انبساط خاطر ايشان بظهور ميآورند سادات مذكور قدر اين مراتب و منزلت ندانسته حفظ دولت خود نتوانستند كرد به بيعقلى مهم خود را به زبان آوردند زيرا كه در امور ديوانى بيوقوف بودند و از راه و رسم عالى چيزى نداشتند اراده‌هاى دور از كار مينمودند رفته رفته ارادت مخالفت ايشان موجب غبار خاطر اشرف گرديد چنانچه ميخواستند تغيير و تبديل در مهمات كارخانهء سلطنت مثل تعيين وكيل و وزير و صدور و غيرها نمايند قاضى جهان وزير كه مبادى حيل مربى ايشان بود و از بيجوهرى ايشان ورق برگردانيده بدلايل معقوله بتدريج ايشانرا از نظر اعتبار آن حضرت انداخت و حكم شد كه در خانهء خود مقيم بوده تا نطلبند من بعد بدرگاه معلى نيايند از سيورغالات كه بايشان شفقت شده بود برقرار بود غرض از ايراد اين حكايت حسن اعتقاد آن حضرتست كه دربارهء اين طبقهء جليله بچه مثابه بوده و چون در اين دودمان ولايت نشان منصب صدارت كه عبارت از تقديم سادات و ارباب عمايم و تكفل مهمات ايشان و ضبط اوقاف و رسانيدن وجوه بر معارف شرعيه است بجز سادات عظيم القدر فاضل پرهيزگار به ديگرى تفويض نميبايد در زمان حضرت شاه جنت مكان از زمرهء اين طبقه جلى الشان دو نفر منصب عالى صدارت يافتند در اوايل جلوس همايون امير قوام - الدين حسن اصفهانى بشراكت مير جمال الدين استرابادى صدر شد بعد از فوت او مير نعمت اللّه حلى كه از فضلاء حله بوده بشراكت امير قوام الدين حسن رتبهء صدارت يافت بعد از فوت امير قوام - الدين حسن علامة العلمائى امير غياث الدين منصور شيرازى با امير نعمت الله حلى شريك صدارت گشت و مير نعمت الله به جهت خصومت و نزاع خاتم المجتهدين شيخ على عبدالعالى و موافقت شيخ ابراهيم قطيفى كه معاند خاتم المجتهدين بود از صدارت معزول گشته بحله رفت و علامة العلمائى من حيث الانفراد صدر بود و اما ميانهء او و خاتم المجتهدين طرح بدنشست مير او را تجهلات ميكرد و او ميرزا را بعدم قيد متهم ميداشت روزى در خدمت اشرف ميانهء ايشان مباحثه علمى واقع شده منجر بنزاع شد رفته رفته منازعات ايشان بقباحات كلى انجاميد حضرت شاه مراعات جانب خاتم المجتهدين كرده ميرزا از صدارت معزول گرديد و او در همان چند روز بيرخصت متوجه شيراز شد منصب صدارت حسب الارادهء مجتهد الزمانى بمير معز الدين محمد اصفهانى كه جامع كمالات علمى و عملى بود تفويض يافت و او هشت سال من حيث الانفراد و الاستقلال صدارت كرد بنا بر خدعهء حكيم كازرونى معزول شده مير اسد الله مرعشى شوشترى رتبهء عالى صدارت يافت و تا حين حيات صدر بود بعد از فوت او شاه تقى الدين [ 108 
  ] محمد اصفهانى بدين شغل تامى اختصاص يافت و به جهت بعضى امور مزاج مبارك اشرف ازو متغير شده رقم عزلت بر صحيفهء حالش كشيدند و منصب صدارت ميانهء مير محمد يوسف استرابادى كه از زمرهء فضلاى دانشمند بود و مير سيد على ولد مير اسد الله مبعض گرديد .\r\nمير غياث الدين محمد مشهور بمير بميران برادر شاهى تقى الدين محمد كه در آن هنگام از اعاظم سادات حسنيهء اصفهان و نقيب النقباء بود طالب منصب موروث گشته بالاخره بعالى رتبهء صدارت سربلندى يافته در حين ارتحال شاه جنت مكان بر زيلوچهء صدارت تمكن داشت و بغايت كم طمع و پرهيزگار بود و چون در دار السلطنهء اصفهان صاحب املاك و رقبات كلى بود از حاصل سركار خود اوقات ميگذرانيد دو پسر داشت ميرزا محمد مخدوم كه از افاضل و دانشمندان روزگار بود و پسر ديگرش ميرزا محمد امين بغايت صالح و متقى و پرهيزگار بود .\r\n\r\n","description":"","footnote":"","page_name":" 144 ","page_number":174},
  {"content":"\r\n\r\nديگرى از طبقهء سادات ممالك مير ميران يزدى و او پسر شاه نعمت الله است كه بشرف مصاهرت اين دودمان سرافرازى داشت و مريدان سلسلهء شاه نعمت الله ماضى مشهور بشاه نعمت الله ولى با او پير مريدانه سلوك كرده اقتباس انوار سعادت مينمودند و او مورد تربيت و اشفاق شاهانه بوده صاحب سيورغالات كلى بود و حاصل املاك و ادارات مسلميات آن سلسله قريب بپجهزار تومان ميشد و بيمن عاطفت و الطاف شاهنشاهى در دارالعباده يزد بر مسند عظمت و اقبال تكيه كرده روزگار بعشرت و كامرانى ميگذرانيد و از اولاد و امجاد شاه نعمت الله و شاه خليل الله هر دو بشرف مصاهرت اين دودمان سربلندى يافتند چون جناب مير حنوق تربيت اين دودمان را منظور نداشتند و در زمان نواب جهانبانى سلطان حمزه ميرزا در مبادى جلوس حضرت اعلى شاهى ظل اللهى ارتكاب بعضى امور نالايق خصوصا موافقت بيكتاش خان افشار كه دم از عصيان و طغيان ميزد و ديگر اعمال كه منافى اخلاص بود نموده سرانجام كار او درين دولت ابد پيوند بوبال و نكال كشيد خاطر اخلاص گزين رخصت نميدهد كه كماهى احوال و علو شأن و بزرگى و بزرگ منشى جناب ميرزا حسب الواقع در قلم آورد .\r\nشاه قاسم نور بخش : از اولاد و احفاد كرام قدوة المساكين سيد محمد نوربخش است كه در قصبهء طرشت رى مسكن داشته‌اند و آثار نجابت و بزرگى و علو شأن از ناصيهء احوالش نمايان و احوال زاكيه‌اش مذكور السنه و افواه عالميان و خود در درگاه معلى منظور انظار عواطف و الطاف شاهى و مرجع مريدان سلسلهء نوربخشيه بود در ولايت رى و شهريار و آن حدود ضياع و مزارع مرغوب داشت و از جانب اشرف نيز بسيورغالات از اكثر سادات قلمرو همايون امتياز داشت .\r\nمير سيد حسين الحسينى جبل عامل : دختر زادهء خاتم المجتهدين شيخ على عبدالعالى در زمان حضرت شاه جنت مكان از جبل عامل آمده مدتى در دارالارشاد اردبيل بتدريس و شيخ الاسلامى و قطع و فصل مهام شرعيه قيام داشت بعد از آن بدرگاه معلى آمده دعوى اجتهاد مينمود و منظور نظر حضرت شاه جنت مكان گرديد صاحب نفس و فطرت عالى و طبع كامل و حافظه عالى عظيم بود گاهى متوجه فيصل قضاياء شرعيه اردوى معلى بوده جمعى كثير همه روزه بمحكمه عليه‌اش رجوع مينمودند و در اسانيد شرعيه كتاب و ناسان محكمه حسب الفرموده جناب مير توقيع او را سيد المحققين و سند المدققين وارث علوم الانبياء و المرسلين خاتم المجتهدين مرقوم ميساختند اگر چه علماء در اينباب سخن داشتند و غايبانه اذعان نمينمودند اما هيچيك از فحول علماء در معرض اين گفتگو نتوانستند درآمد بغايت فصيح البيان و مليح اللسان بود در خدمت حضرت شاه جنت مكان هر عقدهء كه هيچيك از اركان دولت حتى شاهزادگان عالى منزلت گشاد نميتوانستند داد بجناب مير توسل جسته ملتمسات او در خدمت آن حضرت باجابت مقرون بود و امداد او بخلق الله خصوصا گرفتاران حادثهء روزگار بسيار ميرسيد تصاتيف بسيار در فقه و حقيقت مذهب اثنى عشرية و رد مذاهب مبتدعه دارد .\r\nمير فخر الدين سماكى : عظام موضع سماك دارالمؤمنين استراباد و از افاضل علماء و دانشمندان عصر و از تلامذهء فخر السادات و العلماء امير غياث الدين منصور شيرازى بود\r\n\r\n","description":"","footnote":"","page_name":" 145 ","page_number":175},
  {"content":"\r\n\r\nدر درگاه معلى شاهى بسر برده منظور نظر مرحمت گستر حضرت شاه جنت مكان بود و همه روزه جمعى كثير از طلبهء علوم معقول و منقول بمدرس آن جناب حاضر گشته استفادهء علوم مينمودند و از افادات عليه‌اش مستفيد و بهره‌مند مىگشتند حاشيه بر الهيات تجريد نوشته سخنانش موثق بر طلبه علوم است .\r\nمير رحمة الله پيشنماز از سادات نجف اشرف و فضلاء عصر بود در درگاه معلى منصب پيشنمازى داشت مورد شفقت شاهانه و مشمول اعزاز و احترام خسروانه بود بغايت متقى و پرهيزگار شعر عربى را بسيار خوب ميگفت ، در علم فقه و تفسير و حديث مرتبه عالى داشت ، شاگرد بيواسطهء مجتهد مغفور شيخ زين الدين عليه الرحمه بود و اكثر [ 109 
  ] اوقات شريفش صرف درس و بحث ميشد و از افاده خالى نبود .\r\nمير علاء النبى : از سادات مرعش در دار السلطنهء قزوين و در درگاه معلى بعضى اوقات قاضى معسكر ظفر اثر بود بعد از فتح گيلان بمنصب صدارت آن ولايت بين الاقران ممتاز بود جامع كمالات صورى و معنوى و در علم اصول و رجال سرآمد روزگار خود و محدث خوب بود بغايت خوش صحبت و بذله‌گو و مطبوع الطبايع و هميشه در مجلس بهشت آئين زياده از ديگران بشرف مكالمه و همزبانى اشراف اختصاص مييافت و با كمال تقوى و پرهيزگارى از جمال ظاهر نيز حظ وافر داشت و بهمزبانيهاى بىتكلفانه و شكفته طبعى سرور افزاى خاطر ارباب ادراك و هم صحبتان بود .\r\nمير محمد مؤمن استرابادى : از سادات عظام استراباد و خواهرزاده مير فخر الدين سماك است بسيار فاضل و متدين و نيكو اخلاق و صاحب طبيعت گاهى بنظم اشعار ملتفت شده قصايد و غزليات و رباعيات مرغوب دارد در صلاح و تقوى درجهء عالى داشت .\r\nحسب الفرمان حضرت خاقان بتعليم شاهزادهء مغفور پرداخت و زمان استيلاء اسمعيل ميرزا توقف ايران نياورده بجانب هند دكن رفت .\r\nاز ولات عظام دكن بنابر وقوع تشيع سلسله عليهء قطب شاهيه ملازمت محمد قلى قطب شاه اختيار نموده در آن سلسله بغايت معتبر گرديد و مرتبهء وكالت و پيشوائى يافت و اكنون كه اين صحيفه تسويد مييابد و سنهء هجرى به خمس و عشرين و الف رسيده در قيد حياتست و مستحقين هر ديار بوسيلهء جناب ميرزا بسلسله عليهء انتفاع مييابند .\r\nمير محمد باقر داماد : حضرت مير خلف صدق مرحوم سيد محمد داماد استرابادى است و دختر زادهء مجتهد مرحوم مبرور شيخ على عبدالعالى پدرش بدينجهت بداماد اشتهار داشت .\r\nبحدت فهم و جودت طبع اتصاف دارد و در صغرسن در مشهد مقدس معلى واقع شده و در خدمت مدرسان و افاضل سركار فيض آثار اكتساب علوم نموده در اندك زمانى ترقى عظيم كرد . در زمان نواب سكندر شأن باردوى معلى آمده بصحبت علماء و افاضل درگاه معلى مشرف گشته مدتى بامير فخرالدين سماك استرابادى و ساير دانشمندان مباحثات نموده در علوم معقول و منقول سرآمد روزگار خود گشت و اليوم نيز بر اشراقات انوار فضايل و كمالاتش ساحت آمال طبقهء علوم درخشان و لمعات كوكب طبع آفتاب مثالش بر عالميان تابان است و از تاريخ ارتحال حضرت شاه جنت مكان الى\r\n\r\n","description":"","footnote":"","page_name":" 146 ","page_number":176},
  {"content":"\r\n\r\nالان كه مطابق خمس و عشرين و الف هجريست لحظه از مطالعه و مباحثه خالى نبود و لمحه اوقات شريف ببطالت نگذشته و الحق جامع كمالات صورى و معنوى است و كاشف دقايق انفسى و آفاقى و در اكثر علوم حكميات و فنون غريبهء رياضى و فقه و تفسير و حديث درجهء عليا يافته رتبه عالى و اجتهاد دارد و فقهاء عصر فتاوى شرعيه را بتصحيح آن جناب معتبر ميشمارند و در اكثر علوم تصانيف دارد و آنچه تا غايت از تصانيفش معلوم اين ذرهء بيمقدار گشته كتاب صراط المستقيم و افق المبين كه مملو از لئالى ثمين حكمت و نكات دقيق كلام است و كتاب رواشح سماويه در شرح احاديث اماميه و كتاب كافى و شرح كلينى و تفسير قرآن موسوم بسدرة المنتهى و رسالهء خلق اعمال كه با تعاضات موسوم گرديده و كتاب خلسهء ملكوتيه و عيون المسائل و ايماضات و ضوابط الرضاع و سبع شداد و حاشيهء شرح مختصر اصول و قياسات حق اليقين فى حدوث العالم و كتاب تقديسات در رفع شبههء ابن كمونه و شرح اين صحيفه كامل و چند رساله و كتاب ديگر از مصنفات جناب مير كسوت ظهور پوشيده اميد كه آنچه اتمام نيافته باشد باتمام آن موفق گشته مكنونات خاطر شريفش بجلوه‌گاه ظهور آيد . حافظهء جناب مير بمرتبه ايست كه از اول حال در مبادى نشو و نما هر نقد عيارى كه بخازن طبيعت سپرده در حفظ آن شرط امانت بجاى آورده فلسى از آن از خازن طبيعت وقاد فلسفه دوران فوت نشده در طاعت و تقوى و عبادت درجهء عالى و رتبهء بس متعالى دارد خلاصه اوقاتش صرف مطالعه و مباحثه و عبادات الهيه شده و مىشود و گاهى بنظم اشعار ملتفت شده اگر چه دون مرتبه عالى اوست اما مضمون اين مقال را كه از زبدة العارفين سخنور نامى شيخ نظامى عليه الرحمه مشهور است\r\nنظم\r\n پيش و پسى بست صف كبريا * پس شعراء آمد و پيش انبيا \r\nمنظور داشته زبان صدق بيان بدان گشوده « اشراق » تخلص مينمايند و در غزل و قصيده و مثنويات بتخصيص مثنوى كه در مخزن الاسرار شيخ نظامى در سلك لئالى بحر معانى درآورده داد سخن - پردازى داده است از منظومات جناب مير اين رباعى كه در نعت حضرت خاتم الانبياء صلى اللّه عليه و آله در رشتهء بلاغت انتظام داده تيمنا و تبركا در اين صحيفه ثبت افتاد .\r\nرباعى\r\n اى ختم رسل دو كون پيرايهء تست * افلاك يكى منبر نه پايهء تست \r\n گر شخص ترا سايه نيفتد چه عجب * تو نورى و آفتاب خود سايهء تست \r\nاليوم در دار السلطنه اصفهانست اميد كه وجود [ 110 
  ] شريفش سالها زينت افزاى گلشن روزگار بوده طلبهء علوم از پرتو اشراقات خاطر خورشيد مثالش مستفيض گردند .\r\nمير محمود اصفهانى : ولد مرحوم مير سيد على مشهور بخليفه سلطان از سادات عظيم القدر اصفهانست كه در آن ملك بسادات خليفه مشهور و معروف‌اند اجداد و عظام ايشان از ولايت مازندرانند از احفاد كرام مير بزرگ والى آن ديار كه از حوادث روزگار باصفهان افتاده توطن اختيار نموده‌اند خليفه سلطان مذكور بسيار شكفته طبع بذله‌گوئى مطايبه دوست منظور نظر شفقت و\r\n\r\n","description":"","footnote":"","page_name":" 147 ","page_number":177},
  {"content":"\r\n\r\nالتفات شاه جنت مكان بود و جناب مير شجاع الدين محمود مذكور سيد فاضل و دانشمند صاحب فطرت عالى بود و در علوم متداوله بتخصيص معقولات و حكميات سرآمد روزگار و مجلس شريفش از طلبهء علوم و درس و بحث خالى نبوده و همواره فقراء و درويشان و طالب علمان و صلهء ارحام از خالص محصولات سركار او رعايت مييافتند .\r\nشاه تقى الدين محمد : از سادات نسابه دارالملك شيراز است بسيار فاضل و دانشمند و از تلامذهء علامى شاه فتح الله شيرازى بود و با علامة العمائى مولانا ميرزا جان شيرازى مباحثات نموده در معقولات و حكميات ترقى فاحش كرده بر مسند افاده و تدريس دار الفضل شيراز تمكن يافت و جمعى كثير از فضلاء و طلبهء علوم بمدرس او حاضر گشته استفادهء علوم مينمودند و از زمرهء دانشمندان عصر است .\r\nمير محمود شولستانى : از سادات عظام شولستان است سيد فاضل متدين نيكو اخلاق دقيقه خوب و از شاگردان مرغوب شيخ زين الدين عليه الرحمه بود و كسب معقولات در خدمت سلطان العلمائى امير غياث الدين منصور دشتكى شيرازى نموده .\r\nامير ابوالولى و مير ابو المحمد : ولدان مير شاه محمود انجوى شيرازىاند .\r\nمير ابوالولى سيد فاضل فقيه متعصب در تشيع بود و در فضايل و كمالات از برادرش در پيش و استحضارش در مسائل فقهى ميان فقهاء از ديگران بيش بود و در اول حال بتوليت آستانهء متبركه سدره مرتبه رضويه مأمور گشته مدتى به خدمت روضه متبركه قيام داشت و از آن مهم به جهت نزاعى كه ميانهء او و شاه ولى سلطان ذوالقدر حاكم مشهد مقدس واقع شده بود از توليت سركار فيض آثار معزول شده باردوى معلى آمد و بشراكت برادر متولى اوقاف غازانى شد و در اواخر ايام شاه جنت مكان توليت سركار آستانه مقدسه صفويه بمير ابوالولى تفويض يافته برادرش من حيث الانفراد متولى غزان گشت و در زمان نواب سكندر شأن منصب قضاى معسكر ظفر اثر بجناب مير تعلق گرفت و در زمان جلوس همايون حضرت اعلى شاهى ظل اللهى بمنصب عالى صدارت ترقى كرده بدان امر خطير مشغولى داشت ذكر مآل حالش در محل خود خواهد شد .\r\nبرادر ديگر ايشان شاه مظفر الدين على است از افاضل دارالملك شيراز و در آنجا منصب شيخ الاسلامى و وكالت حلاليات سركار خاصهء شريفه امتياز داشت و در زمان نواب سكندر شأن در موكب همايون آن حضرت از شيراز بمقر سلطنت ابدى طراز آمده بمنصب قضاى معسكر ظفر اثر سرافراز گشت و نواب سكندر شأن را توجه و شفقت خاصى بجانب مير بود .\r\nميرزا مخدوم شريفى : ولد مير شريف شيرازى دختر زادهء قاضى جهان شيرازى وزير سيفى حسينى قزوينى بود در درگاه معلى بسر ميبرده صاحب فضل و كمال بود فهم و فطرت عالى داشت مفسر و محدث خوب بود و بسيار خوش محاوره بود وعظ را خوب ميگفت و اكثر اوقات ايام متبرك در مسجد حيدريهء قزوين قرب جوار خانه خود به گفتن وعظ اشتغال داشت . جمعيتى عظيم در پاى منبر وعظ او ميشد . چون تهمت آلود تسنن بود از حضرت شاه جنت بارگاه زياده توجه و التفاتى نمييافت ، اما بعضى اوقات پرتو توجه و التفات شاهزادهء عالميان شهزاده پريخان خانم به جهت قرب جوار و همسايگى بر وجنات احوالش ميتافت در زمان اسمعيل ميرزا اعتبار تمام يافته نصف صدارت به او تفويض\r\n\r\n","description":"","footnote":"","page_name":" 148 ","page_number":178},
  {"content":"\r\n\r\nيافت اما به جهت غلوى كه در مذهب تسنن داشت و مينمود و بيملاحظه و محابا پرده از روى كار برداشته بود معزول گرديد چنانچه در محل خود مرقوم ميگردد .\r\nشاه عنايت الله اصفهانى : از سادات نقباء دار السلطنهء اصفهان و در درگاه معلى منصب قضاى عسكر ظفر اثر داشت و كما ينبغى بمراسم آن شغل ميپرداخت بغايت متشرع و پرهيزگار بود در زمان اسمعيل ميرزا نصف صدارت عظمى بخدمتش تعلق گرفت در زمان نواب سكندر شأن از آن مهم معزول گشته متوجه وطن اصلى گرديد .\r\nمير سيد على شوشترى : وى ولد امجد مير اسد الله صدر است چندين سال من حيث الاستقلال در خدمت شاه جنت مكان بعالى رتبهء صدارت معزز و گرامى بود و در اواخر ايام حيات به جهت كبر سن و شيخوخيت از آن شغل دامن در چيده بخلف صدق خود مير سيد على مذكور وا گذاشته و او بعضى اوقات بنيابت پدر عالى گهر و بعضى اوقات اصالة بشراكت مير محمد يوسف استرابادى بدان خدمت [ 111 
  ] مشغول بود بعضى اوقات متولى سركار فيض آثار رضيه رضويه شد و در مشهد مقدس معلى اقامت داشتند سيد بزرگ آدمى پاكيزه روزگار و بفضايل حميده و اطوار پسنديده موصوف بود در ايام منصب دامن همت و پرهيزگارى خود را بلوث طمع آلوده نكرده آباء و اجداد ايشان در ولايت شوشتر بغايت بزرگ و محترم و مرجع خلايق بوده‌اند مير عبدالوهاب برادر او از غايت دولتخواهى و حسن خدمات بمرتبهء امارت دزفول سرافراز شده حكومت شرعيات و عرفيات آن ملك برأى و رويت او مفوض شده بود .\r\nمير كمال الدين محمد استرابادى و مير ابوالقاسم اصفهانى : متوليان سركار فيض آثار رضيهء رضوية كه تا حين حيات شاه جنت مكان هر دو بامر توليت واجبى و سنتى آن سركار فيص آثار مشغول بودند . مير كمال الدين از سادات عظام استرآباد و مير ابوالقاسم از سادات خليفهء اصفهان بود بسادات مازندران اشتهار داشت و در اواخر زمان حضرت شاه جمجاه بخدمات سركار فيض آثار منصوب گشته مير كمال الدين بتوليت سنتى و مير ابوالقاسم بتوليت واجبى قيام داشتند . غرض از عبارت سنتى آنست كه سيورغالات و آنچه سركار خاصه شريفه به جهت مصارف السركار از مصالح شيلان و وظايف خدام و مدرسان و ارباب وظايف و ادارات سادات و عملاء و فضلاء و ارباب استحقاق داده ميشد چون اختيار صرف حضرت خاقان جنت آشيان داشتند آن را سنتى مينامند و حاصل اوقات و نذروات كه مصرف معين دارد بموجب شروط واقفين عمل ميبايد كرد آن را واجب مىشمارند .\r\nميرزا ابراهيم همدانى : از سادات طباطباء الحسينى است . پدرش در همدان منصب قضا و تصدى امور شرعيه داشت و او مدتى در خدمت ميرزا مخدوم اصفهانى تلمذ مينمود و در دار السلطنه قزوين در خدمت علامة العلمائى مير فخر الدين سماكى اشتهار داشت اكتشاف علوم عقليه نموده در حكميات ترقى عظيمى كرد بعد از ارتحال شاه جنت مكان در همدان منصب موروثى قضا داشت . اما خود كمتر متحمل مشاغل امر قضا ميشد نايبانش بقطع و فصل مرافعات ميپرداختند و جناب ميرزا خلاصهء اوقات شريف خود را صرف مطالعه و مباحثه كرده جمعى كثير از طلبه علوم در حوزه درس او مستفيض ميشدند و در معقولات و حكميات كتب و حواشى دقيق مثل رسالهء اثبات واجب قديم و جديد و شرح شفاى شيخ ابو على و حاشيه شرح اشارات و غير ذلك دارد . در زمان دولت حضرت اعلى شاهى ظل اللهى مكررا\r\n\r\n","description":"","footnote":"","page_name":" 149 ","page_number":179},
  {"content":"\r\n\r\nباردوى معلى آمده منظور نظر عنايات خسروانه و بسيورغال و ادرارات مرغوب معزز و بانعامات وافره بهره‌ور گشته چنانچه يك مرتبه هفتصد تومان عراقى عوض قرض او از خزانهء عامره شفقت شده و او را از ديون مسلمين سبكبار گردانيدند . مجملا سخنان او را معقولات علماء و فضلاء و دانشمندان آن روزگار مصدق ميداشتند در سال ئيلان ئيل مطابق ست و عشرين و الف كه از سفر گرجستان رخصت يافته روانهء همدان ميشد در راه مراحل زندگانيش طى شد .\r\nمير جعفر محتسب الممالك : وى ولد مير راستى از سادات طباطباء الحسينى است نسبت قرابت قريبه بسادات عظام عبدالوهابيه داشت . در خدمت شاه جنت مكان برتبهء احتساب ممالك سرافرازى يافته تا حين حيات بدان منصب معزز و مكرم بود در آغاز جلوس همايون اعلى شاهى ظل اللهى عالم فانى را بدرود كرد . وى بسيار سيد نيكو اخلاق درويش منش شكفته طبع پسنديده اطوار بود .\r\nميرزا عبدالحسين : ولد مير فصيح او نيز از سادات حسينى و باميره جعفر عمزاده بودند و چون والدهء مشار اليه از نژاد بنات مكرمه دودمان جهان شاهى بود او را ميرزا عبدالحسين جهان شاهى مىگفتند در دار السلطنه تبريز در جوار بقعه رفيعه جهانشاهيه اقامت داشت و توليت بقعهء مذكور كه بمظفريه مشهور است از جانب مادرش به او متعلق بود در زمان نواب سكندر شأن و ايام حكومت امير خان تركمان كلانترى دار السلطنهء تبريز به او تعلق گرفته بسيار ذيشأن و معتبر بود در فترت روميه بعراق آمده بعد از فوت مير جعفر محتسب الممالك شد و در همان ايام رخت امل بسرمنزل آخرت كشيد .\r\nشاه عبدالعلى يزدى : از سادات رفيع القدر عظيم الشأن دارالعبادهء يزد بود و پدران او در ولايت بم كرمان بوده‌اند و بدارالعبادهء يزد نقل نموده‌اند مشار اليه در آنجا بقطع و فصل مرافعات شرعيه اقدام مينموده‌اند بغايت پرهيزگار و بيطمع بود نسبت قرابت بسلسلهء عليهء نوربخشيه داشت و در اسانيد شرعيه مهر و سجل او موثوق بخلق آن ديار بود .\r\nمير كلان استرآبادى : از سادت عظام دارالمؤمنين استرآباد و اقوام علامة العلماء مير فخر الدين سماكى بود در علم فقه مهارت تمام داشت بغايت بذله‌گو و خوش طبع و متدين و متقى و پرهيزگار بود و بنهايت ذات اشرف شاه جنت مكان بتوليت محال وقفى حضرات چهارده معصوم [ 112 
  ] عليه السلام شاهزاده مرحوم مغفور شاهزاده سلطانم همشيره اعيانيه آن حضرت وقف نموده توليت بذات اشرف اقدس آن حضرت و بعد از او بهر يك از اولاد نامدارش كه مسند نشين تخت شاهى و جالس سرير پادشاهى باشد تفويض نمود قيام داشت و بوفور ديانت و راستى موصوف بود .\r\nمير سيد على خطيب : او نيز از سادات استرآباد بود در درگاه معلى منصب خطابت داشت و بعضى اوقات محتسب الممالك بود و در امر معروف و نهى منكر مبالغه بسرحد افراط ميرسانيده چنان كه مشتبه برياء و اغراض دنيوى ميشد و از تندى مزاج و استيلاى نفس اماره طبقهء علماء و فضلاء با او ملاحظه زندگانى ميكردند و با وجود آن از دست و زبان او نميرستند .\r\nمير طاهر كاشى : از سادات كاشان و در درگاه معلى دست افزار ميرسيد على خطيب بود .\r\nمير زين العابدين : او نيز از سادات كاشان است بميره كله اشتهار داشت داماد مير يحيى\r\n\r\n","description":"","footnote":"","page_name":" 150 ","page_number":180},
  {"content":"\r\n\r\nعلوى قزوينى بود او نيز ثالث مير سيد على و مير طاهر و در جميع امور پيرو ايشان بود و در زمان اسمعيل ميرزا ايشان مغضوب گشته مير زين العابدين بدستور محتسب بود .\r\nمير ابوطالب : از سادات اصفهان طبقهء امامى و متولى بقعه شريفه منسوبه به امام الساجدين و قبلة العارفين امام زين العابدين عليه السلام واقع در اصفهان بود و در معقولات و حكميات به اعتقاد خود خود را از اقران برتر ميشمرد .\r\nمير محمد اشرف : از سادات دراز گيسوى استرآباد و بنابر وفور ديانت و صلاح و پرهيزگارى محل اعتماد شاهانه گشته همواره از جانب شاه جنت مكان بنيابت شرعى آن حضرت به زيارت و طواف آستانه حضرت امام الجن و الانس رفته بشرايط زيارت كما ينبغى قيام مينمود و مورد رعايت و تربيت بود و در زمان آن حضرت جمعى ديگر از سادات عظيم القدر در ممالك محروسه بودند كه اكثر كسوت ممات پوشيده در حين ارتحال آن حضرت در حيات نبودند مثل علامة العلماء فى زمانه دست - غيب شيرازى كه از زمرهء مجلسيان محفل بهشت امين بود و مير سيد شريف شريفى شيرازى كه خود را از نباير مير شريف علامهء جرجانى ميشمارند و شاه ابو تراب انجو وكيل حلاليات شيخ الاسلام فارس و از سادات خراسان مثل ميرزا ابوطالب رضوى و ميرزا ابوالقاسم ولد او و مير عبدالكريم خادم و مير شمس الدين على سلطان بنى مختار سبزوارى و سادات نيشابور و سادات بم كرمان و سادات عبدالوهابيه تبريز كه نسبت دختر زادگى يوسف ميرزا ولد حسن پادشاه تركمان دارند و سادات گلستانه و معموريهء اصفهان و امثال ذلك از هر طبقه چند نفر كه در حين ارتحال آن حضرت در قيد حيات بودند مرقوم ميگردد .\r\nسادات مشهد مقدس : از سادات عظام رضوى و موسوى جمعى در مشهد مقدس معلى خدمه رفيعهء روضه مقدسه و بر مسند عزت و اعتبار تمكن داشتند اما زمرهء آن طبقهء عاليقدر ميرزا ابوطالب رضوى ولد ارجمندش ميرزا ابوالقاسم بغايت بزرگ منش و عاليشأن و بكثرت مال و منال و رقبات و صنايع مرغوبه منفرد و ممتاز و اجلهء سادات خراسان خصوصا مشهد مقدس معلى بعلوشأن و بزرگى آن جناب و خلف موفور الشرف او معترف بودند و ساير سادات رضويه و اقرباء و ذوى الارحام از ايشان منقطع و بتكلفات بهره‌ور بودند با جناب مير شمس الدين على سلطان وصيت وصلت كرده و صبيهء محترمهء او در حبالهء ميرزا ابوالقاسم بود و از آن وصلت بحسب اقتضاى روزگار و ناسازگارى طرفين جز اذيت و خسران تمتعى نيافتند بعد از ارتحال پدر و پسر از ميرزا ابوالقاسم و دوحهء حديقهء سيادت موسوم بميرزا ابوطالب و ميرزا ابراهيم مانده بودند هر دو در سن صبى كه در زمان فرخنده فرجام حضرت اعلى شاهى ظل اللهى بمرتبهء نشو و نما رسيده اليوم كه سنهء هجرى به خمس و عشرين و الف رسيده در ظل رأفت و سايهء مرحمت شاهانه معزز و محترم و محسود اقرانند از سيورغالات و ساير محصولات املاك و رقبات موروثى كه بملكيت ايشان باقى مانده بزرگانه اوقات ميگذرانند مير مسيب نقيب و مير محمد جعفر بن مير محمد سعيد و ميرزا الغ نيز از سادات رضويه‌اند مير مسيب بمنصب نقابت منصوب و بين الاقران معتبر و معزز بوده و مير محمد جعفر باكتساب فضل و كمال مشغولى داشت و در اواخر از شيوه فقاهت و علوم منقول ترقى عظيم كرده بمرتبهء اجتهاد رسيد اما از فرط احتياط و صدق اعتقاد دعوى اجتهاد نكرد . بغايت متورع و متقى و پرهيزگار و از مأكول و مشروب شبهه‌ناك مجتنب بود و از ميرزا الغ با ميرزا ابوطالب مذكور عم‌زاده‌اند ، بسى درويش منش و حليم و سليم النفس بود . در زمان حضرت اعلى شاهى ظل اللهى\r\n\r\n","description":"","footnote":"","page_name":" 151 ","page_number":181},
  {"content":"\r\n\r\nسرافرازى يافت و مشمول نوازشات خسروانه گرديد چون ذكر همگى اعزه سادات مشهد و طبقه عليهء موسويهء موجب طول كلام بود بدين اختصار رفت .\r\nسادات عظام سبزوار : ميرزا محمود ولد مير شمس [ 113 
  ] الدين على سلطان از جمله سادات منيع القدر بنى مختار است .\r\nمير شمس الدين على ماضى و على حداد در زمان سلاطين عظام گوركانيه چغتاى از ديار عرب با خيل و حشم و خيول و خدم بخراسان آمده در سبزوار رحل اقامت انداخت و املاك و رقبات بسيار بهمرسانيده وكلاء و منسوبان خود را بزراعت و عمارت رغبت نموده مبلغهاى كلى حاصل سركار او بود و در حبيب السير مسطور است كه در هيچ زمان از جانب حجاز و عراق عرب سيدى بعلو شأن و كثرت طبع و ملازمان و ثروت مكنت مير شمس الدين على بولايت عجم نيامده و كلام مشهور السماء بملك الجبار و الارض ببنى المختار بر اين معنى شاهد عدل است پرتو انوار توجه و التفات سلاطين زمان بر وجنات احوال آن سيد عاليشأن ميتافته مشمول توجهات تام و مورد اعزاز و احترام گشته منصب جليل القدر نقيب النقباء ممالك ايران عموما و ولايات خراسان خصوصا بآنجناب تفويض يافته بود و در ايام خجسته فرجام پادشاهان جليل القدر صفويه و ظهور دولت قزلباش اولاد كرام او بيشتر از پيشتر بتعظيمات شاهانه معزز گشته مير شمس الدين والد ميرزا محمد زمان قدرت اوزبكيه و آمد شد عبيد خان اوزبك بخراسان انواع دولتخواهى بظهور آورد و در ازاء آن از جانب حضرت شاه جنت مكان رتبهء بلند امارت و لقب ارجمند خانى يافته نيابت ذات اشرف همايون و تقدم و سرورى سادات و كلانترى و بزرگى ارباب و اهالى كل ولايات خراسان علاوه مناصب سابق گرديد و اين بيت مشهور درباره سيد عاليجاه مذكور السنه و افواه است همچنانكه شاعر گفته است :\r\n از خراسان مير شمس الدين على آمد برون * راست ميگويد عراقى كز خراسان آفتاب \r\nو جميع متوجهات سركارات آن سلسله رفيعه كه زياده از پنجاه تومان شاهى عراقى است بسيورغالى و مسلمى جناب مير و اولاد عظام مقرر گشته ، اكنون ميانهء ميرزا محمود و آن سلسله درجهء عالى داشت و در حين ارتحال مومى اليه بر مسند عزت و اعتبار و تقدم و كلانترى آن ملك متمكن بوده .\r\nمير محمد گسكن من اعمال سبزوار است و در آن ولايت صاحب املاك و رقبات كلى و از اكفاء و اقران بعزت و اعتبار ظاهرى ممتاز بود بفهم و فطرت عالى اتصاف داشت با شعراء و ندماء و مردم اهل فهم بىتكلفانه سلوك مينمود در شعر فهمى و پايهء بلند داشت و گاهى بنظم اشعار زبان ميگشود و اين بيت از او مشهور است .\r\nبيت\r\n گل نيم شب شكفته شود در حريم باغ * تعليم گلرخان بحيا اينقدر بس است \r\nسادات دار المؤمنين استراباد : از سادات عالى درجات استراباد جمعى اعزه در درگاه معلى بودند كه اسامى شريفهء ايشان در فوق بتحرير پيوست ، سواى ايشان چند نفر ديگر مثل مير حبيب اللّه برمكى و مير غياث الدين شمشكى و مير حسين مشهور بپادشاه مير حسين به سمت ملازمت اشرف موسوم و در سلك قورچيان و ملازمان درگاه انتظام داشتند و بعضى در سلك خدمهء روضهء مقدسهء رضويه منسلك بودند و جمعى در وطن اصلى بسر ميبردند از آن جمله مير تقى الدين محمد بن امين\r\n\r\n","description":"","footnote":"","page_name":" 152 ","page_number":182},
  {"content":"\r\n\r\nالدين حسين ولد صدر مغفور مير جمال الدين در دارالمؤمنين استراباد اقامت داشت و در آن ملك بزرگانه سلوك ميكرد به جهت حقوق خدمت مير جمال الدين مورد توجهات شاهانه شاه جنت مكان بود تا موازى چهل تومان مال رقبات و املاك آن سلسله بسيورغال و مسلمى ايشان مقرر بوده بعد از رحلت شاه جنت مكان كه مدتى آن ولايت از حاكم مستقل صاحب وجودى خالى بود جناب سيادت پناهى بيشتر از پيشتر اعتبار و اقتدار يافت اما از اولاد او در ايام سياه پوشى و بىانتظامى احوال قزلباش اخلاص و دولتخواهى كه در برابر حقوق تربيت و اصطناعات اين دودمان بر ذمت ايشان لازم بود بظهور نرسيد . مير ضياء الدين فندرسكى ، او نيز از سادات رفيع الدرجات استراباد و در بلوك فندرسك مطاع مردم آنجا و سيد بزرگ و معتبر بود و املاك و رقبات كثير النفع داشت و در ايام شورش و انقلاب پاى در دامن ادب پيچيده داخل سرداران سياه پوش نشد و در فندرسك حفظ حال خود نموده ببلدهء استراباد كه محل شورش و آشوب بود كمتر ميرفت و در زمان دولت حضرت اعلى شاهى ظل اللهى كه سفر خراسان اتفاق افتاد در بسطام باردوى سپهر احتشام رسيده بملازمت اشرف سرافراز شد بعد از فوت او از پسرش ميرزا بيك انواع دولتخواهى بظهور رسيده اكثر اوقات ملازم ركاب اشرف بود و مورد الطاف شاهانه بسعادت مجالست مجلس بهشت آئين مستعد و بسيورغال و انعامات بين الاقران امتياز تمام داشت و حضرت اعلى را با سيد مشار اليه شفقت خاصى بود .\r\nسادات عبد الوهابيهء تبريز : عظام عبدالوهابيه اكثر در دار السلطنهء تبريز اقامت داشتند در اين عصر بعضى در يزد و كاشان و اصفهان نيز هستند مير عبدالوهاب حد اعلى ايشان كه سادات مذكور به او منسوبند سيد بزرگ عاليشأن و منظور انظار [ 114 
  ] سلاطين عصر بود بمصاهرت يوسف ميرزا ابن حسن پادشاه معزز گشته از اولاد او سيد حسن بيك از نژاد صبيهء محترمه يوسف ميرزاست در زمان حضرت شاه جنت مكان به آن نسبت اكثر اوقات توليت بقعه رفيعه حسن پادشاه واقع در صاحب آباد تبريز كه بنصريه مشهور است به آن سلسله متعلق بود و اليوم به اولاد او متعلق است ديگرى از سادات مذكور مير نعمت اللّه است وى سيد رفيع القدر متدين پرهيزگار بود نسبت قرابت و ارتباط ببنات سلسله جهانشاهيه داشت در ايام فتور روميه بعراق آمده چند گاه متصدى شرعيات كاشان و در اواخر قاضى اصفهان نيز شد خود را در ايام منصب آلوده طمع نساخت سنين عمرش از حد نود تجاوز كرده بود برادرش مير ابوالقاسم بامر قضاء دار السلطنهء تبريز قيام داشت چون برخى از احوال سعادت منوال سادات عالى درجات و نقباء منبع البركات به قدر حال سمت گزارش يافت اكنون احوال ميمنت منوال جمعى از مشايخ كبار علما و طبقه فضلاء زمان حضرت شاه جنت مكان كه در حين ارتحال آن حضرت در قيد حيات بودند بدستيارى خامهء بدايع نگار صحيفه مقصود رقم نگارش مييابد عذر اطالت و اطناب از مطالعه كنندگان اين كلمات پريشان ميخواهد .\r\n\r\n","description":"","footnote":"","page_name":" 153 ","page_number":183},
  {"content":"\r\n\r\n\r\nذكر مشايخ كرام و علماء اعلام و فضلاء ذوى العز و الاحترام\r\nسرآغاز جريده فضل و دانش از آن طبقه عليه مجتهد الثانى فريد العصر و الزمانى شيخ عبدالعال است كه خلف صدق مرحمت پناه مجتهد الزمانى شيخ عبدالعالى است در علوم معقول و منقول سرآمد روزگار بسيار خوش محاوره و نيكو منظر و صاحب اخلاق بود و من حيث الاستقلال و الاستعداد بر مسند عالى اجتهاد تمكن داشت و اكثر علماء عصر اذعان اجتهاد آن جناب مينمودند و اكثر اوقات در بلده طيبه كاشان اقامت نموده بدرس و افاده اشتغال مينمود و جمعى را بفيصل قضاياء شرعيه و اصلاح بين الناس ميگماشت و بنفس شريف نيز گاهى براى اجراء احكام شريعت غراء متوجه فيصل قضايا ميگشت و هرگاه بدرگاه معلى تشريف ميآورد حضرت شاه جنت مكان در تعظيم و توقير آن جناب نهايت مبالغه ميفرمودند و هميشه باب سعادت مآبش خواه در اردوى معلى و خواه در كاشان مرجع علماء و دانشمندان عصر بود و اكثر علماء در اصول و فروع بقول او عمل مينمودند و اجتهادات آن جناب بتصديق اكثر علماء مقرون بود و الحق ذات ملك صفاتش در آن حين آرايش ملك ايران و جهانيان بود .\r\nشيخ على منشار : وى عرب فاضل فقيه و شاگرد رشيد مجتهد مغفور شيخ على عبدالعالى بود در مسئله شرعيه اجوبه فتاوى قولش معتبر و موثوق در انتظام امور شرعى و عرفى صايب رأى و سرآمد اقران بود و انوار توجه و التفات حضرت شاه جنت مكان بر وجنات احوالش تافته بمنصب شيخ الاسلامى و وكالت حلاليات دار السلطنه اصفهان كه معظم ممالك و بلاد مشهوره آفاق است منصوب گشته و در آن مهم كمال استقلال يافته در تنظيم معاملات دينى و دنيوى آن ملك و رفع تسلط تعدى يد بيضا مينمود .\r\nمولانا عبدالله شوشترى : مولد شريفش دار الملك شوشتر است در اوايل حال مدتى در بلده شيراز كه آب و هوايش فضل پرور است بكسب علوم معقول روزگار گذرانيده چون همتش به تحصيل علوم معقول بود متوجه سفر عربستان گشته بصحبت بسيارى از فضلاء و دانشمندان آن ديار خصوصا فقهاء جبل عامل رسيده در اصول شرايع و ارشاد مسترشدى درجهء كمال يافت و از آنجا باردوى معلى آمده بعد از استسعاد بسعادت بساط بوسى شاه جنت مكان رخصت توطن مشهد مقدس معلى و مجاورت روضه متبركه حضرت امام الجن و الانس حاصل نموده مدتى در آن مكان شريف كه مهبط انوار الهى و فيوضات نامتناهى است بافادهء علوم و هدايت و ارشاد خلق اللّه و ترويج مذهب خلق اللّه از مسلك غفلت و غوايت عدول نموده بشاهراه هدايت و آگاهى ميرسيدند بالجمله همگى اطوار حميده‌اش پسنديده اكابر و اصاغر بود و در اوان جلوس سعادت مأنوس حضرت اعلى شاهى ظل اللهى اكثر اوقات در مشهد مقدس بناصح ارجمند آن حضرت پرداخته موجب مزيد آگاهى ميشد و هميشه منظور نظر مرحمت شاهانه ميشد\r\n\r\n","description":"","footnote":"","page_name":" 154 ","page_number":184},
  {"content":"\r\n\r\nتا آنكه در سال مطابق سنه 897 هجرى كه آن بقعهء متبركه چنانچه در صحيفهء دويم اين جريدهء اقبال در محل خود تحرير خواهد يافت بدست اوزبكيه در آمده جناب مولانا را گرفته بماوراء النهر بردند ميانهء او و علماء آن ولايت مباحثات و مناظرات واقع شد با وجود آنكه بشعار اهل بيت تقيه كرده خود را شافعى باز نمود جنابت ماوراء النهر و متعصبان [ 115 
  ] حضرت حنفى در قتل اوغلو كرده آن عالم سعادت كيش خير انديش را بايكده و قلمتراش بدرجه بلند شهادت رسانيدند و به آن اكتفاء نكرده جسد شريفش را در ميدان بخارا به آتش بيداد سوختند ، رحمة اللّه عليه .\r\nمولانا ميرزا جان شيرازى : عالم فاضل متبحر و از علماء دانشور و دانشوران فضيلت گستر در دارالملك شيراز امتياز تمام داشت اكتساب علوم در مدرس خواجه كمال الدين محمود شيرازى كه شاگرد بيواسطه علامة العلمائى مولانا جلال الدين محمد دوانى بود نموده ترقى عظيم كرد در علوم معقول كمتر شده بود در زمان حضرت شاه جنت مكان در خطهء شريفهء شيراز بر مسند تدريس تمكن داشت و جمعى كثير از طلبهء علوم هر ولايت كه به جهت تحصيل مطالب علمى در آن خطه طيبه آمده بودند بحوزه درس او حاضر گشته استفاده علوم عقليه مينمودند و از تلامذهء او اكثر مرتبهء دانش علمى رتبه تدريس يافتند در حكميات تصانيف عالى و بر كتب متقدمين حواشى دقيق دارد در زمان اسمعيل ميرزا باردوى معلى آمده چون علماء درگاه معلى گمان تسنن به او برده بودند او باستظهار شفقت اسمعيل ميرزا از آن مظنه ابا ننموده بلكه باظهار اين معنى زبان گشوده بعد از فوت اسمعيل ميرزا بدينجهت در ايران توقف نتوانست نمود بجانب ماوراء النهر و هندوستان رفت و در آن ولايت رخت هستى بسر منزل آخرت كشيده در عدم آباد عالم خاك مقام گرفت .\r\nخواجه افضل الدين تركه : محمد نام است از نژاد قضات تركه دار السلطنه اصفهان بود در اوايل حال باكتساب علوم عقليهء و نقليه پرداخته ترقى فاحش كرد و از اصفهان باردوى سعادت نشان رفت منظور نظر شفقت شاه جنت مكان گرديده بعضى اوقات بشراكت مير علاء الملك مرعشى منصب قضاى عسكر ظفر اثر يافت و در اردوى معلى بامر تدريس پرداخته در مدرس او جمعى تلامذه او بمباحثات و افادات او فيض باب بودند در زمان اسمعيل ميرزا بر خلاف ساير علما بدستور معزز و محترم و اكثر اوقات از زمرهء مجلسيان بود بعد از فوت اسمعيل ميرزا باصفهان رفته بامر قضا كه هميشه در سلسله تركه بود قيام داشت و به جهت ناهموارى حكام و اتراك دامن از شغل درچيده منصب تدريس و خادمى روضهء مقدسهء رضويه يافته در مشهد مقدس معلى بدان شغل شگرف پرداخت در سال قوى ئيل مطابق سنه 991 كه نواب سكندر شأن و شاهزاده عالميان سلطان حمزه ميرزا از يورش خراسان عود نمودند در موكب همايون از مشهد مقدس بعراق آمده در ولايت رى از مطالعهء صحيفهء حيات ديده پوشيده بعالم بقا پيوست .\r\nفريد عصر وحيد دهر شيخ بهاء الدين محمد : خلف صدق مرحمت پناه عبدالصمد است و وى از مشايخ عظام جبل عامل و در جميع فنون علوم بتخصيص فقه و تفسير و حديث و عربيت فاضل و دانشمند بود خلاصهء ايام شباب و روزگار جوانى را در صحبت شهيد ثانى و زبدهء جاودانى شيخ زين الدين عليه الرحمه بسر كرده بتصحيح حديث و رجال و تحصيل مقدمات اجتهاد و كسب و كمال مشارك و مساهم يكديگر بودند ، بعد از آنكه جناب شيخ به جهت تشيع بدست روميان بدرجهء شهادت رسيد مشار اليه از وطن مألوف بجانب عجم آمد بعز مجالست مجلس بهشت آئين شاهى\r\n\r\n","description":"","footnote":"","page_name":" 155 ","page_number":185},
  {"content":"\r\n\r\nمعزز گرديده منظور انظار عنايات گوناگون گشت مراتب عالى فقاهت و اجتهاد در معرض قبول و اذعان علماء عصر درآمدهء در اقامت نماز جمعه كه بنابر اختلافى كه علماء ملت در شروط آن كرده‌اند و مدتهاى مديد متروك و مهجور بود بسعى بليغ بتقديم رسانيده با جمعى كثير از مؤمنين به آن اقدام مينمود ، آخر منصب شيخ الاسلامى و تصدى شرعيات و حكومت بنيابت ممالك خراسان عموما در دار السلطنه خصوصا بامناء خدمتش مرجوع گشته مدتى مديد در آنخطه دلگشا بترويج شريعت غرا و تنسيق بقاع الخير آن ديار اقدام مينموده بافادهء علوم دينيه و افاضهء معارف يقينيه و تصنيف رسل و كتب و حل مشكلات و كشف غوامض و معضلات ميپرداخت تا آنكه شوق ادراك سعادت حج بيت اللّه الحرام و زيارت روضه مقدسه حضرت خير الانام و ائمه عاليمقام عليهم صلوات الله الملك العلام گريبان‌گير گشته قايد شوق عنان توجه او را بدانصوب در حركت آورد رحل اقامت انداخته با علماء آن مرز و بوم بسر ميبرد تا آنكه در بحرين اجل موعود رسيده بساط كتب خانهء حيات را در نورديده بمطالعهء جريدهء عالم بقا پيوست و خلف صدق مشار اليه كه گلشن سراى جهان از وجود شريفش زيب و بها داشت در صغر سن با والده ماجده‌اش بولايت عجم آمده بجد و جهد تمام بر حسب وراثة آلاباء و الاجداد به تحصيل علوم و كسب كمالات مشغول گشته در علم تفسير و حديث و عربيت و فقه و امثال آن از بركات انفاس پدر بزرگوار مرتبهء كمال يافت و حكم كلام و بعضى علوم معقول را از فيض صحبت مولانا عبدالله مدرس يزدى بدست آورده در فنون رياضى نزد ملا على مذهب و مولانا افضل قاينى مدرس سركار فيض آثار و بعضى از اهل آن فن تلمذ نموده در علم طب و قانون دانى با بقراط زمان حكيم عماد الدين محمود كه ذكر [ 116 
  ] احوالش در جريدهء اطباء خواهد آمد طرح مباحثه انداخته بهرهء كامل از آن يافت بالجمله اندك زمانى در علوم معقول و منقول آن جناب را ترقيات عظيم روى داده در هر فن سرآمد فضلاى عصر شد و تصانيف معتبر در فنون علم از رشحات بحر دانش مطرح انظار علماى ذى اعتبار گرديده مثل كتاب عروة الوثقى در تفسير قرآن مجيد و كتاب حبل المتين در جميع بنيان احاديث صحيحه و حسن و موثق و شرح هر يك از احاديث و كتاب مشرق الشمسين و تفسير آيات احكام و احاديث صحيحه و حاشيه تفسير قاضى و حاشيه قواعد شهيدى و كتاب حدائق الصالحين در شرح صحيفهء كامله و كتاب عين الحيات فى تفسير الايات و كتاب چهل حديث و شرح الشرح چغمينى در هيأت و حاشيه شرح مختصر اصول و حاشيهء مطول و رسالهء تشريح الافلاك در هيأت و رسالهء خلاصه الحساب و رسالهء صحيفه در اسطرلاب و اثنى عشريات اربع طهارت و صوم و صلوات و حج و كتاب زبدة الاصول و مفتاح الفلاح در توافق مرايض و سنن و چند رساله و كتاب ديگر كه بعضى از آن با تاريخ تحرير اين صحيفه كه خمس و عشرين و الف هجريست باتمام رسيده و بعضى ديگر مثل جامع عباسى كه حسب الامر الاعلى مأمور گشته كه در علوم دينيه تأليف نمايد كه عامهء خلق عجم از آن بهره يابند و غيرها اميد است كه از ميامن توفيق الهى و بركات سعى آن قدوهء اخيار و زبدهء احرار باتمام رسد بالجمله آن جناب بعد از فوت شيخ على منشار منصب شيخ الاسلامى و وكالت حلاليات و تصدى شرعيات دار السلطنهء اصفهان بخدمتش مرجوع گشته چند گاه من حيث الاستقلال بدان شغل پرداخت آخر شوق دريافت سعادت حج بيت اللّه الحرام و ذوق سياحت او را از اشتغال امثال آن مهمات مانع آمده متوجه سفر خير اثر شد بعد از استسعاد بدان سعادت عظمى نشاء فقر و درويشى بر مزاج شريفش غلبه كرده جريده در كسوت درويشان مسافرت اختيار كرده مدتها در عراق عرب و شام و مصر و حجاز و بيت المقدس سير مينموده و در ايام سياحت بصحبت بسيارى از علماء و دانشمندان و اكابر صوفيه و ارباب سلوك و اهل اللّه\r\n\r\n","description":"","footnote":"","page_name":" 156 ","page_number":186},
  {"content":"\r\n\r\nو تجرد گزينان خدا آگاه رسيده از صحبت فيض بخش ايشان بهره‌مند گرديده جامع كمالات صورى و معنوى گشت و اكنون در علم ظاهر و باطن سرآمد روزگار و به اعتقاد جمهور علماء و فضلا رتبهء عالى داشت از اين زمان خجسته نشان حضرت اعلى شاهى وجود شريف آن يگانه روزگار را مغتنم دانسته هميشه از ملتزمان ركاب اقدس‌اند و اكثر اوقات در سفر و حضر بوثاق او تشريف قدوم ارزانى داشته از صحبت فيض بخش مسرور ميگردند اگر چه شعر و شاعرى دون مراتب عاليه آن جناب است اما ذوق سخن پردازى بسيار دارند و در فنون سخنورى قصب السبق از اقران ربوده‌اند و به عربى و فارسى اشعار آبدار و معانى رنگين و نكات دلپذير شيرين از آن جناب زبانزد خاص و عام است بتخصيص مثنويات بروش ملاى روم از نتايج وقادش بر مثال غرر و درر در رشته نظم كشيده شد و اين دو بيت از آن جمله است :\r\nبيت\r\n سهل باشد در ره فقر و فنا * گر رسد تن را تعب جان را عنا \r\n درد راحت دان چو شد مطلب بزرگ * گرد گله توتياى چشم گرگ \r\nو مجموعهء ترتيب داده‌اند در ضمن هفت مجلد از سخنان رنگين و عبارات بلاغت آئين و اشعار آبدار قدماء و متأخرين و مباحث دقيقه از هر فن و حكايات لطيفه از هر باب و بكشكول موسوم گردانيده مجملا بحريست مواج كه آثار فيضانش باكناف و اطراف رسيده اكنون وجود شريف آن فريد عصر زينت بخش رياض جهان و طراوت افزاى عرصهء ايران است جمعى كثير از طلبه علوم و افاضل عصر از استفاده مجلس او كامياب معنىاند اميد كه عمر طبيعى يافته خلايق از فضايل و كلماتش محظوظ و بهره‌مند باشند .\r\nشيخ لطف الله طيسى مشهور از محال مقدس نبيرهء شيخ ابراهيم طيسى است كه از فضلاى متبحر و فقهاى عصر بوده مولد شريفش موضع تيس جبل عامل است در اوايل سن شباب احرام زيارت امام ثامن ضامن عليه التحيه و الثناء بسته مدتى مديد در آن آستان ملايك آشيان به تحصيل علوم روزگار گذرانيده از بركات صحبت مولانا عبداللّه شوشترى و ساير علماى مشهد مقدس بهره كامل در علم فقه يافته و در زمرهء مدرسين سركار فيض آثار انتظام يافت و در زمان حضرت اعلى شاهى ظل اللهى منصب والاى خادمى نيز علاوهء تدريس گشته از آن سركار موهبت آثار موظف بود در فترت اوزبكيه از آسيب آن طايفه نجات يافته بدرگاه معلى آمده مدتى در قزوين بدرس و افاده مشغول بوده حسب الامر الاعلى از آنجا بدار السلطنه اصفهان نقل نموده در جوار مسجدى كه در برابر دولتخانه مباركه نقش جهان احداث كرده معمار همت و الا همت شاهى ظل اللهى متوطن و در آنجا بامامت خلق و درس فقه و حديث و طاعت و عبادت مشغول است و از اوقات سركار خاصهء شريفه [ 117 
  ] آن حضرت موظف است و جمعى كثير از اقامت نماز فريضه به او اقتداء مينمايند .\r\nشيخ حسن داود خادم استرابادى در سلك خدام رفيع مقام روضهء مقدس منور منسلك است .\r\nوالد ماجدش در زمان شاه جنت مكان بغايت معزز و محترم بود و در مجلس بهشت آئين زياده از ديگران سخن موعظت آئين حقيقت بنيان گستاخانه زبان صدق بنيان در نهى مسامحه جائز\r\n\r\n","description":"","footnote":"","page_name":" 157 ","page_number":187},
  {"content":"\r\n\r\nنداشته مبالغه بسرحد افراط ميرسانيد و چون خالى از اغراض دنيوى بود حضرت شاه جمجاه جنت مكان نصايح او را بسمع قبول و رضا اصغا نموده والد ماجدش بغايت متقى و پرهيزگار بود در فترت اوزبك بسلامت بعراق آمده چند سال در ظل عاطفت همايون اعلى روزگار گذرانيده در اكثر اسفار ملازم ركاب اقدس بود بعد از رفع اوزبك و تسخير خراسان مورد توجهات شاهانه گشته سركشيك ساير خدام روضه متبركه عرش مقام گرديد و به نيابت ذات اشرف همايون منصب خادم باشيگرى و كليد - دارى ضريح مبارك نيز به او متعلق داشت و در ايام وليالى كشيك ساير كشيك باشيان بنيابت حضرت شاهى خدمت نموده تا حين تحرير اين صحيفهء لطيفه در آن آستان قدس نشان بفراغت روزگار ميگذرانيد .\r\nشيخ فضل الله عرب فقيه از جمله صلحاء و اتقياء مشهد مقدس معلى و از آن سركار فيض آثار موظف بود بغايت متقى و پرهيزگار خود را از جملهء عدول شمرده در مسجد جامع مشهد مقدس بامامت و پيشنمازى قيام نموده جمعى كثير به او اقتداء ميكردند ، الحق شايستهء آن بود و در فترت اوزبكيه با ساير صلحاء و اتقياء درجهء شهادت يافت در مشهد مقدس معلى صلحاء و اتقيا و ارباب فضل و كمال در حين ارتحال آن حضرت شاه جنت بارگاه غفران مآل پيشنماز بودند اگر قلم وقايع نگار بتحرير اسامى مشاهير آن طبقه پردازد موجب اطناب و طول كلام ميگردد لهذا بذكر اين چند عزيز اقتصار كرد .\r\nمولانا محمد على تبريزى ولد مولانا عنايت اللّه است مرد سليم النفس فاضل پرهيزگار بغايت خليق و پاكيزه روزگار بود و پدرش ملا عنايت در زمان حضرت شاه جنت مكان مدتها در دار السلطنه تبريز شيخ الاسلام و وكيل حلاليات سركار خاصهء شريفه بود . بعد از فوت والد ماجدش درجه بيش و پيشى داشت ، در فترت تبريز بعراق آمده در ولايت رى رحل اقامت انداخت و در آن ديار عزيمت سفر آخرت نمود بعالم عقبى شتافت ، رحمه اللّه .\r\n\r\n","description":"","footnote":"","page_name":" 158 ","page_number":188},
  {"content":"\r\n\r\n\r\nدر ذكر وزراء و مستوفيان و ارباب قلم و مشاهير اين طبقه كه بتاجيكيه بين الجمهور مشهورند و هو هذا\r\nدر هنگام ارتحال حضرت شاه جنت مكان احدى از ارباب قلم بوزارت ديوان اعلى منصوب نبود و وزراى عظام سابق آنچه معلوم ذرهء بيمقدار گشته در زمان شاه جنت مكان دوازده نفر بودند بر مسند وزارت ديوان اعلى در اول زمان جلوس خواجه جلال الدين محمد كججى بود كه بعد از قتل ميرزا شاه حسين در زمان خاقان سليمان شأن ابوالبقاء شاه اسمعيل نوراللّه مرقده وزير شد و او با ميرزا شاه حسين مربوط بوده گويند روزى كه وزير شد اين رباعى را در فرقت جناب ميرزا خواند :\r\nرباعى\r\n اى نور دو ديدهء جهان افروزم * رفتى تو و چون شب سيه شد روزم \r\n گويا من و تو دو شمع بوديم بهم * كايام ترا بكشت و من ميسوزم \r\nمضمون اين بيت كه :\r\nفرد\r\n بساقالى كه از بازيچه برخاست * چو اختر ميگذشت آن قال شد راست \r\nمصداق حال خواجه مذكور گشت بعد از رحلت خاقان سليمان شأن و جلوس همايون شاه جنت مكان بدستور برتبه وزارت آن حضرت سرافراز شد هنوز ايام وزارتش يك سال نشده بود كه ديو سلطان روملو كه وكيل و صاحب اقتدار بود با او بدمظنه شده فيما بين غبار ارتفاع يافت او را گرفته بقتل و حرقش فرمان داد در وقتى كه او را ببوريا پيچيده ميسوختند اين بيت مناسب حال خود خواند .\r\nبيت\r\n گرفتم خانه در كوى بلا در من گرفت آتش * كسى كو خانه در كوى بلا گيرد چنين گيرد \r\nقاضى جهان سيفى حسنى النسب كه وزير ميرزا شاه حسين بود وزير ديوان اعلى شاهى به جهت منازعه تكلو و استاجلو از فتنه كناره جسته بگيلان افتاد .\r\n\r\n","description":"","footnote":"","page_name":" 159 ","page_number":189},
  {"content":"\r\n\r\nبعد از رفتن او بگيلان مير جعفر ساوجى كه وزير جوهه سلطان بود بنابر اقتدار جوهه سلطان وزير ديوان و ايام وزارتش چندان امتدادى نيافت او نيز به جهت منازعات امراء بقتل آمد .\r\nاحمد بيك نور كمال كه از اكابر نور كماليه اصفهان است بوزارت ديوان اعلى سربلندى يافته شش سال من حيث الاستقلال وزير بود بعد از او باز قاضى جهان كه از مظفر سلطان بيه پس انواع تشويشات در راه اين دولت كشيده بود و خلاصى يافته به خدمت اشرف رسيد بنا بر وفور قابليت و استعداد [ 118 
  ] و شفقت خاصى كه آن حضرت را با او بود بشراكت مير عنايت اللّه بعضى امور نالايق كه پسنديده طبع اشرف نبود خصوصا به عشق و عاشقى پسر باسليق بيك كه از زمرهء پيشخدمتان محفل اعلى و منظور نظر شاهانه بود متهم گشته مغضوب گرديد و او را با مظفر سلطان مذكور كه مخالفت و ياغيگرى او با اين دولت در تحت قضاياى گيلان تحرير يافته در قفس آهنين از ميان دو منارهء مسجد حسن پادشاه واقع در صاحب آباد تبريز آويخته سوختند و يكى از ظرفا اين تاريخ واقعه گفته :\r\nقطعه\r\n خواجه عنايت كه همى زد مدام * لاف خردمندى و فكر دقيق \r\n بد عملى كرد ز منصب فتاد * گفتمش اى با غم و محنت رفيق \r\n از غم عشق كه و تاريخ چيست * گفت ز عشق پسر با سليق \r\nبعد از واقعه او قاضى جهان بالانفراد وزير مستقل گشته پانزده سال در كمال عظمت و اقتدار وزارت باستقلال كرد در اواخر منصب چون حضرت شاه اراده داشتند كه بدقايق امور بنفس نفيس باز رسند در مهمات ديوانى كه هميشه براى او عمل ميفرمودند و آنچه بعرض ميرسانيدند بانجاح مقرون ميگشت در آن اوقات دفع الوقت كرده تأخير در انجام عرض كردهاى او واقع ميشد جناب قاضى از اوضاع و اطوار بيميلى تفرس كرده كبرسن و شيخوخيت را بهانه ساخته از منصب استعفا نموده و در آن الحاح كرده حضرت شاه رضاجوى گشته او را از امر وزارت معاف داشتند و در تاريخ ستين و تسعمائة بجوار رحمت يزدانى پيوست در تاريخ فوت او گفته :\r\nفرد\r\n بكاهى چو آحاد قاضى جهان * بيابى ز تاريخ مرگش نشان \r\nآنچه از اوصاف حميدهء آن جناب در السنه و اقواه معلوم گشته فى الواقع در اين دولت عظمى وزيرى كه جامع اسباب قابليت و استعداد و فضايل و كمالات باشد مثل او نديده رفعت شأن و بزرگى او از حيز بيان بيرون است با وجود اعتلاى شأن و عظمت و اجلال با خلايق در مقام تواضع و فروتنى بوده در حسن سلوك و آداب تواضع فرو گذاشتى نميكرد و در مباحثاتى كه ميانهء علماء از هر علم واقع ميشد دخلهاى موجه كرده قولش را فحول علما معتبر ميدانستند و در انشاء و سلاست عبارات نوشتجات او مسلم الثبوت راقمان صحايف انشاء و ارباب سياق و حساب بود و در حسن خط درجهء كمال داشته بعد از او منصب وزارت به چهار نفر از ارباب قلم تفويض يافت .\r\nخواجه غياث الدين على مشهور بغياث گهر و ممدوح شريف تبريزى كه محاسب خوب و بعضى اوقات مستوفى ممالك نيز بود .\r\n\r\n","description":"","footnote":"","page_name":" 160 ","page_number":190},
  {"content":"\r\n\r\nآقا محمد فراهانى كه از اعيان ولايت فراهان بود .\r\nخواجه امير بيك مشهور بامير بيك مهردار كه از اقوام ميرز كر يا كججى مرد قابل مستعد فضيلت شعار بوده در اول حال وزير قاضى خان تكلوى مهردار بود و بعضى اوقات وزير خراسان نيز بود و در علم جفر و اعداد و نيز نجات مهارت تمام داشت و به جهت آنكه تسخير آفتاب مينمود مغضوب گشته مدتى در قلعهء الموت محبوس بود در زمان اسمعيل ميرزا از حبس نجات يافته وديعت حيات بقابض ارواح سپرد .\r\nميرزا بيك ابهرى از طبقهء سابقيه ابهر بود در اول حال وزير سوندك بيك قورچى باشى افشار بعد از آن ايامى وزير ديوان بود چندگاه امر وزارت از اين عزيز متمشى ميشد .\r\nچون بساط دولت ايشان در نورديده شد معصوم بيك صفوى كه امير ديوان بود بمرتبهء بلند وزارت سرافرازى يافت بايالت و سپهدارى جمع كرد و چند سال بانتظام دولت پرداخته همواره منظور نظر عنايت شهريارى بوده حضرت شاه جنت مكان آن جناب را عمو اغلى يعنى عمزاده خطاب ميفرمودند . بعد از آنكه ميانهء حضرت شاه جمجاه و سلطان سليم بن سلطان مراد فرمان فرماى ممالك روم قواعد مصالحه استحكام يافته از ديار عجم آمد شد حجاج بيت اللّه الحرام متواتر گشت مشار اليه بدلالت هادى توفيق ارادهء دريافت آن مطلب عليا كرده از هر دو پادشاه مرخص و مأذون گشته باتفاق پسرش خان ميرزا كه از زمرهء فضلاى عصر بود روى به راه آورد روميان با او غدر كرده در حينى كه محرم شده بود در لباس اعراب باديه شبى بر سر او ريخته او را با پسرش و چند كس ديگر از رفقا در ميانه قافلهء حج بدرجهء شهادت رسانيده اسناد اين امر شنيع بقطاع الطريق عرب نمودند و در ايام غيبت مشار اليه امير - سراج الدين على قمى وزير او بنيابت بدان خدمت قيام داشت بعد از قضيه معصوم بيك چند سال مسند وزارت از وزير مستقل خالى بود و در اواخر ايام حيات مير سيد حسين فراهانى و خواجه جمال الدين على بدين منصب عالى سرافرازى يافته يك سال بدان خدمت قيام داشتند اطوار ايشان مستحسن طبع اشرف نيفتاده هر دو را از آن منصب عالى عزل فرموده ديگر احدى بدان امر مزبور منصوب نگشته .\r\n\r\n","description":"","footnote":"","page_name":" 161 ","page_number":191},
  {"content":"\r\n\r\n\r\nمستوفيان عظام و اصحاب دفترخانه\r\n[ 119 
  ] مستوفيان عظام ديوان اعلى در زمان شاه جنت مكان آنچه معلوم گشته و مشهورند ده نفرند هفت نفر مستوفى الممالك و دو نفر مستوفيان بقايا بودند .\r\nاول مير مسعود جربادقانى ، ديگرى خواجه حسين نام سارونى ، و خواجه غياث الدين على مشهور بغياث كهره شيرازى ، خواجه قاسم نطنزى و خواجه ملك اصفهانى ، مير غياث الدين محمود شهرستانى اصفهانى و ميرزا شكر الله مشهور اصفهانى . اين هفت نفر مستوفى الممالك بودند و از زمرهء اين طبقه مستوفى الممالكى بعظم شأن و بزرگى و اقتدار و امتداد زمان خدمت از امثال و اقران امتياز داشت و بين الجمهور بديانت نفس و سلامتى و راستى و خيرخواهى خلايق و حقانيت مشهور است . خواجه قاسم نطنزى كه از اعيان و اهالى آن ولايت بود در قانون حساب دانى و علم سياق ماهر و زياده از ديگران محل و منظور انظار تربيت و شفقت پادشاهانه بود هميشه در مجلس بهشت آئين بعرض حاجات خلايق و كلمة الخيرى كه باعث ترفيه حال مسلمانان و موجب تحصيل دعاى خير ولى نعمت بوده بىمداهنه و محابا زبان گشوده و چون خالى از اغراض دنيوى و محض خيرخواهى بوده درجهء قبول مييافت و همواره خدمات او پسنديده خاطر مبارك اشرف بوده و الحق مرد سعادتمند خيرخواه بانى بقاع الخيرات بود و بعد از فوت او بنابر ازدياد مواد توجه اولاد عظام او نيز در ازاء حقوق خدمت پدر مورد تربيت و شفقت گشته بمناصب ارجمند سرافرازى داشتند ، بعد از مير غياث الدين محمود مذكور مستوفى الممالك شده در اندك زمانى معزول گشت بعضى اوقات منصب استيفاء ميانهء اوارجه نويسان دفتر خانه همايون منقبض گرديده هر يك مستوفى سركار خود بودند بعضى اوقات يك دو نفر نايب الاستيفاء تعيين شده بود تا آنكه ديگر باره مير غياث الدين محمود مذكور مستوفى الممالك و او خالى از درويش نهادى و سلامت نفس و پرهيزگارى نبود در اين مرتبه ايام خدمتش امتداد يافت سه سال قبل از ارتحال شاه جنت مكان او معزول گشته ميرزا شكر اللّه مذكور بدين رتبه سرافرازى يافت وى ولد خواجه - حبيب اللّه اصفهانى است مرد سليم النفس صاحب تمكين و وقار و صاحب منفح خوشنويس نيكو اطوار بود و هر چند سال خدمتى از خدمات ديوان اعلى مأمور مىگشت ، چند سال در درگاه معلى بىآنكه بمنصبى از مناصب ديوان سرافراز باشد در مجلس بهشت آئين راه خدمت يافته از زمرهء مجلسيان و متفرقه ديوان نويسان بود . مير غياث الدين محمود شهرستانى چنانچه مشهور و مذكور شد معزول گشته بميرزا شكر اللّه مفوض گرديده و تا حين ارتحال شاه جنت مكان من حيث الاستقلال بدان خدمت مشغولى داشت و در زمان اسمعيل ميرزا چنانچه اشارتى بدان خواهد رفت وزير و اعتماد الدوله شد و در زمان نواب سكندر شأن بوزارت و مميزى خراسان و توليت سركار فيض آثار منصوب گشته\r\n\r\n","description":"","footnote":"","page_name":" 162 ","page_number":192},
  {"content":"\r\n\r\nبدان ولايت رفت اما به جهت تكبر و بزرگ منشى از وقارى كه داشت و از سيماى او مشاهده ميشد و پسنديدهء خود پسندان عصر نبود ميانهء او و بيگلر بيكيان خراسان طرح بد نشست و مهمات او چنانچه بايد تمشيت نيافت بدامغان آمده از آنجا از دار فانى بجهان باقى انتقال نمود ، و مستوفيان بقايا اول مير هدايت الله معمورى كه از سادات معمورى اصفهان بود مستوفى بقايا شد و او اندك زمانى مستوفى بوده فوت شده برادرش مير محمد معمورى بجاى او منصوب گشت ، مرد محاسب سياق دان قريب بده سال بدان امر قيام داشت ؛ اما خدمت او پسنديدهء امر اشرف نگشت او را عزل كرد .\r\nمير شاه قاضى اصفهانى از سادات اصفهان بود و سلسلهء ايشان بسادات علاقه‌بند مشهورند مستوفى بقايا گشت ، مردى محاسب نويسنده كاردان بود . چند سال در زمان شاه جنت - مكان بمميزى و ساير خدمات ديوانى قيام مينمود و از عهده خدمت كما ينبغى بيرون آمده تا حين ارتحال حضرت به خدمت مذكور قيام داشت ، در زمان اسمعيل ميرزا كه ميرزا شكر الله وزير و اعتماد الدوله شده بود او را مستوفى الممالك كردند ، در زمان نواب سكندر شأن بدستور به آن منصب سرافرازى داشت و در آن مهم كمال استقلال يافت چون ميرزا سلمان كه وزير شده بود نسبت بمشار اليه سوء مزاجى بهمرسيده بتحريك او از منصب عزل گشته بخواجه محمد باقر هروى كه حق خدمت قديم در هرات بنواب سكندر شأن داشت تعلق گرفت .\r\nمير شاه قاضى روى توجه به وطن اصلى نهاده از آنجا متوجه حج بيت الله الحرام شد و در آن سفر خير اثر جهان فانى را وداع كرده متوجه عالم بقا گرديد . ناظرات بيوتات آنچه ذره حقير را بدان اطلاعى حاصل شده قاضى عماد ناظر باستقلال بود ، ميانهء او و مهتر جمال اصفهانى برد نوشته بتصرفات [ 120 
  ] و تقصيرات مال ديوان متهم داشت بنابر آن معزول گشته مبلغى كلى مصادره فرمودند اما مهتر جمال بعد از عزل مشار اليه خود ضامن وجه مصادره گشته او را باعزاز و احترام روانه اصفهان كرد مرد خير انديش بود بعد از او آقا جمال الدين ولد آقا كمال الدين زين العباد كرمانى كه پدرش وزير با استقلال خراسان بود منصب نظارت يافت بعد از مدت متمادى او نيز ببعضى اعمال ناصواب كه خصماء و اضداد متهم داشتند مغضوب گشته تا حين ارتحال شاه جنت مكان در قلعه الموت محبوس بود در زمان اسمعيل ميرزا خلاصى يافته در زمان نواب سكندر شأن به قدر اعتبارى يافت كبرسن و شيخوخيت و ضعف الم ايام حبس برو غلبه كرده مدت حياتش منقضى گشت و در هنگام ارتحال شاه جنت مكان سه نفر ناظر بودند :\r\nميرزا سلمان كه بعد از عزل و حبس او آقا جمال ناظر اكثر بيوتات گرديد وى ولد آقا ميرزا على جابرى اصفهانى است پدرش چند سال وزير ابراهيمخان ذوالقدر حاكم فارس بود و مشار اليه در بلدهء فاخره شيراز اكتساب فضايل و كمالات نموده بوفور قابليت و رشد و كاردانى متصف گرديده باردوى معلى آمده بتقويت ميرزا عطاء الله وزير آذربايجان . چند سال بخدمات حرز آن ولايت مشغول داشت و از جانب مشار اليه باردوى آمده چون آثار قابليت و كاردانى در ناصيهء احوالش هويدا بود مورد تربيت شاهانه گشته بعد از اخذ و قيد آقا جمال كرمانى چنانچه مذكور شد بمنصب نظارت اكثر بيوتات خاتمهء شريفه سرافراز گشته در سلك مقربان مجلس همايون منسلك گرديد و تا حين ارتحال آن حضرت در كمال استقلال بدان خدمت قيام داشت .\r\n\r\n","description":"","footnote":"","page_name":" 163 ","page_number":193},
  {"content":"\r\n\r\nدر زمان اسمعيل ميرزا در تربيت و تقويت او مبالغه نموده حكم شده بود كه بتعظيم هيچيك از امراء عظام از مسند وزارت قيام نكند بعد از فوت اسمعيل ميرزا و جلوس نواب سكندر شأن بدستور وزير و اعتماد الدوله گرديده بيشتر از پيشتر باستقلال و در آن منصب عالى درجهء كمال يافت مآل حال او در قضاياى نواب سكندر شأن مرقوم كلك بيان ميگردد .\r\nخواجه ابوالقاسم از اعيان ولايت فراهان وزير مهردار ديوان اعلى بوده مرد راست خامه صادق القول درست گفتار نيكو روش روستائى منش بود اطوار او پسنديده طبع اشرف آمده از وزارت مهر بنظارت بعضى از بيوتات سركار خاصهء شريفه ترقى نمود تا حين رحلت حضرت شاه جنت - مكان بدان خدمت قيام داشت در زمان اسمعيل ميرزا نيز چند گاه متكفل آن خدمت بود اعتبار تمام داشت بالاخره دامن از آن شغل درچيده روى به وطن اصلى نهاد .\r\nمير ابوالفتوح برادر مير فضل الله شهرستانى اصفهانى ناظر عمارات سركار خاصه شريفه بود و ايشان از اولاد مير سيد شريف شهرستانىاند كه در زمان خاقان سليمان شأن مستوفى الممالك بود و اين سلسله هميشه در اين دولت بمناصب عالى سرفرازى داشته‌اند مير فضل الله مذكور مدتها وزير اصفهان و راتق فاتق مهمات ديوانى آنجا بود و در ايام عمل داراى املاك و رقبات كليه شده رقم وقفيه بر آن كشيد فى الجمله مير ابوالفتوح مذكور مدتى در كمال ديانت و راستى به خدمت نظارت عمارات قيام داشت ميرزا محمد نام پسرى داشت فاضل و فقيه و صاحب فتوى مرتكب مناصب و مشاغل دنيا نگشت فتاوى او در ميان فقهاء عصر معتبر بود . احمدى بيك لشكر نويس برادر محمدى بيك لشكر نويس سابق در اوايل زمان شاه جنت مكان خواجه بيك شيرازى لشكر نويس بغايت معزز و معتبر در ميان امراء و لشكريان صاحب اعتبار و ذوالاقتدار بوده چنانچه همگنان او را در پايه وزارت داشته منتظر الوزاره ميدانستند بعد از فوت او محمدى بيك برادر احمدى بيك مذكور كه اوارجه نويس آذربايجان بود مرد عاقل قابل مستعد با رأى و هوش بوده بدين منصب و الا ارجمندى يافت او نيز معزز و معتبر و در خدمت مرجوعه مشتغل و منظور انظار شفقت و تربيت شاهانه بود چنانچه حضرت شاه جمجاه او را كسحوك وزير خطاب ميكرد بعد از فوت او برادرش احمدى - بيك مذكور لشكر نويس شده و تا حين ارتحال شاه جنت مكان و ايام جلوس نواب سكندر شأن بدينخدمت قيام داشت و اين طبقه شيرازى الاصل‌اند و در آنجا بطبقه خاكيه اشتهار دارند اما مدتى است كه از شيراز بيرون آمده چند كس از سلسله خاكيه در عراق و آذربايجان و اردوى معلى بمناصب ارجمند و خدمات ديوانى معزز و سربلند بوده‌اند و مشار اليه مرد قابل خوشنويس صاحب فضل و كمال و از مستعدان ارباب قلم بود و در اوايل جلوس همايون حضرت اعلى شاهى ظل اللهى فوت شده .\r\nعلى قلى بيك نام وزير قورچيان عظام از اويماق عربكرلو است . پدرش حسين على بيك مرد عاقل تعليق نويس خوب بود بتتبع خط مولانا بهاء الدين حسين منشى سركار فيض آثار نيكو كرده بود از ظهور اين دولت [ 121 
  ] ابد پيوند منصب وزارت قورچيان عظام بسلسلهء ايشان تعلق داشته و حقوق خدمت آن سلسله بدين منصب سربلندى يافته تا حين حيات بدين رتبه معزز بود در اوايل جلوس همايون شاهى ظل اللهى فوت شد .\r\nميرزا فتح الله نام مستوفى قورچيان عظام ، وى نيز اصفهانى و از اقوام\r\n\r\n","description":"","footnote":"","page_name":" 164 ","page_number":194},
  {"content":"\r\n\r\nخواجه ملك است كه اول مستوفى قورچى و آخر مستوفى الممالك شد و ميرزا فتح الله مذكور در آغاز جوانى بدين خدمت سرافراز شده مشمول نوازش و مورد تربيت بود همواره از مجلسيان اعلى بوده زياده از وزير قورچى در مهمات قورچيان دخل داشت .\r\nاصحاب دفتر خانهء اعلى : مير ابو تراب نطنزى مستوفى مال كه الحال ضابط نويس و مفرده نويس نيز ميگويند و او از سادات الوشيه نطنز و داماد خواجه قاسم مستوفى بوده و در دفتر - خانهء همايون ارباب قلم او را در علم سياق استاد المحاسبين ميدانستند و هدايت بيك شيرازى صاحب توجيه ديوان اعلى بود . وى از اقوام خواجه حبيب الله صاحب توجيه سابق است از سلسلهء ايشان جمعى كثير در اين دودمان ولايت نشان بخدمات متنوعه قيام داشتند و محل اعتماد شاهانه بودند مشار اليه مرد سنجيده راست قلم صاحب وقوف سليم النفس پرهيزگار بود . از اوارجه نويسان خواجه محمد امين مشهور بخان ولد قاسم مستوفى كه در علم سياق و قانون حساب دانى مصداق الولد سرابيه بود به خدمت اوارجه نويسى آذربايجان و شيروان قيام داشت . خواجه رشيد بيك شيرازى الاصل و از اقوام هدايت بيك است و باوارچه نويسى عراق معزز و مرد صوفى مشرب درويش نهاد پاك اعتقاد خدا آگاه بود . آقا اسد نطنزى اوارچه نويس خراسان و كرمان ، مير نعمت الله ولد اسد سوخته مشهور شيرازى بجاى پدر اوارجه نويس فارس بود ، آقا سيف الملوك طهرانى مستوفى ارباب تحاويل اگر چه زياده استعدادى نداشت اما مرد رنگين خوش صحبت شيرين سخن بود ، بدينجهت در مجلس بهشت آئين راه يافته از زمرهء مجلسيان و منظور انظار عنايات شاهانه بود\r\nوزراء عظام ممالك محروسه : دو نفر بغايت بزرگ و عاليشأن و صاحب اقتدار بودند . ميرزا عطاء الله اصفهانى كه در اوايل حال وزير مهر بود بوزارت و مميزى كل آذربايجان و شيروان سرافرازى يافت ، و ديگرى آقا كمال الدين زين العباد كرمانى چنانچه در فوق اشاره شده وزير و مميز كل خراسان بود اما در حين رحلت شاه جنت مكان آقا كمال فوت شده بود ميرزا عطاء الله را كبرسن و شيخوخت دريافته از آن منصب معزول گرديده بود هر دو وزير صاحب خرد سليم النفس رعيت پرور بودند ذكر خير و نيكنامى ايشان در خراسان و آذربايجان الى الغاية مذكور السنه و افواه خلايق و عمل ايشان در آن ولايت قدوه و قانون است و از جمعى كه در حين رحلت شاه جنت مكان بوزارت ممالك قيام داشتند ميرزا هدايت الله ولد خواجه شاه حسين سارونى كه سابق وزير ترخان بود بوزارت گيلان بيه پيش منصوب گشته بدان امر قيام داشت اما بگيلان نرفت و در درگاه معلى ميبود و در زمان نواب سكندر شأن مستوفى الممالك شد بعد از قتل ميرزا سلمان كه در هرات واقع شد و در محل خود گزارش خواهد يافت وزير ديوان اعلى و اعتماد الدوله گشت ، اما زياده دخلى و در مهم عالى وزارت استقلالى نيافت ، خواجه قاسم على كه سابق وزير حسن بيك يوزباشى استاجلو بود بوزارت آذربايجان سرافراز گشته چند سال بدان مهم قيام داشت ، اما او نيز تا حين رحلت شاه جنت مكان در درگاه معلى مانده بآذربايجان نرفت مرد خير انديش و بسلامت نفس اتصاف داشت ، تبريزى الاصل بود ، و ربطى باهل صفاهان نيز داشت . برادرش خواجه عنايت تركه بجاى برادر وزير حسن بيك ولد حسين بيك شده بود و از وزراى معتبر آن زمان مرد خليق و آدمى پسنديده سلوك بود ، خواجه محمد شريف طهرانى كه از وزارت دار العبادهء بزد معزول شده بوزارت دار السلطنه اصفهان منصوب گشته رابطه خويشى بآقا تلاى دوات دار قزوينى مشهور داشت - او نيز آدمى خوش\r\n\r\n","description":"","footnote":"","page_name":" 165 ","page_number":195},
  {"content":"\r\n\r\nسلوك سليم النفس بوده ميرزا بديع الزمان ولد آقانلاى مذكور بوزارت دارالمؤمنين كاشان قيام داشت او و برادرانش بنا بر سلامت نفس و حسن سلوك با رعايا منظور انظار شفقت شاهانه بودند يك برادرش آقا محمد زمان ببعضى خدمات دار السلطنهء تبريز مأمور بود و برادر ديگرش احمد بيك وزير بعضى محال خراسان بود . ميرزا عبدالباقى مشهور بزاده مخدوم ولد مير فضل اللّه شهرستانى بعد از فوت مير سيد على رضوى قمى كه وزير دار السلطنهء قزوين بود بوزارت آن ملك سرافراز گشته بدان خدمت قيام داشت در فوق بتحرير پيوست كه فضل اللهء صاحب املاك و [ 122 
  ] رقبات كلى بود و كل املاك خود را وقف كرده توليت باسن و ارشد اولاد داده مير عبدالباقى مذكور به بيعقلى و ضايع روزگارى جميع آنها را نابود كرده خود نيز بعد از واقعهء حضرت شاه جنت مكان از اراده‌هاى بىحاصل و تقبلات بيموقع و خواست و طلبهاى عنيف انواع بلايا كشيده پريشان حال و مورد تشويشات روزگار بود .\r\nميرزا احمد : ولد ميرزا نور الله كفرانى اصفهانى وزير سركار خاصهء شريفه فارس بود و حضرت شاه جنت بارگاه را شفقت خاصى بميرزا نور اللهء مذكور و پدرش بود و مشار اليه نيز بدستور پدر مشمول عنايات شاهانه بود در زمان نواب سكندر شأن بنا بر حسن خدمات و رابطه خدمتكارى كه در شيراز بآنحضرت داشت بمنصب نظارت كل سرافراز گشته ناظر مستقل مطلق العنان بود .\r\nمير سيد حسين خطيب قاينى وزير بعضى محال خاصهء شريفه دار السلطنه هرات و در آن ملك بغايت صاحب اعتبار و مشار اليه بود . ميرزا محمد كرمانى كه وزير احمد بيك افشار قورچى باشى بود بوزارت دارالارشاد اردبيل قيام داشت . چون اسامى اين چند نفر كه از مشاهير وزراى جزو بودند نگاشته كلك بيان گشت در تفصيل ساير وزراى جزو زياده فايدهء نيست لهذا زبان قلم از تحرير آنها خاموشى گزيد . جمعى ديگر از تاجيكيه و وزراى معزول و منصوب امراء در خدمت اشرف مشرف و معزز بود و ديگرى خواجه هدايت الله كه وزير امير غيب سلطان بود و در ميان تاجيكيه اناقهء ابلغ به او عنايت شده بر سر ميزد و بدين عنايت مخصوص الاقران سر مفاخرت بچرخ برين ميافراشت ، ديگرى خواجه ضياء الدين سلمانى اصفهانى كه وزير عبدالله خان استاجلو بود بعد از فوت او باردوى معلى آمده از زمرهء مجلسيان بود . ديگرى خواجه حسن نخجوانى مشهور باقساق مشرف كه هيچ منصبى نداشت و از زمرهء مجلسيان بود . خواجه شاه منصور فراهانى كه وزير حيدر سلطان ترخان تركمان بود رخصت دخول مجلس همايون داشت . مير سراج الدين على قمى وزير معصوم بيك كه بعد از واقعه شهادت او كه در فوق بتحرير پيوست بمنصبى از مناصب ديوان سرافراز شده بود اما بدستور سابق راه ملازمت داشت .\r\nاز مشرفان بيوتات : هر چند نفر صاحب عزت و اعتبار بودند : ميرزا بابائى شيرازى مشرف خزانهء عامره كه در خدمت اشرف معزز و معتبر و محل اعتماد شاهانه بود .\r\nميرزا قاسم شيرازى : مشرف طويله اكثر اوقات در طويله و ميدان اسب بسعادت خدمت سرافراز بود . ميرزا محمد پيشكش قوم ميرزا باباى پيشكش نويس معزز و معتبر بود . ميرزا حسن اصفهانى مشرف ركابخانه و قبجاجى خانه بود . مير سيد سيفى برادر مير شاهمير كه سابقا مشرف خزانه بود باشراف شترخان قيام داشت و ديگر مشرفان بودند بدين چند نفر اقتصار نمود . جمعى ديگر از اكابر و اعيان طبقهء تاجيكيه در درگاه معلى بودند بعضى راه خدمت داشتند اگر چه بمهمى از مهمات جهان اختصاص\r\n\r\n","description":"","footnote":"","page_name":" 166 ","page_number":196},
  {"content":"\r\n\r\nنيافته بودند اما در مجلس بهشت آئين مشير و مشار اليه و صاحب دخل بودند خصوصا مير هاشم قمى كه از سادات موسوى دارالمؤمنين قم و مرد شيرين سخن هزال بود صاحب املاك و رقبات و ثروت و مكنت گشته در خدمت اشرف راه سخن و عرض مطالب و مدعيات ارباب حاجات زياده از ديگران داشت گاهى رايحهء منصب وزارت ديوان اعلى بمشامش ميرسيد اما بدين رتبه سرافرازى نيافت .\r\nشاه جنت مكان هميشه با او بهزل و مطايبه پيش آمده توجهات هزل آميز ميفرمودند و اكثر اوقات در اثناى عزت و اعتبار بمؤاخذه و مصادره گرفتار بود و تا حين ارتحال شاه جنت مكان معزز و محترم اما از خواست و طلب عنيف خالى نبود ، و ديگر از اهالى و اعيان اين طبقه خواجه عبدالقادر كرمانى ولد خواجه عبد الرشيد بود و از اعاظم و اكابر و اعيان ممالك بزيادتى املاك و رقبات و حاصل و منافع منفرد و ممتاز بود و از دارالامان كرمان حسب الفرمان قضا جريان بپايهء سرير اعلى آمده از زمرهء مجلسيان بهشت آئين بود و گاهى نويد وزارت ديوان اعلى مييافت ، اما او نيز بطريق مير هاشم با وجود عزت و اعتبار از تشدد ارباب حوالات آسودگى نداشت و برضا و رغبت خود دوازده هزار تومان پيشكش قبول نمود كه رخصت رفتن كرمان يافته بدستور در آن ولايت بزراعت و عمارت قيام داشته باشد . اما اين مأمول بدرجهء قبول نيافت تا حين ارتحال شاه جنت مكان در اردوى معلى بوده و در زمان نواب سكندر شأن رخصت انصراف يافته متوجه وطن اصلى گرديد اما در آن ملك از سلوك ناپسند بكتاش خان افشار كه رايت خودسرى افراخته تحصيل دار تقبل مشار اليه بود مجال اقامت نيافته متوجه عتبات عاليات گرديد و مدتها در دارالسلام بغداد و آن حدود توقف نموده از بيم خفت و بىاعتبارى آرزوى وطن نكرد و در آن ولايت ايام حياتش [ 123 
  ] سپرى گشت كلانتران و ارباب و اهالى جمعى كثير در درگاه معلى و مجلس بهشت نشان راه مكالمه يافته بخدمات مأمور ميگرديدند كه تفصيل آنها موجب اطناب بود از منشيان محمدى بيك تبريزى كججى از اقوام ميرز كر يا منشى الممالك بود و سابقه خدمتكارى قديم داشت فوت شده بود و منصب انشاء ممالك باحدى مفوض نشد . ميرزا محمد ولد خواجه على بيك سرخ كرمانى كه نسبت خويشى با محمدى بيك مذكور داشت و قاضى عبداللّه جوينى و خواجه علاء الدين منصور كرهردوى به خدمت انشاء ممالك قيام نموده از زمرهء مجلسيان بودند ميرزا محمد در زمان اسمعيل ميرزا منشى - الممالك گشته بغايت معزز و محترم گرديد و در زمان نواب سكندر شأن بعد از قتل ميرزا سلمان مستوفى الممالك گشته در زمان ابوطالب ميرزا بمنصب وزارت ترقى نمود مآل حال او در زمان خجسته نشان حضرت اعلى شاهى ظل اللهى رقمزدهء كلك بيان خواهد گشت و هر سه از ارباب قابليت و استعداد و زمرهء خوشنويسان بودند . اما قاضى عبداللّه در فن انشاء بر اقران مرتبهء رجحان داشت .\r\nذكر حكماى مسيحية الانفاس : از اين طبقه فضيلت نشان در ممالك ايران جمعى كثير بودند بذكر چند نفر كه سمت ملازمت اشرف داشتند و مشاهير اين طبقه اقدام رفت .\r\nحكيم غياث الدين على كاشى مرد صادق القول راست گفتار ساده لوح بود و در اكتساب علوم متداوله كما ينبغى كوشيده در علم طب مرتبه كمال داشت بعد از فوت او برادرش حكيم نور الدين بملازمت اشرف فايز گشته در سلك حكماء انتظام يافت و در معالجات مرض يد بيضا نموده قولش در ميانهء حكماء قدوه و قانون بود و در خدمت شاه جنت مكان به جهت صدق اخلاص و راست گفتارى زياده از اقران محل اعتماد بود .\r\n\r\n","description":"","footnote":"","page_name":" 167 ","page_number":197},
  {"content":"\r\n\r\nحكيم كمال الدين حسين شيرازى حكيم فاضل دانشمند نيكو اخلاق بود در اول حال حكيم مريض اعظم شاه نعمت اللّه يزدى گرديده و در خدمت او ميبود بعد از فوت او در سلك حكماى درگاه معلى منسلك گرديده اختيارات خاطر بدايع نما و نصرت طبع مسيح آسايش اكثر اوقات از سلك خطا دور افتاده معلولان علل مزمن و مريضان امراض مختلفه بيمن معالجاتش صحت مييافتند و چون بتوسعه مشرب مشهور گشته بطريق ارباب ريا زهد فروش نبود باحتمال ارتكاب شرب خمر كه اطباء به جهت صحت ابدان عموما جايز ميشمارند از شاه جنت مكان زياده توجهى نمييافت و در زمان نواب سكندر شأن ملازمت خان احمد گيلان اختيار نموده بدان ولايت رفت مدتها در خدمت او معزز و بغايت معتبر بود و والى مذكور با او مباحثه طب مينمود و اوقات حياتش در آنجا سپرى شد .\r\nحكيم ابو نصر گيلانى مردى وجيه خوش محاوره خوش سيما و بغايت معالج خوب اكثر معالجات در اردوى معلى موافق مرض افتاده در آن فن شهرت تمام يافت و در بيمارى شاه جنت مكان راه خدمت شبانروزى يافته بمحض توجه و التفات او بر ساير حكماء تعظيم جاهلانه ميجست و بالاخره اين معنى باعث آن شد كه در قضيه ارتحال حضرت شاه جنت مكان او را در معالجه بخيانت متهم داشته در دولتخانهء همايون بدست قورچيان بقتل رسيد .\r\nميرزا محمد شيرازى قوم حكيم كمال الدين حسين حكيم فاضل دانشمند نيكو اخلاق بود و در معالجه مرض يد بيضا كار ميفرمود و اكثر حكماى عصر قول او را معتبر و تصرفاتش در معالجات معتمد عليه و موثق به ميدانستند جمعى از اطباء بلاتعين بشاگردى او افتخار ميكردند و الحق بقراط زمان و افلاطون دوران بود غايتش او نيز بطريق حكيم كمال الدين حسين بتوسعهء مشرب مشهور و از توجهات پادشاهى مهجور بود بعضى اوقات در اردوى معلى و بعضى اوقات در دارالعبادهء يزد روزگار ميگذرانيد .\r\nحكيم عماد الدين محمود قرابت و خويشى با اين دو حكيم دانشمند داشت در علم و حكمت ميانهء همگنان طاق و در دانشورى و حذاقت مشهور آفاق بود رسالات مرغوب و نسخهاى غريب از او در علم طب و ترتيب معاجين و معالجه امراض مزمنه و مواد حاره خصوصا جرب صغير و كبير كه بين الجمهور بآتشك مشهور است معتمد عليه اطباء است و در اوايل در خدمت عبداللّه خان استاجلو حاكم شيروان بود عبدالله خان به جهتى از جهات تغير مزاج با او نموده آتش غضبش افروخته گشته او را بسرما و برف تعذيب كرد ديوانه‌وار بكشت تا صباح او را در ميان برف گذاشته بود جناب حكمت مآب بافراط خوردن افيون علاج خود كرده اگر چه در آن بليه سالم ماند اما رعشه بر او طارى گشته تا حين حيات صاحب رعشه بود چون خود افيونى بود بافيون اعتقاد تمام داشت چون شاه جنت مكان در رواج و رونق آستانهء مقدسه حضرت امام الجن و الانس باقصى الغايه توجه مرعى داشته از هر طبقه آنچه بهتر بود بخدمات آن سركار تعيين ميفرمودند او نيز بطبابت سركار فيض آثار مأمور گشته مدتها در مشهد مقدس معلى بمعالجهء مرض مشغولى [ 134 
  ] داشت و الحق جامع صفات و كمال و زبدهء اصحاب گزيده و ارباب افضال بود .\r\nحكيم ابوالفتح تبريزى مشار اليه از اطباء شهر تبريز است چون حقير الجثه\r\n\r\n","description":"","footnote":"","page_name":" 168 ","page_number":198},
  {"content":"\r\n\r\nبود بين الجمهور بحكيم كوچك اشتهار دارد و در آن شهر از ساير اطباء امتياز تمام داشت و در تشخيص مرض و احوال مرض منفرد بود و اگر مريض خبطى زده بود بىآنكه بسؤال احتياج داشته باشد از ديدن نبض ادراك آن خبط نموده اظهار ميكرد كه اين كوفت از اكل و شرب غذاى كذا و شربت كذا است ونكسى اگر واقع شده بود سبب آن را اظهار ميكرد و اكثر اوقات مطابق واقع مىافتاد و اين شيوه را بسرحد اعجاز رسانيده بود . جناب حكمت مآب در زمان سلطنت اسمعيل ميرزا در خدمت او قرب و منزلت تمام يافته از جملهء مقربان و محرمان حريم عزت گرديد و از ساير اكفاء و اقران بشرف قرب و منزلت امتياز داشت و در زمان نواب سكندر شأن كه امير خان موصلوى تركمان كه حاكم تبريز بود و امير الامراء آذربايجان جناب حكمت مآب در سلك ملازمان خان درآمده در خدمت او تقرب تمام داشت .\r\nبعد از واقعه امير خان چون از هوا خواهان او بود نواب جهانبانى التفاتى به حال او نكرد اما در زمان اعلى شاهى ظل اللهى ترقى تمام كرده از محرمان حريم قدس گرديد و بالاخره بمفهوم اين مصراع كه « محرم بيك نقطه مجرم شود » گرفتار آمده پيمانهء حيات را كه از شربت ناگوار ممات لبريز شده بود لاجرعه بسركشيده بسر بستر فنا غنود .\r\nحكيم يار على طهرانى مشهور بحكيم خيرى مرد فاضل صاحب حال و از اصحاب فضل و كمال و بسيار خوش صحبت و شكفته طبع و مطايبه دوست بود و شاه جنت مكانرا توجه و التفات تمام بمشار اليه بود و به خدمت معالجه غرباء و مردم بىمؤنت گشته رتق و فتق شربتخانهء خيرى به آن جناب تعلق داشت . بدينجهت بحكيم خيرى مشهور شده بود و دو پسر قابل داشت حكيم نورالدين على و حكيم شرف هر دو مورد تربيت پدر بودند و در خدمت مرجوعه معاونتش مينمودند مرد سخى طبع مهمان دوست بود در آخر ايام حيات او و پسرانش هر دو از زراعت و عمارت و محصول حلال خود سفرهء درويشان بر سر راه گشود ، به خدمت اعزه و آينده و رونده قيام مينمودند .\r\nمير روح الله قاضى جهانى كه از سادات عظيم القدر سيفى حسينى قزوين است اوصاف حميدهء والد وجد او از غايت شهرت از بيان مستغنى است آثار جلالت و بزرگى از ناصيهء احوالش ظاهر و نمايان و باخلاص رضيه و اطوار مرضيه بين الاكابر و الاعيان موصوف و بحليهء فضل و دانش آراسته بوفور قابليت و استعداد پيراسته بعد از اكتساب علوم متداوله ذوق علم طب يافته درين فن شريف مهارت تمام داشت اگرچه بمعالجهء مرضى كمتر پرداختى اما تصرفاتش در معالجات عمل و امراض پسنديدهء خواص اطباء مىافتاد طبيب زادگان اكثر در خدمت او مباحثه علم طب نموده بشاگردى او افتخار ميكردند . شكسته نستعليق را بسيار خود مينوشت . در زمان نواب سكندر شأن در قزوين سقم بر مزاجش مستولى شده طبيب قضا دست تصرف از معالجهء بدنش كوتاه كرده در عالم جوانى مقيم عالم جاودانى گرديد ديگر اطباء حاذق در ممالك بودند مثل حكيم نور الدين على يزدى و مير ابوالقاسم شيرازى و حكيم علاء تبريزى و اطباء اصفهانى چون غرض تعداد ملازمان ركاب اقدس شاه جنت مكان و اعزه اردوى معلى بود زبان قلم را از توصيف كل آنها كشيده داشت و بذكر احوال ساير مستعدان پرداخت .\r\n\r\n","description":"","footnote":"","page_name":" 169 ","page_number":199},
  {"content":"\r\n\r\n\r\nذكر خوشنويسان كه در آن عصر فريد زمان بودند\r\nاز زمرهء خوشنويسان كه در آن عصر قلم نسخ بر خطوط ساير استادان كشيده از نستعليق - نويسان جمعى بوده‌اند كه در آن حين جهان فانى را بدرود كرده بودند از آن جمله مولانا عبدى نيشابورى و مولانا شاه محمود زرين قلم و مولانا دوست هراتى و مولانا رستمعلى خواهرزادهء استاد بهزاد ، منصور حافظ بابا خان تربتى و مولانا مالك ديلمى قزوينى كه سرآمد روزگار و خوشنويسان عصر بودند .\r\nبنابراين جمعى كه در قيد حيات بودند ذكر ميرود . اول به اعتقاد اهل هرات و جمهور مردم خراسان و عراق مولانا محمود اسحق سياوشانى است .\r\nو ثانى مير سيد احمد مشهدى كه هر دو شاگردان بيواسطهء مولانا مير علىاند در آن عصر نستعليق را بنزاكت و اندام مولانا محمود مذكور ننوشت و اهل هرات خط او را از خط ميرسيد احمد بهتر ميدانند و اعتقادشان آنست كه مولانا مير على را شاهد مدعاى خود ميسازند .\r\nشعر\r\n خواجه محمود گر چه يك چندى * بود شاگرد اين فقير حقير \r\n در حق او نرفت تقصيرى * [ 125 
  ] گر چه او هم نميكند تقصير \r\n هر چه خود مينويسد از بد و نيك * مىكند جمله را بنام فقير \r\nگويند خواجه محمود اين قطعه را شنيده گفت مولانا نيك و بد را غلط گفته من آنچه مينويسم بنام او ميكنم اگر واقع باشد هر چند صورت مطايبه و ظرافت دارد اما نهايت بىادبيست اهل مشهد ميرسيد احمد را بهتر ميدانند الحق جناب ميرزا از خوشنويسان بيبديل و قطعه نويس بيقرينه بود و در خراسان و عراق بل تمام آفاق شهرت تمام داشت و اصحاب خط را اعتقاد تمام به خط اوست الحق در اين امر منفرد و از اقران ممتاز بود و خط او اعتبار دارد و قطعه او را به اطراف و جوانب عالم خصوصا هند و ماوراء النهر ميبردند جمعى كثير شاگردى او كرده ازو فيض يافتند اما اواخر تغيير روش داده تصرفات نمود كه پسنديدهء ارباب تميز نبود .\r\nديگرى از نستعليق نويسان مولانا محمد حسين تبريزى وى پسر مولانا عنايت الله است و برادر مولانا محمد على كه ذكر او در زمرهء علماء مرقوم كلك بيان گرديد اگرچه خط نستعليق نويس كه اهل عراق و آذربايجان نوشته‌اند در نظر خوشنويسان خراسان زياده اعتبارى ندارد و اين شيوه باهل خراسان مسلم است اما مشار اليه در مشق نستعليق ترقى عظيم كرده بسيار قلم پر مغزى داشت و آنچه از قلم او بر صفحهء مشق ريخته ميشد بىعيب و بىآلايش اصلاح بود ديگر ترقيات عظيم كرده كه اگر امان مييافت قلم نسخ بر خطوط استادان ما تقدم مىكشيد در عالم جوانى كلك حياتش از آسيب قضا سرگشته صحيفهء عمرش از رقوم كامروائى ساده گشت اكنون اگر صفحهء مشقى\r\n\r\n","description":"","footnote":"","page_name":" 170 ","page_number":200},
  {"content":"\r\n\r\nازو پيش كسى ظاهر شود دست به دستش ميگردانند و طالبان آن را از يكديگر پيش ميربايند .\r\nمير معزى كاشى كه در آن حين دعوى خوشنويسى ميكرد و خوب مينوشت كتابت نميكرد و قطعه نويس بود غايتش اعتقادى كه اهل كاشان و عراق به او داشتند خالى از صحت بود و بخوشنويسان خراسان كه اسمشان مذكور شد برابرى نميكرد .\r\nمولانا بابا شاه اصفهانى از نستعليق نويسان عراق و در كتابت مشهور آفاق بود الحق كاتبى مثل او در عراق بهم نميرسيد و در آن حين در خراسان نيز نبود و اوقات بكتابت صرف ميكرد و تحصيل وجه معاش از آن ممر مينمود اكابر و اعيان خواهان خط او بودند و رعايتها مينمودند كتابت او نزد مردم عراق بسيار بود اما در اين حين كمتر بدست ميايد اكثر به اطراف و و جوانب برده به قيمت اعلى فروختند .\r\nمير صدر الدين محمد ولد ميرزا اشرف نستعليق نويس از خوشنويسان عهدى بود از سادات سيفى حسينى قزوينى است او و برادرش مير روح الله هر دو از اكابر سادات و مستعدان روزگار بودند جد و والدش از غايت شهرت و وفور قابليت و استعداد و فضايل و كمالات صورى و معنوى محتاج بتوصيف نيستند و غزلهاى رنگين عاشقانه ميرزا اشرف كه به طرز خاصى در رشتهء بلاغت انتظام داده و از غايت ملاحت شور در ميان سخنوران عهد انداخته بدين دعوى شاهد عدل است و اولاد كرام مذكور در اكتساب علوم متداوله قصب السبق از اقران ربوده هر دو بوفور اخلاق حسنه متجلى و بحليه فضل و دانش متعلى بودند مناسب اين بود كه اسم شريف مير و برادرش در زمرهء سادات عظام و اكابر ذوى الاحترام در سلك اطبا مرقوم كلك بيان گردد .\r\nبالجمله مير نستعليق نويس خوب و شاگرد مولانا مالك ديلمى قزوينى بود كه از خوشنويسان مسلم الثبوت عراق بوده و تعليم خط از او داشت و منحرف نويس بود و در ايام جوانى بسيار بنزاكت و بامزه مينوشت اما در اواخر به جهت ضعف باصره ترك مشق كرده بهمانچه در اوايل نوشته بود اكتفا كرد .\r\nدر روش نستعليق به تتبع خط مولانا سلطانعلى و بقلم دقايق آن از صاحبان آن ممتاز بود او اعتقاد به خط مولانا سلطانعلى بيشتر از مولانا مير على داشت و تتبع او بيشتر از ديگران كرده بود در اين مقام در باب حسن خط اين دو نادره زمان شرحى به نظر رسيده بود ثبت افتاد گويند كه مولانا مير على درين فن ترقى عظيم كرده بلند آوازه گرديده بارها مولانا سلطانعلى دعوى كرد و ارباب تميز جانب مولانا سلطانعلى ميگرفتند روزى جناب مير به خدمت مولانا آمده سه قطعه نادره مطبوع گرفت و هر سه را نقل نموده در ميان يكديگر به خدمت مولانا آمد سلطانعلى متحير گشت كه آيا خط او كدام است بعد تأمل بسيار خط مولانا مير را به اعتقاد خود برداشت الحاصل جناب مير بانواع قابليت و استعداد آراستگى داشت سالها مطالعه كتب تواريخ و تتبع اشعار متقدمين و متأخرين كرده تذكره تأليف كرده كه در ازمنه سابقه كمتر تأليف يافته و در ربع مسكون از هر كس مصرع موزونى سر زده جناب مير پيروى حال او كرده در تذكره‌اش درج نموده تا آنكه اوقات حياتش صرف آن شد . چنانچه ميخواست اتمام نيافت و در علم موسيقى و ادوار [ 126 
  ] سعى بسيار كرده سرآمد روزگار گشت در تصنيف قول و عمل نادره كار و نقشهاى بديعش مجلس آراى شكفته طبعان و زبان زد\r\n\r\n","description":"","footnote":"","page_name":" 171 ","page_number":201},
  {"content":"\r\n\r\nگويندگان روزگار است در زمان نواب سكندر شأن از زمرهء مجلسيان و مقربان شاهزادهء كامران سلطان حمزه ميرزا بود در زمان خجسته نشان حضرت اعلى شاهى ظل اللهى بيشتر از پيشتر منظور نظر التفات گشته همواره ملازم ركاب اقدس بود و در اسفار خراسان آهنگ سفر آخرت ساز داده عزيمت عالم بقا نمود .\r\nميرزا ابراهيم اصفهانى او نيز وزير زادهء قابل مستعد خوش نويس بود جناب ميرزا نيز بطريق مير منحرف نويس بود اما او رتبهء خط مير نداشت سخى طبع و صاحب همت قلندر روش درويش منش بود آنچه دست مكنتش به آن ميرسيد در سفرهء اخلاص نهاده وثاق سراسر نفاقش از آمد شد ظرفاء و شعراء و مردم اهل خالى نبود گاهى بزرگانه در كمال تنعم روزگار گذرانيده گاهى ايام هفته را بنان جوى قناعت ميكرد و بر در توكل نشسته از اهل مناصب و اعيان به قدر رعايتى مييافت اما بسيار مرد شوخ طبع صحبت دوست بوده راه ستم ظريفى و خباثت و بدگوئى و وضيع و شريف در خدمت جناب ميرزا گشاده بود در شعر فهمى و تتبع لغات فرس دعوى انفراد مينمود رساله كه در لغات فرس تأليف نموده اكنون در عراق شايع است . ديگر نستعليق نويس در ميانهء هر طبقه بودند مثل عيسى بيك ولد شاطر محمد نواده شاطر على كه از يكه نويسان بيبدل بود و پير بوداق بيك فيلان اغلى شاملو كه در نستعليق ترقى كرده در ميانهء اتراك ممتاز بود پسران بيكلو ولى عرب كرلو نيز نستعلين نويس بود اگر قلم عنبرين رقم بتوصيف حال هر يك از امثال اين جماعت زبان گشايد قصر به طول ميانجامد و از طبقهء تعليق نويسان كسى كه در آن عصر خوشنويس بيقرينه بود خواجه علاء الدين منصور منشى كه از منشيان مجلس همايون بود و اسم او در سلك منشيان مرقوم گشته چون از زمرهء خوش نويسان بود از تكرار آن نينديشيده و تحرير نمود وى از كلانتر زاده‌هاى الكاء كرهرود است تتبع خط مولانا درويش را بسيار خوب كرد در آن عصر مسلم الثبوت بود اما جمعى ديگر كه دغدغه خوشنويس اينخط داشتند كه خط او مرتبهء كمال دارد اما بسيار درشت نويس است و دايره‌ها را بزرگ مينويسد ظاهرا در كتاب و مضامين و نشانها آن روش خوشنماتر است شكستهء نستعليق را نيز بمزه و خوب مينوشت .\r\nميرزا احمد ولد ميرزا عطاء اللّه نيز از خوشنويسان تعليق است او اگر چه در اوايل شاگردى خواجه علاء الدين منصور كرد اما در اواخر ترقى عظيم كرد و تتبع روش شكسته مولانا درويش را كه بقلم كند نوشته بسيار خوب كرده دايره خط او بر خلاف خواجه علاء الدين منصور و غير كاواك بود اما زياده رطوبتى ندارد وى از وزير زادگان معتبر زمان جنت مكان بود در زمانى كه پدرش وزير آذربايجان و شيروان و منظور انظار شاه جنت مكان و بعنايتهاى گوناگون محسود تاجيكان بود او را در اردوى معلى مجلسى و اهل خدمت بوده محبره و دوات قلم و قلم تراشيدن شاه جنت مكان به او تعلق داشت در اواخر معاندان غمز و سعايت آغاز كرده او را از نظر فيض اثر انداختند مدتها پريشان حال ميگرديد اما هر گاه كتابات روم نوشته ميشد او را نيز احضار مينمودند و در انشاء كتابات دخيل بود بعد از بيمارى شاه جنت مكان وزير شوشتر و خوزستان شد در زمان نواب سكندر شأن بتقريب وزارت مرشد قليخان بخراسان رفته چون بسيار بلند آوازه گشت و بلند پرواز بود محرك قضاياى خراسان شده در قلعهء تربت بدست برادر زاده‌اش مقتول گشت .\r\nميرزا محمد حسين ولد ميرزا شكر الله كه پدرش مستوفى الممالك شاه جنت مكان\r\n\r\n","description":"","footnote":"","page_name":" 172 ","page_number":202},
  {"content":"\r\n\r\nو اسم او در سلك اسامى وزراء درآمد تعليق نويس بيبدل و خوشنويس بيمثل و مانند بود بعد از ميرزا احمد او ترقى عظيم كرده خط تعليق را بسرحد كمال رسانيد او نيز تتبع روش مولانا درويش كرده اما به اعتقاد مسود اوراق اگر چه هر دو پايهء خط بر سطح بينان قلم مولانا درويش نهاده‌اند اما هر دو صاحب طرزند و هر كدام اين خط را بطرزى على حده نوشته‌اند كه هيچكدام كمتر از طرز مولانا درويش نيست رطوبت طرز در خط ميرزا محمد حسين شيرازى بيشتر از خط ميرزا احمد است او در زمان حضرت اعلى بجانب هند رفته در سلك ملازمان و منشيان فرمانرواى هندوستان منسلك گرديده در آن سواد اعظم خط ممات بر صحيفهء زندگى نگاشت .\r\nميرزا حسين منشى تعليق نويس خوب و شاگرد خواجه علاء الدين منصور بود و در زمرهء محرران دارالانشاء همايون منسلك گرديده بروش استادش كاواك نويس بود بسيار سريع الكتابت و نستعليق را بسيار خوب مينوشت . ديگر خوشنويسان مثل مولانا محمد امين منشى قزوينى و غيرها بودند كه اگر [ 127 
  ] قلم شكسته رقم بتحرير ذكر آنها پردازد قصه به طول مىانجامد لهذا اسامى مشاهير اين طبقه و جمعى كه سمت ملازمت پادشاهى دارند مرقوم گردانيده زبان بيان قلم را از تحرير ديگران كشيده داشت .\r\n\r\n","description":"","footnote":"","page_name":" 173 ","page_number":203},
  {"content":"\r\n\r\n\r\nذكر نقاشان بدايع نگار كه هنرمند روزگار بودند\r\nو در آن حين اوراق زمانه بوجود ايشان تذهيب و تزيين داشت شعر\r\n نگارنده نقاش بهزاد دست * صرير سخن را چنين نقش بست \r\nكه حضرت شاه جمجاه جنت بارگاه نقاش نادره كار و مصور نازك قلم سحرنگار بود هر چند اسم شريف آن حضرت را در تعداد هنروران روزگار درآوردن نوعى از گستاخى است اما چون صحيفه حال خير مآلش بدين نقش بدايع آراستگى داشت بذكر آن جرأت نمود . آن حضرت شاگرد استاد سلطانمحمد مصور مشهور بود طراحى و نزاكت قلم را بمرتبهء كمال رسانيده بودند در آغاز جوانى ذوق و شعف بسيار به اين كار داشتند و استادان نادره كار اين فن مثل استاد بهزاد و استاد سلطان محمد كه در اين فن شريف طاقند و در نزاكت قلم شهرهء آفاق و در كتابخانهء معموره كار ميكردند آقا ميرك نقاش اصفهانى كه از اكابر سادات آنجا بود و در اين فن منفرد انيس خاص و مونس بزم اختصاص داشت آن حضرت با اين طبقه الفت تمام داشتند هر گاه از مشاغل جهاندارى و ترددات مملكت آرائى فراغى حاصل ميشد بمشق نقاشى تربيت دماغ ميكردند در اواخر از كثرت مشاغل فرصت آن كار نمييافتند و استادان مذكور نيز صورت هستى را از رنگ آميزى حيات پرداختند آن حضرت كمتر متوجه آن كار ميشدند . اصحاب كتابخانه را بعضى كه در حيات بودند مرخص ساخته بودند كه به جهت خود كار ميكردند و در اواخر ايام حيات مولانا يوسف غلام خاصه كه خط ثلث خوب مينوشت و تربيت از آن حضرت يافته بود كتابدار كرده كتب سركار خاصه شريفه تحويل او بود و جمعى از استادان اين فن كه بعد از ارتحال شاه جنت مكان زينت افزاى صحايف زمان بودند اول نادرهء دوران و وحيد زمان مولانا مظفر على است كه بقلم موى شكاف چهره گشاى صور اهل انصاف است وى نسبت خويشى باستاد بهزاد دارد و در خدمت او كسب هنر نموده بمرتبهء كمال ترقى رسيد و جمعى از استادان نادره كار و چهره گشايان بدايع نگار او را در اين فن بيعديل مسلم ميدانستند مصور خوب و طراح بيبديل بود تصويرات دولت دولتخانهء همايون و مجلس ايوان چهل ستون طراحى مشار اليه و اكثر نگاشتهء ارقام زرين فام اوست بعد از واقعهء هايله شاه جنت مكان بر صحيفهء هستى طرح ممات انداخت .\r\nمبر زين العابدين استاد شاه جنت مكان بغايت مرد سليم النفس نيكو اخلاق بود و پاكيزه روزگار آهسته روى و حسن ادب شيوه و شعار خود گردانيده در خدمت وضيع و شريف معزز بود و نقاش خوب مجلس ساز و مصور بيقرينه پاكيزه كار چهره‌پرداز بود شاگردانش كارخانه نقاشى\r\n\r\n","description":"","footnote":"","page_name":" 174 ","page_number":204},
  {"content":"\r\n\r\nداير ساخته كار ميكردند اما خود هميشه جهت شاهزادگان و امراء و اعيان كار كرده رعايت مييافت و انواغ توجه و مرحمت اكابر بر صحيفهء حالش مىتافت در زمان اسمعيل ميرزا كه ابداع كتابخانه مجدد نمود مشار اليه نيز از اصحاب كتابخانه گرديد .\r\nصادقى بيك افشار مرد رنگين صاحب طبيعت بود صادقى تخلص ميكرد و در آغاز جوانى ذوق مشق نقاشى يافته ملازمت شبانروزى نادر العصرى استاد مظفر على اختيار نمود و آثار قابليت و ترقى از ناصيهء احوالش مشاهده نموده همت بر تربيت او مصروف داشت و در شاگردى او بمرتبهء كمال ترقى نمود مدتى از غرور نفس و سركشى طبيعت كه در كار نقاشى رواجى نبود و زمانه بر حسب آرزويش دوران نمينمود ترك آن كار كرده از لباس ظاهر پرستى عريان و با زمزهء قلندران سياحت و دوران مينمود امير خان موصلوى در حينى كه حاكم همدان بود از حال او خبر يافته او را از لباس قلندرى بيرون آورده ملازم خود كرد و با او سلوك آدميانه ميكرد بمقتضاى طبع تركيت و و شيوهء قزلباشى دعوى جلادت و شجاعت نموده شجعان آن زمان را بيابروت در نميآورد در زمان نواب سكندر شأن ملازمت بدرخان و اسكندر خان افشار اختيار نمود و در معركهء تركمانان استراباد جلادتهاى بيعقلانه از او بظهور رسيده اما هيچوقت از نقش نقاشى غافل نبود در آخر ترقى عظيم كرده مصور بيبدل نازك قلم نقاش و طراح بيقرينه شد و بقلم موى شكاف هزاران پيكر بديع بر توجه [ 128 
  ] مقصود مينگاشت و بزيور قابليت و استعداد آراسته و بحليهء شاعرى و سخنورى پيراسته قصايد و غزل و مثنويات مرغوب دارد اين بيت مثنوى در جنگ نامه بسيار خوب گفته :\r\nشعر\r\n ملخهاى پيكان ز پرندگى * شده مزرع آفت زندگى \r\n تبر زين همى گشت از روز پشت * يكى را بتيغ و يكى را بمشت \r\nچون از زمرهء اين فن بود اسم او در سلك شعراء مرقوم نشد و به همين اكتفا رفت در زمان اسمعيل ميرزا از اصحاب كتابخانه بود اما در زمان شاه جنت مكان منصب جليل القدر كتابدارى يافته مورد شفقت و منظور تربيت گرديد . اما بغايت بد مزاج و غيور و تنگ حوصله بد خوى زشت و بد مزاجى هرگز او را از اغراض نفسانى آسوده نميگذاشت و هميشه با ياران و ابناى جنس بمقتضاى طبع عمل نموده بد سلوكى را از حد اعتدال ميگذرانيد و ايشان اين متاع كاسد را كه از بازار اهليت نارواست ازو بجان خريدار بودند و او پاى از دايره و انصاف بيرون نهاده در درشت خوئى با همه كس افراط مينمودند بدينجهت از بساط قرب و منزلت دور و از خدمت مرجوعه مهجور بود اما تا آخر ايام حيات تغيير در منصب او نشد و مواجب كتابدارى از ديوان اعلى ميگرفت .\r\nمولانا عبدالجبار استرابادى تعليق نويس است در اوايل حال كسب فنون نقاشى نموده در آن فن رتبه عالى داشت مشق خط نيز كرده كتابت نويس خوب بود و بسيار مرد رنگين خوش صحبت بذله‌گوى شيرين زبان بود از اكابر و اعيان بصحبتش رغبت نموده فرصت كارش نميدادند مدتى بگيلان رفته در سلك ملازمان و ندماى مجلس خان احمد والى گيلان منسلك بود بعد از شورش آن ملك و گرفتارى خان احمد بدار السلطنهء قزوين آمده رحل اقامت انداخت اگر چه كارخانه نقاشى داير ساخته بود اما اكثر اوقات خود را صرف مجلس امراء و اعيان نموده خود به آن كار كمتر پرداختى خواجه نصير پسرش كه مانند پدر بلكه از پدر خلف يافته نسب استعداد نموده\r\n\r\n","description":"","footnote":"","page_name":" 175 ","page_number":205},
  {"content":"\r\n\r\nبود با شاگردان كار مينمودند و زياده از ديگران با حسين بيك يوز باشى كه سركردهء سلطان حيدريان بود مربوط و مختلط بود بنابر آن در زمان اسمعيل ميرزا از خدمت كتابخانه مهجور گشته پسرش در سلك اصحاب كتابخانه منسلك گرديد در زمان نواب سكندر شأن كه خان احمد بحكومت گيلان نصب شد مجددا ملازمت او اختيار كرده بگيلان رفت و در آن ولايت بعالم آخرت پيوست .\r\nسياوش بيك : آن حضرت آثار قابليت از اطوار او مشاهده فرموده او را نسب نقاشى دادند شاگرد استاد على مصور بود چون به قدر مهارتى در آن علم يافته نزاكت قلمش خاطر نشان اشرف گرديد بنفس نفيس متوجه تعليم او گشته از شاگردى آن حضرت بر حسب احسن صوركم تصوير يافته قلم قدرت تصوير مصور الاشياء بود ترقى عظيم كرد بسيار نازك قلم بود دقيقه كار و مصور بيقرينه بود سپاه و كوه پردازى او را هيچ استادى بدست نميتوانست گرفت مجلس سازى او بىعيب بود در زمان اسمعيل ميرزا از اصحاب كتابخانه شد و در زمان نواب سكندر شان او و برادرش فرخ بيك در سلك معتمدان شاهزاده جوان بخت كامكار سلطان حمزه ميرزا منتظم بودند و در زمان حضرت اعلى شاهى مدتها ملازمت اشرف نموده در ركاب مقدس آن حضرت پيكر عمرشان نابود گشت .\r\nمولانا شيخ محمد سبزوارى مرد بذله‌گوى شيرين سخن قيافه و آن خوش اختلاط بود در فن تذوير رنك آميزى يكه صورت دم از يكتائى ميزد الحق در آن دعوى صادق و همه استادان نقش پرداز در اين ماده با او موافق بودند نستعليق را بسيار خوب مينوشت و نقل قطعات استادان چنان ميكرد كه تميز آن از منقول عنه نزد ديده و ران خطاط بسيار دشوار بود صورت فرنگى را در عجم او تقليد نمود و شايع ساخت اما كسى بهتر او گونه سازى و چهره‌پردازى نكرد در سبزوار ملازمت سلطان ابراهيم ميرزا اختيار نموده در خدمت او بعراق آمد در زمان اسمعيل ميرزا از اصحاب كتابخانه شد و بعد از آن بخراسان رفته ادراك زمان فرخنده نشان حضرت اعلى شاهى ظل اللهى كرده در ملازمت آن حضرت در عمارت نو دولتخانهء مباركهء كار ميكرد در بندگى آن استان جان داد .\r\nمولانا على اصغر كاشى استاد بيقرينه و مصور پاكيزه ساخت در پرداخت و رنك آميزى منفرد و در كوه پردازى و درخت سازى از اقران در پيش بود او نيز در خدمت سلطان ابراهيم ميرزا ميبود در زمان اسمعيل ميرزا از اصحاب كتابخانه شد پسرش آقا رضا در فن تصوير و يكه - صورت و چهره‌گشائى ترقى عظيم كرده اعجوبه زمان گشت و در اين عصر و زمان مسلم الثبوت است از جهات نفس به آن نزاكت قلم هميشه زور آزمائى ورزش كشتى گيرى كرده از آن شيوه محظوظ بودى و از صحبت [ 129 
  ] ارباب استعداد كناره جسته با آن طبقه الفت داشتى و در اين عهد فى الجمله از آن هرزه - درائى باز آمده اما متوجه كار كمتر مىشود او نيز بطريق صادقى بيك بد مزاج تنك حوصله سرد اختلاط است الحق استغنائى در طبيعتش هست در خدمت حضرت اعلى شاهى ظل اللهى مورد عواطف گرديد و رعايتهاى كلى يافت اما از اطوار ناهنجار صاحب اعتبار نشد و هميشه مفلس و پريشان حال است و اين بيت مناسب حال او افتاده\r\nبيت\r\n طالب من همه شاهان جهانند و مرا * در صفاهان جگر از بهر معيشت خون شد \r\n\r\n","description":"","footnote":"","page_name":" 176 ","page_number":206},
  {"content":"\r\n\r\nمولانا حسن بغدادى در فن تذهيب فريد عصر و يگانهء دهر بود مجملا فن تذهيب را بسرحد اعجاز رسانيده بود جميع استادان اين فن او را در اين امر مسلم داشتند مذهب مولانا يارى كه اين شيوه را بر طاق بلند نهاده بود و در برابر ريزه كارى و دقيقه پردازى او آب و رنگى ندارد و در اواخر ايام شاه جنت مكان او را گيرانيده همواره تهديد قطع يد او مينمود اما بالاخره به جهت آنكه در گنبد مبارك حضرت ابو عبدالله الحسين كار كرده زيب و زينت آن روضه مقدسه داده بود از سياستش اغماض نموده توبه‌اش دادند كه ديگر مرتكب چنين امرى نگردد و در زمان اسمعيل ميرزا داخل اصحاب كتابخانه شد و پسرش نيز از هنرمندى پدر بهره يافته تذهيب و تصوير را با يكديگر جمع كرده بود .\r\nمولانا عبدالله شيرازى او نيز مذهب خوب بود اما رتبه مولانا حسن نداشت مرد خوش صحبت بذله گوى شيرين زبان بود و در خدمت سلطان ابراهيم ميرزا ميبود در قرب و منزلت از ديگران در پيش و از اقران پيش بود بعد از واقعه ميرزا از جمله اصحاب كتابخانه اسمعيل ميرزا گرديد و در آن عصر ديگر نقاشان و مصوران بودند مثل محمدى هروى و قصرى بيك كوسه و غيرهما ما بذكر چند نفر از مشاهير اين طبقه و بهره‌مند اين فن بودند اقتصار نمود\r\n\r\n","description":"","footnote":"","page_name":" 177 ","page_number":207},
  {"content":"\r\n\r\n\r\nذكر طبقهء شعراء و ارباب نظم كه در حين ارتحال شاه جنت مكان هنگامهء سخن پردازى ايشان گرم بود\r\n پيش و پسى بست صف كبريا * پس شعرا آمد و پيش انبيا \r\nاز طبقه عليه شعراء كه ناظمان مناظم سخن پيرائى و پيرايه بندان سلسله معنى آرائيند در آن هنگام در اردوى معلى و ممالك محروسه شاعران سخنور و سخنوران بلاغت گستر بيشمار بودند اوايل حال حضرت خاقانى جنت مكانى توجه تمام به حال اين طبفه بود چند گاه ميرزا شرف جهان و مولانا حيرتى از هم صحبتان بزم اقدس و معاشران مجلس مقدس بودند و در اواخر ايام حيات كه در امر معروف و نهى منكر مبالغه عظيم ميفرمودند چون اين طبقه عليه را وسيع المشرب شمرده از صلحا و زمره اتقيا نميدانستند زياده توجهى به حال ايشان نميفرمودند و راه گذرانيدن قطعه و قصيده نميدادند مولانا محتشم كاشى قصيدهء غرا در مدح آن حضرت و قصيده ديگر در مدح مخدره زمان شهزاده پريخان خانم بنظم آورده از كاشان فرستاده بود بوسيله شهزاده مذكور معروض گشت شاه جنت مكان فرمودند كه من راضى نيستم كه شعراء زبان بمدح و ثناى من آلايند قصايد در شأن حضرت شاه ولايت پناه و ائمه معصومين عليهم السلام بگويند صله اول از ارواح مقدسه حضرات و بعد از آن از ما توقع نمايند زيرا كه بفكر دقيق و معانى بلند و استعاره‌هاى دور از كار در رشته بلاغت درآورده بملوك نسبت ميدهند كه بمضمون « از احسن اوست اكذب او » اكثر در موضع خود نيست اما اگر بحضرات مقدسات نسبت نمايند و شأن معالى نشان ايشان بالاتر از آنست و محتمل الوقوع است غرض كه جناب مولانا صله شعر از جانب اشرف نيافت چون اين خبر بمولانا رسيد هفت بند مرحوم مولانا حسن كاشى كه در شأن حضرت شاه ولايت سلطان سرير هدايت در رشته نظم كشيده و همانا از الهام الهى و دست سخنوران زمان از دامن آن كوتاه جواب گفته به خدمت فرستاد صلهء لايق يافت شعراى پايتخت همايون شروع در هفت بندگوئى كرده قريب پنجاه شصت هفت بند غرا بتدريج بمعرض عرض درآورده شد و همگى بجايزه و صله مفتخر و سرافراز گشتند بالجمله از مشاهير اينطبقه كه بعضى در اردوى معلى بودند بعضى ديگر در ممالك گوى تفوق و رجحان از اقران مير بودند .\r\nاول مولانا ضميرى اصفهانى است زبده و خلاصه سخنوران زمان و يگانه دوران بود علم رمل را خوب ميدانست از آنجهت ضميرى تخلص كرده بود ساحت ضميرش منبع معانى و پيرايه فكرش فصاحت سحبانى خاص و عام اين طبقه [ 130 
  ] او را سرخيل سخنوران ميدانستند سخنان لئآلى انتظامش از حيز شمار بيرون است بسيار سريع الفكر بود هر روز لااقل ده غزل از مطلع طبعش سر ميزد اكثر رواتين شعراى ما تقدم را جواب گفته و يكه بيتهاى عالى بر مثال در غرر از بحر مواج طبعش بساحل ظهور آمده از جمله اين بيت از غزل سر ديوان بابا فغانيست كه نسخه از سحر سامريست و بديوانى برابر است :\r\n\r\n","description":"","footnote":"","page_name":" 178 ","page_number":208},
  {"content":"\r\n\r\nبيت\r\n گر نه فريب وعدهء روز جزا بود ز تو * سوى بدن كه آورد جان گريز پاى را \r\nاين بيت هم از مداحى عالى گفته :\r\nبيت\r\n روزى كه شد افراخته ايوان قصر رفعتش * بوده زمين مشت گلى كز دست بنا ريخته \r\nو از ابيات عاشقانه‌اش اين چند بيت اكتفا رفت :\r\nبيت\r\n لب مكيدى و من از ذوق فتادم بى خود * با تو كيفيت آن باده ندانم كه چه كرد \r\nاين بيت نيز از مولانا مشهور و بغايت عالى است جمعى از مولانا داعى پسرش نيز نسبت ميدهند :\r\nبيت\r\n نقش بند صورتت ز آن سان كه بايست آفريد * بيش ازين خوبى بظرف حسن گنجايش نداشت \r\nدر راه كربلاى معلى پاى جناب را سرما برده بود قطعهء در آن باب گفته اين بيت از آنجا است :\r\nبيت\r\n بسر بايست رفتن در طريق كربلا اى دل * كه تا يا بى طواف پادشاه دين و دنيا را \r\n غلط گردم به پا رفتم از آن سرما ربود از من * گناه از جانب من بود جرمى نيست سرما را \r\n ولى معذور ميدارم كه در راه تمنايت * چنان بودم كه از مستى ز سر نشناختم پا را \r\nابيات بلند و معانى رنگين دلپسند او بسيار است و در ميانهء ناظمان مناظم سخنوران مشهور و در تذكرهء مير تقى كاشى خلاصهء آن منظور .\r\nمولانا محتشم : از خطهء كاشان است در شاعرى شهرهء آفاق و شعرش پر طمطراق صنايع و بدايع كه مولاناى مذكور در شعر درج مينمايد دست فكرت ارباب نظم به آن نميرسد از جمله قصيدهء در مدح اسمعيل ميرزا گفته بود كه مصرعى از آن تاريخ جلوس اوست قصايد مصنوع بسيار و غزل و تركيب و ترجيع بيشمار دارد . اما مرثيه به جهت سيد الشهداء خامس آل عبا در سلك نظم درآورده ابيات بلند و معانى دقيق در آن مندرج است گوشوارهء گوش سخن در آن روزگار و تا يوم القرار از او يادگار است و بمرثيهء شيخ آذرى عليه الرحمة كه تا غايت هيچكس از شعراء تتبع آن نتوانستند نمود قلم نسخ كشيده اين دو بيت از آنجا است .\r\nبيت\r\n روزى كه شد بنيزه سر آن بزرگوار * خورشيد سر برهنه بر آمد ز كوهسار \r\n\r\n","description":"","footnote":"","page_name":" 179 ","page_number":209},
  {"content":"\r\n\r\n ترسم جزاى قاتل او چون رقم زنند * يك باره بر جريدهء رحمت قلم زنند \r\nدر فوق اشاره شد كه جناب مولانا قصيدهء در مدح شهزاده عفت قباب شهزاده پريخان خانم گفته اين دو سه بيت از آن قصيده است :\r\nبيت\r\n در خواب نيز نانتواند نظر فكند * نامحرمى بر آن مه و خورشيد احتجاب \r\n نبود عجب اگر كند از ديدهء ذكور * معمار كارخانهء احساس منع خواب \r\n خود هم به عكس صورت خود گر نظر كند * ترسم كه عصمتش كند اعراض از عتاب \r\n فرمان دهد كه عكس پذيرى بعهد او * بيرون برد قضا هم از آئينه هم ز آب \r\nغزلهاى رنگين عاشقانه مولوى كه به طرز خاص از مطلع خاطرش سر زده بسيار است و اين مطلع او بغايت زيبا و رعنا است :\r\nبيت\r\n اى گردن بلند قدان در كمند تو * رعنائى آفريدهء قد بلند تو \r\nچون اين مختصر گنجايش آن ندارد كه محل رقوم اشعار شعراى بلاغت آثار گردد به همين اختصار رفت .\r\nاملح الشعراء مولانا ولى جناب مولوى از اعيان ولايت دشت بياض من اعمال ولايت قاين خراسانست شاعرى شيرين زبان و مرد رنگين خوش صحبت فصيح البيان بود هر بيتى از غزلهاى آبدارش در دانه ايست در كمال نظافت و قصايد غرايش در غايت فصاحت و بلاغت در زمان شاه جنت مكان برفاقت خواجه زاده و مطلوب خود كه از اعزه سادات آن ولايت بود باردو آمده مدتها در دار السلطنهء قزوين توقف نموده با مولانا ضميرى و شعراى پاى تخت همايون معاشر و هم صحبت بود و در زمان نواب سكندرشأن بخراسان رفت در فترت خراسان يتيم سلطان اوزبك به علت رقص در مقام آزار او درآمده بود عاقبت بقتلش پرداخت و عذر آن ميگفتند كه شاعران سيه زبان ميباشند چون مولانا از ما آزرده شده بود ملاحظه كردم كه مبادا هجو ما كند و بر صفحه روزگار باقى بماند شخصى از اهل خراسان در جواب گفته كه كدام هجو از اين بدتر بود كه جناب سلطانى بقتل چنين شخصى كه وحيد زمان خود بود فرمان داده ارتكاب اينعمل شنيع نمودند و رقم بدنامى بر صحيفهء روزگار خود ثبت كردند يتيم سلطان تصديق اين قول كرده بود عاقبت گويندهء اين حرف در ازاء اين گستاخى بقتل رسيده [ 131 
  ] در اين مقام لازم آمد كه از قصيدهء كه در مدح و منقبت حضرت امام المتقين على بن ابيطالب عليه السلام در رشتهء نظم كشيده چند بيتى مرقوم گردد :\r\nبيت\r\n اى بر اوراق فناميم ممات غضبت را كره پيشانى * بانى عدلت اگر پوشاند بر جهان خلعت آبادانى \r\n\r\n","description":"","footnote":"","page_name":" 180 ","page_number":210},
  {"content":"\r\n\r\n بعد ازين از پى آسايش خويش جغد برد طمع از ويرانى * ور شود ابر كفت قطره فشان قطره شايد كه كند عمانى \r\nغزلهاى رنگين و ابيات عاشقانه مولانا بسيار است بر اين صحيفه به اين چند بيت اكتفا نمود .\r\nبيت\r\n مرا ناديده انگارد اما بينشى دارد * كه نقش پاى محنت ديده از آسوده بشناسد \r\n دل به راه طلبت گرم عنان ميبايست * ديدهء شوقم ازين به نگران ميبايست \r\n شوق نگذاشت كه دستى بنهم بر دل ريش * ورنه اين راز هنوز از تو نهان ميبايست \r\n بتمناى تو ترك دو جهان كرد ولى * مهربانى تو هم در خور آن ميبايست \r\nمولانا وحشى يزدى از شعراى سخنور و سخنوران فضيلت گستر بود هميشه در دارالعباد يزد اقامت داشت در غزل و مثنوى يگانهء دهر است و كتاب فرهاد و شيرين كه از نتايج طبعش در رشتهء نظم كشيده بين الجمهور مشهور و ابيات بلند شيرين و معانى رنگين بلاغت آئين مندرج است و ابيات بلند شاعرانه در آن كتاب بسيار از آن جمله به اين قطعهء مشهور اكتفا رفت :\r\nقطعه\r\n بجاسوسان سپرده راه پرويز * خبردار از شمار گام شبديز \r\n اگر بر سنگ خوردى نعل شبرنگ * و زان خوردن شرارى جستى از سنگ \r\n هنوز آثار گرمى با شرر بود * كز آن در مجلس شيرين خبر بود \r\nو از ديوان غزلياتش ابيات عاشقانه بر زبان آشنا و بيگانه بسيار است بدين جهت چند بيت مشهور كه در خاطر بود اكتفا نمود .\r\nبيت\r\n يك جهان جان خواهم و چندان امان از روزگار * كين جهان جان بدان جان جهان سازم نثار \r\n مريض طفل مزاجند عاشقان ورنه * علاج درد تغافل دو روزه پرهيز است \r\nبيت\r\n گرد ننشيند به طرف دامن آزادگان * گر براندازد فلك بنياد اين ويرانه را \r\n مى ز رطل عشق خوردن كار هر بيظرف نيست * وحشيى بايد كه بر لب گيرد اين پيمانه را \r\nخواجه حسين ثنائى خراسانى از مشهد مقدس معلى است در آن حين در خدمت\r\n\r\n","description":"","footnote":"","page_name":" 181 ","page_number":211},
  {"content":"\r\n\r\nسلطان ابراهيم ميرزا ميبود و از آن جناب رعايتها مييافت شاعر قصيده‌گوى است معانى بلند دارد اما در شعر قصيدها پيچيده مىكند كه طبع اكثر سخن سنجان روزگار از درك معنى آن قاصر است و اين چند بيت از آن جمله است :\r\nبيت\r\n هوا مقلد مرآت آب گشته چنان * كه سرنگون شده آن را بامتحان برداشت \r\n پردهء شب ميدرد قهرت از آنرو همچو صبح * شعلهء تب شمع را در استخوان ميآورد \r\n ماند حباب‌وار حبابش به روى آب * قدر تو گر كند صدف گوهر آفتاب \r\n گر به مثل جا كند گوهر آئينه شخص * بيند تمثال خويش تافته رو بر قفا \r\n گر نهى از امتحان بر لب شمشير دست * زخم فشاند چو مهر در عوض خون طلا \r\nمير حيدر از سادات طباطبائى حسينى صاحب سيورغال آنجا است در شيوه معما بىمثل و در تاريخ گوئى بيبدل مدت عمرش از نود تجاوز نموده و هرگز از زمرهء عاشقى خالى نبودهء در زمان شاه جنت مكان در كاشان بميرزا جعفر ولد ميرزا بديع الزمان وزير آنجا كه بحسن و جمال صورى و اخلاق معنوى آراسته بود مختلط و مصاحب بود ميرزا جعفر بهند رفته رتبهء آصف جاهى يافت جناب ميرزا در زمان جلوس همايون حضرت اعلى شاهى ظل اللهى شوق ملاقات ميرزا طالب آمده بهند رفت بوسيلهء او به خدمت پادشاه و الا جاه جلال الدين محمد اكبر پادشاه رسيده از جمله مجلسيان آن حضرت منسلك گرديد آصف خان را با آنكه امساكى در طبيعت بود موازى سى هزار روپيه اكبرى كه هزار تومان شاهى عراقى باشد بجناب رعايت كرد از پادشاه نيز رعايتها يافته بعد از ايامى كه در آن ولايت بسر برد اراده حج بيت اللّه الحرام نموده بدان سعادت مشرف گشت و دو سال در مكهء معظمه اقامت داشت بر حسب كلام حب الوطن من الايمان دست قايد شوق گريبانش گرفته بخطهء كاشانش گشانيد و از حضرت همايون اعلى بانعامات و سيورغالات بهره‌ور گرديد اشعار ميرزا قطعه و قصيده و غزل و تاريخ بيشمار است در اين صحيفه بيك رباعى در مناجات اختصار نمود .\r\nرباعى\r\n زاهد نكند گنه كه قهارى تو * ما غرق گناهيم كه غفارى تو \r\n او قهارت گويد و ما غفارت * يا رب بكدام نام خوش دارى تو \r\nمولانا ملك طيفور انجدانى و برادرش [ 132 
  ] مولانا داعى هر دو برادر صاحب حال و از اهل فضل و كمال‌اند ملك طيفور در زمان شاه جنت مكان در مدرسه و منابر قزوين ميبود هرزه‌گرد و سيار و عاشق پيشه بود با كمال صلاح و تقوى از جوانان خوش روى خوش سيما حظ وافر داشت وسواس بر طبيعتش غالب بود در زمان حضرت اعلى همايون از قزوين رخت امل بجانب كاشان كشيد استغنايى كه در طبيعتش بود كه با وجود فقر و تنگدستى بنان جوى قناعت كرده خود را هرگز درزى اهل طمع درنياورده از اشعار او همين يك بيت بديوان برابر است .\r\n\r\n","description":"","footnote":"","page_name":" 182 ","page_number":212},
  {"content":"\r\n\r\nبيت\r\n خون چكان است ملك تيغ ستم ميترسم * كه پى آخر بدرخانه قاتل برود \r\nو اين بيت نيز از اوست :\r\nبيت\r\n نيرنگ بين كه ساقى از يك قرابه ريزد * خون در پيالهء ما مى در اياغ مردم \r\nمولانا داعى برادرش در آن زمان مىباشد گاهى بكاشان آمده با شعراء و مردم كاشان صحبت ميدارد او نيز مرد قانع درويش نهاد است اشعار آبدار از او بسيار سر زده قصايد و غزليات مرغوب دارد از اشعار او بيك رباعى اكتفا رفت :\r\nرباعى\r\n تا آنزلف سياه كارش زده است * ماند به كسى دلم كه مارش زده است \r\n آزار دل عاشق بيچاره چرا * آن را چه زنى كه روزگارش زده است \r\nمير والهى قمى از سادات مدينة المؤمنين قم است شاعر شيرين كلام صحبتش رنگين و سخنانش بامزه و نمكين در علم موسيقى ماهر در قول و عمل نواساز و تصنيفاتش نغمه طراز ، اشعار عاشقانه‌اش معنى استادانه بسيار دارد و بدين چند بيت مشهور اكتفا رفت :\r\nبيت\r\n بر آشيانهء بلبل نسيم پا زد و گفت * كه خانمان اسيران خراب ميبايد \r\nبيت\r\n ما چه طفليم و جهان مكتب و عشق تو اديب * هجر و وصل تو در و شنبه و آدينهء ما \r\nمولانا ملك قمى شاعر خوش شعر است در آغاز شاعرى چاشنى از سخن او بود كه در اشعار ديگران نبود و در اول جوانى در شعر ترقى نموده كلامش نهايت مزه و پختگى يافت از ايران بهند دكن رفت در ملازمت عادلشاه روزگار گذرانيده او باتفاق مولانا ظهورى كتاب نورس كه نه هزار بيت است بنام عادلشاه تمام كرده هر يك چهار هزار و پانصد بيت گفتند و نه هزار هون بالمناصفه صله يافتند و اين چند بيت از او ثبت افتاد :\r\nبيت\r\n ما بلبل گل در نظر لاله زمانيم * آويخته از گلبن حيرت قفس ما \r\n نياز عاشقانت را ترا پرناز ميدارد * تو سر تا پا وفا بودى ترا من بيوفا كردم \r\n هر ناله كه از جگر بر آرم * آتش ز دل اثر بر آرم \r\n\r\n","description":"","footnote":"","page_name":" 183 ","page_number":213},
  {"content":"\r\n\r\n در بيضه بسوخت پيكرم را * نگذاشت كه بال و پر برآرم \r\n بگذار كه دست دل بگيرم * زين وادى پر خطر بر آرم \r\n در دلش بود كه يك چند برآيد با ما * غمزه تعليم سخن كرد و پشيمانش كرد \r\nمولانا فهمى كهنه شاعر سخنور بعد از مولانا محتشم در كاشان دم از يكتائى ميزد و از ساير امراء متعزز و ممتاز قولش نزد همگان حجت و با برك و ساز و اين قصيده كه جهت وزير اصفهان گفته بسيار خوش اداست :\r\nبيت\r\n كلاه زنگوله مهر بر سر صبح است * بعهد خواجه بكرات كرده است بشير \r\nاز غزلهاى عاشقانه‌اش اين چند بيت مشهور است :\r\nبيت\r\n بر همچو منى جلوه گريهاى تو حيف است * بگذار مرا تا بتمناى تو ميرم \r\n تو بر كس بگذرى كش رخنه در جان نيندازى * من از حيرت نميدانم كه زخمى خورده‌ام يا نه \r\nبيت\r\n اى غير من از تو عالمى شاد * با من دارى كه بامنت باد \r\nمولانا حاتم كاشى شاعرى شيرين گوى بوده مولانا بسيار سبز چهره و سياه لون واقع شده بود ظرفاء كاشان طعن هندوئى بر او ميزدند و در حضور او سخن از هندوستان ميگفتند و مزاج او از اين ظرافت بهم ميآمد وقتى چاقشورى سياه پوشيده بود يكى از خوش طبعان گفته بودند كه ملامگر پاچهء تنبانرا ورماليدهء جناب مولوى هميشه مورد اين ظرافت بود در شيوهء غزل بيبدل بود و اين چند بيت از اوست :\r\nبيت\r\n بر گريه‌هاى مستى من شب سبوى مى * خنديد آنقدر كه شكم بر زمين نهاد \r\nبيت\r\n فتادم از نظر هر كه بود در عالم * هنوز چشم بد انديش در قفاى من است \r\nبيت\r\n بىپاره جگر نرود آه من بچرخ * زين لعل پاره‌ها طبق آسمان پر است \r\nبيت\r\n بمحشر گر بپرسندت كه حاتم را چرا كشتى * سرت گردم چه خواهى گفت تا من هم همان گويم \r\n\r\n","description":"","footnote":"","page_name":" 184 ","page_number":214},
  {"content":"\r\n\r\nبيت\r\n غمزه‌ات قطع حيات همه كس كرد كنون * چشم بر زندگى خضر و مسيحا دارد \r\nبيت\r\n من در نماز و سجدهء بت مىكند دلم * كو برهمن كه خنده كند بر نماز من \r\n[ 133 
  ] مير حضورى قمى سيد صالح پاكيزه روزگار بود سالها در عتبات عاليات بطاعات و عبادات گذرانيده در حين ارتحال شاه جنت مكان و ايام جلوس اسمعيل ميرزا كه دار السلطنه قزوين مجمع اين طبقه عليه بود مير حضورى نيز در آنجا تشريف حضور ارزانى داشت ميرزا كبر سن دريافته بود و اين طبقه به جهت كبرسن و نسبت سيادت و شيخوخيت با او بعزت و احترام سلوك مينمودند اگر چه كم شعر است اما در غزل صاحب فن و شيرين سخن است و اين بيت را خوب گفته\r\nبيت\r\n ز وعده‌هاى توام ذوق انتظار بس است * كه هيچ عيش برابر بانتظار تو نيست \r\nمير صبرى روز بهان اصفهانى در بلدهء اصفهان اقامت داشت پدرانش از سادات اردستان بوده‌اند شاعر غزل گوئيست و اين ابيات از اوست :\r\nبيت\r\n آن كيست كه از شرم و حيا پرده نشين است * وز ديدن گستاخ منش چين بجبين است \r\n بىرحم چنين را ز خدا مىطلبيدم * آنكس كه سزاى دل من ميدهد اين است \r\nرباعى\r\n به تو بيوفا گمان دل مهربان ندارم * تو كجا و مهربانى به تو اين گمان ندارم \r\n غم خويش و حال صبرى چه رسى بيار ايدل * تو بگو اگر توانى كه من اين زبان ندارم \r\nميرزا حسابى نطنزى از آدمى زاده‌هاى نطنز و خويش محمد قاسم مستوفى جوان مستعد قابل بود شعر را خوب ميگفت در علم موسيقى ماهر و تصنيفات بامزه و نقشهاى بديع از او زبانزد گويندگان عراق است در بلدهء قزوين اوقات بعيش گلرخان و ادراك صحبت خوبان صرف مينمود از اشعار او در حين كتابت اين دو بيت مشهور در خاطر بود :\r\nبيت\r\n بر حسابى رشك دارد مدعى خوش صحبتى است * رشك مىبود است بر حسرت كش ديدار هم \r\nبيت\r\n حكيم از نقطهء موهوم حرفى گفت در مجلس * بفكرى رفت هر كس من بفكر آن دهان رفتم \r\n حسابى يار مىبايد بآئينى كه ميدانى * ترا ديدار ارزانى كه من از خويشتن رفتم \r\n\r\n","description":"","footnote":"","page_name":" 185 ","page_number":215},
  {"content":"\r\n\r\nقاضى نور اصفهانى وى از موضع اندلان من اعمال برا آن اصفهان از زمرهء طالب علمان بود و در قزوين با خواجه افضل‌تر كه مختلط و مربوط بود و كسب فضايل از او مينمود بعضى اوقات در مجلس مير فخر الدين سماكى تلمذ مىكرد و در آن اوقات بشعر و شاعرى شهرتى نداشت بسيار كم شعر است اما بغايت خوش طبيعت شيرين گفتار آنچه از بحر طبع درافشانش بساحل ظهور آمده بيمثل و مانند است و گوئيا شيخ فيضى هندى اين بيت در شأن او گفته :\r\nبيت\r\n گر درد نيست در سخن من عجب مدار * كين باده را بپردهء دل صاف كرده‌ام \r\nبنابراين همهء اشعار او منتخب است و اين چند بيت از قصيده و غزل ثبت افتاد :\r\nبيت\r\n گهى كه چشم تو در خانهء كمان آيد * شكست بر صف چندين هزار جان آيد \r\n تو چون به قصد دل خسته ناوك اندازى * اگر چه تير تو بيجاست بر نشان آيد \r\n به ناخن از تن خود استخوان برون آرم * كه ناوك تو مبادا به استخوان آيد \r\n مريض عشق تو زهر اجل چنان نو شد * كه از تصور آن آب در دهان آيد \r\n اگر چه بر سر بازار عشق و رسوائى * مرا هميشه زبان بر سر زبان آيد \r\n گشوده‌ام در دكان جان و منتظرم * كه بد معاملهء بر در دكان آيد \r\nمولانا حزنى مرد طالب علم فاضل شوخ طبع شعر را بسيار خوب ميگفت و خوب ميفهميد هر عقده كه در معنى ابيات مشكله و خيالات دقيق پيچيدهء شعرا پيش ميآمد به آسانى ميگشود نهايت شكفته طبعى داشت ميخواست از زمرهء علماء و فضلاء باشد چون در شعر فهمى و هرزه - گردى و بىتكلفيهاى صاحب مذاقانه كه لازمه شعراء است سرآمد اقران بود بشاعرى شهرت كرد و اين بيت از مشهور عالم است :\r\nبيت\r\n در چمن بود زليخا و بحسرت ميگفت * ياد زندان كه درو انجمن آرائى هست \r\nاين ابيات نيز از اوست :\r\nبيت\r\n ز گرمى جگرم دوش چشم تر ميسوخت * چراغ ديده به راه تو تا سحر ميسوخت \r\n نماند روغن بادام چشم و ميديدم * كه پارهء دل و پركالهء جگر ميسوخت \r\n خون ز چشمم ميچكد گو گل درين مجلس مباش * جان براهش مينهم گو عود در مجمر مسوز \r\nاين مقطع نيز از مولانا شهرت عظيم دارد و الحق عاشقانه است :\r\n\r\n","description":"","footnote":"","page_name":" 186 ","page_number":216},
  {"content":"\r\n\r\nبيت\r\n هنوز اين اول عشق است حزنى گريه كمتر كن * كه وقت گريه‌هاى درد دل پرواز ميآيد \r\nمولانا هلاكى همدانى مرد درويش نهادى بود سوادى نداشت و مطلقا چيزى نخوانده بود و شعرى كه ميگفت در كوچه و بازار بهر كس كه ميرسيد التماس ميكرد كه به جهت او مسوده ميكردند و مدتها اين شيوه از مردم مخفى بود قصايد و غزليات [ 134 
  ] دارد اين بيت ازو بسيار مشهور است :\r\nبيت\r\n تو طور من همه دانى و بگذرى بتغافل * هلاك طور تو گردد هلاكى همدانى \r\nقصيدهء در تهنيت اسمعيل ميرزا گفته بود و در همان چند روز بمقر سلطنت رسيد گذرانيد دوازده هزار تومان جايزه يافت بدين هوس شعراء قصايد غرا در رشتهء بلاغت كشيدند و التفاتى نيافتند .\r\nمظهرى كشميرى جوان خوش سيماى وجيه و صاحب حسن مليح بود و حسن خطش قلم نسخ بر صفحهء عارض خوبان كشيدى و سخنان شيرينش شور در ميان سخنوران جهان انداختى در آغاز نشو و نما از ولايت دلپذير كشمير بعزم سير و ادراك صحبت شاعران بايران آمد و چند گاه در اين ديار سيار بود و از آنجا عزم سفر كرد همانا مراجعت بديار خود نمود از اشعار او اين چند بيت را ثبت افتاد :\r\nبيت\r\n چه حاجت است ندانم جمال سلمى را * كه پيش ديدنش افزون كند تمنى را \r\n رسيد مضطربم كرد و آنقدر بنشست * كه آشناى دل خود كنم تسلى را \r\n به بست ديدهء مجنون ز خويش بيگانه * چه آشنا نگهى بود چشم ليلى را \r\n گرم بتيغ جفا كشتهء عفاك اللّه * مده بخاطر خود ره جزاى عقبى را \r\n كه كشتهء تو همان دم ز صفحهء خاطر * به خون خويش فرو شست حرف دعوى را \r\nشعراى دار السلطنهء قزوين : چند صاحب طبيعت بودند كه در آن هنگام هنگامهء شاعرى از ايشان گرمى داشت بذكر چند نفر مشهور اختصار رفت و چون مردم آن ملك هر چند در كمال تنگدستى و فروماندگىاند از كديهء محررانه چنانچه در ميانه شعراء و ندما نيز كه از ارباب طمع ميباشند رسم سؤال نيست و قطعه و قصيده به جهت طمع و رعايت بارباب دولت گذرانيدن از ايشان كمتر مشاهده شده لهذا اين چند عزيز كه اسامى ايشان نوشته مىشود از كاسبى وجه معاش حاصل مينمودند از آن جمله :\r\nمولانا فروغى عطار است مرد سخن سنج صاحب حال بود بكسب عطارى قيام داشته پيش دكان او مجمع ارباب نظم بود در اثناى داد و ستد با شعراء صحبت شعر ميداشت و اين دو سه\r\n\r\n","description":"","footnote":"","page_name":" 187 ","page_number":217},
  {"content":"\r\n\r\nبيت از غزليات او از غايت اشتهار چون طبلهء عطاران رايحهء مشك تتار بمشام جان سخنوران ووزگار ميرسانيد :\r\nبيت\r\n در فراغت زان نمىميرم كه نايد بر دلت * كان ستم ناديده روزى چند با هجرم نساخت \r\n هر جا كه جان بزجر يكى ناتوان دهد * رشكم كشد مباد به ياد تو جان دهد \r\n هر چند آشنا كش و بيگانه پرورى * اين مطلعم هميشه تسلى آن دهد \r\n شادم كه هر كه دل به تو نامهربان دهد * چندان به خاك و خونش طپانى كه جان دهد \r\nمولانا طبخى قزوينى مرد قصير القامه درويش نهاد شيرين قيافه بود بغايت گرم اختلاط با سوز و گداز اكثر اوقات چاشت و شام شاعران مفلس و نامرادان بينوا از دست رنج دكان طباخى او بود و اين دو سه بيت از او مشهور است :\r\nبيت\r\n روزى كه بشكند سگ او استخوان من * آيد صداى ناله‌ام از استخوان هنوز \r\n « طبخى » وجودتست درين ره حجاب تو * آهى ز دل بر آر بسوز اين حجاب را \r\nديوان مير همايون را جواب ميگفت و اين بيت از غزلهاى ديوان مير در خاطر بود :\r\nبيت\r\n كاه غم بر سرم از كشتگهى مىبارد * كه بيك جو نبود خرمن افلاك آنجا \r\nسلطان فقراء : در اول حال بكسب صرافى و درزى اهل فقر و كسوت درويشى سلوك مينمود و در شعر تتبع طرز بديع خواجه حافظ شيرازى ميكرد و ديوان خواجه را جواب مىگفت و دعوى برابرى مينمود باز بايران آمد روزى چند از بساط عزت حضرت اعلى شاهى راه يافته منظور نظر عاطفت بود ايامى در ولايت هند سير و سياحت مينمود ارادهء توطن مشهد مقدس معلى نموده از سركار فيض آثار موظف گرديد اجل موعودش وظيفهء عمرش را بامضا رسانيد و به آن مطلب نرسيد از جواب غزلهاى حافظ اين دو بيت در خاطر بود :\r\nبيت\r\n فناى مطلقم اكثير كيمياى بقاست * خوشا كسى كه چنين كيمياگرى داند \r\nبيت\r\n درين خانه كه بر روى كسى بسته نشد * چه توان گفت ملايك در ميخانه زدند \r\nكاكاى قزوينى مرد سبز چهرهء شيرين قيافه بود بكسب طوافى و بقالى مشغولى نموده\r\n\r\n","description":"","footnote":"","page_name":" 188 ","page_number":218},
  {"content":"\r\n\r\nوجه معاش از آن ممر حاصل نمودى اين دو سه بيت از يك غزل مشهور او است كه مرقوم گشت :\r\nبيت\r\n وعدهء قتلم بفردا آن پرى پيكر دهد * ليك ميترسم كه فردا وعدهء ديگر دهد \r\n چون كنم بيطاقتى سويم كم اندازد نظر * هر كه بدمستى كند ساقى ميش كمتر دهد \r\n بوالهوس را زود از سر واشود سوداى عشق * [ 135 
  ] تهمت آلودى كه گيرد شحنه زودش سر دهد \r\nمولانا شرمى خياط پسرى بود در بازار بكسب خياطى مشغول بغايت شرمگين و محجوب همانا از افزونى شرم و حيا كه با شعراء كمتر مىباشد متخلص بشرمى گشته اشعار نمكين به زبان رامندى به طرز حافظ صابونى دارد و اواخر در شيوهء غزل ترقى كرده اين بيت از او بغايت عالى پر آب و رنگ است :\r\nبيت\r\n تازه ميسازم به ناخن باز داغ خويش را * آب و رنگى مىدهم گلهاى باغ خويش را \r\n\r\n","description":"","footnote":"","page_name":" 189 ","page_number":219},
  {"content":"\r\n\r\n\r\nاسامى مطربان و اهل نغمه\r\nچون حضرت شاه جنت مكان از مناهى اجتناب تمام مينمود ارباب طرب را در نظر شريعت وقعى و اعتبارى نمانده بود و جمعى كه سمت ملازمت اشراف داشتند اخراج فرموده سواى استاد حسين شوشترى بليانى و استاد اسد كه سرنائى نقاره خانه همايون بود كسى از اين طبقه ملازم نبودند و در اواخر ايام حيات بمظنه آنكه مبادا شاهزادگان بصحبت ايشان رغبت نمايند بعضى از امراء كه لله و دده‌اند طبيعت به علت داده با وجود ايشان در اردوى باعث ميل و رغبت بمنهيات گردد مشاهير اين طبقه را كه در اردو بودند مثل حافظ احمد قزوينى كه در گويندگى طاق و در پيچش آواز و نمك خوانندگى شهره آفاق بود و حافظ لله تبريزى و غيرهم از اردو اخراج كردند و استاد حسين سرنائى را چون بمجالس ميرفت گرفته چند گاه محبوس كردند و آخر قسم دادند سواى سرنا كه در نقاره خانه همايون نوازد در جاى ديگر ننوازد اما جمعيكه در آنزمان بودند در زمان اسمعيل ميرزا در اردو جمع شدند .\r\nاز گويندگان احمد كه در شيوهء گويندگى و قدرت آواز از امثال و اقران امتياز داشت .\r\nحافظ جلاجل خوانندگى و گويندگى را جمع كرده در هر دو شيوه مرتبهء كمال داشت و الحق در آنوقت بر ساير اين طبقه رجحان داشت در زمان اسمعيل ميرزا چالچى باشى شد و اين بيت حال اوست :\r\nشعر\r\n اى خوش آن دايرهء دامن صحرا كه درو * هر زمان همچو جلاجل بفقان آيد جل \r\nدر زمان فرخنده نشان حضرت اعلى قرب و منزلت تمام يافت در دار السلطنه قزوين آهنگ سفر آخرت ساز داد .\r\nحافظ مظفر قمى قرارداد خاطرها است كه خوانندگى مخصوص اهل خراسان و گويندگى مخصوص اهل عراق است و حافظ مظفر اگر چه از اهل عراق بود اما بروش خراسان خوانندگى كردى و الحق در اين شيوه در عراق طاق بود .\r\nحافظ هاشم اگر چه در آنزمان در جنب ديگران نبود و زياده شهرتى نداشت اما در اواخر ترقى نمود و شعلهء آوازش زبانه بر فلك ميكشيد در خدمت نواب شاهزادگى معفور سلطان حمزه ميرزا قرب و منزلت تمام يافته در امثال و اقران مرتبهء پيشى داشت .\r\nاز زمرهء سازندگان :\r\nميرزا محمد كمانچهء سازندهء بيقرينه بود عود نير مينواخت در زمان اسمعيل ميرزا\r\n\r\n","description":"","footnote":"","page_name":" 190 ","page_number":220},
  {"content":"\r\n\r\nملازم شده از اكفاء و اقران ممتاز بود .\r\nمحمد مؤمن عود نواز بيقرينه و سازندهء بيمثل بود و تيزى مضراب و چاشنى دست و رطوبتى در ساز او بود كه دست ديگرى بدان نميرسيد و الحق در اين فن منفرد و ممتاز بود و در اواخر ملازمت خان احمد گيلان اختيار نمود بگيلان رفت و در آغاز جوانى عمرش در آنجا سپرى گشت .\r\nشاهسوار طنبور چهار تار مينواخت در استادى دم از يكتائى ميزد اما سازش زياده مزه و رطوبتى نداشت .\r\nشمسى شترغوهى استاد بيقرينه و صاحب پاداش و تصنيفات بامزه داشت در زمان شاهزادهء مغفور سلطان حمزه ميرزا ملازم شد و در خدمت آن حضرت معزز و محترم و مورد شفقت و تربيت بود در زمان حضرت اعلى شاهى نيز قرب و منزلت عظيم داشت .\r\nاستاد معصوم كمانچه بيقرينه بود در خطهء ورامين جمعى كثير از برادران فيض يافته بمنزله سازندگى رسيدند و هنگامه نغمه سرائى در آنجا از برادران مرتبهء بالائى داشت .\r\nاستاد سلطان محمود طنبورهء در اين شيوه بىمثل و مانند بود در مشهد مقدس معلى در خدمت سلطان ابراهيم ميرزا ميبود و از آنجا بجاى ديگر نرفت .\r\nميرزا حسين طنبورهء او در اين فن ترقى عظيم كرد و در عراق در طنبور نوازى منفرد و ممتاز بود اما در عالم جوانى بعالم بقا رفت .\r\nاستاد سلطان محمد چنگى در چنگ نوازى استاد بود و اين شيوه را بمرتبهء كمال رسانيده بود و ديگر سازندگان در اطراف بسيار بودند بدين چند كس اختصار رفت .\r\nاز طبقهء قصه خوانان و شاهنامه خوانان و امثال ذلك جمعى بودند اما بدين دو سه نفر مشهور ختم رفت .\r\nمولانا حيدر قصه خوان بىبدل زمان در آن عصر نظير و عديل نداشت .\r\n[ 136 
  ] مولانا محمد خورشيد اصفهانى نيز قصه خوان خوب بود اما ارباب تميز مولانا حيدر را رجحان ميدادند .\r\nمولانا فتحى برادرش شاهنامه خوان بيمثل بود شعلهء آوازش بىتكلف و اغراق يك فرسخ زبانه ميكشيد در نهايت پيچيدگى و نمك تحرير مجملا اين شيوه را بسرحد كمال رسانيده بود .\r\n\r\n","description":"","footnote":"","page_name":" 191 ","page_number":221},
  {"content":"\r\n\r\n\r\nذكر شهادت شاهزادهء مغفور سلطان حيدر ميرزا و قرار سلطنت و پادشاهى اسمعيل ميرزا و قضاياى او\r\nسابقا سمت گزارش يافت كه در شبى كه واقعهء هايلهء شاه جنت مكان روى نمود سلطان حيدر ميرزا كه مدعى سلطنت و ولى عهدى بود حسب الاشاره پدر عاليقدار يا برأى و تدبير والده‌اش يا به اختيار على اى التقدير در دولتخانه توقف نموده بودند آنجا را بحصول مقصود نزديكتر دانست و از عدم اقبال و تيرگى بخت از مطلب دور و از نعمت حيات مهجور ماند از آثار و علامت او باز شاهزاده بسخن زنان ناقص عقل كوتاه خرد عمل نموده اعوان و انصار بيرون گذاشته خود را در اندرون دولتخانه توقف نمود ديگر آنكه بحسب اتفاق كشيك دولتخانهء همايون از جماعتى بود كه باسمعيل ميرزائيان متفق بودند و شاهزاده از آن غافل افتاد كه در آن شب اضداد او كشيكچىاند و محتمل است كه دروب دولتخانه مسدود ساخته احدى از نيك خواهان او را باندرون نگذارند بىتقريب توقف نموده خود را محبوس آن جماعت ساخت ديگرى آنكه پريخان خانم كه عاقلهء روزگار بود با او معاند و معاون اسمعيل ميرزا بود در آن شب بدست سلطان حيدر ميرزا گرفتار شده بود باندك تملق و چرب زبانى او بازى خورده شرح واقعه آنكه در شبى كه اين صورت روى نمود پريخان خانم خود را در حرم سراى اقبال در دست شاهزاده اسير و گرفتار ديد بجز ملايمت و فروتنى چارهء نيافته از روى عجز و اضطرار عرض كرد كه عورات خفيف العقل‌اند اگر از نقصان عقل و كوته خردى از من تقصيرى واقع شده باشد اميدوارم كه رقم عفو بر زلات اين صحيفه كشيده جان بخشى نمايند كه بعد اليوم سالك طريق متابعت و خدمتكارى بوده يكسر مو خلاف رضاى اشرف از اين بيچاره صدور نخواهد يافت و فى الفور پاى برادر را بوسيده بوالدهء ميرزا گفته بود كه گواه باش كه در پاى بوسى پادشاهى و مباركبادى جلوس اشرف هيچكس بر من سبقت ندارد شاهزاده از غايت ساده لوحى به اين چاپلوسى از راه رفته با همشيره اظهار تلطف و مهربانى كرده به او گفته بود كه هرگاه تو با من در مقام محبت بوده برادرت سلطان سليمان و خالت شمخال سلطان را با من مشفق سازى نزد من عزيزتر از زمان پدر خواهى بود عليا لله حضرت خانم بر طبق اين معنى شاهزاده را تكليف قسم نموده و او هيكل مصحف بيرون آورده قسم ياد نمود خانم رخصت طلبيد كه به منزل خود رفته برادر و خالو را به خدمت آورد شاهزاده اعتماد بر قول او كرده رخصت داد و او در راهى كه از باغچه حرم بميدان اسب ميرفت گشوده بيرون رفت و شمخال سلطان خالوى خود را آورده كليدان درگاه را به او سپرده و او با سيصد نفر چركس كه همگى دشمن شاهزاده بودند صاحب اختيار در حرم گشتند عاقبت معاندان از آن درگاه بباغچه حرم داخل شده شاهزاده را چنانچه مرقوم ميگردد بشهادت رسانيدند و عليا جناب خانم اگر چه با برادر ساده دل چنان غدرى كرد اما عاقبت بشئامت آن گرفتار آمده از عمر و دولت تمتعى نيافت و شرح آن در محل خود سمت گزارش خواهد يافت القصه نواب ميرزا صباح آن روز تاج شاهى بر سر نهاده شمشير خاصهء شاه جنت مكان را حمايل كرده\r\n\r\n","description":"","footnote":"","page_name":" 192 ","page_number":222},
  {"content":"\r\n\r\nوصيت نامهء به مهر مبارك آن حضرت ظاهر ساخته مدعى آن شد كه آن وصيت نامه سراسر به خط اشرف آن حضرت است كه او را وليعهد و قايم مقام ساخته و تمامى شاهزادگان و امراء و صوفيان و هواخواهان اين دودمان باطاعت او امر فرموده و آن نوشته را بر گوشهء دستار زده بايوان چهل ستون برآمد معاندان شاهزاده ميگفتند كه آن وصيت نامه خط مبارك خاقانى نيست بلكه خط يكى از مخدرات حرم است كه به خط اشرف مشابهتى داشت و بعد از فوت آن حضرت نوشته شده و انگشترى از دست آن حضرت بيرون آورده مهر كردند ، العلم عند اللّه تعالى . بالجمله نواب شاهزادگى بيوز باشيان و قورچيان و ايشك آقاسيان و جماعتى كه از اهل كشيك و اهل خدمت در دولتخانه بودند ملايمت بسيار كرده انعامات داده و وعده‌هاى نيكو ميداد و چند مرتبه امر كرد كه در [ 137 
  ] درگاه دولتخانه را گشوده ملازمان شاهزاده كه در بيرون مجتمع شده بودند باندرون آوردند و آنجماعت از صباح تا پيشين بطريق معهود با او بادب سلوك كرده در گشودن در دولتخانه عذرهاى مناسب و هر لحظه ببهانه دفع الوقت كرده او را بليت و لعل تسلى ميدادند از ولى بيك يوزباشى حرم قوم قلى بيك افشار حاكم كرمان بروايت ثقه منقول است كه نواب ميرزا مرا طلب نموده و وعدهء حكومت كرمان و قورچى باشى گرى داده فرستاده كه نزد قورچيان محافظ درگاه قرار دهم كه در را باز كرده ملازمان خاصهء ميرزا را باندرون آورم من تا پيش در رفته باز آمدم و صريحا گفتم كه قورچيان بيحيائى ميكنند و ميگويند كه پادشاه از ميان رفته و طوايف قزلباش دو گروهه شدند هر گروهى در يكى جمعيت نموده‌اند و ما ترك هر دو گروه كرده صيانت دولتخانه مباركه و محافظت حرم و ناموس پادشاهى پيشنهاد همت ساخته‌ايم و مادام كه امراء و اركان دولت هر دو گروه اتفاق بامرى نكنند و بصلاح دولتمندان و ريش سفيدان طرفين مهم باصلاح نيايد و خاطر ما دولتخواهان كه جز پاس حقوق ولى نعمت امرى ديگر مركوز خاطر نيست از افساد و دست درازى خاطر ما جمع نشود مجال دخول و خروج احدى بدولتخانه نميدهيم شاهزاده دانست كه آنجماعت بحيله و مكر با او سخن ميگويند دست بشمشير كرد و گفت من بقتل خود متيقن شده‌ام والده‌اش در پس پرده مشاهده اين حال كرده فرياد برآورده مانع آن شد شاهزاده اعراض شده بحرم رفت و تا آخر روز مضطرب الاحوال گاهى بيرون ميآمد و گاهى باندرون ميرفت و مشخص او شد كه در حبس آن جماعت مانده مجال دخول اعوان و انصار نيست اما امراء و اركان دولت قريب بصبح كه بر قضيهء هايله اطلاع يافتند امير اصلان خان افشار با سلطان احمد ميرزا به منزل حسينقلى خلفا رفته سلطان محمد ميرزا كه در منزل ولدان ارش - خان روملو بود به آنجا آمد و اسمعيل ميرزا همگى آنجا جمعيت نموده جماعت شيخاوند و طايفهء استاجلو و گرجى و ساير سلطان حيدريان كه معظم ايشان معصوم خان صفوى و حمزه سلطان طالش و سيد بيك كمونه و عليخان بيك گرجى و اللّه قليخان ايجك اغلى استاجلو بود به منزل حسين بيك يوزباشى جمع شده بملازمت سلطان مصطفى ميرزا كه در خانه او بود پيوستند و سلطان ابراهيم ميرزا ولد بهرام ميرزا به آنجا آمده مجملا جمعيتى عظيم در اين محل دست داد و جمعى از اعيان امراء مثل حيدر سلطان جابوق تركمان و قلى بيك افشار حاكم و محمد قلى ذوالقدر مهردار و ميرزا على سلطان قاجار و بعضى ديگر تا آخر روز در منازل خود توقف كرده بمجمع هيچكدام حاضر نشدند الحاصل هر دو گروه در باب حصول مطلب خود ساعى بودند و سلطان حيدريان چندان به قوت و اقتدار خود معزور بودند كه از آن طبقه حسابى نميگرفتند و ارادهء ايشان آن بود كه بهيأت اجتماعى بدر دولتخانه آمده داخل دولتخانه شوند و ميرزا را بدست آورده جلوس فرمايند و هر كس تخلف نمايد بدفع او پردازند و خاطر\r\n\r\n","description":"","footnote":"","page_name":" 193 ","page_number":223},
  {"content":"\r\n\r\nايشان از جانب اسمعيل ميرزا كه در قلعهء قهقهه محبوس بود بجهة اتفاق خليفه انصار قراداغلو حارس قلعه جمع بود كه بعد از جلوس سلطان حيدر ميرزا در باب او بدانچه حكم شود عمل خواهد نمود اما بعضى عقلاى ايشان ميگفتند كه چون قورچيان كشيكچى ابواب دولتخانه را مسدود كرده نسبت بشاهزاده آثار خلاف بظهور آوردند مبادا چون بدر دولتخانه رويم فيما بين جنگ واقع شود آن جماعت بالضروره قصد شاهزاده نمايند و هر ساعت تغيير رأى داده انديشهء ديگر ميكردند آخر الامر بدين قرار دادند كه تا آخر روز كه وقت كشيك است صبر نمايند و آخر روز ببهانهء آنكه امشب بطايفهء استاجلو نسبت دارد بطريق معهود به خدمت خود ميرويم بدولتخانه روند از ميانهء آن جماعت اللّه قلى سلطان ايجك اغلى گفت كه يراق بسته بسر دولتخانه پادشاه رفتن از صوفيگرى و اخلاص دور است و معهذا مطلب از آن حاصل نيست مستور تا در خانه خلفاء چندان جمعيتى نشده اول بر سر او رفته مهم او را بر وجه دلخواه ساخته آنمجمع را پراكنده سازيم چون پراكندگى آن گروه بسمع جمع رسد اهل دولتخانه بىمضايقه در گشوده در مقام خدمتكارى درميآيند و فى الواقع مقتضاى عقل اين بود چون ادبار قرين حال اينطبقه شده بود پردهء غرور و غفلت بر روى دانش و بينش آن قوم كه هر يك مدعى بر عالمى بودند كشيده شد و حسينقلى خلفا كه مرد عاقل روزگار ديدهء با رأى و تدبير بود از اين رهگذر دغدغهء عظيم داشت كه مبادا سلطان حيدريان بر سر او آيند تدابير مىانديشيدند كه باعث تعويق گردد اولا بوداق روملو و شاه قلى سلطان بيت اغلى ذوالقدر را كه مرد ريش سفيد [ 138 
  ] كاردان بودند از جانب سلطان محمود ميرزا او اتباع به خدمت سلطان مصطفى ميرزا و حسين بيك و اتباع فرستادند كه پاى در ميدان مصالحه نهاده در دفع شر و فساد سعى نمايند خلاصهء پيغام آنكه ترك دوئى كرده همگى با يكديگر اتفاق نمائيم اول لباس سوگوارى پوشيده بلوازم تعزيهء شاه جنت مكان و تجهيز و تكفين جسد مبارك او پردازيم بعد از آن ريش سفيدان با هم يك جا نشسته صلاح و فساد و ارادهء طبقه هر در را با يكديگر گفتگو كرده بدانچه مصلحت دين و دولت باشد و هر يك از اين دو شاهزاده كه صيانت دين و دولت بهتر توانند كرد و شايسته‌تر باشد بپادشاهى اختيار نمائيم هر چند ميدانست كه بيفايده است اما به جهت تعويق ايشان را فرستادند و ايشان آمده پيغام گذرانيدند و از اينطريق نيز جوابهاى عنيف داده شد و مدتى به اين قيل و قال گذشت بعد از آن تدبير ديگر انديشيده كس بيك فرسخى قزوين فرستاده قرار داد كه بايلغار به شهر آمده مژده رسانيدن اسمعيل ميرزا رساند اول پيشين بود كه راكب و مركوب غرق عرق خود را به شهر رسانيده كه اينك اسمعيل ميرزا رسيده و شهرت يافت كه شاه جنت مكان دوازده روز قبل از اين در خفيه كس بطلب شاهزاده فرستاده بود و او را بر سبيل تعجيل ميآورند و اينك بسرعت و استعجال رسيد خلايق و عوام الناس كه بالطبع خواهان او بودند بشورش و غوغا درآمده رو بجانب خانه خلفاء نهادند و كثرت عظيم در آنجا واقع شد سلطان حيدريان از اين خبر بغايت افسرده و پريشان خاطر گشتند تا آخر روز باعث تعويق ايشان شد تا آنكه در آخر روز مشخص شد كه اين خبر كاذب و محض تدبير خلفا بوده و الحق دخل عظيم داشت آخر روز اكثر مردم از اطوار سلطان حيدريان تفرس فسردگى نموده از دولت ايشان مأيوس شدند و بعضى امراء مثل محمد قلى خليفهء مهردار و حيدر سلطان جابوق تركمان و غيره كه در منزل خود توقف داشته بخانهء خلفاء رفتند حسين بيك و اتباع آخر روز رفتن دولتخانه و كشيك عازم و جازم گشته در ركاب سلطان مصطفى ميرزا سوار شده رو بدولتخانه نهادند و در وقت سوارى و كثرت و ازدحام لشكريان سلطان ابراهيم ميرزا تخلف نموده خود را بخانهء خود كه در آن حوالى بود انداخته و همچنين الله قلى\r\n\r\n","description":"","footnote":"","page_name":" 194 ","page_number":224},
  {"content":"\r\n\r\nسلطان ايجك اغلى به منزل خود رفته موافقت ننمود حسين بيك اول از راه معهود كه راه خيابان بود روانه شده چون بحوالى خانه خليفه مهردار و قلى بيك افشار رسيد مردم ايشان كوچه بند كرده بودند از پشت بام تير و تفنگ بسيار انداخته آن جماعت را راه ندادند حسين بيك مصلحت در جنك نديده از آنراه عود نموده از راه ديگر كه پشت خانه‌هاى خزانهء عامره بود روانه شد عزبان خزانه نيز بملاحظهء آنكه مبادا ايشان بر سر خزانه آيند قدم ممانعت پيش نهادند در اول حال تير و تفنگ بسيار انداختند حسين بيك فرياد برآورد كه ما را با كسى جنگ نيست بكشيك ميرويم شما را چه كار است آن جماعت دست از جنگ برداشته تا آنكه حسين بيك و رفقاء بدولتخانه رسيده در را مقفل يافتند هر چند در را كوفتند فتح البابى نشد خبر بايشان رسيد كه خلفاء و اتباع او از راه خيابان آمده بميدان اسب كه متصل بباغچهء حرم است داخل شدند سلطان حيدريان دغدغه كردند كه مبادا آن جماعت پيشتر از آن راه بباغچهء حرم درآيند و قصد شاهزاده كنند در دولتخانه را به نجق گرفته شكستند و بدولتخانه ريختند ميرزا در حرم بود و ابواب مسدود ايشان بهر طرف رفتند راه نيافتند از راه سفره خانه داخل شده بهر درى رسيدند در را شكسته داخل شدند و شاه حيدر گويان و فرياد زنان بخانه‌ها درآمدند اما از آن طرف خلفاء و اتباع كه بميدان اسب درآمدند شمخال سلطان در باغچه حرم را گشود باتفاق آن جماعت كه اكثر سواره بودند بباغچه حرم درآمدند و بجستجوى شاهزاده مشغول شدند سلطان حيدر ميرزا چون ديد كه مخالفان او هجوم آوردند از حرم متوجه بيرون شد درها را مسدود و در ديوار را با خود مخالف يافت راه به بيرون نيافته ديگر باره باندرون رفت و نزد والده نشست باستظهار آنكه قزلباش حرمت حرم نگاه داشته باندرون نخواهند آمد لحظهء در آنجا خود را حفظ نمايند كه مردم او برسند و ندانست كه جمعى سواره بباغچه حرم كه تا غايت مقبل حيات ارباب اخلاص بوده درآمده باشند ملاحظهء ادب نخواهند كرد آن جماعت خود پاى از دايره ادب بيرون بحرم و ميانهء عورات درآمدند و او را مىطلبيدند شاهزاده علاجى ديگر نداشت با والده و كنيزان و نسوان لباس نسوان بسر گرفته از خانه بيرون آمده بخانهء ديگر ميرفت چنين [ 139 
  ] مذكور گشت كه از زمرهء ايشيك آقاسيان حرم على بيك شاملو او را شناخته اشاره كرد كه مطلوب شما اين است جمشيد بيك چركس غلام سلطان سليمان ميرزا و وليخان بيك يوزباشى روملو در او آويخته بيرون كشيدند خلفاء و شمخال سلطان فى الفور تجويز قتل او كرده آن دو از خدا بى خبر نجق و شمشير و خنجر در او نهاده آن سرو رياض سلطنت را كه در گلشن اقبال نشو و نما يافته نسيم صبا را از حوالى او مجال وزيدن نبود از پاى درآوردند و همان لحظه سر فرخندهء او را كه بچنبر چرخ فرو نميآورد از بدن جدا كرده در حينى كه عليخان بيك گرجى خال شاهزاده و زال بيك گرجى و جمعى كثير از فدويان شاهزاده را درهم كوفته شاه حيدر گويان و نعره زنان بدر حرم نزديك رسيده بودند از بام ايوان بميان آن گروه انداخته فرياد كردند كه اينك سر پادشاه شما ، از مشاهدهء اين حال آتش سطوت و استيلاى آن قوم به آب يأس و شمس كافى منطقى گشت دستشان از كار و كارشان از دست بيرون رفت چون دولت از آن طايفه روگردان شده بود با وجود آنكه شاهزادهء جوان بخت كامكار سلطان مصطفى ميرزا جوان قابل بيست ساله شايسته دولت و اقبال بود در دست داشتند ممكن بود كه طبقهء سلطان حيدريان او را در عوض بپادشاهى بردارند ديدهء بصيرتشان از مشاهدهء اين حال تيره و تاريك شد و قدرت آن نيافتند كه در شهر توقف نموده انديشهء ديگر به حال خود نمايند بهيأت اجتماعى از دولتخانه بيرون آمده رو بصحرا نهادند كه در سر اسب جانقى نموده رأى ايشان بهر چه\r\n\r\n","description":"","footnote":"","page_name":" 195 ","page_number":225},
  {"content":"\r\n\r\nقرار يابد عمل نمايند چون زمانه اسباب سلطنت و پادشاهى نواب كامياب را بر وجهى كه بر لوح قضا ثبت بود بايد سرانجام دهد هيچ تدبير اين طبقه موافق تقدير نيفتاد و آنچه صواب پنداشتند خطا نتيجه داد بالجمله چون از دولتخانه بيرون آمدند چهار دانگ لشكريان و مردمى كه زياده تعيين و اسم و رسمى نداشتند بخانه‌هاى خود رفته با سلطان مصطفى ميرزا و حسين بيك كسى چندان نماند لاعلاج روى بفرار نهادند چون روز شد جمعى كه مانده بود همه از يكديگر خايف و هراسان بعضى از طايفهء استاجلو از ايشان جدا شده بورامين رفته به پيرى بيك قوچلو كه از سلطان حيدريان بود پيوستند چون طايفهء بيات كه ده هزار خانه بودند در كزاز و كرهرود و آن حوالى اقامت داشتند ملازم سلطان مصطفى ميرزا بودند شاهزاده اراده نمودند كه بميان آن جماعت رود تفرقه و پراكندگى به آن جماعت راه يافت حسين بيك دو سه منزل در ركاب شاهزاده بود از غدر طايفه بيات انديشيده چون با محمدى تركه حاكم نصف لرستان فيلى طريقهء محبت و آشنائى تمام داشت اراده نمود كه نزد او رود و برادران خود را نزد شاهزاده گذاشته خود بتقريبى جدا شد و از لباس عاريت بيرون آمد و اسباب خود را بشبانى داده و خود بكسوت شبان درآمده پياده قطع طريق مينموده كه خود را بلرستان رساند چون مرد متنعم پاكيزه نهاد بزرگ منش بود بجفاى پياده‌روى و بگرسنگى زياده صبر نتوانست كرد بآبادانى ميل نمود صحرا نشينان از اطوار و سيماى بزرگ منشى او تفرس كرده دانستند كه از گريختگان آن معركه است خواجه فرخ نامى از مردم حاجى ويس بيك بيات او را شناخته گرفت و نگاه داشت در روزى كه اسمعيل ميرزا داخل قزوين شد او را بقزوين آوردند اما احوال سلطان مصطفى ميرزا آن است كه چون شاهزاده بميان بيات رسيد حاجى ويس سلطان بيات از تشريف قدوم شاهزاده خبر يافته او را بدست آورد اما زياده احترامى نكرد بحسب ظاهر مراعات ادب نموده باطنا جمعى را بممارست شاهزاده گماشت فى الفور كس بقزوين فرستاده و بخلفا و اسمعيل ميرزائيان اعلام نموده كه شاهزاده را گرفته نگاه داشته‌ام هر گاه موكب همايون پادشاهى از قلعهء قهقهه بمقر سلطنت رسد بپايهء سرير اعلى خواهم آورد باقى احوال او و حسين بيك و طبقهء سلطان حيدريان در ايام سلطنت اسمعيل ميرزا رقمزده كلك بيان خواهد گشت بالجمله خلفا و اسمعيل ميرزائيان بعد از قتل سلطان حيدر ميرزا و تفرق اتباع در آن شب جمعى را بكشيك دولتخانه گذاشته بمنازل خود عود نمودند و جمعى كثير از هر طبقه در آن شب سوار شدند رو بقلعه قهقهه نهادند چنانچه بعضى از طايفهء استاجلو نيز كه از آن معركه بيرون آمده بودند متوجه خدمت اسمعيل ميرزا شدند و صباح آن روز جميع امراء و شاهزادگان بدولتخانهء همايون جمع شدند سلطان ابراهيم ميرزا باستظهار آنكه در وقت سوارى از آن جماعت تخلف نموده بر سر دولتخانه نيامد خود را اسمعيل ميرزائى ناميده بدولتخانه آمد امراء بتعظيم و تكريم بقاعده مقرر كردند اللّه [ 140 
  ] قلى سلطان ايجك اغلى نيز كه در وقت سوارى از ايشان تخلف نموده به خانه رفته بود به اين معنى مستظهر بوده با عليخان بيك ولد پيره محمد خان و جمعى از ميرزاده‌هاى استاجلو بدولتخانه آمده در جرگهء امراء نشست اما آبروئى نداشت زال بيك گرجى و حمزه سلطان طالش و جمعى ديگر از سلطان حيدريان و بعضى زخمدار بودند و بعضى ديگر از حسين بيك تخلف نموده نرفتند كس فرستادند از خانه‌هاى خود گرفته بدولتخانه آوردند و بضرب تيغ انتقام راه عدم پيمودند حكيم ابو نصر ولد صدر الشريعهء گيلانى كه در سلك اطباى خاصهء شريفهء منسلك و از زمرهء سلطان حيدريان بود بعد از ارتحال شاه جنت مكان مرافقت ميرزا را اختيار نموده در دولتخانه توقف كرده بود چون قضيهء مذكور بوقوع انجاميد او راه بيرون شد\r\n\r\n","description":"","footnote":"","page_name":" 196 ","page_number":226},
  {"content":"\r\n\r\nنيافت در يكى از منازل دولتخانه ميان بخارى پنهان شده بود قورچيان حوضخانه بتحريك و اغواى بعضى از ارباب عناد او را متهم داشته كه در معالجه خيانت نموده در نوره حسب الفرموده ميرزا سم جانگداز داخل كرده بود كه باعث جراحت شد او را بيرون آورده همانجا پاره پاره كردند صدر الدين خان شيخاوند لله ميرزا را مقيد نموده سپردند كه در باب او آنچه حكم پادشاهى شود عمل نمايند مدار حكم و فرمان بر نواب پريخان خانم بود و در ميانهء امراء حسين قلى خلفا كه چنين كارى بزرگ از پيش برده بود سر نخوت و غرور بر فلك مىافراشت و جمعى امراء شاهزادگان سر از خط فرمان او بيرون نميبردند حسب الصلاح نواب خانم از زمرهء امراى حيدر سلطان جابوق تركمان را به جهت آوردن اسمعيل ميرزا به قلعهء قهقهه فرستادند و علماء و مشايخ جمع شده نعش شاه جنت مكان سلطان حيدر ميرزا را غسل داده نعش شاه جنت مكان را در تابوت محفوف برحمت حى لا يموت نهاده در خانهء شيروانى كه در دولتخانه بود گذاشته و نعش سلطان حيدر ميرزا را بآستانهء امامزاده حسين عليه و آبائه التحية برده دفن كردند مجملا از روز سه شنبه پانزدهم كه اين قضايا بوقوع پيوست تا روز جمعهء ديگر كه ده روز باشد در دار السلطنه قزوين آتش فتنه و آشوب بنوعى مشتعل داشت كه آشنا و بيگانه را ميسوخت فزع روز اكبر در ميان خلايق پديد آمد اجامره و اوباش محلات سر بشورش و فساد برآورده هر كس با هر كس عداوتى داشت جقل كشى نام نهاده بيملاحظه بقتل او ميپرداختند و احدى را قدرت آن نبود كه از بيم مضرت بيدولتان قزلباش و اجلاف سر از خانه توانند آورد و هر كس به قدر حال مردم يراق‌دار جمع نموده محافظت خود ميكردند تا روز جمعهء ديگر كه بيست و چهارم شهر صفر بود جارچيان مقرر داشتند كه باتفاق سلطان على ميرزاى قاجار در محلات منادى كردند كه كوچه بندها باز كنند و من بعد كه هر كس متعرض كسى گردد سياست خواهد يافت و اسواق را در گشوده بسودا و معامله مشغول گردند و مردم را به مسجد جامع ترغيب كرده جميع شاهزادگان و امراء به مسجد جامع حاضر شده خطبهء سلطنت پادشاهى باسم اسمعيل ميرزا خواندند خطيب اول مرثيهء غرا در تعزيهء شاه جنت شاه شروع كرده چون اين مصرع را خواند « شهريست پر ز محنت و غم ، شهريار كو » فرياد و فغان از زمين و زمان برخاست . تا آمدن اسمعيل ميرزا همه روزه جميع امراء بدرخانه حسينقلى خلفا جمع شده او را ملازمت مينمودند و همراه او بدرخانه نواب پريخان خانم آمده مهمات ضرورى كه در امور ملك و مال بود بعرض او ميرسانيدند و احدى را حد و ياراى آن نبود كه از حكم و فرمان خانم تجاوز تواند كرد در اين اثناء سولاغ حسين و اروغدى خليفه در سمام و اشكور و سيمگر گيلان ميبودند بدار السلطنه قزوين آمده مفسدان تكلو اراده كردند كه عداوتى كه از سوابق زمان ميانهء تكلو و استاجلو بود تازه كرده آنچه از طايفهء استاجلو در زمان شاه جنت بارگاه نسبت به تكلو خصوصا در دفع قراخان ولد محمد خان شرف الدين اغلى حاكم هرات كه با فساد آن طبقه سمت وقوع يافته بود و بدان سبب از سعادت خدمت و بساط قرب و منزلت دور افتادند در اين هنگام كه فرصت چنين بدست افتاده در مقام انتقام شوند چون از آن طبقه اللّه قلى سلطان ايجك اغلى و جمعى كثير از ميرزاده‌هاى استاجلو در قزوين بودند اراده قتل ايشان كردند و بحسين قلى خلفاء مصلحت ديده او به جهت آنكه شنيده بود كه اللّه قلى سلطان در روزى كه استاجلو بر سر دولتخانه ميرفتند گفته بود كه رأى صواب اين است كه اول بر سر حسينقلى خلفا برويم و يك مرتبه در اثناء محاورات و كنايه به او گفت كه اگر سلطان حيدريان براى تو عمل ميكردند مهم ايشان تمشيت مىپذيرفت لهذا ارخاى عنان كرده زياده در مقام منع آن جماعت درنيامد و ايشان از اطوار و عدم\r\n\r\n","description":"","footnote":"","page_name":" 197 ","page_number":227},
  {"content":"\r\n\r\n[ 141 
  ] مضايقه تفرس نمودند بهيأت اجتماعى سوار شده رو بخانهء الله قلى سلطان نهادند و ايشان واقف گشته درها را مضبوط ساختند و در مقام مدافعه درآمدند ملازمان بيسعادت اكثر دست از معاونت كوتاه كرده سر خود گرفتند چهل نفرى كه از ارباب يقين بودند پاى ثبات فشردند و به جنگ مشغول شدند طايفه تكلو كه قريب يكهزار و پانصد نفر بودند از در و بام فرو ريخته تيغ در آن جماعت نهادند الله قلى سلطان را با چند نفر از پسران و اقوام و عليخان بيك ولد پيره محمد خان را با چند نفر از چاوشلو و اقوام او و ديگر اعيان استاجلو تا بيست و چهار نفر را بقتل آوردند و خانه‌هاى ايشانرا غارت و تاراج نمودند حتى عورات و اطفال را برهنه و عريان كردند و همچنين اجامره و اوباش و عوام الناس ببهانه تكلو دست بغارت و تاراج خانه‌هاى سلطان حيدريان برآورده كسى متوجه ضبط و منع آنها نتوانست شد و از خانه حسين بيك و صدر الدين خان و حمزه سلطان و ساير سلطان حيدريان چندان از نقايس و اموال و اجناس بيرون آمد كه در خزانه خيال نميگنجد نهايت خفت و خوارى بر سر عيال و اطفال آن طبقه آمد امير خان موصلوى تركمان كه در خوار رى ميبود باتفاق حسينخان سلطان خبوشلو ارادهء قتل پيرى بيك قوچلو و استاجلويان كه با او در ورامين ميبودند نموده بر سر خانه او رفته محاصره كردند و اكثر قشون از سر او پراكنده شده سى چهل نفرى كه اسم و رسمى داشتند توقف نموده دست بتير و كمان گشده و تا تير در تركش داشتند جنگ كردند تركمان و طايفهء خبوشلو كه قريب بده هزار كس بودند سعى بسيار نموده پيرى بيك را با تمامى آن مردم بقتل آوردند اسباب و جهات ايشان هباء منثورا شد و باعث كلى از اين همه شورش و غوغا آن بود كه ده پانزده روز اصلا خبرى از قلعه قهقهه نيامد امراء و مردم را دغدغه شد كه مبادا سلطان حيدريان باستصواب خليفه انصار قراداغلو نسبت باسمعيل ميرزا غدرى انديشيده باشند و عالم را بيصاحب تصور نموده مردم شروع در بىاعتداليها كردند تا آنكه خبر صحيح از اسمعيل ميرزا و خروج او از قلعه رسيد نواب خانم حكم كردند كه امراء تكلو باستقبال پادشاه رفته در شهر توقف ننمايند و ايشان عزيمت رفتن كردند شورش و غوغا فى الجمله تسكين يافت بعد از رفتن ايشان نواب سلطان ابراهيم ميرزا كه منصب ايشيك آقاسى باشيگرى داشت باتفاق ميرزا سليمان ناظر اسباب سلطنت و پادشاهى چتر پادشاهى و نقاره و بيوتات را برداشته باستقبال رفته در چمن زنجان بسعادت ملازمت مشرف شد .\r\n\r\n","description":"","footnote":"","page_name":" 198 ","page_number":228},
  {"content":"\r\n\r\n\r\nذكر جلوس اسمعيل ميرزا بر سرير سلطنت ايران و سانحهء كه در زمان سلطنت او روى نمود\r\nسابقا سمت تحرير يافت كه اسمعيل ميرزا ارشد اولاد شاه جنت مكان و برادر اعيانى نواب سكندر شأن بود به جهت ارتكاب بعضى محرمات كه لازمهء نشاء جوانى است مثل مصاحبت با ديوانه خران قزلباش كه مرضى خاطر اشرف شاه جنت مكان نبود نگهداشتن او را در اردوى همايون مصلحت نديده نواب سكندر شأن را از دار السلطنهء هرات طلب فرموده او را در عوض بحكومت خراسان فرستاده محمد خان شرف الدين اغلى تكلو بدستور لله ميرزا شد سلوك او در خراسان نيز پسند طبع اشرف نيامد و بطايفه تكلو اندك بىاعتماد شده بودند بدستور نواب سكندر شأنرا بهرات فرستاده او را طلب داشتند و بىآنكه شرف ملازمت دريابد سوندك بيك قورچى باشى حسب الامر الاعلى او را از حوالى قزوين گذرانيده بقلعهء قهقهه برده و حكام قلعه كه هر چند سال ديگرى تعيين ميشده بمحارست شاهزاده قيام داشتند تا آنكه نوزده سال و ششماه و بيست و يكروز در قلعه روزگار گذرانيده در اين هنگام حكومت قلعه بخليفه انصار قراداغلو تعلق داشت جمعى از قورچيان كه در آنوقت هشت نفر بيش نبودند حسب الامر شاه جنت مكان بحراست شاهزاده مشغول بودند كه خبر ارتحال شاه جنت مكان و قتل سلطان حيدر ميرزا به او رسيد بحسب اتفاق خليفه انصار به شكار رفته بود در پاى قلعه نبود چون اسمعيل ميرزا بخليفه انصار بىاعتماد بود و او را سلطان حيدرى ميدانست و بقتل سلطان حيدر متيقن نبود و احتمال كذب ميداد با قورچيان متفق شده ملازمان خليفه را تا بيست نفر كه در قلعه بودند يك يك را بمهمى طلب نموده گرفت و احتياط نمود در قلعه را بسته ابواب دخول و خروج مسدود ساخت تا اخبار صحيح رسيده قضاياى مذكور بوضوح پيوست و اعوان و انصار جمع شدند خليفه انصار [ 142 
  ] در شكارگاه خبر جزم شنيده دانست كه قضيهء سلطان حيدر وقوع يافته بپاى قلعه آمد در را مسدود يافت هر چند تضرع نمود و اظهار بندگى كرد مفيد نيفتاد مجملا تا سه روز هيچ آفريدهء را مجال دخول بقلعه نداد تا آنكه جمعى كثير از اهل اردو و مردم آذربايجان بپاى قلعه حاضر شدند و قضيهء قتل سلطان حيدر بتحقيق پيوست در را گشوده جوق جوق مردم بقلعه رفته بشرف سجده مشرف ميشدند از طايفهء استاجلو نيز جمعى آمده بودند در آنجا مردى كه از مصاحبان سلطان حيدر ميرزا بود با چند نفر ديگر كه اسمعيل ميرزا غايبانه ايشانرا ميشناخت در قلعه بقتل آوردند ساير اعيان استاجلو خايف و هراسان گشته خود را بدارالارشاد اردبيل انداختند و در حظيرهء مقدسهء سلطان - الاولياء متحصن شدند بالجمله اسمعيل ميرزا بعد از رسيدن حيدر سلطان جابوق كه از قزوين بطلب او آمده بود و اجتماع عساكر در ساعتى كه خود اختيار كرده بود از قلعه بيرون آمده در خيمهء حيدر سلطان اقامت نموده و همه روزه جمعى كثير وارد گشته بشرف سجده و پاى بوس مشرف ميشدند جماعت قراداغلو ارادهء قتل خليفهء انصار كردند مشار اليه خود را به خدمت اشرف رسانيده عرض كرد كه\r\n\r\n","description":"","footnote":"","page_name":" 199 ","page_number":229},
  {"content":"\r\n\r\nسر تا پا تقصير و مستوجب سياست اگر رضاى اشرف مقرون بقتل منست اشاره فرمايند كه ملازمان اين آستان بدان مبادرت نمايند و اگر رقم عفو بر تقصيرات بنده كشيده مىشود به قدر مورد توجه و التفات گردانند كه از اين خجالت و سرافكندگى بيرون آيم اسمعيل ميرزا فرمودند كه من نذر كرده‌ام كه اگر از كيد اعدا خلاصى يابم و روزگار بكام من گردد با هيچكس در مقام انتقام نباشم و چون تو شرط خدمت و نوكرى بجاى آورده پاس امر ولى نعمت ميداشتى كه مرا مضبوط نگاه داشته بامر و نهى من التفات نميكردى نوكر خوب چنين ميبايد كه در خدمت مرجوعه از هيچكس حتى فرزندى همچو من محابا نكند و حكم شد كه مشار اليه بدستور در سلك امراء منتظم بوده باشد و او اندكى از دغدغه بيرون آمده آن اراده از خاطر قراداغلويان محو شد بالجملهء نواب اسمعيل ميرزا بعد از سه روز از پاى قلعه كوچ كرد ، بآهستگى طى مسافت مينمود بدار الارشاد اردبيل آمد شرف زيارت حظيرهء مقدسه دريافت و از آنجا منزل به منزل ميآمد تا در چمن زنجان سلطان ابراهيم ميرزا و ميرزا سليمان ناظر و اكثر اهل خدمت شاه جنت مكان خيام دولتخانه مباركه از حرم و ديوانخانه و بيوتات پادشاهى نصب كردند و چتر زرنگار پادشاهانه بر فرق او افراخته بعظمت و شوكت هر چه تمامتر باردو آمده بدولتخانه نزول كرد و سلطان ابراهيم ميرزا بشرف ملازمت رسيده سجده تحيت و مباركباد بتقديم رسانيد اسمعيل ميرزا او را در آغوش مهربانى كشيده انواع تفقد و دلجوئى بظهور آورده او را برادر خطاب كرده انيس مجلس و مصاحب دائمى گردانيد در منزل مذكور پيره محمد خان استاجلو نيز از گيلان رسيده امام قلى ميرزا را آورد قبل از اين نگاشته كلك بيان گشت كه مراد خان استاجلو عمدهء سلطان حيدريان بود و شاه جنت مكان بعد از صحت تمام او را بتسخير قلعهء كجور فرستاده هنوز در پاى قلعه بود كه قضيه ارتحال شاه جنت مكان و شهادت سلطان حيدر ميرزا بوقوع انجاميد مراد خان از كجور بلاهيجان رفته به پيره محمد خان استاجلو ملحق شد پيره محمد خان در ميانهء امراء استاجلو بدوستى اسمعيل ميرزا متهم بود زيرا كه در سالى كه شاه جنت مكان او را با بعضى امراء به جهت آوردن خزاين و تحقيق تصرفى كه اسمعيل ميرزا در خزانه نموده بود بجانب قلعه فرستاده بود همگى رفقا بنابر خوش آمد گوئى شاه جنت مكان با شاهزاده بىاندامى بسيار كرده بودند اما پيره محمد خان با او بادب سلوك كرده بود و بين الجمهور چنين اشتهار يافته بود كه با شاهزاده عهد و پيمان بميان آورده دختر خود را نذر او كرد صوفيان و ارباب اخلاص شاه جنت مكان او را بدوستى اسمعيل ميرزا مطعون ميساختند چون جمعيت ايشان در لاهيجان بمسامع جلال رسيد و بنابر آنكه پيره محمد خانرا از دولتخواهان خود ميدانست خاطر از او جمع داشت اما دغدغه كرد در مملكت كه مبادا مراد خان او را از جاده اخلاص منحرف ساخته امام قلى ميرزا را دست آويز خود كرده گيلان كه جاى محكم و حصن متين است توقف نمايند و طايفهء استاجلو آنجا را مأمن ساخته لواى طغيان مرتفع سازند على خان بيك تركمان داروغه دفتر خليفه را نزد پيره محمد خان استاجلو فرستاده كه فيما بين عهد و شرط همان است كه در قلعه نموده‌ايم و در باب طايفهء استاجلو هر گونه التماس نمايد بانجاح مقرون است اما چون مراد خان باعث فتنه و فساد گشته در ميانهء قزلباش دوئى انداخته [ 143 
  ] چشمهاى او را كنده برادرم امام قلى ميرزا را برداشته باستقبال موكب همايون آيد چون عليخان بيك بگيلان رسيد پيره محمد خان فورا امتثال امر عالى نموده و كلمهء بالرأس و العين بر زبان آورده عليخان بيك به خدمت مرجوعه قيام نموده بازگشت و پيره محمد خان در ركاب شاهزاده مزبور متوجه استقبال شده در چمن زنجان بسعادت ملازمت فايز شد و بانواع تفقدات شاهانه سرافراز گشتند\r\n\r\n","description":"","footnote":"","page_name":" 200 ","page_number":230},
  {"content":"\r\n\r\nاسمعيل ميرزا امام قلى ميرزا را فرزند ناميده در آغوش مهربانى كشيده و از آنجا منزل به منزل در كمال شكوه و عظمت و كامرانى بتأنى طى مسافت نموده روز پنجشنبه شانزدهم ربيع الاول بحوالى قزوين نزول كرد شاهزادگان و حسينقلى خلفا و امراء عظام كه در شهر بودند بسعادت ملازمت فايز گشتند و به جهت ملاحظه ساعت به شهر نيامد و در جانب شمالى شهر نزول كرد در اين منزل حسين بيك را در كسوت شبانان نمدپوش و كلاه نمدى بر سر برسوائى كه كس مبيناد آوردند خلايق از اطراف و جوانب طعن و لعن ميكردند و كارد و شمشير و خنجر بر او حواله ميكردند و محافظان مانع ميشدند چون به نظر عالى اسمعيل ميرزا درآمد سجده كرد بمصلحت وقت نگاهى بر اطراف و جوانب حضار مجلس كرده گفت سبحان اللّه از ميانه اينهمه مردم گناه‌كار ما بوده‌ايم اسمعيل ميرزا فرمودند كه جمعى ديگر در باب سلطان حيدر از تو مجدتر بودند كاسه همه بر سر تو شكست حسين بيك گفت اى پادشاه عالم سلطان حيدرى بود غايتش اقبال تو بلندى نمود و خداى تعالى بمصلحت خود عمل كرد و اگر در مقام انتقام خواهى بود عالمى را قتل كن اول اسمعيل ميرزا تصديق قول او كرده اين مقدمات باعث تأخير قتل او شد او را بمجلس فرستادند و بقورچيان ديوان اعلى سپردند حضار مجلس خصوصا خلفا كه در سياست او مبالغه داشتند از اين سخنان زبان در كام كشيدند و خاموشى گزيدند روز ديگر از آنجا بباغ سعادت آباد كه احداث كرده شاه جنت مكان و از باغ ارم نشانى است تشريف آورده سير فرمودند و بملاحظهء ساعتى كه اختيار كرده بود داخل دولتخانه مباركه نشد و جهت سكنى چند روز خانه‌هاى حسينقلى خلفا تعيين يافته از باغ به منزل او رفت در آنجا سلطان مصطفى ميرزا حاجى ويس سلطان بيات آورده بپاى بوس اشرف مشرف شد اسمعيل ميرزا روى شاهزاده را بوسيده و استمالت داده ميانه برادران بجلوس امر كرد و شاهزاده اراده نشستن نمود و هيچيك از برادران تعظيم او نكردند خود پائين‌تر از سلطان سليمان ميرزا كه بسال از او بزرگتر بود جا اختيار نموده بر ساير برادران تقديم كرد اسمعيل ميرزا در مقام نصيحت برادران در آمده مهربانيهاى زبانى بظهور آورده گفت اگر شما با من در مقام محبت و راستى باشيد انشاء اللّه تعالى من بنوعى با شما سلوك خواهم كرد كه هيچ پادشاهى با برادران نكرده باشد اما دل او از اين حكايت خبر نداشت و مكنون خاطرش جزا فناء و اعدام ايشان نبود عاقبت آنچه در خاطر داشت بمنصه ظهور آورد و چنان كه در محل خود سمت گزارش خواهد يافت فتح اللّه بيك و شاهقلى بيك و ندر على بيك و شاهويردى بيك برادران حسين بيك را آوردند ايشانرا بمرادخان كنگرلو كه در سلك امراء استاجلو منتظم بود سپردند و او به جهت رشد و اعتبار خود در خانه خلفا هر چهار را بقتل آورد چنين قرار يافته بود كه هر كس را باويماق بيگانه مىسپردند نگاه ميداشتند و هر كس را باويماق خودش ميسپردند همان لحظه بقتل ميآوردند چهارده روز در خانه خلفا بسر بردند و اكثر امراء بطريق معهود ملازمت در خانه نواب پريخان خانم مينمودند و اين معنى را باعث رفع درجات و زيادتى اعتبار پادشاهى ميدانستند و وكلاى نواب مشار اليها آئين پادشاهانه و توزوك و طمطراق در خانه زياده از زمان شاه جنت مكان طرح نهاده بواب و حاجيان و ملازمان بطريق سلاطين نظم و نسق درگاه مينمودند و اعتقاد نواب خانم اين بود كه چون سلطنت اسمعيل ميرزا بسعى او صورت بست و در زمان شاه جنت مكان نيز ممد و معاون او بود او زياده از شاهزاده سلطانم همشيره شاه جنت مكان در امور پادشاهى صاحب دخل خواهد بود بحسب تقدير بر عكس نتيجه داد و بامراء سخنان كنايه آميز در باب ملازمت در خانه خانم ميگفت نوبتى تصريح كرده گفت كه مگر ياران نفهميده‌اند كه دخل عورات در امور مملكت لايق ناموس سلطنت و پادشاهى نيست و آشنائى مردم بمخدرات استار دودمان عليه قبيح است امراء از حقيقت كار آگاه گشته ترك تردد\r\n\r\n","description":"","footnote":"","page_name":" 201 ","page_number":231},
  {"content":"\r\n\r\nنمودند در اين اثناء مزاج اشرف از خلفا منحرف گشته [ 144 
  ] در مقام كسر شوكت او درآمد سبب ظاهرى كه مقتضى عقل و در ميزان خرد سنجيده ميماند آن بود كه ظرف طبيعت خلفا از باده غفلت و غرور مالامال و زياده از حد اعتدال شده خود را پادشاه نشان قرار داده منت عظيم بر اسمعيل ميرزا داشت و اين بار بر خاطر خطير پادشاهان بسيار گران مىباشد و بر صاحب وجودى كه خود موجود مجازى نساخته باشند ابقاء نمينمايند و سبب ديگر كه بعد از آن ظهور يافت آن بود كه چند روز كه از قتل سلطان حيدر ميرزا گذشت و خبرى از جانب قلعه نميآمد خلايق مضطرب بودند خلفا گفته بود كه سبب اضطراب مردم چيست سلطان محمود ميرزا هم پسر شاه جنت مكان و جوان قابل شايسته پادشاهى است پريخان خانم نيز عرض كرده بود كه ظن غالب اين است كه اسمعيل ميرزا را در شب اول كه خبر فوت شاه جنت مكان بقلعه رسيده سلطان حيدريان ضايع كرده‌اند اگر اين معنى بوضوح انجامد سلطان محمود ميرزا را پادشاه كنيم در اين اثناء خبر صحت ذات اشرف از قلعه رسيد و در آن چند روز كه اسمعيل ميرزا در خانه‌هاى خلفا بود معاندان او اين مقدمات را در خلوت بعرض رسانيده مزاج پادشاهى را از او منحرف ساخته بودند نى نى غلط گفتم هيچيك از اينها نبود بلكه اللّه سبحانه و تعالى كه منتقم حقيقى است بمصداق صدق انجام « من اعان ظالما فقد سلطه الله عليه » مزاج اسمعيل را از او متغير ساخت و زمانه بطلب خون ناحق ريخته شاهزاده مظلوم سلطان حيدر ميرزا زياده از اين تاب اقتدار آن ظالم نهاد نياورده عنقريب ساعيان قتل آن شاهزاده مغفور و قاتلان او هر يك ببلائى گرفتار آمدند بالجمله اسمعيل ميرزا نسبت بخلفاء بىاعتماد شد او را تكليف منصب عالى وكالت ديوان اعلى و نيابت نفس همايون كرد مشروط بر آنكه منصب خليفة الخلفائى به ديگرى داده شود و مطلب اسمعيل ميرزا آن بود كه چون صوفيان خلفا را خليفه و نايب مرشد كامل و حكم او را ثانى احكام مرشد ميدانند و در آن هنگام قرب ده هزار كس از آن طبقه در قزوين اقامت داشتند كه از دل و جان محكوم حكم خلفاء بودند و خلفا باستظهار ايشان اينهمه تسلط و اقتدار يافته بود خواست كه او را امتحان نمايد گفت كه پايه تو از مرتبه خلفائى گذشته بايد كه متكفل وكالت ديوان اعلى گردى مشار اليه در جواب گفت كه من منصب خلافت را از دست نميدهم اگر وكالت علاوه آن ميگردد فبها و الا بوكالت راضى نيستم چه پايهء خود را از وكالت نيز برتر ميدانست اسمعيل ميرزا از اين حكايت اظهار آزردگى كرده شكوه او بر زبان آورد و امراء روملو را مخاطب ساخته گفت هر گاه صوفيان و طالبان از سخن مرشد كامل و اشارهء او تجاوز نمايند در طريق صوفيگرى و سلوك مشايخ صفويه چه مكافات دارد ايشان گفتند كه هر كس از رضاى مرشد كامل تخلف و تجاوز نمايد صاحب خطا و مردود است گفت كه خلفا چرا رد سخن ما كرد اين حكايت بخلفا رسيد صباح كه به خدمت اشرف آمد كه بعضى حكايات عرض نمايد چون بدرخانه رسيد ايشك آقاسيان و حاجبان بنا بر اشارهء عليه مانع شده گفتند كه هر چند اين خانه تست اما پادشاه در اين خانه اقامت دارد تا محل نزول پادشاه است دولتخانهء قزلباش است و تو در خدمت پادشاه كه مرشد ماست صاحب تقصير و خطائى مادام تا مرشد كامل از خطاى تو نگذرد در طريق سلوك و صوفيگرى جايز نيست كه داخل دولتخانه شوى در برابر درگاه بنشين تا مرشد كامل بر سر رضا آيد خلفا امرى كه هرگز تصور و تعقل نكرده بود مشاهده نموده دود حيرت بدماغش راه يافت و تا وقت ظهر در در خانه بطريق گناه‌كاران نشست جمعى كثير از مردم روملو و غيره در اول روز با او موافقت نمودند اسمعيل ميرزا كس بيرون فرستاد كه خلفا به منزل خود رود كه ما هر سخنى با او داشته باشيم خود با او گفت و شنيد خواهيم كرد خلفا از اين حكايت فى الجمله اطمينان قلب حاصل نموده همگنان را تصور آن شد كه\r\n\r\n","description":"","footnote":"","page_name":" 202 ","page_number":232},
  {"content":"\r\n\r\nپادشاه به منزل او رفته تدارك خاطرش خواهد كرد دو روز خانه نشين بود بتغافل گذشته صورت ملاقات روى ننمود امراى روملو بدستور رفيق او بودند روز سيم دلو بوداق از امراء روملو مرد ترك درست راست اعتقاد بود طلب نموده گفت كه خلفا چه ميگويد او جواب داد كه از تخلف حكم پادشاهى نادم و پشيمان است و بهر خدمتى كه اشاره شود اگر همه سگبانى اين آستان باشد منت بجان داشته بدان اقدام مينمايد اسمعيل ميرزا گفت اگر راست ميگويد و مطيع امر ما است ما بازاء حق خدمت او را بامرى مأمور ميسازيم كه موجب رفع درجات دنيا و آخرت اوست او را قورچى باشى قورچيان مشهد معلى كرديم كه در روضه مقدسهء حضرت امام الجن و الانس [ 145 
  ] خدمت كرده هم در خراسان اعتبار دنيا و هم اجر آخرت داشته باشد بايد كه همين لحظه او را سوار كرده روانه سازى دلو بوداق و امراء روملو و ساير هواخواهان خلفا دانستند كه اسمعيل ميرزا با او بىاعتماد است بودن او در اردو ممكن نيست و شخصى را كه سر نخوت و غرورش بوكالت ديوان اعلى فرو نميآمد تكليف قورچى باشيگرى مشهد كه در خور ادنى ملازمانش نميدانست به او نمودن علامت غضب و بىالتفاتى است از او دورى گزيده عموم طايفه روملو حتى ملازمان بدر خانه‌اش نرفتند و او حيران كار خود ماند در اين اثنا دلو بوداق آمده پيغام شاهى گزارد و او را بسخن نگذاشت و فى الفور سوار كرد و از شهر يك فرسخ بيرون برده باز آمد يراق و اسبابش را همان لحظه باز كرده روانه شدند چون خلفا بدامغان رسيد على خليفه آقجه قوينلو حاكم دامغان حكمى ظاهر ساخت كه خلفا در دامغان توقف نمايد كه بهر چه بعد از اين حكم شود به عمل آورد بعد از چند روز كورشاه على روملو حسب الامر الاعلى بدامغان رفته ديدهء عبرت بينش را از مشاهدهء صورتهاى عجيب غريب دنيا عارى و عاطل ساخته معدوم البصر گرديد مجملا چون اسمعيل ميرزا خلفا را از شهر بيرون كرد از منزل او بيرون رفته بخانه‌هاى شاهقلى سلطان يكان استاجلو كه در ما بين ميدان اسب شاهى و خانه‌هاى نواب پريخان خانم واقع است آمد و در آنجا نواب پريخان خانم و مخدرات استار سلطنت بشرف ملاقات فايز گشته زياده مهربانى كه متوقع نواب خانم بود بظهور نيامد و از آنجا در ساعتى كه خود تعيين نموده بود بدولتخانه مباركه آمد و تغيير و تبديل بسيار در عمارات دولتخانه كرده بعضى منازل طرح انداخت و همه روزه نمايان كار ميكردند و بدينجهت گاهى در منازل يكان شاه قلى و گاهى در خانه‌هاى نواب پريخان خانم و گاهى در باغ سعادت آباد بسر ميكرد و طوايف قزلباش از اطراف و جوانب ممالك رو بدرگاه معلى آورده كثرت و ازدحام خلايق در دار السلطنهء قزوين بمثابهء گشت كه در كوچه‌ها و اسواق تردد و عبور دشوار بود تحف و هداياى سلاطين و پيشكش امراء و ملوك اطراف و ارباب و اهالى ممالك چنان در دار السلطنه قزوين جمع شده بود كه وهم از تعداد آن بعذر و قصور اعتراف داشت چون ساعتى به جهت جلوس خود اختيار كرده بود جميع مهمات سلطنت و پادشاهى را موقوف داشته بروز جلوس وعده ميداد و مردم روز ميشمردند و انتظار جلوس ميكشيدند طوايف قزلباش بنوعى مطيع امر و فرمانش گشته كه از جانب او نسبت بهر كس سوء مزاجى فهم ميكردند خويشان و اقربايش ببهانه آنكه سلطان حيدرى بود بقتلش ميپرداختند بدين جهت جمعى كثير از طايفه استاجلو راه عدم پيمودند حتى سارولاجين و الله قلى بيك برادر محمدى خان تخماق كه بايلچيگرى روم رفته بود و ايشان خود همه روزه در ملازمت اشرف بودند ابو تراب بيك ولد ايغوت ميرزا كه از بنى اعمام ايشان بود در حينى كه ايشان از دولتخانه بيرون آمده به منزل خود ميرفتند در كوچهء تنك با چند نفر از مردم خود كه در كمين غدر بودند شمشيرها آخته آن دو ميرزاده را پاره پاره كردند چون اين قسم اعمال كه\r\n\r\n","description":"","footnote":"","page_name":" 203 ","page_number":233},
  {"content":"\r\n\r\nدر اردو بظهور آمد بازخواستى نميشد مردم دليرتر گشته اين امر ناپسند بممالك سرايت كرده هر كس در هر جا بقتل يكى از اعيان استاجلو قدرت مييافت بلا تأخير بدان مبادرت مينمود از جمله حسين سلطان افشار حاكم فراه و ساير امراء آن سرحد كه در دار السلطنه هرات بودند اتفاق نموده شاهقلى سلطان يكان بيگلر بيكى هرات لله نواب اشرف اعلى شاهى ظل اللهى بود بعد از واقعهء شاه جنت مكان امراء محال قريبهء هرات را به جهت حراست سرحد طلب نموده بود امراء مذكور حسين سلطان افشار حاكم فراه قتل شاهقلى سلطانرا با خود مخمر ساخته با امراء مواضعه نموده در بيرون دروازه ملك جمعيت نموده خبر مواضعهء ايشان به گوش اعيان استاجلو رسيد ايشان نيز در در خانهء سلطان جمعيت نموده يراق و اسلحه بر خود مرتب داشته مترصد جنگ و پيكار گشتند امراء به او پيغام فرستادند كه طايفهء استاجلو مغضوب پادشاهند و محل اعتماد نيستند و ما شهر و قلعهء هرات را به تصرف تو نميگذاريم و استاجلو را دخل نداده خود حراست قلعه و مملكت مينمائيم كه از جانب پادشاه بهركس مفوض گردد بسپاريم اول اينكه سلطان از شهر بيرون آمده اگر ارادهء رفتن درگاه معلى داشته باشد روانه شود و الا در گوشه نشسته منتظر امر و فرمان پادشاهى باشد جماعت استاجلو در مقام منازعه درآمده جواب دادند كه ما حسب الفرموده پادشاه حاكم و حارس اين مملكت بوديم و مادام كه حكم عزليت [ 146 
  ] از جانب پادشاه نرسد دست از حكومت و مملكت كوتاه نمىكنيم جهلا و مفسدان هر دو گروه به جوش و خروش درآمده از جانبين لشكركشى و قيل و قال درآمد هر چند مردم صلاح انديش كه در هرات بودند اطفاى نايرهء فتنه توانستند كرد بملاحظه جانب پادشاه و سوء مزاج او بعموم طبقهء استاجلو ارخاى عنان كرده در مقام دفع فتنه نشدند شاهقلى سلطان كه مرد ترك صلاح انديش عاقل بود از بيم بدنامى طايفهء استاجلو را از يراق بستن و لشكر كشى منع كرد و ابواب ملاقات مردم را مسدود ساخته به حال خود نشست و دست از داد و ستد مملكت كوتاه كرده منتظر بود كه از جانب اسمعيل ميرزا دربارهء او و حكومت هرات چه حكم شود اينطايفه بدين اكتفاء نكرده على الغفله بر سر خانهء او هجوم كردند و جمعى كه حاضر بودند در مقام مدافعه درآمده كارى نساختند طايفهء افشار به خانه درآمده در حالتى كه او بىاسلحه و يراق ايستاده مردم خود را از جنگ كردن منع ميكرد با تيغهاى كشيده بر سر او ريخته بقتلش پرداختند و خانهء او بتاراج حادثات رفت بعد از وقوع اينحال جماعت استاجلو از هرات پراكنده شدند غارت زده و پريشان حال بعضى نزد ابراهيم سلطان ولد شاهقلى سلطان كه حاكم سرخس بود رفته بعضى روانهء اردو شدند و نواب كامياب حضرت اعلى شاهى ظل اللهى كه در آنوقت شش ساله بود در هرات بىلله و محافظ مانده طائفه افشار و غيره كه در هرات بودند بمظنهء بىتوجهى اسمعيل ميرزا زياده ملتفت نميشدند چون خبر قتل شاهقلى سلطان باردو رسيد اسمعيل ميرزا على بيك ولد سلطان حسين بيك شاملو نواده دورميش خانرا تربيت فرموده مرتبه خانى و شرف مصاهرت اين دودمان سرافراز فرموده بحكومت دار السلطنه هرات و امير الامرائى خراسان نصب فرموده در قضيهء شاهقلى سلطان تغافل ورزيد و در مقام بازخواست نشد اعيان استاجلو كه در اردو بودند بيشتر از پيشتر پريشان خاطر گشته حيران كار خود بودند و هيچكدام آسوده حال شبى در بستر آسايش نميغنودند و لحظهء از دغدغه خالى نبودند در اين اثناء محمدى خان تخماق كه از امراء معتبر استاجلو و بيگلر بيگى چخور سعد بود بايلچيگرى روم رفته بود معاودت نموده بدار السلطنه قزوين آمد و بپابوس اسمعيل ميرزا مشرف شده توجه و التفاتى كه متوقع او بود مشاهده ننمود بلكه در مقام آن شد كه الكاى چخور سعد از او تغيير داده جاى او را بابوتراب سلطان عمزاه او دهد شاه قلى سلطان قارنحه اغلى استاجلو نيز كه در تفليس بود آمده التفات نيافت طايفهء استاجلو در ميانهء قزلباش\r\n\r\n","description":"","footnote":"","page_name":" 204 ","page_number":234},
  {"content":"\r\n\r\nخجلت زده و مضطرب الاحوال شبى بروز ميآوردند تا آنكه با يكديگر اتفاق نموده سالك طريق صوفيگرى شدند و گفتند كه چون مادر خدمت مرشد كامل صاحب تقصير و خطا شده‌ايم تا مرشد كامل رقم عفو بر جرايد تقصير و خطاى ما نكشد خانه و زن و فرزند و آسايش بر ما حرام است همگى امراء و يوزباشيان اين طبقه بدر دولتخانه مباركه جمع شده در برابر درگاه رحل اقامت انداختند شب و روز در آنجا بسر ميبردند پيره محمد خان و محمدى خان تخماق خود را در سلك گناهكاران استاجلو درآورده در در ميان آن جماعت نشست و اين معنى پسند خاطر اشرف نيامد و مكرر اظهار نمودند كه پيره محمد هرگز داخل اين جماعت نبود حالا چرا خود را داخل كرده حمايت و شفاعت گنه كاران مينمايد اما مشار اليه از اينسخنان ترك رفاقت مشاراليهم نكرد و قريب بده شبانروز در در دولتخانه نشسته منتظر مژده عقود امان بودند اما سايبانها در يكديگر كشيده اسباب و تجملات بزرگانه به آنجا آورده همه روزه شيلان ميكشيدند و ظروف نقره و يراق ملوكانه در نظر ارباب حقد و حسد در ميآوردند بعد از ده روز اسمعيل ميرزا تيرى را كه در شب قتل سلطان حيدر ميرزا جماعت استاجلو انداخته بر يكى از درختان چنار برابر ايوان چهل ستون بند شده تا غايت مانده بود كشيده بدست يكى از مقربان داده بميان مجمع استاجلو فرستاد كه شما دعوى اخلاص و صوفيگرى ميكنيد اين چه تير است و چه جماعت اين تير را بجانب دولتخانه مرشد كامل و طرف نعش شاه جنت مكان انداخته‌اند در جواب گفتند كه ما از به دو طلوع دولت اين دودمان ابا عن جدا خدمت اين آستان كرده بجز اين درگاه پناه و اميد گاهى نداريم جمعى از بيدولتان ما باغواء تحريك ديگران راه صواب گم كرده مرتكب امور ناصواب شدند و هر كس اين عمل كرد بجزاى خود رسيد و ميرسد ديگران را چه گناه است و مع ذلك همگى گناهكار و مستحق سياستيم و در عالم اخلاص آنچه از جانب اشرف بما رسد از لطف و مهربآن شاكريم :\r\nشعر\r\n [ 147 
  ] گر تيغ بارد در كوى آن ماه * گردن نهاديم الحكم اللّه \r\nدر اين اثناء جمعى را بيرون فرستاد كه سايبانها بر سر ايشان فرو آوردند و عوام الناس اسباب ايشانرا غارت كنند مردم هجوم نمودند و دست بغارت برآورده آن جماعت برسوائى كه كس مبيناد پراكنده شده خود را بمساكن خود رسانيدند چند روز پيره محمد خان مغضوب بود بعد از چند روز او را طلب نموده اظهار كرد كه سلطان مصطفى به جهت دوستى سلطان حيدر و سلطان سليمان به جهت آنكه از همشيره‌اش پريخان خانم سلب اعتبار ظاهرى شده آنچه توقع داشتند بظهور نيامد با من عداوت دارند و من از ايشان ايمن نيستم پيرهء محمد خان عرض كرده بود كه هر گاه خاطر مبارك پادشاه از ايشان غبار آلوده باشد بيكى از قلاع فرستند كه عمرشان در قلعه سپرى شود اسمعيل ميرزا بطنز گفته بود كه سلطان مصطفى پرورده طايفهء استاجلو است او را بشما و سليمانرا بشمخال چركس خال او مىسپاريم ميخواهيد در قلعه نگاه داريد ميخواهيد تربيت كرده پادشاه كنيد روز ديگر حكم شد كه حاجى ويس سلطان ، سلطان مصطفى ميرزا را به منزل پيره محمد خان برده به او سپارد و قبض بگيرد و همچنين سلطان سليمان ميرزا را به منزل خالوى او فرستادند چند روز اين گفت و شنيد در ميانهء استاجلو بود هر چند نميخواستند كه به خون اولاد شاه جنت مكان دست آلايند اما عقلاء اين طايفه دانستند كه اسمعيل ميرزا جز با فناء و اعدام شاهزادها بنوعى ديگر راضى نميشود و علاج ديگر نداشتند عاقبت راى همگى بر اين قرار گرفت كه او را ناچيز گردانند و شاهزاده از عقل و\r\n\r\n","description":"","footnote":"","page_name":" 205 ","page_number":235},
  {"content":"\r\n\r\nفراستى كه داشت اين معنى را دريافته در آن چند روز كه در منزل پيره محمد خان بود همه شب مترصد\r\n\r\nكشته شدن سلطان مصطفى ميرزا و سلطان سليمان ميرزا\r\nقتل بود و بطاعت و عبادت ميگذرانيد تا آنكه شبى چند نفر اراذل آن طايفه بخوابگاه شاهزاده رفته او را خبه كردند شمخال نيز با سلطان سليمان ميرزا همين عمل پيش برده هر دو يك شب شربت شهادت چشيدند و نعش ايشانرا بآستانه مقدسهء امامزاده حسين برده دفن كردند بعد از اين قضايا پيره محمد خان مورد شفقت و تربيت گشت و دختر او را كه نامزد اسمعيل ميرزا بود عقد نموده طوى پادشاهانه كرده با او زفاف كرد و دختر شمخال سلطان چركس و صبيهء حسينخان سلطان خبوشلو را نيز خواستگارى نموده هر دو را در يك شب بحرم آوردند بعد از دامادى با استاجلو در مقام شفقت درآمده ابراهيم سلطان و مرشد قلى سلطان پسران يكان شاهقلى را تربيت كرده ابراهيم سلطان را حاكم قزوين و مرشد قلى سلطان را حكومت سيستان نامزد كرده و طبقه استاجلو فى الجمله آبروئى يافته ديگر كسى دست درازى بايشان نتوانست كرد و از شاهزادگان نامدار سلطان ابراهيم ميرزا مصاحب و انيس مجلس خاص بود با او گفت كه تو شاه جنت مكان را بمنزلهء فرزند بودى در سر پا خدمت او ميكردى حالا ما را بمنزلهء برادرى ايشيك آقاسى باشى گرى ما مناسب تو نيست تغيير آن داده او را مهردار كرد كه همه وقت در پيش نظر نشسته بشرف مكالمه و همزبانى مشترف باشد و منصب ايشك آقاسى باشيگرى بحسينقلى سلطان شاملو تعويض نموده و ميرزا شكر اللّه اصفهانى كه مستوفى الممالك شاه جنت مكان بود و بوزارت ديوان اعلى مغلوب ساخته مير شاه غازى مستوفى بقايا را مستوفى الممالك كرد چون روزى كه به جهت جلوس تعيين كرده بود هنوز دور بود دخل در انتظام مهام ممالك نكرده انجاح مطالب خلايق را از ترك و تاجيك و سپاهى و رعيت كه بپايهء سرير اعلى جمع شده بودند بروز موعود وعده ميداد و عمارات عاليه در دولتخانه طرح انداخته همه روزه استادان ماهر كار ميكردند و بهر جماعت از ارباب صناعت يكى از معتبران قزلباش سركار بود مجملا اساس سلطنت و طمطراق پادشاهى را بنوعى طرح انداخته بود كه قيصر و خاقانرا از كمترين ملازمانش ميشمرد وصيت صولت و جهانبانى و آوازه شكوه سلطنت و كامرانى او بنوعى در اطراف آفاق بلند شد كه نقش مخالفت او در آينهء خيال هيچ پادشاه ذيشوكت صورت نمينمود و جميع سرحدها از امراء و حارسان و لشكريان خالى مانده بود و هيچ مخالفى را قدرت آن نبود كه جز بطريق انقياد قدم در عرصهء ممالك تواند نهاد و يا از سرحد و ثغور قلمرو قزلباش بزغالهء تواند برد الحق طرفه شكوهى و عظيم صلابتى داشت چون روز وعدهء جلوس نزديك رسيد اول اراده كرد كه جهت ترويج روح نواب جنت مكانى آش داده نعش مطهرش را كه همچنان در دولتخانه بود بآستانه مقدسه امامزاده حسين برده در آنجا نگاه دارند كه در وقت پائيز نقل مشهد مقدس [ 148 
  ] معلى شود يراق و اسباب آن را برروى مزار امامزادهء مذكور برده خيمه و سراپرده بسيار نصب كرده مجلس عظيم داشتند و دوازده هزار ظرف اطعمه الوان و حلاوه سرانجام نموده سركارى هر يكهزار قاب را بعهدهء يكى از امراء عظام نمود نعش مطهرش را از دولتخانه بيرون آورده آن جنازهء مغفرت اندازه را اسمعيل ميرزا بر دوش خود گرفته ساير شاهزادگان موافقت نمودند و تا بيرون دولتخانه آورده در آنجا اسمعيل ميرزا سوار شد اما شاهزادگان تا آستانهء مقدسه امامزاده حسين جنازه را بر دوش كشيده بآستانه رسانيدند و بعضى امراء نيز موافقت مىنمودند و در اندرون آستانه جوار مرقد امامزاده با صندوق نهاده صندوق يواش بر آن انداختند و حفاظ بتلاوت كلام ملك علام و ختمات قيام و اقدام\r\n\r\n","description":"","footnote":"","page_name":" 206 ","page_number":236},
  {"content":"\r\n\r\nمينمودند از آنجا بمجلس آش رفته دوازده هزار قاب طعام و حلوا كشيده فقراء و مساكين بل كافهء مؤمنين از سپاهى و رعيت از آن بهره‌ور گشتند و چون خاطرش از اين امر فراغت يافت و روز معهود كه چهارشنبه بيست و هفتم جمادى الاولى بود جلوس همايون بوقوع انجاميد و در ايوان چهل - ستون جشن عظيم پادشاهانه و مجلس عالى ملوكانه ترتيب يافت امراء و شاهزادگان و اركان دولت جمع شده اسمعيل ميرزا با شكوه و عظمت تمام بايوان آمده بر فراز مسند پادشاهى جلوس كرد و در مكان مبارك شاه جنت مكان قرار گرفت و زمانهء غدار ناپايدار زبان حال به اين مقال ادا مينمود .\r\nشعر\r\n خوش گرفتند حريفان سر زلف ساقى * گر فلكشان بگذارد كه قرارى گيرند \r\nبالجمله اول شاهزادگان و بعد از آن سادات و علماء و مجتهدان و بعد از آن عيسى خان خان ولدلوند و سمايون ولدلوار صاب گرجى كه از قلعهء الموت بيرون آورده بودند و شاه رستم لر بعد از آن امراء عاليشأن و اعيان قزلباش و وزراء و ارباب قلم و اكابر و اهالى ممالك و ايلچيان نظام شاه و ابراهيم خان و ميرزا خان والى مازندران و سيد سحار والى عربستان و ايلچيان فرنك بشرف پاى بوس مشرف شده پيشكش و تحف و هداياء ملوك اطراف كه از بدايت خروج از قلعه تا حين جلوس در درگاه فلك اشتباه جمع شده بود به نظر عالى درآوردند و بعد از جلوس همچنان مهمات ممالك در عقدهء تعويق بود هيچ مهمى فيصل نمييافت و انتظار خلايق از حد گذشت به جهت رفع تشنيع مردم نواب سلطان ابراهيم ميرزا را مقرر كرد كه باتفاق محمدى خان تخماق و ميرزا على قاجار و ميرزا شكر اللّه وزير در ايوان عدل نشسته مهمات حسابى خلايق و امور خيريه ممالك را فيصل دهند و احكام و مناشير بطغراى امر ديوان اشرف اعلى مزين ساخته به مهر مهر آثار كه كه عليحده به جهت آن احكام ترتيب داده عبارت مهر ديوان اشرف بدان نقش كرده بودند مختم گردانند و چون زبان بنظم اشعار ميگشود « عادلى » تخلص ميكرد در عنوان احكام و مناشير خود نيز » هو العادل » قلمى مينمود و منصب صدارت نصف ممالك را بسيادت پناه ميرزاى مخدوم شريفى و نصف ديگر را بشاه عنايت اللّه نقيب اصفهانى كه در زمان خاقان جنت مكان قاضى معسكر بود نامزد نموده مقرر شد كه احكام و امثلهء شرعيه بمردم دهند يك دو ماه معاملات جزئيه شرعى و حسابى كافهء مردم هر ديار در ديوان عدل فيصل يافته احكام و مناشير به مهر ديوان اشرف اعلى صدور مييافت اما معظمات امور كارخانهء سلطنت و پادشاهى و تعيين امراء و حكام و امثال ذلك در عهدهء تعويق و تأخير بود و اكثر اوقات از عدم رشد و كاردانى ميرزا شكر اللّه وزير شكايت كرده او را مورد اعتراضات كه حق بجانب او نبود ميساخت و هيچكس راه بانديشهء او نميبرد در خلال اين حال خبر فوت مرحومى سلطانحسين ميرزاى ولد بهرام ميرزا كه حسب الفرمان شاه جنت مكان در ولايت قندهار حاكم و فرمانروا بود رسيد كه باجل طبيعى وداع عمر و دولت ناپايدار كرده بعالم بقا پيوست نواب سلطان ابراهيم ميرزا از استماع خبر فوت برادر لباس سوگوارى پوشيده بلوازم تعزيهء برادر پرداخت اسمعيل ميرزا بپرسش او قدم رنجه فرموده به منزل او رفت و مراسم تفقد و دلجوئى بظهور آورد و نواب ميرزا و حرم محترم او را با صبية قدسيه‌اش و محمد حسين ميرزا ولد سلطانحسين ميرزا كه در درگاه معلى بود بخلاع فاخره نوازش فرموده از لباس سوگوارى بيرون آورد اما بعد از وقوع اين قضيه در اندك روزى اسمعيل ميرزا تغيير\r\n\r\n","description":"","footnote":"","page_name":" 207 ","page_number":237},
  {"content":"\r\n\r\nسلوك با او كرده ديگر بوئى از اشفاق و التفات بمشام او نرسيد و زبان اعتراضات [ 149 
  ] بيموقع بر او گشوده رفته رفته سوء مزاج او نسبت بنواب ميرزا و ساير شاهزادگان بسر حدى انجاميد كه افناء و انعدام ايشانرا پيشنهاد همت ساخت و در همان چند روز بقتل ايشان پرداخت .\r\n\r\nذكر شهادت شاهزادگان نامدار و از پاى در آمدن نهال شمر ايشان از صرصر قهر زمان غدار ناپايدار\r\nايزد توانا كه آفرينندهء كل مخلوقات است قطع صلهء رحم را از رذايل رديه و صلهء ذوى - الارحام را از محسنات شمرده اسمعيل ميرزا بقساوت قلب موصوف بود و مطلقا بهرهء از اين شيوهء سعادت - افزا نداشت و هرگز نسبت ببرادران و بنى اعمام و برادر زادگان اشفاق و مهربانى ازو بظهور نرسيد و وجود ايشانرا خار گلزار دولت خود ميدانست و تواضعات رسمى كه گاهى بنواب سلطان ابراهيم ميرزا ميكرد در آخر معلوم شد كه سبب آن ملاحظه جانب سلطان حسين ميرزاى برادرش بوده كه در قندهار بود و دغدغهء آن داشت كه مبادا در خراسان از او فتنه بظهور رسد و لهذا بعد از فوت او باندك روزى تغيير سلوك با ميرزا كرده زبان اعتراض گشوده نواب ميرزا كه خرد افلاطونى با كمال استعدادات كسبى جمع داشت استشمام رايحهء بىالتفاتى نموده اگر چه ميدانست كه جز بقطع رشتهء حيات او به چيز ديگر تسلى نميشود ترك ملازمت و خدمت كرده انزوا و گوشه نشينى اختيار كرد كه شايد به آن وسيله دو سه روزى تسلى بخش خاطر اندوهگين خود گردد و آقايان و ملازمان خود را امر كرد كه در منازل خود بوده ترك خدمت نمايند اما لحظه فلحظه مترصد قتل ميبود تا آنكه ده بيست نفر از چراكسه ازرق چشم كريه منظر را فرستاد و كشيك خانهء ميرزا را نگاه داشته محافظت نمايند و چراكسه چون به خانه ميرزا آمدند ميرزا در منزل حرم در جام خانه خود بود چراكسه ابواب خروج و دخول مسدود ساخته ساير دروب مقفل گردانيده خود در حرم اقامت نموده كشيك ميداشتند چهار\r\n\r\nنزاع داروغه قزوين با صوفيان و قتل صوفيان\r\nپنجروز بدين و تيره گذشت تا آنكه روزى در ميدان سعادت ميانهء جماعت و ملازمان عبدالغنى بيك استاجلو كه داروغه قزوين شده بود بر سر خريد و فروخت گوسفندى نزاع شد صوفيان هجوم نموده داروغه بازار و ساير ملازمان داروغه را زدند خبر بداروغه رسيد جمعى را بگرفتن آن جماعت فرستاد صوفيه تمكين نكرده بىاندامى بسرحد افراط رسانيدند داروغه با مردمى كه داشت خود سوار شده بميدان آمد صوفيان داروغه را به سنگ گرفته رفته رفته بكارد و خنجر كشيد از آنطرف هجوم آورده داروغه مغلوب گرديد خبر باسمعيل ميرزا رسيد و او با طبقهء صوفيان به جهت ارادت و اتفاقى كه با خلفا داشتند صفائى نداشت جميع امراء را فرمود كه يراق بسته بميدان اسب شاهى حاضر آيند امرا جوق جوق يراق بسته ميآمدند و او بدفع و تنبيه صوفيان ميفرستاد و در آخر حكم قتل عام آن طبقه كرد جميع لشكر خصوصا مسيب خان تكلو و مرتضى قليخان پرناك\r\n\r\n","description":"","footnote":"","page_name":" 208 ","page_number":238},
  {"content":"\r\n\r\nرو بمنازل آن جماعت كه در حوالى خانهء خلفاء بود آوردند چون صوفيان حال بر آن منوال ديدند اسلحه و يراق انداخته ميگريختند و غازيان قزلباش بديشان رسيده قتل و اسير مينمودند در طرفة العينى\r\n\r\nقتل شش نفر از شاهزادگان بفرمودهء اسمعيل ميرزا كه شاه اسمعيل ثانى است\r\nقريب بپانصد نفر از آن طبقه آمدند اسمعيل ميرزا در هنگامى كه مردم را بر سر صوفيان فرستاده به آن خدمت مشغول ساخت حكم قتل شاهزادگان نيز فرموده بمستحفظان هر يك كس فرستاد كه بخدمتى كه مأمورند قيام نمايند اول چراكسه بحرم نواب سلطان ابراهيم ميرزا درآمده او را از پيش حليلهء جليله‌اش كه صبيهء قدسيه شاه جنت مكان بود بيرون كشيده طناب در حلقش انداختند و خبه كردند همان لحظه فرياد و فغان از خانه ميرزا برآمده ظاهر شد كه بقتل او اقدام نموده‌اند و همچنين با يكيك از شاهزادگان اين عمل كردند بعد از آنكه خبر قتل شاهزادگان به او رسيد خاطر جمع كرده رقم عفو بر زلالت صوفيان كشيد بقية السيف نجات يافتند و مشخص شد كه اين معركه را به جهت قتل شاهزادگان گرم كرده بملاحظهء آنكه مبادا طبقهء قزلباش از اين امر شنيع امتناع نموده فتنه حادث گردد ايشان را بدان امر مشغول گردانيده مكنون خاطر خود را بظهور آورد و در آن روز شش نفر از شاهزادگان بفرمودهء او در قزوين شربت شهادت چشيدند سلطان ابراهيم ميرزاى مذكور كه از مستعدان روزگار بانواع فضل و كمال آراسته و بفنون هنرپرورى پيراسته بود خط نستعليق را بسيار خوب مينوشت مصور نازك قلم بود در موسيقى [ 150 
  ] و علم ادوار سرآمد روزگار در تصنيف قول و عمل شاگرد مولانا قاسم قانونى بود و ساز را خوب مينواخت و در صنعت درودگرى و ساز تراشى و خاتم بندى مهارت تمام داشت در خراسان اكثر اوقات بشعراء و ارباب نظم و بلاغت صحبت ميداشت و خود « جاهى » تخلص ميكرد و غزلهاى عاشقانه از او در ميان است از آن جمله اين دو مقطع در حين تسويد حالات او بخاطر رسيد :\r\nقطعه\r\n يار آمد بسرت دردم رفتن جاهى * ديده بگشاى اگر طاقت ديدن دارى \r\nقطعه\r\n بعد از هزار شب كه ببزمش رسيدهء * جاهى غنيمت است ازو بر مدار چشم \r\nكتابخانهء عالى بهمرسانيده از خطوط استادان و خوشنويسان ما تقدم و تصوير مصوران عديم المثل زرين قلم و ساير تحف در سر كار او بسيار بود چينى خانه‌اش رشك نگارخانهء چين و خطا\r\n\r\nقتل سلطان محمود ميرزا با پسرش محمد باقر ميرزا كه يك ساله بود\r\nمينمود حرم محترمش بعد از واقعهء ميرزا اكثر آنها را به جهت آنكه بدست اسمعيل ميرزا در نيايد در آب ريخته چينيها را خرد كرده بقيه را آتش زد و در ماتم ميرزا فرياد و فغان از حد اعتدال گذرانيده از كثرت جزع پهلو بر بستر ناتوانى نهاده در همان ماه عالم فانى را وداع كرده بعالم بقا پيوست محمد حسين ميرزاى برادر زاده‌اش جوان قابل هفده ساله بود اول چشم او را ميل كشيدند و او از شدت درد فرياد و زارى بسيار كرده آرام نميگرفت خبر\r\n\r\n","description":"","footnote":"","page_name":" 209 ","page_number":239},
  {"content":"\r\n\r\nباسمعيل ميرزا رسيد فرمود كه او را نيز از شكنجهء هستى خلاصى دهند فرمانبران حسب الفرموده عمل كردند سلطان محمود ميرزا كه در ميانهء جماعت روملو بود بسيار جوان سليم النفس عافيت دوست بود هرگز نقش بزرگى و جاه طلبى در آئينهء خيالش جلوه ننمود چون بفرمودهء برادر نامهربان موافقت ساير برادران اختيار نمود در وقت تغسيل و تكفين حركتى كرده چشم باز كرد معلوم شد كه در وقت خبه كردن ريسمان يك رگ گردنش را نگرفته بوده اسمعيل ميرزا از اين حال آگاه گرديد چون ديدهء بصيرتش از قبايح و شنايع اين اعمال پوشيده بود با تمام كارش امر فرمود و او را با محمد باقر ميرزاى پسر او كه كودك يك ساله بود به ديگران ملحق ساختند امام قلى ميرزا و سلطان احمد ميرزا هر دو را بدولتخانه آورده در حوالى ميدان اسب نگاه ميداشتند در همانجا شربت شهادت مرگ چشانيدند و همچنين كس بسيستان فرستاده كه بديع الزمان ميرزاى ولد بهرام ميرزا با پسرش بهرام نام كه كودك خردسال بود مقتول ساختند و كس بطلب سلطانعلى ميرزا كه در گنجه بود فرستادند بعد از چند روز جماعت قاجار ميرزا را آوردند ترحم نموده از قتلش گذشت اما ميل در چشمهايش كشيده از ديدن عاطل ساخت در باب نواب سكندر شأن كه برادر اعيانى او و مضعف البصر بود و اولاد نامدار او انديشه‌مند بود و از عليا جناب بلقيس مكانى سلطانم والده‌اش كه محبت مفرط با پسر و پسرزاده‌ها داشت شرم ميداشت اما در فكر كار ايشان شبها بروز آورده تا آنكه عاقبت خبث باطن خود را نسبت بديشان نيز بظهور آورده اول سلطان حسن ميرزاى پسر بزرگتر نواب سكندر شأن را كه در طهران بود بقتل آورد تبيين اين مقال و شرح بدايت و حال اختتام احوال آن شهزادهء نيكو خصال آنست كه نواب جنت مكانى او را از دار السلطنهء هرات طلب فرموده در پايه سرير اعلى منظور نظر التفات بود و چند سال در ظل تربيت جد عاليمقدار نشو و نما يافته بمرتبهء كمال رسيد بعد از\r\n\r\nقتل امامقلى ميرزا\r\nفوت سلطان مراد خان والى مازندران شاه جنت مكان ايالت نصف ولايت مازندرانرا بجناب شهزادگى تفويض فرموده نصف ديگر آن ولايت را بميرزا خان ولد سلطان مراد خان شفقت فرمودند و ميرك ديو را كه از طبقهء ديوان مازندران بمزيد عقل و كياست ممتاز بود بوكالت شاهزاده تعيين كردند و نواب ميرزا بعنايات شاهانه مخصوص گشته در كمال عزت و اعتبار بمازندران شتافته بر مسند ايالت و دارائى نصف آن ولايت تكيه زد و ميرك ديو وكيل و راتق فاتق مهمات گشت و همانا سلوك او بر وفق رضاى نواب ميرزا نبود و برأى و صلاح خود فيصل مهمات مينموده و ملازمان قديمى نواب شاهزادگى را مطلقا در هيچ امرى مدخل نميداده و اين معنى مرضى خاطر شريف شاهزاده نبود و تاب تسلط و اقتدار او نياورده باغواى جمعى از ملازمان ميرك ديو را بىامر و اشاره شاه جنت مكان بقتل آورده در مقام آن شد كه دست ديو ساران مازندران را از معاملات آن ملك كوتاه گرداند و اين معنى باعث رسيدگى آن طايفه شد و چون حقيقت حال بعرض اشرف رسيد اين جسارت و خود رائى پسند طبع اشرف نيامده از او رنجيده [ 151 
  ] خاطر گشت و بخاطر اشرف رسيد كه نواب ميرزا اين حركت را بتحريك و اغواى مير عزيز خان ولد مير عبدالله خان كه خالوى صلبى ميرزا بود و در اردو با ميرزا مصاحب بود بفعل آمده كس فرستاد على الغفله جميع كاغذها و اسباب ميرزا را آوردند در ميان كاغذها مراسلات مير عزيز خان ظاهر شد كه ميرزا را بامر مزبور اغوا نموده بنابر آن او را مقيد نموده بقلعهء اصطخر فرستادند به جهت تسلى خاطر ديوان مازندران و تأليف قلوب ايشان باخراج ملازمان قديمى ميرزا حكم فرمودند سواى چند\r\n\r\n","description":"","footnote":"","page_name":" 210 ","page_number":240},
  {"content":"\r\n\r\nخدمتكار در خدمت شاهزاده نماندند و جناب ميرزا در مازندران اندكى خفيف و بىاعتبار شد هر چند نواب شاهزادگى عرض نمود كه ميرك ديو پاى از دايرهء اطاعت بيرون نهاده در مقام عصيان و طغيان بود اگر دفع شر او را بعرض و اشاره اشرف موقوف ميداشتم انواع فساد عاجلا بظهور ميرسيد از آن جهت به خود سر جرأت اين بىادبى نمود اگر چه به قدر عذر پذير گشته مهمات او فى الجمله باصلاح آمد اما زياده در مقام تدارك احوال او نشدند و ميرزا نيز حكومت ناقصى ميكرد و در اواخر جمعى از اهل مازندران را بملايمت و التفات به خود رام ساخته در مقام اصلاح حال خود بود كه قضيهء ارتحال شاه جنت مكان بوقوع انجاميده سلطنت و پادشاهى ايران بزعم حقيقى او باسمعيل ميرزا قرار گرفت سلطان حسن ميرزا بعد از اطلاع بر اين حالات چون جده معلى سلطانم والده اسمعيل ميرزا كه جدهء ميرزا بود با نبيرهء گرامى محبت مفرط داشت شاهزاده بتصور آنكه نواب مشار اليها در ايام سلطنت عم بزرگوار صاحب اختيار و اقتدار خواهد بود و عم مزبور حالا پسرى ندارد بحكومت ناقص محقر ولايت مازندران راضى نشده بخاطر رسانيدند كه در خدمت عم بزرگوار و جده بمنزلهء فرزند گرامى بوده صاحب اختيار مهمات ايران بلكه وليعهد و قايم مقام خواهد بود بىامر و اشاره اسمعيل ميرزا از مازندران بيرون آمده اصلا بخاطرش خطور نميكرد كه عم نامهربان دربارهء او غدرى انديشيد چون بطهران رسيد اسمعيل ميرزا از آمدن او خبر يافت از غايت ملاحظه و احتياطى كه داشت راضى بآمدن او نشد و بيجهتى ظاهر در مقام دفع او نميتوانست شد چه پدر نامدار و يك برادر او در شيراز در ميان طائفه ذوالقدر و يك برادر او در هرات در ميانهء طايفه استاجلو بود و رعايت جانب والده‌اش نيز در نظر خلايق فى الجمله لازم مينمود كس نزد او فرستاده پيغام داد كه چون والدهء محترمه‌ام كه جدهء آن فرزند است در قم است اراده آنست كه او را باعزاز و احترام تمام و تجملات شاهانه بياريم و چنين مسموع شد كه شاهزاده نيز فى الجمله بيسامان شده حالا به ترتيب يراق والده مشغوليم آن فرزند در طهران توقف نمايد كه بعد از آنكه اسباب و يراق والده انجام يابد كس بطلب او فرستاده شود به ترتيب و يراق آن فرزند نيز پرداخته يكى از امراء عظام را بطلب او خواهيم فرستاد كه ملاقات او والده يك مرتبه واقع شود نواب ميرزا حسب الامر در طهران توقف نمود اسمعيل ميرزا تغافل در باب آوردن او و والده عظمى ميورزيد و گاهى اتمام عمارات و گاهى تعيين منازل و امور مختلفه را بهانه ساخته دفع - الوقت ميكرد و او در طهران بود تا آنكه در اردو و حكايات اختلاف مذهب بميان آمده بعضى خوش آمد گويان باسمعيل ميرزا رسانيدند كه اكثر قزلباش گمان تسنن بنواب عالى برده با آن جناب دل دگرگون كرده‌اند و اراده دارند كه سلطان حسن ميرزا را آورده پادشاه كنند اين مقدمه را بهانه ساخته بقطع رشته حيات آن شاهزاده بيگناه فرمان داد اول حال مسيب خان شرف الدين اغلى تكلو كه خواهر زاده نواب سلطانم و خاله زاده نواب سكندرشأن و اسمعيل ميرزا بود بدين خدمت نامرد گشت او باكراه تمام روى به راه آورده بعد از چهار پنج روز خبر رسيد كه او بتأنى طى مسافت نموده از كرج ساوجبلاغ نگذشته از تعلل و تساهل او آزرده شده امراء تركمان كوسه عليقلى را با چهل پنجاه نفر از قورچيان هراويماق دو نفر فرستاد كه هر بيست و دو نفر يكسر طناب بدست گرفته شاهزاده را خبه نمايند مسيب خان از اينمعنى مسرور گشته باز گرديد آنجماعت چون بلاى ناگهان بطهران رسيدند و شاهزاده از طول مكث در طهران رايحهء بىالتفاتى استشمام نموده بود و گمان شفقت كه بعم نامهربان داشت زايل شده راه بيرون شد مسدود مييافت در هنگام وصول قورچيان در خانه را مقفل ساخته تركش خود را با كمان همراه به بام برده با خود قرار داد كه تا قوت و توان و تير در كمان داشته باشد تلاش نموده به مردى كشته شود قورچيان كه اينحال مشاهده نمودند كوسه عليقلى گفت\r\n\r\n","description":"","footnote":"","page_name":" 211 ","page_number":241},
  {"content":"\r\n\r\nكه حسب الامر بطلب شاهزاده آمده‌ايم و مصحفى بدست گرفته بر صدق قول [ 152 
  ] خود قسم دروغ خوردند و بشاهزاده بر قسم اعتماد نموده بايشان ملاقات كرد آن جماعت از خدا بى خبر بيك بار در او آويختند و همان ساعت بنوعى كه مأمور شده بودند ريسمان در حلق نازنين شاهزاده نهاده آن سرو جويبار سلطنت را كه در چمن عزت نشو و نما يافته از پاى درآوردند در همانروز اسمعيل ميرزا غازى بيك نام قورچى ذوالقدر بشيراز فرستاده كه نواب سكندرشأن و فرزندان او را مضبوط ساخته مانع آمد شد مردم شود و نگذارد كه از طايفهء ذوالقدر و غيره احدى با او ملاقات نمايد و منتظر فرمان باشد بين الجمهور مشهور گشت كه بالاخره بدفع او و فرزندان گرامى نواب كامياب شاهى كه در هرات تشريف داشت جازم گشته حكم قتل ايشان نمود اين مقدمات بر او مبارك نيامد و پيش از آنكه\r\n\r\nخبر كردن سلطان حسن ميرزا بامر عمويش شاه اسمعيل ثانى\r\nاين امور شنيعه از حيز قوت بفعل آيد به قضاى مبرم اجل گرفتار آمده وديعت حيات سپرد چنان كه تفصيل آن احوال در محل خود سمت گزارش خواهد يافت و چون الله سبحانه و تعالى در ذات مقدس حضرت اعلى شاهى ظل اللهى چندين كارهاى شگرف وديعت نهاده بود رقم سلطنت و پادشاهى او بتوقيع وقيع توتى الملك من تشاء مختم و در لوح محفوظ ثبت بود اين حكم بامضا نرسيد و قبل از آنكه بظهور آيد زمانه غدار طغراى دولت او را برقم ختم اختتام داده از عمر و دولت تمتع نيافت .\r\n\r\nذكر بعضى سوانح و حالات كه در ايام سلطنت اسمعيل ميرزا تا حين ارتحال او روى داد\r\nاسمعيل ميرزا بعد از آنكه خاطر از مهم برادران و بنى اعمام جمع ساخته بمهمات ممالك پرداخت چون اطوار ميرزا شكر الله وزير موافق طبع او نبود هميشه از او شكايت ميكرد او را از وزارت ديوان اعلى معزول فرموده آن منصب عالى را بميرزا سلمان ناظر تفويض كرده پايهء قدر و منزلت او را باوج اعتلا رسانيده مقرر شد كه جهت هيچكس از امراء عاليشأن تعظيم نكند و مشار اليه من حيث - الاستقلال شروع در آن كار كرد اما اسمعيل ميرزا متوجه قطع و فصل ممالك كمتر ميشد و تغافل در انتظام مهمات و امور سرحدها از حد اعتدال گذرانيده هر چند روز مهمى را نامزد شخصى ميكرد و باز تغيير در آن مينمود اما بعضى امرا را بحكومت هر محل نصب نموده چند نفر روانه الكاى خود شدند همه در اردوى معلى بودند كه قضيه ارتحال او روى داد اما از طايفه تكلو مسيب خان شرف الدين اغلى كه خانزاده اسمعيل ميرزا بود تربيت نموده بمرتبه ايالت و خانى رسانيده الكاى رى را به او عنايت كرد و سولاغ حسين تكلو را بجانب كردستان فرستاده الوسات و بعضى محال قلمرو عليشكر را به او داد و عليقلى - خان شاملو و سلطانحسين خان پدر او را برتبه ايالت سرافراز فرموده حكومت هرات را بعليقلى خان تفويض كرد و زينب بيگم صبيه شاه جنت مكانرا به او عقد بست و مقرر شد كه در سال ديگر به جهت او بهرات فرستاده شود و مرتضى قليخان پرناك را بحكومت مشهد مقدس معلى معزز و سربلند گردانيد و ايالت گنجه و امير الامرائى قراباغ را كه شاه جنت مكان بيوسف خليفه زياداغلى داده بود به پيكر سلطان عمزادهء او نامزد فرمود مشار اليه را بخاطر رسيد كه چون يوسف خليفه بمرافقت سلطان حيدريان\r\n\r\n","description":"","footnote":"","page_name":" 212 ","page_number":242},
  {"content":"\r\n\r\nتهمت زده است قتل او موجب ازدياد شوكت و اعتماد او خواهد بود انتهاز فرصت نموده صبحى كه او از حمام بيرون آمده رخت ميپوشيد با چند نفر ملازمان تيغها كشيده بر سر حمام آمده او را بقتل آورد و بدين اكتفا نكرده مادر و برادرش را كشت و اين معنى موافق مزاج اسمعيل ميرزا نيامده او را عزل كرد و ايالت گنجه را به امام قليخان قاجار داد و الله قلى بيك افشار حاكم كرمان را منصب قورچى باشيگرى داده حكومت كرمان را بمحمود سلطان افشار تفويض نمود و ايالت شيراز را\r\n\r\nولادت شاه شجاع پسر اسمعيل ميرزا\r\nبدستور بوليخان قلخانچى اغلى تفويض كرد در اين اثنا يكى از جوارى اسمعيل ميرزا كه حامله بود وضع حمل نموده پسرى از او در وجود آمد و اسمعيل ميرزا بمقدم او بشاشت و خرمى بىاندازه بظهور آورده هر كس بمژده تولد نزد هر كس از امراء فرستاد ما يعرف خود را بمژدگانى داد بعد از چند روز او را بشاه شجاع الدين محمد موسوم ساخته لله‌گى او را بولى سلطان ذوالقدر حاكم شيراز تفويض كرد كه در مكان سلاطين آل مظفر تربيت و نشو نما يافته در آن ولايت آئين شاه شجاع مظفرى را تازه سازد و ولى سلطان در منزل خود جشن ملوكانه و بزم خسروانه [ 153 
  ] ترتيب داده گهواره شاهزاده را از دولتخانهء مباركه بيرون آورده سواره در پيش گرفت و جميع امراء و اركان دولت حسب الامر پياده در ركاب مهد شاهزاده قدم نهاده او را به منزل ولى سلطان رسانيدند و پايه قدر و منزلت او را در نظر همگنان باوج اعتلا رسانيد و سبب تربيت او آنكه در شيراز ميانه او و نواب سكندر شأن غبار خاطرى بهمرسيد و طايفهء ذوالقدر بمحض صوفيگرى جانب نواب سكندر شأن گرفته با او خشونت آغاز نهادند و به روى چيره شده خدمتش خفيف و بىاعتبار گشته از شيراز بيرون آمده بپايهء سرير اعلى آمده اسمعيل ميرزا از غايت عنادى كه نسبت ببرادر كهتر مركوز طبيعتش بود او را تربيت نموده و آقايان ذوالقدر را كه با او خشونت نموده بودند خصوصا على بيك و برادران و اولاد محمد خان آقا شادى بيكلو حاكم سابق شيراز را بىاعتبار ساخته در معرض خطاب و عتاب درآورد در اين اثنا ميانهء خلايق گفتگوى اختلاف مذهب بميان آمده از اطوار اسمعيل ميرزا و سخنانى كه در عقايد شيعه در پرده ميگفت مردمان او را در تشيع سست اعتقاد يافته گمان تسنن به او بردند سبب مظنه اول آن بود كه در طعن عايشه دغدغه كرده به جهت رفع دغدغه بر سبيل تحقيق و استعلام بر علماى اسلام كه در\r\n\r\nبيان ضعف عقيده اسمعيل ميرزا بمذهب شيعه و ميل او بمذهب اهل سنت و جماعت\r\nملازمت او بودند خصوصا خواجه افضل‌تر كه اظهار نمود كه آيا طايفهء شيعه بچه دليل طعن حرم محترم رسول خدا را جايز داشته‌اند حال آنكه آيات عصمت و طهارت در شأن او نازل گشته و شرف فراش آن حضرت دريافته و خلوات صحيحه بفعل آمده و محبوبه آن سرور بوده صاحب فراش و محبوبه آن حضرت را با كمال عصمت چگونه مستحق نيران و عقوبات آخرت باشد و آنچه در بصره ميانه او و حضرت امير المومنين على بن ابيطالب باغوا و تحريك طلحه و زبير صدور يافت حضرت امير المؤمنين بضعف راى و نقصان عقل كه زنان را مىباشد حمل نموده ازو عفو كرد دليل عفو آنكه او را معزز و محترم بمدينه فرستاد بملاحظه حرمت رسول خدا او را طعن نكرد و چند منزل آنحضرت و حضرات حسنين بتشييع او قدم رنجه فرمودند و طعن به او كردن همانا راجع به آن سرور مىشود علماى شيعه در اين باب چه ميگويند و اين حكايات را در چند مجلس بعضى اوقات بكنايه و بعضى اوقات صريحا اظهار كرد علماء در مقام معارضه و جواب شافى در نيامده و در هر مرتبه مناسب مقام در پرده حكايت مىگفتند ميرزا مخدوم شريفى كه در زمان شاه جنت مكان\r\n\r\n","description":"","footnote":"","page_name":" 213 ","page_number":243},
  {"content":"\r\n\r\nتهمت زدهء تسنن بود مؤيد قول اسمعيل ميرزا دلايل گفته روز بروز مورد تربيت ميگشت و او از پرده بيرون آمده در تقويت مذهب اهل سنت و جماعت و رفع طعن خلفاء ثلاث با علماء مباحثات و مناظرات مينمود و علماء اكثر اوقات اغماض نموده كمتر طرف بحث او ميشدند روزى اسمعيل ميرزا به بلغار خليفه كه بمنصب والاى خلفائى معزز و سربلند شده بود اظهار نمود كه خليفه اگر كسى زوجهء ترا در مجمع عوام نام برد و دشنام دهد ترا بد ميآيد يا نه جواب داده بود كه بلى گفت پس چگونه مردم حرم محترم رسول خدا را لعن مىكنند بلغار خليفه در جواب گفت كه دشنام دادن حرام است اما لعن دورى از رحمت خدا و نفرين است هر كس را نفرين كردهء كار او را به خدا حوالت نمايند قصورى ندارد اسماعيل ميرزا پرسيد كه تو مرد ترك ساده لوحى اين حكايت را چه كس به تو تعليم داده گفت در زمان شاه جنت مكان از علماء شنيده بودم خوش آمد گويان بعرض اشرف رسانيدند كه خلاف ميگويد چند روز قبل از اين در ايوان شاهى در حضور سلطان ابراهيم ميرزا ميانهء علماء اينحكايت مذكور ميشد ميرسيد حسين مجتهد و خواجه افضل به او خاطر نشان كردند بر آشفت از اين معنى باعث غضب و بقورچيان اشاره كرد كه خليفه كه بمرشد كامل دروغ گويد مستحق عقوبت است صوفيان هجوم نموده و چند لگد بر او زدند كه از حيات نوميد شد همه كس را گمان آن شد\r\n\r\nمنع اسمعيل ميرزا شيعيانرا از لعن و تبرى مخالفين\r\nكه فوت شده جسد او را در نمد پيچيده به منزل بردند كه دفن نمايند اتفاقا بعد از لحظهء به هوش آمد بعد از دو سه ماه قوت حركت يافت اسمعيل ميرزا منصب او را بدده خلفاء استاجلو داد و زبان اعتراض بر - علماء دراز كرده گفت كه حضرات همه روزه مجلس منعقد ساخته بامثال اين سخنان شناعت آميز عقيده قزلباش را نسبت به من فاسد ميگردانند و بشيادى و سالوس پدرم را بازى داده بودند من از ايشان بازى نميخورم و سخنان ناشايست نسبت بعلماء خصوصا ميرسيد حسين و استراباديان كه يقين التشيع‌اند ميگفت و على رغم ايشان حكم كرد كه رسم تبراء در كوچه‌ها و محلات مسلوب بوده من بعد تبرائيان ترك آن امر نمايند و ميگفت مرا با طبقه تبرائى كه لعن را [ 154 
  ] سرمايهء معاش ساخته‌اند صفائى نيست و از علماء جمعى كه تهمت زده تسنن بودند سيما ميرزا مخدوم شريفى و علامة العلمائى مولانا ميرزا جان شيرازى و مير مخدوم لاله مورد تربيت و نوازش گشتند ميرزا مخدوم شريفى بعضى اوقات وعظ ميگفت باسمعيل ميرزا عرض كرد كه تبرائيان در مجلس وعظ تبراء كرده نسبت به من سخنان كنايه آميز ميگويند اسمعيل ميرزا دوازده نفر قورچى را تعيين نمود كه در مجلس وعظ حاضر بوده هر كس زبان بتبراء گشايد تنبيه و تأديب نمايند در شب جمعهء از جمعات مجلس وعظ انعقاد يافته در آخر مجلس درويش قنبر تبرائى اين بيت خواند :\r\nبيت\r\n على و آل على را ز جان و دل صلوات * كه دشمنان على را مدام لعنت باد \r\nميرزا مخدوم حمل بر كنايه كرده اندكى برآشفت قورچيان او را كتك بسيار زده سرش را چند جا شكستند از وقوع اين حال شيعيانرا اشك حسرت از ديده‌ها باريدن گرفت و از ظهور اين مقدمات گمان مردم دربارهء اسمعيل ميرزا بيشتر از پيشتر شد و اين گفتگو در ميان خلايق افتاد باطنا زبان تشنيع دراز كردند و عقايد قزلباش ازو فى الجمله نقصان پذيرفت اما كسى را جرأت آن\r\n\r\n","description":"","footnote":"","page_name":" 214 ","page_number":244},
  {"content":"\r\n\r\nنبود كه از اين مقوله حكايتى تواند گفت اسمعيل ميرزا بهمهء علماء بدگمان شده بميرسيد حسين مجتهد و مير سيد على خطيب و استراباديان كه در تشيع و تبراغلو داشتند بيشتر از ديگران بىالتفاتى اظهار كرد و بعضى را از اردو اخراج كرد و جميع كتب علمى مير سيد حسين را فرمود كه در خانه نهاده مهر كردند و او را از منزلى كه داشت بيرون كرده خانه او را نزول دادند و مبلغى نذر صلحاء اهل اسلام نموده بود كه در مدت عمر بعشرهء مبشره لعن نكرده باشند بدهند ميرزا مخدوم شريفى تفحص اين قسم مردم ميكرد بسيارى از اهل طمع تهمت تسنن بر خود نهادند اما مقبول نيفتاد جمعى مستحقان قزوين اسامى خود را بقلم دادند كه در مدت عمر زبان بلعن اصحاب خصوصا عشرهء مبشره نگشوده‌اند چون جمعى از اهل قزوين در ازمنهء سابقه شافعى مذهب بوده‌اند و احتمال آن داشت كه از آن طبقه جمعى مانده باشند ميرزا مخدوم تصديق اذعان ايشان كرده وجوه نذريرا كه قريب به دويست تومان بود به آن جماعت دادند اما در زمان نواب سكندر شأن مسترد گشته پس گرفتند و بجز بدنامى تسنن نقدى در كيسهء اعتبار ايشان نماند بالجمله ميانه مردم از ترك و تاجيك قرار يافت كه اسمعيل ميرزا بمذهب اهل سنت رغبت تمام دارد و از سطوت و صلابت كه داشت احديرا حد و ياراى آن نبود كه زبان باظهار اين حكايت تواند گشاد و بعضى از علماء كه در زمان شاه جنت مكان در تبراغلو داشتند و همان شيوه را مرعى داشتند خفيف و بىاعتبار گشته از ملازمت ممنوع گشته و بىطلب به خدمت نميتوانستند آمد و بعضى ديگر كه از روى عقل و متانت سلوك نموده در پرده حكايت مىگفتند بتخصيص خواجه افضل‌تر كه راه تردد در مجلس او داشتند اما روزى در اثناى محاوره و گفتگوى مذهب در حقيقت مذهب ائمه اثنى عشر عليهم السلام و بطلان عقايد اهل سنت سخنان مرغوب بعرض رسانيده غايتش از لعن و مخالفت اصحاب ساكت بوده از آن مقوله حرفى نميگفتند و برخى نيز از وقوع اين مقدمات استبعاد نموده حمل بر مصلحتهاى پادشاهى و تأليف قلوب طبايع انام ميكردند امراء و اعيان قزلباش مطلقا احتمال نميدادند كه اين صورت وقوع داشته باشد تا آنكه روزى در مجلس او مذكور ميشد كه شعر خواندن و نوشتن در مساجد حرام است در و ديوار مسجد قزوين مملو از شعر عاشقانه است كه مردم نوشته‌اند اسمعيل ميرزا مير زين العابدين محتسب كاشى را كه با وجود تشيع فطرى هميشه مزاح گوئى ميكرد فرمود كه بمساجد رفته شعر را از سقف ديوار مسجد محو نمايد او بمساجد رفته به جهت خوش آمد اسمعيل ميرزا اسم سامى امير المؤمنين و مدح و مناقب حضرات ائمه معصومين صلوات اللّه عليهم اجمعين را نيز تمام حك كرد اين صورت نيز بر طبايع گران آمده اين گفتگو از افواه و السنه عوام بميان اتراك افتاد بعضى امراء و اعيان بتقريبى در درگاه باغ سعادت آباد مذكور ساختند كه مردم در باب مذهب مرشد و ولينعت ما كه خلف صدق شاه جنت مكان و فرزند شيخ صفى و از اولاد على بن ابيطالب عليه الصلاة و السلام است سخنان عجيب و غريب ميگويند و او را بدوستى معاندان شاه مردان متهم ميدارند حاشا كه چنين باشد نميدانم كه سبب گفتگوى مردم در اينباب چيست و چه صورت روى داده كه مردم را اين مظنه شده در طريق اخلاص و صوفيگرى ما را مشكلى افتاده جرأت آن نداريم كه از خدمت مرشد استدعاى حل مشكل خود توانيم كرد بعضى سفيد ريشان و عقلا مىگفتند كه اين مقدمه در آئين ارادت و اعتقاد قزلباش نسبت به اين خانواده كفر است چرا احتمال اين مظنه بايد داد [ 155 
  ] و اگر بعضى امور از جانب اشرف بظهور آمده باشد كه سبب طعن بدگويان شده بيمصلحتى نيست لب از اين گفتگو بستن اولى است زيرا كه ما بندگانرا اظهار اين معنى در خدمت پادشاه كمال بىادبى است و چه كس را حد و ياراى آن است كه اين سؤال تواند نمود ، اردوغدى خليفه تكلو\r\n\r\n","description":"","footnote":"","page_name":" 215 ","page_number":245},
  {"content":"\r\n\r\nكه از صوفيان و معتقدان اسمعيل ميرزا بود و مورد نوازش و تربيت او بود از كمال ارادتى كه داشت گفت حاشا كه اين صورت وقوع داشته باشد و اگر خواهيد كه خاطر شما اطمينان يابد جمعى غازيان و صوفيان امير خان كه از امراء بزرگ است پيش انداخته به نظر همايون آئيد من به آن حضرت حرف زده التماس حل مشكل شما كنم بعضى از مزاح گويان عزت طلب كه در آن مجمع بودند فى الفور خود را به خدمت اسمعيل ميرزا رسانيده در خلوت معروض داشتند كه جمعى از امراء تركمان و تكلو كه سركردهء ايشان امير خان و اردوغدى خليفه‌اند با هم اتفاق كرده ميگويند كه پادشاه ما ترك مذهب حق كرده با يكديگر اتفاق نموده‌اند كه حضرت شاه را از ميان برداشته سلطان حسن ميرزاى ولد نواب سكندر شأنرا كه در طهران است آورده پادشاه نمايند و اردوغدى خليفه در ميان مجمع قزلباش گفت كه امير خان آمده حامى من باشد من پيش رفته با پادشاه حرف زنم جمعى گمان عرض اين حكايت را بخليفه انصار بردند كه بتدارك مافات با اسمعيل ميرزا اظهار يكجهتى كرد العلم عند اللّه . اسمعيل ميرزا از شنيدن اين حديث بيهوده پريشان خاطر گشته شعله غضبش دربارهء آن جماعت اشتعال يافت امير خانرا طلب نموده مخاطبات عنيف كرد و گفت شما مرا در ميان قزلباش بدنام كرده كه مذهب تسنن اختيار نموده‌ام و عقيده مردم را به من فاسد ميسازيد امير خان مردانه در مقام جواب درآمده گفت حاشا كه ما را اعتقاد اين باشد و به حضرت شاه گمان غلط برده باشيم ميگوئيم كه اگر گاهى از نواب اشرف مسامحهء در باب مذهب شده باشد به جهت امور ملك و تأليف قلوب مخالفان است اما ميرزاى مخدوم شريفى پرده از روى كار برداشته نواب اشرف را بدنام كرده صريحا بمردم ميگويد كه حضرت شاه ميل بمذهب تسنن دارند و با علماى شيعه در باب حقيقت آن مذهب مناقشه مينمايد هر گاه حضرت شاه از اين حكايات تحاشى مينمايد او را متنبه سازد ما را چه گناه است اسمعيل ميرزا اردوغدى خليفه را مخاطب ساخته گفت اينك امير خان در پس سر تو ايستاده حامى تست چه حكايت دارى بگوى او انكار نمود امير خان عرض كرد كه حضرت شاه چرا سخن ارباب غرض را دربارهء ما دولتخواهان مسموع ميدارند بحقيقت صدق و كذب آن نرسيده مخلصان فدوى را از اهل نفاق ميشمارند اسمعيل ميرزا گفت اگر مرا لياقت پادشاهى قزلباش نيست همچنانچه با يكديگر مواضعه نموده مخمر ساخته‌ايد سلطان حسن را از طهران آورده پادشاه كنيد امير خان بىدهشت و محابا عرض كرد كه بيست سال كوس هواخواهى و دوستدارى نواب اشرف را زده حالا كه بمطلب رسيده‌ايم در برابر آن چه تمتع يافته و مييابيم كه از سلطان حسن كه پادشاهى او در مخيلهء هيچكس نگذشته چه تمتع توقع داشته باشيم مجملا گفتگو به طول انجاميد اردوغدى خليفه را گرفته در صندوق كردند عليخان بيك داروغه دفترخانه را باغوا و تحريك بابربيك برادرش كه با او عداوت تمام داشت بموافقت و مرافقت اردوغدى خليفه متهم ساخته محبوس گشت و بامير خان و مسيب خان تكلو كه تربيت كرده او بودند گفت اگر راست ميگوئيد خاطر مرا از جانب سلطان حسن جمع كنيد ايشان طوعا او كرها سر رضا جنبانيده كوسه - عليقلى تركمان كه از جملهء امرا بود با چهل و چهار نفر قورچى بدين امر شنيع نامزد گشتند چنانچه قبل ازين در فوق اشاره به آن شد بطهران رفته نهال خجسته آن چمن آراى دولت را كه در جويبار عزت بالا كشيده بود از پاى درآوردند بعد از اين قضايا نسبت بامراء تركمان و تكلو اندكى بىاعتماد شده طايفهء استاجلو را نوازشات نمود و پسران يكان شاهقلى را تربيت كرده چنانچه اشاره بدان شد مرشد قلى سلطانرا حاكم سيستان كرد و ابراهيم سلطان برادرش با بنى اعمام معزز و محترم بودند و محمدى خان تخماق بدستور ايالت چخور سعد داده ابو تراب سلطان را كه ميخواست بجاى محمد خان\r\n\r\n","description":"","footnote":"","page_name":" 216 ","page_number":246},
  {"content":"\r\n\r\nحاكم چخور سعد سازد ايالت شيروان نامزد فرمود و طايفهء استاجلو فى الجمله اطمينان يافته خوف و هراسى كه داشتند زايل شد و در همان ايام اسمعيل ميرزا جهت فسخ اعتقاد مردم ميرزا مخدوم شريفى را در معرض عتاب و خطاب درآورده گيرانيد عوام الناس و اجلاف كه مشاهده اينحال كردند زبان بسفاهت و دشنام او گشاده اوباش نهايت فضيحت [ 156 
  ] و رسوائى بظهور آوردند اين معنى مرغوب خلايق افتاده فى الجمله رفع مظنه مردم شد و ديگر از مقولهء مذهب حرفى مذكور مجلس او نشد و چون تا غايت زر بنام خود نزده بود و بزر كهنه داد و ستد ميشد ضرابيان در تجديد زر و منافع ضرابخانه مبالغه ميكردند ميرزا در سكه لا إله الا اللّه و محمد رسول اللّه و على ولى اللّه كه در يك\r\n\r\nنقش سكهء درم و دنانير در عهد دولت شاه اسمعيل ثانى\r\nطرف نقش مىشود تأمل داشت و ميگفت درم و دينار در سودا و معاملات بدست يهود و ارامنه و مجوس و هندو و ساير كفار در ميآيد و عوام در حالت جنابت مس اسم الله كه بمقتضاى كلام قدسى انجام لا يمسه الا المطهرون منهى و مذموم است مينمايند متردد خاطر بود كه در عوض آن چه عبارت نقش نمايد كه در نظر خلايق ناپسند نيايد روزى در ميان مردم گفت كه چون ياران ما را بدنام كرده‌اند در اين قضيه نيز خواهند گفت كه غرض از بر طرف كردن اين عبارت آن بود كه لفظ عليا ولى الله در سكه نباشد بعد از تأمل بسيار در آخر قرار يافت كه در يك طرف سكه اين بيت نقش نمايند :\r\n ز مشرق تا به مغرب گر امام است * على و آل او ما را تمام است \r\nو در يك طرف ديگر اسم او و محل دارالضرب نقش گردد در ساعتى كه مختار او بود سكه كنده وجوه دراهم و دنانير بدين سكه آرايش يافت و بعد ازين قضايا مرتضى قليخان پرناك را حاكم مشهد نموده بود مرخص ساخت كه نعش مبارك شاه جنت مكانرا برداشته روانه شود سيصد نفر قورچى تعيين شد كه منزل به منزل بكشيك آن جنازهء مغفرت اندازه را بر دوش كشند و عليقلى خان شاملو را نيز كه حاكم و بيگلر بيكى هرات شده مرخص ساخت كه تا مشهد مقدس خدمت جنازه مينموده باشد و از آنجا روانهء هرات كرد و بين الجمهور چنين مشهور گشت كه با او قرار داد كه چون بهرات رسد وجود شريف حضرت اعلى شاهى ظل اللهى را كه در آنوقت هفت ساله بود از لوحهء حيات سترده خاطر او را از دغدغهء وجود آن درى برج اقبال نيز فارغ سازد و بشيراز نيز كس فرستاد كه غازى بيك ذوالقدر نواب سكندر شأن سلطان محمد ميرزا و برادران او را مضبوط نگاه داشته محافظت نمايد كه چون ولى سلطان قلخانچى اغلى حاكم شيراز ميرسد او را نيز از پاى درآورد قرار خاطرش آن شده بود كه از دودمان سلطنت سواى او و شاه شجاع پسرش ديارى نماند و ندانست كه بمقتضاى العبد يدبر و الله يقدر تقدير خالق بر خلاف خلايق است .\r\n هر چه دلت خواست نه آن مىشود * آنچه خدا خواست چنان مىشود \r\nدر خلال اين احوال ستارهء ذوذبابهء در آسمان در برج قوس مرئى شد كه دنبالهء آن در وسط - السماء بجانب مغرب كشيده شده بود چون اسمعيل ميرزا از علم نجوم وقوفى داشت از مشاهده اينحال دغدغهء عظيم پيدا كرده همه روزه منجمانرا طلب داشت و از احكام ذوذبابه و تأثيرات او ميپرسيد منجمان سخنان مناسب وقت مىگفتند و او بدلايل نجومى خاطر نشان كرد كه ظهور اين حال زوال يكى از پادشاهانست منجمان ميگفتند كه چون دنبالهء آن بجانب مغرب كشيده شده معظم تأثيرش در ولايت روم\r\n\r\n","description":"","footnote":"","page_name":" 217 ","page_number":247},
  {"content":"\r\n\r\nو مغرب زمين خواهد بود اگر چه از سخنان منجمان فى الجمله تسلى يافت اما خاطرش همان دغدغه‌مند بود و فى الواقع دغدغهء خاطر او بجاى خود بود زيرا كه قواعد نجومى دلالت بر آن مىكند كه هر گاه\r\n\r\nظهور ستاره ذوذبانه\r\nذوذبابهء دروتد طالع او واقع شود بلاشبهه او را منعدم ميسازد اسمعيل ميرزا بطالع جوزا متولد شده صاحب طالعش عطارد بود و ذوذبابه كه مرئى گشت دروتد طالع او واقع شده بود و منجمان او را مغلطه داده از دريافت اينمعنى دور مىانداختند عاقبت مؤثر افتاده بعد از اندك روزى رخت هستى را براحلهء نيستى بسته عزيمت سفر آخرت نمود تبيين اينحال و شرح اين مقال آنست كه اسمعيل ميرزا در شب يك شنبه سيزدهم رمضان المبارك باتفاق حسن بيك حلواچى اغلى كه با او كمال تعشق و تعلق ميورزيد و انيس و جليس و هم صحبت شبانروزى او بود و چند نفر از مخصوصان از دولتخانه بعزم سير بيرون آمده تا چهار دانگ شب در كوچه‌ها و محلات سيار بود بعد از آن بدولتخانه آمده در خانه‌هاى حسن بيك مذكور كه بدولتخانه اتصال داشت و يك در آن از ميدان اسب شاهى گشوده ميشد بخواب رفت و چشمهايش را كه از مشاهدهء آرزوهاى ناپايدار دنياى غدار بهم نميآمد بهم نهاده بشاد خواب نيستى شتافت حسن بيك درها را از اندرون بسته در پهلويش خوابيده بود تا چاشتگاه در بسته بود مقربان و اهل خدمت در آنجا جمع شده انتظار مىكشيدند كه در گشوده شود و هيچ آفريده را قدرت و ياراى آن نبود كه بحوالى خوابگاه او تواند رفت چون امتداد زمان خوابيدن و استراحت از حد گذشت [ 157 
  ] ميرزا سلمان وزير و قورچى باشى قريب به ظهر بدرخانه بودند از امتداد زمان آن خواب دغدغه ناك شده حكيم ابوالفتح تبريزى مشهور بحكيم كوچك را كه از زمرهء حكماء بمزيد قرب و منزلت اختصاص داشت تكليف كردند كه تا پشت خوابگاه رفته تفحص حال نمايد كه چه قضيه واقع است كه تا حال در خواب مانده‌اند حكيم كوچك جرأت نموده تا خانه كه خوابگاه ايشان بود رفته چون صدائى نشنيد جرأت تكلم ننموده بازگشت ديگر باره او را بمبالغه تمام فرستادند كه درين مرتبه بتكلم در آيد مشار اليه به پشت درآمده برسم دعا و نياز تكلم آغاز نهاد و حسن بيك حلواچى اغلى فرياد كرد\r\n\r\nفوت شاه اسمعيل ثانى\r\nكه اى حكيم مرا قوت حركت نيست كه در را بگشايم در را از آنطرف بهر طريق كه ممكن است گشاده بيائيد كه عجب حالتى پيش آمده بحكيم كوچك واهمه و استيلاء راه يافته بازگشت و همگنان را از صورت حال خبر داد ميرزا سلمان با جمعى از مقربان رفته در را گشوده باندرون رفتند و مشاهده نمودند كه اسمعيل ميرزا از حركت افتاده اما هنوز رمقى دارد و حسن بيك را اسافل بدن لمس شده حركت ندارد و زبانش لكنت بهمرسانيده همگى متحير و سراسيمه گشته قورچى باشى را باندرون طلبيده كس بطلب امير خان و پيره محمد خان و امراء فرستادند همان ساعت اسمعيل ميرزا وديعت حيات بمتقاضى اجل سپرده از هم گذشت حسن - بيك با لكنت زبان به صد تشويش بيان نمود كه شب وقت افطار افيون خالص خورد به من هم داد و بعد از طعام خوردن كه اراده سير كوچه‌ها كرد تركيب افيون‌دار خورد اما آنچه به من داد من نخوردم و در وقت سير بدر حمامى رسيده حلوا فروشى نشسته بود از حلوا و كليچه او بسيار تناول نمود چون به منزل آمديم گفت صباح نزديك است فلونياى ديگر ميخوريم و ميخوابيم چون حقه فلونياى او را كه هميشه سر آن را من مهر ميكردم آوردند علامت مهر ضايع شده بود گفتم سر اين حقه به مهر و نشان من نيست اقبالى بسخن من نكرد و فلونيا درآورده خود زياده از معتاد به كار برد و بمبالغه تمام به من هم داد اما من\r\n\r\n","description":"","footnote":"","page_name":" 218 ","page_number":248},
  {"content":"\r\n\r\nكمترك خوردم و هر دو خوابيديم چاشتگاه كه بيدار شدم خود را به اين حال ديدم كه مشاهده ميكنيد و حضرت شاه قوت نطق نداشت اما دست و پائى ميزد بعد از لحظهء از حركت باز ماند و آمد شد نفسش منقطع شده بود تا آواز حكيم كوچك شنيده فرياد كردم اين است حقيقت حال ديگر شما ميدانيد امير خان و پيره محمد خان كه آمده مشاهده اين حال كردند حيرت بر ايشان غلبه كرد و امير خان\r\n\r\nدر سبب فوت اسمعيل ميرزا باختلاف اقوال\r\nتهديد قتل بحسن بيك حلواچى كرد كه راست بگوهر كس پادشاه ما را مسموم ساخته بيمدد و معاونت تو نيست او در جواب گفت كه من بدولت پادشاه مطاع جميع قزلباش بودم بعد ازو گمان حيات به خود ندارم و مع ذلك معلوم نيست كه زنده بمانم آنچه بر من ظاهر بود همانست كه گفتم امير خان در تحقيق و تجسس مبالغه ميكرد ميرزا سلمان و امراء مانع آمده گفتند كه مبالغه در اين امر چه نفع ميدهد حالا كه چنين قضيه روى داده بايد اول غمخوارى دين و دولت كرد حكما احساس سستى از بدن او ميكردند و مردم چنين انتقال زدند كه چون نواب پريخان خانم را خفيف و بىاعتبار كرده بود او با كنيزان حرم همزبان شده سمى در تركيب فلونياى او تعبيه كرده بوده‌اند و بعضى ديگر مىگفتند كه او مرض قولنجى داشت كه گاهى حركت ميكرد يك مرتبه ديگر طغيان كرده بود و بسرحد هلاك رسانيده اطباء معالجات كردند خلاص شد درين مرتبه چون قوىتر بوده معالجى حاضر نبوده بسرحد هلاك رسيد بعضى ديگر مىگفتند كه تراكيب افيون‌دار مكرر خورده و طعام زيادتى كرده و نفخ قوى در معده پيچيده راه نفس مسدود ساخت مجملا تشخيص بر اصلى نيافته كه صورت قضيه بر چه نوع بوده و چون بيگمان امرى چنين عجيب غريب روى داد خلايق و عوام الناس در بحر حيرت افتادند اما عقلا و ارباب دانش زبان حال به اين مقال ميگشودند :\r\nبيت\r\n نداند كسى تا سماك و سمك * كه فردا چه بازى نمايد فلك \r\n از اين نيلگون حقهء زرنگار * چه مهره برون آورد روزگار \r\n ز اسرار گردون كس آگاه نيست * خرد را برين جايگه راه نيست \r\nفى الجمله بعد از وقوع اين حال امراء به جهت آنكه فورا اين خبر شهرت نيابد فرمودند كه قاپوچيان درگاه ميدان اسب را بستند كه خبر بيرون نرود چون ميانه اويماقات بتازگى ابواب عناد مفتوح گشته از طايفهء تكلو و تركمان نسبت بشاملو و استاجلو بىاندامى بسيار بظهور رسيده خونها ريخته شده بود ايشان مغلوب معاندان بودند بعد از سنوخ اينواقعه عظمى بدغدغه آنكه مبادا تيغ كين از نيام انتقام آخته بين الجانبين آتش فتنه و نزاع اشتعال يابد اول ميرزا سلمان و خليل خان افشار كه مرد ريش سفيد دولتمند صلاح انديش بود صلاح ديدند كه امراء عاليشأن به جهت مصلحت دولت ابد بنيان بساط مخالفت را در نور ديده قسم ياد نمايند كه نزاع سابق و لاحق و تعصب اويماق را منظور نساخته با يكديگر دوست باشند امير خان كه بزرگ و ريش سفيد طايفه تركمان بود بقدم اذعان پيش آمده با پيره محمد خان استاجلو عقد پدر فرزندى بسته قسم خورده همگى امراء بدوستى يكديگر قسم خورده بعد ازين گفتگوى سلطنت و پادشاهى بميان آوردند ولى سلطان قلخانچى اغلى ذوالقدر\r\n\r\n","description":"","footnote":"","page_name":" 219 ","page_number":249},
  {"content":"\r\n\r\nحاكم شيراز گفت كه ميراث پدر از پسر مىباشد شاه شجاع را پادشاه نمائيد امراء به او اعتراض كردند كه تو ميخواهى وكيل السلطنه و مطاع قزلباش باشى طفل هشتماهه چگونه پادشاهى ايرانرا سزد و چون همگى امراء و اركان دولت حكم نواب پريخان خانم را گردن انقياد نهاده بودند ولى سلطان به جهت خوش آمد نواب خانم ميگفت كه راتق فاتق مهمات سلطنت پريخان خانم خواهد بود و چون دختران مناسب رتبه سلطنت نيستند سكه باسم شاه شجاع زنند كسى اقبالى به اين حكايت نكرد امير خان و پيره محمد خان و خليل خان و جميع امراء گفتند كه نواب سكندر شأن سلطان محمد پادشاه فرزند اكبر شاه جنت مكان و والد چند شهزاده كامكار كامران است همانا از ديوان رفيع الاركان تؤتى الملك من تشاء منشور سلطنت و پادشاهى باسم او مرقوم گرديده جمعى از مردم كوتاه انديش كه ديدهء بصيرتشان از مشاهدهء تقديرات ازلى پوشيده شده بود اظهار نمودند كه او را ضعف باصره هست چگونه از عهده امر خطير سلطنت كه در انتظام امور لشكر و مملكت از ديدن چاره نيست بيرون ميتواند آمد يكى پسر نامدار بپادشاهى بايد گزيد كافه اعيان قزلباش كه حاضر بودند همگى بالهام ملهم غيبى آواز برآوردند كه پادشاه ما سلطان محمد پادشاه است و پسران او چون هنوز كودك‌اند انشاء الله تعالى چند سال در سايه دولت پدر بزرگوار نشو و نما يافته بمرتبه كمال رسند هر كدام شايسته وليعهدى باشند بصلاح و تجويز آن حضرت وليعهد باشد هيچ آفريده را مجال گفتگو نشد و ولى سلطان با نواب سلطان محمد ميرزا در شيراز بىاندامى بسيار كرده بود دغدغه عظيم داشت و راضى به اين معنى نبود اما كسى ملتفت حرف او نشد او نيز حكايتى نتوانست گفت حاضران آواز برآوردند كه دولت دولت سلطان محمد پادشاه است و الله الله كه شيوه مرضيهء طايفهء قزلباش است كه بهر امرى كه مصمم گردند به جهت تيمن و تبرك به اين لفظ مبارك متذكر ميگردند كشيدند و امراء از آنجا برخاسته بدر حرم سراى نواب خانم آمدند و از رأى صوابنماى عليه استطلاع نموده و حقيقت حال عرض كردند نواب خانم خود را پادشاه تصور نموده قرار داد كه چون سلطان محمد ميرزا آيد نام شاهى بر او اطلاق شود و نواب خانم راتق فائق امور سلطنت باشد همان لحظه سلطان حسين خان شاملو پدر عليقلى خان سلطان محمود نام وكيل عليقلى خانرا كه به جهت مهمات در اردو مانده بود بجانب هرات بقدغن فرستاد كه خبر فوت اسمعيل ميرزا رسانيده اگر قضيهء مذمومه دفع شاهزاده نامدار كامكار كه عبارت از حضرت اعلى شاهى ظل اللهى باشد بظهور نيامده باشد خبر نجات رساند و امراء وثيقه در باب پادشاهى آن حضرت نوشته همگى مهر بر آن نهاده مصحوب عليخان بيك موصلوى تركمان كه خالو زادهء آن حضرت بود بشيراز فرستاده متعاقب او على بيك ذوالقدر ولد محمد جان آقا را نيز كه از دولتخواهان نواب سكندر شأن و خصماء ولى سلطان بقدغن فرستادند كه خبر فوت اسمعيل ميرزا و جلوس اشرف رساند آخر روز بود كه درگاه ميدان اسب را گشوده خبر - رسانان سوار شده وقت افطار بر مردم ظاهر شد كه اسمعيل ميرزا ارتحال نموده روز ديگر نواب خانم حكم فرمودند كه از امراء و اعيان هر طبقه خواه به علت سلطان حيدريت و خواه بهر جهت در حبس و سياه چال بودند نجات دهند صدر الدين خان ولد معصوم بيك كمونه و جمعى كثير از هر طبقه محبوس بود سواى حسين بيك يوزباشى كه چند روز قبل از آن در سياه چال به مرض اسهال فوت شده بود بيرون آوردند ميرزا مخدوم شريفى بيمن مرحمت نواب خانم كه بوالده او شفقتى داشت طردا للباب خلاص شده اما مجال توقف در ايران محال دانسته به قصد زيارت عتبات عاليات روانه بغداد شد و از جانب پادشاه روم تربيت يافته چند سال اقضى القضات مكهء معظمه گشت و موافق مذهب\r\n\r\n","description":"","footnote":"","page_name":" 220 ","page_number":250},
  {"content":"\r\n\r\nخفى حكم ميكرد و بالاخره به قضاى مبرم اجل گرفتار آمده در مكه شريفه وديعت حيات بمتقاضى اجل سپرد اما از جمعى كثير استماع شد كه در وقت ارتحال وصيت نموده كه مرا موافق مذهب اماميه تغسيل و تكفيل نمايند كه من اثنى عشرىام و درين مدت بمحض [ 159 
  ] امور دنيا و جاه طلبى ارتكاب بعضى امور ناصواب نمودم و اين معنى مينمايد العلم عند الله و هو عالم بحقايق الامور چون اكثر مردم به جهت سوء اعمال اسمعيل ميرزا آزرده بودند زياده پريشانى بخاطرها راه نيافت و هيچگونه فترتى واقع نشد هر كس از اهل خدمت و آقايان بيوتات و مقربان اراده رفتن شيراز و قصد خدمت پادشاه مينمودند به خدمت امراء آمده اجازه ميخواستند و ايشان به خدمت خانم عرض مينمودند و رخصت يافته روان ميشدند و كسى بيرخصت نواب خانم و امراء قدرت رفتن نداشت .\r\n\r\n","description":"","footnote":"","page_name":" 221 ","page_number":251},
  {"content":"\r\n\r\n\r\nذكر جلوس نواب سلطان محمد پادشاه خدابنده و تمكن او بر سرير سلطنت و فرمانروائى ايران و قضايائى كه در ايام دولت او در هر سال روى داد\r\nسابقا مرقوم كلك بيان گشت كه اسمعيل ميرزا غازى بيك نام قورچى ذوالقدر را فرستاده بود كه نواب سكندر شأن و پسران او را مضبوط نگاه داشته نگذارد كه هيچ آفريدهء با ايشان ملاقات نمايد و قورچى مزبور ناهموارى بسيار بانواب ميرزا نموده بود در وقتى كه قضيهء فوت اسمعيل ميرزا وقوع يافته امراء عظام عليخان بيك موصلوى تركمان و على بيك ذوالقدر را روانهء شيراز نمودند اسكندر بيك شاملو كه از ميرزاده‌هاى آن طبقه بود پيشتر از على بيك و عليخان بيك بيرخصت روانه شيراز شده شب و روز قطع مسافت نموده مانند فلك الافلاك لحظهء از حركت نياسوده دو روز پيشتر از على بيك بشيراز رسيد راكب و مركوب غرق عرق بدر دولت سراى نواب سكندر شأن شتافته مژده داد كه اسمعيل ميرزا از عالم رفت و حق بمركز خود قرار گرفت غازى بيك در آن ساعت حاضر نبود خدمهء نواب سكندر شأن سراسيمه بحرم دويده خبر ميدهند كه قورچى آمده چنين مژده ميدهد نواب ميرزا از علو همت و قطع نظر از تعلقات دنيا يا بمصلحت وقت عمل نموده اصلا متوجه خبر نميشوند و بخاطر انور ميرسد كه مبادا اسمعيل ميرزا در مقام آزمايش و امتحان شده عمدا كس فرستاده باشد و خواهد خاطر نشان خود نمايد كه آيا آن حضرت خيال سلطنت در خاطر دارد يا نه ؟ مجملا غازى بيك ذوالقدر فى الفور حاضر شده باسكندر بيك تكلم آغاز نهاد و او را تهديد بقتل كرد اسكندر - بيك گفته بود كه چه جاى تعجب است دنيا بمحمد رسول اللّه نماند باسمعيل ميرزا هم نمانده باشد صدق و كذب من سه روز ديگر ظاهر مىشود اگر خلاف گفته باشم بعد از سه روز هر سياست كه خاطر خواه تو باشد نسبت به من بجاى آر مجملا از اين خبر شورش و غوغاى عظيم در شهر افتاد خلائق بدر دولت سرا هجوم كردند نواب سكندر شأن بغازى بيك خطاب فرمودند كه گويا اين مردك مصروع شده نميداند كه چه ميگويد او را گرفته محبوس ساز كه اگر متواتر خبر جزم آمد حكم الهى را چارهء نيست و الا او را بسياست هر چه تمامتر بجزا و سزا رسانى اگر چه غازى بيك جرأت آن ننمود اما جمعى از اهل شيراز و ذوالقدران كه اظهار شعف نموده بودند تهديدات ميكرد و هر ساعت از او خبر ميرسيد و او همان جواب ميگفت و در آن روز خبرى نيامد غازى بيك فى الجمله اطمينان يافته روز دويم آخر روز بود كه على بيك آمده خبر تحقيق آورد و بشرف پاى بوس مشرف شد و جمعى كثير از ذوالقدران شهر كه با على بيك متفق و با ولى سلطان عداوت داشتند همان لحظه حاضر شدند و تهنيت جلوس و مباركبادى گفتند اسكندر بيك برتبهء امارت سرافراز شده لقب خوش خبر خانى يافت و ذوالقدران در حال صوفيگرى زبان تشنيع بغازى بيك دراز كردند نواب سكندر شأن فرمودند كه هر چند ازو آزار بسيار در خاطر است اما بشكرانهء اين عنايت الهى از او عفو مينمائيم چون مرد ضابط كار آمدنى است و بامر و اشارهء\r\n\r\n","description":"","footnote":"","page_name":" 222 ","page_number":252},
  {"content":"\r\n\r\nپادشاه خود با ما چنين سلوك كرد قابل تربيت است و بالجمله منصب ايشيك آقاسى گرى به او داده چند روز در ملازمت بود بعد از آن نواب مهد عليا كه از اطوار ناهنجار و سخنان بىادبانه او بغايت آزرده خاطر بود تاب نياورده او را گيرانيدند و بفضيحت تمام بقلعهء اصطخر فرستادند و در آن قلعه از اوج حيات بحضيض ممات افتاده محبوس مطمورهء خاك گشت روز ديگر جميع سادات و اكابر و اعيان شيراز و ريش سفيدان ذوالقدر بر در كرياس گردون اساس جمع شده بشرف پاى بوس مشرف شدند على بيك بايالت شيراز و لقب خانى سرافراز شده از سادات عظام [ 160 
  ] شاه مظفر الدين انجو كه دولتخواه ميرزا بود منصب قضاى عسكر يافت ميرزا احمد كفرانى وزير و متصدى خاصهء شريفهء شيراز كه در اين چند سال خصوصا ايام اسمعيل ميرزا خدمات شايسته بتقديم رسانيده بود منصب عالى نظارت سركار خاصه شريفه يافت و چون سركار عالى نواب اشرف بيسامان شده بود عليخان مذكور و جناب ميرزا احمد كفرانى ناظر ضروريات سركار شاهى را از سركار خود و طايفهء ذوالقدر و وجوهات ديوانى مملكت سامان نمودند و همه روزه جوق جوق از يوزباشيان و ايشيك آقاسيان و اهل خدمت و ترك و تاجيك از دارالسلطنه قزوين ميرسيدند و نوازش مييافتند مير قوام الدين حسين مستوفى شيراز كه در وقت نزاع ولى - سلطان و آقايان ذوالقدر با ايشان متفق شده بود بدينجهت ولى سلطان در قزوين شكايت او باسمعيل ميرزا كرده او را گرفته در صندوق مقيد و محبوس بود استخلاص يافته بشيراز آمد بوزارت نواب خورشيد احتجاب مهد عليا فخر النسا بيگم حرم محترم نواب سكندر شأن سرافراز گشت و نواب مهد عليا مؤسس مرتب امور دولت گشته هيچ مهمى بىامر و اشاره عليه او فيصل نمييافت و نواب سكندر شأن مراعات خاطر شريفه او بسيار ميكرد و نواب مهد عليا ارادهء استخلاص خان احمد خان والى گيلان كه در قلعه اصطخر محبوس و با نواب مهد عليا قرابت قريبه داشت نمود نواب سكندر شأن بر حسب اراده رضاى خاطر شريفه نواب مهد عليا خان احمد را از قلعه بيرون آورده و تعظيم و تكريم بسيار كرده بايالت و دارائى گيلان وعده داد همچنين شاهرخ بيك تاتى اغلى ذوالقدر را كه شاه جنت مكان باولياء اسمعيل ميرزا گرفته بود در قلعه محبوس بود اسمعيل ميرزا در ايام دولت خود وكالت خود و وكالت ديوان اعلى را نامزد او نموده همه روزه وعده بيرون آوردن او ميداد و از قوت بفعل نميآورد نواب سكندر شأن بيرون آورده برتبهء ايالت و خانى تفويض منصب والاى مهردارى رفعت آسمانى بخشيدند درين اثناء ميرزا سلمان وزير ورود سعادت نموده اول به منزل عليقلى خان رفت و به او توسل جست بوسيله او و جناب ميرزا احمد ناظر كه با او طريقه دوستى داشت بشرف پاى - بوس اشرف و سجده نواب مهد عليا مشرف شد و در طى عرض حكايات و اخبار قزوين و اطوار نواب پريخان خانم و اطاعت و انقياد امراء سخنان دولتخواهانه معروض داشت و تربيت يافته در همان مجلس پابوس وزارت ديوان اعلى كرده بدستور وزير و اعتماد الدوله شد . اما سوانح حالات قزوين آنكه نواب پريخان خانم بدولت و اقبال بر مسند كامرانى تكيه زده جميع مهمات سلطنت را متكفل شد و امراء عاليشأن سر بر طوق فرمان نهاده همه روزه بعتبه عليه عاليه او جمع شده قرار دادند كه از هر اويماق يك كس ريش سفيد و معتمد عليه بوده مردم آنطايفه از صوابديد او تجاوز نكنند از طايفه تركمان امير خان و از استاجلو پيره محمد خان و از شاملو سلطان حسينخان نوادهء دورميش خان و از تكلو مسيب خان شرف الدين اغلى و از افشار قلى بيك قورچى باشى و از ذوالقدر مهردار ديوان اعلى و قس على هذا از جميع اويماقات ريش سفيدان تعيين يافته مهمات ضرورى را برسالت شمخال سلطان چركس خالوى نواب خانم بعرض ميرسانيد و بدانچه حكم ميشد عمل مينمودند و مقرر شد كه سواى\r\n\r\n","description":"","footnote":"","page_name":" 223 ","page_number":253},
  {"content":"\r\n\r\nجمعى كه حسب الامر عليه روانه شيراز شده‌اند ديگر كسى بيرخصت نرود كه چون موكب نصرت قرين شاهى بحوالى قزوين رسيد همگى امراء عظام در ملازمت هودج خانم باستقبال شتافته سعادت زمين بوس حاصل نمايند بعد از چند روز ميرزا سلمان چون زياده اعتمادى بجانب خانم و شمخال نداشت صلاح كار خود در آن ديد كه از قزوين خود را بيرون انداخته بركاب اقدس همايون اعلى رساند امير خانرا بچرب زبانى راضى كرده خود پس پنجره حرم رفته بوسيله محرمان حريم عز و جلال بعرض عليه رسانيد كه مناسب دولت اين است كه اين بنده اخلاص گزين بسرعت و استعجال بشيراز رفته در ركاب اشرف باشم كه مبادا مردم بيگانه در مزاج اشرف دخل نموده ميانهء برادر عاليشأن و خواهر مهربان افساد نمايند نواب خانم هر چند احتمال نميداد كه خلاف رضاى او در مخيله شاه و سپاه گذرد اما سخنان او را كه بر تقدير راستى در ميزان خرد سنجيده مينمود اذعان نموده رخصت داد ميرزا سلمان همان لحظه از حرم بيرون آمده راه شيراز پيش گرفت و از طريق غير معهود روانه شد روز ديگر كه امراء از مرخص شدن ميرزا سلمان و رفتن او كه مرضى طبع ايشان نبود واقف شدند شمخال سلطان اراده نمود كه كس فرستاده باز [ 161 
  ] گرداند امير خان مانع شد و او شب و روز از حركت نياسوده هنوز موكب همايون شاهى از شيراز حركت نكرده بود كه بشيراز رسيده چنانچه مرقوم كلك وقايع نگار گرديد بشرف ملازمت مشرف شد ملاحظه نمود كه نواب مريم شأن مهد عليا حرم نواب سكندر شأن صاحب اختيار مطلق است مصلحت انديشى كه ارباب دولت و طالبان جاه و حشمت را از آن چاره نيست كرده به جهت جذب قلوب ايشان حقايق حالات قزوين و شمهء از عظمت و اقتدار نواب خانم و اطاعت و انقيادى كه امراء و اعيان قزلباش او را مينمايند حسب الواقع بعرض رسانيد و از اقوال ناقلان و اقتضاى عقول صاحب خردان خاطر نشان نواب سكندر شأن و مهد عليا شد كه مادام كه نواب خانم بانوى دولتخانه و راتق فاتق مهمات سلطنت باشد نواب اشرف را جز نامى از پادشاهى نخواهد بود و نواب مهد عليا در سلك ساير اهل حرم منتظم خواهد بود صلاح دولت خود را در آن ديدند كه نواب خانم را بىاختيار سازند و اين اراده در خاطر شريفشان تصميم يافته بفكر و انديشه كار او پرداختند و هر كس از قزوين ميآمد و احوال او ميپرسيدند مؤيد اقوال ايشان بظهور ميرسيد مجملا دفع نواب خانم در ضمير انور نواب سكندر شأن و مهد عليا رسوخ يافته ، چه از مكر و كيدى كه در باب اسمعيل ميرزا به او اسناد شده بود انديشه‌مند بودند فى الواقع جاى آن بود و ميرزا سلمان متكفل مهمات سلطنت گشته روز بروز نوازش و تربيت مييافت مجملا قريب بيكماه در شيراز توقف نموده از آنجا عنان عزيمت بصوب دار السلطنه اصفهان معطوف داشتند و بدان بلده جنت نشان رسيده اصفهانيان پيشكش و پاى انداز لايق كشيده و خدمات مستحسنه بجاى آوردند و دار السلطنه مذكور بنواب جهانبانى سلطان حمزه ميرزا اختصاص يافته داروغگى آن از جانب نواب شاهزادگى بامير حسينخان مازندرانى برادر زاده نواب مهد عليا تفويض يافت و از آنجا روانه شده سه روز در بلدهء كاشان اقامت نمودند و از كاشان متوجهء بلدة المؤمنين قم گشته در آن مدينهء طيبه بملاقات شريفه نواب خورشيد احتجاب سلطانم والده ماجده نواب سكندر شأن فايز گرديدند نواب مشار اليه اگر چه از فوت فرزند رشيد نامدار اسمعيل ميرزا و واقعه نازله گرامى سلطانحسن ميرزا صاحب تعزيه و اندوهناك بود اما از ديدار گرامى نواب سكندر شأن كه پسر بزرگترش بود و قرنى بود كه فيما بين مساعدت و دورى روى داده دل بمفارقت ايشان نهاده و نبيره‌هاى گرامى روشنائى ديده بينا حاصل كرده محنت و اندوهش به بهجت و سرور مبدل\r\n\r\n","description":"","footnote":"","page_name":" 224 ","page_number":254},
  {"content":"\r\n\r\nگرديد حسينقلى سلطان ايشك آقاسى باشى شاملو با بعضى از بيوتات و يراق و اسباب پادشاهى كه استقبال آورده بودند و جمعى از مقربان بساط عزت درين منزل وارد گشته بسعادت زمين بوسى فايز شدند در دار السلطنه قزوين از اخبار واردين بمسامع امراء عظام رسيد كه اقتدار نواب خانم و جمعيت و اتفاق ايشان در آنجا پسنديدهء خاطر اشرف مهد عليا نيست امير خان و پيره محمد خان و خليل خان و قورچى باشى و ساير امراء و خوانين عاليشأن هر يك پسران و اقوام و اعيان اويماق خود را رخصت گونه حاصل كرده باستقبال فرستادند رفته رفته كار به جائى رسيد كه امراء و اعيان بيرخصت نواب خانم مقيد برفاقت يكديگر نشده متوجه استقبال ميشدند و چند روز كه در بلدهء قم توقف واقع شد اكثر امراء و اعيان بملازمت رسيدند و وكلاى نواب پريخان خانم نيز استشمام رايحهء بىالتفاتى نموده شمخال سلطان و اتباع او اندكى پريشان خاطر گشتند مجملا رايت منصورهء پادشاهى از بلدة المؤمنين قم بمقر سلطنت در حركت آمده چون از ساوه گذشته بخشكرود رسيدند امير خان و پيره محمد خان و خليل خان و قورچى باشى و محمدى خان تخماق و جمعى كه در قزوين مانده مقرر چنين بود كه در موكب عليه نواب خانم و هودج اقبال او باستقبال روند صلاح دولت در آن دانستند كه از ملازمت نواب خانم تخلف جسته هر كدام با اتباع و مردم خود متوجه استقبال شوند بعضى رخصت حاصل كرده بعضى بيرخصت روانه شده در حوالى خشكرود بسعادت ملازمت فايز گشتند و خبر رسيد كه شمخال سلطان با جماعت چراكسه و اتباع خانم با اسلحه و يراق جنگ در در خانهء نواب خانم جمعيت نموده سوداى شورش و فساد در سر دارند در حوالى دار السلطنه قزوين امير اصلان خان ارشلو افشار را كه يكى از غلاة اسمعيل ميرزائيان بود فرموده دفع شمخال سلطان را در عهدهء او نمودند و او متقبل اين خدمت شد و رقم اشرف باسم شمخال سلطان بالقاب مناسب غرا اصدار يافت مضمون آنكه ما ايالت و دارائى ولايت شكى را كه در زمان شاه [ 162 
  ] جنت مكان چند سال الكاى او بود و هميشه آرزوى آن داشت به او شفقت فرموده‌ايم چون ساعت خوب است با مردم خود نقل مكان نموده از شهر بيرون رود و اردوى خود را در بيرون شهر گذاشته چون بدولتخانه نزول اجلال فرمائيم سباى آمده بپاى بوس مشرف شود و روانه گردد امير اصلان خان كه با شمخال سلطان دوست و يكدل بود به شهر آمده رقم اشرف را آورد و تكليف سوار شدن او كرد شمخال سلطان اگر چه دانست كه اين معنى از روى شفقت بفعل نيامده چون قرار نوع ديگر به خود نميداد برفتن شكى و خود را بگوشه كشيدن مبتهج و مسرور گشته طوعا او كرها باتفاق امير اصلان خان سوار شده بموضع شنتن كه يك فرسخى شهر است رفته فرود آمد روز ديگر كه غرهء ماه ذى الحجة الحرام بود موكب همايون پادشاهى در بيره صوفيان كه يك فرسخى قزوين است نزول اجلال نموده نواب پريخان خانم در هودج زرنگار قبهء مرصع قرار گرفته قورچيان حرم و ملازمان خاصه نواب مشار اليها قريب بچهارصد پانصد نفر پياده محفه را بر دوش برداشته باردوى معلى آورده چون بحريم حرم درآوردند خواجه سرايان بمراسم خدمت پرداختند در حرم ملاقات برادر ارجمند كامكار و شاهزاده‌هاى نامدار وقوع يافته از جانبين بعد از مراسم تعزيهء شاه جنت مكان و برادران و شكايت اسماعيل ميرزا و اظوار ناپسند او و دليرى كه در قطع صله رحم نمود بميان آوردند از بعضى خواجه سرايان مسموع شد كه نواب مهد عليا را از روى ادب بدستبوس نواب خانم فايز گشته نواب خانم از عالم عجب و غرور كم خردى نواب مهد عليا را زياده وقعى ننهاده بود بالجملهء در روز سه شنبه سيم شهر ذى الحجة الحرام كه يازده ماه از سال اودئيل گذشته مولانا افضل منجم قزوينى ساعت اختيار نموده نواب سكندر شأن و شاهزادهء عالى مكان همعنان قايد اقبال از آن منزل سوار شده متوجه شهر و\r\n\r\n","description":"","footnote":"","page_name":" 225 ","page_number":255},
  {"content":"\r\n\r\nدولتخانه مباركه شدند خلايق و عوام الناس گروه گروه و فوج فوج باستقبال شتافته از بيره صوفيان تا در دولتخانه همايون جوق جوق و صف صف ايستاده لوازم دعا و ثنا بتقديم ميرساندند نواب سكندر شأن در كمال مسرت و شادمانى و استعلا بر معارج دولت و كامرانى داخل دولتخانه همايون شده آفتاب مثال بر چهار بالش عزت و اقبال تكيه زدند و بنات مكرمه و زوجات مطهره شاه جنت مكان و ساير خدمهء حرم بشرف پاى بوس مشرف شدند .\r\nاما احوال نواب خانم آنكه در وقتى كه نواب سكندر شأن متوجه دولتخانهء مباركه ميشدند حكم شد كه خليل خان افشار كه در زمان شاه جنت مكان ايامى للهء جناب خانم بود او را به منزل خود برد كه من بعد در منزل او باشد بعد از سوارى نواب سكندر شأن و نواب جهانبانى قورچيان عظام بدستور محفهء آن پرده نشين سرادق سلطنت را بر دوش گرفته نواب مهد عليا و مخدرات استار سلطنت سواره از عقب محفه در حركت آمدند چون بدر دولتخانه مباركه رسيدند از كثرت و ازدحام كه از شهر به - استقبال آمده بودند راه تردد مسدود بود قورچيان و ملازمان نواب خانم بر حسب اشاره عليه هودج را بجانب خانه نواب خانم بردند كه باتفاق مخدرات دودمان سلطنت از راه خانه خود داخل باغچه حرم كردند چون بدرخانه نواب مشار اليها رسيدند ملازمان خليل خان هجوم نموده محفه را بجانب خانه\r\n\r\nكشته شدن شمخال سلطان\r\n\r\nكشته شدن نواب پريخان خانم بخبه\r\n\r\nكشته شدن شاه شجاع\r\nخليل خان بردند و ملازمان خاصهء نواب خانم در اول حال از رفتن ابا نموده نمىدانستند كه صورت حال چيست تا آنكه مردم خليل خان صريحا گفتند كه حكم قضا مضاى پادشاهى بر اين جمله بنفاذ پيوسته نواب خانم در اندرون محفه از كشاكش هودج كشان بر صورت حال اطلاع يافته رضا به قضاى الهى داد و بامرى كه هرگز در مخيله‌اش نميگذشت دل نهاد مجملا نواب خانم را به خانه خليل خان بردند و هم آن روز اصلان را حكم شد كه بموضع شنتن رفته شمخال سلطان را بقتل آورد مشار اليه با جمعى كثير ببهانه آنكه بمشايعت و خيرباد بموضع شنتن رفته در حين ملاقات چند نفر از جماعت افشار شمشير در او نهاد و بقتل آوردند چراكسه اصلا قدرت دست و پا زدن نيافتند و امير اصلانخان سر او را بدرگاه و الا آورده رتبه خانى و نوازش و تربيت يافت و در همانشب چند نفر از ملازمان خليل خان حسب الامر نواب خانم را بخبه هلاك كردند و جميع اموال و اسباب سركار خانم به اعتقاد مردم تخمينا ده هزار تومان ميشد در ازاء اين خدمت بانعام خليل خان مقرر شد شاه شجاع پسر اسمعيل ميرزا كه هنوز يك ساله نشده بود راه عدم پيمود ولى سلطان قلخانچى اغلى را نيز گرفته بدست [ 163 
  ] ذوالقدران شيراز كه معاندان او بودند دادند و او بجزا و سزا رسيد چون اين قضايا بوقوع پيوست نواب مريم شأن مهد عليا در كمال عظمت و استقلال متكفل مهام سلطنت و پادشاهى شد هيچ مهمى بيعرض و اشاره عليه فيصل نمييافت و نواب جهانبانى بمنصب وكالت ديوان اعلى منصوب گشته مقرر شد كه در ضمن احكام و مناشير پادشاهى بر بالاى مهر وزير مهر زند و حسين بيك ولد خواجه شجاع الدين شيرازى كه خالوى عليقلى خان شاملو بود و خانى جان خانم همشيرهء او در خدمت نواب مهد عليا و شاهزادهء نامدار اعتبار تمام داشت بوزارت نواب جهانبانى سربلندى يافت مهر وكالت را به او سپردند و ملا افضل منجم قزوينى كه سمت خانه خواهى نواب مهد عليا داشت كمال اعتبار و اقتدار يافته مهم كلانترى و معاملات ديوانى قزوين به او متعلق گشت و ميرزا سلمان من حيث الاستقلال ركن السلطنه و اعتماد الدوله گشته شروع در فيصل مهمات ممالك نمود و منصب عالى صدارت بمرحمت پناه مير شمس الدين محمد خبيصى\r\n\r\n","description":"","footnote":"","page_name":" 226 ","page_number":256},
  {"content":"\r\n\r\nكرمانى كه سيد فاضل نيكو اخلاق بزرگ منش درويش نهاد بود مفوض گشت سبب صدارت مشار اليه آنكه در وقتى كه نواب سكندر شأن از هرات متوجه شيراز بودند در قصبهء خبيص حضرت مير بملازمت رسيده خدمات مرغوب بتقديم رسانيده و فضايل و كمالات حضرت مير و صحبت او نواب سكندر شأن را خوش آمده به او تعهد نموده كه حقيقت اهليت و استعداد او را بعرض شاه جنت مكان رسانيده التماس نمايد كه او را بمنصب صدارت عظمى سربلندى دهد از قوت بفعل نيامد در اينوقت كه رقم سلطنت و فرمانروائى بذات اشرف تعلق گرفت از كمال وفا و وفاق و عواطف و اشفاق شاهانه سيادت پناه مشار اليه را بدين پايه و الا ارجمندى بخشيد از دار الملك شيراز حكم همايون بطلب مشار اليه عز اصدار يافت و حضرت مير در كمال عزت و اعتبار بپايهء سرير اعلى شتافت و من حيث الاستقلال بامر صدارت پرداخت و ممالك محروسه را بامراء عظام طوايف قزلباش قسمت فرموده امير خان موصلو بايالت دار السلطنه تبريز منصوب گشته اسمعيل سلطان و شاهقلى سلطان برادر امير خان و سلطان مراد خان ولد او و ابراهيم سلطان پياده تركمان حسب الصلاح امير خان برتبهء امارت سرافراز گشته در آذربايجان الكاء داده شد و امير الامرائى چخور سعد بدستور شاه جنت مكان بمحمدى خان تخماق استاجلو قرار گرفت و امير الامرائى قراباغ كه اسمعيل ميرزا به امام قليخان قاجار داده بود بدستور به او تفويض يافت و امير الامرائى و دارائى شيروان بارس خان روملو متعلق گشته اردوغدى خليفه تكلو و چند نفر از امراء روملو و غيرهم را در شيروان الكاء دادند و وليخان تكلو بايالت بندان سربلند گشته روانهء آنصوب شد و از امراء استاجلو مرشد قلى خان يكانرا در تاجر و بغضى محال خراسان و ابراهيم خان برادرش را در اسفرائين الكا داده ترشيز را بمحمود خان صوفى اغلى و خاف را بوليخان چرخچى باشى عنايت فرمودند و خبوشان و بعضى محال خراسان ببوداق خان چكنى تفويض يافته ابوالفتح خان ولد اغزيوار خان شاملو و خوش خبر خان در كوسويه و غوريان الكا دادند دار الامان كرمان بوليخان افشار قوم قورچى باشى تفويض يافته كوه گيلويه به دستور بخليل خان افشار تعلق گرفت و محال عراق اكثر بامراء درگاه معلى قسمت شده و كاشان بمحمد خان موصلو قوم امير خان كه از امراء دولت قاهره بود شفقت شد و دار السلطنه قزوين بسلطانحسينخان شاملو متعلق گشت و الكاى قم بدستور سابق بحيدر سلطان جابوق تركمان و ساوه بابوالمعصوم سلطان ترخان تركمان مرحمت شد و الكاء رى بمسيب خان تكلو و خوار و سمنان بشاهقلى سلطان بيت اغلى ذوالقدر و ساوجبلاغ و جوشقان و بعضى از اعراب بشاهرخ خان مهردار و طارم و خلخال و بعضى محال به پيره محمد خان مقرر شد و مملكت فارس بامراء ذوالقدر تقسيم رفت و استرآباد بمحمد خان حاجيلر ذوالقدر عمزاده ابراهيم خان شفقت شد و همچنين هر يك از امراء هر طايفه را الكاى مناسب حال داده روانه فرمودند و خان احمد گيلانى بر حسب وعده كه فرموده بودند بايالت و دارائى گيلان بيه پيش و لقب ارجمند اخوت سرافراز و بشرف مصاهرت اين دودمان ممتاز گشته از بنات مكرمه شاه جنت مكان مريم سلطان بيگم به عقد ازدواج او درآمده در دار السلطنه قزوين بآئين شايسته عروسى واقع شد و خان - احمد مذكور كامياب دولت مبتهج و مسرور روانه گيلان گرديد و عيسى خان گرجى ولد لوند خان و همايون خان ولد لوارصاب كه هر دو در قلعهء الموت محبوس بودند [ 164 
  ] و اسمعيل ميرزا بيرون آورده بود صبيه سام ميرزاى برادر شاه جنت مكان را بعيسى خان داده بايالت شكى فرستادند و همايون خان بشرف اسلام مشرف شده بسلطان محمود خان موسوم گشته او نيز بر حسب كلام انما المؤمنون اخوة لقب ارجمند برادرى يافت و قرين اعزاز و احترام روانه گرجستان و متصرف الكاى موروثى گرديد و سادات عظام و اكابر و اشراف ممالك خواه بعضى كه از زمان شاه جنت مكان در اردو\r\n\r\n","description":"","footnote":"","page_name":" 227 ","page_number":257},
  {"content":"\r\n\r\nمانده بودند و خواه جمعى كه در زمان اسمعيل ميرزا در پايهء سرير اعلى مجتمع گشته بودند هر گونه مطلب و مدعائى كه داشتند بانجاح مقرون گشته فراخور حال مناصب مناسب يافته با خلعت فاخرهء شاهى رخصت انصراف يافتند از آن جمله مرتضى ممالك اسلام مير ميران يزدى سيورغالات مجدد ارزانى داشته سلطان بيگم صبيه اسمعيل ميرزا كه خواهر زاده او بود بشاه خليل اللّه پسر كهتر و خانش خانم صبيهء شاه جنت مكان را بشاه نعمت اللّه پسر بزرگ او عقد بسته معزز و محترم روانهء دارالعبادهء يزد گرديد او نيز لقب ارجمند برادرى يافت .\r\nالقصه چون نواب سكندر شأن دست دريانوال ببذل و احسان گشاده و ابواب خزاين گشوده داد و دهش بسرحد اسراف رسانيد اركان دولت و ميرزا سلمان وزير جهت جذب قلوب الناس و طمع مال دست از مال بازداشته جميع امراء عظام كه بممالك فرستادند از خزانه عامره مدد خرج و مواجب يك ساله و دو ساله كه خلاف متوقع ايشان بود دادند چنانچه بامير خان و اتباع او هفت هزار تومان داده شد ساير امراء على هذا القياس قچاچى خانه خاصه شريفهء شاه جنت مكان كه از ابواب خلعتى مملو و سالها اندوخته بحر و كان بود صرف خلعت امراء و ارباب مناصب و عمال و كلانتران و اشراف ممالك شد و نواب سكندر شأن هيچ روزى نبود كه ده بيست خلعت بمردم مجهول نميداد قورچيان عظام را كه اكثر ده ساله بلكه بيشتر مواجب نيافته بودند حكم شد كه مواجب سنوات دهند همه روزه زر نقد از خزانه عامره صندوق صندوق آورده دامن دامن بقورچيان ميدادند كه ابراء ذمه شاه جنت مكان حاصل شود ابواب منافع بر ارباب مناصب ديوان گشوده گشت و شيوهء ارتشاء رواج گرفت طوايف قزلباش بحمايت ريش سفيدان اويماقات اراده‌هاى مخالف پيش گرفته وزراء و اركان دولت را برشوه تسلى ساخته آنچه اراده ميكردند از پيش ميبردند امراء مجدد براى هر اويماقى تعيين شده چون الكاء و مملكت تقسيم يافته بود مواجب از خزانهء عامره ميدادند و متعصبان هر اويماق سر بشورش و فساد برداشته درين مقام آمدند كه بر اضداد پيشى گرفته لواى استقلال برافرازند مجملا طوايف قزلباش انجاح مطالب خود را پيشنهاد همت ساخته صلاح دين و دولت را كمتر منظور ميداشتند تا آنكه در اندك وقتى خزاين معموره از نقود و اجناس خالى و هباء منثورا گرديد خاك فيروزه كه در عرض پنجاه سال از معدن جمع شده بود بباد دستى با خاك برابر گشت و از خودسرى و خود رائى كار آنقوم وفاكيش از وفاد وفاق بنفاق و شقاق مبدل گشت دو هوائى در ميانه لشكر شيوع يافت اخبار اختلاف و اختلال احوال و عدم انضباط مهام قزلباش اشتهار يافت بدين جهت خللهاى فاحش در دولت پديد آمد پادشاهان عصر و مخالفان كه در آرزوى چنين روزى بودند فرصت غنيمت شمرده شرقا و غربا طمع در ممالك عجم كردند سلطان - مراد طمع در ممالك آذربايجان و شيروان كرد و گردنكشان اطراف كه سالها سر در چنبر اطاعت داشتند دم از استقلال و استبداد زده دست تطاول و تعدى بر ممالك دراز كردند چنانچه تفصيل آنها هر يك در محل خود رقمزدهء كلك بيان خواهد گشت انشا اللّه تعالى .\r\n\r\nذكر آمدن جلال خان اوزبك بخراسان و بقتل آمدن او بسعى مرتضى قلى خان تركمان\r\nچون در زمانهء اسمعيل ميرزا آوازه قتل شاهزادگان و قلع و قمع بنيان دودمان سلطنت به اطراف و جوانب رسيده خاطر نشان دور و نزديك شده بود كه از اولاد عظام خاقان عليين آشيان ابوالبقاء شاه اسمعيل\r\n\r\n","description":"","footnote":"","page_name":" 228 ","page_number":258},
  {"content":"\r\n\r\nبهادر خان اسكنه اللّه تعالى فى فراديس الجنان به غير از اسمعيل ميرزا و پسر يكسالهء او كسى نمانده بعد از سنوح واقعهء اسمعيل ميرزا مخالفان از اطراف بمظنهء آنكه اساس سلطنت اين دودمان انهدام پذيرفته و احوال قزلباش [ 165 
  ] اختلال يافته پاى از اندازه بيرون نهاده شروع در دست درازى كردند از آن جمله جلال خان ولد دين محمد خان كه بعد از فوت ابو المحمد خان از ساير سلاطين اور گنج بمزيد شجاعت و دلاورى امتياز داشت با گروه انبوه از اوزبكيه نايمان كه قريب بشش هفتهزار بودند از نسا و ابيورد و آن حدود به قصد يغما و تخريب خراسان بيرون آمده بحدود مشهد مقدس آمد و چون هيچكس از امراء عظام بخصوصه تاب مقاومت او نداشتند در قلعه‌هاى خود خزيده منتظر بودند كه هر يك از بيگلر بيگيان متصدى حرب او شوند بر سر او جمعيت نموده بمدافعه قيام نمايند جلال خان در آن حوالى تاخت و غارت بسيار كرده بولايت جام رفت و آن ولايت را نيز از مواشى و اغنام پرداخته اراده داشت كه از راه سرخس بازگردد و غنايم بيشمار كه از خراسان فراهم آورده بود بولايت خود رساند مرتضى قليخان پرناك بيگلر بيگى مشهد مقدس كس به اطراف و جوانب فرستاده امرائى كه بكومك او مأمور بودند اخبار كرده لشكر طلب داشت و چون شنيد كه جلال خان مقيد بتسخير ولايت نشده بتاخت و غارت اكتفا كرد و ارادهء بازگشتن دارد مقيد به رسيدن كومك و جمعيت نشده با معدودى از ملازمان خود و امراء قورچيان كه در مشهد مقدس حاضر بودند از مشهد بيرون آمده متعاقب او بولايت جام آمد و جمعى ديگر از امراء و مردم آن حدود به او پيوستند و كمابيش سه هزار نفر جمع آمدند جلال خان در عشقباد جام از آمدن مرتضى قليخان و لشكر قزلباش خبردار گشته عنان از رفتن بازكشيد بعضى از اتاليقان و ريش سفيدان كارديده اوزبك صلاح ديده بودند كه چون به قصد يغما آمده‌ايم در مقام محاربه نشده اموال غارتى را بمأمنى رسانيم جلال خان از غايت عجب و غرور حسابى از لشكر قزلباش نگرفته توقف نموده آماده رزم و پيكار گشت تقارب فئتين بتلاقى انجاميده از جانبين صفوف رزم آراسته گرديد و نفير كره‌ناى در گوش گردون پيچيده دليران طرفين پاى در معركه كارزار نهادند و از هنگام زوال تا غروب آفتاب بحرب و قتال اشتغال نموده از جانبين داد جلادت و مردانگى دادند جلال خان شدت حرب و قتال غازيان قزلباش و ثبات قدم ايشان را در معركهء كارزار تصور نكرده بود مشاهده نمود از جرأت و دليرى آن فوج قليل كه در مقابلهء او نمودند تعجبها نموده در محاربه پشيمان گشت چون شعاع خورشيد جهانتاب در جوف زمين متوارى گشته زمانه ملبس به لباس عباسيان گرديد هر دو گروه كه از محاربه بستوه آمده بودند دست از ستيز و آويز بازداشته هر كدام در طرفى فرود آمدند و بآرامگاه خود شتافتند و تا صباح از جانبين پاس داشتند و غازيان قزلباش بنوعى از صدمات لشكر اوزبك و حملات دليرانهء ايشان خايف و هراسان گشته بودند كه ديگر تاب مقاومت از حيز قدرت خود نميديدند مرتضى قليخان از غايت مردانگى همت بر انهزام لشكر اوزبك گماشته روز ديگر كه سلطان ثوابت و سيارات بر سبز خنك فلك دوار بر آمده با شعاع تيغ آتشبار خيل كواكب را منهزم ساخته غازيان قزلباش را بر محاربه تحريص نموده متوجه معركه قتال گرديد از آن طرف جلال خان نيز صفوف آراسته بعد از حملات متواتر كه از جانبين بوقوع انجاميد از وفور شجاعت و استيلاء قوت عصبى بنفس خود مباشر حرب گشته اسب جلادت در معركه رزم بجولان درآورد در اثناء كارزار و شدت گير و دار امت بيك استاجلو از تقدير الهى بجلال خان رسيده بىآنكه به حال او شناسا گردد او را بطعن سنان جان ستان بر خاك بوار افكنده خواست كه پائين آمده سر او را از بدن جدا كند درين اثناء يكى از اوزبكيه كه با جلال خان همعنان\r\n\r\n","description":"","footnote":"","page_name":" 229 ","page_number":259},
  {"content":"\r\n\r\nبود فرياد برآورد كه دست از كشتن او باز داريد كه جلال خان است قزلباشيه كه نام جلال خان شنيدند چند نفر از تركمان و چكنى بر سر او هجوم نموده از دست امت بيك و جماعت استاجلو گرفته كشان كشان به نظر مرتضى قليخان درآوردند از حضار آن معركه استماع شد كه غازيان استاجلو در محاربه جلال خان مردانگيها نمودند ميانه استاجلو و تركمان و چكنى در گرفتن جلال خان مناقشه واقع شد هر يك امر مزبور را به خود اسناد ميدادند مرتضى قليخان صلاح در قتل او ديده سر پر كبر و نخوت او را از بدن جدا كردند اوزبكيه بعد از آنكه از گرفتارى جلال خان مطلع گشتند راه انهزام پيموده بقية السيف نيم جانى بتك پا بيرون بردند و غنايم بيشمار بدست لشكر ظفر شعار افتاد سر او را با يراق و اخترمه بدرگاه معلى فرستاده به جايزه و جلدوى نمايان سرافراز گشت و مرتضى [ 166 
  ] قلى خان بعد ازين فتح نامدار در خراسان لواى استقلال افراخته چون مهمى چنين بزرگ بيمدد و معاونت عليقلى خان شاملو بيگلر بيگى هرات از پيش برده بود همواره بوقوع اينواقعه مفاخرت نموده از عليقلى خان كه بيگلر بيگى هرات و للهء شاهزاده جوان بخت كامكار اعنى حضرت اعلى شاهى ظل اللهى بود زياده حسابى نميگرفت و هميشه نقيض مطلب او بفعل آورده خود را ازو برتر ميدانست تا آنكه رفته رفته ميانهء ايشان با فساد مفسدان غبار نقار ارتفاع يافته اسباب وحشت روز بروز زياده ميگشت تا بسرحد جنگ كشيده مكررا ميانه ايشان لشكركشى بوقوع انجاميد چنانچه در محل خود سمت گزارش خواهد يافت انشاء الله تعالى .\r\n\r\nذكر سوانح آذربايجان و شيروان و لشكر فرستادن سلطان روم به آن مرز و بوم و قضايائى كه در طى اين حالات روى داد\r\nسپه آرايان معركه سخنورى سنان مشك افشان قلم را در مضمار حديث آرائى بدين آئين جلوه ميدهند كه چون اختلال احوال ساكنان ديار آذربايجان و شيروان در مشيت الهى تعلق گرفته بود بعد از سنوح واقعه اسمعيل ميرزا ابواب محنت و بلا بر روى روزگار آن قوم گشوده گشته امن و استقامت آن ديار كناره گرفت اشتغال نواير فتن و فتور با كره اثير اتصال يافته خرمن عمر و مال سپاهى و رعيت آن ديار را ميسوخت منزهات آن ولايت دلگشا لگدكوب حوادث گشته آوارگان كوى پريشانى را پناه و آرامشى پديدار نبود بساتين بهشت آسا حكم خارستان بلا گرفته گل و رياحينش از خشكسال نوايب پژمردگى يافت القصه قرب دو سال متواتر و متوالى عساكر ادبار روى به آن ديار آورده بازار قتل و غارت رواج داشت و شيوه اسر اهل اسلام كه در هيچ زمان وقوع نيافته بود شيوع يافته بسيارى از نساء و صبيان سادات و اشراف آن ولايت بذل رقيت گرفتار آمدند تفصيل آن حالات در ذيل اين دفتر از مساعدت بخت مأمول است و چون امنيت و استقامت ملك ايران و تدارك احوال ايرانيان از ديوان رفيع الاركان السلطان العادل ظل الله بر رأى جهان آراى بندگان نواب كامياب شاهى ظل اللهى منوط و مربوط گشته بود تا تخت فيروز بخت سلطنت و عالم آرائى بوجود فايض الجود بندگان آن حضرت آرايش نيافت آن اختلال روى در كمى ننهاد به حمد الله و المنة كه باستقامت عقل دوربين و شعاع تيغ آتشبار مشعله آئين آن حضرت ظلمت ادبار را صبح اقبال دميدن گرفت مخالفان تيره روزگار جزاى اعمال يافته ممالك از دست رفته بدست درآمد آفتاب معدلتش بر ساحت امانى و آمال رعايا و برايا پرتو انداخته روزگار آن قوم چون بهار دولتش طراوت گلزار ارم يافت\r\n\r\n","description":"","footnote":"","page_name":" 230 ","page_number":260},
  {"content":"\r\n\r\nو چهار اركان اضداد بدستيارى معمار معدلتش استحكام گرفته طوايف كه با يك ديگر بخلاف و نفاق زندگانى ميكردند شيوه وفاق و اتفاق پيش گرفتند و امروز ممالك ايران بيمن معدلت شاهنشاه جهان رشك گلزار جنان است اميد كه زمان دولتش بظهور صاحب الامر اتصال يافته عالميان بيمن اقبال بيزوالش در ظلال رأفت و امتنان آسوده حال باشند و ذات خجسته صفاتش كه موجب آسايش جهانيانست از مكاره و مصايب دوران در حفظ امان ملك منان بوده باشد سبحان الله چه ميسرائيدم قايد اقبال بىاختيار جواد مشكين شيم قلم را گرفته بكجا كشانيد القصه بعضى از مفسدان اكراد خصوصا غازى بيك و ساير اولاد شاهقلى بلبلان و غازى قرن كه در ما بين وان و آذربايجان اقامت دارند چنانچه شيوه زمين دارانست كه هر چند گاه بر حسب اقتضاى وقت و زمان دست در فتراك يكى از پادشاهان زده خود را بملازمان او منسوب ميسازند و تحريك ماده فساد نموده در ميانه كار خود ميسازند و در زمان اسمعيل ميرزا و ظهور آواز جهان آرائى او روى ارادت بملازمت آورده و نوازش و تربيت يافتند بعد از ارتحال اسمعيل ميرزا بيسامانى دولت و بىاتفاقى لشكر قزلباش مشاهده نموده بجانب وان رفته و در مقام فتنه اندوزى درآمدند و خسرو پاشا را كه حاكم وان بود اغوا نموده بادى فتنه و فساد شدند و خسرو پاشا براى خود يا بامر پادشاه روم على اى التقديرين عهد و پيمان كه در زمان شاه جنت مكان عليين آشيان و سلطان سليمان عليهما الرحمة و الرضوان [ 167 
  ] فيما بين استوار گشته بايمان تأكيد يافته بود و عهدنامه بدست خط سلطان سليمان بقيد نسلا بعد نسل در ميان بود بر طاق - نسيان نهاده لشكريان آنحدود را با امراء اكراد آن سرحد بر سر خوى و سلماس و آن حدود فرستاد و شخص فتنه كه سالها در خواب بود بيدار كرده خود را مورد كلام الفئتهء نائمة لمن اللّه من ابقظها ساخت مجملا اول حادثه كه روى نمود آن بود كه لشكر اكراد و اروام با غلبه و ازدحام تمام قبل از آنكه امير خان بيگلر بيكى آذربايجان و امراء رفيق او بدار السلطنه تبريز بروند على الغفله بر سر حسينخان سلطان خبوشلو و محمود سلطان روملو كه در يراق قلعه و ارومى و حدود سلماس و خوى بودند آمدند و غازيان قزلباش به جهت آنكه چندين سال فيما بين مصالحه و دوستى بود و گمان نميبردند كه سلطان روم نقض پيمان نمايد از طريق حزم و احتياط غافل افتاده فارغبال نشسته بودند چون دانستند كه طوايف اكراد جميعا طريق و عصيان و طغيان پيش گرفته باتفاق روميه به قصد استيصال قزلباش آمدند دست از جان شيرين شسته بمدافعه مشغول گشتند و چون مخالفان اضعاف مضاعف قزلباش بودند اثرى بر سعى و كوشش ايشان مترتب نشد و اكراد حيله كرده بر ايشان غالب و ايشان مغلوب گشتند چون اكثر خانه كوچ همراه داشتند بر سر اهل و عيال كوشش نموده مردانه‌وار بدرجهء شهادت رسيدند و نساء و صبيان اسير و اسباب و اموال بتاراج رفته و اموال و اسباب عجزه و رعايا نير نهب و يغما شد بعد از اين قضيه قلعه كوكر جيلق و يراق قلعه ارومى به تصرف اكراد درآمد و بعد از آن كه امير خان بتبريز رسيد همت بر تدارك اين احوال گماشته با امراء رفيق و لشكر آذربايجان قرب بده پانزده هزار كس جمع آورده متوجه آن صوب شد امراء اكراد تاب مقاومت نياورده بعضى در قلعه‌ها مانده و بعضى ديگر بمحال اصلى رفتند چون الكاء غارت يافته و رعايا پراكنده و بيسامان شده بودند احدى از امراء قزلباش در آنديار توقف نتوانستند نمود امير خان در مقام تصرف نمودن آن قلاع و ضبط آن مملكت نتوانست شد بازگشته بر سر تبريز آمد و اين آمد و رفت موجب زيادتى خرابى آن ملك گشت اكثر رعاياى خوى و سلماس و ارومى جلا اختيار نموده و جمعى كه بتدريج جمع آمدند ناچار اطاعت مخالفان نموده و آن ممالك به تصرف ايشان قرار گرفت چون آوازه برهم زدگى\r\n\r\n","description":"","footnote":"","page_name":" 231 ","page_number":261},
  {"content":"\r\n\r\nسرحد و مخالفت روميه و عصيان و طغيان اكراد در آنحدود اشتهار يافت مفسدان هر طايفه كه سر بجيب ادب فرو برده بودند پاى بىادبى دراز كرده دست بشورش و فساد برآوردند طايفه ديگرى كه سالها پرورده نعمت اين دودمان و در حدود سلدوز و مياندوآب مراغه اقامت داشتند حرام نمكى را شعار خود ساخته اميره بيك سردار ايشان خود را اميره خان نام نهاده بحدود مراغه آمد ايلخى قراچپوق را كه اسبان خاصه شاه جنت مكان بود از آن حدود رانده قريب بده هزار اسب بدوى تازى نژاد ابقرو ماديان خرد و بزرگ بردند چون خبر بامير خان رسيد از عقب ايشان ايلغار نموده بگرد ايشان نرسيد قليلى كه در راهها مانده بودند و از خوف رسيدن لشكر نبرده بودند باز گردانيده بحوالى تبريز آوردند مردم ولايات شيروان را نيز هواى ياغيگرى در سر افتاده ابوبكر ميرزاى ولد برهان را كه از نژاد سلاطين سابق شيروان بود و از بيم قزلباش در داغستان و چركس و آن حدود بيسر و سامان ميگشت اغوا نموده دو سه هزار كس از طايفه لزگى و قرابورك كه از نژاد بقيهء سپاهيان شيروان بودند بر سر او جمع شده متعرض حدود ولايت ميشدند و مشار اليه كس به خدمت خواندگار روم فرستاده التماس كومك و مدد نمودند كه بمعاونت روميه مملكت شيروان را بدست آورده در سلك ملازمان خواندگار باشد و جمعى از اهالى شيروان نيز باستنبول رفته اظهار موافقت مذهب نموده از تعدى و تسلط قزلباش استعانت نمودند از وقوع اين حالات سلطان مراد والى روم نقض عهد و پيام پدران روا داشته بمضمون اين بيت :\r\n ملك اقليمى بگيرد پادشاه * همچنان در بند اقليم دگر \r\nتسخير ولايت آذربايجان و شيروان را پيشنهاد همت ساخته مصطفى پاشا للّه خود را كه بلله پاشا اشتهار داشت با لشكر گران كه قرب صد هزار متجاوز بودند بدين ولايت فرستاد و بمحمد گراى خان تاتار ولد دولنگراى كه از نژاد جوجى خان بن چنگيز خان و تا قرب يكصد هزار خانه تاتار از الوس جوجى در باغچه سراى اقامت نموده با سلطان روم محبت و دوستى ميورزيد تكليف كرد كه گروه انبوه از لشكر تاتار را از راه دشت خرر بولايت شيروان آيند لشكر غارتگر تاتار بهوس نهب و يغماى [ 168 
  ] اموال آن ديار كه شهره روزگار بود اين حكم را بقدم قبول تلقى نمودند چون اين اخبار در دار السلطنهء قزوين شيوع يافته بعرض نواب سكندر شأن رسيد امراء و اركان دولت صلاح در آن ديدند كه اولا به جهت رفع حجت مكتوب محبت اسلوب به خدمت خواندگار فرستاده از سبب نقض عهد و پيمان و جرأت و دليرى حكام سرحد كه در اين مواد نمودند استفسار نمايند حسب الصلاح امراء كتابت دوستانه مشعر بر استحكام بنيان مصالحه كه از اينطرف مرعى و مسلوك است به حضرت خواندگار روم نوشته مصحوب ولى بيك استاجلو ملازم محمدى خان تخماق فرستادند حكام و پاشايان سرحد او را توقف فرموده نگذاشتند كه باستنبول رود تا آن كه لله پاشا از ارز روم گذشته بولايت قارص كه ما بين ولايت چخور سعد و ارز - روم واقع است آمد چون يكى از شرايط صلح شاه جنت مكان و سلطان سليمان آن بود كه الكاى مذكور در ميانه خراب از جانبين متوجه آبادانى آن نشوند و تا غايت خراب افتاده بود لله پاشا اول متوجه آبادانى الكاء مزبور شده قلعه آن را تعمير نموده كوتوال و حارس گماشت و بولايت آخسقه از اعمال گرجستان كه الكاء منوچهر خان گرجى داماد سمايون خان و داخل سنور اينطرف بود آمد او از اطاعت روميه سر باز زده در مقام خلاف درآمد و قلعه خود را قايم كرده خود نزد سمايونخان آمد و لله پاشا قلعهء او را محاصره نموده توپها نصب نموده قهرا جبرا قلعه را گرفتار حارس و ينكچرى گذاشته روانهء الكاء سمايونخان شد محمد خان استاجلو بيگلر بيكى چخور سعد حقيقت آمدن لله\r\n\r\n","description":"","footnote":"","page_name":" 232 ","page_number":262},
  {"content":"\r\n\r\nپاشا را بدرگاه معلى عرض كرد و از موقف سلطنت احكام مطاعه باسم امير خان و محمدى خان تخماق و امامقلى خان بيكلر بيكى قراباغ عز اصدار يافت كه لشكرهاى آذربايجان را جمع آورده يك جا اتفاق نموده بنوعى كه مصلحت دانند بهيأت اجتماعى بمدافعه لشكر مخالف قيام نمايند و مكررا مجالس كنگاش انعقاد يافته چنين قرار يافت كه چون پادشاه روم بنفس خود حركت نكرده پادشاه قزلباش بمقابله سردار رفتن لايق رتبه سلطنت نيست نواب جهانبانى سلطان حمزه ميرزا با لشكرهاى عراق و فارس و كرمان بجانب آذربايجان نهضت فرمايد و بلشكر آذربايجان پيوسته لوازم محافظت و محارست بتقديم رساند بدين عزيمت مصمم گشته امراء آذربايجان را از توجه شاهزادهء نامدار و عساكر ظفر شعار اخبار نمودند محمد خان در وقتى كه لله پاشا به تعمير قلعه قارص مشغول بود كس نزد امير خان و امام قلى خان فرستاد كه چون عبور مخالفان از چخور سعد واقع مىشود اگر بدين حدود آيند كه يك جا جمع بوده بهر چه مصلحت باشد بصوابديد يكديگر بفعل آيد بصواب اقرب خواهد بود امير خان از غايت عناد و لجاج كه در ميانهء تركمان و طايفهء استاجلو بود و ميخواست كه از آن طبقه صاحب وجودى در ميان نباشد تأخير در رفتن نموده مساهله و اهمال از حد اعتدال گذرانيد و امام قلى خان با لشكر قراباغ بولايت چخور سعد آمده بمحمد خان پيوسته در حوالى چلدر اتفاق نمودند و انتظار آمدن امير خان ميكشيدند چون اثرى ازو ظاهر نشد و لله پاشا از تعمير قلعهء قارص فارغ گشته تسخير قلعهء آخسقه مينمود و مشخص شد كه متوجه گرجستانات است اراده نمودند كه سر راهى برو گرفته دستبردى نمايند و از غايت نخوت و غرور محاربهء روميان را سهل و آسان گرفته با پانزده هزار كس از لشكر چخور سعد و قراباغ كه حاضر بودند بعزم دستبرد سوار شده لله پاشا كه از قرب لشكر قزلباش خبردار گرديد هر روز يكى از پاشايان و بيگلر بيكيان معتبر را با قرب ده هزار كس از سنجق - بيكان و لشكر سرحد بقراولى ميفرستاد چون باستظهار لشكر بيحساب كه داشت زياده حسابى از لشكر قزلباش نميگرفت و امراء كرد و جمعى كه از اين طرف ياغى شده روگردان شده بودند نفاق و عناد امراء قزلباش و بىاتفاقى قزلباش را خاطر نشان لله پاشا كرده بودند مجملا چون چرخچى لشكر قزلباش بچرخچى و قراولان روميان رسيد تيز عنانى كرده در حمله اول ايشان را از پيش برداشتند و به تيپ مخالف قراول رسيده مردم تيپ نيز عنان از محاربه كشيده راه انهزام پيمودند خبر انهزام مخالف بقول امراء عظام رسيد و لشكر قول نيز اكثر بهوس مردانگى بيمحابا اسب جلادلت در ميدان رزم بجولان درآورده خود را بمخالفان رسانيده قرب دو سه هزار كس را كه اكثرا اكراد سرحد بودند بضرب سنان جانستان بر خاك بوار انداختند و بعضى را سر از بدن جدا كرده بعضى را دست و گردن بخم كمند استوار گردانيدند و هر كس از غازيان قزلباش بمعركه رسيد به جهت تحصيل نام و ننگ و غيرت همچشمان بىملاحظه از عقب مخالفان ميتاخت امراء عظام چون واقف شدند كه لشكر قزلباش بسيار [ 169 
  ] دور شده‌اند بملاحظهء آنكه مبادا زخمى رسد خود نيز از عقب لشكريان پيش آمدند اما خبر دليرى جنود قزلباش و انهزام عسكر روم بللهء پادشاه رسيد از غايت عجب و كمال تهور بى آنكه تزلزل بحالش راه يابد چند سردار معتبر را از پاشايان و بيگلر بيكيان تا بيست سى هزار كس بدفع صولت قزلباش مأمور گردانيد و روميه فوج فوج و سنجق سنجق و گروه گروه از اردوى خود بيرون آمده متوجه معركه قتال شدند و چون چشم ايشان بر سپاه قزلباش افتاد قرب ده هزار كس يك مرتبه جلو انداختند و بيمحابا بر سر سپاه قزلباش كه دو سه فرسخ از امراء دور شده بودند متفرق و پراكنده ميرفتند هجوم سپاه مخالف ملاحظه نموده تاب توقف نياورده طريق بازگشتن پيش\r\n\r\n","description":"","footnote":"","page_name":" 233 ","page_number":263},
  {"content":"\r\n\r\nگرفتند چون اسبهاى قزلباش تردد بسيار كرده اكثر از تك و دو باز مانده بودند هر كس اسيرى داشت انداخته ميرفت و معهذا شكست عظيم بر سپاه قزلباش افتاده روميه با اسبان آسوده تازه زور ميرسيدند بسيارى از لشكر قزلباش در آن معركه به خاك هلاك افتادند و تا قرب يكهزار كس كه اكثر مردم محمد خان و لشكر چخور سعد بودند بقتل آمدند و منهزمان لشكر بامراء رسيده چون تيپ امراء از هم پاشيده صف سپاه ويران شده بود فرصت جمعيت نيافته عنان از معركه برتافتند شكسته و پريشانحال باردوى خود رسيدند و آواز ناله و نفير مصيبت زدگان اردوى محمد خان بكرهء اثير رسيد اول خطائى كه از امراء قزلباش در مدافعهء لشكر روم بوقوع انجاميد همين بود كه از عناد و نفاقيكه با يكديگر داشتند و اطاعت يكديگر نمينمودند مقيد بجمعيت و اتفاق يكديگر نشده با ده پانزده هزار كس ارادهء محاربه با صد هزار كس رومى مينمودند و باعث دلبرى لله - پاشا شده‌اند اندك خونى كه داشت زايل شد و حقيقت بىاتفاقى و سوء تدبير ايشان بوضوح پيوست چه اگر امراء قزلباش را اتفاقى ميبود و اطاعت يكديگر مينمودند كل لشكر آذربايجان و شيروان زياده از پنجاه هزار كس ميشدند اگر يك جا جمعيت مينمودند و سلاطين گرجستان بايشان ملحق ميشدند آمدن لله پاشا به آن ولايت بسيار دشوار بود از بىاتفاقى امراء و عناد اويماقات و سوء تدبير هم مملكت از دست رفت و هم سرداران معتبر قزلباش بتدريج بقتل رسيده لشكر آذربايجان ضايع و نابود و اموال و اسباب ايشان كه اندوختهء چندين ساله بود بغارت و تاراج رفت مجملا بعد از شكست معركه چلدر لله پاشا قلعهء آخسقه را در همان دو سه روز فتح نموده و آذوقه و لشكر گذاشته از آنراه متوجه الكاء سمايون خان شد و محمدى خان در الكاء خود توقف نموده امام قليخان و لشكر قراباغ جدا شده بمنازل خود رفتند لله پاشا كس فرستاده سمايون خان و الكسندر خان سلاطين گرجستان را باطاعت و انقياد خواندگار روم دلالت نمود چون ايشان نيز با يكديگر شيوهء نفاق ميورزيدند و اتفاقى نداشتند سمايون خان در شاهراه اطاعت اين دودمان ثبات قدم ورزيده مخالفت روميه اظهار نمود و در شعب و شوامخ جبال با طبقه گرج سر راه بر لشكر مخالف گرفته دستبردهاى نمايان ميكرد اما الكسندر خان كه مرد محيل عاقبت انديش بود صلاح حال خود ملاحظه نموده با روميان مدارا كرد نزل و ساورى باردوى لله پاشا فرستاده اظهار انقياد نمود و اين معنى نيز موجب اطمينان خاطر لله پاشا گشته از مضايق گرجستان سهل و آسان گذشته قلعهء تفليس كه در حصانت و استحكام با فلك الافلاك دعوى مساوات مينمايد و در زمان شاه جنت مكان در تصرف داودخان برادر سمايون خان بود در اينوقت كه لشكر روم به آن حدود آمد داود خان به جهت عنادى كه ميانه برادران بود از معاونت و امداد برادر مأيوس بود در مقام قلعه دارى نشده خود را بيرون انداخت و آن قلعه به آسانى به تصرف روميان درآمده كوتوال و حارس تعيين نمودند و در گورى نيز كه پايتخت حكام گرجستان بود قلعهء ترتيب داده روانهء شيروان شدند عليخان گرجى برادر الكسندر خان نيز كه در شكى بود قدرت توقف نيافته خود را بگوشهء كشيد لله پاشا فارغبال بشيروان رسيد و حكام داغستان و مردم لزگى عموما در مقام انقياد درآمده رعايا نيز با قزلباش عصيان و طغيان ظاهر ساختند ارس خان بيگلر بيگى شيروان كه مرد عاقل صاحب تدبير بود مقاومت با لشكر روميه قلعه‌دارى با وجود عصيان رعايا در حيز قوت و قدرت خويش نديده با كوچ و متعلقان از شيروان بيرون آمده در كنار آب كر رحل اقامت انداخت و مملكت شيروان به تصرف روميان درآمد لله پاشا عثمان پاشا را بيگلر بيكى شيروان كرده قيتاس پاشا را در ارس گذاشت و در بر ولايتى از ولايات شيروان\r\n\r\n","description":"","footnote":"","page_name":" 234 ","page_number":264},
  {"content":"\r\n\r\nحاكمى تعيين نموده قلعهء شماخى و ارس و بادكوبه را استحكام داده [ 170 
  ] طبل مراجعت كوفت و ابوبكر ميرزا ولد برهانرا كه چشم داشت كه حاكم شيروان شود و باج و خراج بخواندگار دهد در شيروان گذاشت كه بمعاونت روميان اقدام نموده ضبط شيروان نمايد و بدين تسلى ساخت كه چون به خدمت خواندگار رسد نشان حكومت شيروان به جهت او حاصل نمايد و در بازگشتن روميه امام قليخان بيگلر بيكى قراباغ بسمايون خان پيوسته باتفاق يكديگر در بيشه و جنگل گرجستان مكرر از پيش و پس خود را بروميان رسانيدند و در هنگام فرصت دستبردهاى نمايان كردند و غنيمت بسيار گرفتند اگر چه در اين آمد و رفت تا قريب به بيست هزار كس روميه ضايع و نابود شدند اما چون لله پاشا لشكر بيحد و مر همراه داشت اصلا فتورى به حال او راه نيافت مظفر و منصور مراجعت نمود امير خان بيگلر بيكى تبريز با ده هزار كس به قصد معاونت محمدى خان تخماق از تبريز بيرون آمده بود بعد از آنكه خبر انهزام محمدى خان تخماق و گذشتن لله پاشا بجانب گرجستان و شيروان عنان از رفتن چخور سعد پيچيده متوجه قراباغ شد و امامقلى خان با لشكر قراباغ به او پيوسته باتفاق از آب كر عبور كرده در كنار رودخانه قبرى از اعمال گرجستان بروميان رسيدند يك مرتبه فرصتى جسته بفوجى از ايشان كه قريب به چهار پنجهزار كس نيك و بد بودند و به جهت بدست آوردن ذخيره از اردو بيرون آمده بودند دوچار شده جنگ نمايان كردند و تا دو هزار نفر از جنود روميه بقتل آورده اموال و اسباب فراوان بدست آوردند و جمعى از امراء روميه گرفتار شده بودند امير خان بدين قدر دستبرد تسلى شده خواست كه بازگردد و در قراباغ رحل اقامت و طرح قشلاق انداخته منتظر ورود شاهزاده نامدار كامكار اعنى نواب جهانبانى و امراء و عساكر منصوره كه بدان صوب در حركت آمده‌اند بوده باشد جمعى از جهلا و جنگجويان قزلباش كه سلطانمراد خان ولد امير خان سردار ايشان بود اراده دستبرد ديگر نموده از آب قبرى گذشته طرح جنگ انداختند روميه كه در محاربه قزلباش دلير شده بودند بيملاحظه از آب قبرى باينطرف گذشته از عقب لشكر درآمده دو سه هزار كس را از جنود قزلباش در ميان گرفتند و آثار غلبه بظهور آورده شكست دادند و تا دو سه هزار كس از لشكر امير خان و ساير امراء در اين معركه مقتول و گرفتار گشتند امير خان بعد از شكست مذكور ديگر صرفه و صلاح در جنگ نديده مراجعت را به حال خود اقرب و اصوب شناخته بجانب تبريز بازگرديد و لله پاشا مقضى المرام از آن سفر عود نموده بارز روم رسيده طرح قشلاق انداخت .\r\n\r\nذكر توجه شاهزاده مظفر لوا سلطان حمزه ميرزا و امراء بجانب قراباغ و شيروان و مظفر و منصور بازگشتن بعون عنايت ملك منان\r\nچون خبر نقض معاهده و پيمان روميه و لشكر فرستادن سلطان مراد خواندگار روم بآذربايجان و شيروان در دار السلطنهء قزوين بوضوح پيوست و توجه نواب جهانبانى سلطان حمزه ميرزا بآذربايجان تصميم يافت امراء و اركان دولت در ركاب مقدس شاهزاده كامكار در ساعت سعد از مقر سلطنت در حركت آمده روانهء آذربايجان شدند و نواب مريم شأن مهد عليا را جدائى فرزند ارجمند دشوار نموده در اين سفر مرافقت قرة العين دودمان خلافت اختيار كرده و احكام مطاعه باحضار افواج قاهره به اطراف و جوانب قلمرو همايون فرستادند و موكب عالى شاهزاده تا ميانج گرم رود بتأنى قطع مسافت نموده چند روز\r\n\r\n","description":"","footnote":"","page_name":" 235 ","page_number":265},
  {"content":"\r\n\r\nدر چمن ميانج جهت جمعيت لشكر توقف واقع شد و در آنجا قضاياى گرجستان و شيروان بنوعى كه سبق ذكر يافت بتحقيق پيوست بعد از مشورت و كنگاش نيكخواهان دولت قاهره توجه جانب قراباغ بصلاح و صواب اقرب دانسته موكب عالى در آنطرف در حركت آمد بفيروزى و اقبال بدارالارشاد اردبيل رسيده بعد از شرايط زيارت آستان ملايك آشيان حضرت سلطان الاولياء توجه جانب شيروان و استخلاص آن ولايت را از يد مخالفان پيشنهاد همت ساخته از ارواح مقدسه مشايخ كرام صفويه رضوان - اللّه عليهم استمداد نموده عازم قراباغ شد و ساحت آن ولايت مضرب سرادقات عز و جلال گرديد و قرار يافت كه اردوى معلى شاهزاده مظفر لوا و نواب مهد عليا در قزل آغاج توقف نموده امراء و عساكر منصوره باتفاق ميرزا سلمان وزير از آب كر گذشته بشيروان روند و چون خبر قرب وصول شاهزاده كامكار [ 171 
  ] و عساكر ظفر شعار بارس خان و امراء شيروان رسيد يملاحظه آنكه مبادا در باب محاربه ننمودن باروميه دست از مملكت بازداشتن مورد اعتراض ديوانيان و سرزنش طوايف قزلباش گردند بخاطر رسانيدند كه تا رسيدن موكب عالى شاهزاده بر سر شماخى رفته قلعه را محاصره نموده اگر تسخير آن بسعى ايشان دست دهد جبران تقصير نموده روسفيدى حاصل كنند بدين عزيمت اردوى خود را كه از آب كر گذرانيده بودند درين طرف آب گذاشته با لشكر سباى روانهء شماخى شدند چون طايفهء روملو چندين سال در شيروان بفراغت و رفاهيت گذرانيده غريق بحر جمعيت و سامان شده بودند چشم زخم روزگار بآنطايفه رسيده اكثر عظماء مقتول گشته اموال و اسباب لا تعد و لا تحصى كه جمع آورده بودند بتاراج حادثات رفت تبيين اين مقال آنكه سابقا رقم زده كلك بيان گرديد كه سلطان مراد خان پادشاه روم بمحمد گرايخان ولد دولتگرايخان پادشاه الوس تاتار تكليف كرد كه با جمعى از خيل تاتار از راه دربند بر سر قزلباش رود و عادلگراى برادر خود را قريب بيست هزار از جنود نامحدود تاتار جرار صبا رفتار كه در شب تار چشم مور را بضرب تير مار كردار بهم ميدوختند بامداد روميه بولايت مذكور فرستاد و عادلگرايخان بامداد و كومك روميان كمر بسته قدم بولايت شيروان نهاد مجملا چون ارس خان و امراء شيروان نيز آهنگ محاربه ساز داده آثار جلادت و مردانگى بظهور ميآوردند كه طليعهء لشكر تاتار نمايان شد و كوه و دشت را فرو گرفت غازيان قزلباش مشاهده اينحال نموده در بحر اضطراب افتادند بعضى از امراء صلاح در بازگشتن ديدند كه جنگ كنان خود را بمأمنى رسانند ارس خان عار فرار بر خود قرار نتوانست داد فرصت آن نيز نشد دل بر مرگ نهاده در درياى كارزار غوطه خوردند از يكطرف لشكر روم و از يكطرف تاتار و از طرف ديگر لزگى و قرابورك و طاغيان شيروانى قزلباش را در ميان گرفتند ارس خان و اكثر امراء و اعيان لشكر پاى ثبات فشرده مردانه جان در راه اين دولت نثار كردند ارس خان و جمعى گرفتار شده بقتل رسيدند و بعضى ديگر در معركه شربت ناگوار هلاك چشيدند بقية السيف نيم جانى به صد فلاكت بيرون برده تا اردوى ارس خان عنان باز نكشيدند بعد از اين قضيه عثمان پاشا بقلعهء شماخى بازگشته عادلگرايخان و ابوبكر ميرزاى ولد برهان بكنار آب كر آمده قصد يغماى اردوى ارسخان داشتند اردوغدى خليفه تكلو و بعضى امراء و اولاد ارس خان كه از معركه بيرون آمده باردوى خود رسيدند حقيقت حال بنواب جهانبانى و ميرزا سلمان و امراء كه بقراباغ رسيده بودند عرض كردند و از موقف سلطنت حكم شد كه امراء طوالش و جمعى كه در آنحدودند باردوى ارس خان رفته باتفاق آن جماعت از كنار آب كر خبردار بوده محافظت اردو مينموده باشند كه اينك عساكر منصوره بدفع مخالفان متوجه شيروانند و ايشان حسب الفرموده چند روزى در آنجا بحراست مشغول بودند و جسر جواد را به جهت عبور\r\n\r\n","description":"","footnote":"","page_name":" 236 ","page_number":266},
  {"content":"\r\n\r\nزخمداران قزلباش نگاهداشته از كنار آب خبردار بودند كه خبر آمدن لشكر تاتار و لزگى رسيد امراء جمعيت نموده بعزم مدافعه بكنار آب رفته جسر را بريدند اما فئهء ياغيه كه بكنار آب رسيده جسر را بريده ديدند جمعى بيملاحظه خود را به آب زده و عبور كرده با قزلباش جنگ در پيوستند غازيان لحظه بمدافعه مشغول گشته در اثناء حرب و ضرب واقف شدند كه جمعى ديگر از مخالفان در آن حوالى براهنمائى طاعيان شيروان از آب گذشته از عقب لشكر در آمدند بدينجهت جنود قزلباش منهزم گشته هر كس سر خويش گرفته از گريختگان معركه جمعى باردوى ارس خان و امراء رسيده از حقايق احوال اخبار نمودند علامت روز محشر در ميانهء آن جماعت پديد آمده و مردم اردو ماتم - زده و پريشان حال سراسيمه و مضطرب الاحوال كوچ كردند كه خود را بمأمنى رسانند هنوز بعضى از مردم اردو بار نكرده بود كه طليعهء لشكر لزگى و تاتار نمايان شد مردم اردو پراكنده شدند نساء و صبيان با اموال و اسباب اسير و تاراج شده هر قطارى بدست تاتارى درآمد جمعيت و اسباب بىنهايت كه اندوخته چندين ساله بود بدست مخالفان درآمد مجملا عادلگرايخان و طبقهء تاتار و لزگى غنايم موفور بدست آورده در همانروز عود نموده بجانب شيروان رفتند اما ميرزا سلمان و امراء عظام از قرا - كوتل قراباغ ايلغار نموده از قومين اولمى آب كر عبور نموده بشماخى رسيده قلعه را محاصره كردند در آن اثناء از قضيه لشكر تاتار و غارت اردوى ارس خان اطلاع يافتند و دفع شر آن گروه را پيشنهاد هممت ساختند و فوجى از افواج قاهره را با بعضى امراء گذاشتند ميرزا سلمان و قورچى باشى و شاهرخ خان مهردار و محمد خان تركمان و پيره محمد خان استاجلو و سلطان حسينخان نوادهء دورميش خان شاملو و ولى خليفه شاملو و مسيب خان شرف الدين اغلى تكلو و امامقلى خان قاجار و امير حمزه [ 172 
  ] خان ولد عبداللّه خان استاجلو و ساير امراء نامدار بمقاتله لشكر تاتار توجه نمودند عادلگرايخان و برادران از وصول قزلباش و محاصره شماخى و كيفيت و كميت لشكر خبر يافته چون در جنگ قزلباش دلير شده بود از غايت و غرور حسابى از ايشان نگرفته و بىوحشت بكومك عثمان پاشا روانه جانب شماخى شدند و در كنار ملاحسن نام محلى تلاقى فريقين روى داد عادلگرايخان با دوازده هزار تاتار و چهار پنجهزار لزگى و قرابورك و شيروانى دليرانه پاى ثبات و قرار استوار داشته در برابر سپاه ظفر پناه صف اقبال آراست و از اينطرف امير حمزه خان استاجلو كه چرخچى سپاه منصور بود با بعضى امراء استاجلو و غيره پيش رفته از جانبين دست بآلت قتال بردند معركهء كارزار از خون كشتگان حكم لاله‌زار گرفت بعضى امراء كه در شماخى\r\n\r\nشكست خوردن تاتار و گرفتار شدن عادلگراى خان\r\nمحاربهء لشكر تاتار را از آن خدمت بمردانگى اولى دانسته بيصلاح امراء عظام بملاحظهء ننگ و نام بعزم جنگ بلشكر ملحق گشته در معركه قتال حاضر شدند و جنود تاتار با وجود حملات متواتر كه از سپاه قزلباش وقوع مييافت پاى ثبات فشرده از وقت طلوع صبح تا آخر روز جنگ كرده داد جلادت و مردانگى دادند آخر الامر از ستيز و آويز عاجز\r\n\r\n","description":"","footnote":"","page_name":" 237 ","page_number":267},
  {"content":"\r\n\r\nگشته عادلگرايخان آثار ضعف و انكسار از لشكر تاتار مشاهده نموده دلاوران جنود خود را بحرب و قتال تحريص نمود و خود پاى جلادت در ميدان مبارزت نهاد در اثناى حرب و ضرب از زمرهء سپاه ظفر پناه بابا خليفه دانقرالو بعادلگراى رسيده او را بطعن سنان جانستان بر خاك بوار انداخت او نام و نشان خود اظهار كرده حالتى كه از كمال نخوت و غرور هرگز تصور بلكه تعقل نكرده بود مشاهده نمود سر بچنبر قيد و گرفتارى درآورده طايفهء تاتار شكسته و پريشان حال روى ادبار بوادى فرار آوردند غازيان عظام خرمن عمر اكثر آن طايفه را برق سان بشعلهء سيف و سنان سوخته بقية السيف كه اكثر لزگى و شيروانى به بيغوله آن سرزمين آشنا بودند در كوه و بيشه پراكنده گشته نسيم فتح و ظفر بر پرچم لواى نصرت انتما وزيده چون چشم لشكريان بر احمال و اثقال غارت كرده تاتار افتاد از آنجا كه حرص سپاهيان است دست از تعاقب دشمن بازداشته بر سر غارت هجوم نمودند همان اموال و اسباب و اسيران اردوى ارسخان و اكثر قطارهاى شتر همچنان با بار كه بدست تاتار درآمده بود بىآنكه تصرفى در آن نموده باشند بدست غازيان درآمد چون صاحبى در ميان نبود رقم تملك بر آن كشيدند ميرزا سلمان و امراء عظام بعد ازين فتح مبين روى توجه بجانب شماخى آوردند عثمان پاشا چون از شكست تاتار و گرفتارى عادلگراى مطلع گرديد از مدد و كومك مأيوس شده پاى اقامتش سست گرديد چارهء بجز فرار نيافته قلعهء شماخى را انداخته بجانب دربند رفت امراء عظام جمعى را بتعاقب او نامزد نموده تا شايران رفتند و بعضى از توپخانه و يراق او را بدست آورده بازگشتند و عثمان پاشا خود را بقلعهء دربند انداخته باستظهار مردم داغستان و لزگى در آنجا توقف نموده چون اخبار فتح و گرفتارى عادلگراى را امراء عرضه داشت نموده به خدمت نواب جهانبانى و مهد عليا فرستادند در اردو نقاره‌هاى شادمانى بنوازش درآمده و چند نفر از قورچيان عظام را فرستادند كه عادلگرايخان را باردو آورند و امراء متوجه دفع عثمان پاشا و تسخير قلعهء دربند شوند اما ميرزا سلمان و امراء بخلاف صوابديد نواب مهد عليا جمعى را در شيروان گذاشته خود عادلگراى را برداشته بقراباغ آمد و بعز ملازمت نواب جهانبانى مشرف شدند عقلا و مدبران صلاح در آن ديدند كه با آن سلسله طرح دوستى انداخته طبقهء تاتار به تلطف و نيكوئى از معاونت لشكر روم بازآورده ولايت شيروانرا از آسيب ايشان صيانت نمايد و اينمعنى پسنديده وضيع و شريف گشته عادلگرايخانرا اعزاز و احترام نمودند و چند نفر از گرفتاران طايفهء تاتار را آزاد كرده بملازمت او مقرر كردند و جمعى از قورچيان بحراست و خدمت او مأمور ساختند ايالت شيروانرا امراء صلاح ديده بودند كه بحمزه خان تفويض نمايند نواب مهد عليا چون از امراء كه براى خود عمل نموده بدربند نرفته بازگشتند آزرده بودند درين ماده مصلحت ايشان را منظور نداشته موقوف بامر و اشاره نواب سكندرشأن فرمودند ميانهء امراء سركش بىادب و نواب مهد عليا اندك گفتگوئى در هر باب واقع شده مورد اعتراضات معقول گشتند و آن قيل و قال بيمزه باعث آن شد كه نواب مهد عليا در آذربايجان توقف نفرموده عزم مراجعت فرمودند و كسى را قدرت آن نشد كه مانع آن حركت بيهنگام تواند شد در قلب زمستان و شدت شتا كه كوه و دشت از بيم\r\n\r\n","description":"","footnote":"","page_name":" 238 ","page_number":268},
  {"content":"\r\n\r\nسردى دى پوستين قاقم برف در بر و كلاه سنجابى ابر بر سر داشت و از آرزوى گلعذاران اردوى بهشت از چشم سحاب قطره‌هاى اشك سيمابى شب و روز متقاطر بود آن مسافت بعيده را [ 173 
  ] كه يك ماه بدشوارى قطع ميشد در عرض چهارده روز قطع نموده روز پانزدهم داخل دار السلطنه قزوين شدند و امراء عظام از خجالت آن گفتگوى بىادبانه از ركاب مقدس مهد عليا و شاهزاده ظفر اعتلا تخلف ننموده بقزوين رسيدند و سعادت عتبه بوسى نواب سكندر شأن دريافته عادل گراى خان را در دولتخانهء مباركه خانه‌هاى جنب ديوانخانه جاى داد و چند نفر از قورچيان را مقرر داشتند كه بكشيك در خدمت او باشند و ما يحتاج او و ملازمان از ملبوس و مشروب و مأكول بر وجه لايق سرانجام مييافت و مقرر شد كه او كسى از جانب خود نزد محمد گراى خان برادر و والده‌اش فرستاده و خبر سلامتى خود و تعظيم و تكريمى كه دربارهء او بفعل ميآيد اظهار نمايد و او ده نفر از ملازمان اعتمادى روانه نموده از جانب نواب كامياب اشرف نيز مكتوبى دوستانه فرستاده بمصحوب يكى از قورچيان و ايالت شيروانرا نواب سكندر شأن بمحمد خليفه حاجيلر ذوالقدر كه در اواخر زمان شاه جنت مكان حاكم استرآباد شده بود در اين اوقات به جهت شورش سياه پوشان و طغيان يقه تركمان در استرآباد مجال اقامت نيافته بقزوين آمده بود تفويض فرموده و ساير محال را بامراء قسمت نموده روانه كردند محمد خليفه و امراء بشيروان رفته هر يك در الكاء خود قرار گرفتند ، « گر فلكشان بگذارد كه قرار گيرند » ، اما احوال عادلگراى خان آنكه بعد از چند گاه كه در دولتخانه اقامت داشت رأى امراء و اركان دولت دربارهء او مختلف گشته قرار دادند كه او را از دولتخانه بيرون آورده در محل ديگر جاى دهند يا بيكى از قلاع كه منازل مرغوب داشته باشد فرستند كه چون يساق آذربايجان در پيش است و همراه گردانيدن مناسب نيست در آنجا بفراغت اقامت داشته باشد نواب سكندرشأن فرمودند كه شاه جنت مكان چند گاه\r\n\r\nكشته شدن عادلگرايخان تاتار و وقوع اين قضيه بىاختيار\r\nسمايون گرجى كه از دين بيگانه بود به جهت تأليف قلوب گرجيان اتباع او در دولتخانه مقرر و محترم نگاه داشتند چون اول با پادشاهزاده تاتار بعزت و احترام سلوك كرده‌ايم بقلعه فرستادن هر چند مكان خوب داشته باشد بدنامى دارد و لايق نيست اگر تا حين يساق بدستور در دولتخانه باشد كه بعد از آن بهر چه صلاح باشد به عمل آيد ميتواند بود و فى الحقيقة بودن او در حصار دولتخانه حبس و قيديست در لباس مردمى چه او را رخصت سير و سوارى نيست و جمعى از قورچيان شب و روز بحراست مشغولند امراء عظام بصوابديد عمل ننموده جمعى را فرستادند كه او را بيرون برند خان تاتار چون باطوار قزلباش آشنا نبود خيال ديگر كرده با چند نفر از تاتاران كه با او بودند جهل ورزيده چون آلت جارحه تير و كمان با خود داشتند بجنگ ايستاده دو سه كس را بتير زدند و مجال حرف و حكايت نداده از جنگ متقاعد نگشتند از اينطرف جهلا و هرزه - كاران هجوم نموده بدفع شر ايشان مشغول شدند و تاتاران جهالت و بىاعتدالى از حد برده چند كس را به زخم تير از پاى درآوردند از بيرون نيز شروع در تير و تفنگ شد درين ميانه خان تاتار زخمى شد بقتل رسيد چون قتل او بوقوع پيوست بر ديگران نيز ابقاء نرفت و بىاختيار اين واقعه روى داد هر چند قضيه مذكور بعد از معاودت امراء از مازندران اتفاق افتاد اما چون در طى قضاياى سفر شيروان بود در ذكر تقديم رفت .\r\n\r\n","description":"","footnote":"","page_name":" 239 ","page_number":269},
  {"content":"\r\n\r\n\r\nذكر لشكر فرستادن بجانب مازندران بر حسب اراده و رضاى ملكه دوران و بدست آوردن ميرزا خان والى آنديار بهشت نشان\r\nچون در زمان شاه جنت مكان حكومت مازندران من حيث الارث و الاستحقاق بمير عبداللّه خان والد نواب مهد عليا تعلق داشت مير سلطان مراد از بنى اعمام او با مشار اليه خصومت و نزاع آغاز نهاده دعوى استقلال كرد و جمعى از مازندرانيان كه از مير عبداللّه خان تمتعى نمييافتند بر سر او جمع شدند و او بدرگاه جهان پناه شاهى توسل جسته اظهار اخلاص و بندگى و خدمتكارى كرد چون مير عبداللّه خان بعضى اوقات سركشى كرده در اوارجات و خراج تعلل ميكرد شاه جنت مكان در مقام تربيت سلطان مراد خان درآمد روز بروز احوالش در ترقى بود تا آنكه مير عبداللّه خان از كم خدمتيهاى خود نادم گشته اظهار عجز و بندگى نمود شاه جنت مكان الكاء مازندرانرا ميانهء ايشان قسمت نموده هر - كدام تقبلات كردند و مقرر شد كه با يكديگر برادرانه سلوك نموده متعرض مملكت يكديگر نشوند اما مير عبداللّه خان تاب اعتبار و اقتدار امير سلطان مراد خان نياورده بخلاف [ 174 
  ] رضاى اشرف در كسر اعتبار او ميكوشيد و نميگذاشت كه در ولايتى كه به او اختصاص داشت تمكن و استقلال پيدا كند مكررا حقيقت ماجرا بپايهء سرير اعلى عرص شد و احكام مؤكد باسم هر يك صدور مييافت تا آنكه مير عبداللّه خان بىتوجهى آغاز نهاده منجر بدان شد كه مير سلطان مراد برو تعلط يافته بدست او درآمد و كل اهالى مازندران را تكليف كرد كه اتفاق نموده او را بزه كمان از ميان برداشتند و حكومت كل مازندران بمير سلطان مراد خان تعلق گرفت اما همچنانكه عادت قديمه دنياى غدار است تاب اقتدار و كامرانى او نياورده چشم زخم زمانه او را دريافت و از عمر و دولت تمتعى نيافت و در اندك روزى وداع ملك و مال كرده حيات را بخصم قوى دست سپرد القصه بعد از قضيه مير عبداللّه خان شاه جنت مكان از مرحمت جبلى متوجه احوال بازماندگان شده نواب مهد عليا صبيه قدسيه او را بشاهرادهء عالميان يعنى نواب سكندر شأن سلطان محمد ميرزا نسبت فرموده فرزندان گرامى او از آن خدر معلى تولد نمود مير عزيز خان ولد او را در سلك مقربان درآورده در درگاه معلى معزز و محترم بود حكومت نصف ولايت مازندران كه به او تعلق داشت چنانچه بتحرير پيوست بشاهزادهء كامكار سلطان حسن ميرزا تفويض فرمود نصف ديگر بسلطان محمود مشهور بميرزا خان ولد مير سلطانمراد مرحمت فرمودند اما بعد از سنوح واقعه شاه جنت مكان و بيرون آمدن سلطان حسن ميرزا كل مملكت بسعى شمس الدين ديو به تصرف ميرزا خان درآمد در اين هنگام كه عليا حضرت مهد عليا بر حسب ارادهء خالق الارض و السماء ملكه ملك ايران گشت مناسب چنان مينمود كه چون آن ولايت ملك موروث آن عليا حضرت بود ميرزا خان روى ارادت بپايه سرير اعلى آورده از افعال پدر اعتذار جسته برضاى خاطر مقدس عمل نمايد و از جانب عليه آن حضرت مأذون و مرخص گشته بمازندران رود و اگر حكومت او موافق رضاى عليه نبوده باشد بمقتضاى عقل بازمانه در سازد و آنچه مقدورش نباشد مدخل نسازد\r\nشعر\r\n نه هر جاى مركب توان تاختن * كه جا جا سپر بايد انداختن \r\n\r\n","description":"","footnote":"","page_name":" 240 ","page_number":270},
  {"content":"\r\n\r\nچه ظاهر بود كه هر گاه او بخودسر دم از استقلال زده در مقام ستيزه‌رائى باشد نواب عليه كه معدن غيرت و تعصب بود در تضييع او خواهد كوشيد ميرزا خان از ساده لوحى با فساد مفسدان خصوصا شمس الدين ديو كه بمنتسبان سلسله عليه بىانداميها كرده بود از جاده صواب منحرف گشته به خدمت عليه توسل نجست بلكه سركشى مينمود اين معنى بر خاطر عليه گران آمده در مقام انتقام شد و طالب خون پدر گشت و ايالت مازندران را بمير عليخان كه از اقرباى آن حضرت بود تفويض نموده وليجان خان تركمان را كه شرف مصاهرت آن سلسله داشت بمعاونت او مأمور فرموده فرستادند ميرزا خان جوان صالح درويش نهادى بود جرأت آمدن بدرگاه جهان پناه ننموده از خوف و بيمى كه داشت به جهت حفظ حيات در قلعهء فيروزجاه كه از قلاع متين رصين مازندرانست تحصن جسته جمعى از ملازمان مير سلطان مراد خان با او موافقت نمودند با وجود آنكه مشار اليه دست از مملكت كوتاه كرده بود اما ميرزا خان در مازندران بود قلعهء مذكور به تصرف درنميآمد و مهم مير عليخان در مازندران تمشيت نمييافت و تسخير آن قلعه به سهولت ميسر نميشد و نواب مهد عليا در هدم بنيان عمر و دولت سلسله سلطانمراد خان راسخ بود روز بروز بر اهتمام او در اينباب متزايد ميگشت يك مرتبه پيره محمد خان را كه يكى از اركان دولت بود با قور خمس خان شاملو و بعضى از امراء بدين خدمت نامزد نموده فرستاد چون چند گاه برآمد و خبر فتح قلعه نيامد نواب مهد عليا بيتابى آغاز نهاده برفتن آن لشكر تسلى نشده شاهرخ خان مهردار را تكليف رفتن مازندران نمود مشار اليه كه ركن ركين دولت بود و مرتبه خود را برتر از آن ميدانست كه بامثال اين خدمات مأمور گردد ازين خدمت سرباز زده معروض داشت كه پيره محمد خان كه به اين خدمت مأمور شده كافى است و اگر نواب مهد عليا ديگرى را بدين خدمت نامزد فرمايد موجب دلسردى او مىشود لايق نيست اگر مشار اليه احتياجى بمدد و كومك داشته باشد آنچه بايد فرستاد بفرستيم نواب مهد عليا از اينمعنى آزرده شده نواب سكندر شأنرا اغوا نمود كه شاهرخ خان را طلب نموده مورد عتاب و خطاب ساخته جبرا قهرا روانه نمايد خان مشار اليه هر چند بمعاذير دلپذير تمسك جسته پهلو ازين معامله خالى كرد مفيد نيفتاد ميرزا سلمان و قورچى باشى و امراء بنصايح دلپذير او را تسلى داده راضى برفتن نمودند مجملا مشار اليه در كمال اكراه و اجبار روانه مازندران شد چون بپاى قلعه فيروز جاه به پيره محمد خان و قورخمس خان ملاقات نمودند استحكام قلعه و استعداد قلعه دارى [ 175 
  ] ميرزا خان معلوم نمود دانستند كه تسخير اين قلعه به زودى دست نميدهد تعب و تشويش بسيار بلشكر قزلباش ميرسد شاهرخ خان با ميرزا خان طرح آشنائى انداخته فيما بين مراسله و آمد و شد وقوع يافت او را تسلى نموده خاطر نشان كرد كه هر گاه پادشاه ايران در مقام تغيير حكومت مازندران شده باشد شما را با او ستيزه كردن موجب استيصال خاندان شما و باعث مفاسد عظيمه است و اگر يك سال و دو سال محاصرهء قلعه امتداد يابد چون مددى از جانبى بشما نميرسد عاقبت مسخر و مفتوح خواهد شد و هر گاه رسوخ شما در مخالفت و قلعه‌دارى درين مرتبه باشد پيداست كه بعد از فتح قلعه مهم منجر بكجا خواهد شد پس اولى آنست كه حالا ترك مخالفت كرده برفاقت ما كه از غلامان معتبر آن درگاهيم و اركان دولت پادشاه روى ارادت به آن آستان آورند شايد نواب عليه را باينقدر ملايمت و فروتنى و رضاجوئى تسلى داده در مقام تلطف درآيند و اگر آن نشود در هر جا مصلحت باشد توطن اختيار نموده بفراغت خاطر روزگار گذرانند مشار اليه از روى عقل و دانشى كه داشت اذعان اين مقدمات نمود اما ميگفت كه اهل مازندران باندك جريمه بدون قتل خصماء راضى بامر ديگر نمىشوند هر گاه نواب مهد عليا پدرم را خونى پدر خويش دانند بلاشك و ريب درين مقام است كه بقصاص خون پدر بنده را بقتل\r\n\r\n","description":"","footnote":"","page_name":" 241 ","page_number":271},
  {"content":"\r\n\r\nرساند و اين تلاش نه از جهت ملك و مال است بلكه به جهت حفظ چند روزه حيات مستعار است شاهرخ خان و امراء كفيل مطالب و مدعيات او شده قسم بذات اللّه تعالى ياد كردند كه اولا خود او را بقتل نرسانند و قصد چشم او نكنند و در خدمت نواب سكندر شأن و نواب مهد عليا درخواست خون او كرده بهيچوجه من الوجوه نگذارند كه آسيبى به دو رسد چون امراء مذكور از اركان دولت بودند و هيچ مهمى از مهام جزئيه و كليه بيمشورت و رضاى ايشان فيصل نمييافت ميرزا خان اعتماد به قسم ايشان كرده قلعه را تسليم نموده بيرون آمد و امراء جهت اطمينان خاطر مشار اليه پيرامون اموال و اسباب او نگشته قلعه را بگماشتگان نواب مهد عليا سپردند و او را برداشته روانهء پايه سرير اعلى گشتند و هرگز پيرامون خاطر ايشان نميگشت كه نواب مهد عليا دست رد بر سينه ملتمس ايشان خواهد نهاد اما چون خبر فتح قلعه و بدست درآمدن ميرزا خان بنوعى كه گذشت بعرض نواب مهد عليا رسيد از اين معاهده و پيمان آزرده گشت بلكه ميخواست كه قلعه بقهر و غلبه مفتوح گشته ميرزا خان قهرا جبرا بدست درآيد كه اگر جانبخشى نموده عفو نمايند ميرزا خان بجان ممنون او باشد برغم امراء بقتل او جازم گشت بالجمله چون شاهرخ خان و امراء بيك فرسخى قزوين رسيده فرود آمدند و روز ديگر داخل شهر ميشدند نواب مهد عليا سى نفر از قورچيان عظام را فرستادند كه باردوى امراء رفته ميرزا خانرا از دست ايشان گرفته خود محافظت نمايند و با قورچيان قرار داده بود كه چون ميرزا خانرا بدست ايشان دهند همان شب بىاطلاع امراء هلاك سازند و چون قورچيان باردوى امراء رسيدند ميرزا خان را طلب كردند امراء از اينمعنى تافته خاطر شده در اول حال از دادن سرباز زدند و گفتند كه چون خدمتى بتقديم رسانيده‌ايم فردا او را در مجمع\r\n\r\nكشته شدن ميرزا خان حاكم مازندران بامر مهد عليا\r\nقزلباش ببارگاه معلى آورده به نظر پادشاه درآوريم قورچيان بر حسب فرمان عذر قبول نكرده در اجراء حكم پادشاهى مبالغه نمودند چون امراء عظام را بخاطر نميرسيد كه قصد قتل او خواهند كرد مخالفت حكم پادشاهى را صريحا لايق ندانسته او را بدست قورچيان سپردند كه شب در همانجا نگاه داشته صباح باتفاق به شهر آورند قورچيان حسب الامر در همان شب او را هلاك كردند شاهرخ خان و پيره محمد خان و قورخمس خان و امراء عظام از وقوع اينحادثه بغايت آزرده شدند كينه كه از نواب مهد عليا داشتند ازدياد پذيرفت و چون علاجى نداشتند ديگر از آن مقوله حرفى به زبان نياورده به شهر آمدند و بشرف ملازمت سرافراز شدند و چون به سجده نواب عليه رفته عرض دعا كردند لوازم تحسين و تفقدى كه چشم داشت ايشان بود بفعل نيامد و اين معنى نيز علاوه آزردگى امراء گشته رفته رفته كدورت خاطر ايشان نسبت بنواب مهد عليا سمت ازدياد پذيرفت تا آنكه منجر بدان شد كه باغواى محمد خان تركمان كه از حكومت كاشان معرول شده بود بدفع او جازم گشته عنقريب مكنون خاطر خود را بحيز ظهور آوردند و الحق قضيه قتل ميرزا خان كه سيد زاده صالح بيگناه بود از اقتضاى فلكى و بشآمت بدسلوكى امراء و جهل و غرور نسوان و وساوس شيطان بحيز ظهور آمد بر نواب مهد عليا مبارك نيامد و شرح آن بعد از تفصيل وقايع خراسان مرقوم كلك بيان خواهد گشت و مير - عليخان نيز از حكومت مازندران بهرهء نيافته در همان ايام عالم عمر و جوانى را وداع نمود و هرج و مرج باحوال مازندران راه يافته بطريق [ 176 
  ] ملوك طوايف در هر سرى سودائى پديد آمد تا آنكه بالاخره قلعهء اولاد و نصف مازندرانرا آقا الوند ديو و نصف ديگر را سيد مظفر مرتضائى كه از امراء مازندران بودند بحيطهء ضبط و تصرف درآورده اعيان آن ملك نيز دو فرقه شدند جمعى اطاعت الوند ديو نموده برخى مطيع سيد مظفر شدند از كثرت مشاغل و حوادث كه در ميانهء قزلباش روى ميداد از امراء عظام و اركان\r\n\r\n","description":"","footnote":"","page_name":" 242 ","page_number":272},
  {"content":"\r\n\r\nدولت پادشاهى كسى باحوال مازندران نپرداخت .\r\n\r\nگفتار در حكايات سعادت افزا كه در ملك خراسان سمت وقوع يافت\r\nسابقا مرقوم كلك وقايع نگار و نگاشتهء خامهء بدايع آثار شده بود كه چون اسمعيل ميرزا قطع اشجار حديقهء دولت و اقبال نموده بقتل برادران و بنى اعمام اقدام نمود و به آن اكتفا نكرده يكبارگى قطع صلهء رحم روا داشته تجويز انعدام نواب سكندر شأن كه برادر بزرگتر نامى و با او از يك مادر بودند و برادر زادگان گرامى نيز كرد و اين افعال ذميمه را ضميمه اعمال سابق گردانيده لهذا غيرت الهى به حركت درآمده تأئيد نيافت القصه عليقلى خان شاملو نواده دورميش خان را كه بحكومت دار السلطنه هرات و امير الامرائى منصوب گردانيده بود مأمور ساخت كه چون بدار السلطنه هرات رسد نهال خجسته آن چمن آراى دولت و اقبال اعنى حضرت اعلى شاهى ظل اللهى را از پاى درآورد و خاطر از دغدغهء او فارغ گرداند عليقلى خان كه نوكر زاده نواب سكندر شأن و سالها نمك پرورده سلسله عليه آن حضرت بود چگونه دل دهد كه العياذ باللّه نسبت بولى نعمت زاده چندين سالهء خود اين گونه خطائى روا دارد عليقلى خان و مخدرات آن سلسله سيما والدهء خان مذكور كه قابلهء حضرت اعلى و فى الحقيقة مادر رضاعى آن حضرت و ساير شاهزادگان نامدار و برادران آن حضرت بود ازين حكم اندوهناك گرديده در كمال حزن و الم ميبودند اما چون خال مذكور از جانب اسمعيل ميرزا تربيت يافته بمرتبه بلند خانى و رتبه آن ارجمند امير الامرائى رسيده بود علاجى بجز اذعان امر پادشاهى نداشت و قرارداد خاطر او و آقايان شاملو آن بود كه چون داخل شهر شوند آن فرمان به امضاء رسيده تأخير و تعلل يك روزه در هيچ خاطرى مجال خطور نداشت آنچه از تقرير ثقات كه در آن هنگام در هرات بوده‌اند معلوم گشته آنست كه عليقلى خان با وجود تفويض منصب عالى و مراتب بلند خانى از ارتكاب اين فعل شنيع محترز و در كمال حزن و الم بآهستگى طى مسافت نموده در روز چهارشنبه بيست و ششم شهر رمضان المبارك بخطه طيبه هرات رسيد و چون شب بيست و هفتم رمضان بود كه به اعتقاد گروهى از اهل اسلام شب قدر است مخدرات استار آن سلسله او را در آن شب متبرك از ارتكاب قتل سيد زاده معصوم بيگناهى مانع آمده بروز ديگر توقف داشته بودند و چون آن روز در شب جمعه بوده در آن ليالى شريفه احتراز از آن امر لازم دانسته در آن شب نيز وقوع نيافت بعد از آن ايام عيد بميان آمد نخواستند كه در ايام عيد كه هنگام عيش و سرور است از تجرع آن زهر جانگزاى تلخكام باشند موقوف داشته‌اند تا ايام عيد سپرى شود و بمقتضاى الليل حبلى ما تبلى سرائره ( ببين تا چه زايد شب آبستن است ) گوئيا بالهام آسمانى در آئينه خاطر مردم آن سلسله پرتو ظهور انداخته بود كه عنقريب صورت غريب عجيب از پس پرده غيب روى خواهد نمود و از سروش غيبى ما صدق اين ابيات كه از نتايج افكار معجز آثار حضرت شاه اولياء سرور اتقيا مفتاح عقده گشاى كنوز انا مدينة العلم و على بابها است در خاطرشان خطور مينمود\r\n و كم لله من لطف خفى * يدق خفاه عن فهم الزكى \r\n و كم يسراتى من بعد عسر * و فرج كربة القلب الشجى \r\n و كم امر تساء به صباحا * و تأتيك المسرة بالعشى \r\n\r\n","description":"","footnote":"","page_name":" 243 ","page_number":273},
  {"content":"\r\n\r\nمجملا بعد از عيد كه روز دويم شهر شوال بوده وقوع آن فعل منكر از بيم تلاطم امواج بحر غضب پادشاهى در خاطر رعيت و سپاهى رسوخ يافته بود كه در آن شب بفعل آيد آخر روز سلطان محمود بيك بيخرلو وكيل عليقلى خان كه به جهت تمشيت بعضى مهام در اردو مانده بود بعد از رحلت اسمعيل ميرزا جهت تبليغ اين اخبار بايلغار روانهء دار السلطنه هرات شده بود رسيده چون از دروازه عراق داخل شهر شد از دروازه‌بانان معلوم نموده بود كه ذات مبارك اشرف صحيح و سالم است يا نه دروازه‌بانان مژده سلامتى ذات همايون دادند بعد از آن به خدمت [ 177 
  ] خان رسيده صورت حال بيان نمود اگر چه جناب خانى و آقايان شاملو كه در همان چند روز وارد آن ملك گشته سامان و سرانجام لوازم حكومت و قلعه دارى نداشتند از وقوع قضيهء هايله اسمعيل ميرزا و احتمال عصيان ملوك اطراف و طغيان اوزبكيه خايف و متزلزل گشتند اما بسلامتى ذات خجسته صفات شهرادهء كامكار اعنى حضرت شاهى ظل اللهى مسرور و شادكام گرديده سجدات شكر الهى بتقديم رسانيدند و وجود گرامى آن نونهال جويبار خلافت و كامكارى را سرمايه امن و استقامت مملكت دانسته عن صميم القلب دل بملازمت و غلامى عتبهء عليه‌اش بستند و بدولت و اقبال خداداد آن حضرت اميدوار گشته زبان حال خلق آنديار بدين مقال در ترنم بود :\r\nرباعى\r\n اى شاه جهان هر آنكه بدخواه تو بود * پرداخت زمانه عمرش از ملك وجود \r\n گرديد فلك بكام ارباب شهود * سر عجبى رغيب صورت بنمود \r\nعليقلى خان مجلس عالى آراسته آن در يكتاى درج خلافت و جهاندارى را بر دوش اخلاص برداشته متكفل امر لله‌گى و خدمتكارى گشت و خلايق عموم از سپاهى و رعيت و ميران اويماق و سرخيلان بلوچ و قبچاق و غيرهم فوج فوج آمده شرف ملازمت و بساط بوسى دريافتند و از جانب اشرف بخلاع فاخره سرافراز گشته در ازاء اين عطيه الهى و سلامتى ذات اقدس سجدات شكر ايزدى بتقديم رسانيده نقد جان نثار و ايثار گردانيدند اما امراء افشار كه قاتل شاهقلى يكان و متصرف مال او بودند در بيرون شهر جانب دروازه ملك اقامت داشتند و ميانه ايشان و وكلاى\r\n\r\nفرستادن مهد عليا آقا نظر غلام خود را بهرات كه شاه بقزوين بياورد\r\nخان به جهت تفتيش مال مذكور گفتگو بود در اينوقت رخصت يافته بجانب فراه و اسفرار محال تيول خود رفتند و على قليخان مژده سلامتى ذات اقدس را بدار السلطنهء قزوين فرستاده نواب سكندر شأن و مهد عليا و شاهزادگان نامدار از آن خبر بهجت اثر مبتهج و مسرور گرديدند و چون نايرهء اشتياق ملاقات گرامى آن حضرت بر ضمير منير والدين اشتعال يافته بود اراده خاطر شريفشان بدان متعلق گشت كه فرزند دلبند خود را از هرات بپايه سرير اعلى آورده ديده بديدار گرامى قرة العين روشن سازند و از بيم فتنه جاهلان و مفسدان قزلباش هيچيك از شاهزادگان نامدار را در ممالك نگذارند كه در پايهء سرير اعلى و خدمت والدين با يكديگر بوده بدينجهت معتمد الخواص آقا نظر غلام قديمى مير عبداللّه خان كه مورثى نواب مهد عليا و در خدمت نواب سكندر شأن محل اعتماد گشته بغايت معتبر بود بخراسان\r\n\r\n","description":"","footnote":"","page_name":" 244 ","page_number":274},
  {"content":"\r\n\r\nفرستادند و حكم شد كه عليقلى خان يراق فرستادن حضرت اعلى را سامان نموده مهيا و آمادهء آمدن سازد كه متعاقب يكى از اركان دولت و ريش سفيدان معتمد بدين خدمت نامزد خواهد شد چون اين خبر در خراسان شايع گشت امراء عظام آن ولايت از بيرون آوردن شاهزادهء كامكار كامران دل نگران گشته عليقلى خانرا وسوسه كردند كه از قبول و اذعان اين حكم ابا نموده راضى به اين معنى نگردد و بدين بهانه تمسك جويد كه مملكت خراسان در جوار ماوراء النهر واقع شده اكثر اوقات لگدكوب حوادث است و از تاخت و غارت اوزبكيه و فتن و فتور خالى نبوده و نيست و از تاريخى كه ساحت ملك خراسان بتحت تصرف و تسخير خدام اين دودمان خلافت مكان درآمده هرگز دارالملك هرات كه تختگاه سلاطين زمان و فرمانروايان نافذ فرمان بوده از وجود يكى از شاهزادگان عاليشأن خالى نبوده و بىوجود يكى از شهزادگان عالى منزلت محافظت و محارست اين ملك مقدور ما بندگان نيست القصه از امراء خراسان مرشد قليخان زياده از ديگران در اين باب اصرار نموده با عليقلى خان عهد و پيمان ميان آورده مؤكد بايمان مغلظه گردانيدند و چون آقا نظر قدم بولايت خراسان نهاد اين زمزمه و گفتگو در ميانهء امراء بود مرتضى قليخان حاكم مشهد در اول حال ظاهرا عليقلى خان را تحريك نمود كه بهيچوجه راضى به بيرون بردن شهزاده كامكار نگردد اما باطنا نفاق ورزيده به جهت كسر عظمت و اقتدار عليقلى خان مضايقه در اين امر نداشت بلكه محرك بود ساير امراء هيچكدام راضى نبودند آقا نظر بهر يك ملاقات كرد اگر چه او را تعظيم و تكريم بسيار كرده تواضعات رسمى بجاى آوردند اما اين مقدمات را در لباس دولتخواهى خاطر نشان او مينمودند و التماس ميكردند كه بنواب مهد عليا عرض نمايد كه ازين اراده منصرف گشته خراسانرا از وجود گرامى آن حضرت خالى نسازند كه لايق دولت قاهره نيست و صريحا بآقا نظر گفتند كه اگر نواب مريم شأن مهد عليا در اينباب اصرار نموده كس بطلب فرستند بالضروره ما بندگانرا از مخالفت حكم\r\n\r\nرجوع آقا نظر از خراسان بىنيل مقصود\r\nچارهء نيست آقا نظر اوضاع خراسانرا بر نهجى كه مرقوم شد دريافته [ 178 
  ] خود را از آن ولايت بيرون انداخت و بپايه سرير اعلى آمده حقايق حالات معروض داشت از غلبه شوق و آرزومندى بديدار قرة العين سلطنت و پادشاهى گوش به حرف و حكايت امراء و آقا نظر نكرده ابراهيم بيك ولد حيدر سلطان چابوق ترخان تركمان كه از ميرزاده‌هاى معتبر و اعيان قزلباش بود بدين خدمت نامزد نموده روانه خراسان گردانيدند و مشار اليه با پنجاه نفر از آقايان تركمان روانه خراسان گرديد چون آوازه آمدن ابراهيم بيك در خراسان شيوع يافت عليقلى خان و مرشد قليخان يكديگر را ملاقات نموده اين معنى در خاطرشان رسوخ يافت كه ابراهيم بيك را بىنيل مقصود باز گردانند كسان معتمد نرد كل امراء خراسان فرستاده در اين باب استعانت جستند و طالب عهد و پيمان گشتند مرتضى قليخان پرناك حاكم مشهد مقدس معلى مرد بزرگ منش در كمال نخوت و غرور بود نمىخواست كه على قليخانرا زياده شوكتى و اقتدارى باشد و لله‌گى شاهزادهء نامدار اعنى حضرت اعلى شاهى ظل اللهى موجب تقدم و بزرگى و اعتلاى شأن و تفوق و برترى او نسبت بساير امراء خراسان بود و اتفاقى كه در اين امر واقع شده بود مكروه خاطر او مينمود راضى به اين اتفاق نشده با امراء همداستان نگشت و امراء تا بين خود را از موافقت على قليخان منع كرد و اين معنى موجب كلفت خاطر على قليخان گشته رفته رفته فيما بين الفت و يگانگى بوحشت و بيگانگى تبديل يافت و چون ابراهيم بيك بمشهد مقدس\r\n\r\n","description":"","footnote":"","page_name":" 245 ","page_number":275},
  {"content":"\r\n\r\nمعلى رسيد و على قليخان و مرشد قليخان و ساير امراء كه در هرات بودند از آمدن او اطلاع يافته مكاتيب دوستانه به او نوشته تواضعات رسمى بظهور آوردند اما همگى متفق اللفظ جواب صريح دادند كه اگر به اين اراده بهرات ميآيد در آمدن مضايقه نيست اما دانسته باشد\r\n\r\nرجوع ابراهيم بيك نيز بىنيل مقصود\r\nكه مطلبى كه دارد بفعل نميآيد و آمدن او بيفايده است و در اين باب عرضه داشتى بپايهء سرير اعلى نوشته فرستادند كه چون بردن شاهزاده كامكار بعراق موجب دليرى مخالفان اوزبكيه مىشود و صلاح دولت قاهره نيست ما بندگان دولتخواه جسارت نموده راضى بدان نشديم ابراهيم بيك خواست كه در مشهد چندان توقف نمايد كه اين عريضه بدار السلطنه قزوين رسيده جواب برسد مرتضى قليخان مبالغه در اجراء حكم پادشاهى و معاونت ابراهيم بيك مينمود و ابراهيم بيك مرد عاقل سليم النفس صلاح انديش بود از اطوار مرتضى قليخان نسبت بعلى قليخان استشمام رايحهء نفاق ميكرد و ميدانست كه اصرار او در اين باب بالاخره منجر بفساد كلى مىشود تا غوريان رفته چند گاه توقف نمود و بر وفق رضاى على قليخان و امراء عمل نموده روانه درگاه جهان پناه شد و حقيقت حال بعرض اشرف اعلى و نواب عليه رسانيد نواب مهد عليا از اين معنى برآشفته حسينخان پدر على قليخانرا كه در درگاه معلى تواجى باشى و از امراء معتبر و اركان دولت قاهره بود مخاطب ساخته عتاب و خطاب بسيار فرموده تهديدات نمود و او از جانب پسر تمهيد بساط معذرت نموده عرض كرد كه هر گاه كل امراء خراسان اتفاق بامرى كرده باشند پسر من چه تواند كرد القصه نواب مريم شأن مهد عليا با على قليخان بىتوجهى آغاز نهاده در مقام آن شدند كه آن طبقه را از نظر اعتبار انداخته مرتضى قليخان را مورد تربيت سازند سلطان حسينخان هر چند بر تمشيت امور دولت تمهيد معذرت پرداخت مسموع نداشتند تا آن كه متعهد و متقبل آن شد كه خود بخراسان رفته اين خدمت را بتقديم رساند سه ماه او را مهلت دادند كه بخراسان رفته پسر خود را از اين جسارت و خود رائى منع نمايد و قرة العين خلافت يعنى حضرت اعلى شاهى ظل اللهى را برداشته بعراق آورد و اگر در اين مرتبه بعلى قليخان و امراء خراسان كه با او متفق و هم عهد و پيمانند عقوق و عصيان ورزيده از فرمان پادشاهى تخلف ورزند سلطان حسينخان نيز در خراسان توقف نموده بدرگاه معلى مراجعت ننمايد كه من بعد آن طبقه ياغى و طاغىاند سلطان حسينخان چون جد و جهد نواب اشرف و نواب مهد عليا را در اين مثابه دانست لاعلاج روى به راه آورده روانه خراسان شد و چون آوازه آمدن او در خراسان شيوع يافت امراء خراسان كه با على قليخان اتفاق داشتند ديگر باره بقيل و قال درآمده بهيچوجه راضى ببردن حضرت اعلى نميشدند و چون مشار اليه بدار السلطنه هرات رسيد ميانهء پدر و پسر ملاقات شد زياده اهتمامى كه متوقع پدر بود از پسر بوقوع نرسيد و مكررا سرا و جهرا مجالس جانقى و كنگاش عام و خاص انعقاد يافته و جمعى كثير از عقلا و ريش سفيدان طايفهء جليله شاملو كه در هرات بودند اطاعت امر پادشاهى كردن و سلطان حسين خانرا مقضى المرام روانه نمودن و طايفه شاملو را بمخالفت و عصيان متهم نساختن بصلاح انديشى و عاقبت كيشى [ 179 
  ] اقرب و اصوب ميدانستند و جمعى ديگر از ترك و تاجيك انكار اين رأى نموده به اين معنى همداستان نميگشتند و ميگفتند كه اگر دولتخواهان دولت قاهره امرى كه صلاح دولت در آن دانند پيش گيرند چرا موجب عصيان باشد بلكه محض دولتخواهى و پاس حقوق نمكخوارگى است مجملا اين زمزمه و گفتگو\r\n\r\n","description":"","footnote":"","page_name":" 246 ","page_number":276},
  {"content":"\r\n\r\nبه طول انجاميده رفته رفته ميانهء پدر و پسر طرح بد نشست و سلطان حسين خان ميگفت كه اگر بىنيل مقصود بازگردم مرا در آن درگاه بار نيست و در اين صورت ترك رفتن اولى است اما مرشد قليخان و امراء هم عهد بملاحظهء آنكه مبادا عليقلى خان بمبالغهء پدر و صلاح انديشى ريش سفيدان شاملو از جاده صواب منحرف گشته رضا به اين معنى دهد همگى در دارالمؤمنين سبزوار نزد قباد خان قاجار حاكم آنجا كه از زمرهء امراء هم عهد بود جمع شده ميرزا احمد ولد ميرزا عطاء الله كه پدرش در زمان شاه جنت مكان وزير معتبر آذربايجان و شيروان بود و او در آن هنگام وزير مرشد قليخان و صاحب اختيار مطلق و مهيج ظهور اين مقدمات بود بدار السلطنه هرات فرستادند بخوانين عظام و معتبران شاملو پيغام دادند كه اين انديشه را از خاطر محو نموده سعى و اهتمام بيفايده بظهور نياورند كه اگر بالفرض كل طايفهء شاملو راضى بفرستادن شاهزاده كامگار گردند ما بجان و مثال كوشيده نميكذاريم كه اين ادعيه از قوت بفعل آيد و در سبزوار كه سر راه عراق است به همين ارادهء راسخ البنيان جمعيت نموده منتظريم كه اگر طايفه شاملو گوهر گرانمايهء درج سلطنت و پادشاهى را از دست دهند ما به نيروى همت و بخت بلند بدست آورده در خراسان رأيت مفاخرت برافرازيم عليقلى خان ازين پيغام بىآرام گشته در روانه نمودن پدر بىنيل مقصود سعى نمود و سلطانحسين خان اصرار پسر و امراء و لشكريان خراسان را بدين مثابه مشاهده نموده بالضروره عنان بصوب مراجعت معطوف گردانيده طوعا او كرها روى به راه آورده و در سبزوار بامراء عظام ملاقات نموده از هر باب سخنان بميان آوردند و صلاح و فساد اينمطلب را گفتگو ميكردند و در رفتن بدرگاه معلى تأمل داشت كه اين مقدمات چگونه عرض نمايد كه مورد عتاب و خطاب نگردد و موجب سلب اعتبار او و پسر و طعن اضداد نشود هنوز اين زمزمه و گفتگو در ميانه امراء و او بود كه قضيه قتل نواب مريم شأن مهد عليا بسعى امراء سست عهد شكسته پيمان سمت وقوع يافته بعد از واقعه مذكور اركان دولت مصلحت درين دانستند كه آوردن حضرت اعلى موقوف بوده بدستور در دار السلطنه هرات تشريف داشته باشند مكاتيب بسلطان حسينخان نوشته او را از صورت حال آگاه كردند و فرمان پادشاهى بطلب او اصدار يافته در سبزوار به او رسيد مشار اليه متوجه عراق گشته امراء هر يك بمقر حكومت خود شتافتند اما عليقلى خان و مرشد قليخان بعد از استماع اينواقعه ديگر باره با كل امراء خراسان كه اكثر شاملو و استاجلو بودند كنگاش نموده طالب عهد و پيمان مجدد گشتند كه حضرت اعلى را در خراسان سرمايهء خود ساخته بامر و نهى اركان دولت كه اكثر تكلو و تركمانند و با شاملو و استاجلو عداوت ميورزند التفاوت ننمايند و از سخن و صلاح عليقلى خان بيرون نرفته او را خانلر خانى و بزرگ و ريش سفيد خود دانند اكثر امراء خراسان سواى مرتضى قليخان و اتباع او بقدم اطاعت و اذعان پيش آمده با عليقلى خان اتفاق نمودند مجملا امراء خراسان دو گروهه شده در هرات و مشهد مقدس معلى دو خان عاليشأن جمعيت نمودند و ميانهء ايشان روز بروز اسباب وحشت و خصومت آماده‌تر گشته عاقبت بين الفريقين نزاع و جدال انجاميد چنانچه در محل خود سمت گزارش خواهد يافت .\r\n\r\nذكر واقعه شنيعه ناچيز گردانيدن نواب مريم شأن مهد عليا كه با فساد مفسدان وقوع يافت\r\nچون بنابر اقتضاى قضا و تقديرات آسمانى و تجارب روزگار هر كمالى را زوالى و هر نشاطى\r\n\r\n","description":"","footnote":"","page_name":" 247 ","page_number":277},
  {"content":"\r\n\r\nرا ملالى در پى است در زمان شاه جنت مكان فراغت و عافيت سپاهى و رعيت و معمورى و آبادانى مملكت و آرامش بلاد و آسايش عباد درجه كمال يافته بود از حوادث روزگار و ناسپاسى خلايق در معرض زوال آمده طوايف قزلباش كه نسبت بدودمان قدس نشان صفوى پير مريدانه سلوك نموده سالك طريق عقيدت و اخلاص بوده‌اند از وساوس شيطانى و هواجس نفسانى و اراده‌هاى متخالفه پيشى و بيشى با يكديگر طريق كلفت و نفاق پيش گرفته از مسلك وفاق و اتفاق [ 180 
  ] دور افتادند و رفته رفته كار آن طبقه وفاكيش و صوفيان صفا انديش به بىاخلاصى سرايت كرده بامورى كه خلاف عقيدت و اخلاص و سوء ادب بود جسارت نموده اعمال ناشايست از جهلا و مفسدان بدسرشت و خطاكاران زشت آن گروه عقيدت گزين بحيز ظهور آمد و عاقبت بشئآمت آن گرفتار آمده انواع بلايا نصيب ايشان گشت و نتايج كفران نعمت و ادبىها از اسلاف باخلاف بلكه بمضمون اين مقال كه :\r\n چو از قومى يكى بىدانشى كرد * نه كه را منزلت ماند نه مه را \r\nبعموم اويماق انتقال يافته بدين جهت اختلال تمام به حال آن طايفه راه يافت و تا حالت تحرير اين دفتر كه سنهء هجرى به خمس و عشرين و الف رسيده قريب بچهل و پنج سال از آن قضايا گذشته هنوز مآثر بىادبىها در ميانهء اعقاب آن طايفه باقى است و به عذاب و عقاب اعمال ناصواب پدران گرفتارند اقبح قبايح و اشد ذمايم كه از مفسدان بدسگال بوجود آمد قضيه قتل ملكه زمان و عفيفه دوران زهرهء زهراء ذريهء طيبه سيدة النساء اعنى نواب مريم شأن مهد عليا خير النساء بيگم است با وجود آنكه سيده زكيه عفت قباب حرم محرم نواب كامياب و والدهء ماجده شاهزادگان عالى انتساب بود از صراط مستقيم عقل و عافيت انديشى منحرف گشته بمحض صلاح حال و حفظ رتبه چند روزه دولت ديده بصيرتشان از قبح آن عمل شنيع پوشيده گشت و از نتايج سوء ادب و خذلان دنيا و عقبى نينديشيده بدان امر قبيح جسارت نمودند مفصل اين مجمل آنكه نواب مهد عليا به جهت ضعف باصرهء شوهر نامدار و حداثت سن و خردسالى شاهزادگان كامكار ربقه ناموس سلطنت و پادشاهى را بر رقبه غيرت خود نهاده در مشيت امور دولت و انتظام مهام ملك و ملت ساعى بوده ميخواست كه آنچه قاعده و آداب سلاطين ذوى الاقتدار است هر امر و فرمانى كه از موقف جاه و جلال صدور يابد بىتأمل و اهمال بحيز ظهور آيد و اين معنى موافق مزاج امراء خود رأى نبود و بتجديد كلفت و آزردگى شاهرخ خان و پيره محمد خان و قورخمس خان در مهمات مازندران و قتل ميرزا خان كه بخلاف صوابديد ايشان بوقوع پيوسته ضميمهء آزردگىهاى سابق گشته در انديشهء كسر عزت و اعتبار و عدم قدرت و اقتدار بودند در خلال اين حال اهالى كاشان بديوان آمده از سلوك ناهموار محمد خان تركمان حاكم آنجا كه قوت طامعه‌اش از حد اعتدال بيرون بود شكايت نمودند و از موقف سلطنت حكم بپرسش معاملات ايشان صادر گشته ديوانيان بدان باز رسيدند و ظلم و زيادتىهاى او بوضوح پيوسته و مورد عتاب و خطاب گشته حكم جهان مطاع بتغيير الكاء او صادر شد محمد خان كه از اعاظم امراء و اركان دولت بود از وقوع اين واقعه كه موجب خفت و سلب اعتبار او ميشد بيتاب گشته هر چند سعى نمود كه بين الاقران اين خفت به او روا ندارند نواب مهد عليا نيز بملاحظه ناموس دولت و سلطنت اين مسامحه را موجب نقص دولت و عدم اقتدار پادشاهى دانسته به هيچ وجه راه اين التماس ندادند و محمد خان از اين معنى كوفته خاطر گشته با ساير امراء مفسد نفاق انديش همزبان\r\n\r\n","description":"","footnote":"","page_name":" 248 ","page_number":278},
  {"content":"\r\n\r\nشده ابواب حيله و نفاق گشودند و قلى بيك قورچى باشى افشار را كه ركن ركين دولت بود و بين الجمهور بسلامت نفس و صلاح انديشى و عقل و كاردانى اشتهار داشت بلطايف الحيل از راه برده در اين واقعه تدبيرها ميانديشيدند و ميدانستند كه تا نواب مهد عليا در قيد حيات باشد دورى او از فرزندان نامدار و شوهر كامكار خود ممكن نيست و او از طور خود و تسلط و اقتدارى كه دارد عدول نخواهد كرد لهذا در دفع او لازم و جازم گشته در خفيه يك يك از امراء صاحب وجود هر اويماق را بوعدهاى جميله فريفته با خود متفق ساختند مجملا اكثر امراء خودرأى و ساده لوحان طوايف قزلباش ببهانهاى لايعنى از جمله تربيت نمودن مازندرانيان و تفويض حكومت ولايات و مناصب و انعامات بايشان و نقل خزائن حرم بمازندران كه محض تهمت و افتراء بود و صورت وقوع نداشت با يكديگر اتفاق نموده ماده تضييع نواب مهد عليا ساختند و از اعيان امراء و بزرگان هر طايفه در ايوان چهل ستون دولتخانه مباركه جمع آمده به خدمت اشرف پيغام فرستادند كه بدسلوكى نواب مريم شأن مهد عليا با امراء و اركان دولت پادشاهى و تربيت مازندران بر طبايع قزلباش گرانست و دخل او در امور دولت پسنديده ريش سفيدان طوايف اخلاصمند قزلباش نيست و جهلا و فتنه انگيزان هر طايفه هميشه تحريك ماده فساد مينمايند بندگان نواب كامياب در اين باب فكر بصواب انديشند كه مبادا عنقريب بفساد كلى انجامد چون اين مقدمات بوساطت محرمان حريم عزت بعرض اقدس رسيد نواب مهد عليا نيز [ 181 
  ] از غايت غيرت و آتش مزاجى در جواب امراء سخنان عتاب آميز وحشت انگيز بر زبان آورده بودند و امراء عظام از آن پيغام برآشفته جوشان و خروشان از دولتخانه بيرون آمدند و انگيز فتنه كرده يكى از بيدولتان در همان روز مير شاه غازى مستوفى را كه بامير قوام الدين شيرازى وزير نواب عليه قرابت داشت ببهانهء طلب مواجب زخم شمشير زدند روز ديگر امراء مفسد خودرأى در باغ سعادت آباد قزوين جمع شده اين گفتگو بميان آوردند و در دفع نواب مشار اليها يكدل و يكجهت گشتند از جملهء امراء مسيب خان شرف الدين اغلى تكلو كه با نواب سكندر شأن خاله زاده و محل اعتماد شاهانه و ريش - سفيد اويماق تكلو و از اركان دولت بوده درين امور با امراء اتفاق نداشت و چون اين مقدمات بظهور پيوست نواب سكندر شأن و نواب مريم مكان مهد عليا او را بدولتخانه همايون طلب فرمودند كه اگر از امراء آثار خلاف بظهور رسد او در دولتخانه شاهى سيون كرده ارباب اخلاص را بر سر خود جمع نموده لوازم جانسپارى بتقديم رساند چون مشار اليه مرد حليم سليم النفس بود مصدر اين امور نتوانست شد در خانه خود پاى در دامن سلامت پيچيده تقاعد اختيار نموده بود و امراء بىاخلاص چلبى بيك مهماندار تكلو را بطلب او فرستادند در اول عذرى چند گفته از رفتن ابا نمود تا آنكه مبالغهء امراء و آمد شد تكرار يافت مسيب خان مخالفت امراء نتوانست نمود او نيز بباغ رفته داخل آن مجمع شد و همگى متفق اللفظ و المعنى كس بدولتخانهء همايون فرستاده به خدمت اشرف عرض كردند كه بر ضمير منير اشرف ظاهر است كه نسوان بمقتضاى عقل و ضعف رأى و لجاجت تام منسوب و معروفند و نواب عليا هميشه نقيض‌گرى با دولتخواهان نموده آنچه در انتظام امور دولت مصلحت ميدانيم رضا به آن نداده بر خلاف\r\n\r\n","description":"","footnote":"","page_name":" 249 ","page_number":279},
  {"content":"\r\n\r\nصوابديد سفيد ريشان دولت قاهره عمل مينمايد و در مقام خفت و خوارى و سبكى ما در ميآيد و تا حال كه از ما بىآدابى و امرى كه موجب خوف باشد بظهور نيامده بود ازو ايمن نبوده و نيستيم حالا كه از جانبين نقاضت بميان آمده پردهء حجاب از ميان برخاسته ازو سخنان عتاب آميز نسبت بريش سفيدان طوايف سرميرند و ما را از اهل نفاق شمرده تهديدات عظيمه مينمايد چگونه ايمن توانيم بود و كليه آنست كه مناسب نميدانيم كه بين السلاطين شهرت يابد كه در ميانهء قزلباش از دودمان سلطنت كسى نمانده كه عورات در امور دولت صاحب دخل و مختار السلطنه‌اند ماحصل كلام آنكه تسلط و اقتدار او در امور سلطنت و پادشاهى مكروه خاطر كل طوايف قزلباش است و ما را بهيچوجه با او تعيش ممكن نيست و اگر دفع او نشود محتمل است كه فسادى چند روى دهد كه موجب نقصان دين و دولت باشد نواب سكندر شأن از عالم فقر و درويشنهادى و سلامت نفس و صلاح انديشى كه از اجداد عاليمقدار بيادگار داشت حكايات موعظه آميز ملايم كه شيوهء اولياء و اهل الله است بامراء پيغام داد كه چون دخل او را در امور سلطنت صلاح دولت نميدانند قرار دهيم كه من بعد در امور ملكى دخل ننمايد اگر دغدغه ازو دارند بظريقى كه نواب شاه باباام والده‌ام را بقم فرستاده مدتها در آنجا بود ما نيز او را بقم فرستيم كه چند گاه نزد فرزند ارجمند خود باشد و اگر صلاح در آنجا نبوده باشد بمازندران فرستيم كه در ملك و خانهء پدر خود باشد و اگر اين شقوق مرضى نباشد من هم بالطوع و الرغبه ترك سلطنت كرده با فرزندان صغير خود باز بشيراز روم شما هر كس را صلاح ميدانيد بپادشاهى اختيار كنيد غرض كه بانعدام سيده بيگناهى رضا نميدهم آن مفسدان ناانصاف ابواب جور و اعتساف گشوده بىاندامى از حد اعتدال گذرانيده اما نواب مهد عليا را از كمال غيرت و آتش مزاجى ملايمت نواب سكندر شأن موافق طبع عليه نبود و از تندى مزاج اصلا تنزل نميكرد و ميگفت كه تا در حيات باشم از اطوار خود عدول نخواهم كرد و از سلوكى كه تا غايت كرده‌ام يكسرمو تنزل نمينمايم و اگر قزلباش از هتك عرض پادشاهى و سوء ادب نينديشيده نسبت بحرم محترم پادشاه خود اين ستم روا داشته بقتل من اقدام نمايند الحكم لله العلى الكبير من مادر چهار شاهزاده‌ام بازخواست خون خود را بعد الله تعالى بفرزندان خود ميگذارم از صحيح القولى استماع افتاد كه در اين هنگام مير قوام الدين حسين شيرازى وزير نواب عليه به خدمت او آمده عرض كرد كه نواب عليه امر فرمايند كه از خزاين كيسه‌هاى زر بايوان چهل ستون آورده بقورچيان صلاى زر دادن دهيم و چون قورچى به جهت زر گرفتن بدولتخانهء هجوم نمايند و سنگ تفرقه در مجمع امراء ميافتد آن شيره زن از كمال غيرت جواب داده كه اى آصف صايب تدبير شما كه از اوضاع بيرون خبر [ 182 
  ] داريد قبل ازين كه امراء چيره نشده بودند اين گونه تدبيرات بايست كرد حالا كه كار باينجا رسيد اين عمل به مثل مشهور چوپاى گريوه است اقتدار پادشاهيرا بزر خريدن هم قسمى از زبونى است رضا نميدهم الا بقضاء الله مجملا امراء چند نفر از هر اويماق را بدين امر شنيع نامزد نمودند صدر الدين خان صفوى و حسنعلى بيك الكسن اغلى ذوالقدر و امام قلى ميرزا موصلو قويم سلطانم والده نواب سكندر شأن از آن جمله بودند روى بدولتخانه همايون آوردند و بيمحابا داخل حرم شدند و آن سيده صالحه بيگناه را بدست آورده بخبه هلاك كردند و به آن اكتفا نكرده به منزل والده نواب مهد\r\n\r\n","description":"","footnote":"","page_name":" 250 ","page_number":280},
  {"content":"\r\n\r\nعليا كه عورت پير صالحهء عابده بود و با بعضى از اقوام خود از مازندران آمده در جوار دولتخانه بسر ميبرد رفته آن عورت بيگناه را بقتل آورده چند نفر از اعيان مازندرانرا در همانجا بقتل آوردند و به گمان آنكه نواب مهد عليا نقود وافر و اقمشه متكاثر از خزاين حرم بوالده و اقوام خود داده\r\n\r\nقتل مهد عليا و مادرش و جمعى از اهل مازندران\r\nصناديق او را بيرون آورده تمامى اموال و اسباب كه در آنخانه بود بغارت و تاراج رفت و عامه در اسواق و محلات با اهل مازندران همين شيوه پيش برده بهر كدام ابقاء ميكردند از لباس عاريت عريان ميساختند مجملا دقيقه از دقايق قباحت و بيشرمى فرو گذاشت نشد درين قضايا ميرزا سلمان وزير داخل مجمع امراء نبود به خانه خليل خان افشار رفته ظاهرا به جهت حفظ حال خود توسل جست القصه امراء نادان بيعقل كه بعضى از ايشان مردم ساده لوح دولتمند خيرخواه صافى اعتقاد بودند بوسوسه چند نفر از معتمدان فريفته گشته ارتكاب اين عمل شنيع نمودند آخر روز نواب سكندر شأن علماء را طلب فرمودند كه بدفن كشتگان پردازند در همان شب علماء بتكفين و تجهيز ايشان پرداخته در آستانه متبركه امامزاده حسين عليه و آبائه التحية مدفون ساختند بعد از قضيه مذكوره امراء كس بخراسان نزد سلطان حسينخان و عليقلى خان فرستاده از اين واقعه اخبار نموده مقرر داشتند كه آوردن شهزاده كامكار را موقوف داشته گذارند كه بدستور در هرات توقف داشته باشد و سلطانحسين خان بازگردد اما نواب جهانيانى سلطاق حمزه ميرزا درين شورش و غوغا با وجود حداثت سن و خردسالى مقتضى عقل دورانديش ندانست كه امراء قزلباش كه او را وليعهد پدر نامدار ميدانستند بيحرمتى چنين بسلسله ولى نعمت روا داشته بقتل والده ماجده‌اش اقدام نمايند بحفظ حال خود پرداخته با چند نفر از ملازمان جانسپار كه محل اعتماد ميدانست به بام حرم رفته مأكول و مشروب به قدر احتياج برده راه بام را خاكريز كرده فصيل بام را قلعه گونه نموده تفنك و اسلحه و يراق قلعه دارى همراه برد كه خود را چند روز در آنجا حفظ نمايد كه اگر امراء غدرى انديشند مكنون خاطر خود را فى الفور بظهور نتوانند آورد و با خود قرار داد كه تا خاطر از ايشان جمع ننمايد از آنجا به زير نيايد اسمعيل قلى بيك شاملو ولد ولى خليفه كه از جمله رفقا بود آثار جان سپارى بظهور آورده در ازاء آن خدمت ملقب بلقب يولداش باشى گشت مجملا بعد از قتل نواب مهد عليا كه بعد از اين ازو بنواب مرحومه تعبير خواهد رفت روز ديگر امراء بدولتخانه همايون جمع شده كس بحرم به خدمت نواب سكندر شأن فرستاده عرض نمودند\r\nمصراع\r\n به همان مهر وفائيم كه بستيم بدوست \r\nعهد و پيمان كه با نواب شاهى بسته‌ايم خلل پذير نگشته و فتورى به آن راه نيافته استدعا داريم كه نواب اشرف ما را بدين قضيه مستنكر كه از اقتضاى قضا روى داد مؤاخذه نفرمايند و بمعاذير موهمه تمسك جسته در مقام معذرت و خاطرجوئى درآمده استدعاى دريافت ملازمت اشرف نمودند نواب اشرف بمقتضاى عقل دورانديش عمل فرموده در مقام عتاب و خطاب در نيامدند اما امراء دو سه روز ادراك ملازمت درنيافتند بعد از دو سه روز جميع امراء بدولتخانه جمع شده علماء و مجتهدين را حاضر ساختند و مجددا در حضور علما هر يك پنجاه و يك قسم خوردند كه تا نواب سكندر شأن در قيد\r\n\r\n","description":"","footnote":"","page_name":" 251 ","page_number":281},
  {"content":"\r\n\r\nحيات باشد ديگرى را پادشاه ندانند بعد ازو نواب شاهزاده عالميان سلطان حمزه ميرزا را وليعهد دانسته بعد اليوم از رضاى خاطر مبارك در نگذرند و قسم نامه به مهر علما و مجتهدين درست كرده به خدمت اشرف فرستادند نواب سكندر شأن باكراه تمام بايوان آمده بسعادت پاى بوس مشرف شده بزبانى اظهار عقيدت باطنى و صوفىگرى بسيار كردند و نواب سكندر شأن نيز وقوع اين قضيه را باقتضاى قضا حواله كرده بسخنان مصلحت آميز تسلى بخش خاطر انور گرديدند اما نواب جهانبانى همچنان با جمعى از فدويان جان سپار در آن مكان توقف داشتند و اعتماد بامراء نمىكردند امراء ديگر باره پيمان خود را بايمان مغلظه مؤكد ساختند و از نواب سكندر شأن التماس نمودند كه نواب جهانبانى از صفاى [ 183 
  ] عقيدت ايشان مطمئن سازند نواب كامياب ايجاب ملتمس امراء فرموده خاطر شريف فرزند ارجمند را بسخنان دلاويز اطمينان داده روز ديگر همراه خود بايوان آوردند و امراء جمع شده سعادت پاى بوس دريافتند و ميرزا سلمانرا حسب الصلاح امراء از خانه خليل خان آورده مورد التفات ساختند و مشار اليه بىمنازعى تكيه بر مسند وزارت و صاحب ديوانى زده بيشتر از پيشتر اعتبار و استقلال يافت و امراء آن چند روز بجد و جهد تمام بملازمت درگاه شاه و شاهزاده والاجاه قيام نموده بخدمات شايسته اقدام مينمودند اما منتقم حقيقى بتدريج از آن قوم غدار بنوعى انتقام كشيد « كه خيره ماند درو ديدهء اولو الابصار » و بلايا كه نصيب حال ايشان آمد انشاء الله تعالى در ذيل اين هر يك در محل خود بتخصيص در زمان دولت جهانگشاى شهريار كامكار معدلت شعار حضرت اعلى شاهى ظل اللهى كه جهان خرم از عدالت اوست همه آسودگى ز دولت اوست ذكر خواهد شد .\r\n\r\nذكر توجه همايون بجانب آذربايجان و قضايا كه بتقدير حضرت رب العباد در آن سفر روى داد\r\nچون الكاى خوى و سلماس و ارومى و اوشنى و بعضى از توابع مراغه به تصرف اكراد مخالف درآمده بحمايت روميه متعرض حواشى مملكت ميشدند و قلعه تفليس و گورى كه پاى تخت حكام گرجستانست به تصرف روميه درآمده عثمان پاشا در قلعه دربند اقامت داشت و لزگيان شكى و شايران بر سر پسر برهان جمعيت نموده بحمايت عثمان پاشا و حكام داغستان متعرض مملكت شيروان گشته نميگذاشتند كه امراء قزلباش در آن ملك آرام گيرند و روميان تسخير آنولايت را پيشنهاد همت ساخته سردار لشكر روم در ارز الروم نشسته بهرام پاشا را با سى هزار كس و ذخيره و يراق بقلاع مذكوره فرستاده بتدارك سفر آينده مشغول بود و اركان دولت قاهره مصلحت در آن ديدند كه رايات نصرت آيات بجانب آذربايجان در حركت آمده چندگاه دار السلطنه تبريز مستقر دولت ابد پيوند بوده باشد و ممالك موروث را از تعرض مخالفان صيانت نموده اختلالى كه پديد آمده بنيروى تدبير و قوت بازوى شمشير جبر و تدارك نمايند بعضى از امراء الكا در درگاه معلى بودند مثل امير حمزه خان استاجلو و ولى خليفه شاملو و شاهقلى سلطان قارنچه استاجلو و غيرهم درين ولات امراء خراسان تغيير و تبديل چند كرده بايشان در خراسان الكاء داده روانه نمودند و رايات جلال در ساعت سعد از دار السلطنه قزوين بيرون آمده منزل به منزل بآهستگى طى مسافت نموده بدار السلطنه تبريز رسيدند و امير خان و امراء تابين او در كمال شوكت برتبت تمام باستقبال آمده از مردم تبريز\r\n\r\n","description":"","footnote":"","page_name":" 252 ","page_number":282},
  {"content":"\r\n\r\nخلقى كثير از صواحب و اعيان و صغير و كبير و برنا و پير استقبال موكب پادشاهى نموده شاه و شاهزاده نامدار در دولتخانه قديم تبريز نزول اجلال فرموده در مقر دولت و مسكن سعادت آباد و اجداد كرام آرام گرفتند و امير خانرا مورد عنايات گوناگون ساخته بين الاقران بشرف مصاهرت اين دودمان امتياز يافت و فاطمه سلطان بيگم صبيهء قدسيه شاه جنت مكان را به او نامزد فرموده عقد مناكحت واقع شد در خلال اين حال از جانب شيروان خبر آمدن محمد گرايخان تاتار رسيد مفصل اين مجمل آنكه بين الجمهور چنين مذكور ميشد كه در وقتى كه بمحمد گرايخان خبر رسيد كه پادشاه قزلباش عادلگرايخان را اعزاز و احترام نموده بفرستادن ديار خود اختيار داده است و اليوم در كمال تقرب و عافيت در دولتخانه پادشاهى مىباشد والدهء عادلگرايخان را با تحف و هداياء پادشاهانه و جمعى از معتمدان تعيين نموده بوده كه از راه دربند شايران آمده عذر الطاف شهريارى خواسته فرزند ارجمند را بولايت خود برد و بعد اليوم طريقهء محبت و دوستى مسلوك دارد متعاقب خبر كشته شدن او ميرسد پادشاه تاتار بنا بر انتقام خون عادلگرايخان يا به حكم و اشارهء خواندگار روم و اخذ غنيمت با سلاطين زاده‌هاى جوجى نژاد تاتار غازيگراى وصفى گراى و سعادت گراى برادران عادلگراى خان بطلب خون برادر با لشكر جلادت اثر بشيروان ميآيند ايشان چون بدر بند نزد عثمان پاشا رسيدند محمد خليفه حقيقت آمدن ايشان را بپايهء سرير خلافت مصير عرض كرد مكررا كنگاش انعقاد يافته قرار يافت كه نواب شاهى و شاهزادگى بدولت و اقبال در دار السلطنه مذكور قشلاق نمايند و ميرزا سلمان باتفاق امراء و اعيان لشكر بجانب شيروان رفته بمدافعه لشكر تاتار قيام نمايد و امراء عاليقدر باتفاق ميرزا سلمان وزير روانه جانب شيروان شدند خليل [ 184 
  ] خان افشار و بعضى ريش سفيدان و ارباب مناصب را در خدمت شاه و شاهزاده گذاشتند و محمد خليفه را از توجه سپاه ظفرپناه آگاه گردانيد .\r\nاما هنوز امراء بقراباغ نرسيده بودند كه سلاطين تاتار با لشكر بسيار بشيروان آمدند و محمد خليفه ذوالقدر كه فى الواقع مرد شجاع دلاور بود عار فرار با خود قرار نتوانست داد با لشكر جلادت اثر بمقابلهء مخالفان شتافته بين الجانبين محاربه در نهايت صعوبت دست داد چون لشكر\r\n\r\nكشته شدن محمد خليفه در جنك شيروان\r\nمخالف اضعاف مضاعف لشكر قزلباش بود شكست بر ايشان افتاد محمد خليفه با بسيارى از دلاوران لشكر راه عدم پيمودند و بقية السيف از شيروان بيرون آمدند و از تاتاران در شيروان و قراباغ خرابى بسيار وقوع يافته بسيارى از نساء و صبيان مسلمانان باسيرى برده دقيقه از دقايق نهب و غارت فرو گذاشت نكردند بعد از وقوع اين حال محمد - گراى با جمعى از تاتاران كه غنيمت فراوان بدست آورده بودند آوازهء كومك قزلباش شنيده طبل مراجعت كوفتند و بولايت خود رفتند و غازى گراى با دو سه نفر برادر ديگر با جمعى از لشكريان بكومك عثمان پاشا در داغستان و دربند ماندند و اهل شيروان كه پايمال حوادث بودند جمعى با عثمان پاشا بازگشت نموده جمعى ديگر از طاغيان شيروان بر سر پسر برهان جمع شده در خاخمير جمعيت نموده و در حفظ حال خود ميكوشيدند و چون ميرزا سلمان و امراء بشيروان رسيدند از وقايع آگاه گشتند امير خان تركمان با اطباع خود جهت دفع جمعى از مخالفان شيروان و داغستان كه در خاخمير جمع آمده بودند\r\n\r\n","description":"","footnote":"","page_name":" 253 ","page_number":283},
  {"content":"\r\n\r\nرفته كارى نساخته باز آمدند و بعضى از امراء قزلباش از شاملو و استاجلو بمعاونت شاهرخ خان زبان باعتراض بمشار اليه دراز نموده شاهرخ خان اراده كرد كه خود سر كرده جمعى شده روانه آن صوب گردد اين معنى بر خاطر اميرخان گران آمده ميانهء ايشان كلفت و نزاعى پديد آمد و امير خان اين مقدمه را از تحريك ميرزا سلمان كه سركرده لشكر بود دانسته با او در مقام پرخاش درآمد و امراء قزلباش دو گروهه شد و هر گروهى جدا فرود آمدند و جهلاى جانبين اسلحه و يراق پوشيده از يكديگر خايف و هراسان بوده لوازم حزم و احتياط مرعى ميداشتند و قورچى باشى كه مرد خير انديش بود در مقام اصلاح درآمده ميانهء ايشان گرگ آشتى واقع شد و شاهرخ خان ترك رفتن خاخمير نمود و اگر چه ظاهرا ابواب نزاع مسدود ساختند اما همچنان نائره نفاق در كانون درونشان اشتعال داشت .\r\nالقصه امراء عظام به جهت هر گونه قضايا خصوصا به جهت خرابى الكاء و فقدان آذوقه و قحط و غلا و ظهور نفاق و عدم اتفاق كه اعظم آنها بود متوجه تسخير قلعه دربند و دفع عثمان پاشا و ضبط شيروان نتوانستند شد و شيروان را بهر يك از امراء تكليف ميكردند قبول نمينمود لاعلاج عزم مراجعت جزم نموده كوچ كرده بمراقبت يكديگر داخل دار السلطنه تبريز شده بشرف ملازمت شاه و شاهزادهء و الا جاه مشرف شدند درين سال در اكثر محال قحط و غلا پديد آمده در تبريز بسيارى از ضعفا و مردم فرومايه از فقدان نان جان دادند و در كل ولايات آذربايجان و قراباغ و عراق و گيلان عسرت و تنگى پديد آمده خلايق زحمت بسيار كشيدند .\r\n\r\nذكر قضايا و سوانح خراسان كه بعد از رفتن سلطان حسين خان شاملو در آن ولايت سمت ظهور يافت\r\nسابقا نگاشته كلك بدايع نگار گرديده كه سلطان جسينخان نوادهء دورميش خان شاملو است به جهت بزرك زادگى و ايل و حقوق خدمات سابقه در درگاه معلى ريش سفيد طايفهء جليله شاملو گشته بىرضا و صلاح او هيچ مهمى از مهمات آن طايفه فيصل نمييافت اما چون خبر طغيان عليقليخان پسر او بمسامع عليه رسيد و نواب مريم شأن مهد عليا با او عتاب و خطاب آغاز نموده برفتن خراسان و آوردن فرزند ارجمند سلطنت نشان مجبور ساخت و با اين طبقه بىالتفاتى آغاز نهاده بر خلاف و رضاى او خوشخبر خان شاملو را حكومت فوشنج و غوريان داده روانه بدان صوب فرمودند و او در غوريان باستظهار شفقت نواب مريم شأن سلوك ناهموار پيش گرفته از حد اعتدال گذرانيده و بقاعدهء زمان شاه جنت مكان كه خوانين عظام و بيگلر بيكيان را قدرت و ياراى اين گونه امور نبود احتمال نميداد كه خان مشار اليه آسيبى به او تواند رسانيد و على قليخان از حركات ناهموار او اغماض مينمود تا آنكه بعد از رفتن سلطان حسينخان چون اكثر امراء خراسان متابعت شاهزاده عاليمقان و موافقت [ 185 
  ] على قليخان اختيار نموده بودند مشار اليه لواى تكبر و تجبر افراخته ميخواست كه زمام مهام كل خراسان در قبضه اختيار و سرپنجه اقتدار او باشد لهذا زياده از اين تاب بىاعتدالى خوش خبر نياورده بعزم تنبيه او از هرات بغوريان رفت و او طاقت مقاومت نياورده از غوريان باسفزار گريخت عليقليخان جمعى را بتعاقب او فرستاده مراد بيك نامى از طبقه افشار كه از جانب يكان سلطان\r\n\r\n","description":"","footnote":"","page_name":" 254 ","page_number":284},
  {"content":"\r\n\r\nحاكم اسفزار بود حمايت خوش خبر خان نموده و بين الجانبين نزاع انجاميد و چند كس كشته شد شاملويان بازگشتند و يكان سلطان خوش خبر خان را اعزاز و احترام نموده روانه عراق ساخت و اين معنى موجب كدورت امير الامراء گشته هنوز او در غوريان بود كه خبر واقعه هايلهء عليا به او رسيد از آن جا بدار السلطنه هرات بازگشته زمستانرا بپايان رسانيد و در اول سال لوى ئيل سنه ثمان و ثمانين و تسعمائة بعزم تنبيه گوشمال يكان سلطان و اتباع او از دار السلطنه هرات بيرون آمده متوجه اسفزار شد مراد بيك مذكور از آوازه توجه او فرار نموده بفراه رفت و عليقليخان ولايت اسفزار را بطايفه شاملو داده معاودت نمود .\r\nاما مرتضى قليخان پرناك تركمان كه حاكم مشهد معلى مقدس و بيگلر بيگى نصف خراسان بود و زياده از عليقليخان دكان عظمت و اقتدار آراسته او را وقعى نمينهاد و فيما بين اسباب وحشت آماده شده بود بعد از رفتن سلطان حسينخان و تفرق امراء عظام كه در بلدة المؤمنين سبزوار جمع آمده بودند با قباد خان قاجار حاكم آنجا كه تابين او بجريمه موافقت على قليخان بىالتفاتى آغاز نهاده در اوايل سال مذكور بعزم تنبيه او از مشهد مقدس معلى با غلبه و ازدحام تمام بيرون آمده بدارالمؤمنين سبزوار رسيد قباد خان تاب مقاومت نياورده بعد از آن كه از آمد و شد مصلحان در مقام اعتذار درآمده بيرون آمد مرتضى قليخان او را مورد عتاب و خطاب گردانيده از حليه اعتبار انداخت و همراه خود بمشهد مقدس معلى برده سبزوار را بكسان خود سپرد على قليخان بعد از مراجعت از اسفزار اين خبر شنيده نايرهء غيرت در كانون درونش اشتعال يافت و در موكب همايون شاهزاده جوان بخت كامكار اعنى حضرت اعلى شاهى اعل اللهى بعزم تأديب مرتضى قليخان از دار السلطنه هرات بيرون آمده باحضار امراء همعهد كسان فرستاد مرشد قليخان و محمود\r\n\r\nپيغام مرشد قلى خان بمرتضى قليخان حاكم مشهد\r\nخان صوفى اغلى و وليخان چرخچى و ساير امراء كه موافقت عليقليخان اختيار نموده بودند بموكب عالى پيوستند و چون در ديوان اعلى تغيير و تبديل در تيولات بعضى از امراء خراسان كرده ولى خليفه اوجى شاملو و امير حمزه خان ولد عبداللّه خان استاجلو و شاهقلى سلطان قارنچه و غيرهم را بخراسان فرستاده بودند و اين خبر در اردوى على قليخان شايع گشته باعث آن شد كه هر يك از امراء كه تغيير در الكاء او شده بود بالطوع و الرغبة دست توسل در دامن على قليخان آويخته بيشتر از پيشتر مطيع و منقاد او گشتند و بدين جهت جمعيت تمام در اردوى عباسى دست داده مرشد قليخان و ساير امرا مرتضى قليخانرا از وفاق و اتفاق خود آگاه گردانيده پيغام فرستادند كه ما و شما همه يكجهت و دولتخواه اين درگاهيم و نواب سكندر شأن را مرشد و ولى نعمت خود ميدانيم و اصلا حرف مخالفت آن درگاه در صفحه خيال ما مرقوم نيست و اينكه بموافقت شاهزاده نامدار كامكار و خان عالى تبار كمر بسته‌ايم دو چيز منظور است اول آنكه در اين وقت پادشاه روم نقض عهد و پيمان پيشين نموده در مقام تسخير ممالك آذربايجان و شيروان درآمده در آن سرحد فتنه و آشوب است و پادشاه ما با لشكرهاى عراق و آذربايجان بدفع فتنه ايشان مشغول محتمل است كه سلاطين ازبكيه نيز فرصت غنيمت شمرده متعرض مملكت خراسان گردند و چون دار السلطنه هرات تخت گاه خراسان است و شاهزاده عالميان كه ولينعمت زاده ما و شما است در آن بلده اقامت دارند غرض اصلى آنست\r\n\r\n","description":"","footnote":"","page_name":" 255 ","page_number":285},
  {"content":"\r\n\r\nكه فيما بين امراء عظام كمال موافقت و يكدلى مسلوك بوده و شيوه كدورت و نفاق مسلوب باشد و اگر العياذ باللّه حادثهء روى نمايد چون از جانب پادشاه مددى متصور نيست همگى با يكديگر يكدل و يك زبان بوده بر سر ولينعمت زاده خود جمعيت نموده و در ركاب مقدس بدفع شر اعدا قيام نمائيم و على - قليخانرا كه لله آن حضرت است بنابر صلاح دولت قاهره ريش سفيد و خانلر خانى دانسته از صلاح و صوابديد او تجاوز ننمائيم چه هر گاه نفاق و بىاتفاقى ما بسمع مخالفان ازبكيه رسد در حركت دلير شده محتمل است كه انواع فساد روى دهد و اختلال به حال اين ملك راه يابد\r\n دولت همه ز اتفاق خيزد * بىدولتى از نفاق خيزد \r\nديگر آنكه بر همگنان ظاهر است كه در درگاه [ 186 
  ] معلى زمام مهام سلطنت و تمشيت امور دولت در قبضهء اقتدار ميرزا سلمان وزير و چند نفر از امراء است و پيوسته تغيير و تبديل در تيولات ما نموده در كسر اعتبار ما ميكوشد و ما و شما در سبق خدمت آباء و اجداد و در حسب و نسب كمتر از ايشان نيستيم بلكه بقدمت خدمت و ارادت و اخلاص از همه در پيش و در كثرت از ايشان بيشيم هر گاه رتق و فتق مهمات عراق و آذربايجان و دار المزر و فارس و كرمان در قبضهء قدرت ايشان باشد ميتواند بود كه مهمات خراسان منوط براى ما بوده آنچه در هر باب صلاح دين و دولت دانيم به عمل آوريم و اين مقدمات پسنديده امراء عظام خراسان شده با خانلر خانى مذكور عهد و پيمان بسته‌اند لايق دولت آنست كه آن جناب نيز با ساير امراء موافقت نموده بعز بملازمت شهزاده كامكار و ملاقات خانلر خانى معزز گشته ابواب كدورت و نفاق مسدود گرداند و قباد خانرا كه بدينجهت از حليه اعتبار انداخته عذرخواهى نموده به سبزوار فرستد اما مرتضى قليخان كه مرد متكبر بزرك نهاد بود اين مقدمات مكروه خاطرش نمود و چون از اويماق پرناك تركمان بود و طايفه تكلو و تركمان با شاملو و استاجلو عداوت قديم داشتند اعتمادى بجانب ايشان نداشت در جواب ايشان سخنهاى درشت و پيغامهاى زشت فرستاد ابواب ملايمت و دوستى بالكليه مسدود ساخت و آن سبقه را بعصيان و طغيان و مخالفت نواب سكندر شأن منسوب ساخته خود را شاه سيون ناميده ايشانرا ياغى و طاغى ميخواند و حقايق اينحالات را با قبح وجوه بپايه سرير اعلى عرض نموده كسان متعاقب يكديگر بآذربايجان فرستاد .\r\nمجملا ميانه اين دو گروه مبانى كلفت و عناد استحكام يافته على قليخان و اتباع او دفع مرتضى قليخان و تسخير مشهد مقدس را پيش نهاد همت ساخته با لشكرى آراسته روى توجه به آن صوب آوردند و چون از امراء عراق كه بخراسان ميآمدند ولى خليفه شاملو پيشتر آمده قريب بمشهد مقدس شده بود كس بر سر راه او فرستاده مانع شدند بين الجانبين جنك و جدال بوقوع پيوسته ولى خليفه انهزام يافته بدست ملازمان محمود خان صوفى اغلى بقتل رسيد بعد از كشته شدن ولى خليفه عليقلى\r\n\r\nجنگ مرتضى قليخان حاكم مشهد با على قليخان حاكم هرات\r\nخان و اتباع او بمشهد مقدس رسيدند و مرتضى قليخان امراء تابين و اتباع خود مثل بوداق خان چكنى حاكم خبوشان و درويش محمد خان روملو حاكم نيشابور و سليمان خليفه تركمان حاكم تون و شاهقلى سلطان افشار حاكم جام و غيرهم را جمع نموده مترصد روم و پيكار گشتند و در ظاهر شهر آن دو گروه انبوه در برابر يكديگر صف قتال آراسته دليران طرفين پاى در ميدان مبارزت نهادند بعد از كوشش و كشش بسيار كه از طرفين بحيز ظهور برآمد دليران طايفهء شاملو و استاجلو پاى جلادت پيش نهاده بر صف سپاه تركمانان\r\n\r\n","description":"","footnote":"","page_name":" 256 ","page_number":286},
  {"content":"\r\n\r\nتاختند و آثار غلبه و اقتدار ظاهر ساختند از صدمات دليران ايشان تزلزل باحوال طايفه تركمان راه يافته هر چند مرتضى قليخان پاى ثبات و قرار استوار داشته مردم خود را بمحاربه تحريص نمود مفيد نيفتاد بالضروره عنان از محاربه تافته روى بوادى هزيمت آورده شكسته و بدحال به شهر درآمدند و باستحكام برج و بارو و فصيل و دروازه قيام نموده بسرانجام اسباب قلعه دارى پرداخت و طايفه شاملو و استاجلو قريب بدروازه رانده جمعى كثير را مجروح و قتيل ساختند درين معركه مير عبدالكريم متولى آستانهء مقدسه كه در پاى علم ايستاده بود بدست لشكريان نادانسته بقتل رسيده قباد خان قاجار كه همراه تركمانان بود خود را بميانه شاملو انداخت از امراء شاه على سلطان افشار حاكم جام بدست درآمد و چون خبر كشته شدن ولى خليفه و آشوب خراسان بامير حمزه خان و شاهقلى سلطان قارنچه استاجلو كه متعاقب او ميآمد رسيده طبل مراجعت كوفته بعراق بازگشتند .\r\nالقصه على قليخان و مرشد قليخان بلدهء مشهد مقدس را محاصره نموده تا مدت چهار ماه ايام محاصره امتداد يافته صورت فتح و ظفر روى ننمود چون درويش محمد خان نزد حاكم مشهد مقدس بود و قلعهء نيشابور از حارس صاحب قدرت خالى على قليخان و اتباع او صلاح در آن ديدند كه متوجه بلده نيشابور گشته آن ولايت را بدست آورده اطراف و جوانب مرتضى قليخان را از اعوان و انصار خالى كرده بعد از آن بدفع او پردازند بدين عزيمت دست از محاصره مشهد مقدس بازداشته روانهء نيشابور شدند و درويش محمد خان از اين معنى آگاه گشته از مرتضى قليخان مرخص گشته متوجه نيشابور شد و خود را پيشتر از آن گروه به شهر انداخت در فكر قلعه دارى شد اما چون عليقلى خان و اتباع او به نيشابور رسيدند درويش محمد خان اسباب قلعه دارى چنانچه بايد و شايد سرانجام نتوانست داد صلاح حال خود را [ 187 
  ] در اطاعت و انقياد در ملايمت زد و بعهد و پيمان بيرون آمده بشرف سجدهء شاهزادهء كامكار و ملاقات خان عالى تبار فايز گرديد و ايشان بودن او را در نيشابور صلاح حال ندانسته آن ولايت را بمرشد قليخان سپردند و او كسان معتمد خود را در قلعه گذاشته درويش محمد خانرا مصحوب خود گردانيده متوجه تربت حيدريه كه در تصرف فرخ خان برادر مرتضى قليخان بود شدند مشار اليه نيز طريق درويش محمد - خان بعهد و پيمان قلعه را سپرده بمشهد مقدس رفت و عليقلى خان ولايت مذكور را در عوض نيشابور بدرويش محمد خان داده مقرر شد كه كس فرستاده مردم را بدانجا نقل نمايد بعد از وقوع اين قضايا عليقلى خان در موكب شهزادهء نامدار اعنى حضرت اعلى شاهى روى توجه بدار السلطنهء هرات آورده ساير امراء عظام رخصت يافته هر يك بالكاء خود رفتند درويش محمد خان بعد از كوچ كردن عليقلى خان از موافقت ايشان پشيمان گشته دل از الكاء نيشابور برنداشت و از تربيت حيدريه با قومى از طبقهء روملو كه همراه داشت بايلغار خود را به نيشابور رسانيد بىگمان داخل شهر شد اكثر مردم او كه هنوز در نيشابور از آمدن او آگاه گشته بر سر او جمعيت نمودند و مردم مرشد قليخان را از شهر بيرون كرده بدستور بامر حكومت پرداختند عليقلى خان در اثناى طريق مراجعت اين خبر استماع نموده چون تفرق سپاه و بعد راه دست داده بود از اين حركت ناهنجار كه از درويش محمد خان صدور يافت بمصلحت وقت اغماض نموده تدارك اينواقعه را بسال ديگر موقوف و بدار السلطنه هرات رسيده بعيش و عشرت مشغول گشت .\r\nاما مرتضى قليخان و ساكنان مشهد مقدس معلى چون از تنگناى محاصره خلاصى يافتند بجز خرابى و شكستگيها كه از نزول و عبور لشكر در حدود مشهد مقدس معلى واقع شده بود مشغول شدند و حقايق اين حالات را مرتضى قليخان بپايه سرير اعلى عرض نموده در دار السلطنه تبريز كه ميرزا سلمان و امراء\r\n\r\n","description":"","footnote":"","page_name":" 257 ","page_number":287},
  {"content":"\r\n\r\nاز شيروان معاودت نموده بودند اين اخبار رسيده موجب تفرقهء خاطرها گرديد و سلطانحسين خان كه از خراسان بازگشته بدار السلطنهء قزوين رسيد مرتكب بعضى اعمال كه لايق حال او نبود گشته وكلاى ديوانش او را باخذ اموال متمولين ترغيب نمودند و بازار گرفت و گير رواج يافت و متعرض احوال بسيارى از اهالى آن ملك و تجار و متمولين هر ديار كه در آن سواد اعظم جمع بودند شده بتحريك جهلاء و بدنفسان نقود موفور و اجناس غير محصور از سكنهء آن مملكت بيرون رفته بمصارف غير معقول صرف شده و بجز بدنامى و خذلان از آن وجوه نقدى در كيسهء اعتبار او نماند و در آمدن بدرگاه معلى نيز تغافل ورزيده توقف از حد اعتدال گذرانيد مفسدين و بهانه جويان اردوى معلى از اطوار ناهنجار رقم خلاف و عصيان بر ناصيهء حال او مىكشيدند و عاقبت از گردش روزگار رسيد به او آنچه رسيد چنانچه در ذيل اين دفتر بوضوح ميپيوندد .\r\n\r\nذكر قضايا كه در اوايل سال لوى ئيل مطابق سنه ثمان و ثمانين و تسعمائة با اراده و تقدير خالق عباد در دار السلطنهء تبريز روى داد\r\nسابقا رقمزده كلك بيان گشت كه ميانهء امير خان تركمان و شاهرخ خان در شيروان به جهت رفتن خاخمير منازعه پديد آمد و طايفهء استاجلو و شاملو كه قدوه ايشان پيره محمد خان استاجلو و حسين - قلى سلطان ايشيك آقاسى باشى شاملو بود جانب شاهرخ خان گرفته با تركمانان منازعه آغاز نهادند و بالاخره بسعى قورچى باشى به صلح و صلاح انجاميد در اين هنگام كه اخبار خراسان و آمدن عليقلى خان و مرشد قليخان و محاصره نمودن مشهد مقدس معلى بتبريز رسيد امير خان و امراء تركمان بگفتكو درآمدند طايفه شاملو و استاجلو را بعصيان و طغيان منسوب و متهم ساخته عتاب و سرزنش با آن دو طايفه آغاز نهادند و اعمال ناشايست سلطان حسينخان برهان مدعاى ايشان گرديد و چون زوجهء سلطان حسينخان كه والده عليقلى خان بود قابله واتكه نواب جهانبانى سلطان حمزه ميرزا بود و از هرات با شوهرش سلطان حسينخان بعراق آمده بود در اين هنگام در حرم عليهء عاليه ميبود و در خدمت نواب ميرزا مرتبهء مادرى داشت و حسين بيك برادر او وزير نواب ميرزا بود [ 188 
  ] و جمعى كثير از اعيان طبقهء شاملو در ملازمت نواب ميرزا ميبودند مثل اسمعيل قلى بيك ولد خليفه كه لقب يولداشى داشت و مهدى قلى بيك ولد حسين قلى سلطان كه ايشيك آقاسى باشى معتبر بود و ابوالفتح بيك ولد فولاد بيك امير آخور باشى و طهماسب قلى بيك ولد قور خمس خان كه در سلك مقربان بودند تركمانان حسد بر آن طايفه برده هميشه در كسر اعتبار ايشان ميكوشيدند و ميرزا سلمان وزير نيز به جهت همچشمى كه ارباب مناصب را با يكديگر مىباشد در تضييع حسين بيك وزير نواب جهانبانى ساعى بود و جانب امير خان و طبقهء تركمان داشت .\r\nمجملا امير خان و محمد خان تركمان و مسيب خان تكلو و اتباع ايشان فرصت يافته عرض كردند كه چون از عليقلى خان و مرشد قليخان عصيان و طغيان بظهور آمده مخالفت نواب سكندر شأن و شاهزادهء عالميان مينمايند اما اعتماد نداريم كه والدهء عليقلى خان در حرم باشد و مادام كه طايفهء شاملو و استاجلو در سلك اركان دولت قاهره منتظم‌اند سلب اين بدنامى از خود نكنند و اين دوئى كه در ميانهء قزلباش پديد آورده‌اند رفع ننموده با شاه و شاهزادهء نامدار يكدل و يكزبان و يكجهت نگردند عزت\r\n\r\n","description":"","footnote":"","page_name":" 258 ","page_number":288},
  {"content":"\r\n\r\nو اعتبار ايشان صلاح دولت نيست و پيره محمد خان استاجلو و حسين قلى سلطان شاملو كه مقابل كوب ايشان بودند اخبار خراسانرا حمل بر نفاق و عنادى كه ميانهء اويماقات مىباشد نموده منكر مقدمات مذكور بودند و مىگفتند كه معاذ اللّه كه از ما مخالفت شاه و شاهزادهء كامكار در وجود آيد بلكه غرض امراء خراسان آنست كه چون مرتضى قليخان تركمان در مشهد دعوى استقلال كرده در كسر اعتبار عليقلى خان ميكوشد مبادا در اينوقت كه اختلال احوال قزلباش و تسلط روميه بر انحاء ممالك آذربايجان و شيروان شهرت يافته از مخالفان اوزبكيه نيز حركتى شود و به جهت نفاق و عناد امراء خراسان و بىانفاقى ايشان مملكت از دست رود اراده نموده‌اند كه كل امراء خراسان با شهزادهء نامدار اعنى حضرت اعلى شاهى ظل اللهى متفق سازند كه اگر حادثهء روى نمايد بر سر او جمعيت نموده نفاق نورزند غرضى جز اين ندارند آنچه شهرت كرده كذب و افتراى مرتضى قليخان است چند روز اين قيل و قال در ميان بود از جانبين يراق پوشيده ارادهء نزاع داشتند باصطلاح مصلحان خير انديش بصلاح مقرون ميگشت و از جانبين لايق نميدانستند كه مهم منجر بقتال و جدال گشته خونها ريخته گردد تا آنكه خبر كشته شدن ولى خليفه شاملو بوضوح انجاميد اسمعيل قلى بيك ولد او بشورش درآمده طالب خون پدر گشت چون هميشه ميان شاملو و استاجلو موافقت و دوستى بود امير خان و طايفهء تكلو و تركمان خواستند كه ميانهء ايشان تحريك مادهء فساد نمايند فرصت يافته خاطر نشان اسمعيل قلى بيك كردند كه قضيهء ولى خليفه حسب الفرمودهء سلطان حسينخان و عليقلى خان پسر او وقوع يافته و در ميانه شاملو و استاجلو فساد انگيخته سخنان دلنشين بعرض شاه و شاهزادهء نامدار رسانيده ايشانرا به بعضى از اين طبقه بدگمان كردند و همشيره حسين بيك را از حرم بيرون آورده آن عورت بيگناه را بخبه هلاك كردند و از شفاعت آن فعل مذموم نينديشيدند و اسمعيل قليخانرا بجاى سلطان حسينخان نويد ايالت قزوين و رتبهء خانى و تواجى باشيگرى داده قتل سلطان حسينخانرا در عوض خون ولى خليفه به او حواله كردند قور خمس خان شاملو را نيز كه سالها در\r\n\r\nقتل حسينقلى سلطان\r\nخدمت ولى خليفه نشو و نما يافته در ملازمت او بدرجهء امارت ترقى نموده بود منصب ايشيك آقاسى باشيگرى داده مهم حسين قلى سلطان ايشيك آقاسى باشى را كه از هواخواهان عليقلى خان بود در عهده او نمودند و ايشان خواه بطلب خون ولى خليفه و خواه به جهت ايالت و بزرگى بسخنان معاندان ايشان فريفته گشته فى الحقيقة تيشه بر پاى خود ميزدند نخست برادران اسمعيل قليخان ببرادر محمود خان صوفى اغلى استاجلو كه در دامن كوه سرخاب در روى مزار سيار بود دوچار شده آن بيگناه را به خون پدر مقتول ساختند و ابواب كلفت و نزاع ميانهء شاملو و استاجلو كه هميشه با يكديگر متفق بودند گشوده گشت و نيم شبى خليفه انصار قراداغلو با جمعى از شاملويان بر سر خانهء حسينقلى سلطان فرستاده او را بقتل آوردند و حسين بيك وزير فرار نمود ، بعد از دو سه روز در تكيهء مير مفتول بند بدست آمده او نيز مقتول شد و چون طايفهء شاملو باغواى تركمانان با يكديگر اين اعمال بظهور آوردند و تركمانانرا ظاهرا دخلى نبوده پيره محمد خان در مقام انتقام نتوانست درآمد مجملا منصب وزارت ديوان نواب شاهزادگى علاوهء وزارت ديوان اعلى بميرزا سلمان تعلق گرفته حكم [ 189 
  ] ايالت قزوين باسم اسمعيل قليخان يولداش شرف صدور يافته مقرر شد كه ملازمان سلطان حسينخان كه در قزوين در خدمت او ميباشند بملازمت اسمعيل قليخان كمربندند و سلطانحسين خانرا گرفته بدرگاه آورند و منصب ايشيك آقاسى باشيگرى بقورخمس خان تعلق گرفته ايشيك آقاسى\r\n\r\n","description":"","footnote":"","page_name":" 259 ","page_number":289},
  {"content":"\r\n\r\nباشيگرى نواب جهانبانى بپيرى بيك اينانلوى شاملو مفوض گشت و شاه غازى مستوفى را بمظنه آنكه با ميرزا سلمان معاند و با اهل خلاف متفق است گيرانيده منصب استيفاى ممالك بخواجه محمد باقر هروى كه با نواب سكندر شأن سبق خدمت داشت مفوض گرديد و چون حكم ايالت اسمعيل قليخان بقزوين رسيد سلطانحسين خان از شهر بيرون آمده در حوالى شهر چكيجكى بود و ملازمانش جمعى بيرون آمده جمعى هنوز در شهر بودند و با وجود رعايتهاى كلى كه ازو يافته بودند چنانچه شيوهء نامرضيه مردم دنيا پرست و عادت ابناى روزگار است ازو روى گردان شده جمعيت اردوى او روى بتفرقه و پراكندگى نهاد و معتبران آن قوم در ادراك خدمت اسمعيل قليخان بر يكديگر سبقت مىگرفتند و او مشاهدهء احوال خود نموده از بيم گرفتارى با يك دو كس مخفى راه دارالارشاد اردبيل پيش گرفته در حظيرهء مقدسه متبركه متحصن گشت و بعد از چند گاه طبقه شيخاوند خصوصا و استار بيك برادر شيخشاه بيك بلطايف الحيل او را بيرون آورده بدست معاندان داده بقتل رسيد و بعد از اين قضايا كه در تبريز روى داد ميرزا سلمان وزير و قورچى باشى و شاهرخ خان مهردار ميانهء امير خان و پيره محمد خان مجددا اصلاح نموده فيما بين ايشان ابواب ملاقات و آمد شد مفتوح گشت و عروسى امير خان بميان آمده سه روز در دار السلطنهء تبريز بعيش و عشرت مشغولى نموده آن مشترى اوج عفت و پرده‌نشين سرادق سلطنت اعنى فاطمه سلطان خانم صبيهء شاه جنت مكان كه در سال گذشته به عقد ازدواج او درآمده بود بآئين شايسته به منزل برده از جانب امير خان پيشكشهاى لايق به نظر شاه و شاهزادهء نامدار درآمده خدمات شايسته بتقديم رسانيده و بخلع فاخره از تاج مرصع و كمر خنجر و شمشير بند و قبضه و غلاف مرصع و اسب با زين و لگام مرصع و چهارغب طلا دوزى و قبا و چهار ذرعى و ساير رخوت پوشيدنى سرافراز شد و او نيز اهل خدمت و ندما و ارباب طرب نواب سكندر شأن و نواب شاهزادهء عالميان را خلعتهاى فاخر داد و به جهت تأليف قلوب پيره محمد خان و طايفهء استاجلو و بسبب خويشى كه صبيهء او در منزل سلطانمراد خان ولد امير خان بود طوى ساق دوشى را به او تكليف كرده طوى سولدوشى بمسيب خان تكلو تعلق گرفت و ايشان نيز هر يك در منزل خود طوى پادشاهانه نموده طوى الوسى به خدمت شاه و شاهزادهء نامدار فرستادند مسيب خان به جهت قرب قرابت كه با نواب سكندر شأن داشت خود را در ارتقاء مرتبه مصاهرت از امير خان شايسته‌تر ميدانست و چشم آن داشت كه پاكيزه گوهر بحر سلطنت را با او در يك رشته كشند اتفاقا به جهت بعضى مصلحت اين مدعا صورت وقوع نيافت و اين عطيهء عظمى نصيب امير خان گرديد معهذا تكليف طوى مذكور به او كردند مشار اليه انگشت قبول بر ديده نهاده حسب الاشارهء همايون بلوازم آن پرداخت و اين رباعى بتركى گفته به خدمت نواب شكندر شأن فرستاد :\r\nرباعى\r\n اى شاه جهان بىاثر اولدى ديمكم * دوتدى غم الى الم تيكانى اتكم \r\n يوز بيلدكى خدمتمله دركاهنده * سولدوش امكنه دوتدى آخر امكم \r\nبعد از وقايع مذكور فى الجمله ابواب نزاع و جدال امراء و اويماقات مسدود گشت و همچنين سلمان خان ولد شاه على ميرزا را بشرف مصاهرت سرافراز فرموده شهربانو بيكم صبيهء شاه جنت مكان را بحبالهء نكاح او درآوردند و پيره محمد خان به جهت تعصب اويماقيت و سابقهء خدمت عبداللّه خانى\r\n\r\n","description":"","footnote":"","page_name":" 260 ","page_number":290},
  {"content":"\r\n\r\nمهمات او را بر ذمه خود گرفته طوى نكاح اندازى بر وجه لايق در منزل او وقوع يافت و امير خان تواضعات رسمى بظهور آورد و مملكت شيروان را بسلمان خان و امراء استاجلو قسمت نموده روانه نمودند و ايشان از راه ارسبار رفته در كنار آب كر به جهت گرمى هوا در ييلاق مشهور به همه تره رحل اقامت انداخته بجمع نمودن لشكر و تهيه اسباب رفتن مشغول گشتند كه چون هواها باعتدال درآيد از از آب عبور نمايند معظم امراء مذكور اول سلمان خان كه بيگلر بيگى و حاكم شماخى بود حسينقلى سلطان ولد نظر سلطان لله مشهور عليقلى سلطان ولد ايشيك عوض چاوشلو مصطفى سلطان شرف لو مهديقلى سلطان چاوشلو ولد انعوت بيك و دو سه نفر از اويماقات [ 190 
  ] جاكرلو و قرامانلو و غيره را نيز در الكاء شيروان تيولات داده روانه نمودند درين سال خليل خان افشار حاكم كوه گيلويه كه چهار سال بود از الكاء خود بيرون آمده به جهت آوازهء خروج قلندر و شورش و فسادى كه در كوه گيلويه واقع شده بود رخصت رفتن كوه كيلويه يافت و شرح آن احوال و مآل حال خليل خان و اولاد او در محل خود سمت تحرير خواهد يافت و مقرر شد كه خليل خان ذوالقدر بيگلر بيگى فارس با امرا تابين و وليخان افشار حاكم كرمان روانه يساق آذربايجان گردند .\r\n\r\nذكر توجه موكب همايون بييلاق اشكنبر و كلنبر و قشلاق نمودن در قراباغ و مراسلات سنان پاشا وزير اعظم و حوادثى كه در آن اوان ظهور يافت\r\nچون ايام نزهت آثار بهار سپرى گشته هواى تبريز روى بگرمى آورد از مآثر قحط و غلا به قدر وبائى در شهر پديد آمد موكب همايون پادشاهى بجانب ييلاق در حركت آمده اردوى ظفر قرين در اشكنبر و كلنبر نزول نمود در اينسال خواندگار روم سنان پاشا را سردار كرده بامداد عثمان پاشا بتسخير بقيهء ممالك شيروان و آنحدود فرستاد و مشار اليه با لشكر بيحدومر بارز الروم آمده نخست ايلچى بپايهء سرير اعلى شاهى فرستاده كتابتى بميرزا سلمان وزير نوشته بود و لافهاى گزاف زده ماحصل آنكه بهر ولايت عساكر عثمانى وارد شده و در آنجا خطبهء پادشاهى خوانده شود دست از آن داشتن خلاف قانون عثمانى است و چون ولايت شيروان و شكى و بعضى محال آذربايجان و گرجستان بحيطهء تسخير منسوبان آل عثمان درآمده اگر من بعد از جانب قزلباش تعرضى به آن محال نرود آن ولايت را به تصرف گماشتگان اسلام پناه گذاشته ترك مناقشه نمايند و از افعال سابقه در مقام اعتذار بوده نامهء دوستانه به حضرت خواندگار نوشته ايلچى معتبر كاردان ارسال دارند اين خيرخواه وسيله شده حضرت خواندگار را بمصالحه راغب ميسازم و الا عساكر روم دست از تسخير ممالك ايران باز نخواهند داشت امراء خودرأى قزلباش خصوصا شاهرخ مهردار با وجود آنكه مقابله با لشكر بيقياس روم در حيز قوت و قدرت خود نميديدند و مع ذلك با يكديگر كمال نفاق و بىاتفاقى داشتند راضى به اين مقدمات نشده در جواب كتابت او نوشتند كه اگر مصالحه بطريق زمان شاه جنت مكان مينمايند قبول داريم و الا نيم ذرع زمين برضاى خود نميگذاريم و تا يك نفس از صد هزار قزلباش در حياتست بر سر آن تلاش مينمائيم و از آمدن تووده مثل تو باك نداريم و آن صاحب سعادت حال خود را به حال لله پاشا قياس نكند كه در وقتى كه او آمد پادشاه ما در عراق بود و امراء آذربايجان با يكديگر اتفاقى نداشتند حالا جميع لشكر قزلباش در\r\n\r\n","description":"","footnote":"","page_name":" 261 ","page_number":291},
  {"content":"\r\n\r\nآذربايجان در موكب شاهى حاضر و مستعد رزم و پيكارند و آنكه نوشته‌اند كه الكاء شيروان به تصرف آل - عثمان درآمده غلط است و شيروان بدستور در تصرف امراء قزلباش است و سواى قلعهء دربند كه چهار ديوارى بيش نيست در تصرف روميه درنيامده و فى الواقع اگر در آنوقت اتفاقى در ميان قزلباش ميبود مخالفان را قدرت دست درازى به مالك محروسه نبود بالجمله سنان پاشا از جواب كتابت مذكور فى الجمله احتياطى كرده در آمدن متوقف شده ديگر باره حكايت صلح بميان آورده در اين مرتبه مكتوب ملايمت آميز نوشته اعلام نموده بود كه عثمان پاشا بپايهء سرير حضرت خواندگار عرض كرده كه مملكت شيروان را تسخير نموده‌ايم اگر چنين باشد صلاح دولت آنست كه ديگر بملك شيروان از جانب قزلباش تعرضى نرود و هر گاه در اين باب نزاع نداشته باشند من متعهد صلح ميشوم ازين طرف جواب كتابات نوشته بمصلحت وقت سخنان مرغوب درج نمودند و سنان پاشا قرار داد كه در اين سال هر دو لشكر در جا و مقام خود قشلاق نمايند و يك كس معتمد از روميان و يكى از قزلباش بشيروان رفته الكاء بالكاء ملاحظه نمايند كه در تصرف روميه است يا قزلباش عمر آقا نامى را بدين مهم ارسال نموده خود در ارزروم قشلاق كرد و موكب همايون شاهى نيز از ييلاق نخجوان متوجه قراباغ شدند و چون اخبار موحش از جانب خراسان ميرسيد و مرتضى قليخان متواتر عرايض فرستاده عصيان و طغيان عليقلى خان شاملو و مرشد قليخان استاجلو [ 191 
  ] و اتباع ايشانرا عرض مينمود محمد خان تركمان را كه مرد مدبر كاردان بود با فوجى از امراء مثل اسمعيل قليخان شاملو و قورخمس خان شاملو كه معاند عليقليخان بودند و غير ذلك بخراسان فرستادند كه بامراء خراسان گفت و شنيد نموده در تسكين نايرهء فتنه و فسادى كه فيما بين ايشان و مرتضى قليخان پديد آمده كوشند و ايشانرا از طريق مخالفت و عصيان باز آورند در خلال اين احوال غازيگرايخان وصفى گراى خان تاتار با لشكر طرار جرار بطريق ايلغار بشيروان آمدند و هنوز سلمان خان بيگلر بيگى قزلباش و امراء در يورت خود نشسته بشيروان نرفته بودند چون در شيروان از قزلباش اثرى نديدند تفحص حال قزلباش نموده شيروانيان نااعتماد خاطر نشان كردند كه بيگلر بيكى قزلباش و امرائى كه بشيروان منسوب شده‌اند در فلان موضع اقامت دارند لشكر تاتار بىتأمل بقلاوزى طاغيان شيروانى از آب گذشته در وقتى كه شش هفت شبانروز باران بيقياس بر سر قزلباش ميباريد و از كثرت بارندگى و گل و لاى ملاقات دو كس با يكديگر ميسر نبود بىآنكه قزلباش را خبرى باشد از راه غير متعارف عبور نموده بر سر اردوى امراء ريختند لشكريانرا فرصت جبه و يراق پوشيدن و يك جا جمع شدن نشد بىآنكه فيما بين محاربه و مقاتله واقع شود پراكندگى بميان لشكر قزلباش افتاد و دست از اموال و اسباب و يراق بازداشته به قصد تشويش پياده و سوار راه فرار پيمودند قليلى كه بجنگ ايستادند مردانه شربت شهادت چشيدند و ما يعرف آن گروه بالتمام بغارت و تاراج رفت از امراء استاجلو عليقلى سلطان چاوشلو ولد ايشيك عوض بقتل آمد و ديگران بسلامت بيرون رفته در كمال پريشانى و بيسامانى در حدود قزل آغاج رحل اقامت انداختند و تاتاران در همانروز با غنايم موفور مراجعت نمودند و عثمان پاشا باستظهار لشكر تاتار جمعى از روميه را بقلعه بادكوبه فرستاد آن حص حصين را استحكام داده اسباب قلعه دارى ترتيب دادند و در هنگام وصول قراباغ اين اخبار باردوى معلى رسيده و موجب اكراه خاطر شاه و سپاه گرديد چون در سلطان بود قزل آغاج كه يورت قشلاق بود نزول اجلال واقع شد ميرزا سلمان وزير و امير خان و قورچى باشى و شاهرخ خان و پيره محمد خان استاجلو و ساير امراء و قورچيان و عساكر نصرت نشان بمدافعهء خوانين تاتار بجانب شيروان توجه نمودند و جماعت روميه و تاتار آوازهء\r\n\r\n","description":"","footnote":"","page_name":" 262 ","page_number":292},
  {"content":"\r\n\r\n\r\nمحاربهء جمعيت روميه و تاتار با قزلباش\r\nورود لشكر قزلباش شنيده در مقام محاربه شده در يورت ملا حسن ميانهء ايشان و چرخچيان لشكر ظفر اثر قزلباش محاربه اتفاق افتاد چون مدد عساكر منصوره پى در پى ميرسيد مخالفان مقابله با سپاه منصوره در حيز قوت و قدرت خود نديده دست از محاربه كشيده روميه بدستور بقلعه دربند رفتند تاتاران به طرف داغستان بديار خود شتافتند و سلمان خان بيگلر بيكى و امراء رفيق او چون از ورود موكب ظفر نشان و رفتن امراء بشيروان اطلاع يافتند در كمال پريشانى و بيسامانى از آب كر گذشته متوجه شيروان شدند و بتدارك شكستگى كه از تاتاران بايشان رسيده بود تسخير قلعهء بادكوبه را پيشنهاد همت ساخته متوجه آن صوب شدند و قلعه را محاصره كردند امير خان و امراء قزلباش نيز از شابران بازگشته بامداد سلمان خان بر سر قلعهء بادكوبه آمدند هيجده روز در پاى قلعه بادكوبه نشسته در تسخير آن اهتمام نمودند اما اثرى بر آن مترتب نشد و به جهت خرابى الكاء و اختلال احوال رعايا آذوقه در ميانه لشكر ناياب گشت روزى چند آرد جو به سنگ تبريز بششصد دينار كه شش مثقال نقره مسكوك باشد خريد و فروخت ميشد در اواخر آن هم مفقود و توقف نمودن متعذر گرديد بالضروره ترك محاصره كرده كوچ نموده بقراباغ آمدند و از امراء قزلباش در آن زمستان كسى در شيروان نماند و اين معنى باعث آن شد كه روميه در بعضى محال شيروان استقامتى يافته عثمان پاشا كه در دربند توقف داشت بهر ولايت از ولايات شيروان دست يافت مال گرفت اهالى شيروان طوعا او كرها اطاعت مينمودند درين سفر پيره محمد خان بيمار شده رخت هستى بر راحلهء نيستى بسته سفر آخرت گزيد بعد از فوت او فتور تمام باحوال استاجلو راه يافته اگر چه پيره مراد خان ولد او بجاى پدر بايالت و خانى منصوب گشت اما زياده اعتبارى نيافت و روز بروز آوازهء اقتدار مرشد قليخان - يكان استاجلو كه در خراسان بود موجب انحطاط احوال اين طبقه كه در درگاه معلى بودند ميشد و امير خان و امراء تركمان و تكلو بيشتر از پيشتر زبان اعتراض و سرزنش به آن طايفه دراز كرده ايشان را مفتن و فتنه انگيز ميگفتند و در كسر عزت و اعتبار بلكه انعدام ايشان [ 192 
  ] ميكوشيدند از جمله شاهقلى سلطان قارنچه اغلى استاجلو كه از خراسان عود نموده باردوى معلى ميآمد در ورامين رى جماعت تكلو ملازمان مسيب خان اشرف الدين اغلى بسركردگى محمد بيك نداقى نواده قراجه سلطان اراده قتل و غارت اموال او و جماعت استاجلو ملازم او نموده با سيصد نفر سوار يراق بسته بر سر او رفتند و از آمدن ايشان اطلاع يافته راه نجات و خلاص مسدود يافت بالضروره پاى ثبات و قرار استوار كرده بمدافعه قيام نمودند آثار جلادت و مردانگى بظهور آورده محمد بيك نداقى از آن فوج قليل منهزم گرديد و جمعى كثير از جنود تكلو مقتول گشته شاهقلى سلطان بحسن تدبير و رأى صايب مردانه خود را از ولايت رى كه مملو از طايفهء تكلو بود بيرون انداخته در يورت قشلاق قراباغ باردوى معلى رسيد و اين حركت ناهنجار كه از طايفه تكلو بظهور آمده بود ناپسند افتاد جمعى از مفسدان مسيب خان را اغوا نمودند كه از شاهقلى سلطان انتقام كشد اما چون مسيب خان مرد فتنه انگيز نبود در مقام انتقام نشد ريش سفيدان استاجلو از نواب سكندر شأن استعانت جسته حسب الامر اشرف شاهقلى سلطان را به منزل مسيب خان بردند اگر چه تكلويان كه اقرباء و خويشان ايشان در آن معركه مقتول شده بودند تهديدات نموده در مقام پرخاش بودند اما چون تكلويان بادى نزاع گشته بر سر او رفته بودند و دفع صايل بر جماعت استاجلو واجب شده حق بجانب شاهقلى سلطان بود مسيب خان جانب حق رعايت كرده منع جهل نموده بملاحظهء خاطر پادشاه با كمال قدرت و اقتدار از خون دويست نفر تكلو\r\n\r\n","description":"","footnote":"","page_name":" 263 ","page_number":293},
  {"content":"\r\n\r\nگذشته متعرض مشار اليه نگرديد چه طايفهء تركمان و تكلو كه با يكديگر متفق بودند در درگاه معلى كمال عزت و اعتبار و شوكت و اقتدار داشته و طايفهء استاجلو را بنابر امورى كه بتحرير پيوست زياده آبروئى نمانده بود آنچه از جانب مسيب خان بسبب شاهقلى سلطان قارنچه و اولاد و اقرباى او واقع ميشد بازخواست نداشت و الحق اين حقانيت از حال مشار اليه پسنديده بود .\r\n\r\nذكر بعضى قضايا كه در آخر اين سال در يورت قشلاق سلطان بود قراباغ روى داد و بيان فرستادن ابراهيم خان تركمان برسالت پادشاه روم\r\nچون پيره محمد خان كه باعث و بانى معاملات استاجلو بود فوت شده سلمانخان و امراء رفيق او را آنقدر حالت نمانده بود كه محافظت شيروان توانند نمود از شيروان بيرون آمده بودند و عمر آقا كه از جانب سنان پاشا قرار يافته بود كه بولايت شيروان رفته مشخص نمايد كه هر ولايت در تصرف كيست باردوى معلى رسيد امراء و اركان دولت قاهره صلاح ديدند كه از طوايف جليله قاجار و ايل و اويماق اتوزايكى و غير ذلك جمعى كثير و جمعى غفير در قراباغ اقامت دارند محافظت ولايت شيروان را در عهدهء ايشان نمايند و نيك و بد آن را برقبهء غيرت امام قليخان اندازند و با نواب سكندر شأن و نواب جهانبانى قرار داده امام قليخان را طوعا او كرها بدين خدمت مأمور و مجبور ساختند و حسب الصلاح مشار اليه پيكر بيك زياد اغلى قاجار را برتبهء ايالت و خانى سرافراز فرموده بيگلر بيگى شيروان كردند و چند نفر از امراء قاجار را در شيروان الكاء داده همراه او بجانب شماخى فرستادند و بعد از رفتن ايشان كس همراه عمر آقا كرده روانهء شيروان نمودند و همچنين جمعى را بتسخير قلعهء تفليس و معاونت سمايون خان والى آنجا مأمور گردانيده مراد بيك توپچى باشى را با عمله توپخانه و يراق توپ - ريزى فرستادند كه در تسخير قلعه اهتمام نموده شايد نوعى شود كه در محل معاودت عمر آقا آن قلعهء بلند اساس در تصرف منسوبان اين درگاه گردون مماس باشد اما اثرى بر آنها مترتب نگشت و كارى ساخته نشد بالجمله پيكر خان و امراء شيروان هر يك بولايتى كه نامزد ايشان بود رفته اقامت نمودند و عمر آقا ايشان را در آنجا ديده خاطر نشان او شد كه سواى چهار ديوار قلعهء دربند و بادكوبه محلى در تصرف عثمان پاشا نيست و شاهقلى سلطان تبت اغلى ذوالقدر را از جانب نواب سكندر شأن در مرافقت عمر آقا برسم رسالت نزد سنان پاشا فرستادند كه حقيقت حال خاطر نشان او نموده در باب مصالحه سخن گويد محضرى از جانب اهالى شيروان درست شده بود كه چون در ولايت شيروان بعضى محال اوقاف حرمين شريفين است و حضرت خواندگار [ 193 
  ] خادم الحرمين‌اند اهالى شيروان قبول دارند كه موازى چند خروار ابريشم بدان علت بدان ولايت فرستند كه در مصارف حرمين شريفين صرف شود مشروط بر آنكه آنچه تا غايت به تصرف روميه درآمده باشد متعرض نشده بقزلباش گذراند و تبت اغلى با تحف و هداياء لايقه روانهء ارزروم شد چون ميانهء سنان پاشا و عثمان پاشا شيوهء نفاق مسلوك بود سنان پاشا متعهد معامله صلح بر وجه مسطور گشته تبت اغلى را با مكاتيب مرغوب مصالحت اسلوب بازگردانيد قرار داد كه يكى از امراء عاليقدر قزلباش با مكتوب محبت آميز فرستاده شود كه در مرافقت پاشاى مزبور به خدمت\r\n\r\n","description":"","footnote":"","page_name":" 264 ","page_number":294},
  {"content":"\r\n\r\nخواندگار رفته قواعد مصالحه را استحكام دهد بعد از آمدن تبت اغلى ابراهيمخان ولد حيدر سلطان چاپوق ترخان تركمان حاكم قم كه مرد عاقل صلاح انديش كاردان بود برسالت روم تعيين يافته با تحف و هداياء لايقه روانه نمودند .\r\nاما چون مشار اليه باستنبول رفته به خدمت سلطان مراد خواندگار فرمان فرماى روم رسيد ارباب غرض خصوصا عثمان پاشا كه در دربند شيروان بود سنان پاشا را بتقصير متهم داشته سخنانى كه مشعر بر عدم قبول مصالحه باشد عرض نموده بود بدين جهت مهم ابراهيمخان در استنبول تمشيت نيافت و در سال ديگر فرهاد پاشا را سردار كرده ولايت چخور سعد و قراباغ و اكثر محال آذربايجان بسعى او از تصرف قزلباش بيرون رفت و ابراهيمخان قريب بهفت سال در استنبول توقف نموده بود تا آن كه در زمان خجسته نشان حضرت اعلى شاهى ظل اللهى رخصت يافته معاودت نمود و شرح آن احوال هر يك در محل خود از مساعدت بخت مأمول است .\r\n\r\nدر بيان وقايع متنوعه و سوانح اقبال كه در اين سال بارادهء مهيمن متعال روى نمود\r\nاز سوانح عبرت فزا كه درين سال بوقوع پيوست كشته شدن جمشيد خان نوادهء مظفر سلطان والى گيلان بيه پس است كه داماد شاه جنت مكان بود بدست ميرزا كامران كوهدمى بغدر و اغواى بعضى از ملازمان حرام نمك .\r\nمجملى از اين سانحه غريبه آنكه ميانهء جمشيد خان و خان احمد والى گيلان بيه - پيش بنابر عداوت قديم كه فيما بين اين دو سلسله مسلوك بوده غبار فتنه و فساد در هيجان بود و پيوسته لشكر بمملكت جانبين فرستاده در هدم بنيان دولت ميكوشيدند و ميرزا كامران والى كوهدم كه در ميانهء هر دو الكاء واقع بود بمصلحت وقت در رعايت خاطر خان احمد كه بعلو نسب و سمؤ حسب ستوده و حميده سير بود كوشيده الفت و آشنائى بيشتر ميكرد و هر يك از ولات مذكور طالب موافقت و دوستى او بودند در اين سال جمشيد خان با مشار اليه ابواب ملايمت و مردمى مفتوح ساخته بيشتر اظهار خصومت و اتحاد نموده استدعاء تشرف حضور او كرد و تملقات دوستانه و تواضعات برادرانه بظهور آورده متواتر بارسال تحف و هداياء قواعد محبت را استحكام ميداد تا آنكه معتمدان از طرفين آمد شد نموده خاطر از كيد و غدر يكديگر بايمان مغلظه جمع نمودند و در مكان معين ميانهء ايشان ملاقات واقع شده جمشيد خان او را همراه خود برشت برده تواضعات ملوكانه بظهور آورده غرض اصلى جمشيد خان آن بود كه لشكر كوهدم و بيه پس با يكديگر متفق بوده خان احمد را بر ايشان قدرت و استيلا نبوده باشد و تا ميانهء ايشان طريقه محبت و موالات مرعى و مسلوك بود جمشيد خان آثار تسلط و اقتدار ظاهر ساخته الكاى كوچسفهان را كه ما به النزاع بود به تصرف درآورده خان احمد از بيم مضرت ايشان در لاهيجان بفراغت نميغنود و ميرزا كامران چون با مردم بيه پس آميزش نمود جمعى كه از جمشيد خان خائف بودند او را بنويد سلطنت الكاء بيه پس فريب دادند و او با جمشيد خان در مقام غدر درآمده در اين اثنا قرابهادر نامى را كه سپهسالار لشكر او و خمير مايهء آن فساد بود رفيق ميرزا كامران كرده بر سر خان احمد فرستاد و چراغ سلطان نامى\r\n\r\n","description":"","footnote":"","page_name":" 265 ","page_number":295},
  {"content":"\r\n\r\nاز امراء او كه در آن اوقات تربيت يافته داعيه سپهسالارى داشت صورت كيد و غدر ايشان با خان در ميان نهاده جمشيد خان از غايت وثوق و اعتمادى كه بعهد و پيمان ميرزا كامران داشت به او اظهار اين مقال نمود و او بسخنان مرغوب دلنشين خاطر جمشيد خانرا از خود مطمئن ساخت .\r\nاما خود از او خائف و هراسان گرديده بفكر كار افتادند و در وقتى كه ميرزا كامران با لشكر بيه پس در كوچسفهان بود قرابهادر و بسيارى از عظماء بيه پس كه دوستان او بودند از خوف [ 194 
  ] جان با ميرزا كامران متفق شده در دفع جمشيد خان با او يك جهت گشتند و انتهاز فرصت نموده چراغ سلطان را در كوچسفهان بقتل آورده و از آنجا بازگشته برشت آمدند لشكريان فراغت دوست عافيت طلب اينمعنى را از مخاطره جنگ فوز عظيم دانسته اصلا از سبب مراجعت نپرسيده روانه شدند .\r\nالقصه ميرزا كامران و قرابهادر و اصحاب مواضعه بر خلاف معتاد و بيمحابا بوثاق جمشيد خان درآمدند و او از غايت ساده لوحى و اعتماد از غدر و نفاق ايشان غافل و زاهل افتاده بازگشتن ايشان را حمل بر امرى از امور ضرورى كرد ميرزا كامران همان ساعت بخلوت او درآمده او را گرفته مصحوب معتمدان بكوهدم فرستادند كه در محلى مضبوط نگاه دارند جمشيد خان هر چند به چشم عبرت بين ملاحظه نمود احدى از ملازمان نمك حرام آن سلسله در مقام استخلاص او در نيامدند ناچار به آن حادثه غريبه دل نهاده ميرزا كامران محمد ابراهيم ميرزا و محمد امين ميرزا پسران او را كه دخترزادهاى شاه جنت مكان و در صغرسن بودند نزد خود نگاه داشت و جميع مردم بيه پس\r\n\r\nقتل جمشيد خان\r\nبسعى قرابهادر بسلطنت ميرزا كامران راضى شده سپهسالاران و خواص آن ولايات با او عهد و پيمان بستند و او خاطر از موافقت ايشان جمع كرده بعد از دو ماه بملاحظه آنكه مبادا فتورى در پيمان ايشان واقع شود بقتل جمشيد خان فرمان داده او را در كوهدم مقتول ساختند اما عاقبت بمطلوب خود فايز نگشته در عرض اندك زمانى قاتلان آن پادشاه بيگناه بجزاى عمل گرفتار آمده از عمر و دولت بهره نيافتند بالجمله ميرزا كامران بعد از آنكه خاطر از مهم جمشيد خان جمع كرده در ولايت بيه پس لواى حكومت و اقتدار برافراخت همچنان با خان احمد در مقام نزاع و جدال درآمده آثار تسلط و استيلاء بظهور ميرسانيد و كسان معتمد بپايهء سرير اعلى پادشاهى فرستاده عرض كرد كه چون جمشيد - خان عصيان و طغيان ورزيده بخلاف حكم متعرض مملكت ديگران ميشد و انقياد او امر پادشاهى نمينمود اين دولتخواه او را گرفته دفع شر او نمودم اگر شفقت شهريارى شامل حال اين دولتخواه گشته حكومت مملكت بيه پس را تفويض فرمايند مبلغ كذا برسم پيشكش بپايهء سرير اعلى فرستاده هر ساله باج و خراج ملتزم ميگردم و از نقود اموال جمشيد خان مبلغى معتد به ارسال داشته ميرزا سلمان و امراء و اركان دولت تقبلات كرده توقع آن داشت كه صبيهء شاه جنت مكان را كه در حبالهء جمشيد خان بود بحبالهء او درآورده بيه پس را به او ارزانى دارند .\r\nاما خان احمد از ميرزا كامران كه مرد دلير عاقل با رأى و تدبير بود زياده از جمشيد خان خائف گشته از سلوك ناهموار او متشكى بود متواتر عرايض بدرگاه معلى فرستاده در رد ملتمس او مبالغهء تمام نمود و عرض كرد كه مملكت بيه پس جاى هفت هشت نفر از امراء عاليقدر قزلباش\r\n\r\n","description":"","footnote":"","page_name":" 266 ","page_number":296},
  {"content":"\r\n\r\nاست و بميرزا كامران نسبتى ندارد و هر گاه امراء قزلباش آيند من متقبل و متعهد ميشوم كه آن ولايت را از يد متغلبه انتزاع نموده به تصرف قزلباش دهم و بهيچوجه من الوجوه تربيت و اقتدار ميرزا كامران موافق مزاج خان احمد نبود .\r\nچون نواب سكندر شأن شفقت تمام بخان احمد داشت و بامرى كه مكروه خاطر او باشد رضا نميداد و از جرأت و جسارت ميرزا كامران كه در قتل جمشيد خان نموده بود اغماض نمودن مناصب رتبهء سلطنت نبود ملتمسات ميرزا كامران شرف قبول نيافت سلمان خان و امراء استاجلو نيز در اردو بىالكاء مانده بودند حسب الصلاح اركان دولت قاهره سلمانخان را كه هم داماد جمشيد خان بود بحكومت رشت نصب نموده بيه پس را بامراء استاجلو و غيرهم قسمت نمودند و شاهقلى سلطان قارنچه استاجلو را لله و ريش سفيد سلمانخان كرده كوچسفهان را كه ما به النزاع حكام بيه پس و بيه پيش است به او دادند و امرائى كه از استاجلو تعيين شده بودند حسين قلى سلطان ولد نظر سلطان لله و مصطفى شرفلو و مهدى سلطان چاوشلو ولد ايغوث بيك و احمد سلطان آسايش اغلى و بيكرلوردى خليفه كنگرلو ولد جعفر سلطان روملو و شاهويردى سلطان جلال اغلى چكنى بودند و زرى كه ميرزا كامران از مال جمشيد خان برسم پيشكش فرستاده بود بمدد خرج امراء داده روانه گيلان كردند و احكام مطاعه باسم بايندر خان طالش و امير حمزه ولد او و امير سياوش حاكم گسكر عز اصدار يافت كه امداد و اعانت امراء مذكور بتقديم رسانيده چون سلمان خان و رفقاى او بحدود گيلان قريب شد شاهقلى سلطان قارنچه بلاهيجان نزد خان احمد رفت كه با او كنگاش نموده در مهمات بيه پس آنچه مصلحت داند باتفاق به عمل آورند اما چون آوازهء توجه لشكر قزلباش بگيلان رسيد شيرزاد نامى از اعيان ولايت فومن قلندر پسرى را پسر جمشيد خان ناميده او را [ 195 
  ] باسم پدر جمشيد خان سلطان محمود خان موسوم ساخته سرمايه خود كرد و با ميرزا كامران در مقام خلاف درآمده جمعى از سپاهيان فومن را با خود متفق ساخته از آنجا على الغفله بر سر ميرزا كامران برشت آمد و ميرزا كامران از اين قضيه آگاه گشته و براى آنكه مبادا ميان او و مردم رشت مواضعه بوده باشد و به استظهار ايشان اين دليرى از مردم رشت سر زده باشد در مقام مدافعه بر نيامد و فرصت آن نيز نيافت پسران جمشيد خان را مصحوب خود گردانيده سراسيمه و مضطرب الحال احمال و اثقال انداخته از راه غير متعارف بكوهدم آمد و قرابهادر و جمعى كه با او يك جهت بودند باتفاق ميرزا كامران بكوهدم آمدند و شيرزاد مظفر و منصور برشت درآمده سلطان محمود خان را بملازمت عليا جناب شاهزاده حرم محترم جمشيد خان برد كه شرف دستبوس دريابد شاهزاده هر چند ميدانست كه جمشيد خان سواى دو پسر او ديگر پسرى نداشت اما بملاحظه مصلحت وقت اذعان قول شيرزاد نموده او را بضبط و ربط گيلان بيه پس ترغيب نمود شيرزاد مذكور كس به خدمت خان احمد فرستاده بر خلاف حكام سابق دم از اطاعت و انقياد زده به او متوسل گشت و چون خان احمد از اختلال حال ميرزا كامران خبر يافت اين معنى را فوز عظيم دانسته از طلب لشكر قزلباش پشيمان گشت و خود در مقام انتقام و استقبال او درآمده لشكر بر سر او فرستاد لشكر بيه پيش بر قصبه كوهدم كه مسكن ميرزا كامران بود آمده خرابى بسيار كردند و تا رستم آباد و حوالى طارم متعاقب او نمودند اما در اين اثناء سلمان خان بمنجيل رسيده بود ميرزا كامران از آمدن سلمان خان اطلاع يافته مخلص خود را از لشكريان خان احمد در موافقت با قزلباش ديده كس نزد او فرستاده اراده ملاقات او نمود محمدى بيگ سارو سولاغ كه وكيل حسينقلى سلطان بود با دويست سيصد نفر قزلباش بكوهدم رفته او را با قرابهادر و رفقاء بمنجيل آوردند و\r\n\r\n","description":"","footnote":"","page_name":" 267 ","page_number":297},
  {"content":"\r\n\r\nاو ملاحظهء بسيار داشت كه مبادا لشكر خان احمد در همانشب بر سر خانه او روند استدعاى توجه سلمان خان كرده همان روز بمبالغهء تمام خانرا كوچانيده و بكوهدم برد و خان احمد از آمدن سلمان خان و رفتن ميرزا كامران نزد او خبر يافته مردم خود را بمراجعت امر فرمود .\r\nاما بسلمان خان اعلام نمود كه ميرزا كامران مرد محيل فتنه اندوز غدار است بسخنان او فريب نخورد و اولى آنست كه او را به خون جمشيد خان مواخذه كرده محبوس سازند و اول الكاء او را متصرف شوند و در آنجا رحل اقامت افكنده در هنگام پائيز كه درختان از برگ و بار عريان گشته و متجنده بيه - پس را مجال مدافعه و منازعه نبوده باشد باتفاق بالكاء مذكور رفته بحيطه تصرف درآوريم چون ميرزا كامران مرد عاقل سخندان و بذله گوى چرب زبان بود بچرب زبانى سلمان خان را فريفته خاطر نشان او كرد كه خان احمد از بيم اقتدار و استقلال من استدعاى لشكر قزلباش كرد حالا كه مرا ضايع تصور نموده راضى بآمدن شما نيست و هرگاه شيرزاد و سلطان محمود كه تهمت پسرى جمشيد خان دارند و صاحب گيلان بيه پس باشند هر دو حكم ادنى ملازم او دارند و فى الحقيقة هر دو گيلان به او تعلق خواهد گرفت شما را اصلا بمدد او احتياج نيست بىآنكه او را منتى بر شما باشد من الكاء بيه پس را جهت شما مفتوح و مسخر ميسازم سلمان خان پسران جمشيد خان را از دست او گرفته بقزوين فرستاد و چون شاهقلى - سلطان نزد خان احمد رفته بود تا آمدن او و جمعيت امراء تابين انتظار كشيد و بعد از چند روز شاهقلى - سلطان آمده نمود كه خان احمد ميگويد كه حالا كه بيشه‌هاى پربرگ و بار و هر پاى درختى قلعه‌ايست وقت رفتن گيلان نيست صبر ميبايد كرد كه زمستان شود اين معنى فى الجمله قوت سخن ميرزا كامران گرديد و امراء عظام كه جمع شده بودند همگى صلاح در رفتن دانسته از رحمت آباد كوچ كرده مهديقلى - سلطان چاوشلو را چرخچى كرده پيكرلو بردى خليفهء كنگرلو را جند اول نموده پيش رفته شيرزاد و سلطان محمود خان باتفاق على بيگ و محمد بيگ ولد كار كيا احمد فومنى كه در زمان شاه جنت مكان لله و وكيل جمشيد خان بود بمدافعه لشكر قزلباش از راه بيجار پس كه طريق متعارف شهر رشت است بيرون آمدند و ميرزا كامران راه غير متعارف اختيار نموده با فوجى از لشكر قزلباش روانه رشت شدند و شيرزاد چون اطلاع يافت كه قزلباش از راه ديگر متوجه رشت شده‌اند از احتياط لشكريانرا در موكب پسرى كه بخانى برداشته بود گذاشته خود با معدودى برشت آمد كه خبرى از شهر بگيرد و مقارن رسيدن او بميدان سياه گوراب كه در جنب خانه جمشيد خان بود چند نفر از چرخچيان لشكر قزلباش برشت رسيدند و شيرزاد در ميدان [ 196 
  ] مذكور چند نفر قزلباش ديده بر سر ايشان جلو انداخته ميان غازيان\r\n\r\nگرفتار شدن شيرزاد\r\nچرخچى و ايشان محاربه اتفاق افتاده و يكى از غازيان بىآنكه به حال او آشنا باشد او را بطعن سنان از صدر زين ربوده به خاك بوارانداخت و قزلباش متعاقب يكديگر رسيده او را گرفتند اظهار نام خود كرده دستگير گشت و ده پانزده نفر از رفقاى او بعضى دستگير و بعضى مقتول شدند و سلمان خان و امراء قزلباش از دستگيرى شيرزاد آگاه شده مظفر و منصور برشت درآمده در ميدان سياه گوراب فرود آمده خيمهء اقامت نصب نمودند .\r\nاما لشكر گيلان كه از راه بيجار پس انتظار ورود قزلباش مىكشيدند آخر روز از ورود وصول ايشان به شهر و گرفتارى شيرزاد خبر يافته از آنجا بعزم جنگ به شهر آمدند چون آواز سفيد مهرهء ايشان به گوش غازيان رسيد سلمان خان و امراء خود در همانجا توقف نموده جمعى را بمقابله ايشان فرستادند\r\n\r\n","description":"","footnote":"","page_name":" 268 ","page_number":298},
  {"content":"\r\n\r\nو بين الجانبين محاربه اتفاق افتاد و گيلانيان اندك زمانى تلاش كرده روى بوادى فرار آوردند چون ميان بيشه و جنگل بود شب بميان درآمد سواران قزلباش تعاقب نتوانستند نمود پياده‌هاى كوهدم تعاقب نموده جمعى كثير را بدست آورده بفرموده ميرزا كامران بر متنفسى ابقا نميكردند مجملا خلق بسيار كه گرفتار شده بودند بقتل رسيدند و گيلانيان پراكنده شده محمد بيگ و على بيگ بفومن رفتند سلمان خان و امراء حقيقت حال بدرگاه معلى عرض كردند حسب الامر الاشرف شاهزاده حرم جمشيد خان را باردو فرستادند و سلمان خان در منازل جمشيد خان فرود آمده امراء هر يك در منازل مناسب نزول نمودند و قرابهادر را وكيل سلمان خان كرده بمقام استمالت رعايا درآمدند .\r\nاما رعيت گيلان بهيچوجه با قزلباش رام نميشدند و در بيشه و جنگل بسر برده با مخالفان ميبودند و هر شب يكى از امراء با جمعى از مردم كوهدم بقراولى رفته لوازم حزم و احتياط مرعى ميداشتند يك مرتبه محمد بيگ و على بيگ نردبان بسيار ترتيب داده شبى رو به شهر آوردند كه با نردبان بمنازل جمشيد خان داخل شده سلمان خان را بقتل آورند قرابهادر و ملازمان سلمان خان كه مواظب\r\n\r\nقتل شيرزاد\r\nبودند به يكديگر باز خورده چند نفر از ياغيان گيلانى بدست درآمدند و بقيه آن مردم چون دانستند كه لشكر قراول آگاه و در سر راه است نردبانها را انداخته فرار نمودند روز ديگر امراء نگهداشتن شيرزاد را مصلحت نديده او را بقتل آوردند و بايندر خان طالش و امير سياوش و امير حمزه خان از طرف گسكر و طوالش برشت رسيده سلمان خان را ملاقات نموده ظاهرا اظهار بشاشت و خرمى نموده اما باطنا هيچ راضى نبودند كه امراء قزلباش در گيلان دخل و تصرف داشته باشند و كارشكنى ميكردند و چون رعايا در بيشه و جنگل پراكنده شده بازگشتى بحكام نميكردند و منافعى بامراء عايد نشد ملازمان كه بهوس تاخت و غارت آمده بودند روى بتفرقگى آوردند و از جانب اركان دولت قاهره نيز معاونتى بظهور نيامد و امراء از قراولى و كشيك بتنك آمده مهم گيلان را بر وفق دلخواه مشاهده ننمودند دل از حكومت آنجا برداشته قرار بيرون آمدن دادند اگر چه سلمان خان باينمعنى راضى نبود و بهيچوجه رضا ببيرون آمدن نميداد شاهقلى سلطان قارنجه كه مرد عاقل كار ديدهء بود درين باب غلو نموده بيرون آمدن از گيلان به حال خود و طايفه استاجلو صواب و اولى دانسته با ميرزا كامران و بايندر خان و اميره سياوش صلاح ديده ايشان نيز مرغبات گفتند اين مرتبه مقدمه ميانه امراء تمهيد يافته صبح روز موعود پياده‌هاى گسكر و كوهدم را از پيش و پس و چپ و راست انداختند كه در ميانه جنگل و بيشه سواران قزلباش را صيانت نمايند كه مبادا گيلانيان دستبردى نمايند و از رشت بيرون آمدند مردم گيلان همانشب اطلاع يافتند چنانچه صبحى كه قزلباش سوار ميشد از يكطرف ايشان بيرون رفته از طرف ديگر گيلانيان به شهر درآمدند و تعاقب قزلباش نموده دست درازى چند كردند و امراء عظام دو سه فرسخ راه جنگ كنان رفته آخر روز بكوهدم رسيدند در همانروز ميرزا كامران و بايندر خان و اميره سياوش و قرابهادر بملاحظهء پيش و پس از امراء جدا شده آخر روز بىآنكه وداع يكديگر نمايند هر يك از ديگرى خوفناك از راهى كه ميدانستند بجا و مقام خود رفتند و امراء قزلباش پريشان و بيسامان بدار السلطنهء قزوين آمدند چون مسود اين اوراق درينسفر رفيق سلمانخان بود مقدمات مذكور برأى العين مشاهده نموده بود از اطناب احتراز نكرده بتفصيل در قلم آورد .\r\n\r\n","description":"","footnote":"","page_name":" 269 ","page_number":299},
  {"content":"\r\n\r\n\r\nگفتار در قضاياى آذربايجان و شيروان و گرفتار شدن غازيگراى خان تاتار بدست [ 197 
  ] غازيان ظفر نشان بتقدير ملك منان\r\nچون در يورت قشلاق زمستان لوى ئيل بپايان رسيده شاهد نوروز عالم افروز ئيلان ئيل تركى بفرخى و فرخندگى جلوهء ظهور نمود و نسيم عنبر شميم بهار طراوت بخش گلشن روزگار و لشكر غارتگردى از هجوم جنود فرخنده ورود رياحين و ازهار راه انهدام و فرار پيمودند و ابراهيمخان تركمان چنانچه بتحرير پيوست جهت تمهيد بساط مصالحه روانه جانب استنبول شد چون الكسندر خان والى گرجستان كاخت كه هميشه از منسوبان اين دودمان ولايت نشان بود با روميه مدارات و مواسات نموده اظهار ايلى و انقياد نموده بود در ميانهء او و سمايون خان والى گرجستان كارتيل كه خود را در سلك هواخواهان ايندولت ابد بنيان ميشمرد شيوهء كلفت و عناد مسلوك بود الكسندر خان را نيز باطنا بدوستى و موافقت روميان متهم ميداشت هر چند سمايون خان ازين تهمت مبرا بود چه در اول حال كه لله پاشا بشيروان آمد و با روميه خصومت و عناد بنياد نهاد مكررا ميانهء او و عساكر عثمانى درين آمد و رفت محاربات عظيم روى داد و در اين سال كه روميه ذخيره بقلاع تفليس و گورى و غيره ميفرستادند باتفاق امام قليخان بيگلر بيگى قراباغ سر راه بروميه گرفته محاربات نموده اموال و اسباب بىنهايت بدست آورد .\r\nاما بمصداق و ليطمئن قلبى ارادهء خاطر نواب سكندر شأن و اركان دولت ابد بنيان بدان تعلق گرفت كه صبيهء سمايون خانرا جهت نواب جهانبانى خواستگارى نموده خاطر از دوستى او بالكليه جمع دارند و مهم الكسندر خانرا برأى و صلاح او فيصل دهد مسيب خان شرف الدين اغلى تكلو را بدين خدمت نزد سمايون خان بگرجستان فرستادند مشار اليه ظاهرا بدين مواصلت افتخار نموده اظهار بشاشت و خرمى بىاندازه كرده اما باطنا گرجيان به جهت مغايرت دين و ديگر مصلحتها راضى نميشدند و ببهانهء سامان و سرانجام يراق و اسباب ضرورى دفع الوقت نموده بليت و لعل ميگذرانيدند درين اثناء خبر آمدن غازيگرايخان تاتار و صفى گرايخان بشيروان متواتر شد و امام قليخان قبل از ورود لشكر تاتار كومك بسيار به جهت بيكر خان بشيروان فرستاده بود و عثمان پاشا نيز دلدوانجى رومى را با جمعى از لشكر روم از بيگلر بيگى قراباغ دربند همراه تاتاران نموده بر سر قزلباش فرستاد و چون ايشان بحوالى شماخى رسيدند ازينطرف بيكر خان و امراء قاجار و جاكرلو و فرامانلو و غيرهم كه در شيروان بودند بمدافعه لشكر تاتار و روميه شتافته ما بين شماخى و شابران بين الجانبين محاربه اتفاق افتاد غازيگراى خان كه در محاربهء قزلباش دلير شده حسابى ازيشان نميگرفت اسب جلادت در ميدان كارزار بجولان درآورده آثار مبارزت و دلاورى بظهور ميآورد و در اثناء كر و فر بجمعى از غازيان قاجار دوچار شد و راه خلاص و نجات مسدود يافته از تقديرات ايزدى دستگير و اسير پنجهء تقدير شد و از گرفتارى او نسيم فتح و ظفر بر پرچم رايات بيكر خان و امراء قزلباش وزيده بظفر و نصرت اختصاص يافتند و مخالفان شكسته و پريشان حال پى سپر جنود ادبار گشتند و روى بوادى فرار آورده صفى گراى خان به صد تشويش جان از آن مهلكه بيرون برده تا يورت اصلى خود عنان باز نكشيد و بيكر خان بدينخدمت نمايان در ميانهء اقران سربلندى يافته مورد نوازشات و الطاف پادشاهى\r\n\r\n","description":"","footnote":"","page_name":" 270 ","page_number":300},
  {"content":"\r\n\r\nگشت اما چشم زخم روزگار به او رسيده در همانسال پهلو بر بستر ناتوانى نهاده باجل طبيعى فوت شد چند گاه خليفه انصار قراداغلو بايالت شيروان منصوب گرديد .\r\n\r\nگرفتار شدن غازيگرايخان تاتار بدست غازيان قاجار\r\nاما چون ارادهء ازلى بدان متعلق گشته بود كه ولايت شيروان به تصرف روميه قرار گرفته بساط حكومت آن طبقه مدتى در آن ديار گسترده شود اثرى بسعى و اهتمام لشكر قزلباش مترتب نشد و خليفه انصار در شيروان كارى نساخته عنقريب طبل ارتحال كوفته متوجه عالم بقا گرديد ، « رفت تا ملك آن جهان گيرد » ، و به جهت فوت خليفه انصار و بازگشتن موكب همايون بعراق و سفر خراسان كه در سال ديگر اتفاق افتاد ديگر كسى از امراء قزلباش در شيروان اقامت نتوانست نمود و عثمان پاشا از دربند بشماخى آمده قلعه را استحكام داده در حكومت آن ولايت استقلال يافت چنانچه بتفصيل آن حالات هر يك در محل خود رقم پذير كلك بيان خواهد گشت بالجمله چون غازيگراى را باردو آوردند او را مصحوب جمعى از معتمدان بقلعهء الموت كه در ما بين قزوين و گيلان واقع است و از قلاع مشهورهء روزگار است و سالها مقر [ 198 
  ] سلطنت ملوك اسمعيليه بود فرستاده به حاكم قلعه سپردند و چون مدافعهء سمايون خان در فرستادن صبيه خود از حد اعتدال تجاوز نمود ميرزا سلمان با بعضى از امراء عظام تا موازى بيست هزار كس متوجه گرجستان شدند كه مهمات الكسندر خان و سمايون خان را بر وجهى كه صلاح دولت قاهره باشد فيصل دهند حكام گرجستان از ورود لشكر قزلباش خايف و هراسان گشته در مقام اعتذار درآمدند الكسندر خان ترجمان اطاعتى كه بروميه نموده بود و خراج بقزلباش نداده بود تقبلات نموده بميرزا سلمان و امراء توسل جست و ايشان نيز صلاح دولت در آن ديدند كه صبيهء او را نيز بحبالهء نكاح شاهزادهء نامدار كامكار در آورده او را بدوستى اين دودمان خلافت مكان و مخالفت روميان قسم دهند فيما بين آمد شد وقوع يافته الكسندر خان بعد از آن كه خاطر از كيد و غدر ميرزا سلمان و امراء قزلباش جمع كرده نزد ايشان آمده فيما بين ملاقات روى نمود سمايونخان نيز باتفاق مسيب خان بدانجا آمده و امراء عظام بعد از شرايط عهد و پيمان كه فيما بين وقوع يافت سمايون خان را آورده ايشانرا به يكديگر صلح داد و موافق ملت مسيحا بخاج كه خاج باصطلاح گرجيان صليب است و انجيل قسم خوردند كه بعد اليوم در دوستى اين دودمان ولايت نشان راسخ بوده باتفاق در دفع لشكر روميه رفيق لشكر قزلباش باشند و ميرزا سلمان و امراء بآوردن دختران تنها راضى نشده اراده نمودند كه هر كدام يكى از پسران خود را در موافقت امراء باردوى معلى فرستند كه در خدمت نواب جهانبانى بوده ملازم ركاب عالى بوده باشند و خوانين گرج چارهء بجز اطاعت و انقياد نيافته الكسندر خان كستنديل ميرزاى پسر خود را كه در آنوقت دوازده ساله بود و سمايون خان لوارصاب ميرزا نام كه در همان سن بود بملازمت عالى فرستادند و ميرزا سلمان و امراء از جانب نواب سكندر شأن و نواب جهانبانى خلعتهاى فاخر پادشاهانه بايشان دادند و الكسندر خان التزام اداى باج و خراج چند ساله كه نداده بود نمود مبلغ سه هزار تومان رايج شاهى عراقى به جهت سركار خاصه شريفه و يك هزار تومان به جهت نواب جهانبانى و يك هزار تومان جهت اقامت ميرزا سلمان و امراء و اركان دولت قبول نموده خواجه يعقوب نام وزير خود را كه مرد يهود متمول صاحب مكنت و اعتبار بود همراه كرد كه در بلدهء گنجه وجوه مزبور را مؤدى ساخت و التماس نمود كه عيسى خان برادر او را در گرجستان گذارند كه خود معاش داده نگاه دارد و همچنين سمايون خان داود خان برادر خود را كه نزد الكسندر خان بود طلب داشته هر دو متعهد شدند كه با برادران سلوك پسنديده نموده\r\n\r\n","description":"","footnote":"","page_name":" 271 ","page_number":301},
  {"content":"\r\n\r\nغدر ننمايند و هر كدام محلى از الكاء خود مخصوص برادر خود نمايند كه بفراغت معاش گذرانند و عسرت معاش نكشند اما هر دو در باب برادران بعهد و ميثاق وفا ننموده در اندك زمانى بدفع ايشان پرداخته شهرت فوت دادند و چون وقت مقتضى آن نبود كسى ايشانرا بدين حركت مواخذه ننمود .\r\nالقصه ميرزا سلمان و امراء عظام مهمات گرجستانرا بقاعده كه مسطور گشت ساخته و پرداخته خاطر از مهمات حكام گرجى جمع نموده عنان عزيمت بصوب مراجعت انعطاف دادند و با پسران و دختران مذكور و زر كم جاهى باردوى معلى رسيده حقيقت مهماتى كه ساخته و پرداخته بودند بعرض نواب سكندر شأن و شاهزادهء عالميان رسانيده موجب ابتهاج خاطر شريفشان گرديد و از آنجا بييلاق ميدانجوق رفته چند گاه در ييلاق كامياب عشرت و فراغت بودند و چون خبر مراجعت سنان - پاشاى سردار بجانب استنبول بتحقيق پيوست در آن سال از جانب روميان دغدغه نبود و ابراهيمخان جهت امر مصالحه رفته مهم گرجستان بر وجه مسطور فيصل يافته بود و در آنوقت لشكر قزلباش در شيروان اقامت داشت و از خراسان اخبار عصيان و طغيان امراء شاملو و استاجلو ميرسيد و دغدغه آن بود كه مبادا امراء استاجلو كه از گيلان بيرون آمده‌اند بجانب خراسان رفته فتنه انگيزند معاودت موكب همايون بمقر سلطنت مناسب حال نموده در هنگام پائيز كه هواى ييلاقات بسردى كشيد رايات منصوره متوجه عراق گشته در ضمان سلامت بمقر سلطنت رسيدند و در آن زمستان قشلاق در دار السلطنهء قزوين واقع شد .\r\n\r\nذكر خروج قلندر در كوه گيلويه و مآل حال آن بد اختر باقتضاى قضاى ملك داور\r\n[ 199 
  ] از سوانح اينسال خروج قلندر است كه در كوه گيلويه بوقوع پيوست مجملى از اينواقعه غريبه آنكه در اوايل اين سال شخص قلندرى كه باسمعيل ميرزا فى الجمله مشابهتى داشت و بطريق اسمعيل ميرزا دو دندان بيش نداشت يا به جهت رفع اشتباه العلم عنداللّه خود كنده بود بميانهء الوار كوه گيلويه رفته ابواب حيله و تزوير گشود و اظهار كرد كه من اسمعيل ميرزايم كه جمعى حرام نمك با يكديگر متفق شده قصد قتل من داشتند بنابر مصلحت چارهء جز غيبت و فرار ندانستم در شبى از شبهاى ماه رمضان كه در وثاق حلواجى اغلى خوابيده بودم ديدم كه جمعى كه عداوت من در دل داشتند بر دور خوابگاه من درآمده ارادهء دخول داشتند من در پنجرهء آن خانه را شكسته خود را بيرون انداختم و از رخوت سلطنت و پادشاهى عريان گشته ملبس به لباس درويشان و قلندران گشته در گوشهء مختفى گشتم آن جماعت غلامى را كه به من مشابهتى داشت آنجا آورده خبر كردند و شهرت دادند كه شاه اسمعيل فوت شد و من دو سال در كسوت قلندران از ملك ايران بيرون رفته در اطراف و جوانب عالم خصوصا ولايت روم سير ميكردم و نيك و بد آن ملك را به نظر احتياط درآوردم و تا غايت اين راز سربسته به كسى اظهار نكردم و صبر ميكردم كه اكثر اعادى من يك يك بجزاى عمل رسيدند و چون وقت ظهور آمد و خاطر از كيد اعادى و مكر اضداد فى الجمله جمع شد خود را ظاهر ساختم و انشاء الله تعالى از بقيه اعداء انتقام كشيده با هواخواهان صادق و يكجهتان موافق كه در اطراف و جوانب ممالك روم‌اند عزيمت تسخير ملك روم خواهم كرد و چنين و چنان خواهم نمود و در طلوع نشاء بنگ لوتهاى بنگيانه به كار برده خيالات فاسد بكاخ دماغ راه داده لافهاى گزاف ميزد و همه كس را وعده‌هاى جميل داده به ايالت و دارائى يكى از بلاد ايران و توران و روم نامزد\r\n\r\n","description":"","footnote":"","page_name":" 272 ","page_number":302},
  {"content":"\r\n\r\nميكرد آن نادانان صحرائى بسخنان واهى آن ابله طراز از جاده عقل منحرف گشته فريب خوردند و چون قضيهء فوت اسمعيل ميرزا بىگمان وقوع يافت مردم دور دست كه از ته كار خبردار نبودند آن هذيانات و حكايات دروغ بيفروغ محتمل الوقوع پنداشته رفته رفته خبر او در ميانهء قبايل الوار اشتهار يافت و از مرتبهء خفا بدرجهء ظهور رسيده مردم آن حدود از اطراف و جوانب هجوم كردند و نذر و پيشكش ميآوردند قلندر مذكور رواج كار خود را در ميان آن گروه بيعقل ديده اساس پادشاهانه و بساط خسروانه گسترد هر كس بملازمت ميرسيد سجده و پاىبوس بطريق معهود وقوع مييافت و دختران صاحب جمال كه در هر قبيله بود بر سبيل نذر ميآوردند كه شرف فراش او دريابد مجملا آن ديوانهء عاقل نما از كربزت و ابله طرازى دكان سلطنت و پادشاهى آراسته خواص هر طبقه را مناصب عالى نامزد نموده به ترتيب لشكر فرمان داد چنانچه عدد لشكريانش كه از قبايل جاكى و جوانكى و بندانى و ساير قبايل و عشاير الوار جمع آمده بودند به بيست هزار رسيده با لشكر عظيم كه بر سر داشت بر سر دهدشت كه حاكم نشين كوه گيلويه است آمد طوايف افشار حقيقت خروج قلندر را بخليل خان حاكم آن ولايت كه در اردوى معلى بود اعلام نمودند جهت دفع قلندر بر سر اولاد خليل خان كه سركرده ايشان رستم بيك بود جمع شدند بين الفريقين مكررا محاربات عظيم روى داده اصحاب قلندر گاهى غالب و گاهى مغلوب ميشدند جمعى كثير از افشار و الوار در اين معارك بقتل آمده از قضاى الهى رستم بيك پسر خليل خان مقتول شد و قتل او بسبب تسلط و استيلاء قلندر گشته طبقهء افشار از مقاومت عاجز آمدند و بسيارى از آن طبقه درين قضيه راه عدم پيمودند و اصحاب قلندر بسيارى از نساء و صبيان آن طايفه اسير نمودند و احكام و مناشير به اطراف و جوانب فارس و خوزستان فرستاده باحضار هواخواهان امر مينمودند چون موكب همايون اعلى پادشاهى دور و در سرحد آذربايجان بمشاغل عظيمه مشغول بودند حكم او بهر جا رفت مردم اكثر محال قريبه چارهء جز اطاعت نديده بمصلحت وقت پيشكش فرستادند اما چون قلندر مرد بيعقل ابله طراز بود بمدلول اين مصراع كه :\r\n« چراغ كذب را نبود فروغى » روز بروز سخناى كذب آميز او بر الوار ظاهر شدن گرفت و عقلاى آن قوم دربارهء او متردد خاطر گشتند و آوازهء آمدن خليل خان نيز اشتهار يافت قلندر ببعضى از الوار بدگمان و بىاعتماد گشته دست از محاربه كشيده بجانب حويزه و دزفول رفت كه از سيد شجاع الدين كه پدران مشعشعى در آنوقت والى حويزه و توابع از اعمال عربستان بود استمداد نمايد و الوار را رخصت خانه‌هاى خود داده امر كرد كه در وقت استحضار حاضر شوند اما خليل خان افشار حاكم كوه گيلويه كه در درگاه معلى بود از آوازهء خروج [ 200 
  ] قلندر رخصت يافته متوجه آن صوب شد و چون به آن حوالى رسيد بيدولتان جماعت الوار سمايندانى بهواخواهى قلندر بر سر راه او آمده بمحاربه مشغول شدند و در درهء كوهى كه يك راه پيش نداشت كمين كرده در وقت عبور خليل خان از بالاى كوه سنگ عظيم سر ميدادند و تير و تفنگ ميانداختند از قضا\r\n\r\n","description":"","footnote":"","page_name":" 273 ","page_number":303},
  {"content":"\r\n\r\nالهى تيرى بر خليل خان آمده كشته شد و از كشته شدن او غازيان افشار پريشان حال گشته جماعت الوار دست بقتل و غارت برآوردند و اين معنى باعث زيادتى طغيان و دليرى الوار گشت چون خبر قتل\r\n\r\nمحاربه خليل خان با لشكر قلندر و كشته شدن او\r\nخليل خان بقلندر رسيد از دزفول باز متوجه كوه گيلويه شد و ديگر باره جمعيتى عظيم بر سر او واقع شده بر سر دهدشت آمد و خواست كه چند روزى كه پرده از روى كار او نيفتاده از لذات نفسانى كام ستانى كرده گروى از روزگار گيرد اما چون آوازه قتل خليل خان و استيصال دودمان افشار منصور بنزديك و دور رسيد و قرع سمع همايون گشت اسكندر خان برادر زادهء خليل خانرا بايالت كوه گيلويه منصوب ساخته روانه آن صوب نمودند و امت خان بيگلر بيگى فارس و امراء ذوالقدر حكام فارس بدفع فتنه قلندر و امداد اسكندر خان نامزد گشتند و در سال ديگر كه رايات جلال متوجه خراسان شده بود امت خان جمعى از لشكر فارس را بسركردگى دوراق خليفه بجانب كوه گيلويه فرستاد اسكندر خان و طايفه افشار بديشان پيوسته باتفاق روى بدهدشت آوردند و آن جمعيت و ازدحام كه در اول بر سر قلندر واقع شده روى بتفرقه و پراكندگى آورده بود درين هنگام كه لشكر فارس بمدافعه او شتافتند چون فى الجمله پرده از روى كار او افتاده بود و عقايد خواص الوار دربارهء او نقصان پذيرفته كسى از اطراف و جوانب بامداد او نيامد لاعلاج در ديوار بست آن قلعه تحصن اختيار نموده اندك مردمى كه با او بودند دو سه روز حركة المذبوحى كردند از اين طرف غازيان ذوالقدر هجوم آورده داخل ديوار بست شده جمعى را كه بجنگ مشغول بودند بقتل آوردند و قلندر را در همان خانه كه ميبود گرفته كشان كشان بيرون آوردند طايفهء ذوالقدر ميخواستند او را زنده بدرگاه معلى فرستند غازيان افشار هجوم نموده او را بخلاف رضاى ذوالقدران بقتل آوردند\r\n\r\nقتل اسكندر خان حاكم كوه گيلويه\r\nسر او را بدرگاه و الا فرستادند و در هنگاميكه موكب همايون در تربت حيدريه خراسان نزول نموده بمحاصرهء قلعه تربت مشغول بودند به نظر اشرف رسانيدند و آتش فتنه آن بنگى ابله طراز در كوه گيلويه منطفى گشت و اسكندر خان در ايالت كوه گيلويه مستقل شده اما بعد از اندك زمانى جمعى از مفسدان افشار بر سر شاهقلى بيك ولد خليل خان جمع شدند او بهوس حكومت كوه گيلويه على الغفله بر سر اسكندر خان آمده او را بقتل رسانيده خود را شاهقليخان نام نهاده لواى حكومت برافراشت اما حسن بيك ولد عبداللطيف بيك افشار كه از اقرباء خليل خان و ميرزاده‌هاى سلسله افشار بود با او در مقام خصومت درآمده خود را حسن خان ناميده جمعى از طوايف افشار ايالت او را پذيرفته با شاهقلى خان خصومت آغاز نهادند و بين الجانبين كلفت و عناد قايم بود و از يكديگر هراسان در ولايت مزبور اقامت نموده آن ملك در ميان هر دو مبعض و منقسم گرديد تا آنكه در زمان دولت حضرت اعلى كه هر دو در\r\n\r\n","description":"","footnote":"","page_name":" 274 ","page_number":304},
  {"content":"\r\n\r\nشيراز بملازمت رسيدند شاهقلى بدست حسنخان مقتول گشته حكومت كوه گيلويه به او انتقال يافت القصه بعد از قضيهء قلندر مذكور ديگر قلندران بنگى را هوس اسمعيل ميرزائيت در سر افتاده در چند محل اين غوغا و شورش بهمرسيده در هر چند روز اسمعيل ميرزائى در هر ولايت پيدا ميشد و مردم بر سر او جمع شده باز پراكنده ميشدند يكى در لرستان و چمچال پيدا شده بيدولتان اكراد و الوار قلمرو عليشكر بر سر او جمع شدند و لشكريانش بده هزار رسيد و امراء و ارباب مناصب تعيين نموده در آن سرحد آغاز فتنه كرد و كس نزد سولاغ حسين تكلو فرستاد و او را باطاعت و انقياد دلالت كرد و حكم وكالت به جهت او فرستاد كه بجاى جوهه سلطان تكلو وكيل و ركن - السلطنه باشد سولاغ حسين بمقتضاى عقل دفع او را بداية در اطاعت و انقياد اولى و انسب دانسته سخنان او را بقدم قبول تلقى نمود تصديق اسمعيل ميرزائيت او نمود و اظهار اخلاص و خواهش تمام كرده بارخانه‌هاى پى در پى فرستاده التماس تشريف حضور او كرد و خيمه و يراق و اسباب پادشاهانه فرستاده خود نيز استقبال كرد و قلندر بيچاره باور كرده در كمال شوكت و اقتدار متوجه چمچال گرديد سولاغ حسين و اعيان تكلو بملازمت رسيده سجده و پاى بوس وقوع يافت و از روى عقل و دانش آن كثرت و ازدحام را از هم پاشيده در هنگام فرصت او را گرفته محبوس ساخت و در وقتى كه رايات نصرت آيات از سفر خراسان عود نموده در دار السلطنهء [ 201 
  ] قزوين نزول اجلال واقع شد او را بدرگاه معلى فرستاد و نواب جهانبانى در خيابان ميدان اسب قباى باروط در او پوشيده آتش زدند و با وجود آن موجب تنبيه قلندران بى سر و پا نشده ديگرى در طوالش اين آرزو كرد جمعى نادان بىعاقبت بر سر او جمع شده بدارالارشاد اردبيل آمده در آنجا بجزاى عمل رسيدند و ديگرى در غور و حدود فراه خراسان ظهور كرد و خلقى كثير از خرد مفلسان فتنه طلب آن سرحد بر سر او جمع آمده آغاز فتنه كردند .\r\n\r\nكشته شدن حسين سلطان و برادرش عليخان سلطان در جنگ قلندر فراه خراسان\r\nحسين سلطان افشار حاكم فراه متوجه دفع فتنهء او گشته بين الجانبين محاربه بوقوع پيوست و غوريان غالب آمده از قضاى ربانى حسين سلطان در معركه كشته گرديد و طايفهء افشار منهزم بفراه آمدند و حقيقت بپايهء سرير اعلى عرض شده على خان سلطان برادرش كه در درگاه معلى يوزباشى زمره قورچيان افشار بود بجاى برادر منصوب گشته بفراه آمد و بانتقام خون برادر بر سر قلندر بغور رفت اتباع قلندر آهنگ محاربه ساز داده بعد از سعى بسيار كه از جانبين بوقوع پيوست او نيز بقتل رسيده طايفهء افشار در اين مرتبه نيز كارى نساخته يكان سلطان قوم ايشان حاكم فراه شده چون به آنجا رسيد در انديشهء دفع او بود كه كذب قلندر بر اتباعش ظاهر شده عاقبت بقتلش پرداختند .\r\nمجملا تا چهار پنج سال آغاز دولت نواب سكندر شأن زمزمه و گفتگو جناب اسمعيل ميرزا بر زبان مردم بود .\r\n\r\n","description":"","footnote":"","page_name":" 275 ","page_number":305},
  {"content":"\r\n\r\n\r\nذكر قضاياى خراسان و جلوس حضرت اعلى بر تخت سلطنت آن ولايت بتقدير فرمانده كشور كون و مكان كه در سنهء ئيلان ئيل تسع و ثمانين و تسعمائة وقوع يافت\r\nدر قضاياى سال گذشته مرقوم كلك بيان گرديد كه چون مرتضى قليخان پرناك حاكم مشهد مقدس عصيان و طغيان على قلى خان شاملو بيگلر بيگى هرات و مرشد قليخان يكان استاجلو و اتباع و آمدن ايشان بر سر مشهد مقدس و نيشابور متعاقب و متواتر بدرگاه معلى عرض نمود امير خان و امراء تركمان به جهت تعصب اويماقيت در آن باب بگفتگو درآمده امداد و معاونت مرتضى قليخان پيشنهاد همت ساخته بودند اركان دولت قاهره انتظام مهمات خراسان را در عهده اهتمام محمد خان تركمان نموده او را باتفاق اسمعيل قليخان شاملو كه طالب خون پدر بود و قورخمس خان و بعضى از امراء و لشكريان بخراسان فرستادند كه از روى عقل و دانش آتش آن فتنه را منطفى گردانيده امراء خراسان را از مخالفت نواب سكندر شأن و شاهزادهء عالميان سلطان حمزه ميرزا منع نموده كلفتى كه ميانهء ايشان و مرتضى قليخان روى داده اگر قابل اصلاح باشد باصلاح آورند و الا بنوعى كه مقتضاى وقت و مصلحت دولت باشد عمل نموده نوعى نمايند كه شيوهء دو هوائى كه در ميانهء قزلباش پديد آمده مفقود گشته همگى سر از يك گريبان برآورند و ايشان بر حسب فرمان روى به راه آورده روزى چند در عراق ترتيب قشون و لشكر خود داده عنان عزيمت بصوب خراسان معطوف داشتند و چون آوازهء آمدن ايشان در خراسان شيوع يافت عليقلى خان و مرشد قليخان نيز عزيمت مشهد مقدس در خاطر تصميم داده اتباع خود را اخبار نموده در موكب همايون شاهزادهء كامكار نامدار اعنى حضرت اعلى شاهى ظل اللهى از دار السلطنهء هرات بيرون آمدند و امرائى كه با آن طبقه همعهد بودند همگى با لشكرهاى آراسته باردوى عالى جمع آمده در كمال شوكت و اقتدار تا حدود مشهد مقدس آمدند و مرتضى قليخان خواست كه بآوازهء داد و دهش قشون و لشكر موفور فراهم آورده با آن گروه انبوه مقاومت نمايد زياده از حاصل و مداخل مشهد مقدس اخراجات ملوكانه بر خود لازم آورده انعامات غير مقدور ميداد و بطوايف اويماق و سپاهيان صلاى زر دادن داده از متمولين مشهد مقدس و تجار و سوداگران كه در طول ايام جمع آمده در آن بلدهء متبركه مسكن گرفته بودند توقعات عنيف كرد و چون شيوهء مصادره و مؤاخذهء او از حد اعتدال تجاوز نموده هيچ در يمين و يسار نگذاشت دست جسارت بخزانهء معمورهء سركار آستانهء مقدسه و حلى و زيور آن روضهء متبركه دراز كرده جميع قناديل و شمعدانهاى طلا و نقره را مساعده گويان تصرف نموده صرف علوفه و مرسومات لشكريان كرد و از اين جهت بود كه مطالب او بحصول نمىپيوست و آنچه با خود ميانديشيد بر عكس مطلوب نتيجه ميداد و تأئيد نمييافت .\r\nالقصه [ 202 
  ] محمد خان و اسمعيل قليخان با امراء و لشكريان كه برفاقت ايشان مأمور بودند بمشهد مقدس رسيده و بعد از وصول بدان بلده متبركه ميانهء محمد خان و على قليخان مراسلات موعظت آميز واقع شد .\r\n\r\n","description":"","footnote":"","page_name":" 276 ","page_number":306},
  {"content":"\r\n\r\nاما ايشان بمظنه آنكه محمد خان به جهت تعصب اويماقيت تركمان و اسمعيل قليخان به جهت قصاص خون ولى خليفه سر شورش و فساد دارند و ميانهء ايشان و مرتضى قليخان كار از صلاح گذشته بود هيچ اثرى نكرد مدعاى على قليخان آن بود كه ميانهء ما و مرتضى قليخان آتش فتنه و نزاع بنوعى اشتعال يافته كه به آب موعظت و نصيحت منطفى نميگردد و به هيچ وجه موافقت ما و او ممكن نيست اگر او را تغيير نموده حكومت مشهد مقدس را به ديگرى از امراء عظام دهند كه با پادشاهزادهء كامكار كه بجكم پدر عاليمقدار درين سرحد است موافقت نموده در وقايع و حوادث از سخن و صلاح لله و بيگلر بيگى بيرون نرود بصلاح و صواب اقرب است ما همان بندهء دولتخواهيم كه بوديم .\r\nمحمد خان و مرتضى قليخان كه مست بادهء نخوت و غرور بودند بكثرت طايفهء تركمان و مراتب عليا كه در درگاه معلى داشتند مغرور گشته راه اين گونه حكايات ندادند و قطع رسل و رسايل كرده اتباع خود را از اطراف و جوانب جمع آورده در مشهد مقدس معلى نيز جمعيت عظيم واقع شد .\r\nاما عليقليخان و مرشد قليخان صرفه در رفتن مشهد مقدس نديده چون از اطوار درويش محمد خان كه در سال گذشته بظهور آورده بود آزرده خاطر بودند صلاح وقت در آن دانستند كه نخست متوجه تنبيه و تأديب درويش محمد خان شوند اگر امراء مشهد بكومك او بيرون آيند در صحرا فيما بين صورت ملاقات اتفاق افتاده آنچه در مكمن غيبت مستور باشد بحيز ظهور آيد و الا خاطر از مهم نيشابور جمع نموده بر سر مشهد مقدس آيند بدين عزيمت عنان از طرف مشهد پيچيده متوجه جانب نيشابور شدند به ظاهر آن بلده رسيدند .\r\n\r\nآمدن على قليخان بعزم تسخير قلعهء نيشابور\r\nدرويش محمد خان باستحكام و ترتيب اسباب قلعه‌دارى پرداخته و دروب شهر را مسدود ساخته سپر ممانعت در روى كشيده ايشان قلعه را مركزوار در ميان گرفته سرانجام يراق قلعه گيرى مشغول شدند محمد خان و مرتضى قليخان كه از رفتن ايشان به نيشابور مطلع شدند برأى خطا انديش و تدبير ناصواب خالى گذاشتن مشهد مقدس را صلاح نديده دفع اين حادثه را آسان شمردند و خود در شهر توقف نموده جمعى از لشكربان بسركردگى اسمعيل قليخان چكنى بامداد و كومك درويش محمد خان مأمور ساخته روانهء آن صوب كردند و در حدود نيشابور بين الفريقين محاربه بوقوع پيوست و نسيم اقبال بر لواى دولت امراء عباسى وزيده منسوبان حضرت اعلى بفتح و ظفر اختصاص يافتند و اسمعيل خان و بداغ خان و اتباع ايشان راه انهزام پيموده شكسته و بدحال بمشهد مقدس رسيدند اين معنى ازدياد شوكت و قدرت امراء عباسى گرديده محمد خان و مرتضى قليخان و امراء مشهد فى الجمله خفيف گشته آن طبقه دلير شدند و لشكر مشهد بعد از واقعهء مذكور قدرت مقابلهء ايشان نيافتند در شهر خزيدند و رفته رفته آن كثرت و ازدياد روى در كمين نهاد و امراء عباسى خصوصا طايفهء استاجلو بعد از شكست لشكر مشهد و ظهور عجز و زبونى ايشان اراده نمودند كه چون بر حسب اقتضاى قضا اين گونه مقدمات بظهور پيوست و اركان دولت قاهره نواب سكندر شأن رقم خلاف و عصيان بر ناصيهء حال اين طبقه كشيده‌اند يكبارگى دست توسل بدامن اقبال حضرت اعلى شاهى ظل اللهى زده آن حضرت را به سمت والاى پادشاهى موسوم گردانيده بر تخت سلطنت خراسان متمكن سازند و بر همگنان ظاهر شود كه سعى و خدمتى\r\n\r\n","description":"","footnote":"","page_name":" 277 ","page_number":307},
  {"content":"\r\n\r\nكه مينمايد در راه آن حضرت است و دوست از دشمن متميز گردد در اين باب با على قليخان لله گفتگو كرده چون رقم خلافت و پادشاهى آن حضرت بقلم تقدير بر لوح قضا ثبت بود همگى نيك خواهان اين رأى را مستحسن شمرده بحصول اين مطلب اعلى عازم و جازم شدند .\r\n\r\nذكر جلوس حضرت اعلى شاهى ظل اللهى بر تخت سلطنت خراسان\r\nدر ئيلان ئيل تركى موافق تسع و ثمانين و تسعمائة در روزى كه قمر در بيت الشرف و مسعود ناظر كواكب منحوسه در حضيض و بال بودند مجلس پادشاهانه ترتيب داده مسند رفيع سلطنت و پادشاهى آراستند و آن شاهنشاه كشور اقبال را بتور و قاعدهء سلاطين بر آن مسند جلوس فرموده و اسم ساميش را كه تا غايت بين الجمهور عباس ميرزا مشهور بود شاه عباس ناميدند هر چند آن حضرت را به جهت خردسالى و حداثت سن مدخلى در اين امور [ 203 
  ] نبود و رضا بامرى كه خلاف رضاى پدر نامدار و برادر بزرگوار باشد نميدادند اما بدستيارى كاركنان قضا و قدر اين امر عظمى بىاختيار بوقوع پيوست مضامين و احكام بطغراى پادشاهى مزين گشته سكه و خطبه در خراسان باسم و لقب همايونش آرايش يافت وضيع و شريف زبان بتهنيت و مباركباد گشاده اكثر اشراف و اعيان و ارباب و اهالى خراسان بدرگاه عالى روى آورده آثار اطاعت و متابعت و جانسپارى بظهور ميرسانيدند و زياده از ديگران مير محمد يوسف نيشابورى ولد مير شاه حسين كه از عظماء آنولايت و پدرش در اردوى معلى منشى الممالك بود در مراسم دولتخواهى كوشيده بمرتبهء امارت ترقى نموده مير محمد يوسف خان لقب يافت و فى الحقيقة تاريخ سلطنت و پادشاهى آن حضرت « اين سال فرخنده فال است » و چون اين خبر بمشهد مقدس معلى رسيد موجب دلتنگى و پريشان حالى محمد خان و لشكر مشهد شده حقيقت اين حال بدرگاه معلى عرضه داشت نموده مصحوب قاصدان صبا رفتار بآذربايجان فرستادند چون اللّه سبحانه و تعالى جوهر وجود آن حضرت را در مشيمهء خلقت درخشان و اختر بختش را مسعود و تابان آفريده از به دو حال و اوان كودكى و لاى آن حضرت در دلهاى كافهء انام قرار گرفته خلايق بالطبع خواهان دولتش بودند آوازهء جلوس بهرجا رسيد موجب مسرت و شادكامى ميگشت آثار علامات غيبى عالميان را از جلوس همايونش مژده ميداد بالجمله چون اين خبر سعادت ثمر در اردو شايع گشت همگنانرا موجب استعجاب ميگرديد چه تا غايت در دودمان صفوى چنين امرى وقوع نيافته بود راقم حروف از صدر اعظم قاضى خان الحسينى استماع نمودم كه در سالى كه نواب سكندر شأن در قراباغ قشلاق داشت خواجه ضياء الدين كاشى مشرف الكسندر خان باردو آمده بود از من سؤال نمود كه خبر پادشاهى شاهزادهء كامران در خراسان وقوع دارد يا نه من در جواب گفتم بلى بافواه چنين مذكور مىشود اما هنوز بتحقيق نه پيوسته ديوان كمال اسمعيل در ميان بود خواجهء مشار اليه احوال شاهزاده را از آن كتاب تفأل نمود در اول صفحه يمنى اين قطعه برآمد :\r\nقطعه\r\n خسرو تاج بخش و شاه جهان * كه ز تيغش زمانه بر حذر است \r\n\r\n","description":"","footnote":"","page_name":" 278 ","page_number":308},
  {"content":"\r\n\r\n تحفهء چرخ سوى او هر دم * مژدهء فتح و دولت دگر است \r\n رأى او پير و دولتش برناست * دست او بحر و خنجرش گهر است \r\n آسمان دوش با خرد ميگفت * كه بنزديك ما چنين خبر است \r\n كه بگيرد بتيغ چون خورشيد * هر چه خورشيد را بر آن گذر است \r\n خردش گفت تو چه پندارى * عرصهء ملك او همين قدر است \r\n نه كه در جنب پادشاهى او * هفت گردون هنوز مختصر است \r\n باش تا صبح دولتش بدمد * كين هنوز از نتيجهء سحر است \r\nبالجمله بعد از وقوع اين حال امراء عباسى بجد و جهد تمام متوجه قلعه گيرى گشته سعى و\r\n\r\nرجوع على قليخان از نيشابور بىنيل مقصود\r\nاهتمام بسيار بظهور ميآوردند اما درويش محمد خان بوفور عقل و مردانگى و حسن تدبير در لوازم محافظت و قلعه دارى كما ينبغى كوشيده بيرونيان هر - چند سعى مينمودند گشادى نمييافت تا آنكه مدت محاصره به امتداد كشيد و وقت قشلاق نزديك آمده آوازهء وصول لشكر عراق نيز ميرسيد بالضروره صلاح در كوچ كردن ديده بىنيل مقصود از پاى قلعهء نيشابور برخاسته روى توجه بجانب دار السلطنهء هرات آوردند و امراء عظام رخصت يافته هر يك باقطاع خود رفتند اما چون اخبار خراسان چنانچه گذشت در ميدانجوق قراباغ باردوى نواب سكندر شأن رسيد و با سنان پاشاى سردار گفتگوى صلح بميان آورده ابراهيم خان تركمان چنانچه سبق ذكر يافت برسم رسالت روانه استنبول نموده بودند عزيمت جانب عراق تصميم داده كوچ بر كوچ بمقر سلطنت آمدند و زمستانرا در دار السلطنهء قزوين گذرانيده در اول سال يونت ئيل به جهت فتنهء خراسان بسرانجام اسباب آن سفر پرداخته قورچيان را باحضار امراء و لشكريان به اطراف و جوانب فرستادند چنانچه در ذيل اين اوراق وقايع آن سال مرقوم كلك شيرين مقال ميگردد .\r\n\r\nذكر توجه موكب ظفر نشان نواب سكندر شأن بجانب خراسان به جهت انطفاء نايرهء فتنه و فساد خراسانيان\r\nچون زمستان ئيلان ئيل تركى بمباركى و فيروزى جلوهء ظهور نموده مشاطهء ربيع و فروردين نقاب احتجاب از رخسار نوعروسان رياحين [ 204 
  ] برداشت و بهار دلگشا صلاى عيش و صفا به پير و برنا داده لواى نزهت و خرمى در صحن زمانه افراشت شاه و شاهزادهء نامدار كامكار در مقر سلطنت پايدار بعيش و حضور اشتغال داشتند نواب جهانبانى بعشرت و كامرانى بخواستگارى صبيهء ميرزا سلمان رغبت نموده از روى ميل و خواهش تمام او را بحبالهء نكاح درآورده ميرزا سلمان جشن پادشاهانه آراسته مجلس عقد بر وجه لايق انعقاد يافت و تكلفات رسمى كه شايستهء اين امر است از جانبين بظهور آمده مقرر شد كه درين سال به ترتيب يراق و اسباب و تجملات ضرورى آن پرده نشين سرادق عزت پردازند كه بيقضاى ربانى عروسى و زفاف در سال ديگر اتفاق افتد و ميرزا سلمان بدين مفاخرت سر افتخار بايوان كيوان افراشته بيشتر از پيشتر در امر وزارت و رتق و فتق مهمات اقتدار و استقلال يافت هر چند امراء و اركان دولت بدين\r\n\r\n","description":"","footnote":"","page_name":" 279 ","page_number":309},
  {"content":"\r\n\r\nمصاهرت و مواصلت راضى نبودند اما بنابر ميلان خاطر شاهزاده رضاجو گشته اظهار اكراه خاطر خود ننمودند و چون اخبار خراسان بنوعى كه مرقوم گشت متواتر گشته پرده از روى كار امراء خراسان برخاست و آوازهء سلطنت و پادشاهى حضرت اعلى شاهى ظل اللهى در خراسان بعراق رسيد و از درجه كمال بسرحد يقين رسيد محمد خان و اسمعيل قليخان و امراء كه بخراسان رفته بودند از مشهد مقدس مراجعت نموده بعزم عتبه بوسى مشرف شدند و حقايق حالات خراسان را حسب الواقع معروض داشتند ميرزا سلمان و ساير دولتخواهان نواب سكندر شأن و منسوبان و مقربان شاهزادهء عالميان بشورش و گفتگو درآمده جهت انطفاء نايرهء فتنه و فساد خراسانيان عزيمت يساق خراسان جزم نمودند هر چند اين معنى موافق مزاج قورچى باشى و شاهرخ خان و امراء نبود و در مجالس جانقى ميگفتند كه اعتمادى بسخن روميان نيست مبادا چون نهضت همايون بجانب خراسان مسموع روميان گردد سنان پاشا فرصت غنيمت شمرده در غيبت ما بجانب آذربايجان در حركت آمده فتنه و آشوب در آن ديار وقوع يابد نهضت همايون بجانب آذربايجان و دفع شر دشمن بيگانه بهتر و بصلاح دولت قاهره لايقتر مينمايد و اگر پادشاه زادهء نامدار كامكار را كه در خراسان به قدر اعتبار و اقتدار زياده شده باشد كه مخالفان اوزبكيه حسابى گيرند و امراء خراسان مطيع او باشند نقص بدولت ابد قرين نميرسد ميرزا سلمان و جمعى كه خود را در دولتخواهى نواب جهانبانى راسخ دم ميدانستند امراء مذكور را از اهل نفاق شمرده بمضمون اين مقال كه :\r\n هست آئين دو بينى ز هوس * قبلهء عشق يكى باشد و بس \r\nاسناد نفاق و خلاف بجمعى كه در رفتن خراسان تأمل داشتند مينمودند و در خلاء و ملاء بعرض نواب سكندر شأن و شاهزادهء عالميان ميرسانيدند كه مطلب امراء در فسخ عزيمت سفر خراسان آنست كه هنگامهء دو هوائى در ميانهء قزلباش گرم بوده اساس سلطنت كه در خراسان طرح انداخته‌اند انهدام نپذيرد كه در درگاه معلى موجب اعتبار ايشان گردد و اين گفتگو باعث آن شد كه امراء لب از حرف ممانعت بسته در توجه سفر خراسان متفق گشتند و امير خان موصلو نيز كه در دار السلطنهء تبريز بود بملاحظهء خاطر نواب جهانبانى يا به جهت امداد مرتضى قليخان بمراسله و پيغام تجويز امضاء آن عزيمت نمود .\r\nمجملا توجه جانب خراسان در خاطر كل اعيان قزلباش تصميم يافت و به جهت اطمينان قلوب طايفهء استاجلو سلمان خان ولد شاه على ميرزا پسرزاده عبداللّه خان استاجلو را بمنصب ديوان باشيگرى سربلند گردانيده مقرر شد كه بطريق جد مرحوم خود در ضمن مضامين مطاعه مهر زند و از بنات مكرمه شاه جنت مكان شهربانو بيگم كه بحبالهء او درآمده بود بر وجه لايق عروسى كرده به منزل او فرستادند و چند نفر از امراء استاجلو را كه در اردوى معلى بىالكاء بودند خصوصا شاهقلى سلطان قارنجه و احمد سلطان آسايش - اغلى و غير ذلك بشفقت شاهانه مستمال ساخته مدد خرج يساق داده بمرافقت سفر خراسان امر فرمودند كه اگر مرشد قليخان و امراء استاجلو كه در خراسانند بر جاده خلاف مستقيم باشد بعد از مدافعهء ايشان امراء مذكور را در عوض تعيين نمايند و سلمان خان و امراء و ريش سفيدان استاجلو متعهد آن شدند كه كسان معتمد بخراسان فرستاده كه ايل و عشيرت يكديگرند نصيحت نموده از مسلك خلاف و عصيان بطريق موافقت دلالت نمايند قرعهء اختيار بنام شاهويردى بيك يكان عم مرشد قليخان كه از عظماء آن طايفه و در خدمت شاه جنت مكان مشير و مشار اليه بود افتاد و پيشتر از توجه [ 205 
  ] رأيات جلال او را بدين خدمت مأمور فرموده بخراسان فرستادند و چون از عليخان ذوالقدر\r\n\r\n","description":"","footnote":"","page_name":" 280 ","page_number":310},
  {"content":"\r\n\r\nبيگلر بيگى فارس تقصير يساق واقع شده درين دو سه سال كه سفر آذربايجان اتفاق افتاد لشكر فارس ببهانهء ظهور و خروج قلندر كه در كوه گيلويه واقع شد از يساق تقاعد نموده نيامدند رقم عزل بر صفحه احوال او و چند نفر ديگر از امراء ذوالقدر فارس كشيده امت بيگ يوزباشى را كه از عظماء و ريش سفيدان طائفهء ذوالقدر بود برتبه خانى و ايالت و دارائى و امير الامرائى آن ولايت كه تختگاه سليمان و دار الملك كيان بود منصوب گردانيد امراء مجددا تعيين نمودند حكم شد كه امت - خان از لشكر فارس جمعى را بمدافعهء قلندر و معاونت اسكندر خان افشار بكوه گيلويه فرستد و خود با بقيه لشكر متوجه خراسان گشته بموكب ظفر قرين پيوندد و فرمان واجب الاذعان عز اصدار يافت كه وليخان تكلو حاكم همدان بيگلر بيگى قلمرو عليشكر و امراء آن سرحد و وليخان افشار حاكم دارلامان كرمان با جنود آن ولايت عزيمت يساق خراسان نموده درين سفر در موكب همايون باشد .\r\nمجملا سه ماه بهار را در دار السلطنه قزوين بعشرت و كامرانى گذرانيده اركان دولت ابد پيوند بسرانجام اسباب يساق خراسان پرداختند و در هنگام ارتفاع محصولات عنان عزيمت بدانصوب در حركت آمد و استمالت نامه‌ها بامراء خراسان مصحوب قورچيان قمر مسير ارسال يافت كه از روى اخلاص و شاهى سيونى بر سر مرتضى قليخان پرناك جمعيت كرده باتفاق او بموكب اعلى پيوندند و فوج فوج عساكر نصرت مآثر از اطراف و جوانب در ظل رأيت فيروزى آيت جمع ميشدند و در اندك زمانى آن چنان جمعيتى دست داد كه در هيچ زمان جمعيت لشكر قزلباش را بدان مثابه نشان نداده‌اند در اثناء راه شاهويردى بيگ يكان از خراسان عود نموده بعضى معذرت‌ها از جانب مرشد قليخان در قفاء عرض نموده در اثناء محاوره و گفتگو درشت خوئى كرده عاقبت مورد عتاب و خطاب گشته مؤاخذ گرديد مهدى قلى بيگ ولد حسن بيگ چاوشلو نيز كه قورچى تير و كمان و از عظماء و معتبران طايفه استاجلو بود درين مراتب گفتگوها بتعصب اويماقيت و حمايت ايل و عشيرت در مجمع امراء دليرانه سخن ميگفت او نيز چون صاحب داعيه و محل اعتماد نبود مؤاخذ گشت سلمان خان و ريش سفيدان استاجلو باغوا و تحريك معاندان و دوستى شاهزادهء عالميان هر دو را بقتل آوردند .\r\nاما على قليخان و مرشد قليخان آوازهء وصول لشكر عراق شنيده در ركاب مقدس شاهزادهء گيتى ستان اعنى حضرت ظل اللهى اعليحضرت شاهى از دار السلطنه هرات بيرون آمده امراء عظام كه با ايشان عهد و پيمان بسته موافقت حضرت اعلى و مخالفت نواب سكندرشأنى اختيار نموده بودند همه بر سر ايشان جمعيت نموده منزل به منزل تا بلدة المؤمنين سبزوار آمدند و در وقتى كه موكب همايون شاهى بدامغان رسيد ايشان در سبزوار بودند با وجود قوت و شوكت لشكر عراق كه اضعاف مضاعف آن گروه بودند از دليرى خراسانيان و آمدن ايشان تا سبزوار خاطرها مكدر و پريشان گرديده گمان مردم آن بود كه فيما بين آن دو گروه در همان چند روز مقابله و مقاتله عظيم واقع مىشود و اكثر عظماء و ريش سفيدان اين جنگ را مكروه ميشمردند زيرا كه طوايف قزلباش را اقرباء و خويشان به يكديگر آميخته جمعى در آنطرف و جمعى در اينطرف بودند از امراء صلاح انديش خصوصا قلى -\r\n\r\n","description":"","footnote":"","page_name":" 281 ","page_number":311},
  {"content":"\r\n\r\n\r\nگرفتار شدن غازيگرايخان تاتار بدست غازيان قاجار\r\nبيگ قورچى باشى و شاهرخ خان سخنانى كه مشعر بر ترك مخالفت بود صدور مييافت .\r\nاما ميرزا سلمان امراء مذكور را با نواب جهانبانى از اهل نفاق شمرده اسناد دو رنگى بايشان مينمودند ايشان بمصلحت وقت به - اظهار ما فى الضمير زبان نميتوانستند گشاد در روزى كه اردوى همايون در مزينان نزول اجلال نمود خبر مراجعت خراسانيان در اردو شيوع يافت تبيين اين مقال آنكه على قليخان و امراء عباسى بسبزوار رسيدند از ورود موكب همايون پادشاهى و كثرت و ازدحام لشكر عراق خبر يافتند دانستند كه مقابله با ايشان از حيز قوت و قدرت ايشان بيرون است صلاح حال خود در آن ديدند كه عنان از محاربه پيچيده هر يك بالكاء خود رفته قلاع خود را محكم سازند و الحق در آن وقت فكر درست و تدبير صايب جز آن نبود مرشد قليخان تحصن قلعه تربت اختيار كرده متوجه آن صوب شد و على قلى خان و امراء هرات و غوريان آن حدود در ركاب سعادت انتصاب شاهزادهء جهان ستان بدار السلطنه هرات رفتند و رايات نصرت آيات متعاقب ايشان در حركت آمده مرتضى قليخان اكثر امراء [ 206 
  ] خراسان بموكب ظفر قرين پيوستند و چون خبر تحصن مرشد قليخان در قلعه تربت بسمع همايون رسيد اركان دولت قاهره صلاح ديدند در آن كه اول خاطر از مهم او فارغ سازند و تا او در آن قلعه باشد بمهم ديگر نپردازند لهذا بجانب تربت در حركت آمده چون بپاى قلعه رسيدند اطراف و جوانب قلعه را فرو گرفته سيبه‌ها بر امراء و عساكر اويماقات تقسيم يافته شروع در لوازم قلعه‌گيرى كرده محصوران بمراسم قلعه‌دارى پرداخته در اندك روزى توپهاى عظيم ترتيب يافته حوالها بلند ساختند و ميرزا سلمان و امراء تكلو و تركمان زياده از ديگران سعى و اهتمام مى - كردند و مرشد قليخان و اهل قلعه در محافظت و قلعه‌دارى كما ينبغى ساعى بوده در مدافعه مى - كوشيدند و سيبه‌ها ريخته آثار جلادت بظهور ميآوردند يك مرتبه دليرانه بسيبه ريخته اردوغدى خليفه تكلو را كه از امراء معتبر آن طايفه بود بقتل آوردند طهماسبقلى بيك ولد قورخمس خان شاملو كه ايشيك آقاسى باشى نواب جهانبانى بود در سيبه بقتل رسيد .\r\nمجملا تا شش ماه از جانبين بازار محاربه و مصادمه گرم بود و محصوران باستظهار بعضى از بيرونيان كوششهاى مردانه كرده اثرى بر مساعى موفور بيرونيان مترتب نگشت و الحق بعضى از دولتمندان خصوصا قلى بيك قورچى باشى و شاهرخ خان از بيم خونريزش راضى نبودند كه قلعه به قهر و غلبه مفتوح گردد و در خفيه بآقايان و ريش سفيدان اويماقات در اثناء محاوره و گفتگو مىگفتند كه اميدواريم كه شمشير قزلباش در روى يكديگر نكشند و مهم به صلح و صلاح فيصل يابد و فسادى كه بسعى ساعيان روى داده بصلاح انجامد .\r\nاما از بيم طعن خصماء و جاسدان در مجمع امراء لب از گفتگو بسته از خوف يكديگر\r\n\r\n","description":"","footnote":"","page_name":" 282 ","page_number":312},
  {"content":"\r\n\r\nقدرت اظهار اين مدعا نداشتند تا آنكه زمستان را در پاى قلعه بپايان رساندند و نوروز عالم افروز سال فرخ فال قوى ئيل تركى ورود سعادت نموده سلطان چهار بالش ايام لواى عظمت و كامرانى در بيت الشرف افراشته و مدت محاصره به طول انجاميده از جانبين بستوه آمدند ريش سفيدان دولت قاهره كه در هر اويماق بودند خصوصا شاملو و استاجلو و غيرهم از اينمقوله حكايات در حضور ميرزا سلمان و صناديد و اعيان دولت بميان آورده طبايع اندكى بمصالحه راغب گشت در اول حال كه اين گفتگو بميان آمد اركان دولت قاهره از زمره امراء سيد بيك كمونه و از سادات و علماء مير ابوالمعالى انجو قاضى معسكر را باتفاق چند نفر از ريش سفيدان صلاح انديش بقلعه فرستادند كه مرشد قليخان را نصيحت نموده بموافقت نواب سكندر شأن و نواب جهانبانى دعوت نمودند كه از مخالفت تحذير نمايند .\r\nمشار اليه فرستادگان را در قلعه نگاه داشته از قضيهء بقتل آوردن شاهويردى بيك يكان عم او اظهار آزردگى بسيار كرده بسخنان حضرات و عفو و اغماض اركان دولت اعتماد نمينمود تا آن كه شاهرخ خان مهردار ذوالقدر و امت خان حاكم فارس با كل طايفهء ذوالقدر متكفل مهمات او گشته از خدمت اشرف و نواب جهانبانى التماس عفو زلات و تقصيرات مرشد قليخان نمودند و بعد از استجازه شاهرخ خان بقلعه رفته با مرشد قليخان ملاقات نمود .\r\nچون محصوران از قلعه دارى بتنگ آمده بودند بمصلحت وقت در مدارا و مواسا گشوده ابواب ستير و آويز مسدود ساختند بعد از تكرار آمد و شد ميرزا سلمان و امراء و عظماء نيز در جوار قلعه بمرشد قليخان ملاقات كردند و او در اخلاص و غلامى نواب سكندر شأن و شاهزادهء عالميان تجديد عهد و پيمان كرده بايمان مؤكد ساخت و قرار يافت كه اردوى معلى از پاى قلعه كوچ كرده چند روز او را مهلت دهند كه پيشكشى سامان كرده بدرگاه معلى آيد و چند نفر از اقوام و ريش - سفيدان خود را در مرافقت ميرزا سلمان و امراء بپايهء سرير اعلى فرستادند كه استدعاى عفو تقصيرات او نمايند .\r\nفرستادگان بوسيلهء امراء و مصلحان بشرف سجده نواب اشرف و جهانبانى مشرف گشته مقضى المرام عود نمودند و از اينجانب مناشير عاطفت باسم مرشد قليخان بر عفو زلات و تذكر اداء حقوق خدمت چندين ساله شاهقلى سلطان يكان والد مشار اليه كه در خدمت لله‌گى نواب سكندر - شأن و فرزندان ارجمند سعادت نشان عز صدور يافت و با خلع فاخره ارسال داشتند و از پاى قلعه كوچ كرده در محل مناسب كه ما بين طريق دار السلطنه هرات و مشهد مقدس معلى بود نزول اجلال نموده منتظر ورود مرشد قليخان بودند كه عزيمت جانب هرات بىاختيار دست داد .\r\n\r\n[ 207 
  ] ذكر توجه موكب همايون بجانب دار السلطنهء هرات و بيان محاربهء لشكر عراق و خراسان و غوريان و انهزام لشكر خراسان بتقدير خالق كن فكان\r\nدر هنگامى كه اردوى معلى از قلعه كوچ كرده در توجه جانب هرات و مشهد مقدس متردد بودند خواجه عبدالمؤمن هروى كه از اقوام خواجه اختيار منشى بود از دار السلطنهء هرات رسيده خبر\r\n\r\n","description":"","footnote":"","page_name":" 283 ","page_number":313},
  {"content":"\r\n\r\nرسانيد كه عليقلى خان و امراء و اتباع كه در بلدهء فاخرهء هرات بودند در ركاب مقدس شاهزادهء جهان ستان اعنى حضرت اعلى شاهى ظل اللهى از شهر بيرون آمده در غوريان رحل اقامت انداخته‌اند از كيفيت و كميت لشكر استفسار شد زياده از هفت هشت هزار نشان نداد ميرزا سلمان و امراء را محل استعجاب گشت كه با اين مايه مردم چگونه بمقابلهء عساكر نصرت نشان كه ده برابر ايشانند توانند آمد و چه معاونت بمرشد قليخان توانند كرد خواجهء مذكور تقرير نمود كه مطلب ايشان از اين بيرون آمدن آنست كه موكب همايون بعزم رزم ايشان از پاى قلعهء تربت كوچ كرده مرشد قليخان از تنگناى محاصره خلاصى يابد چون موكب اقبال پادشاهى بغوريان قريب گردد كوچ كرده خود را بقلعهء هرات رسانند چه ظاهر است كه هر گاه قلعهء تربت در شش ماه مفتوح نگردد تسخير قلعهء سپهر اساس هرات كه از قلاع مشهورهء آفاق است در عرض يكسال ميسر پذير نخواهد بود و لشكر عراق را به جهت استيلاء روميه و مشاغل عظيمه سرحد آذربايجان مجال توقف خراسان نيست بالضروره مهم دلخواه تمشيت خواهد يافت و اين تدبير در نظر عقلاء پسنديده نمود .\r\nاما چون مقدر الهى خلاف آن بود صورت ديگر روى نمود مفصل اين مجمل آنكه ميرزا سلمان و هواخواهان نواب جهانبانى خصوصا اسمعيل قليخان كه با عليقليخان به جهت قتل ولى خليفه پدر او خصومت ميورزيد و وليخان تكلو و اعيان آن طبقه كه با طايفه شاملو و استاجلو عداوت قديم داشتند بعد از تعارف بر احوال امراء عباسى انديشه نمودند كه چون عليقليخان هنوز از كوچ كردن اردوى ظفر قرين از پاى قلعه تربت مطلع نيست عنان عزيمت بجانب غوريان معطوف داشته بر سبيل ايلغار خود را بايشان رسانند كه شايد ذات مقدس آن حضرت و عليقلى خانرا بدست آورند چه محتمل بود كه هر گاه خبر برخاستن از پاى قلعهء تربت بعليقليخان رسد باحتمال آمدن بجانب هرات در غوريان توقف ننموده خود را به شهر هرات انداخته به تهيه اسباب قلعه دارى پردازد فى الفور اين مقدمه را با نواب جهانبانى در ميان نهاده تأكيد نمودند كه همان روز با والد نامدار قرار ايلغار دهد و يك لحظه تأخير جايز ندارد و نواب جهانبانى در مجمع امراء اظهار اين اراده در خدمت نواب سكندر شأن كرده بايلغار عازم و جازم گشتند و امراء و اركان دولت از بيم مفتريان لب\r\n\r\nمحاربه لشكر عراق و خراسان در غوريان و انهزام خراسانيان\r\nاز گفتگوى ممانعت بسته سر رضا جنبانيدند در همان مجلس وليخان تكلو با جمعى ديگر از امراء تركمان و تكلو و غيرهم بچرخچى گرى معين شدند و اين خبر در اردو شايع گشته لشكريان بتنعيل اسبان و سرانجام ضروريات ايلغار پرداختند درياى لشكر چون بحر اخضر در تموج آمده امراء عظام طوعا او كرها در ركاب اشرف نواب سكندر شأن و شاهزادهء عالميان روى به راه آورده تا كنار تير پل لحظهء از شبگير و ايوار نياسودند و آن مسافت بعيد را در سه شبانروز طى نموده صبح روز چهارم كه هنوز زمانه ملبس به لباس عباسيان بود قراولان لشكر ظفر قرين بكنار تير پل رسيدند و قراولان اردوى عليقلى خان واقف گشته خبر ورود لشكر رسانيدند عليقلى خان در آن حال حمل بر كذب آن خبر نمود زيرا كه لشكر عراق را در پاى قلعهء تربت گمان داشت و از آنجا تا كنار پل مسافت بعيد بود .\r\nاما چون صبح كاذب طليعهء صبح صادق گشت غلغله عبور لشكر از كنار تير پل برخاست عليقلى خان و امراء رفيق او سوار شده چرخچى قرار داده قول و دست راست و دست چپ آراسته مستعد رزم و پيكار گشتند و اردوى خود را كوچانيده بر سر پا بازداشتند از اين طرف لشكر ظفر اثر بعضى از سرپل عبور نموده بعضى\r\n\r\n","description":"","footnote":"","page_name":" 284 ","page_number":314},
  {"content":"\r\n\r\nديگر از آب معبر يافته عبور نمودند و مبارزان طرفين به يكديگر تلاقى گشتند و معركهء رزم گرم گشت طايفهء شاملو و اتباع ايشان لحظهء بمدافعه مشغول گشته آثار جلادت بظهور رسانيدند و چون لشكر عراق ده برابر خراسانيان بودند اندك زمانى پاى ثبات [ 208 
  ] استوار كرده كوشش مردانه نمودند .\r\nاما چون كوكبه اقبال نواب سكندر شأن و چتر همايون فال شاهزادهء جهانيان با قشونهاى آراسته نمايان شدند و چشم عليقلى خان و لشكريان او به آن لشكر بيشمار افتاد دستشان از كار و كارشان از دست رفته از هجوم مبارزان و ازدحام لشكريان صفوف سپاه ويران شده شكست خورده روى بوادى هزيمت نهادند غازيان قزلباش كه به يكديگر ميرسيدند به جهت تعصب قزلباشيت و هم كيشى در كشتن و بستن زياده اهتمامى نميكردند .\r\nاما طايفهء تكلو بر خلاف ديگر اويماقات شمشير در طايفهء شاملو و استاجلو نهاده بسيارى از آن طايفه را بتيغ انتقام گذرانيدند و اردوى ايشان بغارت و تاراج رفته تركمانان و تكلويان چون باموال و اسباب رسيدند اندكى دست از تعاقب بازداشته بغارت و يغما مشغول شدند و نواب سكندر شأن و نواب جهانيان بمعركه رسيده چون از حرارت هوا و مشقت ايلغار پياده و سوار را طاقت طاق شده مراكب از رفتار مانده بود در همانجا فرود آمده در همان شب مرتضى قليخان و جمعى از امراء بدار السلطنهء هرات فرستادند كه خود را به شهر رسانيده و شهر را ضبط نموده منتظر ورود رأيات جلال باشد اما عليقلى خان بعد از انهزام از شاهرادهء فلك احتشام اعنى حضرت اعلى جدا شده از راه ديگر بيرون رفت و حضرت اعلى پيشتر از او از راه ديگر عزيمت هرات نمودند اكثر امراء معتبر كه در ركاب اقدس آن حضرت بودند شربت مرگ چشيده جان از آن ورطهء خونخوار بيرون نبردند جمعى از عظماء معتبر ايشان كه در آن جنگ بقتل رسيدند :\r\nابوالفتح خان شاملو ولد اغزيوار خان و قباد خان قاجار و حاجى سلطان جغتاى مشهور بكوتوال و از اهل قلم ميرزا محمد كرمانى وزير سلطان حسينخان كه در آن حين وزير حضرت اعلى شده بود و از گرفتاران ابراهيمخان برادر مرشد قليخان و خوش خبر خان و خواجه عليخان كلانتر و غيره بود و جمعى كثير از ميرزاده‌ها كه گرفتار شده بودند ميرزا سلمان بخلاف رضاى امراء در قتل ايشان مبالغه نموده بر متنفسى ابقاء نميكرد و هر كس را از امراء بمبالغه و درخواست اقوام ايشان كه با لشكر آميخته بود التماس مينمودند او بر رغم امراء حكم قتل ميكرد و بدين جهت مجددا ميانهء ميرزا سلمان و امراء غبار نقار ارتفاع يافت .\r\nبالجمله نواب شاهزادهء نامدار و صاحبقران گردون اقتدار اعنى حضرت اعلى و چند نفر از فدويان جان نثار راه هرات پيش گرفته با وجود حداثت سن و خردسالى بدلالت خرد خدا آفرين از جمعى كه مظنهء بىاخلاصى داشتند جدا شده و ارباب نفاق را از خود دور كرده چون منشور دولت و اقبال آن حضرت بطغراى غراء توتى الملك من تشاء توشيح و تزيين يافته بود در ضمان سلامت نصف شب نشده بود كه داخل قلعهء هرات شدند و جمعى از فدويان شاملو كه در شهر مانده بكوتوالى قلعه مأمور بودند از مقدم همايون اظهار بشاشت و خرمى بىاندازه كرده بشكر گزارى سلامتى ذات اشرف قيام نمودند و خاطر شريف آن حضرت از جدائى على قليخان آرام نميگرفت و مشخص نبود كه بر سر او چه آمده با با كمال دل نگرانى چشم انتظار در راه داشتند كه در همان شب پاسبانان دروب قلعه مژدهء ورود جناب خانى رسانيده موجب مسرت و خوشحالى تمام گرديد و چون جناب خانى بدولت و كامرانى به شهر رسيده بشرف ملازمت اشرف رسيد بسلامتى ذات اشرف سجدات شكر الهى بتقديم رسانيده اظهار فرح و انبساط كرد خواجه افضل وزير عليقلى خان و جمعى كثير از گريختگان معركه بهرات جمع شده در استحكام برج و بارو و فصيل و دروازه كوشيدند و دل بقلعه دارى نهاده به ترتيب اسباب آن مهم مشغول گشتند در\r\n\r\n","description":"","footnote":"","page_name":" 285 ","page_number":315},
  {"content":"\r\n\r\nآن شب بعد از ورود حضرت اعلى و جناب خانى مرتضى قليخان پرناك و اسمعيل قليخان شاملو با جمعى ديگر از امراء و لشكريان كه روانهء دار السلطنه هرات شده بودند ايلغار نموده ديرگاه بدار السلطنهء هرات رسيده در مدرسهء پادشاه مرحوم سلطان حسين ميرزا فرود آمدند چون از كثرت تردد و ايلغار اسبها از كار افتاده قوت و قدرت تردد و حركت در راكب و مركوب نمانده بود آن شب در مدرسه ميرزا استراحت نمودند كه صباح داخل قلعه شوند صبحى كه اراده دخول بهرات نمودند دروب را مسدود و برج و باره را مستحكم و مضبوط يافتند چون حقيقت معروض نواب سكندر شأن و امراء گرديد زبان اعتراض بر مرتضى قليخان و رفقاء دراز كرده كه چرا همان شب پيش از رسيدن نواب شاهزادگى شما خواب بر خود حرام نكرده داخل قلعه نشديد و الحق اين تكليف ما فوق الطاقه و عديم الاستطاعه بود چه اكثر اسبان به جهت [ 209 
  ] ايلغار چند روزه و ترددات جنگ و اشتداد گرما و حرارت هوا از كار مانده قدرت ايلغار چه قوت رفتار نداشتند چگونه ممكن بود كه در يكشب از غوريان پيش بهرات رسند .\r\nبالجمله اردوى معلى متعاقب كوچ كرده بدار السلطنهء مذكور رسيدند مدرسهء ميرزا به جهت دولتخانه شاهى و نواب جهانبانى و بيوتات خاص تعيين يافت ميرزا سلمان در جوار دولتخانه منزل گزيد و امراء عظام هر طايفه با جمعى از اتباع به طرف يك دروازه رفته فرود آمدند و شهر هرات را كالاحاطه بالبدر در ميان گرفتند و ميرزا سلمان جد و جهد تمام در تسخير قلعهء هرات نموده زبان تشنيع و سرزنش بامراء دراز كرده ايشان را نسبت بنواب جهانبانى بنفاق و شقاق متهم ميداشت تا آنكه امراء از دست و زبان او بجان آمده در قضيهء قتل او اتفاق نمودند و عاقبت سر در سر دولت و بزرگى چند روزه نهاده در همان ايام در دست امراء بقتل رسيد .\r\n\r\nذكر كشته شدن ميرزا سلمان و مصالحه با على قليخان و معاودت اردوى ظفر نشان بمقر سلطنت ابد بنيان\r\nچون ميرزا سلمان صبيهء خود را بحبالهء نكاح نواب جهانبانى درآورده خاطر از سوء مزاج نواب جهانبانى كه به جهت قضاياء تبريز و بقتل آوردن حسين بيك وزير و همشيرهء او و ديگر امور كه مكروه خاطر انور شاهزاده عالميان شده بود به خود گمان ميبرد فى الجمله جمع نموده بود ميرزا عبداللّه پسر بزرگتر او وزير نواب جهانبانى و ميرزا نظام پسر كوچك‌تر او مقرب الحضرهء و انيس و جليس بود خود را از فدويان نواب جهانبانى شمرده زياده از ديگران اظهار يكجهتى و هواخواهى ميكرد و هميشه اعاظم امراء و اركان دولت قاهره بتخصيص قلى بيك قورچى باشى و شاهرخ خان مهردار و محمد خان تركمان را بتقصيرات و نفاق و شقاق متهم داشته خاطر نشان نواب جهانبانى كرده بود كه تا اين سه مدبر در حياتند گلشن نواب جهانبانى را طراوت و آب و رنگى نيست و گاهى بكنايه از اين مقوله حكايات در مجلس ميگفت و خود ستائى ميكرد مفسدان اردو خصوصا تاجيكان صاحب داعيه بامراء در خفيه ملاقات نموده اين مقدمات را خاطر نشان ميكردند .\r\nبعد از قضيه فتح غوريان سر رشتهء عقل را از دست داده تحكمات بامراء ميكرد و صريحا ايشان را بنفاق متهم ميداشت و امراء از اطوار نواب جهانبانى تفرس نموده بودند كه سخنان ميرزا سلمان عنقريب مؤثر خواهد بود و در دفع او كه محرك اين ماده بود مصمم گشتند و منتهز فرصت\r\n\r\n","description":"","footnote":"","page_name":" 286 ","page_number":316},
  {"content":"\r\n\r\nبودند در اين اثنا ميرزا سلمان ارادهء سير گازرگاه كرده يراق و اسباب جشن عالى به آنجا فرستاد و جمعى از ندماء و مطربان و مصاحبان و مردم اهل طبع اردوى معلى را دعوت نمود كه در روز موعود جشن ملوكانه آراسته با ايشان صحبت دارد امراء عظام پسران و برادران و برادرزادگان خود را كه از جهلاء و ديوانه ختران اردو بودند قرار دادند كه چون ميرزا سلمان بگازرگاه رود به آنجا رفته مهم او را باتمام رسانيده و در روز معهود ميرزا سلمان با جيش و لشكر خود سوار شده متوجه گازرگاه شد و تعيين كرده‌هاى امراء كه مقدم ايشان يوسفخان ولد قورچى باشى و وليجانخان ولد محمد خان و خليل سلطان برادر زادهء شاهرخ خان و امثال ذلك بودند با گروه انبوه از راه ديگر به قصد قتل او به مقصد شتافتند .\r\nشخصى از آن مردم در حوالى گازرگاه آمده ميرزا سلمان را از اين حال آگاه گردانيد و او فى الفور عطفهء عنان كرده در كمال اضطراب رو بجانب شهر نهاد و جمعى كثير از ملازمان او كه همراه بودند بتفاريق رو به راه آوردند ميرزاده‌هاى عظام بگازرگاه رسيده از مراجعت ميرزا - سلمان آگاه شده جمعى را فرستادند كه اگر در راه او را دريابند بمهم او پردازند و الا بوقت ديگر اندازند .\r\nآن جماعت به او نرسيدند و ميرزا سلمان از گرد راه بدولتخانه رفته به خدمت نواب سكندر شأن و نواب جهانبانى رسيده ايشان را از قصد امراء آگاه كرد نواب شاهى باحضار امراء امر فرمود بعد از آنكه جميع امراء و اركان دولت جمع آمدند از امراء سؤال كرد كه سبب چيست كه با ميرزا - سلمان كه وزير و معتمد عليه ما است درين مقام درآمده‌ايد امراء در اول حال انكار كرده گفتند كه ما را ازو شكايتى نيست اگر جهلا و اوباش قزلباش بىادبانه سلوك كرده باشند ما بدان رسيده هر كس راغب فساد شده باشد بجزا رسانيم درين [ 210 
  ] اثنا آن جماعت در مدرسهء ميرزا جمع آمده شورش و غوغاى عظيم نمودند و كس باندرون فرستادند كه ميرزا سلمان مخرب دولت و دشمن قزلباش است و مادهء خلاف و نزاع قزلباش و عصيان و طغيان امراء خراسان جز بد سلوكى او نبوده و نيست و تا او دفع نشود اين دو گروهى از ميانهء قزلباش بر طرف نخواهد شد .\r\nچون كار به آنجا رسيد امراء عظام نيز به قدر از اين مقوله حكايات گفتند و عرض كردند كه ميرزا سلمان مرد تاجيكى است و جز رتق و فتق امور حساب و معاملات ديوانى ازو متوقع نبود و به او نسبت نداشت كه صاحب جيش و لشكر گشته براى خود دخل در امور سلطنت كرده باعث فتنه و فساد گردد و حالا كه قزلباش پرده از روى كار برداشته با او درين مقام درآمده‌اند اولى اين است كه او دامن از منصب وزارت درچيده ترك مهمات نمايد مشار اليه اگر چه مرد عاقل بود و ميدانست كه اين امور ساخته و پرداخته امراء است و بدون قتل او به چيز ديگر راضى نخواهد شد اما چون ملاحظه نمود كه منجر بدان شد كه اين حكايت در خدمت شاه و شاهزاده مذكور گرديد از تعلقى كه آدمى را بحيات مىباشد و قطع تعلق از حيات نميتواند كرد راضى بدان شد كه مايعرف او را گرفته گذارند كه در محلى ساكن گردد .\r\nدرين اثنا امراء عظام دعاى دولت پادشاهى گفته برخاستند و يكى از امراء را با جمعى تعيين كردند كه امشب كشيك ميرزا سلمان را نگاه دارند كه تا فردا در باب او بهرچه امر و اشاره\r\n\r\n","description":"","footnote":"","page_name":" 287 ","page_number":317},
  {"content":"\r\n\r\nنواب كامياب اشرف باشد چنان نمايند چون ميرزا سلمان در ازدياد و اقتدار نواب جهانبانى سعى مينمود و بحسب ظاهر خود را از فدويان شمرده و ميخواست كه آن حضرت را در مملكت مذكور شريك و سهيمى نباشد از وقوع اين حال دغدغه بخاطر شريفش راه يافته معتمدى را نزد اعاظم امراء فرستاده از مكنون خاطر ايشان استفسار نمود ايشان قسم بذات اللّه تعالى ياد نمودند كه اصلا فتورى در اخلاص و بندگى ما نشده و عهد و پيمانى كه با نواب شاهى و شاهزادگى بسته‌ايم پايدار و استوار است غايتش چون ميرزا سلمان هميشه تحريك مادهء فساد نموده خاطر مبارك ايشانرا از ما دولتخواهان منحرف ميسازد و ريش سفيدان قزلباش بوزارت و اقتدار او راضى نيستند و در باب او نيز بدانچه امر و اشارهء عالى باشد مطيع و منقاديم .\r\nچون نواب سكندر شأن و شاهزادهء عالميان خاطر شريف از كيد و نفاق امراء جمع نمودند و باطنا از ميرزا سلمان زياده رضاى خاطرى نداشتند راضى شدند كه در باب او بر وفق رضاى امراء عمل نمايند روز ديگر جميع امراء در خانهء قلى بيك قورچى باشى جمع آمده كس به خدمت اشرف فرستاده ميرزا سلمان را برده در منزل قورچى باشى محبوس ساختند و اموال و اسباب او در حيطهء ضبط درآمد ميرزا عبداللّه و ميرزا نظام پسران او را مقيد و مأخوذ گردانيده چند روز تفحص اسباب\r\n\r\nقتل ميرزا سلمان وزير در هرات\r\nو ما يعرف او كرده چون خاطر از آن ممر جمع گرديد وجود او را با وجود معزولى موجب انعدام و بقاى او را مستلزم فناى خود دانسته او را بدست قورچيان دادند طهماسب قلى بيگ موصلو يوزباشى تركمان بادى زخم شده ديگران با تمام كارش پرداختند .\r\n عجب سرد آمد اين قصر دلاويز * كه تا جا گرم كردى گويدت خيز \r\nسبحان اللّه آدميزاد آنچه خير خود ميداند شر نتيجه ميدهد و بسعى هر چه تمامتر خود را ببوستان امل مىرساند بخارستان بلا دوچار شده گل خطا و زلل مىچيند ميرزا سلمان بتصور آنكه بنيان قصر دولت خود را استحكام ميدهد وسايل انگيخته نواب جهانبانى را داماد خود ساخت و به اين مواصلت عروس دولت را سه طلاق بر گوشهء چادر بسته باعث قطع رشتهء حياتش گرديد جسد مشار اليه به صد خوارى و مذلت بر خاك هوان افتاده بود آخر الامر بتوجه صدور و علماء نعش او را بمشهد مقدس معلى نقل نموده در روضهء مقدسه مدفون گشت .\r\nمشار اليه از طبقهء جابريه و اشراف و اعيان اصفهانست كه سلسلهء نسب خود را بجابر بن عبداللّه انصارى مىرساند شمهء از احوال او در طى حالات وزراء و ارباب قلم زمان شاه جنت مكان سمت تسطير يافت و الحق بوفور قابليت و فضايل و كمالات از اماثل و اقران ممتاز بود در زمان نواب سكندر شأن بمساعدت اختر بخت فرخ فال پاى بر معارج دولت و اقبال نهاده زياده از مرتبهء وزراء اقتدار و استقلال يافت و به اعتقاد آنكه در حدوث وقايع و ورود سوانح كثرت عبيد و خدم و خيل و حشم دافع شمشير قضا و سپر تقدير ميتواند بود بدين خيال محال پاى از دايرهء ارباب قلم بيرون نهاده متابعت نفس اماره اختيار نمود صاحب جيش و لشكر و طبل و علم گرديد و بامراء ذيشأن غالبانه سلوك نموده تفوق و رجحان ميجست تا آنكه از نتايج اعمال ناصواب هوى پرستى به او رسيد آنچه رسيد رتبهء\r\n\r\n","description":"","footnote":"","page_name":" 288 ","page_number":318},
  {"content":"\r\n\r\n[ 211 
  ] شاعرى و سخن سرائى را بفنون كمالات آراسته فهم و فطرت عالى و طبع سليم و ذهن مستقيم داشت و اشعار آبدار بديهه ازو بسيار سر ميزد و اكثر اوقات در اثناء مشاغل امر وزارت و كثرت و ازدحام ارباب حاجات عرايض مردم اهل را بنظم جواب نوشته قطعه و قصيدهء بديهه بقلم طبيعت بتفكر و تأمل در كمال بلاغت و آراستگى لفظ و معنى بر صحيفهء بيان مينگاشت در آن چند روز كه بقتل رسيد غزلى گفته بود كه مقطعش اين است :\r\n خوبرويان چو سر كشتن سلمان داريد * بهتر آنست كه انديشه او زود كنيد \r\nاين دو سه بيت نيز از اشعار او ثبت افتاد كه در حين محاصرهء تربت گفته بود :\r\nبيت\r\n بازم ز يار وعدهء ديدار ميرسد * دل در طپيدن است مگر يار ميرسد \r\n سلمان اگر رسيد بلائى از آن منال * گر عاشقى بلا به تو بسيار ميرسد \r\nاين غزل را در جواب غزل مولانا محتشم كاشى بسيار خوب گفته است مطلع و حسن مطلع اختيار نمود :\r\nغزل\r\n عنان حسن بچشمان فتنه‌بار مده * بدست مردم پر فتنه اختيار مده \r\n ز زلف پرده برخسار لاله گون مفكن * كليد گنج سعادت بدست مار مده \r\nالقصه بعد از وقوع اين قضيه امراء عظام عاقبت انديشى كرده از نواب جهانبانى استدعاء نمودند كه بنابر اطمينان قلوب ايشان صبيهء او را مطلقه سازد نواب جهانبانى ايجاب ملتمس امراء كرده رضا بطلاق داد از اموال و املاك بعضى بديوان اعلى منسوب گشته بعضى ديگر بقورچيان عظام اختصاص يافت و يك دو ماه در امر محاصره ظاهرا فى الجمله تردد و اهتمام ميكردند در اين اثناء اخبار موحش از جانب آذربايجان رسيد كه فرهاد پاشا نامى از جانب سلطان روم و فرمانفرماى آن مرز و بوم سردار شده لشكر بجانب آذربايجان كشيده و در آن سرحد نيران قتال اشتعال دارد و اركان دولت قاهره از اين خبر بىآرام گرديده صلاح در آن ديدند كه با عليقلى خان طرح صلح افكنده عنان عزيمت بصوب عراق و آذربايجان به حركت آوردند شاهرخ خان مهردار در مقام دفع غائله و كلفت و نزاع درآمده خود يك مرتبه بپاى قلعه رفته با عليقلى خان ملاقات نموده گفتگوى مصالحه بميان آورد خان مذكور خود طالب اين امر بود بعد از قيل و قال قواعد مصالحه فيما بين بدين قاعده تمهيد يافت كه عليقلى خان پسر بزرگ خود وليخان ميرزا كه در آنوقت دوازده ساله بود بيرون فرستاده عريضه ضريعت آميز به خدمت اشرف مصحوب پسر ارسال داشته عرض نمايد كه خمير مايهء اين همه فساد ميرزا سلمان بود چون او دفع شد ما همان غلام و غلامزاده اين درگاهيم و عذر تقصيرات گذشته خواسته به جهت رعايت ادب و ملاحظهء طريق وثيق صوفيه صفويه و حرمت پدر نامدار و برادر بزرگوار در خراسان بدستور خطبهء سلطنت و پادشاهى باسم نواب سكندر شأن خوانده شده نواب جهانبانى كه فرزند اكبر است وليعهد دانند و مملكت خراسان\r\n\r\n","description":"","footnote":"","page_name":" 289 ","page_number":319},
  {"content":"\r\n\r\nبدستور بشاهزادهء گيتى ستان يعنى حضرت اعلى شاهى مسلم بوده باشد و پيشكش لايق بيرون فرستاده ملتسماتى كه داشته باشد عرض نمايد كه بوساطت نيكخواهان بعز انجاح اقتران يابد اگر چه امراء تكلو\r\n\r\nمصالحه عليقلى خان با امراء\r\nخصوصا وليخان راضى به اين معنى نبود اما چون انواعى صلاح انديشى در ضمن اين مصالحه منطوى بود مسيب خان شرف الدين اغلى تكلو را كه ريش سفيد و بزرگ زادهء آن طايفه و مرد سليم النفس صلاح انديش بود بمصالحه راغب ساختند و او وليخان را از عناد و لجاج گذرانيده چون ماده نزاع و خصومت ميانهء عليقلى خان و اسمعيل قليخان قتل ولى خليفه پدر او بود و سلطان حسينخان پدر عليقلى خان در عوض او كشته شده بود و قتل بافراطى كه در جنگ غوريان واقع شد جمعى كثير از طايفهء اوجى شاملو كه عشيرت و اقرباء جانبين بودند و از زمرهء قتيلان بودند عناد و لجاج ايشان جز فساد و افساد نتيجه نداشت كه اسمعيل قليخانرا نيز بمصالحه راغب و عليقلى خان نيز صلاح در اذعان اين مقدمات دانسته شرايط مذكور را قبول كرد اما التماس نمود كه چون ميانهء ايشان و مرتضى قليخان عناد و لجاج از حد گذشته اصلاح پذير نيست او را بعراق برده حكومت مشهد مقدس معلى به ديگرى از امراء عظام كه مرد دولتمند خير انديش باشد عنايت فرمايند مجملا شاهرخ خان پاى در ميدان مصالحه نهاده اول بوساطت امراء بدلايل معقوله نواب كامياب سكندر شأن و نواب جهانبانى را بمصالحه راغب ساخته مراجعت بمقر سلطنت و انتظام مهمات آذربايجان بصلاح دولت اقرب و اصوب شمردند و بعد از استجازه شاهرخ خان اسمعيل قليخانرا همراه خود بدرون قلعه برده با عليقلى خان صلح داد و روز ديگر عليقلى خان عرايض اخلاص [ 212 
  ] مشتمل بر عجز و نيازمندى و تذكر حقوق خدمت ماضى به خدمت نواب جهانبانى فرستاده در باب قضايائى كه وقوع يافته بود معاذير دلپذير تمسك جسته گله‌منديها از عدم اشفاق اركان دولت قاهره و تسلط ميرزا سلمان و بد سلوكى مرتضى قليخان بظهور آورد و شرايط صلح را مؤكد بايمان گردانيده اما چون منشور خلافت و فرمانروائى حضرت اعلى شاهى ظل اللهى در ديوان نحن قسمنا بتوقيع وقيع انا جعلناك خليفة فى الارض زيب و زينت يافته بود اثرى بر شرايط مذكور مترتب نگشت و جز حرف و صوتى بر زبان نگذشت .\r\n\r\nرجوع شاه سلطان محمد از هرات\r\nبالجمله حسب الاستدعاء امراء و اركان دولت مطالب و ملتمسات عليقليخان حسب المرام بعز انجاح و انجام مقرون گرديد و تشريفات فاخره عنايت شده از جانب نواب سكندر شأن بلقب ارجمند فرزندى ملقب گشت و به جهت حضرت اعلى از جانب پدر والاگهر و برادر نيك اختر هداياء و تنسوقات ارسال شد و وليخان ميرزاى پسر عليقليخان در سلك ملازمان درگاه عالى نواب جهانبانى انتظام يافت و قريب به چهار ماه از نوروز سلطانى آن سال گذشته بود كه طبل رحيل كوفته از دار السلطنهء هرات كوچ كردند و چون در مشهد مقدس معلى نزول اجلال واقع شده بشرف زيارت آستان ملايك آشيان سلطان روضهء رضا عليه و آبائه التحية و الثناء فايز گرديدند حسب الرضاى عليقليخان و به جهت تأليف قلوب مرشد قليخان و طايفهء استاجلو مرتضى قليخان را از حكومت مشهد عزل نموده آن ولايت را بسلمان خان كه نوادهء عبداللّه خان و بزرگ زادهء طايفهء مذكور بود دادند و ايالت استرآباد بمرتضى قليخان نامزد شد ولايت دامغان و بسطام و بيارجمند و عرب عامرى و هزار جريب علاوه آن شد و شاهقلى سلطان قارنجه كه از عظماء طايفهء استاجلو و مرد مدبر كاردان بود لله و اتاليق سلمان خان كرد ولايت جام به او اختصاص يافت .\r\n\r\n","description":"","footnote":"","page_name":" 290 ","page_number":320},
  {"content":"\r\n\r\nمجملا اركان دولت قاهره مهمات خراسان و خراسانيان را بمقتضاى وقت درهم پيچيده روى توجه بعراق آوردند و درين بازگشتن دوربينان بساط دولت و آگاهى تفرس نمودند كه مجددا سلطنت ملك خراسان بشاهزادهء جهانستان يعنى حضرت اعلى تعلق خواهد گرفت و عنقريب لواى دولتش ارتفاع يافته آفتاب اقبالش بر كل عرصهء ممالك خواهد تافت و هر كس از امراء و مردم خراسان در وقت توجه رايات جلال اظهار دولتخواهى نواب سكندر شأن نموده بود از امداد ايشان مأيوس گشته بانديشه عواقب امور و فكر تلافى و تدارك افتادند اول كسى كه از امراء خراسان ابواب اطاعت و انقياد مسدود ساخته در مخالفت گشود حسين بيگ افشار ولد سوندوك بيك قورچى باشى بود كه حاكم دارالمؤمنين سبزوار بود در وقتى كه موكب همايون قريب بسبزوار رسيد اظهار شاهى سيونى كرده باستقبال موكب اعلى شتافت و منظور نظر نواب سكندر شأن و شاهزادهء عالميان گرديده بسعى قلى بيك قورچى باشى بدستور بايالت سبزوار منصوب گشت درين هنگام در مقام خلاف و عصيان درآمده دروب شهر و قلعه را مضبوط كرد و تفنگ انداخته در مقام قلعه‌دارى شد نواب جهانبانى امراء عظام را مخاطب ساخته فرمودند كه مهمات خراسان هر گونه مدارائى بايست كرد به جهت صلاح انديشى كرديم حالا كه مثل حسين بيك مردى بر روى پادشاه شما چيره شده قلعه بندد و دست جسارت و بىادبى دراز كرده توپ و تفنگ باردوى همايون اندازد جاى مسامحه نيست و اگر دربارهء او تغافل ورزيده بگذريم همانا لايق دولت و مناسب ناموس سلطنت نباشد قلى بيك قورچى باشى كه ريش سفيد طايفهء افشار و معظم اركان دولت و متعهد معاملات آن برگشته بخت بيسعادت بود سر خجالت در پيش افكنده اذعان كلمات دلاويز آن حضرت نمود و تنبيه و تأديب آن بيعقل و هوش را صلاح وقت دانسته رضا به آن دادند و نواب جهانبانى امراء نامدار بل عموم عساكر ظفر شعار خصوصا وليخان و امراء تكلو را بتسخير شهر و قلعه مأمور فرمودند فرمانبران بفرموده عمل نموده در همانروز بآئين شايسته بجانب شهر و قلعه يورش انداخته از اطراف و جوانب هجوم نمودند مردم حصار تا غروب آفتاب بمدافعه مشغول گشته هنگام غروب كه شام ادبار آن تيره بختان سيه روزگار بود از ستيز و آويز عاجز آمدند و بهادران موكب عالى دامن در ميان بپاى حصار رسيده بر باره و بروج عروج نمودند و در ظلمت ليل چون سيل كه از فراز و بنشيب آورد به شهر فرو ريخته بر ارك نيز استيلاء يافتند و چون ادبار به آن طبقه روى آورده بود جمعى كثير عرضهء تيغ فنا گشته و حسين بيك در درب ارك گرفتار گشته يكى از بيلداران سبزوارى كه ملازم ركاب عالى بودند چنان پشت بيلى به او نواخت كه قوت حركت نداشت و سر خجالت و شرمندگى بضرب بيل بىاختيار پيش انداخته بود حكم بسياست [ 213 
  ] او صادر گشته عبرة للناظرين از دروازهء شهر آويختند اما چگويم كه بشئآمت كافر نعمتى و سوء تدبير آن بىعقل و هوش در آن شب هولناك از متجنده و آحاد الناس اردو چه بر سر شيعيان اهالى و اعيان سبزوار آمد .\r\nمجملا دقيقهء از دقايق نهب و غارت و سفك دماء و امثال ذلك فرو گذاشت نشد هر چند نايرهء غضب نواب جهانبانى كه التهاب يافته بود انطفاء پذيرفته امر فرمودند كه احدى متعرض رعايا و مردم سبزوار نگردد اما چون شب بود و خانهء سپاهى از رعيت متميز نميشد آزار و\r\n\r\n","description":"","footnote":"","page_name":" 291 ","page_number":321},
  {"content":"\r\n\r\n\r\nقتل حسين بيك حاكم سبزوار\r\nاضرار بسيار بعجزه و زير دستان رسيد روز ديگر متوجه احوال رعايا شده مطالب و مآرب ايشان را بانجاح مقرون گردانيدند و ايالت آن ولايت باحمد سلطان ياور تكلو قرار يافت و از آنجا كوچ بر كوچ روانهء عراق گشته مرتضى قليخان را در دامغان گذاشتند كه استعداد سفر استرآباد بهم رسانيده روانهء آن صوب شود و موكب همايون به فيروزى و اقبال بدار السلطنهء قزوين رسيده در مقر سلطنت ابد پيوند نزول اجلال واقع شد امت خان حاكم شيراز و وليخان حاكم كرمان و وليخان حاكم همدان و ساير امراء و حكام و ممالك كه در سفر خراسان جمع آمده بودند رخصت انصراف ارزانى داشته هر يك بالكاء خود رفتند .\r\n\r\nگفتار در ذكر قضايائى كه در ايام غيبت موكب همايون نواب سكندر شأن در آذربايجان سانح شد و در آمدن ايروان بدست روميان\r\nبر ضماير مسند آرايان انجمن هوشمندى پوشيده نماند كه سابقا رقمزده ظهور شده بود كه سنان پاشاى سردار مقدمات صلح را بر وجهى كه مسطور گشت قرار داده ابراهيم خان تكلو را كه از اينجانب برسم رسالت به خدمت سلطان مراد خان فرمان فرماى ممالك روم فرستاده شده بود مصحوب خود گردانيد روانهء استنبول شد عثمان پاشا از دربند عرض نموده بود كه سنان پاشا از جبن و بددلى جرأت آمدن آذربايجان نداشت و من كل ولايت شيروان را متصرف شده‌ام و اكنون در تصرف عساكر عثمانى است و آنچه سنان پاشا عرض كرده كه سواى قلعهء دربند محلى در تصرف روميه نيست خلاف واقع است و اگر در اين سال كه پادشاه قزلباش در خراسان است سردار ديگر باينطرف نامزد گردد هم مملكتى مجدد به تصرف درميآيد و هم ولايت شيروان از خار تعرض قزلباش مصفى ميگردد سلطان روم سنان پاشا را مورد عتاب و خطاب گردانيده فرهاد پاشا را كه وزير دويم بود سردار كرده با لشكر عظيم روانهء اين طرف نمود و ابراهيم خان را در استنبول نگاه داشته قبول مصالحه بدين شرط نمود كه بهر محل عساكر عثمانى وارد شده و خطبهء پادشاه روم خوانده شده باشد به تصرف منسوبان آل عثمان گذاشته مناقشه ننمايند و مادام كه پادشاه قزلباش به اين معنى راضى نگردد دست از تسخير مملكت باز نميداريم و كس ابراهيمخان در خراسان بپايهء سرير دولت آشيان آمده عريضهء او را مشتمل بر حالات مذكور به نظر رسانيد و صريحا از روى دولتخواهى عرض نموده بود كه عناد و لجاج درين امر به حكم مفتى عقل موجب نقصان دولت و بالاخره منتج انواع ندامت است و هر سال مملكتى از دست بيرون ميرود و باز شرط مصالحه همان است درين صورت هنوز تا معظم ولايات در دست\r\n\r\n","description":"","footnote":"","page_name":" 292 ","page_number":322},
  {"content":"\r\n\r\nاست مملكت شيروان را تا آنچه الى غايت بحيطهء ضبط عساكر آل عثمان درآمده بازگشتن و صلح نمودن بصرفه و صلاح دولت نزديكتر است .\r\nامراء خودرأى قزلباش با وجود دوهوائى و نفاق و بىاتفاقى كه در ميان طوايف و اويماقات بود از سوء تدبير راضى به اين معنى نشده جواب عريضه ابراهيمخان بدين طريق قلمى شد كه اگر مصالحه بعنوانى كه قبل از اين تمهيد يافته وقوع مىيابد فبها و الا آنچه مقدر ازلى بوده باشد بحيز ظهور خواهد آمد .\r\nمجملا فرهاد پاشا با غلبه و ازدحام تمام بارز الروم آمد و لشكر سرحد و ميران عشاير اكراد را جمع نموده از راه قارص عزيمت چخور سعد نمود محمدى خان تخماق كه بيگلر بيگى چخور سعد بود امير خان و امامقلى خان را از اينحال اخبار نموده امراء تابين و مردم آن سرحد را جمع كرده بفكر و تدبير و دفع آن حادثه افتاد .\r\nالقصه خوانين عظام و امراء و بيگلر بيگيان قزلباش كه در آذربايجان و قراباغ بودند چون مقابله با آن لشكر بيحساب ما فوق قوت و قدرت ايشان بود و [ 214 
  ] از كومك و مدد عراق نيز مأيوس بودند به هيچوجه در مقام دفع آن حادثه نتوانستند شد و هيچ تدبير ايشان موافق تقدير نيامد محمدى خان از ايروان بيرون آمده با مردمى كه داشت در اطراف و جوانب روميه آثار جلادت بظهور آورده دستبردهاى نمايان ميكرد اما هيچ اثرى بر آنها مترتب نميگشت و فرهاد پاشا بايروان رسيده چند روز در آنجا رحل اقامت انداخته قلعه در كمال حصانت و متانت و استحكام ترتيب داد و حارس و ينكچرى به قدر احتياج گماشته ذخيرهء ساليانه و يراق توپخانه و ما يحتاج قلعه دارى سرانجام نموده بازگرديد محمدى خان بكام و ناكام دل از حكومت آن مملكت برداشته بنخجوان آمد عيال و اطفال غازيان را در قلعه النچق حفظ نمود و از امير خان و امراء تركمان درين مراتب اصلا مددى به محمدى خان نرسيد و حفظ و حراست دار السلطنه تبريز را اهم و اولى دانسته بملاحظهء قرب اكراد پا از آنجا بيرون ننهاد و ولايت معموره چخور سعد كه معظم ارمنيهء صغرا است به تصرف معاندان در آمده و در ولايت شيروان نيز احدى از امراء قزلباش را محال توقف نمانده و تمامى آن ولايت به تصرف روميه قرار گرفت .\r\nاز سوانح اين سال آنست كه فاطمه سلطان بيگم صبيهء شاه جنت مكان كه حرم محترم امير خان تركمان بود در تبريز عليل و مريض گشته عاقبت وديعت حيات بمتقاضى اجل سپرد و نعش او را بدارالارشاد اردبيل برده در روضهء مطهرهء آباء و اجداد عالى مقدار مدفون گشته باعث پريشانى ضمير امير خان گرديد .\r\n\r\nذكر قضايا كه بعد از معاودت موكب همايون نواب سكندر شأن در خراسان بظهور پيوست\r\nسابقا بقلم وقايع نگار مرقوم صحايف اخبار گرديد كه حسب الالتماس عليقلى خان و جذب قلوب مرشد قليخان و امراء خراسان مرتضى قلى خان را از حكومت مشهد مقدس معلى معزول نموده ايالت آن ولايت بسلمان خان ولد شاه على ميرزاى خواهر زاده شاه جنت مكان و نوادهء عبداللّه خان\r\n\r\n","description":"","footnote":"","page_name":" 293 ","page_number":323},
  {"content":"\r\n\r\nكه بزرگزاده طايفهء استاجلو و بشرف مصاهرت اين دودمان سرافراز بود تفويض يافت و شاهقلى سلطان قارنچه را كه از عظماء آن طايفه بود لله و اتاليق او كرده ولايت جام به او اختصاص يافت و مقرر شد كه هميشه در مشهد مقدس با سلمان خان بوده باشد و مشار اليه در حدوث وقايع و صدور سوانح براى او عمل نمايد .\r\nبعد از آنكه موكب همايون نواب سكندر شأن از خراسان بعراق نهضت نمود مرشد قليخان از رفتن مرتضى قلى خان و ماندن سلمان خان اظهار بشاشت و خرمى كرده بيخوف و هراس ارادهء رفتن مشهد مقدس معلى و دريافت شرف زيارت روضهء بهشت آساى حضرت امام الجن و الانس نمود و به زبان اخلاص و يكدلى بسلمان خان پيغام داد كه درين مدت بشئآمت كلفت و عناد مرتضى قلى خان و طايفهء تركمان از سعادت زيارت آستان ملايك آشيان امام همام محروم بوديم حالا بحمداللّه و المنة كه معاملات خراسان بر وفق دلخواه دوستان سرانجام يافته و اين مخلص خيرخواه تا غايت به جهت صيانت احوال و عزت و اعتبار ايل و عشيرت استاجلو كه در زمان اسمعيل ميرزا پايمال حوادث و مغلوب اضداد شده بود اطاعت و متابعت عليقلى خان كه از ايل شاملو است اختيار نموده ركاب او ميكشيدم آن جناب مخدوم زادهء قديم كل طبقهء استاجلو است و خدمت او را سرمايهء افتخار و اعتبار خود دانسته طريقهء چاكرى و خدمت گزارى مرعى داشته عند الملاقات در هر باب آنچه رضا و صلاح آن جناب و موجب آسودگى ايل و اويماق باشد عمل مينمايم .\r\nسلمان خان چون هنوز استقامتى در ملك نداشت و قشون و لشكر آراسته نبود جمعى قليل كه نزد او جمع آمده بودند مردم پراكنده بىاستعداد بودند و وثوق و اعتمادى نيز بجانب مرشد قليخان و سخنان كذب آميز او نداشت و راضى بآمدن او نبود در كار او متفكر گرديده نه رأى مخاصمت داشت و نه قدرت ممانعت شاهقلى سلطان قارنجه كه مرد عاقل كهنه سپاهى بود بجانب جام رفته در آن وقت در مشهد نبود كه درين باب فكرى بصواب انديشد .\r\nالقصه مرشد قلى خان بىتأمل و استجازه با معدودى متوجه مقصد شد چون قريب به شهر رسيد سادات عظام و اعيان مشهد صلاح انديشى كرده از بيم مخاطرات و تعب و تشويشات قلعه‌دارى جناب سلمان خانرا بالفت و اتحاد ترغيب نموده آماده استقبال گشتند سلمان خان چون شنيد كه او با اندك مردمى ميآيد\r\n\r\nعذر مرشد قليخان با سلمان خان حاكم مشهد\r\n[ 215 
  ] بالضروره اظهار خلت و و داد كرده مهمان پذير گرديد و در روزى كه به شهر ميآمد با سادات و خدام آستانه و اعيان مشهد مقدس تا طرق استقبال كرده او را به شهر آوردند و مرشد قليخان با او بادب سلوك نموده چاكرانه اختلاط كرد و مرشد قليخان از راه بآستانه مقدسهء متبركه رفته بشرائط زيارت قيام نموده ميهمان سركار فيض آثار گشت و به جهت رعايت حزم و احتياط چند روز در آستانه توقف نموده از آستانه بيرون نرفت و سلمان خان هر روزه در آستانهء مقدسه با او ملاقات نموده بمراسم ميزبانى پرداخته تكلفات رسمى بظهور ميآورد و مرشد قليخان بفراست تردد خاطر او را دريافته ابواب مكر و حيل گشود و بچرب زبانى و چاپلوسيها اظهار عقيدت خود كرده رفع تردد خاطر او ميكرد تا آنكه جمعى كثير از مردم مرشد قليخان بتفاريق در شهر جمع آمده بعضى از مردم بلوكات نيز كه تا غايت نزد سلمانخان نيامده بودند در آن چند روز آمده\r\n\r\n","description":"","footnote":"","page_name":" 294 ","page_number":324},
  {"content":"\r\n\r\nبا مرشد قليخان ملاقات كردند و هوس حكومت مشهد مقدس معلى كه هميشه در ضمير او جايگير بود از خاطرش سر بر زد و از آستانه ظاهرا به قصد ملاقات سلمانخان و باطنا باراده استبداد و استقلال با غلبه و شوكت تمام به چهار باغ شهر كه محل اقامت حكام است و سلمانخان آنجا ميبود رفته رحل اقامت انداخت و سلمان خان بدستور بمراسم ضيافت و مهمان دارى پرداخته از هر باب سخنان بميان آوردند سلمانخان در دولتخواهى نواب سكندر شأن و شاهزادهء عالميان سلطان حمزه ميرزا رسوخ داشت .\r\nمرشد قليخان در اول حال اظهار انقياد نموده بالاخره ما فى الضمير خود را تصريح داده خاطر نشان سلمانخان نمود كه مردم خراسان از سپاهى و رعيت دل بر اطاعت و متابعت حضرت اعلى بسته‌اند و با عليقليخان شاملو كه لله آن حضرت و بيگلر بيگى خراسانست هم عهد و پيمان شده مجددا نواب سكندر شأن ممكلت خراسان را به فرزند ارجمند سعادت نشان كه در خراسانند مسلم داشتند اگر جناب خانى ميل بودن خراسان دارند از اطاعت و انقياد حضرت اعلى شاهى و موافقت على قليخان چارهء نيست و در اينوقت جناب خانى را قشون و لشكر آراسته كه از عهدهء دارائى اين ولايت و ضبط سركشان بلوكات و متمردان حدود مشهد بيرون تواند آمد نيست صلاح دولت آنست كه ضبط اين ولايت در عهده من باشد و جناب خانى بجانب خواف و باخرز كه باينجانب تعلق دارد رفته در آن ولايت بفراغت و عافيت گذراند .\r\nسلمان خان بجز اطاعت و انقياد چاره نداشت رضاى جوى گشته برفتن آن ولايت راضى شد و مرشد قليخان معتمدان رفيق او گردانيد كه مشار اليه را به خواف و باخرز رساند .\r\nاكثر مردم كه به جهت حكومت مشهد بر سر او مجتمع شده بودند ازو جدا شده در شهر ماندند و او با معدودى روانه شده چون اوضاع خراسان و سلوك مرشد قليخان بر وفق دلخواه خود مشاهده ننمود و حق گزارى نواب سكندر شأن و نواب جهانبانى او را از بودن خراسان مانع آمده در اثناء راه ببهانهء شكار سوار شده احمال و اثقال انداخته بر سبيل فرار و ايلغار عزيمت عراق نمود و مرشد قليخان از رفتن او آگاه گشته اين معنى را عين مطلب خود دانسته در كمال شوكت و اقتدار تكيه بر حكومت مشهد مقدس معلى زده مبشران بجانب هرات فرستاد و حقايق حالاترا كه بمحض اقبال حضرت اعلى از پرده تقدير بجلوه‌گاه ظهور آمد بعليقليخان اعلام نمود و با بوداقجان چكنى و اولاد او كه جمعى كثير بودند و اولاد بابا الياس و طبقهء بيات و ساير امراء و سر خيلان اويماقات جغتاى كه در حدود مشهد مقدس ميباشند التيام و آميزش نموده صبيهء بوداقخان را خواستگارى نمود و تأليف و قلوب عامهء مردم آن ديار حكمش در آنجا و ولايات نافذ گرديد .\r\nاكثر امراء پاى در دايرهء اطاعتش نهادند و او با جمعى از طايفهء استاجلو و غير هم كه در حدوث قضايا خدمات شايسته بتقديم رسانيده و ولاياتى كه مجددا بحيطهء تسخير او در آمده بود بمصلحت وقت بآنجماعت قسمت نمود و شوكت و اقتدارش روز بروز متزايد ميگرديد چنانچه محسود طايفهء شاملو گشت .\r\n\r\n","description":"","footnote":"","page_name":" 295 ","page_number":325},
  {"content":"\r\n\r\n\r\nفوت شهر بانو بيگم بنت شاه طهماسب\r\nاما آن جناب با على قليخان همچنان طريقهء الفت و دوستى و صداقت و يكدلى مسلوك ميداشت و در آن زمستان بفراغبال در مشهد مقدس معلى گذرانيده بنظم و نسق مهمات آن ولايت ميپرداخت و سلمان خان با جمعى از ملازمان كه همراه داشت از راه تون و طبس بعراق آمد در دار السلطنه قزوين بملازمات نواب سكندر شأن و نواب جهانبانى فايز گرديده حقايق حالات را بنوعى كه رقمزده كلك بيان گشت عرض نمود چند روز قبل از ورود مشار اليه عليا جناب شهربانو بيگم بنت شاه جنت مكان كه حليلهء جليلهء او بود مريض گشته بمعالجات اطباء معالجه نشده دعوت حق را اجابت نموده بدار بقا پيوست [ 216 
  ] سلمان خان در حدود قزوين اين خبر محنت اثر شنيده موجب زيادتى اندوه و ملال او گرديد و نواب سكندر شأن شفقتهاى شاهانه و مهربانيهاى خسروانه بظهور آورده تسلى بخش خاطر او گرديدند و بتفقد و دلجوئى رفع ملالى كه از گردش روزگار داشت ميفرمودند .\r\n\r\nذكر توجه موكب همايون بصوب آذربايجان نوبت دويم و گرفتارى امير خان تركمان و تربيت يافتن على قليخان فتح اغلى استاجلو و مقدمه عصيان و طغيان تكلو و تركمان\r\nچون موكب نصرت قرين شاهى بدار السلطنهء قزوين رسيد و زمستان بپايان برد و سلطان سيارگان اسباب شرف و كامرانى بدولتخانهء حمل كشيد يعنى نوروز گيتى افروز سال پيچى ئيل تركى موافق سنهء اثنى و تسعين و تسعمائة اهتزاز بخش رياض خوشدلى و كامروائى گشته عشرت آباد جهان از قدوم موسم ربيع نصرت و طراوت تازه يافت نواب جهانبانى را كه آغاز جوانى و استدراك لذات نفسانى و كام ستانى بود اوقات شريف بسير و صحبت صرف شده همواره با مخصوصان و هم صحبتان در خلوات بزم عشرت آراسته اقداح راح ريحانى و جرعه‌هاى نشاط افزاى دوستكامى ميكشيد و از گلزار وصال مه رويان لاله عذار گلهاى شادكامى ميچيد .\r\nامير خان بيگلر بيگى آذربايجان قاسم بيك وزير خود را از تبريز بپايهء سرير اعلى فرستاده حقايق حالات آذربايجان و تسلط روميان و بدست آوردن ايروان را عرض نمود و استدعاى نهضت رأيات جلال بدان صوب نمود كه در ركاب نصرت انتساب بتسخير قلعهء ايروان قيام نمايد امراء عظام و اركان دولت جانقى كرده توجه جانب آذربايجان در دلها تصميم يافت و در اوايل فصل تابستان از دار السلطنهء قزوين در حركت آمده بجانب آذربايجان نهضت فرمودند و محمد خان تركمان رخصت رفتن كاشان حاصل نموده كه ترتيب قشون لشكر خود كرده متعاقب بموكب نصرت قرين پيوندد و مسيب خان تكلو نيز با مختار سلطان برادر زاده‌اش بجانب رى كه الكاء ايشان بود رفتند و چون چمن ميانج مضرب سرادقات اقبال گرديد نواب جهانبانى به قصد زيارت آستان\r\n\r\n","description":"","footnote":"","page_name":" 296 ","page_number":326},
  {"content":"\r\n\r\nملايك آشيان سلطان الاولياء و برهان الاصفياء و مشايخ كرام صفويه قدس الله ارواحهم از اردوى همايون و خدمت والد نامدار جدا شده متوجه دارالارشاد اردبيل گرديدند .\r\nهنوز نواب جهانبانى عود نفرموده بودند كه امير خان برسم استقبال موكب اعلى با امراء و اتباع خود كه اكثر برادران و اولاد و اقوام و عشيرت او بودند قريب به دوازده هزار كس از ايل و اويماق تركمان و غير ذلك كه در سلك ملازمان ايشان بودند بزيب و زينت و آراستگى تمام از دار السلطنهء تبريز رسيده قريب باردوى همايون فرود آمد و چون نواب جهانبانى در اردو تشريف نداشت توقف نموده بعد از ورود نواب جهانبانى اول بشرف ملازمت آن حضرت سرافراز گشته بوساطت او شرف پاى بوس نواب سكندر شأن دريافت و مورد توجهات و تلطفات از حد بيرون گرديد از شوكت و عظمت و آراستگى قشون و لشكر و تجملات ملوكانه و اطوار بزرگان او نايرهء حقد و حسد كه هوا پرستان جاه طلب هر چند فراخ حوصله و خردمند باشند خالى از آن نيستند در كانون درون اكثر امراء و ملازمان ركاب اشرف اشتعال يافت چون نواب جهانبانى بالطبع بتوجه جانب تبريز راغب بود از چمن ميانج كوچ فرمود بعد از قطع منازل و مراحل در ساعتى سعد داخل دار السلطنهء تبريز شدند .\r\nاهالى و اصحاب تبريز بل عموم تبارزه از خرد و بزرگ باستقبال بيرون آمده آثار بشاشت و خرمى بظهور آوردند و نواب سكندر شأن و شاهزادهء عالميان بحشمت و اقبال در دولتخانهء تبريز نزول اجلال فرموده در مقر دولت و مقر سلطنت آباء و اجداد تكيه زدند و جناب خان بلوازم ميزبانى پرداخته آثار خدمتگزارى بظهور ميآورد و همواره انوار توجه و الطاف بر ناصيهء احوالش تافته روز بروز در ترقى و تزايد بود تا آنكه از اقتضاى روزگار بساط دولتش درهم نورديده صورتى كه هرگز در آينهء خيالش درنميآمد به چشم عبرت بين مشاهده نمود و عاقبت به او رسيد آنچه رسيد تبيين اين مقال و تفصيل اين اجمال آنست كه در مرتبهء اولى كه نهضت همايون بجانب تبريز اتفاق افتاد در آنسال قشلاق همايون در آنجا واقع شد نواب جهانبانى خردسال بود اگر از امير خان و امراء ناپسندى بظهور [ 217 
  ] ميآمد در نقاب خفا و جلباب اصحاب مستور بود درين مرتبه كه اعوام سعادت انتظام عمر شريفش بهيجده پيوسته و بسرحد رشد و تميز رسيده بود و غرور جوانى علاوهء كيفيت بادهء سلطنت و فرمانروائى گرديده نشاء شرب شراب ارغوانى ضميمه آن دو كيفيت الهى شده بود باندك حركت ناملايم آينه خاطر مبارك غبارآلود ميگشت در اول حال كه نزول اجلال در تبريز واقع شد چون خاطر اشرف آن حضرت از بعضى مفسدان قزلباش كه پاى از دايرهء ادب بيرون نهاده سركشيها از ايشان بظهور آمده بود منحرف گشته اراده خاطر شريفش آن بود كه آن طبقه را از ميان بردارد چون امير خان در هنگام سنوح اينوقايع در اردوى معلى نبود ظاهرا دامن اخلاصش بلوث آن گونه بىادبيها آلوده نشده نواب جهانبانى ميخواست كه او را در جميع امور با خود متفق ساخته مكنون خاطر خود را بوساطت او بظهور آورد لهذا تفقدات بيش از پيش دربارهء او و منسوبان او بمنصه عيان آورده در تعظيمات و تكريمات او مبالغه ميفرمود .\r\nاما مشار اليه كه فى الواقع مرد خير انديش مصلحت كيش بود در هنگاميكه سلطان روم در كمين غدر نشسته و كمر همت بر تسخير آن ملك بسته تضييع آن جماعت را كه هر يك ريش سفيد اويماق بزرگى بودند مناسب وقت ندانسته راه اين گفتگو نداد و مع هذا شرب شراب را كه تا غايت در\r\n\r\n","description":"","footnote":"","page_name":" 297 ","page_number":327},
  {"content":"\r\n\r\nنهى آن سعى مينمودند و نواب جهانبانى باقتضاى ايام عشرت انجام جوانى ارتكاب نموده بود مكروه شمرده گاهى از روى دولتخواهى نصايح اتاليقانه مينمود و امراء و اركان دولت را كه در اين امر مداهنه نموده بودند سرزنش ميكرد و از برادران و اولاد و اقرباى او كه همه بدمستان باده جهل و غرور بودند بىادبيها ظهور مييافت و آن حضرت از فراخ حوصلگى و پاس دولت و حفظ جاه و مرتبه امير خان پردهء حجاب بر صورت اطوار ايشان ميكشيد .\r\nاما حركات ناملايم كه ازو صدور مييافت موجب نقار خاطر انور ميگرديد و مجلسيان عالى كه همه جوانان جاهل و از عاقبت انديشى و غمخوارى دولت غافل و زاهل بودند خصوصا عليقلى بيك فتح اغلى و محمدى بيك سارو سولاغ قوم او كه از اويماق استاجلو بودند و در سلك مقربان و مخصوصان بساط عزت انتظام يافته با طايفه تركمان عداوت قديم داشتند در اثناء شرب شراب و غليان مستى تحريك مادهء فساد نموده سخنان دلنشين بعرض ميرسانيدند و خاطر شريف آن حضرت را آزرده‌تر ميساختند از جمله اعمال ناشايست كه او را بدان مؤاخذه و معاتب ميتوانست داشت يكى آن بود كه بيرخصت شاه برأى و صلاح خود قلعه بر در خانه خود بنا نموده بروج مشيده پرداخته استحكام داده بود اضداد اين امور را حمل بر عصيان و ارادهء طغيان او نمود ، سخنان وحشت افزا بعرض اشرف رسانيدند و در تهييج فتنه سعى مينمودند تا آنكه رفته رفته بسعى ساعيان كلفت و كدورت بميان آمده پرتو شعور او برين معنى تافت و از غرورى كه داشت سوء مزاج آن حضرت را عديم الاثر پنداشته پاى وقار در دامن كشيده از ملازمت عتبهء عليه پادشاهى تقاعد اختيار نموده ترك آمد و شد نمود .\r\nنواب جهانبانى چون نميخواست كه يكبارگى پرده از روى كار بردارند به جهت دفع حجاب او در ميدان صاحب آباد كه حريم خانه و قلعهء او بود مجلس چوگان بازى و قبق اندازى طرح نموده بزم عشرت آراستند و جميع امراء و اعيان و اميرزادگان قزلباش حاضر شده بلوازم سور و سرور و بهجت و خرمى پرداختند امير خان با وجود قرب جوار تقاعد ورزيده به آن مجلس نيامد و اين معنى موجب مزيد اسباب وحشت گرديد در اين اثناء ماه محرم و ايام عاشوراى محترم رسيد درين دودمان ولايت نشان اين قاعده استمرار دارد كه در روز عاشورا پادشاه و جميع امراء و اعيان سپاه بتعزيه سيد الشهداء و قتيلان معركه « كرب و بلا » پرداخته هنگامهء عزا و رسم سوز و بكاء در خدمت اشرف اعلى گرم ميدارند در آن عاشورا اين هنگامه در مسجد پادشاه مرحوم حسن پادشاه كه بر جانب شمال ميدان صاحب آباد واقع است گرم گشته جميع امراء حاضر آمدند امير خان تغافل ورزيده نيامد امراء عظام آن تغافل را كه قبح تمام داشت لايق ندانسته كس بطلب او فرستادند او در خانه خود محفل تعزيه منعقد ساخته مجمع عظيم از طايفهء تركمان شده بود اين معنى بموقف عرض رسيده موجب ازدياد نقار خاطر مبارك گرديده در مجمع امراء شكايت او بطريق گله‌مندى بر زبان ميآوردند .\r\nقلى بيك قورچى باشى باطنا با امير خان اتفاق داشت و اكثر امراء معاونت يكديگر مينمودند قورچى باشى خواست كه ميانهء نواب جهانبانى و امير خان مهم باصلاح آورد از جانب امير خان اظهار عقيدت و اخلاص كرده استدعا نمودند كه رفع حجاب امير خان بتشريف قدوم سعادت بنيان كرده خانهء او را بنور حضور بيارايند و الحاح در اين باب بسرحد [ 218 
  ] افراط رسانيدند نواب جهانبانى ايجاب ملتمس قورچى باشى و امراء كرده به منزل او تشريف بردند و او جشن عالى طرح انداخته بزم پادشاهانه آراست و اسباب ضيافت مهيا داشته كما ينبغى بآداب مهمانى پرداخت و بمقربان و مخصوصان نواب\r\n\r\n","description":"","footnote":"","page_name":" 298 ","page_number":328},
  {"content":"\r\n\r\nجهانبانى خصوصا عليقلى خان فتح اغلى تواضعات آدميانه و تكلفات پدر فرزندانه بظهور آورد .\r\nاما برادران و پسران و اقوام امير خان كه اكثر در سلك امراء منتظم و صاحب جيش و لشكر و از بادهء جهل و غرور بدمست شده بودند حركات ناملايم بظهور آورده بمقربان آن حضرت خصوصا اعيان استاجلو و شاملو سخنان تهديدآميز بكنايه و صريح بر زبان آوردند و از ايشان نيز در پرده بىانداميها بظهور پيوست هيچ فايده از اين آمد و رفت مترتب نگشته بلكه اسباب وحشت آماده‌تر گرديد چون بازار باده پيمائى رواج داشت و شاهرخ خان در مجلس عالى حريف بزم پياله گرديده از بادهء التفات سرمست شده بود و نقار خاطر شريف آن حضرت را با امير خان و سلسلهء او كه بكمال رسيده ظرف طبيعتش از بادهء قهر لبريز شده بود دريافته رضاجوى گرديد و در تضييع امير خان با ديگران همداستان گشت و مكنون خاطر نواب جهانبانى را با قورچى باشى در ميان نهاد و مشار اليه هر چند خواست كه نواب عالى را از اين اراده منصرف ساخته بوقت ديگر اندازد فايده نكرد امير خان و ديوانه خيزان تركمان كه بدمستان بادهء نخوت و غرور بودند از اين مقدمات كه هنوز در پرده خفا بود خبر يافته اراده‌هاى لاطايل پيش گرفته و در خانهء امير خان جمعيت عظيم نموده چون تقليد و تعصب اويماق را بهانه كرده بودند مجموع آن طايفه حتى قورچيان و يوزباشيان و ملازمان خاصه شريفه نيز داخل مجمع ايشان گشته تا موازى ده هزار كس اسلحه و يراق بسته ابواب شورش و فساد گشودند .\r\nماحصل مدعاى تركمانان آنكه جمعى جهلا كه در خدمت نواب جهانبانى تقرب يافته خاطر مبارك آن حضرت را از ما دولتخواهان منحرف ساخته و ميسازند خصوصا عليقلى خان فتح اغلى و محمدى ساروسولاغ و اسمعيل قليخان شاملو و امثال ذلك لايق خدمت آن حضرت نيستند ايشان را اخراج ميبايد كرد تا موجب اطمينان خاطرها گردد چون اين گونه جسارت از ارباب عقيدت و اخلاص در نظر اصحاب بصيرت محض بىادبى است اعمال ناهنجار تركمانان موجب زيادتى غبار خاطر مبارك شاهزاده گرديده شعله آتش غضب كه در كانون خاطر شريفش افروخته بود افروخته‌تر گشت و پرده از روى كار برداشته مكنون خاطر خود را بظهور آورده بتنبيه و تأديب ايشان راسخ گرديد .\r\nاول به جهت كسر شوكت امير خان رقم عزليت بر صفحه حالش كشيد و الكاء تبريز را از او تغيير فرمودند و اين رقم را بر صواحب تبريز خواند تبريزيان كه از تسلط و استيلاء تركمانان و طلب و خواست امير خان بجان آمده بالطبع خواهان اين امر بودند پذيراى فرمان گشته وجود او را نابود انگاشتند و چون آمد شد مردم مملكت از خانه امير خان منقطع گشت صورتى كه هرگز در پرده خيالش متصور نبود برأى العين\r\n\r\nمعزول شدن امير خان تركمان امير الامراء آذربايجان\r\nديده از خواب غفلت بيدار شده و در قلعه خود را بسته بمحافظت حال خود پرداخت و توپ و تفنگ ببروج و باره برده اسباب قلعه‌دارى مهيا كرد و چند توپ از برجى كه به طرف ميدان صاحب آباد بود و مقابل دولتخانه همايون انداخت و تا سه روز هر روز بدين منوال صداى توپ و تفنگ متواتر بود نواب جهانبانى را از اين جسارت عرق حميت در حركت آمد شاهى - سيون كرده حكم فرمودند كه از طايفهء تركمان هر كس غلام و يكجهت اين دودمانست بدولتخانه حاضر گشته هر كس دوستدار امير خان و طالب رضاى اوست دست ازين دولت كوتاه كرده در دامن امير خان آويزد طايفه تركمانان كه صلاى شاهى - سيونى شنيدند تزلزل در اركان جمعيت ايشان افتاده قرار خلاف به خود نتوانستند داد فوج فوج بدر\r\n\r\n","description":"","footnote":"","page_name":" 299 ","page_number":329},
  {"content":"\r\n\r\nدولتخانه همايون حاضر گشته در سلك شاهى سيونان مننطم ميشدند تا آنكه امير خان پسران و برادران خود را نيز فرستاده كه از زمرهء شاهى سيونان خارج نباشند .\r\nاما خود از آمدن متقاعد گشت بنابر آن جمعيت و ازدحام تركمانان روى بتفرقه و پراكندگى آورد امير خان متحير كار خود مانده خواص و ندماء او جرأت نموده اظهار كردند كه چون حكم شده كه هر كس شاهى سيون است بدولتخانه حاضر آيد مناسب آنست كه بىوسيله و وساطت احدى عزم ملازمت نموده خود را از پردهء حجاب بدين وسيله بيرون اندازند امير خان سخن نيكخواهان رد نموده جرأت آن نكرده و امراء عظام كه بدولتخانه همايون جمع آمده بودند كس فرستاده او را از قلعه بستن و توپ و تفنگ انداختن منع نمودند كه اگر در اين مقام باشد « بر ما كه بندگان شه ذره پروريم » [ 219 
  ] لازم ميگردد كه در تسخير قلعهء او سعى نمائيم بعد از آنكه مهم به آنجا رسد پيداست كه چه نتيجه خواهد داد و او در اول حال سخنان درشت ناملايم در جواب القاء نموده نواب عالى كل طايفهء قزلباش و تبارزه را امر فرمودند كه يراق بسته اسباب يورش مهيا سازند كه شب بقلعهء او يورش نمايند خلايق فرمان پذير گشته در دولتخانهء همايون كثرت عظيم واقع شد و نواب جهانبانى آمادهء يورش بود امراء عظام از حركات ناهموار و اعمال ناهنجار امير خان مجال درخواست نداشتند دست در فتراك مرحمت نواب سكندر شأن بسته كس محرم به خدمت آن حضرت فرستادند كه نواب جهانبانى را در آن شب كه شب جمعه بود و احتمال خونريزش و فساد عظيم داشت ازين اراده منصرف سازند اگر فردا امير خان بملازمت نرسد رضاى خاطر اشرف وقوع يابد .\r\nنواب سكندر شأن فرزند ارجمند را طلب فرموده از آن اراده منصرف ساختند روز ديگر همان جمعيت و ازدحام در دولتخانهء همايون بوقوع پيوست و مراسله و آمد شد ميانهء امراء و امير خان تكرار يافت چون چاره بجز اطاعت و انقياد نيافت قرار بيرون آمدن داده حكيم ابوالفتح تبريزى مشهور بحكيم كوچك كه از جمله مخصوصان امير خان بود آمده خبر بيرون آمدن او آورد قورچى باشى و شاهرخ خان و امراء تا حوالى قلعه رفتند و او بيرون آمده در در مسجد شاهى كه در صاحب آباد واقع است با يكديگر ملاقات نمودند و امراء او را مصحوب خود گردانيده بدولتخانهء همايون آوردند .\r\nچون داخل دولتخانه شد شمشير از ميان خود گشوده بر گردن انداخت از يك طرف قورچى باشى و يكطرف شاهرخ خان دست او را گرفته بطريق گناهكاران به نظر خجسته نواب عالى درآوردند چون بشرف پاى بوس مشرف شد نواب عالى از خلق كريم و آزرم كه از اجداد عاليمقدار يادگار داشت فى الفور شمشير از گردن او برداشته در اين وقت امير خان را رقتى دست داده گريه كرد و نواب جهانبانى نويد جان بخشى داده فرمودند كه با وجود اين همه اعمال ناهنجار كه از تو در وجود آمد و غبار نقار كه از تو در دل نشسته جز مرحمت و التفات امرى بظهور نميآيد حكم شد كه آن شب شاهرخ خان در ديوانخانه نواب جهانبانى ميزبان امير خان بوده باشد ادهم خان از امراء تركمان بقلعه فرستادند كه محافضت خانه امير خان نموده در حفظ ناموس و متعلقان او كوشد .\r\nامير خان شب در ديوانخانه بسر برده روز ديگر در بالا خانه عمارت هشت بهشت جاى او تعيين يافت اموال و اسباب او بحيطهء تصرف درآمده بعد از چند روز او را بقلعهء قهقهه فرستادند امير خان محبوبهء داشت بىنظير نام كه كمال تعلق و تعشق به او ميورزيد التماس نمود كه بىنظير\r\n\r\n","description":"","footnote":"","page_name":" 300 ","page_number":330},
  {"content":"\r\n\r\nرا مصحوب او گردانيده از او جدا نسازند نواب جهانبانى ملتمس او مبذول داشته بىنظير را به او مسلم داشتند و چون اين مقدمات بسعى عليقلى بيك فتح اغلى بوقوع پيوست نواب جهانبانى او را مورد تربيت گردانيده برتبهء ايالت و خانى دار السلطنهء تبريز سرافراز ساختند و محسود جميع امراء و اركان دولت گشت هر چند تربيت او مكروه خاطر امراء عظام بود اما مجال آن نداشتند كه باظهار ما فى الضمير زبان توانند گشود همگى بمشار اليه توسل جسته ابواب ملايمت و دوستى فتوح ميداشتند .\r\nچون اسمعيل قليخان لقب يولداشى داشت نواب جهانبانى على قليخانرا برادر خوانده لقب ارجمند قرداشى يافت و محمدى سارو سولاغ كه مدبر امور و صاحب اسرار خفيه شده بود به سمت سرداشى موسوم گرديد طايفهء استاجلو كه در زواياء خمول خزيده بودند سر از جيب وجود برآورده مورد عنايات و التفات شدند و جمعى كثير از آن طايفه در دار السلطنهء تبريز جمع آمده ملازمت عليقلى خان را سرمايهء عزت و اعتبار خود دانسته ميرزادگان معتبر استاجلو غاشيهء بندگى او بر دوش گرفتند پسران و برادران و اتباع امير خان از توجه و التفات نواب جهانبانى مأيوس گشته طايفهء استاجلو را كه مخالف ايشان بودند در كمال اعتبار يافته جز مذلت و خوارى امرى ديگر ملاحظه نمينمودند هر يك از گوشهء بيرون رفتند و روى توجه بعراق آوردند .\r\nچون اين اخبار در كاشان بمحمد خان تركمان رسيد در بحر تحير غوطه خورده بفكر كار خود افتاد صبيه امير خان در حبالهء نكاح وليخان تكلو بود برادران و اولاد و اقوام امير خان بتدريج بهمدان رفته نزد او جمع شدند محمد خان در مقام فتنه انگيزى درآمده از كاشان بهمدان رفته با وليخان ملاقات نمود و او را بسخنان دلفريب از جادهء اخلاص منحرف ساخته اراده نمود كه كل طايفهء تركمان و تكلو جمعيت نموده بتبريز آيند و از معاندان امير خان انتقام كشند و عليقلى خان فتح اغلى [ 220 
  ] و محمدى سارو سولاغ را ار خدمت نواب جهانبانى اخراج نموده طايفهء استاجلو را مغضوب گردانند اين اخبار كه به تبريز رسيد باعث آن شد كه وجود امير خان از لوحهء هستى سترده شود كس بقلعهء قهقهه فرستادند تا امير خان را از ميان برداشت و خبر قتل او در عراق شيوع يافت وليخان باغواى محمد خان طالب خون امير خان گشت و مسيب خانرا نيز با خود متفق ساختند و ابواب خلاف و نزاع گشودند و چون نواب جهانبانى درين هنگام فى الجمله نشو و نمائى كرده متكفل امور دولت و پادشاهى شده نيك و بد آن را به خود منسوب ساخته بود تاب حركات ناملايم ايشانرا نياورده با عليقلى خان و دولتخواهان كه در ركاب نصرت انتساب جمع بودند آثار اقتدار بظهور ميآوردند و در وقتى كه محمد خان آغاز فتنه كرده بهمدان رفت و با طايفهء تكلو عهد و پيمان مجدد بميان آورده و خيالات فاسد بكاخ دماغ راه دادند امراء استاجلو و شاملو صلاح در آن ديدند كه ولايت كاشانرا از دست او بيرون آرند كه موجب برهمزدگى احوال او گردد .\r\nمقرر شد كه شاهويردى خليفهء شاملو كه در نظر ميبود بكاشان رفته آن بلده را متصرف شود يوسف بيك ولد محمد خان كه منصب دواتدارى ديوان اعلى داشت و در كاشان جانشين پدر بود بقلعه رفت و همه روزه بين الجانبين جنگ و جدال بود يوسف بيك درين ميانه بقتل رسيد .\r\nمحمد خان ازين خبر بىآرام گشته بيكبارگى پرده از روى كار او برداشته وليجان خان پسرش را بدفع آن حادثه بكاشان فرستاده شاهويردى خليفه ارك را نتوانست بدست آورد آخر الامر\r\n\r\n","description":"","footnote":"","page_name":" 301 ","page_number":331},
  {"content":"\r\n\r\nكوچ كرده بنطنز رفت محمد خان چون صيد زخم خورده در طپيدن آمده در فتنه و فساد ساعى شد و مدتى فتنه تكلو و تركمان در ميان بود و با نواب جهانبانى مخالفانه سلوك مينمودند تا بالاخره مهم بمحاربه انجاميده آن قوم باتفاق بجزاى عمل ناصواب رسيدند تفصيل حالات ايشان عنقريب بعد از ذكر قضاياء خراسان و آذربايجان سمت تحرير خواهد يافت .\r\n\r\nذكر احوال خراسان و قضايا كه از حوادث دوران بتقدير ملك منان در ميانه امراء عاليشأن آن ديار بظهور پيوست\r\nسابقا نگاشتهء كلك بيان گرديد كه مرشد قليخان بمشهد مقدس معلى مستولى گشته سركشان اكثر محال خراسان را بمقتضاى عقل دورانديش برفق و ملايمت مطيع و منقاد خود ساخت و از طوايف قزلباش كه نزد او مجتمع بودند امراء تعيين نموده آن ولايت را بحكام نصب كرده‌هاى خود قسمت نموده در آن سال بانتظام اين امور پرداخت و حقايق اينحال را بعليقليخان اعلام نموده حسن خدمات خود را كه در راه حضرت اعلى بظهور آورده بود بر طبق عرض نهاد .\r\nدر اول سال پيچى ئيل نخست برادر خود ابراهيمخان را كه سابقا حاكم اسفراين بود و در جنگ غوريان گرفتار گشته بعراق آورده بودند فرار نموده از راه دار المرز بخراسان رفته بود بدار السلطنهء هرات فرستاد كه در ركاب حضرت اعلى بوده عليقلى خانرا دلالت نمايد كه در موكب جهانگشاى حضرت اعلى از هرات بيرون آمده بجانب مشهد مقدس و آنحدود نهضت نمايد كه تا دامغان و بسطام و دار المؤمنين استرآباد رفته كل محال خراسانرا تا سرحد عراق بحيطهء ضبط درآورند و مشار اليه بسعادت ملازمت حضرت اعلى و ملاقات جناب خانى فايز گشته مطالب خود را عرض نمود و بعضى از ريش سفيدان شاملو كه اختيار و اقتدار مرشد قليخان مكروه خاطر ايشان بود جانب نقيض گرفته با او بگفتگو درآمدند و سخن او آن بود كه چون هنوز قواعد قصر سلطنت استحكامى نيافته بنابر مصلحت وقت و دولتخواهى و تأليف قلوب همگنان تكيه بر اتحاد و يگانگى نموده بنيابت جناب خانى بدين امور جسارت نموده بعضى مهمات ممالك مفتوحه را كه بسعى او بدست درآمده براى خود فيصل داده و ميدهد .\r\nبعد از آنكه خاطر از استقامت مملكت جمع شد جز اطاعت و متابعت ازو امرى بظهور نميرسيد مجملا ميانهء شاملو و استاجلو درين مواد گفتگو بتطويل كشيد و مفسدان در ميانه افساد مينمودند .\r\nمرشد قليخان از استماع اين مقدمات جهت جذب خاطر عليقلى خان و طايفهء شاملو بتوجه جانب هرات راغب گشته بيملاحظه و محابا بهرات رسيده بشرف پاى بوس اشرف مشرف شده جناب خانى مقدم او را گرامى داشته [ 221 
  ] تواضعات دوستانه بظهور آورد و هر چند طبقهء شاملو در افناء و اعدام او سعى نموده عليقلى خان را اغوا نمودند كه او را دفع نمايد جناب خانى راضى نشد و تضييع او را در هرات كه خلاف مهمان نوازى است از طريق صواب دور دانسته خود را آلوده آن بدنامى نساخت اما مرشد قليخان\r\n\r\n","description":"","footnote":"","page_name":" 302 ","page_number":332},
  {"content":"\r\n\r\nاز تقرير بعضى سخن چينان كه هيچ گروهى خالى از آن طبقه نيستند از اعيان شاملو خوفناك گرديد روزى بحمام رفته بود شخصى با شمشير برهنه بحمام درآمده يكى از دلاكان را كه بمرشد قلى خان شباهتى داشت بقتل رسانيده بيرون رفت مردم مرشد قلى خان را مظنه آن شد كه آن شخص به قصد قتل خان آمده بود و آن دلاك باشتباه كشته شد بىتابانه بحمام درآمده او را بدمظنه كردند و او خوف و هراسى كه داشت زياده شد بىاختيار در كمال اضطراب بيرون آمده به منزل خود رفت اين خبر به عليقلى خان رسيده به جهت اطمينان خاطر مرشد قلى خان بخانهء او رفته بمصلحت وقت بعضى سخنان دوستانه بميان آورد و كشته شدن دلاك را چنين مذكور ساختند كه همانا آن دلاك معاندى داشته كه فرصت يافته بقتل او پرداخت .\r\nاما ما فى الضمير طايفهء شاملو بر مرشد قليخان ظاهر شده اعتمادى كه بجانب ايشان داشت زايل شده ديگر توقف در هرات مصلحت نديده كوچ كرده راه مشهد مقدس پيش گرفت و بطريق غريقان بحر حوادث كه بسعى هر چه تمامتر خود را بساحل نجات رسانند در حركت مسارعت نموده خود را بمشهد مقدس معلى انداخت ابراهيم خان برادرش همچنان در هرات بود عليقلى خان ازين رفتن بيهنجار كوفته خاطر شده اظهار آزردگى كرده با ابراهيم خان بىالتفاتى آغاز نهاده ساعيان فرصت يافته ابواب فساد گشودند و ميانهء عليقلى خان و مرشد قلى خان اسباب وحشت سرانجام يافته از جانبين به يكديگر بىاعتماد شدند ابراهيم خان نيز از غدر شاملويان توهم نموده بطريق فرار از هرات به مشهد مقدس رفت اين معنى موجب زيادتى وحشت گرديده اگر چه فيما بين مراسلات واقع شد .\r\nاما روز بروز اسباب كلفت و كدورت از جانبين سرانحام مىيافت تا آنكه ريش سفيدان شاملو عليقلى خان را بتنبيه و تأديب او دلالت نمودند و او باغواى جمعى مفسدين به جهت انتظام مهمات خراسان در موكب جهانگشاى حضرت اعلى از دار السلطنهء هرات بيرون آمده قرار داد خاطرش آن بود كه بكل مهمات خراسان رسيده هر كس را از منصوبان مرشد قليخان مصلحت نداند بر طرف نموده نصب كرده‌هاى خود تعيين نمايد خواجه افصل وزير عليقلى خان به اعتقاد مرشد قليخان محرك اين فتنه بود چون خاطر نشان عليقلى خان شده بود كه سلطانعلى خليفه برادر زاده فولاد خليفه كه حاكم قاين بود باطنا با مرشد قليخان موافق و متفق بود عليقلى خان به طرف قاين نهضت نموده او را گيرانيده اموال و اسباب او را بحيطهء ضبط درآورده از آنجا متوجه ولايت ترشيز گشت و قورچيان با احكام مطاعه باحضار جميع امراء خراسان خواه منصوبان مرشد قليخان و خواه غير آن فرستاده كه هر كس يكرنك و يك جهت حضرت اعلى و تابع لله و بيگلر بيگى است بمعسكر ظفر قرين پيوسته در ظل لواى شاهى حاضر گردد .\r\nمرشد قلى خان از كماهى حال خبر يافته او هم كسان بطلب اتباع خود فرستاده از مشهد مقدس معلى بيرون آمد و آنچه از مردم ثقه كه اعتماد بر قول ايشان بود معلوم شد آن بود كه مرشد قليخان بهيچوجه رأى جنگ و فكر نزاع نداشت و ميخواست كه فيما بين بسعى دولتمندان مهم به اصلاح آيد و رفع مظنه از طرفين نموده به يكديگر ملاقى شوند و بدستور در موكب همايون شاهى بهر طرف صلاح دانند حركت واقع شود احدى از ريش سفيدان طرفين قدم در وادى اين گفتگو ننهاده مرشد قلى خان هر چند كس فرستاده خواجه افضل و يك دو ريش سفيد شاملو را طلب داشت كه آنچه گفتنى باشد با او گفت و شنيد نمايند اجابت نكردند و خواجه افضل جرأت رفتن نكرده\r\n\r\n","description":"","footnote":"","page_name":" 303 ","page_number":333},
  {"content":"\r\n\r\nو متوجه اصلاح اين فساد نشد بلكه در تضييع مرشد قلى خان با ساعيان ظاهرا متفق بود بالجمله اين دو لشكر به يكديگر قرين شده در قريهء سوسفد ترشيز در برابر هم فرود آمده و خيمه و خرگاه نصب نمودند و آمد و شد سفيران و نامه و پيغام در ميان بود .\r\nروزى ابراهيم سلطان شرفلو كه از اقوام مرشد قليخان بود و حكم باحضار او رفته بود باردو رسيده چون ملاحظه نمود كه اردوى مرشد قلى خان و امراء استاجلو عليحده فرود آمده‌اند به جهت تعصب اويماقيت با طبل و علم و جيش آراسته باردوى مرشد قلى خان رفت و او جمعى را به استقبال او فرستاده بود از مشاهدهء سواران سلاح پوش و آواز طبل خبر باردوى شاملو رسيد كه مرشد قلى خان با قشون آراسته مسلح شده مستعد رزم و پيكار گشته طبل جنگ ميكوبد و چون تقديرات [ 222 
  ] آسمانى بسعى پرده گشايان محافل قضا از جلباب خفا بجلوه‌گاه ظهور ميآيد على قلى خان نيز بملاحظه جانب احتياط كرده از اينطرف سوار شد قول و دست راست و دست چپ آراسته مستعد قتال گشت .\r\n\r\nوقوع مقابله بين عليقلى خان و مرشد قليخان بغتة\r\nاين خبر باردوى مرشد قليخان رسيده او نيز بالضروره تيب آراسته به ترتيب مقدمات جنگ مشغول شد درين وقت سلطانعلى خليفه كه على قليخان او را گرفته چند روز محبوس بود از تقصير او گذشته مطلق العنان ساخته بود چون از اطوار عليقلى خان آزرده خاطر بود در آغاز محاربه صف سپاه ويران ساخته با مردم خود بمرشد قليخان پيوست .\r\nاين معنى موجب تزلزل سپاه شاملو شده طايفهء استاجلو دلير شدند مجملا مبارزان طرفين دست بسيف و سنان برده و از كثرت گرد و غبار روى هوا پوشيده گشت عليقلى خان را چشم بر گروهى كه مرشد قليخان را در آن ميان تصور نموده بود افتاده از طريق حزم و احتياط غافل شده خود مباشر حرب گشت و با فوجى از شجعان شاملو كه باتفاق او در معركه تك و دو ميكردند بجانب آن گروه تاخته پراكنده و منهزم ساخت و در وقتى كه او بتعاقب آن گروه مشغول بود مرشد قلى خان و فوجى از اتباع او كه با معدودى در طرف ديگر بود چشمش بر لواى پادشاهى افتاده همت بر آن مقصور ساخت كه آن در يكتاى خلافت و شهريارى را كه با معدودى در قلب بودند به طرف خود آورد و جمعى را بدين عزيمت به آن طرف فرستاد ايشان موكب همايون را در جنود شاملو خانى يافته فرصت غنيمت شمرده به آن فوج قليل كه در طل لواى ظفر انتما بودند حمله آوردند و آن جماعت تاب آن حمله نياورده متلاشى و پراكنده شدند و از اتباع مرشد قلى خان ابو مسلم خان چاوشلو كه از امراء معتبر بود به حضرت اعلى رسيده عنان اشهب گردون نورد آن سرير آراى دولت و اقبال را بفرمان والى تقدير كه هزاران حكمت بالغه در آن منطوى و مندرج است بچنگ آورد .\r\nمبشران قضا اين مژدهء سعادت افزا به آن طايفه دادند و ذات حميده صفات اشرف را در ضمان امان ملك منان باردوى مرشد قليخان آوردند عليقلى خان چون از تعاقب آن گروه باز آمد از لشكر قول و علامت چتر فلك فرساى حضرت اعلى اصلا نشان نديد از كماهى حال خبر يافته\r\n\r\nمغلوب شدن على قليخان\r\nانگشت تحير و تعجب بدندان گزيده از غفلتى كه ورزيده بود اشك ندامت از ديده باريدن گرفت و در كمال يأس و ناكامى عنان از محاربه تافته قرين آه و ناله با كمال خسران و خذلان خجلت زده و حيران كه سرمايهء\r\n\r\n","description":"","footnote":"","page_name":" 304 ","page_number":334},
  {"content":"\r\n\r\nسعادت دارين را از دست داده بود راه هرات پيش گرفت و مرشد قليخان با سعادت ابدى توأمان گرديده ازين عطيه عظمى كه در درگاه الهى به او كرامت شده بود كلاه گوشهء شادمانيش بر تارك گردون سائيدن گرفت و حضرت اعلى را كه چون در گرانبها در صدف جان جاى داده و به طرز معهود بمشهد مقدس معلى عود نموده حضرت اعلى كه از اوان طفوليت در ميانهء طايفهء شاملو پرورش يافته با عليقلى خان و مردم او انس و الفت گرفته بود وقوع اين حال مكروه خاطر شريفش بود .\r\nاما بدلالت ملهم اقبال آثار ملال را از ناصيهء همايونش زايل ساخته خاطر اشرف را بدريافت شرف زيارت امام الجن و الانس سلطان سرير ولايت و امامت ابوالحسن على بن موسى الرضا صلوات اللّه عليه و ادراك سعادت خدمت شبانه روزى آن روضهء متبركه اطمينان داده بدين عطيهء عظمى مبتهج و مسرور بود و مرشد قليخان الحق با طايفهء شاملو آدميانه سلوك كرده بعد از نكوهش مفسدان رقم اطلاق بر ناصيهء گرفتاران كشيده همه را قرين اعزاز و احترام گردانيده حكم كرد كه ميانهء لشكر هر كس كه مال خود را از اسب و شتر و يراق بشناسد در ساعت تسليم نمايد و ايشانرا در رفتن هرات و توقف نمودن در ركاب همايون اعلى مختار ساخته خواجه افضل كه تا غايت وزير على قليخان بود برتبه وزارت حضرت اعلى سرافراز ساخته هر كس از جماعت شاملو توقف اختيار نمود به سمت ملازمت حضرت اعلى موسوم گشت در سلك قورچيان و يوزباشيان و ملازمان ركاب اشرف درآورد بعلى قليخان نامهء محبت آميز بطريق معهود چاكرانه نوشته گله‌منديهاى دوستانه نموده سوانح مذكور را باقتضاى قضا و سرنوشت آسمانى حواله نمود .\r\nاما خواجه افضل وزير و آقايان شاملو دل از هرات برنداشته در ميانهء طايفهء استاجلو آرام نتوانستند گرفت در اندك روزى فوج فوج فرار نموده بهرات رفتند و از طايفهء شاملو به غير از حسين بيك عبدللو كه خدمت جلودارى خاصهء شريفه به او تعلق داشت و در روز جنگ از موكب عالى جدا نشده بود و على بيك ولد شاه على بيك كرامتلو كه در وقت انهزام از مرافقت عليقلى خان بازمانده به قصد ادراك ملازمت اشرف [ 223 
  ] بمشهد مقدس عود نموده بود كسى در مشهد مقدس معلى و موكب اعلى نماند و مرشد قليخان اسباب سلطنت و پادشاهى حضرت اعلى را سرانجام داد ارباب مناصب جهت آن حضرت تعيين نمود و من حيث الاستقلال بر مسند وكالت و لله‌گى تكيه زد جميع اهل خراسان به او بازگشت نموده لوازم تهنيت و مباركباد بجاى آوردند و در ممالك خراسان بيشتر از پيشتر اقتدار و استقلال يافت .\r\n\r\nذكر قضاياى آذربايجان و لشكر كشيدن عثمان پاشا سردار روم بجانب تبريز و تسخير نمودن آن بلدهء فاخرهء جنت نشان و خرابى كه باقتضاى دوران بتقدير پروردگار عالميان در آن بلدهء فاخرهء وقوع يافت\r\nقبل ازين در طى سوانح آذربايجان بر صحيفهء بيان قلم عنبرين نشان نگارش يافت كه عثمان پاشا كه در دربند شيروان بود در خدمت خواندگار عرض نموده بود كه كل مملكت شيروان و گرجستانرا بحيطهء تسخير و تصرف درآورده‌ام و آنچه سنان پاشا عرض نمود كه سواى قلعهء دربند محلى در تصرف نيست غلط است و اين معنى باعث آن شد كه فرهاد پاشا سردار شده بجانب آذربايجان آمده در هنگامى كه رأيات جلال در خراسان بود چنانچه سبق ذكر يافت ايروان را متصرف شده قلعه ساخت\r\n\r\n","description":"","footnote":"","page_name":" 305 ","page_number":335},
  {"content":"\r\n\r\nو عثمان پاشا نيز تمام ولايت شروان و شكى را ضبط نموده بمعتمدان سپرده خود روانه استنبول شد و از خدمت خواندگار متعهد تسخير كل آذربايجان بلكه عراق شده رتبهء وزارت و سردارى يافت و بعزم تسخير آذربايجان با لشكر بيحد و مد روانهء ارزروم شد و چون زمستان پيچى ئيل بپايان رسيده و شاهدان بزم افروز نوروز تخاقوى ئيل تركى مطابق سنه 993 چون تركان خطا به قصد يغماى دلهاى ارباب وفا بآراستگى و پيراستگى تمام جلوه ظهور نمود و نوخطان رياحين نشاط افزاى مجلس آرايان بزم بهار گرديدند نواب جهانبانى باقتضاى ايام بهار و جوانى بتجرع راح ريحانى و لوازم عيش و كامرانى پرداخته از گلرخان لاله عذار كام ستان بودند ايام نشاط انگيز بهار را در عشرت آباد تبريز بخرمى و حضور گذرانيده و با شيطان نام آهنگر پسرى كه عليقلى خان فتح اغلى از اصفهان آورده بود و فى الواقع چهرهء آتش افروزش مانند كورهء آهنگرى ميتافت تعلق و تعشق آغاز نهاده از باغ وصالش گلهاى آرزو ميچيد و شاهقلى بيك عربا اغلى روملو در باب او اين بيت تركى عجب گفته بود :\r\nبيت\r\n كونكلم قوشين اول نرگس فتان اپاره * كيمدور كه اوننك غمزه سندن جان اپاره \r\n شيطان شيطان ديدى و كلرى * كر بوالسه من راضيم ايمانمى شيطان اپاره \r\nديگرى از ظرفاء گفته بود :\r\nرباعى\r\n عاشق چو رخ تو بيند از جان گذرد * تير مژه‌ات ز سينه پران گذرد \r\n از دولت هم ناميت اى صنع خداى * شك نيست كه حق ز جرم شيطان گذرد \r\nالقصه چون ايام بهار و هنگام شكوفه و ازهار بسر آمد و هوا روى بگرمى آورد و كوه و صحرا از سبزهء شقايق آراسته و پيراسته گرديد موكب همايون بييلاق اشكنبر و كلنبر توجه نموده از آنجا ببازار - جاهى تشريف بردند و سه ماه تابستان در ييلاقات بسركرده ابواب عشرت و شادمانى بر چهرهء آمال و آمانى شاه و سپاه مفتوح بود در ساغرى بلاغتى محمد خان تخماق كه قطع تعلق از ولايت چخور - سعد نموده در آن حدود بيسر و سامان بسر ميكرد باردوى گردون شكوه ملحق شده قشون آراسته به نظر رسانيد .\r\nدرين اثنا خبر آمدن عثمان پاشا متواتر گشته موجب تفرقهء خاطر گرديد احكام مطاعه باحضار امراء و عساكر ممالك محرسه صادر گشته قورچيان بهرام صولت تعيين فرمودند كه از عراق و فارس و كرمان جميع عساكر نصرت نشان قزلباش از روى غيرت و مردانگى متوجه پايهء سرير اعلى گشته باردوى گردون شكوه پيوندند و مركوز خاطر شريف نواب جهانبانى آن بود كه چون اوان نشو و نما و آغاز دولت و جهان آرائى است طوايف اخلاص گزين و عساكر ظفر قرين قزلباش بتعصب دين و غيرت مذهب جمعيت نموده بتدارك سالهاى پيش در ركاب اقدس آن حضرت مردانه‌وار با سپاه مخالف كارزار نمايند و مناشير [ 224 
  ] عاطفت و استمالت نامه‌ها باسم محمد خان و وليخان و مسيب خان و كل امراء طايفه تكلو و\r\n\r\n","description":"","footnote":"","page_name":" 306 ","page_number":336},
  {"content":"\r\n\r\nتركمان بدين مضمون عز اصدار يافت كه طوايف قزلباش صوفى و يكجهت اين دودمان ولايت نشان اند و جان باختن در راه ولينعمت ادنى مراتب اخلاص ميدانند .\r\nامير خان از جادهء اخلاص منحرف گشته ازو امرى چند سانح شد كه موجب نقار خاطر اشرف گشته بجزاى خود رسيد و ديگرى را در آن مدخل نبود و غبارى از ساير امراء و غازبان تركمان در صفحهء خاطر نيست چه ادهم خان تركمان كه از عظماء آن طايفه است در ملازمت آن حضرت معزز و محترم و منظور انظار شفقت است ايشان خيالات فاسده از دماغ بيرون كرده خود را دغدغه آلود نسازند كه اين اطوار با دعوى ارادت و اخلاص موروثى منافات دارد و مع ذلك مخالفان كمر بتسخير ملك ايران و استيصال طوايف قزلباش بسته‌اند حالا عزيمت شهر شهرهء تبريز كه گورخانه صد سالهء قزلباش است و تختگاه سلاطين ايران دارند باقتضاى عقل دورانديش عمل نموده نظر بر مآل حال اندازند و از روى ارادت و اخلاص و دولتخواهى و يكرنگى جمعيت نموده با لشكرهاى آراسته متوجه پايه سرير سلطنت مصير گردند و دامن ارادت و اخلاص صد ساله خود را بلوث عصيان آلوده نسازند و همت بر آن مقصور دارند كه در ركاب فلكفرسا مردانه‌وار بمعركهء كارزار شتافته بمدافعهء مخالفان پردازند و بعد از دفع دشمن بيگانه هر ملتمسى كه داشته باشند عرض نموده در انجاح مطلب خود كوشند چه ظاهر است كه هر گاه شهر تبريز و ولايت از دست قزلباش بيرون رود و مملكت آذربايجان كه خلاصهء ممالك و لشكرخيز ايرانست به تصرف مخالفان قرار گيرد نقص تمام به اين دولت راه يافته اين فتنه بر ساير ممالك سرايت مىكند و پيداست كه مآل حال قزلباش بكجا انجامد و بعد از روانه نمودن قورچيان و ارسال احكام عطوفت آئين مذكور تا يك ماه در آن حوالى توقف نمودند كه مبادا عثمان پاشا عزيمت قراباغ داشته باشد بعد از يك ماه توجه او بجانب تبريز بوضوح انجاميد امراء عظام در مجلس بهشت آئين جمع شده در باب محافظت تبريز و دفع شر آن قوى دست كنگاش بميان آوردند .\r\nجمعى از عقلاء و ارباب تدبير كه از اوضاع روزگار خبرى داشتند مصلحت چنان ديدند كه بطريق زمان شاه جنت مكان شهر تبريز و سمت راه مخالفان را خالى نموده رعايا و اهل شهر را بقراچه داغ كه محال حصين رصين دارد فرستند و آذوقه در شهر نگذاشته تا آمدن لشكر تركمان و تكلو جنگ را در حيز تأخير انداخته راهها ضبط نمايند كه از هيچ طرف آذوقه باردوى ايشان نرود و كسى بطلب آذوقه بيرون نتواند آمد و بعد از جمعيت لشكر در هر جا صلاح باشد مقابله و مقاتله روى دهد بعضى از جهلا و بدمستان بادهء غرور اين رأى صواب را خطا شمرده مناسب چنان ديدند كه صد هزار نفس در شهر تبريز هست كه لااقل نصف آن جوانان جلد كارآمدنىاند و بر سر اهل و عيال و اموال خود ايستاده جنگ ميكنند شهر را كوچه بند كرده مقرر ميبايد داشت كه تبريزيان در سر كوچه بندها بمدافعه مشغول گشته راه دخول مخالفان را به شهر مسدود سازند و از اندرون اهل تبريز و از بيرون قزلباش جنگ انداخته بدفع ايشان پردازند .\r\nاكثر اين رأى را اختيار كرده بعضى از ديوانه خيران تبريزى كه در خدمت نواب جهانبانى راه خوش آمدگوئى داشتند لافهاى گزاف زده نگذاشتند كه شهر تبريز را خالى نمايند چون همگنان اين رأى خطا را ثواب دانسته بتوقف اهل تبريز رضا دادند حكم اشرف باستمالت اشراف و اعيان تبريز عز اصدار يافت كه در دفع دشمنان مردانه بوده فرزندان و متعلقان و جان و مال خود را از شر ايشان صيانت نمايند و چون خانه كوچ بيرون بردن موجب برهمزدگى شهر است احدى خانه كوچ بيرون نبرند\r\n\r\n","description":"","footnote":"","page_name":" 307 ","page_number":337},
  {"content":"\r\n\r\nكه اينك ما نيز از اين طرف با لشكرهاى آراسته بمحاربهء ايشان كمر بسته‌ايم و نخواهيم گذاشت كه از مخالفان آسيبى بديشان رسد و يك دو نفر از امراء عظام خصوصا پير غيب خان استاجلو را با قشون و لشكر خود به شهر فرستادند كه باتفاق حسينقلى سلطان برادر عليقلى خان كه بنيابت او حاكم شهر و حارس مملكت بود سد راه كوچه بندها نموده مستحكم گرداند و مردم شهر را بمحافظت كوچه بندها و دفع صايل ترغيب نموده نگذارند كه احدى خانه كوچ بيرون برد صاحب خانه را سياست نموده اموال و اسباب او را بغارت و تاراج دهند چون حكم عالى بمضمون مسطور بتبريز رسيد تفرقه و پريشانى كه از ورود آن گروه انبوه در دلها راه يافته بود اندكى روى باطمينان آورده تبريزيان از روى عقيدت و اخلاص رضاجوى گشته دل به آن حادثه عظمى نهادند و شروع در كوچه‌بند كرده محلات را [ 225 
  ] قسمت نموده هر رخنه را در عهدهء اهتمام يكى از پهلوانان آن محله كردند و بر سر هر كوچه بند شخص معتبرى از قزلباش با جمعى از مردم كارآمدنى گماشتند .\r\nاما رهگذر سيل بلا و رخنهء آتش عناد را بخس و خاشاك انباشتند چون ارادهء ازلى بتخريب آن بقعهء شريفه و اختلال و پريشانى و تفرقه و پراكندگى اهل تبريز تعلق گرفته بود هيچ اثرى بسعى و اهتمام ايشان مترتب نشد .\r\nبيت\r\n آنچه كلك قضا رقم سازد * كس بتغيير آن نپردازد \r\n چون ز تقدير كردگار جهان * شد تبه‌كار آن نكو خردان \r\n سعى و تدبيرشان مفيد نبود * اندر آينه صورتى ننمود \r\nدر اين مقام مناسب چنان نمود كه برخى از احوال تبريز و تبريزيان نگاشته كلك نكته پرداز گردانيده بر سر سخن رويم بر ضماير مستخبران احوال عالم پوشيده نخواهد بود كه بلدهء فاخرهء تبريز مدتهاى مديد دارالملك ايران و مقر سلطنت پادشاهان نافذ فرمان بود و عمارات عاليه از مساجد و مدارس و بقاء الخير كه سلاطين روزگار و وزراء و حكام در آن شهر ترتيب داده قرى و مزارع و مستغلات مرغوب بر آنها وقف نموده باغات و بساتين دلگشا احداث نموده‌اند زياده از آنست كه قلم مكسور اللسان بتحرير شمهء از آن تواند پرداخت و مردم تبريز در عمارت بيوت و مساكن و تزيين آنها و اسباب و تجملات ما فى البيت بنوعى مبالغه مينمايند كه خانه كمترين بازارى شايستگى نزول امير عالى قدرى دارد و در زمان خجسته نشان شاه جنت مكان عليين آشيان كه يك دو مرتبه سلطان سليمان پادشاه روم بارادهء تسخير آن ملك آمد از مردم تبريز كه بتشيع فطرى و ولاى خاندان قدس نشان صفويه موصوفند نيكو خدمتها در راه اين دولت از ايشان بظهور آمده بدين جهت شاه جنت مكانرا توجه و التفات تمام بمردم آن شهر بود و چون سكنهء بلدهء فاخره اكثر تاجر و اهل حرفت و صناعتند مال محترفه را بخشيده شهر را از تكاليف ديوانى معاف داشته بود و در مراعات خاطر آن طبقه بنوعى توجه و شفقت مبذول ميداشت كه قاضى احداث تعيين فرموده مقرر داشته بودند كه داروغگان قضايا را در حضور قاضى احداث بوجه شرع پرسش نموده بر مجرمان اجراى حكم شرعى نمايند و جريمه از احدى نگيرند .\r\n\r\n","description":"","footnote":"","page_name":" 308 ","page_number":338},
  {"content":"\r\n\r\nچندين سال مردم آن شهر بفراغ بال زندگانى كرده در تزيين عمارات و اسباب و تجملات خانه و حلى و زيور نسوان چندانكه بايد و شايد تكلف مينمودند بالجمله معمورى و آبادانى آن شهر و كثرت خلايق و جمعيت اهالى آن بلده به جائى رسيده بود كه در كل بلاد اسلام شهرى بدان عظمت و جمعيت و آبادانى نشان نميدادند چشم زخم روزگار بايشان رسيده و خرابى به آن معموره راه يافت مردم آنجا بنهب و قتل و غارت گرفتار آمده بقية السيف به صد حسرت و هوان از وطن جلا شده اشراف و اهالى بر حسب كلام معجز بيان  « إِنَّ الْمُلُوكَ إِذا دَخَلُوا قَرْيَةً  الخ » از اوج عزت بحضيض مذلت و خوارى افتادند .\r\nبالجمله چون آمدن فرهاد پاشا بجانب تبريز محقق گرديد هر چند شاه و شاهزادهء نامدار احكام مصلحت آميز بطوايف قزلباش خصوصا طايفهء تكلو و تركمان فرستاده در دفع اين حادثه ازيشان استعانت جستند و از مآل حال خبر داده انتظار آمدن ايشان كشيدند مفيد نيفتاد و اثرى ظاهر نشد و طايفهء تكلو و تركمان در عناد و لجاج اصرار نموده احدى از آن دو طايفه و لشكرهاى فارس و كرمان و عراق بمعسكر همايون ملحق نشدند .\r\nنواب سكندر شأن باردوى اغرق بجانب اروم دول و زمار توجه نموده نواب جهانبانى با قليلى از امراء و اركان دولت و قورچيان و ملازمان خاصهء شريفه كه در ركاب اشرف بودند سباى بعزم محاربهء لشكر روم از اردوى همايون و خدمت والد نامدار جدا شده قورچى باشى با جمعى از قورچيان در خدمت نواب سكندر شأن ماندند و موكب عالى نواب شاهزادگى با عساكر اقبال كه عدد ايشان بده دوازده هزار كس نميرسيد از مرند دامن كوه تبريز را گرفته منزل به منزل مشاهده و ملاحظه نزول و ارتحال لشكر بيقياس روم كه از راه طسوج ميآمدند كرده انتهاز فرصت مينمودند چون لشكر روم از حيز شمار بيرون بود مقابله و مقاتله با ايشان با اين مايه مردم كه در ركاب عالى بودند محال مينمود دستبردى نميتوانستند نمود و عثمان پاشا كوچ بر كوچ تا حوالى شوراب تبريز آمده نزول كرد .\r\nچون چشم اهل تبريز بدان لشكر عظيم افتاد خوف و هراس بيقياس بر ضماير ايشان مستولى [ 226 
  ] گشت و دو سه مرتبه كه روميه هجوم نموده بحوالى كوچه بند شهر نزديك دولتخانه آمدند و از اين طرف بمدافعه مشغول گشتند فيما بين اندك محاربهء بوقوع پيوست روميه غالب آمده كوچه - بندها را با توپ و ضربزن از هم ريخته تا ميدان صاحب آباد آمدند و بر سپاهى و رعيت ظاهر شد دفع آن حادثه ما فوق قدرت ايشان است متلاشى گرديده قدرت آن نيافتند كه يك جا جمعيت نموده بمدافعه مشغول توانند شد حسينقلى سلطان و پير غيب خان و هر كس از قزلباش كه در شهر بود در همانشب بيرون رفته بموكب عالى پيوستند .\r\nچون تبريزيان از مدد قزلباش محروم گشته در شبكه اضطراب افتادند جهت حفظ حال و اهل و عيال كامران بيك اوحدى كه قاضى بود و مولانا محمد على ولد مولانا عنايت كه مفتى و شيخ الاسلام بود باستغاثه نزد عثمان پاشا فرستاده اظهار اطاعت و انقياد كردند عثمان پاشا در اول اگر چه عتاب و خطاب چند بايشان كرده بود اما چون جلادت و سپاهيگرى اهل تبريز را بسيار ديده بود و ملاحظه و احتياط تمام داشت بمقتصاى عقل و تدبير ملك گيرى پيش آمده اهل تبريز را مستمال ساخته مقرر كرد كه به حال خود بوده تفرقه بخاطر نرسانند كه من بعد رعيت لشكر خواندگارند ايشان به شهر معاودت نموده آنچه ديده و شنيده بودند باهل تبريز تقرير كردند .\r\n\r\n","description":"","footnote":"","page_name":" 309 ","page_number":339},
  {"content":"\r\n\r\nاما عقلا و مردم صاحب خرد ميدانستند كه روميه كينهء اهل تبريز در دل دارند و به جهت مغايرت مذهب با ايشان نميآميزند بفكر كار خود افتاده اموال و اسباب خود را در زير زمين‌ها و خانه‌ها و چاهها كه داشتند مخفى ساخته خود يك يك و دو دو دست اهل و عيال گرفته پياده و سواره شبها روى بوادى فرار ميآوردند و اگر نقدى همراه داشتند اجامره و اوباش و بىدولتان هر طبقه كه خواهان روز چنين بودند در سر راهها ايشانرا گرفته برهنه و عريان ميكردند و سر ميدادند و عثمان پاشا بفراغ بال داخل شهر شده دولتخانه تبريز را جهت قلعه مناسب يافت و از شوراب كوچ كرده بجانب چرنداب كه طرف قبلى تبريز است رفته نزول كرد و طرح قلعه انداخت و بر لشكريان قسمت نموده شروع در كار كردند و در عرض چهل روز كه روميه به تعمير قلعه مشغول بودند اگر چه غازيان قزلباش كه كوه سرخاب را پناه خود ساخته بودند اكثر اوقات شبها و روزها خود را بحوالى اردوى روميه رسانيده دستبردهاى نمايان ميكردند .\r\nاما از كثرت عساكر و ازدحام لشكر روم معلوم نميشد و ايشان به كار قلعه پرداخته حسب المدعا باتمام رسانيدند و ذخيره فراوان كه در شهر بدست ايشان درآمده بود و توپ و ضربزن و يراق قلعه دارى بقلعه كشيده جعفر پاشا اخته را بحراست قلعه دارى و حكومت تبريز نصب نمودند در اثناء تعمير قلعه عثمان پاشا در تبريز تجويز قتل عام نمود و سبب ظاهرى آنكه اهل تبريز با روميه نميآميختند و شبها اجامره و اوباش تبريز بخيمه‌هاى روميه رفته اسباب و اموال ميآوردند و هر كرا فرصت مييافتند بقتل ميآوردند و بر سر قلعه رفته آنچه روز كار ميكردند شب فرود ميآوردند و بر عثمان پاشا ظاهر شد كه تبريزيان مرتكب اين امور ميگردند و يك مرتبه در حمام پس كوچك حماميان فرصت يافته رومى را بقتل آورده در چاه حمام انداخته بودند عثمان پاشا را از شنيدن اين خبر شعلهء غضب افروخته بتركى گفته بود كه : « تبريز خلقى عجب فرسه‌لو طايفه دو ترلر » يعنى اهل تبريز طايفهء فتنه‌انگيز تمام كشتنىاند آثار عصيان و طغيان از بشرهء ايشان هويداست اين حكم به امضاء حكم قضا از عثمان پاشا صدور يافت روميان به مجرد شنيدن آن كلمه با تيغهاى كشيده به شهر ريخته آغاز سرافشانى نمودند و تبريزيان چارهء جز آن نديدند كه تا شب خود را در نهانخانها محافظت نموده شب سر خود گيرند و روميه در بيرون هر كس را ديدند بقتل رسانيدند و شروع در خانه‌ها كرده بهر خانه راه يافتند مردان را طعمهء شمشير بلا ساخته اموال و اسباب را نهب و غارت نمودند و بسيارى از نساء و صبيانرا اسير كردند فرياد و فغان اطفال و عورات بفلك اثير رسيده جمعى از مردم خير انديش خدا آگاه آن طايفه كه نزد عثمان پاشا راه سخن داشته‌اند استعانت نموده او را از اقدام اين امر شنيع باز آوردند .\r\nمشار اليه آخر روز لشكريان را از قتل و نهب منع نموده بقية السيف از بيم جان ترك اموال و اسباب نموده دست اهل و عيال گرفته شب از شهر بيرون رفته در مواضع و محال قريبه پراكنده شدند و شهرى به آن معمورى و آبادانى بدست مخالفان درآمده اموال و اسباب بينهايت و ذخاير و دفاين لا تعد و لا تحصى كه در بيوت و نهانخانه‌ها مخزن بود بدست روميه درآمده تحقيق و تفتيش اموال [ 227 
  ] بنوعى كردند كه از چاههاى بيست ذرعى كه اثاث البيت را مخزون ساخته بودند خانه و ديوار بر سر آن فرود آورده بودند راه يافته ما فى الچاه را آورده بودند و اين اعمال بر عثمان پاشا مبارك نيامده بمقتضاى لا يرحم الله من لا يرحم الناس از اثر آه مظلومان و شيعيان اهل بيت مورد غضب الهى گشته بىآنكه بيمارى عارض ذات نامبارك او شده باشد به مرض خناق گرفتار گشته رخت\r\n\r\n","description":"","footnote":"","page_name":" 310 ","page_number":340},
  {"content":"\r\n\r\nهستى بباد فنا داد در عرض چهل پنجاه روز كه روميه در شهر تبريز توقف داشتند سواى محاربات قليلى كه در گوشه و كنار وقوع مييافت سه مرتبه ميانهء قزلباش و روميه محاربهء عظيم بوقوع انجاميد و در هر سه كرت فتح و ظفر قرين حال لشكر ظفر قرين بود .\r\n\r\nذكر محارباتى كه فيما بين لشكر قزلباش و روميان بوقوع پيوست جنگ اول بسردارى قلى بيگ قورچى باشى\r\nتبيين اين مقال آنكه بعد از آنكه روميه بر تبريز مستولى گشتند و قزلباشيه بيرون آمده بموكب عالى شاهزادگى پيوستند و آثار اقتدار ايشان بظهور رسيده مشخص شد كه با اين مايه مردم كه همراهند مقابله با آن لشكر بىحد و مر مقدور ايشان نيست نواب جهانبانى بازگشته در اروم دول باردوى همايون ملحق گرديد و با قلى بيك قورچى باشى افشار كه مرد عاقل و با رأى و تدبير در اردو مانده بود مشورت نموده دانستند كه خالى نكردن شهر در اول حال خطا بوده و رأى عقلا بدين قرار گرفت كه چون شهر بدست روميه درآمده تبريزيان پراكنده شدند و حالا به جهت قلت لشكر و فقدان اعوان و انصار و كثرت مخالفان در مقابله و محاربه صرفه نيست صبر مىنمائيم كه ايشان قلعه را تمام نموده كوچ نمايند در وقت كوچ بطريق حرامى به عقب ايشان افتاده منزل به منزل انتهاز فرصت نموده حسب المقدور آنچه توانيم بفعل آوريم بعد از آنكه ايشان بالكاء خود رسند باز گشته بر سر قلعه آئيم و سپاهى و رعيت آذربايجان را جمع آورده و بتوفيق الله تعالى قلعه را تسخير سازيم و تدبير ديگر در اين وقت مناسب نيست نواب جهانبانى از كمال غيرت و حميت كه مركوز خاطر انورش بود راضى به آن نميشدند كه بتغافل گذرانند و روميان بفراغ بال به كار قلعه مشغول باشند قرار دادند كه بنفس نفيس متوجه مجاربهء ايشان گشته بمصداق كريمهء كم من فئة قليلة غلبت فئة كثيرة باذن اللّه تكيه بر عنايت الهى نموده به قدر مقدور سعى و كوشش نمايند .\r\nقورچى باشى و ريش سفيدان راضى به آن نميشدند آن حضرت بنفس شريف مباشر حرب شد قورچى باشى التماس نمود كه يك مرتبه او را رخصت دهند كه بجنگ رفته لشكر را بيازمايد اگر صرفه در جنگ بوده باشد مرتبهء ديگر نواب جهانبانى خود متوجه سوند و اگر چشم زخمى رسد به ملازمان درگاه رسيده باشد عقلاء اين رأى را پسنديده تجويز نمودند و اردوى همايون كوچ كرده به دره نهنك كه چهار فرسخى شهر است آمده نزول كردند و نواب جهانبانى قورچى باشى را سردار لشكر كرده روانه ساخت و محمدى خان تخماق در موكب عالى توقف نمود .\r\nاما قورچى باشى بعضى امراء و مردم كار آمدنى را چرخچى كرده پيش فرستاد ايشان از رودخانهء فهو فسنج كه در جانب شرقى سر راه است و سد راه عراق بالا آمده سياهى نمودند روميه از ورود لشكر قزلباش خبردار شده عثمان پاشا جغال اغلى را كه در آنوقت اشجع روميان بود سردار كرده با جمعى از امراء و پاشايان سرحد بمدافعهء ايشان فرستاد و ايشان زياده حسابى از لشكر قزلباش نگرفته چون قول لشكر قزلباش در ميان رودخانه بود به نظر جغال اغلى درنيامد قول چرخچى را به نظر درآورد از توپخانه و عراده جدا شده دليرانه پيش راند و بجنگ مشغول گشتند و از اين جانب نيز دليران لشكر قزلباش كه از رودخانه بالا آمده نظر بر قول روميه انداختند جلوريز بدان گروه تاختند و بيك حمله تا ده هزار كس از آن قوم نابكار به خاك بوار انداخته بقتل آوردند .\r\n\r\n","description":"","footnote":"","page_name":" 311 ","page_number":341},
  {"content":"\r\n\r\nعساكر جغال اغلى از صدمات دليرانه لشكر قزلباش بناى ثباتشان را تزلزل يافته روى بانهزام نهادند و غازيان قزلباش بفتح و ظفر اختصاص يافتند و جمعى از مردم معتبر زنده گرفتار شدند و جغال اغلى در هنگام انهزام خود را بماديان دوندهء كه براى روز چنين آماده داشت رسانيده سوار شده بيرون رفت .\r\n[ 228 
  ] كو رسيدى خبوشلو دعوى مينمود كه من نيزه بجغال اغلى رسانيدم اما بثبوت نرسيد چون عثمان پاشا ساعت بساعت خبر ميگرفت و خبر گيران خبر ميرسانيدند كه قزلباش خيرگى مينمايند او قشون قشون و فوج فوج لشكر بمدد ميفرستاد قورچى باشى بعد از شكست مخالفان و انهزام جغال اغلى سردار ايشان از ورود كومك انديشيده بملاحظهء آنكه مبادا چشم زخمى واقع شود قزلباش را بمراجعت امر نمود چون روز به آخر رسيده بود بازگشته در همان رودخانه نزول نموده روز ديگر باردو آمد و سرها و اخترمها و گرفتاران را به نظر خجسته اثر شاهزادهء عالميان رسانيده بتلطفات خسروانه اختصاص يافت از مردم تبريز كه اردوى عثمان بعد از قتل عام فرار نموده باردو آمده بودند استماع شد كه ازين جنگ روميان از قزلباش حسابها گرفتند عثمان پاشا جغال اغلى را سر - زنشها نموده بجبن و بددلى و سوء تدبير منسوب ساخت .\r\n\r\nجنگ دويم و سيم بسردارى شاهزادهء عالميان سلطان حمزه ميرزا وقوع يافت\r\nبعد از چهار پنج روز كه لشكر آسايشى يافتند نواب جهانبانى خود بنفس نفيس متوجه محاربهء روميان شد و با ده دوازده هزار كس كه در اردوى معلى بودند روانه شدند چون طليعهء لشكر قزلباش مشاهدهء روميان گشت در اين مرتبه عثمان پاشا مراد پاشا بيگلر بيگى قرامان و محمد پاشا بيگلر بيگى ديار بكر را سردار نموده با لشكر اناطولى بمحاربهء لشكر قزلباش فرستاد و در كنار رودخانهء فهوسفنج چرخچيان طرفين با يكديگر تلاقى شده معركهء حرب و قتال گرم گرديد و حملات متواتر از جانبين بوقوع انجاميد روميه آثار اقتدار ظاهر ميساختند نواب جهانبانى تاب غلبه و اقتدار ايشان نياورده اسب جلادت در ميدان مبارزت بجولان درآورده هر چند قورچى باشى و ريش - سفيدان دولتخواه بملاحظهء حزم و احتياط دست ممانعت در عنان عزم شاهزاده از پيش رفتن مانع آمدند مفيد نيفتاد و نواب جهانبانى قول همايون را پيش رانده و يكه جوانان موكب عالى در نظر خجسته آن سرير آراى دولت و اقبال بطعن سنان جان ستان بسيارى از روميه از صدر زين ربوده به خاك هلاك انداخته و تا غروب آفتاب بحرب و قتال پرداخته شاهزادهء عالميان همت بر افناء و اعدام تيپ روميان بسته با وجود آنكه زمانه كسوت عباسيان در بر كرد لشكر قزلباش دست از محاربه برنمى - داشتند پاشايان پاى ثبات و قرار استوار داشته مشاعل افروختند .\r\nدر اين اثنا نواب جهانبانى شاهرخ خان را از طرف دست چپ از قول جدا كرده مقرر داشتند كه بر دست راست مخالفان حمله آورد مشار اليه با امراء و لشكر ذوالقدر و مردم قراجه داغ و شيخاوندان و جماعتى كه در جانب دست چپ ميباشند از موكب عالى جدا شده چون بميان رودخانه\r\n\r\n","description":"","footnote":"","page_name":" 312 ","page_number":342},
  {"content":"\r\n\r\nدرآمدند به عقب قلب روميان رسيده بودند چون آواز نفير از عقب قلب به گوش روميان رسيد و ملازمان موكب عالى و شاهزاده نيز جلو انداختند روميان با وجود كثرت سپاه و قلت غازيان رزم - خواه به مجرد آنكه آواز نفير از عقب قلب برآمد و دلاوران پيش جنگ دليرانه پيش آمدند پاى ثبات و قرارشان متزلزل گشته قول بهم برآمد پاشايان كه در قول بودند لحظهء صبر نموده هر چند در مقام مدافعه شدند مفيد نيفتاد پشت بر معركه كرده راه فرار پيش گرفتند .\r\n\r\nجنگ دوم قزلباش با روميه و انهزام مخالف ايضا\r\nاما چون لشكر قزلباش در سر ايشان بسيار بود در وقت انهزام بديشان رسيده محمد پاشا بيگلر بيگى ديار بكر و مراد پاشا بيگلر بيگى قرامان هر دو گرفتار شدند محمد پاشا چون زخم قوى يافته بود و احتمال زيستن نداشت سر از تن جدا كرده مراد پاشا را كه عليخان بيك شمس الدين‌لو گرفته بود زنده با ديگر گرفتاران به نظر انور رسانيدند و درين معركه نيز بسيارى از روميان شربت ناگوار مرگ چشيدند و غازيان قزلباش تا چرنداب كه اردوى روميه فرود آمده بود تعاقب گريختگان نموده چند كس را در ميان خيمه‌ها گرفته آوردند .\r\nچون شب تار در ميان روميان و غازيان و هزيمتيان حايل شد امراء عظام و عساكر بهرام انتقام در موكب عالى شاهزادهء گردون احتشام از معركه بكنار آمده روز ديگر بديدن سرها و اخترمها و باز رسيدن بمردانگى كه از هر كس صادر شده بود مشغولى فرمودند مراد پاشا را با چند نفرى كه قابل نگاه داشتن بودند باردو فرستادند و از آنجا بقلعهء قهقهه بردند و دو سه روز در حوالى رودخانه فهوسفنج توقف نمودند كه اسبان از تك و دو آسايش يافته ديگر باره مستعد معركهء قتال گردند از جانب روميان نيز عثمان پاشا [ 229 
  ] چهل پنجاه هزار كس را مقرر داشت كه در حوالى اردوى خود كشيك داشته پيشتر نروند و از جلادت و مردانگيهاى نواب جهانبانى كه باندك مردمى بديشان تلاش مينمود تعجب‌ها نموده بودند .\r\nاما از غايت كثرت و ازدحام از يك طرف بحرب و قتال ميپرداختند و از طرف ديگر قلعه ميساختند فى الجمله بعد از سه چهار روز كه لشكر و ستوران فى الجمله آسوده شدند ديگر باره تمهيد مقدمات جنگ كرده قرار دادند كه چون عثمان پاشا خود متوجهء محاربه نميشود و جنگ سلطانى وقوع نمييابد اگر بتوقيق اللّه تعالى درين مرتبه بر گروهى كه بمحاربهء ما كمر بندند ظفر يابيم تا ميان اردوى روميه عنان باز نكشيده بطريق شبيخون باردو ريخته تا صرفه در جنگ باشد به قدر مقدور سعى و كوشش نموده آثار روز رستخيز بظهور آوريم و هر گاه غلبه از جانب مخالفان ميشده باشد جنگ - كنان خود را بكنار كشيده همه روزه آتش شورشين مشتعل گردانيده مخالفان را آسوده نگذاريم بامضاى اين عزيمت متوكلا على اللّه بر سمند گردون خرام برآمده اعلام ظفر افراختند و چتر همايون فال بر فرق فرقد ساى شاهزاده عالميان برافراشته بهادران موكب نصرت قرين در سايهء علم اژدها پيكر آن فارس مضمار دلاورى جمع آمده بآئين شايسته متوجه معركه قتال گرديدند و چرخچيان لشكر ظفر قرين قريب باردوى روميه رسيده بروميان كه بحراست و نگهبانى اردو مأمور بودند در كنار اردو يسل بسته پيش نيامدند از اينجانب نير ملاحظه حزم و احتياط كرده پس و پيش خود را ملاحظه نمودند كه مبادا مكر و خدعهء از ايشان بظهور رسد مجملا روز را بشب رسانيدند و از طرفين\r\n\r\n","description":"","footnote":"","page_name":" 313 ","page_number":343},
  {"content":"\r\n\r\nجنگ و جدال وقوع نيافت آخر روز در همان حوالى فرود آمده قراولان به اطراف و جوانب فرستاده حكم قضا مضا نفاذ يافت كه امشب لشكريان پاس داشته قريب بصبح فدائى وار باردو ريخته تا جمع شدن لشكر روميه از دقايق قتل و كشتن دقيقهء فرو گذاشت ننمايند اندكى از شب گذشته بود كه غازيان قراول قدم جلادت پيش نهاده بكنار اردو رسيده خود را بخيمهء از خيام روميه انداخته يك دو كس را گرفته بيرون آوردند و به نظر خجسته شاهزادهء عالميان رسانيدند .\r\nنواب جهانبانى ازيشان سؤال كرد كه ديروز چرا روميه بجنگ پيش نيامدند ايشان مردم مجهول بودند و از ته كار خبرى نداشتند اما چنين تقرير كردند كه ظاهرا سردار اعظم خلوتى كرده مشورت چند در باب كوچ كردن داشتند پاشايان و لشكريان بجز حراست اردو بخدمتى ديگر مأمور نبودند درين اثنا آتش بسيار در اردوى روميه افروخته شد بطريقى كه خرمنها را آتش زنند شعلهء آتش از همه جا بلند شد مردم صاحب وقوف گفتند كه اين علامت كوچ كردن است كه هيمه‌ها كه هر كس در خيمهء خود جمع كرده آتش زده‌اند اين معنى مؤكد قول گرفتاران مذكور گشت نصف شب بود كه شخص تبريزى\r\n\r\nمردن عثمان پاشا به مرض خناق\r\nكه در اردوى روميه بظل حمايت يكى از خواص درآمده بود و آن رومى با او بمقتضاى مردمى عمل نموده از ضرر و آسيب لشكريان صيانت نموده بود آمده تقرير كرد كه عثمان پاشا دو روز بود كه كوفت خناق بهمرسانيده بيرون نميآمد ديشب به قضاى مبرم اجل گرفتار آمده از هم گذشت و بروز از خلايق پنهان داشتند جغال اغلى متكفل امر سردارى شده آخر روز پاشايان و ريش سفيدان لشكر را جمع نموده و صورت قضيه را باز نمود و رأى همه بكوچ كردن قرار گرفت صبحى كوچ خواهند كرد .\r\nاما جعفر پاشا را چند روز پيشتر بقلعه فرستاده ذخيرهء ساليانه سرانجام نموده بود جمعى از پاشايان گفتند كه هنوز مهمات قلعه انتظامى نيافته و بعد از رفتن ما قزلباش قلعه را به آسانى مى - گيرند چرا دو سه هزار كس را بكشتن ميدهيم جغال اغلى جعفر پاشا را در بودن و رفتن مخير ساخت مشار اليه جواب داد كه اگر من داخل قلعه نميشدم چنين ميكردم حالا كه داخل شده‌ام بيرون رفتن به مجرد فوت عثمان پاشا نقص دولت پادشاه ماست من رضا به قضاى الهى داده توقف مينمايم شما كوچ كنيد كه آنچه سانح شود الحكم للّه العلى الكبير آن شخص از مجلس كنگاش بخانهء خود آمده صورت واقعه را با اين شخص تبريزى تقرير كرده گفته بود كه ما صباح كوچ ميكنيم چون لشكر قزلباش قريبند محتمل است كه فردا جنگ عظيم فيما بين واقع شود و تو در ميانه ضايع شوى اگر ميتوانى تا هنوز شب است خود را باروى قزلباش رسان و چند كس همراه من كرده بود چون سياهى قراولان قزلباش نمودار شد بازگشتند و آن شخص چنين تقرير كرد كه روميه از قضيهء فوت عثمان پاشا و جلادت و مردانگيهاى شاهزادهء عالميان و خيرگى قزلباش متزلزل الاحوال‌اند و مشكل مينمايد كه طايفه ينكچرى و جمعى كه بحراست قلعه مأمورند قرار توقف قلعه دهند و هر گاه ايشان توقف نكنند جعفر پاشا نيز بالضروره خواهد رفت چون دور از كار نبود همگنان اين صورت را بر [ 230 
  ] بر توقيف او ترجيح دادند بالجمله ازين اخبار غلغلهء نشاط در ميان لشكر افتاده آثار بشاشت و خرمى بظهور آوردند صبحى ترتيب اسباب مقدمات جنگ كرده قول همايون آراسته با وجود قلت غازيان\r\n\r\n","description":"","footnote":"","page_name":" 314 ","page_number":344},
  {"content":"\r\n\r\nو كثرت و ازدحام مخالفان متوجه معركه قتال گشتند و جغال اغلى كه متكفل امر سردارى شده بود بعزم مراجعت كوچ كرده جمعى كثير را در پيش و فوجى غفير در عقب تعيين نموده بملاحظه و احتياط تمام راه مراجعت پيش گرفتند و چرخچيان لشكر منصور از چرنداب كه يورت روميه بود گذشته در حوالى شنب غازان بروميه رسيده دست بآلت قتال بردند و از آن طرف نيز فوج فوج بمدافعه پيش آمده جنگ كنان طى مسافت مينمودند .\r\nنواب جهانبانى قول همايونرا از چرنداب پيشتر رانده غازيانرا بمحاربه ترغيب فرمودند و بهادران موكب اقبال جلوريز بمخالفان رسيده آثار مردانگى بظهور آوردند و مخالفانرا بميان عرابه و شتر و اغرق راندند و الحق درين روز كه عثمان پاشا از ميان رفته و لشكر روم بىسردار شده بودند اگر لشكر قزلباش اندكى زياده از آن ميبودند و اهتمام در جنگ ميكردند ممكن بود كه شكست عظيم بايشان رسيده يكباره مستأصل گردند در سه صورت واقع بود كه اين معنى بوقوع نه پيوست اول آنكه لشكر قزلباش بسيار كم بودند و روميه بر كيفيت و كميت لشكر اطلاع يافته ميدانستند كه نواب شاهزادهء عالميان زياده از ده دوازده هزار كس همراه ندارد و معهذا ميانه امراء عظام بازار نفاق گرم بود و اكثر امراء با على قليخان فتح اغلى كه مورد تربيت گشته محسود ديگران شده بود صفائى نداشتند و نميخواستند كه مردم او در ميان قزلباش شهرت يافته بفتح و ظفر مخصوص گردند و ديگرى آنكه چون قزلباش بيمحابا بميانهء شتر و احمال و اثقال رانده دست ايشان بغنايم رسيد خام طمعان مال دوست بيحميت كه طبيعت اكثر لشكر به آن مجبول است شروع در نهب اموال كرده آنچه از شتر و يراق بدست هر كس افتاد همت به بيرون بردن آن گماشته دست از محاربه باز داشتند رفته رفته لشكر كمتر شد اقتدارى كه يافته بودند نقصان پذيرفت ديگرى آنكه جغال اغلى نيم فرسخ راه قطع نموده از چرنداب بشنب غازان رسيد چون مشاهده نمود كه قزلباش بيمحابا پيش رانده‌اند و جنود روميه بهم برآمده عنقريب منهزم ميگردند بعقل كامل و تدبير صايب عمل نموده فى الفور در همانجا فرود آمد و خيام و عرابه بر كنار اردوى خود كشيده ينكچريان را در پشت عرابه باز داشته بلوازم محارست پرداختند .\r\nچون در طرف قزلباش زياده حركتى نشد و متوجه جنگ عرابه نشدند روميان كه مشرف بر انهزام بودند دل قوى ساخته از خوف و هراس بيرون آمدند نواب جهانبانى بر اينحال وقوف يافت و از متفرق شدن لشكر قزلباش آگاه شد با وجود آن حال اراده نموده با لشكرى كه در قلب حاضر بود بيكبار فدائىوار جلو انداخته صورتى كه در پس پردهء تقدير باشد بحيز ظهور آيد امراء عظام و دولتخواهان جنگ عرابه را صلاح نديده عنان بارگى صبا رفتار شاهزادهء نامدار را گرفته در فسخ آن عزيمت مبالغه و الحاح نمودند نواب جهانبانى بصوابديد دولتخواهان كه مطلب ايشان ظاهرا جز حراست بدن بىبديل آن حضرت نبود عمل نموده دست از محاربه بازداشته در حوالى چرنداب فرود آمدند درين جنگ اگر چه سرو اخترمه كمتر آوردند اما غنيمت بسيار بدست لشكريان افتاد چون روميه از شنب غازان كوچ كردند نواب شاهزادگى با ملازمان موكب عالى از يورت خود سوار شده بقلب لشكر رومى افتادند كه در هر جا صرفه در جنگ باشد جنگ كرده در هيچ منزلى ايشانرا آسوده نگذارند و تا قصبه طسوج بدين قاعده تعاقب مينمودند و غازيان انتهاز فرصت نموده خود را بروميه رسانيده طرح جنگ مىانداختند و جمعى كثير را طعمه شمشير هلاك ميساختند و سرها و اخترمها\r\n\r\n","description":"","footnote":"","page_name":" 315 ","page_number":345},
  {"content":"\r\n\r\nبه نظر خجسته اثر ميرسانيدند تا موضع مايان جنگ عظيم بوقوع انجاميد اسمعيل قليخان و طايفهء شاملو اسب جلادت پيش راندند و روميه زور آورده جمعى كثير بمدافعهء ايشان شتافته غازيان را بازگردانيدند از قضاى الهى در آن صحرا آب انداخته بودند و گذار طايفه شاملو بدانجا افتاده اسبان تا سينه به گل فرو ميرفتند و روميه زور آورده اگر لحظهء مدد نميرسيد جوانان كارآمدنى شاملو در گل بقتل ميرسيدند پير غيب خان استاجلو كه چرخچى بود بمدد پيش رفته روميانرا پس نشاند و غازيان شاملو به صد تشويش و تعب از وحل بيرون آمدند يكى از برادران اسمعيل قليخان با جمعى از طايفهء شاملو بقتل رسيدند از ملازمان موكب عالى شاه حسين بيك ولد زينل بيك شربت‌دار و قورخمس خان جبادار ولد ديو سلطان ذوالقدر كه در سلك مقربان بود مقتول شدند بالجمله درين روز زياده كارى از پيش نرفت عليقلى خان فتح اغلى بنا بر سوء مزاجى كه از رشك و حسد ارباب مناصب و مقربان بساط [ 231 
  ] دولت را با يكديگر مىباشد با اسمعيل قليخان داشت با پيرغيب خان اظهار كدورت نمود كه امداد شاملو نموده نگذاشتى كه او بين الاقران خجلت زده مغلوب گردد هر گاه ميانهء اعيان لشكر شيوهء نفاق و عدم اتفاق بدينسان رواج داشته باشد پيداست كه چه مهم از پيش رود بالجمله نواب جهانبانى تا طسوج دست از تعاقب باز نداشته به قدر مقدور لوازم سعى و كوشش بجاى آورد و الحق درين معارك و محاربات از نواب جهانبانى تقصيرى واقع نشد و از روزى كه متوجه حرب و قتال گشتند تا چهارده روز درع و خفتان از تن بيرون نكرد همه روزه از صبح تا شام اوقات صرف شكار نموده همت بر افتاء و اعدام آن طايفه گماشتند .\r\nاما مخالفان زياده از حيز شمار بودند و مقاومت با آن لشكر بيقياس ما فوق قدرت ملازمان موكب عالى بود نفاق پيشكار قزلباش را خود چگويم كه ديدهء بصيرتشان از مال اين حال پوشيده شده بود و آن همت در نهادشان نبود كه وساوس شيطانى را از دل بيرون كرده قدم بر جادهء اخلاص نهند و بمحض لجاجت و عناد سر رشته تدبير از دست داده درين قضيه با جمعهم رفاقت و همراهى نكردند .\r\nالقصه چون روميه بالكاى خود قريب شده بودند بازگشتن و بتسخير قلعه پرداختن را اولى و انسب دانسته عنان عزيمت بصوب مراجعت انعطاف داده در ظاهر شهر در حوالى شنب غازان نزول كردند و كس به خدمت والد نامدار فرستاده كماهى حالات معروض داشتند نواب سكندر شأن نيز باردوى اغرق و كمر دره بينى كوچ كرده به شهر آمدند و منازل مير اسدالله شوشترى صدر جهت دولتخانه همايون قرار يافته در آنجا نزول فرمودند هر يك از امراء و اركان دولت در يكى از منازل خراب آباد آن شهر مسكن گرفتند راقم حروف در اردوى معلى بود روزى كه به شهر آمد طرفه شهرى به نظر درآمد جميع خانه‌ها كه به طلا و لاجورد تزيين يافته بود خراب شده درها و پنجره‌هاى نقاشى كنده شده بجاى هيمه سوخته شده بود و درختان و باغها و باغچه‌ها قطع شده هيمه ساليانه بقلعه كشيده بودند و از چندين هزار خانه دلنشين يك خانه كه استعداد نشيمن يكى از اوسط الناس داشته باشد سالم نمانده بود و جميع دكاكين و خانات كاشىكار دو طبقه و حمامات ويران شده اجساد قتيلان تبريزى همچنان در كوچه‌ها و بيوت و بازارها افتاده بود مجملا شهر نشاط انگيز تبريز با آن همه نزاهت و خرمى كه داشت ويرانه به نظر درآمده كه از مشاهده آن خاطرها مشوش و دماغ سنگين دلان پريشان ميشد مولانا فروغى تبريزى اين بيت را مناسب حال گفته .\r\n\r\n","description":"","footnote":"","page_name":" 316 ","page_number":346},
  {"content":"\r\n\r\nبيت\r\n وقوع كربلا تسكين دردم ميدهد ورنه * دلم در حسرت تبريز ويرانتر ز تبريز است \r\nنواب سكندر شأن و شاهزادهء عالميان مير جعفر ولد مير راستى محتسب الممالك را امر فرمودند كه چند روز اوقات صرف تكفين و تجهيز قتيلان نموده بدفن كشتگان پردازند و كوچه‌ها و محلات را از لوث روث و لاشه ستوران كه از فقدان عليق سقط شده بر روى يكديگر ريخته بود پاك كردند و مردم تبريز كه بقراء و مزارع پراكنده شده بودند بتدريج به شهر آمده خانه‌هاى خود را ويران و از ذخاير و دفاين نشان نديدند امراء و اركان دولت و ارباب مناصب و غيرهم هر يك در منزلى فرود آمده بودند فى الجمله تعميرى كه محل سكنى تواند بود نموده شهر تبريز بسعى اعزهء اردو و اهالى تبريز فى الجمله تعميرى يافته در آن زمستان قشلاق همايون در آن بلدهء جنت - نمون واقع شد .\r\n\r\nذكر محاربه قلعه تبريز و قضايا كه تا آخر اين سال در پاى قلعه و حين محاصره دست داد به حكم تقدير خالق عباد\r\nچون ارادهء ازلى و مشيت لم يزلى به آن تعلق گرفته بود كه خطهء فرح انگيز تبريز به تصرف روميان درآمده خرابى بسيار در آن بلدهء طيبه راه يابد و اهالى آنجا كه چند سال بفراغت و عافيت گذرانيده سرمست باده غرور و نخوت بودند از وطن جلا شده بانواع شدايد و محن گرفتار آيند و از ناشناسى اختلال احوال آن گروه عبرت افزاى عالميان گردد در زمان دولت و جهانگشائى اختر برج كامرانى و اقبال اعنى شهريار بيهمال ستوده خصال حضرت اعلى شاهى ظل اللهى كه امروز تخت فيروز - بخت ايران از وجود فايض الجود رفعت آسمانى و زينت دو جهانى دارد آن اختلال روى بانحطاط آورده منزهات آن روضهء دلگشا كه از خس و خار حوادث از نزاهت و خرمى افتاده بود بيمن اقبال آن تأييد يافته حضرت ذوالجلال به تصرف اولياء دولت بيزوال درآمده ظلمت آباد فتن و فتور بمشعلهء تيغ آتشبارش روشنى يافته پرتو انگيز عالم امن و سلامت گردد و لهذا هر چند [ 232 
  ] در آن زمان بسعى و اهتمام در دفع اين حادثه بيشتر گردند كمتر نتيجه داد و بعضى امور كه در پردهء خفا مستور بود بحيز ظهور ميآمد كه امر لايق را عايق ميگشت بالجمله چون اردوى همايون در تبريز نزول نمود امراء عظام اطراف و جوانب قلعه را به نظر احتياط درآورده چند جا سيبه تعيين كردند جانب شرقى كه طرف ميدان صاحب آباد و مسجد حسن پادشاه است سيبه نواب جهانبانى و ملازمان خاصهء آن حضرت و على قليخان فتح اغلى و اتباع و جماعت تبريز قرار يافت در جانب قبلى كه طرف محله صحاران ده تجويه است يك سيبه بقورچى باشى و قورچيان و بعضى امراء تعلق گرفت و يك سيبه بشاهرخ خان و طايفهء ذوالقدر متعلق گشت محمدى خان تخماق و تابينان امام قليخان قاجار و مردم قراباغ نيز متعهد يك سيبه شدند .\r\nاما دو طرف قلعه كه جانب غربى و شمالى بود خالى ماند كه جهت قلت لشكر محاصره\r\n\r\n","description":"","footnote":"","page_name":" 317 ","page_number":347},
  {"content":"\r\n\r\nنشد و چون گاهى آوازه آمدن لشكر تركمان و تكلو و ذوالقدران فارس ميرسيد مقرر شد كه اگر ايشان آمده در مقام خدمتكارى باشند در آن طرفها سيبه پيش برند و مرد بيلدار و كلنگ‌دار جهت كار قلعه بر ممالك آذربايجان رقم شد و يراق توپ ترتيب يافته مراد بيك توپچى باشى شروع در توپ ريختن كرد و تا اتمام توپ در ميان مدرسه حسن پادشاه نقبى اختيار كردند كه بميان قلعه زده شود و نقب چيان آهنين چنگ شروع در حفر نقب نمودند .\r\nاما سوانح عجيبه در حين محاصره دست ميداد كه موجب وهن و دل شكستگى عموم سپاه ميشد اول امرى كه سانح شد و موجب اكراه خاطر شاه و سپاه و باعث شكست قزلباش و دليرى محصوران گرديد گرفتارى شاهرخ خان مهردار است كه از عظماء دولت و بزرگ طايفهء رفيعهء ذوالقدر بود از تقدير ايزدى بوقوع پيوست شرح اين سانحه عبرت افزا آنكه مشار اليه مرد شجاع دلير مردانه بود و در عالم غيرت و حميت برو دشوار مينمود كه در ميان شهر تبريز كه خانهء صد سالهء قزلباش است و جميع امراء و اركان دولت عظمى تشريف حضور داشته باشند جعفر پاشا كه مرد اخته لالا سرائيست در دولتخانهء همايون و عمارت هشت بهشت نشسته خطبه بنام خواندگار روم خواند در تسخير آن اضطراب نموده همه روزه اظهار ميكرد كه تا اين قلعه مفتوح نشود خواب و زندگى و آسايش بر ما حرام است از غايت حميت از طريق حزم و احتياط غافل افتاده در هفتهء اول سيبه خود را پيش برده بخانهء كه در حوالى ديوار قلعه بود درآمد نواب جهانبانى اين جلادت و مردانگى و تيز عنانى مستسن نداشت و دو مرتبه كس فرستاد منع كرد كه از آنجا بيرون آمده سيبه را مرتبه بمرتبه پيش برد و هر چند پيشتر رود پشت خود را بكومك و تفنگچى استحكام داده خاطر جمع نموده پيشتر رود خان مذكور جواب فرستاد كه رأى جهان آراء صايب است و چنين ميبايست اما چون آمده‌ايم بازگشتن را لايق نميدانيم بهمت يار باشند كه درين دو سه روز به قضاى ربانى و بيمن همت و اقبال همايونى\r\n يا بر مراد بر سر گردون نهيم پاى * يا مردوار بر سر همت كنيم سر \r\nچون منشور گرفتارى او در لوح قضا ثبت شده بود در توقف آنجا اصرار نمود نواب جهانبانى روز ديگر پيرى بيك ايشيك آقاسى باشى شاملو را نزد او فرستادند كه او را نصيحت نموده از آنجا بيرون آورد مشار اليه نزد او آمده اين گفتگو در ميان بود كه روميه در وقتى كه اكثر لشكريان و اهل كشيك شب متفرق شده كشيكچيان روز هنوز نيامده بودند على الغفلة از قلعه بيرون آمد و بدان سيبه ريختند و جمعى ينكچرى دهنهء كوچه را كه محل آمد و شد بود گرفته بضرب تفنگ راه آمدن كومك مسدود ساختند و جمعى ديگر بر آنخانه محيط گشته از در و پنجره تير و تفنگ بسيار انداختند آخر الامر بر آن خانه مستولى گشته داخل شدند .\r\n\r\nگرفتار شدن شاهرخ خان بدست روميه\r\nشاهرخ خان و ابوالقاسم سلطان ولد او مشهور بزهرمار كه از امراء معتبر و شجعان روزگار بود و پيرى بيك ايشيك آقاسى باشى و چند نفر ديگر كه در آنجا بود جنگهاى مردانه كردند و شاهرخ خان زخمى شده گرفتار گشت و ديگران شربت شهادت چشيدند چون روميه اطلاع يافتند كه شاهرخ خانست فى الفور بازگشته او را بقلعه رسانيدند و در شهر خبر بيرون آمدن روميه و جنگ سيبه شاهرخ خان انتشار يافت از همه طرف قزلباش هجوم نمودند تا رسيدن ايشان روميان بازگشته او را بقلعه\r\n\r\n","description":"","footnote":"","page_name":" 318 ","page_number":348},
  {"content":"\r\n\r\nرسانيده بودند از وقوع اين حال غلغلهء نشاط از قلعه بلند گشته كمال ملال بدل‌هاى بيرونيان راه يافت محصوران از قلعه‌دارى دلير گشته قزلباش شكسته خاطر شدند نواب جهانبانى با وجود آن حال ملال و كلال بخاطر بيهمال راه نداده فرمودند كه هر كس زياده سرى كرده سخن ولى نعمت نشنود نتيجهء آن جز ندامت و پشيمانى نخواهد بود . اما چون در راه دين و دولت كوشيده بود [ 233 
  ] بازماندگان او را نوازش نموده منصب مهردارى را با سلمس خان ولد او عنايت فرمودند و همچنين منصب ابوالقاسم سلطان طهماسب قلى سلطان ولد او مرحمت شد رضا قلى بيك را كه ولد پيرى بيك كه جوان صاحب جمال خردسال بود بجاى پدر ايشيك آقاسى باشى فرمودند و طايفهء ذوالقدر بدستور در همان سيبه معين گشتند اما بجز كشيك و نگاه داشت و محافظت سيبه كارى نتوانستند كرد ديگرى از سوانح مكروهه آن بود كه توپى كه بكله گوش مشهور بود و پانزده من سنگ مىانداخت و از توپخانه شاه جنت مكان در يكى از قلاع مانده بود بپاى قلعه آورده بر برجى از بروج جانب قبلى نصب نموده ميانداختند و تا نصف برج از صدمهء گلولهء آن ريخته شده بود روميه ميان روز بسيبه ريخته مردم را بضرب تفنگ پراكنده كرده ريسمانها بر حلقه‌هاى توپ انداختند و تا جمع شدن مردم هجوم نموده توپ را بپاى ديوار كشيدند و از آنجا بقلعه رسانيدند ديگرى از سوانح آن بود كه بعد از دو ماه اسباب توپ ريختن مهيا شده بود و اعيان قزلباش جمع شده متوجه سرانجام امر مزبور بودند چون قالب توپ جهت شدت شتا و عدم رؤيت آفتاب خوب خشك نشده بود و رطوبت داشت مس كه در كوره گداخته شده بود بقالب سر دادند جوش خورده از قالب به هوا رفت و به اطراف و جوانب ريخت و نزديك به آن رسيد كه از اصابت عين الكمال چشم زخمى بذات مقدس عالى رسيده از آسيب مس گداخته متضرر گردند بارى سبحانه و تعالى حفظ نمود اما چند كس از مقربان و حاضران بساط اقدس از آسيب مس افروخته متضرر و تافته شدند و بعد از دو ماه كه انتظار توپ ريختن كشيده بودند به عمل نيامد بعد از آن برخوردار بيك توپچى باشى ولد حيدر بيك انيس كه از جملهء مقربان بود بتوپ ريختن مأمور گرديد در عرض چهل پنجاه روز اسباب آن را مهيا ساخته در ساعت سعد كه اهل تنجيم اختيار نموده بودند مجلس عالى انعقاد يافته درين مرتبه بنيروى اقبال توپ بزرگ كه بيست و پنج من سنگ مىانداخت حسب المدعا ريخته شده توپ را بسيبه نواب جهانبانى برده نصب نمودند و توپچيان به كار خود مشغول گشتند و نقب نيز پيش تافته مردم صاحب وقوف از روى تخمين و قياس تشخيص دادند كه بقلعه رسيده شبى موازى سيصد كس از جوانان كارآمدنى تعيين نموده بنقب فرستادند كه نقب را سوراخ كرده بقلعه درآيند و كره‌نا نواخته چون آوازهء كره‌نا برآمد از سيبها همه جا يورش نمايند چون تسخير قلعه در آن هنگام رقم پذير كلك تقدير نگشته بود موقوف به زمان دولت و جهان آرائى نواب كامياب همايون شاهى ظل اللهى بود حوادث عظمى بظهور ميآمد و امورى كه باعث تعويق ميشد روى ميداد . مجملا چون دلاوران نقب زود سوراخ نقب را گشودند در تخمين و قياس غلط شده از ميان شير حاجى سر برآورد چند روز ديگر كار ميبايست كرد كه بدرون قلعه رسد حسب الامر سوراخ را گرفته بوقت خود موقوف داشتند در اين اثناء فرار نمودن قلى بيك قورچى باشى افشار كه از اعاظم اركان دولت بود و جبار - قلى بيك برادر زادهء او قورچى باشى نواب جهانبانى بقلعه سانح شد كه موجب تعويق تسخير قلعه گرديد تبيين اين مقال بر سبيل اجمال آنست كه قلى بيك قورچى باشى با محمد خان و ساير امراء در جميع امور متفق بودند و قضيهء قتل نواب مهد عليا والدهء معظمهء نواب جهانبانى و كشتن ميرزا سلمان و ديگر اعمال كه بالطبع مكروه خاطر نواب عالى بود باراده و صوابديد ايشان بوقوع پيوست و هميشه مركوز\r\n\r\n","description":"","footnote":"","page_name":" 319 ","page_number":349},
  {"content":"\r\n\r\nخاطر عالى بود كه در محل مجال از آن طبقه انتقام كشند و قضاياى آمد شد روميه موجب مدارا و تعويق ميگشت و قورچى باشى كه مرد آگاه دل كاردان بود اين معنى را تفرس نموده هميشه خايف و هراسان بود و نواب جهانبانى با او بد مظنه بود درين وقت كه محمد خان و وليخان در مقام فتنه اندوزى درآمده بارادهء بازخواست خون امير خان با يكديگر اتفاق نموده متوجه اردوى معلى گشته قريب بتبريز رسيده بودند و آثار عصيان و طغيان از ايشان بظهور ميرسيد بخاطر انور خطور نمود كه هر گاه قورچى باشى عمدهء اركان دولت است باطنا با فتنه اندوزان تركمان و تكلو متفق باشد عند الوصول انواع فساد محتمل است كه ازو بظهور آيد و عليقلى خان فتح اغلى و محمدى سارو سولاغ كه باعث خون امير خان بودند تحريك مادهء فساد نموده خاطر نشان نواب جهانبانى كردند كه قبل از وصول آن طبقه دفع قورچى باشى لازم است و تأخير در آن جايز نيست زيرا كه بعد از ورود آن جماعت باستظهار يكديگر آنچه اراده نمايند بفعل ميآورند و اين معنى در ضمير انور تصميم پذيرفته چون آوازهء ورود آن گروه متواتر شد در اثناى مشاغل قلعه‌گيرى متوجه دفع او شدند و طهماسب قلى سلطان ولد امير اصلان خان ارشلوى افشار كه در آن چند روز با سيصد كس [ 234 
  ] از طايفه ارشلو بدرگاه معلى آمده بود منصب قورچى باشيگرى نامزد فرموده مقرر داشتند كه بدفع او قيام نمايد و او متقبل اين خدمت شد و قورچى باشى نيز بمدلول الخائن خائف در آن چند روز كه اخبار ورود تركمان و تكلو متواتر ميرسيد بغايت متزلزل بود از سيبه به خانه آمده تمارض كرده چند روز خانه نشين شده منتظر ورود اين طبقه بود در روزى كه طهماسب قلى سلطانرا به آن خدمت نامزد\r\n\r\nفرار نمودن قورچى باشى و رفتن بقلعهء روميان\r\nفرمودند جبار قلى بيك برادر زادهء قورچى باشى در ملازمت عالى و مجلس بهشت آئين بود اين معنى را بفراست دريافته بود فى الفور به منزل آمده او را از اين حال آگاه كرد و ايشان درين وقت مضيق جز بقلعهء روميان رفتن چارهء ديگر نيافته هر دو باتفاق يكديگر در وقتى كه طهماسب قلى سلطان با قشون و لشكر بدرخانهء او رسيده بودند از راه باغچه خود را بيرون انداخته از راهى كه بسيبهء ايشان ميرفت راه قلعه پيش گرفتند چون بپاى قلعه رسيدند تاجهاى خود را از سر برداشته بخندق انداختند روميان كه از بالاى قلعه مشاهدهء اينحال نمودند در گشودند و ايشان را بقلعه درآوردند اين معنى را از ادبار طايفهء قزلباش و اقبال خود دانسته غلغلهء نشاط بايوان كيوان رسانيدند و همان روز جبار قلى بيك در قلعه بر سر نقب رفته روميهء را از نقب زدن آگاه كرد و سوراخ نقب را كه بميان شير حاجى رسيده بود بايشان نشان داد روميه سر نقب را گشوده بضرب تفنگ نقب را از كاركنان خالى كرده و از راه نقب على الغفله بمدرسه حسن پادشاه درآمدند شورش عظيم در آن سيبه واقع شد چون خبر بنواب جهانبانى و على قليخان رسيد از اطراف و جوانب هجوم كردند و فيما بين جنگ عظيم بوقوع پيوست از جانبين جمعى ضايع شدند و روميان نقب را مايهء استظهار خود ساخته از همان نقب تفنگ انداخته اهل سيبه را متضرر ميساختند لاعلاج نقب را چند جا سوراخ كرده كاه ريخته كاه دود كردند و آب بميان نقپ بسته انباشته گردانيدند و آن راه مسدود گشته و زحمتى كه دو سه ماه در حفر نقب كشيده بودند و محتمل بود كه از آن ممر فتح قلعه ميسر گردد ضايع و عبث مطلق شد و چون امراء تركمان و تكلو قريب رسيدند و روز بروز اخبار فتنه و فساد ايشان ميرسيد دست از كار قلعه كشيده بفكر ايشان افتادند و جمعى از تبريزيان و مردم آذربايجان را تعيين كردند كه در سيبها بوده محافظت دروازه‌هاى قلعه نمايند كه روميه بيرون نتوانند آمد و نواب جهانبانى و ساير امراء بسرانجام دفع ايشان پرداختند از سوانح\r\n\r\n","description":"","footnote":"","page_name":" 320 ","page_number":350},
  {"content":"\r\n\r\nاينسال قضيه فوت صدر مغفور مير شمس الدين محمد خبيصى كرمانى است كه در اثناء محاصره قلعهء تبريز به مرض سور الغنيه درگذشت مشار اليه سيد بزرگ عاليشان نيكو اخلاق و بوفور قابليت و استعداد اتصاف داشت در علم رياضى و هيأت و رمل و نجوم و منشى طبيعت و بسيار خوش صحبت بود شعر را خوب ميگفت و فهمى تخلص داشت چون بر مسند صدارت قرار گرفت نواب سكندر شأن در تعظيم و تكريم\r\n\r\nفوت مير شمس الدين محمد صدر خبيصى\r\nو اقتدار و استقلال او مبالغه فرموده كلى و جزئى امور شرعيه برأى و رؤيت او مفوض گرديد و مشار اليه دست دريا نوال ببذل و احسان گشوده قرب بيك صد هزار تومان زر نقد و خاك فيروزه كه از وجوهات وقفى ممالك و نذورات شاه جنت مكان و خمس معادن فيروزه و غيره در خزانهء عامره موجود بود در عرض دو سه سال بسادات و علماء و صلحاء و فقراء و طالب علمان و مستحقان هر طبقه داده مشاهير اين طبقه را رعايتها كلى نمود و جمعى كثير بوسيله او از موايد احسان پادشاهى بهره‌مند گرديدند اشعار رنگين دارد چند بيت غزل و رباعى درين نسخه ثبت افتاد .\r\nغزل\r\n شراب عشق در هر مشربى كيفيتى دارد * ز شيرين كوه كن حالى ز خسرو حالتى دارد \r\n سبوى باده در سر ميرود فهمى بميخانه * بمحرابش نيايد سر فرو خوش همتى دارد \r\nاين دو رباعى ازو مشهور است :\r\nرباعى\r\n در ميكدهء عشق شراب دگر است * در شرع محبت احتساب دگر است \r\n مستان تو فارغند از روز حساب * زين طايفه در حشر حساب دگر است \r\nرباعى\r\n ترسا بچه ايست آتش افروز كنشت * كاتش زده در خرمن صد حور سرشت \r\n چون هيمه كشان براى آتشكده‌اش * رضوان همه شاخ طوبى آرد ز بهشت \r\nدر وقت رحلت اين رباعى گفته بود :\r\n خواهيم ازين جهان فانى رفتن * در زير لحد بناتوانى خفتن \r\n در گوش زمين ز بيوفائى فلك * حرفى به زبان بيزبانى گفتن \r\n\r\nذكر آمدن طايفهء تكلو و تركمان به تبريز و بازگشتن آن قوم فتنه انگيز و آنچه در آن حين روى [ 235 
  ] داد از ستيز و آويز\r\nسابقا بر صحيفهء بيان بقلم مكسور اللسان رقم تحرير يافت كه بعد از گرفتارى\r\n\r\n","description":"","footnote":"","page_name":" 321 ","page_number":351},
  {"content":"\r\n\r\nامير خان محمد خان تركمان از وقوع اين حال و ترقى و تربيت على قليخان فتح اغلى و اعتبار و اقتدار طايفهء شاملو و استاجلو انديشناك گشته از كاشان بهمدان رفت برادران و اولاد امير خان نيز آنجا جمع شده ولى خان تكلو را با خود متفق ساخته تهييج فتنه كرده در مقام تضييع و كسر اعتبار آن دو طايفه شدند و با وجود آمدن لشكر روم و تسخير بلدهء فاخره تبريز و احكام مؤكده كه از موقف سلطنت بطلب ايشان صدور مىيافت از ايشان تقاعد ورزيده نيامدند و از اطوار ايشان بين الجمهور چنين مشهور گشت كه امراء و اعيان تركمان و تكلو با يكديگر عهد و پيمان بسته قرار داده‌اند كه بهيئت اجتماعى باردوى معلى رفته نواب جهانبانى را مجبور سازند كه بر وفق رضاى ايشان عمل نموده على قليخان فتح اغلى و محمدى سارو سولاغ و ساعيان قتل امير خان را بدست اولاد او دهند كه بقصاص رسانند و طايفهء شاملو و استاجلو را از نظر اعتبار انداخته صاحب وجودى از آن دو اويماق در خدمت خود راه ندهد و بدستور امور دولت برأى و رضاى ايشان منوط باشد بدين انديشهء باطل و مواضعه عاطل از يكديگر جدا شده هر يك بالكا و اقطاع خود رفتند كه سامان و سرانجام قشون و لشكر نموده در ميعاد مقرر روانه شده يك جا جمع آيند .\r\nسولاغ حسين تكلو كه از امراء معتبر آن طايفه و در قلمرو عليشكر صاحب الكاء بود برين مقدمات انكار بليغ كرده وليخان را منع مينموده كه باغواء تركمانان در مقام فساد نبوده سر رشتهء اخلاص را از دست ندهند و چون بمحافظت سرحد بغداد مأمور است مادام كه حكم اشرف بطلب او صادر نگردد بسخن محمد خان از مكان خود حركت نكند پادشاهان اختيار سر و مال لشكريان دارند از طريق اخلاص و فرمانبردارى دور است كه زبان اعتراض بپادشاه و پادشاهزادهء خود گشوده در باب قتل امير خان سخن گوئيم وليخان ازو متوهم شد و دغدغه نمود كه مبادا عقيده آقايان تكلو را با او فاسد گرداند با او در مقام عناد درآمد فيما بين انواع وحشت روى داد بالاخره منجر بدان شد كه وليخان اكثر طايفهء تكلو را با خود متفق ساخته باتفاق محمد خان بر سر او رفت و فيما بين جنك واقع شده و مردم سولاغ حسين دنيا دارى كرده زياده در مقام مدافعه نشدند در اثناى حرب و ضرب زخم قوى بسولاغ حسين رسيده از مدافعه عاجز شده گرفتار گرديد وليخان برو تسلط يافته در حين توجه تبريز او را از ميان برداشت .\r\nمجملا چون خبر مراجعت عثمان پاشا و قلعه ساختن در تبريز و نزول رايات جلال بپاى قلعه و محاصره نمودن بعراق رسيد امراء تركمان و تكلو ظاهر خود را به لباس خدمتكارى آراسته باطنا جهت حصول مطالب خود روى توجه بجانب تبريز آوردند محمد خان با طوايف تركمان كه در كاشان و قم و ساوه بودند و مسيب خان شرف الدين اغلى تكلو از طهران و مختار سلطان برادر زادهء او از ورامين و وليخان تكلو و على سلطان پاك مال ولد او و برادران و اولاد و اتباع امير خان از همدان متوجه شده با قشون آراسته يك جا جمع شدند و كس به اطراف و جوانب عراق فرستاده از طايفهء تركمان و تكلو هر كس در هر محل اقامت داشت احضار نموده جمعيت عظيم در اردوى ايشان دست داد امت خان ذوالقدر امير الامراء فارس با امراء تابين خود كه بعد از معاودت يساق خراسان رخصت يافته بالكاى خود رفته بودند كه سامان و سرانجام يساق آذربايجان نموده روانه كردند درين هنگام بعراق رسيدند محمد خان با او ملاقات نموده ابواب ملايمت و دوستى با او و طايفهء ذوالقدر مفتوح داشته تكليف مرافقت نمود امت خان بتصور آنكه فسادى كه روى داده بصلاح انديشى و وساطت او باصلاح آيد و مرضى خاطر اشرف و همگنان باشد قبول مرافقت نموده به يكديگر تلاقى\r\n\r\n","description":"","footnote":"","page_name":" 322 ","page_number":352},
  {"content":"\r\n\r\nشدند و باتفاق نزول و ارتحال مينمودند رفته رفته محمد خان و رفقا بلطايف الحيل امت خان را در امورى كه مكنون خاطرشان بود با خود متفق ساختند و امت خان با آنكه مرد عاقل و كاردان با رأى و تدبير بود بوسوسه و افسون راه صواب گم كرده طريق خطا پيموده رفيق ايشان شد و چون اين اخبار بدار السلطنه تبريز رسيد هر چند ظاهر بود كه جمعيت و اتفاق ايشان دلالت بر فتنه و فساد مىنمايد اما نواب جهانبانى خواستند كه ارادهء خاطر و حقيقت و موافقت و مخالفت ايشان بين - الجمهور سمت ظهور يابد از جانبين مراسلات بميان آوردند اول از جانب نواب سكندر شأن كس [ 236 
  ] نزد ايشان فرستاده مناشير استمالت مبنى بر وفور عاطفت عز اصدار يافت كه ايشان يك جهت و دولتخواه اين خانوادهء رفيعه‌اند و حقوق خدمات چندين ساله دارند در وقتى كه عثمان پاشا و لشكر روم به اين مرز و بوم كمر بر تسخير ولايت تبريز كه مقر سلطنت قديم اين دودمان است بستند طريق يك جهتى و سزاوار غيرت و حميت آن بود كه بعد از استماع اين اخبار بىآرام گشته بىآنكه حكم همايون بطلب ايشان اصدار يابد از روى فدويت و اخلاص مقيد بجمعيت و انفاق يك - ديگر نشده هر يك بطريق معهود بسرعت و استعجال متوجه پايهء سرير سلطنت و اقبال گرديده آثار جانسپارى بظهور رساند .\r\nبعد از دفع شر اعادى دولت قاهره اگر مطلب و ملتمسى داشته باشند عرض نموده استدعاى حصول مطالب خود نمايند در آن باب تعلل نموده با آنكه احكام موكد بتأكيدات عظيمه بطلب ايشان صدور يافت مساهله از حد اعتدال گذرانيدند و حالا كه متوجه اردوى همايونند مسموع مى - گردد كه جمعيت عظيم نموده بهيئت اجتماعى ميآيند و از اين اتفاق فتنه انگيزى و نفاق ظاهر مى - شود اگر فى الواقع بر جادهء اخلاص و يك جهتى ثابت قدم و رقبهء اطاعت بر ربقهء فرمانبردارى دارند طريق آنست كه به جهت رفع مظنه مقيد بجمعيت و اتفاق يكديگر نشده هر يك با قشون و لشكر خود عليحده روى ارادت و بندگى بپايهء سرير اعلى آورده شرف بساط بوس دريابند و هر كدام به خدمتى كه مأمور گردند قيام نمايند كه جز لطف و شفقت نسبت بايشان امرى بظهور نميآيد و بمسيب خان شرف الدين اغلى تكلو پيغام دادند كه او را با نواب همايون قرابت قريبه است اگر امراء تركمان به جهت قتل امير خان از فرزند ارجمندم توهم دارند او را درين امور چه دخل است سزاوار اخلاص موروثى و ملاحظهء حقوق تربيت و اصطناعات پادشاهى آنست كه خود را داخل مجمع آنطبقه نسازند و بسعى هر چه تمامتر متوجه پايهء سرير خلافت مصير گردد .\r\nامراء مذكور نيز عرضه داشت بدرگاه معلى فرستاده بعد از اظهار غلامى و فدويت عرض نموده بودند كه بر ضمير اشرف ظاهر است كه ميانهء اويماق تكلو و تركمان و شاملو و استاجلو سوابق ازمان طريق عناد مسلوك بوده بتجديد در خراسان بنا بر دولتخواهى نواب جهانبانى جمعى كثير از آن دو طايفه بدست تركمان و تكلو بقتل رسيد حالا كه در خدمت عالى مورد تربيت و شفقت شده‌اند و نواب جهانبانى را بما دولتخواهان بد مظنه و بىشفقت كرده‌اند و قضيهء امير خان نيز نتيجهء افساد ايشان است و الا ازو امرى كه مستوجب قتل باشد صدور نيافته بود خواهش ما آنست كه آن طبقه را در خدمت نواب جهانبانى قدر و منزلتى نباشد جمعيت و اتفاقى كه واقع شده بنابر خوف اضداد است و مسيب خان نيز در عذر مرافقت سخنان مناسب حال القا نموده بود و چون عريضهء\r\n\r\n","description":"","footnote":"","page_name":" 323 ","page_number":353},
  {"content":"\r\n\r\nامراء مذكور رسيد خاطر نشان نواب سكندر شأن و شاهزادهء عالميان گرديد ديگر باره احكام مطاعه از موقف جلال باسم ايشان صادر گشت كه كل طوايف اخلاص گزين قزلباش را درين دولت حق خدمت است و ارباب اخلاص را از موايد احسان پادشاهى بىبهره نمودن خلاف آئين مروت اگر جمعى از طايفهء شاملو و استاجلو بحسب اقتضاى زمان عصيان ورزيده در خراسان فتنه انگيزى نموده باشند جمعى ديگر را كه در عراق و آذربايجان غاشيهء بندگى در دوش و حلقهء ارادت در گوش دارند انواع خدمات و جانسپارى از ايشان خصوصا محمدى خان تخماق كه از اعاظم طايفهء استاجلو است و اولاد ولى خليفه كه از امراء معتبر شاملو بود بظهور رسيد و ميرسد بمقتضاى ولا تزرو ازرة وزرا اخرى باولياء آن جماعت مؤاخذ نتوان داشت و على قليخان فتح اغلى كه مورد تربيت گشته چون از اول جلوس همايون ملازم ركاب عالى فرزند ارجمند است و خدمات ازو بظهور رسيده و امرى كه خلاف ارادت و اخلاص باشد ازو مشاهده نشده اگر مشمول نظر عاطفت گشته تربيت يافته باشد چه قصور دارد و تربيت او چرا موجب بىالتفاتى با طايفهء ديگر باشد و آنچه معاملهء امير خانست بمحض ارادهء خاطر شريف نواب جهانبانى كه ازو غبار آلوده شده بود وقوع يافت و گفتگوى ايشان در آن ماده منافى عقيدت و اخلاص است آنست كه در ميانهء قزلباش در وقتى چنين كه بلدهء تبريز از دست رفته همگى همت متوجه تسخير قلعه آنجا است احداث فتنه نكند كه اگر خلاف اين معنى ازيشان بظهور آيد و در فتنه اندوزى اصرار نمايند بر ذمت همت ما نيز دفع شر ايشان لازم ميگردد چرا ملاحظهء عواقب امور و شامت كفران نعمت نمينمايند درين مرتبه نيز امراء مذكور متفق اللفظ جواب فرستادند كه ما همان شيوهء ارادت و اخلاص مرعى و مسلوك ميداريم .\r\nاما به جهت دفع ضرر و شر معاندان و اضداد اتفاقى واقع [ 237 
  ] شده چون بپايهء سرير اعلى رسيم آنچه رضاى خاطر اشرف اعلى و نواب جهانبانى باشد و موجب دشمن كامى نگردد به عمل خواهيم آورد .\r\nچون مراسلات مذكور وقوع يافت و از اطوار آن گروه رايحهء شقاق و نفاق بمشام همگنان ميرسيد حكم مطاع مشتمل بر عواطف و الطاف و منشور عنايت از جانب نواب جهانبانى باسم امت - خان امير الامراء فارس و طايفهء ذوالقدر كه رفيق آن گروه شده بودند عز اصدار يافت كه ما او را تربيت نموده بايالت شيراز و امير الامرائى مملكت فارس معزز و سربلند گردانيده‌ايم و طايفهء ذوالقدر هميشه صوفى و يكجهت اين خاندان ولايت نشان بوده‌اند و هرگز ايشانرا با طايفهء تكلو و تركمان الفتى و با معاندان ايشان كلفتى نبوده اگر آن جماعت جهت مطالب خود صلاح در جمعيت و اتفاق ديده بهيئت اجتماعى ميآيند طايفهء ذوالقدر را با اين مقدمات چكار و باعث مرافقت ايشان چيست اگر صلاح انديشى و ريش سفيدى منظور است كه بوساطت ايشان فسادى كه روى داده باصلاح آيد ديگر ريش سفيدان اويماقات و مردم خيرخواه صلاح انديش در درگاه معلى هستند ايشان نيز بدرگاه جهان پناه آمده با ريش سفيدان اويماقات اتفاق نموده هر گونه استدعائى كه متضمن مصلحت دولت قاهره باشد درين امور نمايد باسعاف مقرون خواهد بود اگر امت خان و طايفهء ذوالقدران فارس نيز از جادهء اخلاص انحراف ورزيده شريك فساد آن طبقه گردند عنقريب شامت كفران نعمت قرين حال كافر نعمتان خواهد بود و احكام مذكور مصحوب حبيب بيك ذوالقدر يساول صحبت نواب جهانبانى مشهور بكور حبيب فرستاده شد و چون او باردوى امراء رسيد امت خان بمضامين فرمان اطلاع يافت بنابر معاهده و پيمان كه با محمد خان نموده مؤكد بايمان گردانيده بود بمصلحت\r\n\r\n","description":"","footnote":"","page_name":" 324 ","page_number":354},
  {"content":"\r\n\r\nاو و رفقاء عمل نموده اوامر پادشاهى را گردن اتقياد ننهاد و محمد خان و امراء رفيق به آن اكتفا ننموده امت خانرا تكليف كردند كه حبيب بيك را بقتل رساند كه برايشان ظاهر شود كه عن صميم - القلب با آن طبقه متفق است .\r\nبعضى عاقبت انديشان ذوالقدر راضى نبودند كه امت خان مرتكب آن فعل شنيع گردد محمد خان در آن باب اصرار نمود امت خان طوعا او كرها در چمن سلطانيه بقتل آن بيگناه اقدام نمود و بعد از قتل او كوچ كرده كوچ بر كوچ روانه تبريز شدند\r\nچون حقيقت قتل حبيب بيك بمسامع جلال رسيد و امراء مذكور به شهر نزديك شدند نواب جهانبانى عليخان بيك تركمان داروغه دفتر خانه را كه از اولاد فتحى بيك پروانچى اغلى و عظماء آن طبقه بود و پدران ايشان حق خدمت قديم درين دولت دارند برسالت نزد محمد خان فرستاد كه او را نصيحت نموده قرار دهد كه سالك طريق اخلاص و نيكو بندگى بوده بر وفق رضاى نواب جهانبانى سلوك نمايد و در باب قتل امير خان اصلا سخن نگويد و با على قليخان فتح اغلى و محمد - بيك سارو سولاغ در اينباب اظهار عناد و كلفت نكند كه بعد از تسخير قلعهء تبريز در رعايت بازماندگان امير خان بدانچه صلاح او باشد چنان شود .\r\nعلى خان بيك مذكور باردوى امراء رسيده علت بطبيعت داده باز پس نيامد و چون نزديكتر رسيده در حوالى شهر نزول نمودند ادهم خان تركمان ولد حيدر سلطان جابوق كه از معتبران تركمان و در خدمت نواب جهانبانى معزز و محترم بود و با على قليخان نيز الفت تمام داشت و در مجلس عالى از اعمال ناهنجار تركمانان همواره خجالت ميكشيد نواب جهانبانى به قصد آنكه او را از خجالت و سرافكندگى خلاصى دهد امر فرمودند كه بميان آن جماعت رفته بموعظه و نصيحت رفع فساد آن قوم نمايد اگر نصيحت پذيرا باشند بوساطت او از پردهء حجاب بيرون آمده بملازمت گرايند و الا ادهم خان با اويماق خود باشد چه ظاهر بود كه هر گاه امراء مذكور سالك طريق عناد و لجاج باشند او را نيز بطريق عليخان بيك و ديگران نگاه خواهند داشت .\r\nمشار اليه نيز راغب اين معنى گشته روانهء مقصد شد او نيز چنان رفت كه ياران رفتند همانا سخنان او تأثيرى نكرده بود و محمد خان مقدم او را غنيمت شمرده نگاه داشت و چون بموضع سعيد آباد چهار فرسخى تبريز رسيدند و مخالفت و عصيان ايشان بوضوح پيوست از جماعت تكلو و تركمان هر كس در اردو بود خائف و هراسان گشته بتفاريق فرار نموده بايشان پيوستند و كچل مصطفى افشار كه از ميرزاده‌هاى آن طايفه بود و بعد از فرار جبار قلى بيك بقلعه چنانچه سبق ذكر يافت در عوض او بمنصب قورچى باشيگرى نواب جهانبانى سرافراز شده كمال اهليت و مردمى داشت بيجهتى ظاهر فرار نموده بامراء طاغى پيوست و در آن چند روز هر كس سوء مزاجى از نواب جهانبانى به خود گمان داشت [ 238 
  ] يك يك و دو دو فرار نموده هر شب جمعى گريخته به آن طبقه ميپيوستند و مادهء خصومت و نزاع قوىتر ميشد .\r\nنواب جهانبانى بملاحظهء آنكه مبادا از آن جماعت على الغفله امرى بظهور آيد كه موجب فساد كلى گردد چون اكثر اوقات جهت سركارى كار قلعه امير خان كه مسكن عليقلى خان و در جنب قلعه روميان و طرف سيبه نواب جهانبانى بود بسر ميبردند نواب سكندر شأن را نيز تكليف آمدن آنجا كردند آن حضرت و شاهزادگان و اهل حرم همگى بقلعهء امير خان نقل نموده دولتخانهء همايون در آنجا قرار يافت و على قليخان نيز برسم خدمت و كشيك در آنجا توقف نموده بلوازم ميزبانى و خدمتكارى\r\n\r\n","description":"","footnote":"","page_name":" 325 ","page_number":355},
  {"content":"\r\n\r\nپرداخت و جمعى از امرأء عظام و قورچيان گرام و ملازمان خاصه را امر فرمودند كه هميشه بكشيك در دولتخانهء همايون حاضر بوده باشند و جمعى ديگر را تعيين كردند كه تا سر خيابان شهر كه محل آمد شد مترددين راه عراق است رفته بطريق قراولان از اطوار ايشان آگاه باشند .\r\nچون از سعيد آباد كوچ كرده بموضع فهوسفنج كه دو فرسخى شهر است رسيدند جمعى از لشكريان ايشان يراق بسته بطريق قراولى پيش آمده مشاهدهء نمودند كه از اين طرف نيز لوازم حزم و احتياط مرعى است روز ديگر كس به خدمت نواب جهانبانى فرستاده مطالب سابق را اعاده نمودند ماحصل كلام آنكه طايفهء استاجلو بيجنايتى بقتل امير خان اقدام نموده‌اند و ما على قليخان فتح اغلى را خونى او ميدانيم نواب جهانبانى خونيان را گرفته بدست اولاد امير خان دهند كه بقصاص رسانند و الا ما را تاب و طاقت آن نيست كه ايشانرا بدين عزت و اعتبار مشاهده كنيم كه در خدمت عالى ركن ركين دولت باشند و نواب جهانبانى نيز جواب بدستور سابق دادند و آمد شد تكرار يافته مشخص شد كه آن گروه بدون حصول مطلب سر بچنبر اطاعت و انقياد درنياورند بلكه اراده دارند كه از روى اقتدار و استقلال بقهر و غلبه داخل شهر شده آنچه مكنون خاطرشان باشد بظهور آورند و چون ظهور اين مطلب از غيرت و حميت پادشاهى دور و در ميزان خرد ناسنجيده مينمود نواب جهانبانى عنان از طريق رفق و مدارا كه باقتضاى وقت و زمان مسلوك ميداشتند پيچيده بجانب مخاطبه و معاتبه انعطاف دادند و نايرهء غيرت التهاب يافته سخنان عتاب آميز بر زبان مبارك راندند .\r\nآن گروه در روز در فهوسفنج توقف نموده روز سيم بهيأت اجتماعى سوار شده يسل بسته اول چرخچى پيش انداخته با اسلحه و يراق جنگ تا سر خيابان آمدند و چون خبر سوارى ايشان بدين رسم و آئين به شهر رسيد و مشخص شد كه موعظه و پند آن قوم سودمند نيست و نايرهء فتنه و فساد و بىادبى ايشان جز بسحاب تحريك سيف و سنان انطفاء نميپذيرد ناموس سلطنت اقتضاى آن كرد كه ازين طرف نيز عساكر اقبال مستعد گوشمال آن گروه گردند جمعى از امراء عظام خصوصا امراء استاجلو و اتباع عليقلى خان بمقابلهء ايشان فرستادند و بملاحظه آنكه مبادا از جانب ايشان غلبه بعساكر ظفر شعار واقع شود موكب عالى نيز متعاقب در حركت آمد و نواب سكندر شأن را نيز تكليف سوارى فرمودند و در ركاب همايون والد بزرگوار اعلام سطوت و جلال افراخته بمقابلهء آن مخاذيل شتافتند و چون بىادبى و خيرگى قوم از حد اعتدال تجاوز نموده نايرهء غضب خسروانه التهاب يافته بود احدى از امراء و اركان دولت و صلاح انديشان پايه سلطنت را قدرت آن نشد كه در وقت سوارى نواب جهانبانى حرفى كه موجب فسخ آن عزيمت باشد توانند گفت چون رأيات ظفر آيات بسر خيابان رسيد يكه سواران طايفهء استاجلو كه قراول بودند آهنگ محاربه را ساز داده پيشتر رفتند .\r\nاز آنطرف نيز بيدولتان آن گروه كه بدمستان بادهء جهل و غرور بودند دليرى نموده اسب جلادت پيش راندند و فيما بين دست بازى شده دو سه كس زخمدار شده بودند كه امام قليخان قاجار بيگلر بيگى قراباغ و محمدى خان تخماق و سيد بيك كمونه و شاه قلى خلفاى روملو عليقلى خانرا با خود متفق ساخته در پيش ركاب مقدس شاهزادهء نامدار پياده شده سر ارادت و اخلاص بر زمين بندگى سودند عنان بارگى صبا رفتار شاهزادهء كامكار را بدست دولتخواهى گرفته عرض كردند كه پادشاهان عالى مقدار را بمقابله غلامان عاصى خود رفتن لايق دولت نيست و مع ذلك روز بيگاه شده اگر موكب عالى اندكى بيشتر در حركت آيد محتمل است كه درين شب ديجور چندين خون ريخته شود و آن طبقه را چه قدر و منزلت آنست كه بتأديب ايشان بنفس همايون متحمل گردند ملتمس ما دولتخواهان\r\n\r\n","description":"","footnote":"","page_name":" 326 ","page_number":356},
  {"content":"\r\n\r\nآنكه امروز عنان بصوب مراجعت انعطاف داده در تأديب اهل عصيان يك دو روز ديگر صبر فرمايند كه شايد بوسيلهء ما دولتخواهان از مركب تجبر و تكبر فرود آمده سر بر بقهء فرمانبردارى درآورند و اگر درين مرتبه از مصلحت ما بندگان درگذرند [ 239 
  ] احتياج تصديع ملازمان موكب عالى نيست مهم ايشان بسعى ما غلامان كفايت ميگردد و نواب جهانبانى بمصلحت دولتخواهان عمل نموده كس فرستاده قراولانرا منع كردند التماس امراء را به خدمت والد نامدار عرض نموده حسب الاستدعا به شهر معاودت فرمودند .\r\nروز ديگر امراء تكلو و تركمان كس فرستاده استدعاء نمودند كه دو سه كس از ريش سفيدان معتمد را بفرستد كه بعضى حكايات با ايشان گفتگو شود نواب جهانبانى تجويز كس فرستادن نكردند و زياده ازين مداهنه با آن قوم مناسب رتبهء سلطنت و پادشاهى نميدانستند نواب سكندر شأن صلاح در ايجاب ملتمس ايشان ديده سيادت پناه مير ابوالولى انجو صدر كه در آن و لا قاضى عسكر ظفر اثر بود و از امراء سيد بيك كمونه و شاهقلى خلفاى روملو را كه مردم خير انديش بودند فرستادند .\r\nاما بملاحظهء آنكه مبادا ايشان را نيز بطريق ادهم خان و ديگران نگاه دارند مقرر شد كه بر سر خيابان از فوج قراولان جدا شده‌اند كمى پيشتر روند و از آن طرف محمد خان و امراء از لشكريان خود جدا شده پيشتر آيند و در سر اسب هر گونه سخنى داشته باشند گفتگو نموده بازگردند جماعت مذكور حسب الفرموده عمل كردند .\r\nماحصل سخن آن جماعت آنكه سبب چيست كه نواب جهانبانى به جهت رضاى خاطر دو شخص مفسد كه از ايل و اويماق و عشيرت ايشان در خراسان انواع فتنه بظهور رسيده و ميرسد سه اويماق معتبر قزلباش را كه تكلو و تركمان و ذوالقدر باشند از خود مأيوس و روگردان مىكند و درين وقت كه روميان در تبريز قلعه ساخته‌اند ده هزار كس كه درين شدت شتا و سورت سرما متحمل مشاق يساق شده به آنجا رسيده باشند پراكنده ميسازند حضرت اعزه جوابهاى مسكت مناسب وقت دادند بعد از قيل و قال بسيار بدين راضى شدند كه من بعد از قضيهء قتل امير خان و بازخواست آن حرفى بر زبان نياورند .\r\nاما چون عليقلى خان و محمدى ساروسولاغ خمير مايهء اين فساد بوده‌اند و خاطر مبارك عالى را از ما آرزو كرده‌اند اگر به جهت انتظام امور سلطنت و اقتدار پادشاهى ايشان را از درجهء اعتبار نمىاندازند بارى در اينوقت به جهت تأليف قلوب طايفهء تركمان و اولاد و اتباع امير خان ايالت ولايتى از ولايات قلمرو همايون نامزد نموده روانه نمايند كه در درگاه معلى نبوده باشند تا اندكى موجب اطمينان قلب و آبروى اين طايفه گشته ما خاطر جمع آمده ملازمت نمائيم بعد از ايامى كه معاملات فى الجمله باصلاح آمده باشد و خاطر ما بندگان از توجهات عالى اطمينان يافته باشد و رأى جهان آرا اقتضا نمايد بدرگاه طلبند مصلحان مذكور معاودت نموده مقدمات مذكور را عرض نمودند يك دو روز درين فكر و انديشه بسر رفت چون بعضى امور خفيه در پردهء تقدير مستور بود كه باقتضاى قضا و سرنوشت آسمانى از ظهور آن چاره نبود هيچ اثرى برين گفتگو مترتب نشد و سعى و تدبير عقلاء و خير انديشان طرفين مفيد نيامد .\r\nچون رسوخ نواب جهانبانى در حمايت عليقلى خان و محمدى و حفظ تربيتى كه ايشان را نموده بود بدين مثابه سمت ظهور يافت و مشار اليهم هر دو در مجلس عالى زبان بعرض عالى گشودند بعد از اداى شكر و الطاف شهريارى معروض گردانيدند كه رضاى ما غلامان منوط به\r\n\r\n","description":"","footnote":"","page_name":" 327 ","page_number":357},
  {"content":"\r\n\r\nرضاى خاطر مبارك است و بامرى كه موجب نقصان دولت است راضى نيستيم ده هزار كس را به دو كس برابر كردن مناسب وقت و لايق دولت نميدانيم و ما را به هيچ امرى مضايقه نيست بهر چه صلاح دولت و مقتضى رأى عالى است بىتأمل به عمل آورند : « ما دل نهاده‌ايم بهر چيز راى تست » نواب جهانبانى فرمودند كه اين جمله رسوخ مبالغهء ما درين امور به جهت خاطر شما نيست چون بارادهء خاطر خود شما را تربيت نموده مورد شفقت گردانيدم گفتگوى خصماء درين باب نسبت بما سوء ادب است و بيرون كردن از درگاه موجب ضعف نيت و عدم اقتدار سلطنت است لهذا بر سر آن ايستاده بهيچوجه بامرى كه خلاف اراده و رضاى خاطر عالى باشد رضا نميدهيم و عنقريب بارى تعالى كه احكم الحاكمين است ميانهء ما و حرام نمكان بىادب حكم خواهد كرد شما به حال خود باشيد .\r\nروز ديگر در ساحة بارگاه معلى طرفه سانحه حيرت افزا از پردهء خفا بدرجهء ظهور رسيد اسمعيل قلى برادر زاده حسينعلى بيك الكسن اغلى ذوالقدر كه از مفسدان قزلباش بود و هميشه ازو فتنه و فساد بظهور ميرسيد با جمعى از فتنه انگيزان مثل طهماسب قلى بيك قاپوچى افشار برادر شهسوار بيك قاپوچى باشى و خليفه قاجار و غيرهم از قورچيان عظام كه در كشيك بودند خود را به لباس دولت خواهى آراسته به زبان چاپلوسى بگفتگو درآمدند .\r\nماحصل كلام آنكه عمده‌ترين ملازمان در بارگاه پادشاهى قورچيان عظامند و بهر امورى از امور دولت پادشاهى انفاق نمايند ديگران را جز اطاعت چاره نيست حالا ما را مشكلى افتاده نميدانيم سبب چيست كه به جهت رضاى خاطر عليقلى خان [ 240 
  ] فتح اغلى و محمدى ساروسولاغ طوايف قزلباش دو گروهه شده مهم بحرب و قتال مىانجامد چرا امراء تكلو و تركمان و ذوالقدر كه بجمعيت و ازدحام تمام آمده‌اند راه نمييابند كه بملازمت رسيده در تسخير قلعه رومى ساعى و مددكار باشند بعضى ساده لوحان بيخرد كه در ميانهء صوفيان قزلباش پيره و خليفه مينامند اين مقدمه را صوفيگرى و اخلاص نام نهاده آن طبقه مستحسن شمرده همگى با يكديگر يكدل و يك زبان شده قرار دادند كه به خدمت نواب جهانبانى رفته چنانچه شيوهء پير مريدى است عرض مشكل خود كرده التماس حل آن نمايند جهلاء و بيدولتان و اشرار طايفه قورچى با خود مخمر ساختند كه اگر از جانب شاهزاده كامكار تشفى حاصل نشود بهيئت اجتماعى بر سر عليقلى خان و محمدى رفته ايشان را با هر كس كه مانع اين امر باشد بقتل آورند و به اين انديشهء فاسد فرياد برآورند كه هر كس شاهى سيون و خيرخواه اين دولت است بر سر ما جمع شود جمعى كثير هجوم نموده غوغاى شاهى - سيونى بميان عوام افتاد و عظماء آنقوم بدر دولت سراى نواب جهانبانى رفتند .\r\nجهلاء و اشرار قبل از آنكه ارادهء قوم از قوت بفعل آيد بركاب خانه و بيوتات عليقلى خان ريخته اسباب بسيار از سركار او بغارت و تاراج رفت و خبر قتل ايشان از افواه خلايق در شهر شيوع يافته اكثر خانه‌هاى ملازمان على قليخان و محمدى و اعيان استاجلو كه در محلات بود به غارت و تاراج رفت و مژده به امراء تكلو و تركمان رسيده در ميانهء ايشان آثار بشاشت و خرمى بظهور پيوست .\r\nالقصه از غلغله و شورش و غوغاى شاهى سيونان مجلسيان عالى را احوال دگرگون گشت آن جماعت پيش پنجره آمده معتبران آن جماعت عرض مدعاى خود كرده اما در پرده سخن گفته جرأت نكردند كه كسى را نام برند نواب جهانبانى در اول حال با ايشان برفق و مدارا تكلم نموده فرمودند كه پادشاه و مرشد ما و شما نواب سكندر شأنست كه در وثاق خود تشريف حضور دارند\r\n\r\n","description":"","footnote":"","page_name":" 328 ","page_number":358},
  {"content":"\r\n\r\nبه خدمت آن حضرت رفته عرض مدعاى خود كنيد من هم قايم مقام و وليعهد پادشاه و مرشد ميدانيم و مطالب اصلى ما بجز دولتخواهى چيزى نيست نواب جهانبانى باسمعيل قليخان شاملو امر فرمودند كه پيشتر رفته آن جماعت گفتگو نمايد كه سخن با كيست و مقصد اصلى چيست اسمعيل قليخان از ميان همان پنجره با ايشان به حرف و صوت درآمده تسلى داده گفت انشاء اللّه تعالى آنچه صلاح دولت است بظهور آورده نخواهيم گذاشت فيما بين عساكر قزلباش فتنه و نزاع وقوع يابد و نواب جهانبانى نيز راضى نيستند كه در ميانهء اين دو گروه كه ملازم يك درگاه‌اند فسادى روى دهد تا ممكن و مقدور است در رفع مواد خصومت ميكوشيم آن طايفهء بيباك آواز بلندتر كرده نواب جهانبانى ديگر باره از مطلب ايشان استفسار كرده فرمودند كه سخن با كه داريد عليقلى خان بتكلم درآمده عرض كرد كه ايشان در پرده سخن ميگويند اما سخن با من دارند و مطلب ايشان اين است كه مرا با محمدى مغضوب گردانند تا امراء طاغى تسلى يافته بيخوف و دهشت بملازمت آيند و ما مكرر عرض كرده‌ايم كه حيات خود را به جهت رضاى خاطر مبارك ميخواهيم و رضاى ما منوط برضاى اشرف است نواب جهانبانى فرمودند كه اگر چنين است ايشان را سخن با شما نيست بلكه سخن با من است چرا كه قتل امير خان بفرمان من شده و باعث تربيت شما من بوده‌ام .\r\nاسمعيل قلى خان هر چند خواست كه برفق و مدارا ايشان را تسلى داده بازگرداند تسلى نشده در بيحيائى افزودند و از پرده بيرون آمده بآواز بلند تصريح كرده بنام على قليخان و محمدى كرده فرياد برآوردند كه چرا به جهت وجود دو كس مفسد بنيان قصر دولت ابد پيوند انهدام پذيرد اسمعيل قليخان را دشنام و فحش داده به زبان آوردند كه يكى از فتنه انگيزان كشتنى توئى اول ترا ميبايد كشت چون بيحيائى و شورانگيزى آن گروه بدين مثابه ظهور يافت خاطر شريف نواب جهانبانى از حسينعلى الكسن كه از ساعيان قتل والدهء معظمه‌اش بود انحراف تمام داشت از بىادبى آن جماعت شعلهء غضب زبانه كشيده به قصد تأديب فتنه انگيزان بيرون آمدند و دست بقبضهء شمشير يازيده بميان آن گروه درآمد اول حسينعلى خون گرفته بمقابل درآمد بيك ضرب حيدرى كارش باتمام رسيد بعد از آن طهماسب قلى بيك قاپوچى و هر كس خيرگى كرده ايستاد از همان شربت ناگوار چشيد بقية السيف پراكنده شدند و در زواياى پشيمانى خزيدند بعد از اينواقعه برغم اضداد مجددا على قليخان بنوازشات خسروانه سرافراز فرموده چون جيقه و تاج و دستار او در ركابخانه بتاراج رفته بود نواب جهانبانى تاج طلا دوز و منديل زر تارى و جيقهء خاصهء [ 241 
  ] خود را به او عنايت فرموده حكم شد كه تمامى امراء و اعيان استاجلو با على قليخان سوار شده برگرد محلات شهر برآمده تا سر خيابان سير نمايند كه كذب خبر اول بامراء طاغى رسيد و على قليخان مسرور و كامران با جمعى كثير از هواخواهان سوار شده بميامن الطاف شهريارى خود - نمائى چند كرده بازگشت در شب ديگر واقعه عجيبتر و قضيه غريب‌تر روى داد .\r\nشرح آن غريبه بر سبيل اجمال آنكه چون محمد خان ديد كه مهرهء مرادش در ششدر نااميدى مانده گشادى و طرح بد نشست بخاطر آورد كه يكى از شاهزادگان نامدار را بحيل و تدبير بدست آورده بجانب عراق بازگردد و آئين سلطنت طرح انداخته لواى مخالف نواب جهانبانى مرتفع سازد شاهزادگان كامكار ابوطالب ميرزا و طهماسب ميرزا كه هر دو در قلعهء امير خان در خدمت والد نامدار و برادر بزرگوار خود بودند و روز بملازمت قيام نموده شب هر يك لله و دده كه داشتند در وثاق خود كه قريب بخلوتخانهء نواب سكندر شأن بود آرام مييافتند اگر چه لله و دده\r\n\r\n","description":"","footnote":"","page_name":" 329 ","page_number":359},
  {"content":"\r\n\r\nابو طالب ميرزا طايفهء تكلو بودند و خليل بيك تكلو للهء ميرزا كه در عراق مانده بود درين هنگام در ميانهء آن جماعت بود .\r\nاما چون جناب ميرزا فى الجمله صاحب عقل و تميز شده بود فريفتن او دشوار مينمود كيخسرو بيك گرجى للهء طهماسب ميرزا مرد ساده لوح تنك عقل و ميرزا خود كودك بود يك دو نفر قورچى تركمان را فريفت كه در دولتخانهء همايون كيخسرو مذكور را بنويد ايالت و بزرگى و انعامات وافر فريفته قرار دهد كه در هنگام فرصت شبى ميرزا را برداشته بميانهء ايشان برد و قورچيان مذكور در دولتخانهء مباركه آن بيعاقبت ابله طراز را بدمدمه و افسون از راه برده بعد از مواضعه و استرضا در شب موعود دو رأس اسب صبا رفتار بپاى ديوار برجى از بروج قلعه كه قريب بخوابگاه شاهزاده بود آوردند و كيخسرو بدگهر شاهزاده را كه در آن وقت ده ساله بود در عين مستى خواب كه بر طبيعت كودكان مستولى است يا در بيدارى بهر تقدير از خوابگاه به بالاى برج آورده با جوال و ريسمان به پائين داده خود نيز پائين رفت و فى الحقيقه از اوج عزت و دولت بحضيض مذلت هبوط كردند و باتفاق قورچيان بر اسبان مذكور سوار شده ميرزا را پيش گرفته از راه غير\r\n\r\nبردن امراء طاغى شاهزاده طهماسب ميرزا را بسرقت\r\nمعهود باردوى امراء تكلو و تركمان بردند جمعى تقرير كردند كه محمد خان اطلاعى از اين حال نداشت ساخته و پرداختهء قورچيان بود كه نقشى چنين بديع بر آب زدند .\r\nاما مقتضى عقل نيست كه بىاراده و تدبير امراء مذكور چنين امرى بزرگ اتفاقا بحيز ظهور آيد بلكه از بدايت خلاف و عناد اين معنى در خاطرشان رسوخ يافته درين فكر و انديشه شبها بروز آورده‌اند على - اى التقديرين محمد خان در همان شب امراء مذكور رفيق خود را از وقوع اين حال اخبار نموده اين معنى را از نتايج دولت و مؤيدات اقبال شمردند و بقدوم شاهزاده استبشار نموده آثار بهجت و شادكامى بظهور آوردند و به جهت هم نامى شاه جنت مكان عليين آشيان و اينكه آن حضرت نيز در سن يازده سالگى برتبهء سلطنت رسيده قرار سلطنت و پادشاهى او به خود دادند و از اين معنى غافل افتادند كه شاه جنت مكان فرزند بزرگتر حضرت خاقان سليمان شأن فردوس آشيان و بحسب ارث و توره و آئين وليعهدى آن سلطان سلاطين نشان نبود و بعد از ارتحال والد ماجد بر مسند سلطنت موروثى متمكن گرديد و اين شاهزاده را پدر نامدار در قيد حياتست و بر سرير دولت و پادشاهى استقرار دارد و برادران از او بزرگتر كه رتبهء وليعهد دارند موجودند چگونه اين مدعا صورت وقوع مييابد و مرشد عقل و پير خرد بچه طريق و كدام آئين رضا به اين امر ميدهد .\r\nبالجمله چون شاهزاده بميان آن گروه در آمد بلا توقف طبل ارتحال كوفته روى توجه بجانب عراق آوردند على الصباح كه نواب سكندر شأن و شاهزادهء عالميان و مقيمان درگاه سعادت نشان ازين قضيه آگاه شدند خاطرها مكدر و پريشان گرديد بعضى كوته انديشان را تصور آن شد كه اين مقدمه برأى و صلاح نواب سكندر شأن تمهيد يافته بوده و امراء استاجلو و شاملو تصديق اين تصور باطل كرده نواب جهانبانى را نسبت بوالد بزرگوار بدگمان كردند .\r\nسبب تفرس و باعث اين مظنه آنكه نواب سكندر شأن به جهت مراعات جانب والدهء معظمه‌اش كه از بنات مكرمهء طايفهء تركمان بود و جمعى كثير از اقوام و اقرباى او در ميان آن گروه بودند\r\n\r\n","description":"","footnote":"","page_name":" 330 ","page_number":360},
  {"content":"\r\n\r\nو نسبت خويشى با نواب سكندر شأن داشتند همواره اظهار توجه و التفات طبقه مينمود و مسيب - خان تكلو نيز خاله‌زادهء آن حضرت و محمد خان شرف الدين اغلى پدر او در هرات للهء ايام ميرزائى او بود و آن حضرت در ميان آن طايفه نشو و نما يافته هر گاه در اثناء محاوره بتقريبى اسم محمد خان تكلو مذكور ميشد [ 242 
  ] نواب سكندر شأن از حسن سلوك او اظهار رضا و خشنودى و از بدسلوكى شاه على سلطان استاجلو كه بعد از ايشان لله شده بود شكوه ميكردند و طايفهء تكلو را بجانب شريف خود منسوب ميساختند و درين وقت كه از آن دو طايفه اعمال ناصواب صدور يافت نواب سكندر شأن بنابر روابط مذكوره و اينكه نميخواستند كه آن گروه كه دو اويماق معتبر قزلباشند از نواب جهانبانى مأيوس باشند گاهى سخنان مصلحانه كه مشعر بر جانب دارى بوده ميفرمودند و نواب جهانبانى نيز درين يك دو سال كه بحليهء رشد و كمال آراسته شده بود امور دولت و جهانداريرا پيش خود گرفته مهمات كليه را براى خود سرانجام ميداد مرتكب امورى كه لازمهء نشاء جوانى است و مرضى خاطر والد بزرگوار نبود ميشد تصور همگنان آن بود كه نواب سكندر شأن بدين جهات از فرزند ارجمند خاطر ماندگى دارد لهذا اين گمان بردند .\r\nاما حقيقت حال آنست كه بر تقدير وقوع اين مقدمات نواب سكندر شأن را آنمقدار محبت و علاقه پدر فرزندى با نواب جهانبانى بود كه رضاى خاطر شريفش را به هيچ امرى عظيم برابر نميكرد و ارادهء ضمير منيرش را بر كل مهمات دولت راجح و مقدم ميدانست و عجيب مينمود كه با اين همه علاقهء پدر فرزندى و تفويض رتبه وليعهدى و رضاجوئى نسبت به فرزند ارجمند در مقام غدر و نفاق درآمده باشد .\r\nعلى اى حال نواب جهانبانى و امراء عظام بفكر و انديشهء اين واقعه افتاده دفع شر و فساد آن گروه را كه منتج مفاسد عظيمه بود از تسخير قلعهء تبريز اهم و اولى دانسته رأى صايب آن حضرت بدان قرار گرفت كه بلا توقف و اهمال بر سبيل استعجال از عقب آن جماعت بيعاقبت توجه نموده تا هنوز استقامتى نيافته‌اند دفع شر ايشان نموده شود و اگر در ملازمت والد بزرگوار و تمامى عساكر ظفر شعار تعاقب ايشان مينمودند كه مهم آن گروه در اثناء راه بقطع رسد قطع تعلق از مملكت تبريز بلكه تمامت آذربايجان ميبايست كرد زيرا كه بعد از توجه رايات جلال بجانب عراق احدى از امراء آذربايجان در آن ديار اقامت نتوانست كرد و اگر جمعى را در مرافقت امراء آذربايجان بمحاصرهء قلعه بازداشته خود تشريف ميبردند آن مقدار لشكر در معسكر همايون نبود كه مهم آن جماعت به آن كفايت شود .\r\nبالضروره رأى صواب نما بدان قرار گرفت كه برادر ارجمند ابوطالب ميرزا را در ملازمت والد نامدار در تبريز گذاشته محمدى خان تخماق و امام قليخان بيگلر بيگى قراباغ و ساير امراء آذربايجان را با جمعى از قورچيان عظام بملازمت ايشان و محاصرهء قلعه بازدارند و خود با ملازمان خاصه و عليقلى خان و امرائى كه در عراق الكاء دارند از راه اردبيل و خلخال توجه نموده بجلگاه عراق درآيند و هواخواهان آنجائى را جمع نموده بدفع فتنه ايشان پردازند بدين عزم لايق جازم گشته بعد از استجازه از نواب سكندر شأن در همان روز اسمعيل قلى خان شاملو را بمنصب والاى لله‌گى شاهزادهء عالى تبار اسمعيل ميرزا كه درى برج سلطنت و جهاندارى بود سرافراز ساخته فرستادند كه از راه طارم و خلخال ايلغار نموده پيشتر از آن گروه خود را بقزوين رساند و چون خانه كوچ اكثر\r\n\r\n","description":"","footnote":"","page_name":" 331 ","page_number":361},
  {"content":"\r\n\r\nطوايف قزلباش در آن شهر است و درين هنگام جهت صيانت اهل و عيال روى توجه به آن صوب ميآوردند همگى بر سر خود جمع كرده محلات را كوچه بند نموده تا رسيدن موكب عالى بمحارست شهر و دولتخانهء مباركه قيام نموده منتظر ورود موكب مسعود بوده باشد چه محتمل بود كه هر گاه وصول اسمعيل قليخان بقزوين مسموع طاغيان گردد از رفتن آنجا باز آمده هر يك بالكاء مملكت خود روند و اسمعيل قليخان حسب الاشارهء عالى در آخر همان روز با طايفهء شاملو روانه شد اما شهزاده را همراه نبرد و موكب عالى نيز متوكلا على اللّه متعاقب در حركت آمد .\r\n\r\nذكر توجه شاهزادهء عالميان جهت قلع فتنهء ارباب طغيان بجانب عراق و محاربه نمودن با طبقهء شقاوت نشان و فيروزى يافتن بعون عنايت ملك منان\r\nچون توجه جانب عراق و تنبيه و تأديب ارباب شقاوت و نفاق تعميم يافت محمدى خان تخماق را بحكومت تبريز نصب نموده باتفاق امام قليخان بيگلر بيگى قراباغ و ساير امراء جزو آذربايجان بمحاصرهء قلعه مأمور گردانيدند و جمعى از قورچيان و ملازمان درگاه را به خدمت نواب [ 243 
  ] سكندر شأن و كشيك دولتخانه تعيين نموده ابوطالب ميرزا را در خدمت والد بزرگوار گذاشتند چون اين عزيمت موجب تعويق تسخير قلعه بود صواحب تبريز قلق و اضطراب عظيم آغاز نهادند نواب جهانبانى بمواعيد دلپذير ايشان را اطمينان داده سه ماه وعده كردند كه بتوفيق اللّه تعالى مهم طاغيان را صورت داده به تبريز باز گردند و توكل بدرگاه قادر ذوالجلال كرده با ملازمان خاصه و جمعى از امراء و قورچيان كه مجموع زياده از سه هزار كس نبودند روى توجه به مقصد آوردند و بهفت منزل بدار الارشاد اردبيل آمده بشرف زيارت حضرت سلطان الاولياء المحققين و قبور منور مشايخ عظام و اجداد عالى مقام مشرف شده چون سال به آخر رسيده بود نوروز ايت ئيل مطابق سنه 995 هجرى قريب شده بود يك هفته در آن خطهء شريف توقف فرموده ايام نوروز فيروز را بعشرت و شادمانى گذرانيدند و در آن آستان سدره نشان كه محل استجابت دعاى بازيافتگان درگاه الهى است جزاى اعمال سيئه ارباب عصيان و طغيان را مسئلت نموده در اول سال از ارواح مقدسه آن بزرگواران استمداد همت كرد و از راه خلخال روى توجه بعراق آوردند و چون معسكر عالى در نهايت قلت و معاندان در كمال شوكت و كثرت بودند سرعت در رفتن مناسب وقت و صلاح دولت نديده قورچيان قمر مسير جهت احضار دولت خواهان و ارباب ارادت فرستاده بتأنى راه مسافت مىپيمودند .\r\nاما كمتر كسى توفيق مرافقت يافت از جمله جماعت شيخاوند كه با اتباع و ملازمان جمعى كثير ميشدند با وجود نسبت قرابت توفيق اين خدمت نيافته از همراهى تقاعد ورزيده بلكه جهلاء آن طبقه كرام پاى از دايره ادب بيرون نهاده بعضى از اسبان طوايل خاصه را كه از عقب ميآوردند طمع كرده بعنف متصرف شدند بالجمله چون در الكاء طارم نزول اجلال واقع شد چند روزى به جهت جمعيت عساكر منصوره توقف نموده پير غيب خان استاجلو را كه حاكم طارم بود بمحافظت سرپل تعيين فرمودند و به جهت طغيان آب رودخانه قزل اوزن تردد مردم دهاقين باردوى عالى كمتر واقع\r\n\r\n","description":"","footnote":"","page_name":" 332 ","page_number":362},
  {"content":"\r\n\r\nمىشد و مأكولات نقصان پذيرفته لشكريان چند روزه تنقيص كشيدند نواب جهانبانى جميع طلا آلات و نقره آلات سركار عالى را شكسته بغازيان قزلباش قسمت فرمودند .\r\nدرين اثنا خبر وصول طهماسب ميرزا و امراء بدار السلطنهء قزوين و رفتن اسمعيل قلى خان بجانب رودبار و فرار نمودن او شكسته و بدحال بديلمان بعرض عالى رسيد شرح اين واقعه آنكه اسمعيل - قلى خان بنوعى كه تمهيد يافته بود از راه طارم و خلخال ايلغار نموده خود را بدار السلطنهء قزوين رسانيد و مردم شهر را از سپاهى و شهرى جمع آورده محلات را كوچه بند كرده بر سر هر كوچه - بند مردم جلد كارآمدنى از قزلباش و تفنگچى و كمان دار شهرى تعيين كرده چون طهماسب ميرزا و امراء تكلو و تركمان بحوالى ابهر رسيدند مسموع ايشان گرديد كه اسمعيل قليخان داخل قزوين شده در مقام مدافعه است على خان سلطان تركمان داروغهء دفتر خانه را برسم رسالت به شهر فرستاده اسمعيل قليخان را بايلى و انقياد دعوت نمودند .\r\nماحصل سفارت آنكه به حمد اللّه و المنة كه پادشاه و مرشد ما نواب سكندر شأن است به دولت و اقبال بر سرير سلطنت تمكن دارد و ما را سواى اخلاص و دولتخواهى آن درگاه امرى در خاطر نيست و آن عزيز را مرد دولتمند خيرخواه صلاح انديش ميدانيم توقع ازو داشتيم كه در حوالى تبريز باعث اصلاح معاملهء ما شده نوعى مينمود كه نواب جهانبانى دست بر سينهء ملتمس ما نمينهاد چون از آن حضرت مأيوس گشته در آن درگاه بار نيافتيم بالضروره صورتى روى نمود كه مراجعت لازم شد حالا نيز متوقعيم كه آن عزيز بساط منازعه را در نورديده ابواب موافقت فيما بين مفتوح دارد كه يكديگر را دوستى و ملاقات نموده آنچه در هر باب مصلحت دين و دولت و صلاح آن عزيز باشد بفعل آيد و غرض ما جز وفاق و اتفاق نيست و از صوابديد او تجاوز نداريم و چون رسول مذكور اداى رسالت نمود امراء مزبور مقيد بمراجعت او نشده متعاقب او بىتأمل رانده بيك فرسخى شهر رسيده فرود آمدند .\r\nاسمعيل قليخان چون اعمال و افعال آن گروه را مخالف اقوال يافت و اعتماد بر فعل و قول ايشان نداشت و مقاومت با آن جماعت در حيز قدرت خود نميديد على خان سلطان را باز فرستاده بمصلحت وقت سخنان مصلحانه دوستى آميز پيغام داد اما در همان شب با فرزندان و اهل و عيال و هر كس از طايفهء شاملو قدرت داشت جريده و صباى روى بجبآل رودبار آورده در محل حصين اقامت نمود مير جعفر قزوينى متصدى قزوين و پهلوان سلطان محمود [ 244 
  ] باشى قزوينى بنابر دولتخواهى نواب جهانبانى موافقت اسمعيل قلى خان نموده با او رفتند جماعت تركمان و تكلو بىمانع و منازعى بدار السلطنهء قزوين داخل شده دولتخانهء همايون را محل اقامت طهماسب - ميرزا قرار دادند و هر يك از امراء در منازل مرغوب فرود آمده و اختيار ساعت نموده طهماسب - ميرزا را بر مسند فرمانروائى بر آورده به سمت وليعهدى پدر موسوم گردانيدند و از فراش خانه و يراق بيوتات پادشاهى از سركار نواب جهانبانى آنچه در شهر و دولتخانه مانده بود متصرف شدند و اموال و اسباب جمعى از امراء و وزراء و اعيان كه در ملازمت نواب جهانبانى بودند پيروى نموده آنچه در منزل هر كس و هر جا يافتند بحيطهء ضبط درآوردند .\r\nشاه قوام الدين حسين ولد شاه تقى الدين محمد صدر اصفهانى كه دختر زادهء قاضى جهان وزير شاه جنت مكان بود و از اصفهان به قصد ملازمت نواب جهانبانى باردوى معلى ميآمد در همان\r\n\r\n","description":"","footnote":"","page_name":" 333 ","page_number":363},
  {"content":"\r\n\r\nحين بقزوين رسيده بود تعظيم و تكريم بسيار نموده بوزارت طهماسب ميرزا منصوب گردانيدند و اعتماد الدوله لقب دادند و ميرزا محمد حسين ولد ميرزا شكر اللّه مستوفى شاه جنت مكان را مستوفى كردند و ساير ارباب مناصب تعيين نمودند و در باب وكالت ميانه تركمان و تكلو نزاع واقع شد آخر الامر محمد خان خود را لله نام نهاده منصب وكالت بمسيب خان شرف الدين اغلى تكلو قرار گرفت .\r\nاما صاحب اختيار مطلق محمد خان بود و بدار السلطنهء اصفهان و اطراف و جوانب عراق و غيره كس فرستاده از جلوس شهزاده طهماسب ميرزا خبر دادند .\r\nبيت\r\n خوش گرفتند حريفان سر زلف ساقى * گر فلكشان بگذارد كه قرارى گيرند \r\nاما در احكام رعايت جانب نواب سكندر شأن نموده مهر بدستور نواب جهانبانى بر پائين مناشير زده در بالا مهر نكردند و چون خبر نزول موكب عالى نواب جهانبانى بطارم و اينكه جهت قلت لشكر توقف دارد مسموع امراء طاغى گرديد اول متوجه دفع اسمعيل قليخان شدند كه در رودبار بود وليخان تكلو سردار شده با جمعى از امراء تكلو و تركمان و غير ذلك ايلغار نموده بر سر او برودبار رفتند اسمعيل قليخان در محل مضبوط كه يك راه بيش نداشت توقف نموده تفنگنجى و كماندار بر سر راه گذاشته بود اما وليخان مردم صاحب وقوف از اهل رودبار بدست آورده از راه غير معهود على الغفلة بر سر او رفته چون اسمعيل قليخان بر اين حال وقوف يافته ديد كه پس و پيش او را لشكر مخالف احاطه نمودند متحير و سراسيمه گشت پسران مولانا نعمت رودبارى دولتخواهى كرده متعهد شدند كه اگر ترك اغرق و احمال و اثقال نمايد او را از ميان جنگل براهى كه عبور مخالف ممكن نيست بيرون برند اسمعيل قليخان لاعلاج اغرق خود و اموال و اسباب و خانه كوچ شاملو را ريخته جريده و سباى با معدودى از راه جنگل بديلمان رفت و اكثر غازيان شاملو از اسب پياده شده از لباس سپاهيگرى عريان گشته خود را بجنگل انداختند و از مضايق بيشه به صد تشويش جان بسلامت بدر بردند و بديلمان رسيدند .\r\nخان احمد والى گيلان از واقعهء مذكور خبر يافته نزل و ساورى فرستاده چند روز نگهدارى نمود تمامى جهات و متملكات شاملو بدست تكلو افتاده جمعى ضايع شده جمعى را نيز گرفته به شهر آوردند .\r\nاما محمد خان نگذاشت كه دستى به خانه كوچ شاملويان رسد بعد از مراجعت وليخان اراده نمودند كه بر سر طايفهء قزلباش كه در اطراف و جوانب قزوين اقامت دارند بجريمهء آنكه تا غايت چرا بقزوين نيامده اطاعت نكرده‌اند لشكر فرستند و اين رأى خطا را بدستور ساير تدابير صواب شمرده شروع درين امر نمودند و جمعى را بر سر ايل اوسالو و امرلوى افشار فرستادند و غارت و تاراج كردند ساير ايل و اويماقات از ايشان رميده گرديده ميخواستند كه بر سر ايل و اويماق بيات فرستند كه خبر نواب جهانبانى از آب قزل اوزن و بچمن ماهان آمدن بديشان رسيد فرصت امر ديگر نيافته بعزم محاربه از شهر بيرون آمدند .\r\nاما نواب جهانبانى بعد از شنيدن واقعه رودبار كس فرستاده اسمعيل قلى خان را از ديلمان\r\n\r\n","description":"","footnote":"","page_name":" 334 ","page_number":364},
  {"content":"\r\n\r\nطلب داشتند كه از راه پارادبابا منصورى بطارم آمده بموكب عالى پيوندد و حسب الاشاره بموكب عالى پيوست و نواب جهانبانى خيمه و يراق بيوتات و ما يحتاج اسمعيل قليخان و برادران او و آقايان شاملو از سركار عالى عنايت فرمود و جهت غازيان شاملو كه پياده بودند اسب بر كل امراء و اعيان و هر كس زياده از سوارى كوتل خود اسب داشت رقم كرده پيادگان را سوار نمودند و اسلحه و يراق سرانجام داده از على قليخان و فتح اغلى و ساير امراء نيز تكلفات بظهور آمد بالجمله بعد [ 245 
  ] از آمدن او موكب عالى از آب عبور نموده در چمن ماهان نزول فرمودند و در آنجا طوايف استاجلو كه در خلخال و طارم بودند جمع شده از آنجا كوچ كرده در چمن سلطانيه نزول فرمودند و محمد - حسين سلطان و جماعت ايلور كه در رى و رودبار اقامت داشتند درين منزل با قشون آراسته بموكب عالى ملحق شدند و چون آوازه تاخت و غارت تركمان و تكلو بايل و اويماقات رسيده بود واهمه كرده هر كس دسترس داشت با ايل و الوس بچمن سلطانيه آمده باردوى عالى پيوست و دولتيار سياه منصور كه قورچى نواب عالى بود و به سمت امارت سپاه منصور موسوم فرمود به جهت لشكر آوردن فرستاده بودند در سلطانيه رسيده جمعى از اكراد سپاه منصور همراه آورد اگر چه مردم احشامى بودند و يراق‌دار در سايهء ايشان كمتر بود اما موجب سياهى لشكر شد و به قدر جمعيتى در سلطانيه روى داد قريب بهفت هزار سوار جرار در موكب نصرت قرين بهم رسيد كه از آن جمله پنجهزار كارآمدنى بودند اما تركمان و تكلو با اتباع خود در موكب طهماسب ميرزا بچمن باقلوا رسيده عدد لشكريان ايشان از ده هزار متجاوز بودند اما همه مردم كارى و صاحب اسلحه و يراق بودند و اكثر ايشان اسبهاى به دو سوارى و كوتل داشتند ، بالجمله چون خبر آمدن ايشان بسامع عليه رسيده تقارب فئتين دست داد نواب جهانبانى از سلطانيه كوچ كرده در دو فرسخى صاين قلعه نزول فرمودند و همان روز قراولان خبر وصول ايشان رسانيده نواب جهانبانى پيرغيب خان استاجلو چرخچى لشكر كرده جمعى از امراء و مردم كار آمدنى استاجلو و غيره با دو هزار كس همراه او كردند عليقلى خان را با اسلمس خان مهردار و على سلطان تاتى اغلى و على سلطان نوادهء شاهقلى خليفهء مهردار ذوالقدر كه مجموع دو هزار كس بودند در دست چپ چرخچى قرار دادند و اسمعيل قليخان و قورخمس خان و شاهويردى خليفه ايناللو با قشون شاملو كه ايشان نيز يك هزار و دويست نفر ميشدند در دست راست آرام گرفتند و ماهچه ظفر پيكر نواب جهانبانى و ملازمان خاصه از افق قلب طالع گشته شاهقلى سلطان خلفاء و سيد بيك كمونه و دولتيار خان سياه منصور در ملازمت آن حضرت قرار گرفتند و اكثر مردم احشامى كه اسب زبون داشتند جهت سياهى لشكر در قلب توقف نمودند چنانچه سياهى قول همايون شاهزادهء عالميان به دو سه هزار كمابيش ميرسيد و بآئين شايسته و ترتيب و اسباب مقدمات جنگ از اردو بيرون رفته تا يك فرسخ تشريف بردند تا وقت عصر بر سر اسب توقف فرموده منتظر وصول اهل عصيان بودند وقت عصر خبر رسيد كه اروى طاغيان در رودخانه ميان كوه فرود آمده جنگ را بروز ديگر انداختند و از عالم غيب سروش اين ندا به گوش ميرسيد :\r\nبيت\r\n چنين يافت در قلب دشمن قرار * كه جويند فردا ره كارزار \r\n بميدان كين تركتازى كنند * بگوى سرخويش بازى كنند \r\nبعد از تحقيق اين خبر نواب جهانبانى دو سه هزار كس از هر طبقه در صحرا گذاشتند كه از كيد و مكر و شبيخون ايشان واقف باشند و خود باردو عود فرموده آن شب تا صباح با جمعى از فدويان در بيدارى\r\n\r\n","description":"","footnote":"","page_name":" 335 ","page_number":365},
  {"content":"\r\n\r\nگذرانيده مكرر ادعا فرمودند كه بار خدايا دلهاى متمردان را نرم گردانيده اين فتنه را بخير و خوبى بكفايت مقرون ساز كتاب روضة الصفا در ميان بود نواب جهانبانى تفأل فرمودند كه مبحثى گشوده شود فردا حال خود را با آن جماعت از آن قياس فرمايند اتفاقا قضيه عصيان امير سلطان ابو سعيد با ايلجايتو خان و مجادلهء ايشان و ظفر يافتن سلطان ابو سعيد خان گشوده شد نواب جهانبانى سر بسجود نهاده نذر فرمودند كه اگر بر آن طبقه ظفر يابند بر خلاف آنچه مسموع ميشد عمل نموده بعد از فتح و ظفر تجويز قتل احدى نكنند و با گرفتاران شيوه عفو و مروت پيش گرفته چنانچه شيوه اجداد كرام است مسلوك دارند مجملا بيشتر از طلوع صبح صادق نواب بلقيس مكانى زينب بيگم را كه عمه محترمه آن حضرت و بانوى دولتخانه عالى بود و با ديگر حرمها و فرزندان وداع فرموده آقاجان بيك افشار را با قورچيان حرم بر سر دولتخانه عالى تعيين فرموده با دقايق الطاف الهى روى توجه بمقابله اعدا آوردند و بدستور روز گذشته چرخچيان و لشكريان دست راست و دست چپ و قول بقاعده مقرر هر يك در مقام خود قرار گرفتند و قريب به ظهر طليعه لشكر معاندان هويدا گشته از كثرت گرد و غبار روى هوا پوشيده گشت .\r\nبيت\r\n ز گرد سواران در آن پهن دشت * زمين شش شد و آسمان گشت هشت \r\nبعد از آنكه جميع لشكر از پشت كوه بيرون آمدند و در بلندى يسل بسته سياهى عظيم كه علامت بيست هزار [ 246 
  ] كس بود به نظر درآمد ملازمان موكب اقبال بتصور آنكه مبادا سپاهى بوده باشد اندكى آزرده خاطر گشتند و واهمه عظيم در دلها افتاد و ايشان لحظهء در آن بلندى كوه ايستاده از آنجا قدم در دشت نهاده پيشتر آمدند مشخص شد كه آن سياهى شتران اردوى ايشان بوده كه بار كرده همراه آورده بودند و در پس سر ايشان بود دلها اندك اطمينانى يافت و الحق اگر در آن روز جنگ را در حيز تأخير انداخته در همانجا فرود ميآمدند محتمل بود كه از كثرت لشكر و خوف و تسلط و استيلاء معاندان تزلزل تمام باحوال ملازمان موكب عالى شاهزادهء عالميان راه يابد راقم حروف گويد كه در آن هنگام بيست و شش مرحله از مراحل زندگانى طى كرده بود در سلك ارباب قلم و منسوبان ديوان نواب جهانبانى انتظام داشت از غايت جهالت نفس و گوسالگى كه لازم مردم بيست و شش ساله است زره پوشيده اسلحه و يراق بر خود مرتب داشته با نيزهء خطى خود را در زمره ارباب جلادت قرار داده از ركاب مقدس نواب جهانبانى جدائى اختيار ننموده تا هنگام فتح همراه بود و از دقايق احوال خبر داشت اين قضيه را بنوعى كه مشاهده نموده مرقوم قلم وقايع نگار ميگرداند مجملا چون آن طبقه پيشتر آمدند مشخص شد كه دو قول قرار داده بودند يك قول مسيب خان و وليخان و لشكر تكلو كه على سلطان پاكمال چرخچى ايشان بود و يك قول محمد خان و امت خان ذوالقدر و ادهم خان و اسمعيل خان برادر امير خان و سلطان معصوم خان ترخان\r\n\r\nمحاربه نواب جهانبانى با امراء ياغى\r\nو ساير تركمانان كه چرخچى ايشان گلابى خان ولد امير خان و شاهقلى سلطان برادر امير خان و شاهقلى سلطان پياده تركمان بود و چتر زرنگار بر سر شهزاده طهماسب ميرزا افراخته در قول تركمانان قرار و آرام داشت چون تقارب فئتين بتلاقى انجاميد و چرخچيان طرفين دست بآلت كارزار بردند لشكر تكلو كه در مقابل شاملو بودند و جماعت تركمان كه در مقابل استاجلو بودند درهم آويختند گرد و غبار ارتفاع يافت جوانان طرفين داد و دلاورى\r\n\r\n","description":"","footnote":"","page_name":" 336 ","page_number":366},
  {"content":"\r\n\r\nميدادند و در اول حال عساكر اقبال بقدم جلادت پيشاپيش طايفه شاملو بر چرخچيان تكلو ظفر يافتند و على سلطان پاكمال بقتل رسيده حمزه بيك وزير اسمعيل خان به خدمت نواب جهانبانى آمده خبر كشته شدن على سلطان رسانيد و همچنين طايفه استاجلو بر چرخچيان تركمان غلبه نمودند عليقلى خان فتح اغلى كه خود را از زمرهء مبارزان نامى ميشمرد از غايت جهالت در قول خود توقف ننموده بنفسه مباشر حرب گشته در ميان چرخچيان بكارزار قيام مينمود تا آنكه چرخچيان تركمان از صولت سپاه استاجلو منهزم گشته شاهقلى سلطان برادر امير خان بقتل رسيد سر او را با نقاره خانه و يراق او آوردند از آنطرف لشكر بيشمار از قول تكلو بيرون آمده خود را مانند برق لامع بر طايفه شاملو زده ايشان را بطريق بنات النعش متفرق و پراكنده ساختند شاه كرم بيك لنكر كه داروغه قزوين بود با چند نفر جوانان كار آمدنى بقتل\r\n\r\nانهزام لشكر استاجلو از صدمه حمله سپاه تركمان\r\nرسيده حمزه بيك وزير گرفتار گشت و همچنين از سپاه تركمان كل برادران و اتباع امير خان و شاهقلى سلطان پياده و غير ذلك با لشكر پرخاش جوى رزم آزما به قصد قلع و قمع على قليخان و انتقام خون امير خان از قول بيرون آمده پير غيب خان و جماعت چرخچيان استاجلو را بيك صدمهء دليرانه از هم پاشيده خود را بقول عليقلى خان رسانيدند چون على قليخان در قول خود نبود مردم قول بهم برآمده بجستجوى خان افتادند و سپاه تركمان مجال مصادمه و محاربه بايشان نداده كل سپاه استاجلو و اتباع عليقلى خان را از هم پاشيدند و علم و نقارهء او و امراء استاجلو را بردند على قليخان بعد از تك و دو بسيار و كارزار بيشمار كه بنفس خود نموده بود خود را با سه چهار نفر بدامنهء كوه كشيد خبر هزيمت آن جماعت و شكست شاملو بنواب جهانبانى رسيده اسلمس خان مهردار ذوالقدر و جمعى از امراء ذوالقدر كه در دست چپ قول همايون و به كومك عليقلى خان مأمور بودند بمدد و محاربه شتافتند و كارى نساختند و عليقلى سلطان تاتى اغلى ذوالقدر بقتل رسيد همگى آن گروه از صولت سپاه تركمان منهزم گشته منهزمان در قول همايون نيز تاب توقف نياورده راه فرار پيش گرفتند .\r\nدر اين حال مزاج اقدس عالى متغير گشته قول همايون نيز بهم برآمده چون باد از جانب مخالف ميوزيد و گرد و غبار سطوع يافته در ميان گرد و غبار چتر فلكساى نواب جهانبانى از نظر معاندان پوشيده گشت و با وجود آنكه لشكر مخالف از قول گذشته بود متوجه قلب نشده بازگرديدند نواب جهانبانى با وجود پراكندگى لشكر با اندك مايه مردمى كه مانده بودند در معركه پاى ثبات و قرار استوار داشته [ 247 
  ] ميرزا هدايت نجم ثانى اصفهانى را فرستادند كه عليقلى خان را به خدمت اشرف آورد كه در ركاب مقدس بوده باشد مشار اليه آمده جواب آورد كه على قليخان ميگويد كه روى آمدن به خدمت نواب جهانبانى ندارم و كار از اصلاح گذشته بعد از اين زندگانى كه در دشمن كامى بمذلت و خوارى گذرد بچه كار ميآيد در معركه ايستاده‌ام كه در درياى حرب غوطه خورده مستغرق بحر فنا گردم نواب جهانبانى ديگر باره او را با عليقلى سلطان ذوالقدر قورغلو فرستاده از روى اعراض پيغام دادند كه مگر ترا بخاطر ميرسد كه من پشت بمعركه كرده دو روزه حيات مستعار را غنيمت شمرده راه فرار ميپيمايم « زهى تصور باطل زهى خيال محال » ، بيا كه هر چه بر سر ما آيد ترا همان بر سر آيد ايشان رفته بمبالغهء تمام عليقلى خانرا آوردند درين هنگام قول مخالفان پيش آمدن گرفتند اگر چه قول تركمان كه محل نزول طهماسب ميرزا بود بتأنى ميآمد اما وليخان و لشكر تكلو كه از قتل على پاكمال داغدار\r\n\r\n","description":"","footnote":"","page_name":" 337 ","page_number":367},
  {"content":"\r\n\r\nبودند بر ايشان پيشى گرفته قريب بچهارصد پانصد نفر تفنگچى تخمينا كه در جلو وليخان به تفنگ انداختن بودند بر سر قول همايون راندند چنانچه لشكر شاملو كه شكست خورده بودند در عقب سر ايشان ماندند محمد خان و ادهم خان تركمان با قشون خود كه سيصد چهارصد نفر بودند جند اول لشكر تكلو نموده بودند كه مبادا طايفهء شاملو كه از عقب ايشان مانده‌اند حركة المذبوحى نمايند و باعث تزلزل سپاه تكلو گردد مجملا در حينى كه على قليخان و على قلى سلطان ذوالقدر بموكب عالى رسيدند لشكر تكلو چنان پيش آمده بودند كه گلوله تفنگ تفنگچيان بملازمان موكب اقبال رسيده شاهقلى بيك غلام خزانه‌دار سركار نواب عالى كه درين معركه چتردار و با نواب جهانبانى همعنان بود زخم تفنگ بر پاى خورده نواب جهانبانى چتر همايون را بفرخ بيك غلام خاصهء شريفه كه بعد از اين محاربه بفرخ يكه تاز مشهور شد سپرده مقرر كرد كه چتر را خورشيد آسا بر فرق فرقدساى آن حضرت نگاه داشته از موكب عالى تخلف نورزد .\r\nاما لشكر قول بهم برآمده از صولت سپاه تكلو و آسيب گلولهء تفنگ اندك مردمى مانده بودند ايشان نيز از هجوم مخالفان سراسيمه گشته اكثر راه فرار پيش گرفتند نواب جهانبانى كه متدرع بدرع حمايت الهى بودند از بيم گلوله سپر آفتاب مثال كه بر دوش همايون افكنده بود بدست مبارك گرفته در پيش رو و گاهى در پيش و پس خود نگاه ميداشت و ملازمان موكب عالى نيز پهلو بر معركه داده چند قدمى كه علامت فرار مينمود رفتند و همگى حضار موكب بشكست و انهزام متيقن گشته اميد فتح و ظفر منقطع شد ميان معركه از سهم گلولهء تفنگ از مبارزان خالى گشته در معركه كسى نماند از پس پشت نواب عالى تا قريب به يك فرسخ منهزمان عساكر اقبال در آن صحرا پراكنده شده راه ادبار مىپيمودند اما در اينحال قلق و اضطراب در ملازمان موكب عالى افتاده عليخان بيك جارچى باشى روملو از غايت سراسيمگى از اسب پياده شده دست در عنان تكاور نواب جهانبانى زد و گفت كه هميشه احوال جنگ بر يك منوال نميباشد مردان مرد و دليران نبرد گاهى غالب‌اند گاهى مغلوب ، اگر درين معركه بحسب اقتضاى قضا ظفر از جانب ما نباشد ذات اقدس را بمحض جهالت و تقليد بيهوده بباد نتوان داد كار از اين و آن گذشت معاون و ناصرى نماند و اميد بهبودى نيست تا شب ده فرسخ ميتوان رفت كار ما بندگان سهل است نواب جهانبانى خود را بسلامت بآذربايجان به خدمت پدر عاليشأن رسانده دولتخواهان آنطرف را جمع نموده ديگر باره علم ملك ستانى ارتفاع دهند نواب جهانبانى به او اعراض فرموده از روى شدت و غلظت فرمودند كه زندگانى با اين گونه عار فرار بچه كار آيد كه در ميانه اهل عالم شهرت كند كه فلانى از برادر كوچك خود منهزم گشت درين معركه شربت شهادت ميچشم و بار اين عار نميكشم عنان توسن سبك سير از دست جارچى مزبور ربوده نيزهء خطى بدست مبارك گرفت و به زبان الهام بيان فرمودند كه هر كس ميل شهادت دارد رفيق من است و هر كس تن آسائى گزيند خدايش همراه اين بگفت و مهميز خارا انگيز بر گردگاه تكاور زده اسب جلادت صاحب قرانى بجولان درآورده خود را نهنك‌وار بدرياى آتش كارزار زد و بطرفة العينى نسيم فتح و ظفر از مهب و لا تياسوا من روح اللّه و زيد و تا غايت باد از طرف ايشان ميوزيد و گرد و غبار معركه بر فرق عسكر اقبال بيخته و ديدهء دوربين از مشاهدهء هياكل نصرت و بهروزى پوشيده داشت درين اثناء آن باد از طرف عساكر اقبال وزيده از اتفاقات حسنه كه عنايت ايزدى عبارت از آنست در وقتى كه وليخان و لشكر تكلو بر قول همايون شاهزاده عالميان راندند اسمعيل قليخان و [ 248 
  ] طايفهء شاملو كه منهزم و پراكنده شده در پس لشكر مخالف مانده بودند از مشاهده اينحال سراسيمه گشته يك جا جمع شده فدائىوار از پس سر ايشان حمله كردند ادهم خان تركمان كه\r\n\r\n","description":"","footnote":"","page_name":" 338 ","page_number":368},
  {"content":"\r\n\r\nبجند اولى لشكر در مقابل لشكر پراكنده شاملو ايستاده بود تاب مقاومت ايشان نياورده منهزم شد و طايفهء شاملو بر ايشان ظفر يافته خود را بلشكر تكلو رسانيدند و در حينى كه در پيش روى ايشان نواب جهانبانى بنفس شريف خويش حمله كردند راقم حروف در ملازمت عالى بود زياده از پنجاه نفر تخمينا به نظر در نيامد كه با نواب جهانبانى اسب جهانيده باشند .\r\nاما چون نيك مشاهده نمودم جميع منهزمان را ديدم كه بالهام ملهم غيبى روى بمعركه گردانيده ميآمدند در اينحال از تفنگچيان لشكر تكلو كه تفنگ مىانداختند از قضاى الهى در ميان مغلوبه گلوله تفنگى بر وليخان خورد يكى از پسران سولاغ حسين بيرام خان نام از اينحال اطلاع يافته جلوريز پيش دوانيده چون چشمش بر طلعت همايون نواب افتاه از اسب پياده شده نواب جهانبانى آمدن او را مقدمهء فتح و ظفر دانسته فرصت ايستادن نداشت فرمودند كه سوار شود همچنان تاخته خود را بر قلب تكلو زدند لشكر تكلو كه خصم را مغلوب ساخته بخار نخوت و غرور بكاخ دماغشان راه يافته از روى قدرت و اقتدار ميآمدند و گمان نميبردند كه كسى در برابر ايشان تواند درآمد از پس و پيش نهنگان درياى دغا خود را غريق بحر فنا و بلا و سردار خود را زخم خورده رنج و عنا ديده از يكديگر پاشيده شكست عظيم خورده روى بوادى فرار آوردند امت بيك قارخس قورچى استاجلو نيزهء بر وليخان زده از اسب انداخت او خود از زخم تفنگ بيتاب و توان شده مجملا امت بيك سر او را از بدن جدا كرده محمد خان و طايفهء تركمان كه مشاهدهء آنحال نمودند بهيئت اجتماعى روى باينطرف آوردند چون مسافت قريب گشته عرصه بر مبارزان تنگ شده جاى نيزه‌ورى نمانده بود شبه آغاز نموده عساكر اقبال را كه فوجى قليل در ميان جمعى كثير افتاده بودند تير باران كردند بعزة اللّه تعالى كه راقم حروف تا آن غايت واهمه به خود راه نداده\r\n\r\nظفر يافتن نواب جهانبانى و انهزام سپاه تركمان و تكلو\r\nبود اما در اين وقت عظيم متوهم و سهمناك شد زيرا كه معدودى در ميان جمعى كثير مانده بودند نواب جهانبانى و ملازمان ركاب اقدس اندك زمانى كه كمتر از نيم لحظه باشد عنان كش گشته جمعى كه در موكب عالى بودند متحير مانده بودند كه نصرت يزدانى امداد و همراهى كرده بتأييد ربانى مرتبهء ديگر آن شهسوار عرصهء دليرى حمله دليرانه كرده بنفس نفيس عنان تكاور به طرف قول تركمان تحريك داده خود را بر قلب ايشان زده و بعضى از تيراندازان تيرهاى نيمكش رها كرده فرصت تير ديگرشان نشد اكثر با كيش انداخته متفرق و پراكنده گشته راه فرار پيمودند .\r\nبيت\r\n سواران زهر سو گريزان شدند * سلاح از تن خويش ريزان شدند \r\n تو گوئى در آن وادى سهمناك * ز تير يلان پر برآورد خاك \r\n بزرگان لشكر سران سپاه * بخوارى فتادند از عز و جاه \r\nو از اينطرف ملازمان موكب عالى و اكثر جماعت استاجلو طبقهء تركمان و طايفهء شاملو لشكر تكلو را تعاقب كردند محمد خان در پهلوى چتر طهماسب ميرزا ايستاده بود روح اللّه يساول صحبت ذوالقدر او را از اسب انداخت اما عليقلى سلطان ذوالقدر خود را در بالاى او انداخته گرفت تاج و دستارش را با جيقه‌هاى مرصع روح اللّه بيك ربود و كمر خنجر و ساير يراق او را عليقلى سلطان\r\n\r\n","description":"","footnote":"","page_name":" 339 ","page_number":369},
  {"content":"\r\n\r\nگرفت طهماسب ميرزا را كه از اسب افتاده بود مهدى قلى سلطان طالش بدست آورده نگاه داشت طايفهء استاجلو و شاملو تيغ در مخالفان نهاده بهر كس ميرسيدند بقتل ميآوردند .\r\nاما چون نسيم فتح و ظفر از مهب و ما النصر الا من عند اللّه بر پرچم لواى فلكساى نواب جهانبانى وزيد بر حسب كلام صدق انجام او اوفوا بعهدى اوف بعهدكم بمقتضاى نذر كه فرموده بودند عرق مروت پادشاهانه به حركت درآورده جارچيان حسب الامر عالى فرياد برآورند كه من بعد كسى را بقتل نياورند و هر كس گرفتار شده باشد زنده به نظر اشرف رسانيده از پى هزيمتيان نروند و از ارباب هزيمت جمعى تركمانان خود را بكوه كشيده بيرون رفتند ادهم خان بقم رفته سلطان معصومخان بساوه رفت و امت خان ذوالقدر بارادهء رفتن شيراز با معدودى تا يزد رفته بود و در آنجا بدست افشاران بقتل رسيد و اسمعيل سلطان برادر امير خان و سلطان مراد خان و گلابى خان پسران امير خان و شاه بوداق سلطان قوم امير خان بجانب روم رفتند سلطان مراد خان و شاه بوداق سلطان از راه برگشته اسمعيل سلطان و گلابى خان رفتند اسمعيل سلطان نيز در زمان دولت خجسته نشان حضرت اعلى شاهى ظل اللهى از روم [ 249 
  ] بجانب قزلباش بازگشته كلابى خان به تبليس نزد شرف خان كرد داماد امير خان رفت مآل حال هر يك از ايشان در زمان فرخنده نشان حضرت اعلى رقم زدهء كلك بيان خواهد شد .\r\nطايفهء تكلو در صحراى ابهر پراكنده شده خليل بيك للهء ابوطالب ميرزا و اكثر معارف تكلو بقتل رسيده بقيهء لشكر رو بجانب همدان آوردند و جمع كثير از آن طبقه به طرف بغداد رفتند مسيب خان شرف الدين اغلى را مرشد قلى بيك برادر اسمعيل قليخان گرفته آورد و اكثر هزيمتيان را رعاياى مواضع و محال پياده و برهنه و عريان كردند بحالى كه كس مبيناد و ايشان حيات را غنيمت شمرده عريان و برهنه پاى راه نجات و خلاص پيش گرفتند و جميع اموال و اسباب و يراق تركمانان و تكلو كه بر شتران كوه پيكر بار شده در نيم فرسخى معركه ايستاده بود عرضه نهب و تاراج غازيان شد شاه قوام الدين حسين اصفهانى كه وزير و اعتماد الدوله شده بود در معركه بقتل رسيد قاتل معلوم نشد محمد خان را متجنده بميان گرفته زبان طعن و لعن برو گشودند و قريب به صد نفر از اواسط الناس تيغ و سنان به قصد قتل او تيز كرده بودند نواب جهانبانى بسروقت او رسيده طاغيانرا بطعن سنان ازو دور كرده به نظر عفو و اغماض درو نگريست و او را بمعتمدان سپردند كه بسلامت باردو رسانند .\r\nمجملا بعد از ظهور فتح و فيروزى نواب جهانبانى خواجه آقا شاه ابهرى كه مشرف خزانهء نواب عالى بود باردو فرستادند كه مشتلق فتح و فيروزى بنواب بلقيس مكانى عليهء عاليه عمهء محترمه نواب جهانبانى و ساير مخدرات استار سلطنت رساند مشاراليه در حالتى كه اخبار موحش باردو رسيده مخدرات سرادق سلطنت مشوش خاطر و مضطرب الاحوال بودند رسيده مژدهء فتح و بشارت فيروزى داد و در اردوى عالى نقاره‌هاى شادمانى بنوازش درآمد و نواب جهانبانى بمراسم شكرگزارى الطاف الهى قيام نموده در كمال شوكت و كامرانى و نصرت يزدانى رو باردوى عالى آوردند و از آسمان و زمين غلغله مباركباد فتح و آواز تحسين و آفرين به گوش ساكنان كرهء خاك و مقيمان سرادق افلاك ميرسيد و درين قضيه عظمى نواب جهانبانى بجز لطف ايزدى و عنايت پروردگار منت‌پذير هيچ كس از امراء و عساكر ظفر شعار يار و مددكار نبودند .\r\n\r\n","description":"","footnote":"","page_name":" 340 ","page_number":370},
  {"content":"\r\n\r\nچون بدولتخانهء عالى نزول فرمودند بحرم تشريف برده مخدرات دودمان قدس نشان از سلامتى ذات اقدس و فتح و فيروزى بلوازم شكرگزارى قيام نموده مسرور و خوشحال گشتند چون دو شبانه روز بود كه خواب نكرده بودند لحظهء استراحت فرمودند و آخر روز مجلس عيش و عشرت آراسته سرهاى مخالفانرا در برابر بارگاه چيده نظارگى نظارگيان عالم عبرت بودند .\r\nدر همان شب شاهويردى بيك يساول صحبت بايبردلو را جهت تبليغ اين بشارت بدار السلطنهء تبريز و خدمت نواب سكندر شأن فرستادند روز ديگر مجلسى در كمال مهابت و عظمت آراسته بر صندلى مرصع آرام گرفته امراء و خوانين عاليشأن خصوصا عليقلى خان و اسمعيل قلى خان و پير غيب خان و اسلمس خان بر يمين و يسار قرار گرفته دلاوران نصرت شعار و هوا خواهان جلادت آثار سرها و افسرها و گرفتاران را يكيك به نظر انور ميرسانند .\r\nاول برادر طفل بيگناه طهماسب ميرزا را در آغوش مهربانى كشيده در پهلوى خود جاى دادند محمد خان و مسيب خان حسب الامر عالى دستها گشوده در مجلس جاى دادند كه بنشينند و رقم عفو اغماض بر زلات اكثر كشيد .\r\nاما جمعى كه تمول داشتند بمحصلان سپرده مورد مصادره و مؤاخذه ساختند و بعضى را اطلاق فرموده در مقام انتقام درنيامدند محمد خان را بعليقليخان و مسيب خان را باسمعيل قليخان سپردند كه بطريق مهمان معزز و محترم نگاه دارند ايشان غريق بحر خجالت گشته از كرده‌ها نادم و پشيمان در منازل امراء عاليشأن معزز و گرامى بسر ميبردند و على قليخان پدر فرزندانه با محمد خان سلوك مينمودند و بيلمس بيك آسان اغلى ايناللو را به جهت آنكه از اويماق شاملو است داخل لشكر مخالف شده بود و كچل مصطفى افشار را به جهت آنكه ترك منصب قورچى باشيگرى نواب جهانبانى نموده بميان آن جماعت گريخته مورد قهر و سياست گردانيده در چرم گاو كشيدند و چند روز در چرم گاو بودند چون بسرحد هلاكت نزديك شدند بيلمس بيك بشفاعت اسمعيل قليخان شاملو و كچل مصطفى بدرخواست عليقليخان خلاص شدند .\r\nبعد از اين فتح نامدار كه طراز فتوحات سلاطين كامكار تواند بود عنان عزيمت بصوب مقر دولت و مستقر خلافت منعطف ساخته در ساعت ميمون دولتخانهء همايون از فر قدوم شاهزادهء عالميان رشك باغ جنان گرديد و جمعى را كه درين معركه مردانگى كرده از ايشان [ 250 
  ] آثار حقيقت و وفادارى بظهور رسيده بود نوازشات ارجمند فرموده بانعامات وافره سرافراز گردانيدند .\r\nبعد از چند روز ادهم خان از قم و سلطان معصوم خان از ساوه بپايهء سرير سلطنت مصير رسيده شمشير در گردن انداخته بطريق گناهكاران به نظر انور درآمدند چون هميشه شفقت خاصى با ادهم خان داشتند و گاهى اظهار ميفرمودند كه ادهمخان باكراه رفيق آن طبقه شده بنابر ظهور اخلاص و حقوق نيكو خدمتىهاى سابق رقم عفو بر زلات او كشيده بمضمون اين بيت با او عمل فرمودند :\r\n دوستان را كجا كنى محروم * تو كه با دشمنان نظر دارى \r\nاما سلطان معصوم خان به جهت سوء اعمال و بىادبيها و تقصيرات خدمت كه پيشتر ازين قضاياء از آمدن يساق تقاعد ورزيده مصدر حركات قبيحه شده بود و رعايا و عجزه و زير دستان ساوه\r\n\r\n","description":"","footnote":"","page_name":" 341 ","page_number":371},
  {"content":"\r\n\r\nاز سلوك ناپسند او شكوه‌ناك بودند مؤاخذ گرديده اسباب و متملكات او بصونك ديوان منسوب شد ، الكاء رى كه بهترين محال عراق و مصداق اين سياق است\r\n معدن مردمى و كان سخا شاه بلاد * رى بود رى كه چورى در همه عالم نبود \r\nدر عوض تبريز بعلى قليخان اختصاص يافته الكاء همدان به پير غيب خان استاجلو متعلق گشت و بساير امراء استاجلو سيما حسين قلى سلطان برادر على قليخان و اللّه قلى سلطان كنگرلو ولد جعفر سلطان و احمد سلطان آسايش اغلى و مهدى قلى سلطان چاوشلو ولد انعوت سلطان و غير - ذلك الكاء و ولايات مرغوب شفقت شد و اسمعيل قليخان نيز كه سمت يولداشى و منصب عالى تواجى - باشىگرى داشت مقرر شد كه در ضمن احكام و مناشير ديوان مهرزند و الكاء فراهان بمرشد قلى - سلطان برادرش مرحمت شده مدينه المؤمنين قم بعلى قلى سلطان قورغلو نوادهء شاهقلى خليفه مهردار تعلق گرفت و امير الامرائى فارس بدستور سابق بعليخان شادى تكلو ذوالقدر شفقت شده مقرر شد كه امراء عظام به زودى تجهيز لشكر كرده بموكب ظفر قرين پيوندند و طهماسب ميرزا را بقلعهء الموت كه كوتوالى آن به قيجلو قوم عليقلى خان تعلق داشت فرستادند كه چند گاه در آنجا مسكن داشته باشد .\r\nچون دو سه ماه از نوروز ايت ئيل گذشته يك دو ماه ديگر هنگام حركت لشكر روم بود نواب جهانبانى در باب قلعه تبريز بىآرام بودند مقيد بجمعيت لشكرهاى ممالك نشده عنان عزيمت بدار السلطنهء تبريز منعطف ساختند .\r\n\r\nذكر توجه جهانبانى بجانب تبريز و آمدن لشكر روم و توجه رايات جلال بقراباغ و از آنجا آهنك عراق نمودن و شرح بعضى قضايا كه روى داد\r\nچون نواب جهانبانى قريب به دو ماه در دار السلطنهء قزوين بانتظام مهام ضرورى و اصلاح حال لشكر ظفر قرين پرداخته روى توجه بجانب تبريز آوردند همگى همت عالى نهمت مصروف آن بود كه پيشتر از آنكه لشكر روم بدان مرز و بوم آيند قلعهء تبريز را بدست آورده ويران سازند و درين مرتبه اگر طوايف قزلباش غيرت و حميت بظهور آورده دفع دشمنان دين و دولت پيشنهاد همت سازند با يكديگر متفق بوده صورت اجتماعى دست دهد باستعداد تمام و آئين شايسته كمر همت بدفع آن خصم قوى بسته از روى قدرت و اقتدار بمدافعهء آن گروه اشرار پردازند لهذا چند روزى در چمن سلطانيه توقف واقع شد كه شايد جمعيت لشكر بنوعى كه در خاطر رسوخ يافته بود دست دهد چون هنوز كوكب بخت قزلباش در حضيض و بال مانده سعادت اقبال از ايشان كناره گرفته بود جمعيتى كه خاطر خواه نواب ميرزا بود نشد چه اكثر صناديد طايفهء تركمان تكلو كه با آن طايفه رفاقت كرده بودند مقتول و گرفتار شده متجنده آن گروه با وجود ظهور مروت و عفو خسروانه پراكنده شده به اطراف و جوانب رفته بودند .\r\nامراء و طايفهء افشار كه در حدود اصفهان و يزد و ابرقو و كرمان و كوه گيلويه و آن حدود\r\n\r\n","description":"","footnote":"","page_name":" 342 ","page_number":372},
  {"content":"\r\n\r\nكه به جهت قلى بيك قورچى باشى و فرار نمودن او بقلعه بد مظنه و خوفناك بوده بدين بهانه تمسك جسته پاى در دامن فراغت و عافيت كشيده بودند و جمعى ديگر كه احتمال آمدن داشت چون وقت مضيق گشته فرصت توقف نمانده بود مقيد بآمدن ايشان و جمعيت لشكر نشده با ده هزار كس كمابيش كه در اردوى عالى جمع آمده بودند از چمن سلطانيه در حركت آمده كوچ بر كوچ بحوالى دار السلطنهء تبريز رسيدند و در ساعت سعد بفيروزى و اقبال داخل آن [ 251 
  ] بلدهء جنت مثال گرديدند .\r\nنواب سكندر شأن باستقبال فرزند ارجمند سعادت نشان از شهر بيرون آمده و قريب يك فرسخ تشريف آوردند نخست شاهزادهء و الا گهر ابوطالب ميرزا پيشتر آمده پياده شده سعادت ملاقات برادر بزرگتر حميده سير دريافت و چون نواب جهانبانى را چشم بر چتر همايون پادشاه سكندر جاه افتاد از روى ادب پياده شده ران و ركاب پدر بزرگوار عالى مقدار را بوسه دادند و در موكب همايونى به شهر آمده در منازل پيره محمد خان چاوشلو منزل گزيدند و نواب سكندر شأن روز ديگر به منزل شريف آن حضرت تشريف آورده لوازم تفقد و دلجوئى بظهور آوردند و نواب جهانبانى جشن پادشاهانه آراسته لوازم ضيافت و ميهمانى از پاى انداز و نثار و اصناف اطعمه و الوان اشربه بر وجه لايق وقوع يافت و ما يعرف سركار خود را بر سبيل پيشكش بر طبق عرض نهاده و بمضمون العبد و ما فى يده كان لمولاه با پدر عالى مقدار سكندر جاه عمل نمودند .\r\nاما آن حضرت از علو همت التفات بدان هدايا نفرموده جهت تسلى خاطر فرزند سعادتمند بقليلى اكتفا نموده مابقى را بدستور بسركار عالى مسلم و ارزانى داشتند .\r\nبعد از فراغ از لوازم جشن و سرور و عيش و سور متوجه مهام قلعه گيرى شده توپ بزرگ از جانب تربت حسن پادشاه نصب نموده توپچيان شروع در توپ زدن نمودند و از طرف صاحب آباد خاك پيش برده شب و روز بسعى هر چه تمامتر در سرانجام اسباب قلعه گيرى ميكوشيدند اما چون\r\n\r\nيورش سپاه قزلباش بقلعهء روميان و عدم حصول مراد ايشان\r\nظفر يافتن شاهزادهء عالميان بر طايفهء تكلو و تركمان و عود نمودن به جانب آذربايجان و اهتمام نمودن در تسخير قلعهء تبريز بفرهاد پاشا كه سردار لشكر روم شده بود رسيد در تسخير قلعه انديشه‌مند گشته به كومك و امداد جعفر پاشا بسرعت و استعجال تمام روى توجه بجانب تبريز آورده در حينى كه لشكر ظفر قرين در امر قلعه گيرى ميكوشيدند حركت لشكر روم و قرب وصول ايشان در حدود تبريز رسيد عساكر فيروزى مآثر متفكر و متلاشى گرديدند يورش نمودن قلعه را كه موجب تضييع لشكر است مصلحت نميدانستند و اسباب يورش هنوز سرانجام نيافته بود ارباب رأى و تدبير به جهت ضيق وقت بيورش راضى شده قرار دادند كه از اطراف و جوانب هجوم عام نموده يورش بقلعه اندازند اگر صورت فتح و ظفر در آينهء مراد جلوه‌گر آيد فهو المطلوب و الا نزد ارباب خرد و دليران معارك نبرد بتقصير و تهاون متهم و منسوب نگردند بدين ارادهء خام كه مخالف رضاى خاص و عام بود جازم گشته طوعا او كرها صبح روز موعود نواب جهانبانى به مسجد شريف حسن پادشاه تشريف آورد و لشكريان را بنوعى كه تمهيد يافته بود بيورش مرخص و مأمور گردانيدند .\r\nدليران اخلاص شعار و اخلاص گزينان شجاعت آثار نقد حيات را كه در دارالضرب جانسپارى سكهء قبول يافته بود بر كف و نردبان‌هاى مردانگى در دوش گرفته از همه طرف بجانب قلعه روى آوردند .\r\n\r\n","description":"","footnote":"","page_name":" 343 ","page_number":373},
  {"content":"\r\n\r\nاما چون روميان زياده از ايام سابق حزم و احتياط مرعى داشته يك لحظه از محافظت قلعه غافل و ذاهل نبوده در بروج و باره مستعد مدافعه و مصادمه ايستاده بودند گلوله تفنگ بطريق تگرك آتشين كه از كرهء اثير باريدن گيرد ريزان گشت از دود تفنك روى هوا تيره و تاريك شد از گير و دار دليران معركه كارزار غلغله در قلعهء افلاك افتاده از كثرت كشتگان و مجروحان زخم سنگ و سنان خندق با سنان تساوى پذيرفته دل بهرام خون آشام از آتش حيرت بر خاص و عام آن معركه بسوخت جمعى از شجعان لشكر بهرام قهر كه از آسيب گلوله تفنگ سالم مانده نردبان بپاى قلعه رسانيدند و صعود كردند بضرب مطراق بوزدقان و طعن سيخ و سنان محافظان از بالاى نردبان غلطان غلطان بخندق مىافتادند مجملا بسيارى از عساكر منصوره درين يورش ناچيز گشته راه عدم پيمودند و كارى از پيش نرفت .\r\nاولياء دولت قاهره شكسته خاطر و پريشان حال گرديده اهل تبريز قلق و اضطراب آغاز نهادند چون تسخير اين قلعه گردون اساس در مشيت حضرت خالق الجن و الناس موقوف به زمان خجسته نشان شهريار ظفر قرين سعادت قران اعنى حضرت اعلى شاهى ظل اللهى بود هيچ اثرى بر سعى و اهتمام شاهزادهء عالميان و غازيان نصرت نشان كه درين مدت بظهور مىپيوست مترتب نشد .\r\nمجملا چون از تسخير قلعه يأس و نوميدى روى داده لشكر روم قريب به شهر شده بودند امر عالى بنفاذ پيوست كه اهالى و اصحاب شهر كوچانيده بجانب دار السلطنه قزوين برند امراء و اعيان اردوى معلى شتر و الاغ مدد نمايند جمعى كه از ارباب يقين بودند با اكثر خواص و صواحب و اعيان [ 252 
  ] حسب الفرمان قضا جريان روانهء قزوين شده بسيارى از اواسط الناس بمواضع و محال قريبه و بعيدهء شهر پراكنده گشته شهرى بدان عظمت در يك شبانروز چنان خالى شد كه مضمون ليس فى الدار غيره ديار مناسب حال آن روضهء جنت مثال گرديد .\r\nبعد از رفتن تبريزيان رايات جلال نيز كوچ كرده بجانب اروم دول و زمار نهضت نمودند كه بعد از آنكه بكيفيت و كميت لشكر روم اطلاع حاصل آمد در امر محاربه بدانچه مقتضاى وقت و صلاح دولت باشد عمل رود روز ديگر فرهاد پاشا بحوالى شهر رسيد در چرنداب نزول كرده و ذخيره و يراق ساليانه كه همراه آورده بود بقلعه ريخته از لشكريان جمعى كه از قلعه دارى بستوه آمده بودند بيرون آورده جمعى ديگر را در قلعه گذاشت و خاطر از مهمات قلعه جمع كرده بلاتوقف كوچ نموده معاودت كرد و چند روزى كه در تبريز بود ايلچى باردوى معلى فرستاده بعلى قليخان و امراء قزلباش مكتوبى در باب صلح نوشته بود .\r\nمضمون آنكه از روزى كه فيما بين پادشاهان با فساد مفسدان شورش و فساد بهم رسيده\r\n\r\nنامه فرهاد پاشا بعليقلى خان در باب صلح\r\nچندين هزار نفس قائل كلمتين ضايع و نابود شدند و هر چند از اينجانب حكايت صلح بميان آمده خاطر نشان كرديم كه هر محل به تصرف آل عثمان درآيد قانون سلسله عثمانى نيست كه دست از آن بازدارند سعى نمايند كه محلى از تصرف شما بيرون نرود و امراء قزلباش لجاج و عناد آغاز نهاده راضى به آن نمىشدند و در هر سال ولايتى از دست مى - دادند تا آنكه شهر تبريز كه پاى تخت پادشاهان ايران بود از دست دادند و اگر به همان دستور عناد و كلفت در ميان باشد و اين معنى به ظهور آيد سال ديگر باردبيل و عراق سرايت مينمايد چون نمك پروردهء آن دودمان‌اند نصيحت\r\n\r\n","description":"","footnote":"","page_name":" 344 ","page_number":374},
  {"content":"\r\n\r\nخيرخواهانه ما را قبول كرده راضى به صلح شوند و شاهزاده نامدار را به صلح راغب ساخته قرار دهند كه چون بىاتفاقى طوايف قزلباش و اختلال حال ايشان بر اهل روم ظاهر شده و تسخير ملك ايران را سهل و آسان انگاشته‌اند مقتضاى عقل و صلاح دولت آن خانواده رفيعهء آنست كه از لجاج و عناد گذشته با حضرت خواندگار طرح دوستى اندازند و بهر طريق توانند در استرضاى خاطر او كوشيده آثار دوستى بظهور آورند كه اينجانب و ساير خيرانديشان اينطرف باعث شده محضا به جهت نيك - نامى و ترفيه حال خلايق و عباداللّه معامله صلح را استحكام دهيم كه من بعد ترك نزاع و لجاج و جدال نموده شود .\r\nچون نامهء فرهاد پاشا رسيد بعضى از امراء كه راكب مركب جهل و غرور بودند ميگفتند كه مطلب فرهاد پاشا ازين گفتگو آنست كه چون مراجعت لشكر روم واقع شود از جانب قزلباش تعرضى بقلعه تبريز نرود و قلعه بدين تدبير سالم ماند فرصت را از دست نمىبايد داد و بعد از مراجعت ايشان بپاى قلعه رفته در تسخير آن ميبايد كوشيد .\r\nبعد از تسخير قلعه در زمستان كه روميان در قلاع خزيده‌اند قدم بولايت ايشان نهاده آتش نهب و غارت در آن ديار ميبايد افروخت نواب جهانبانى از غايت آزردگى كه از بىالتفاتى طوايف قزلباش و عدم موافقت ايشان داشت به نظر تدبير و تأمل ملاحظه نمود كه از بدايت حال كه روميان ابواب نزاع و جدال گشوده‌اند الى غايت هر سال مملكتى از دست رفته و طوايف قزلباش از غايت نفاق و شقاق در مقام اتفاق نشدند و يك موضع از مواضع مفتوحه روميان را استرداد ننمودند اگر يك دو سال بدين نهج گذرد فتور تمام بدين دولت راه مييابد رجوع بعقل دوربين كرده قبول اين امر را از عناد و مخالفت اهم دانسته بر خلاف صوابديد امراء سخنان دوستى آميز بايلچى گفته بر وفق مدعا جواب نوشته قبول مصالحه نمودند مشروط بر آنكه ولايت تبريز چون گورخانه قديم قزلباش است و بر سر آن تا ممكن و مقدور است تلاش خواهند نمود روميان دست از آن باز دارد .\r\nفرهاد پاشا ديگر باره كس روانه نموده اظهار كرد كه اگر يكى از پادشاهزادگان كامكار را جهت استحكام مبانى دوستى به خدمت خواندگار فرستند كه در سلك ساير فرزندان پادشاه منسلك بوده باشد ممكن است كه ولايت تبريز را به آن شهزاده مسلم دارند و بدون آن صورت پذير نيست چون در نظر عقل بديع نمينمود نواب جهانبانى قائل بفرستادن شهزاده شده على قلى خان فتح اغلى نيز در اين امر با نواب جهانبانى اتفاق نموده قرار دادند كه سلطان حيدر ميرزا را كه پسر كوچكتر نواب جهانبانى و به لله‌گى او مقرر بود به خدمت خواندگار فرستند هر چند اين معنى مخالف طبع شاه و سپاه بود اما در آنوقت به جهت حفظ حال شيعيان و ترفيه احوال رعاياى شكسته بال پريشان بمرتبهء وجوب رسيده بود چون ايلچى بازگشته فرهاد پاشا از مكنون نواب جهانبانى خبر يافت كه بر خلاف رأى متخالفه قزلباش با خواندگار در مقام دوستى و اتحاد در آمده [ 253 
  ] استحسان آن حضرت نموده گفته بود كه كاش قبل از تسخير تبريز در اين مقام در مىآمدند چون فرهاد پاشا اين معنى را سرمايهء افتخار ميدانست كه بوسيلهء او پادشاهزادهء از دودمان قدس نشان صفوى به خدمت پادشاه روم رفته موجب ازدياد رفعت و عظم شأن پادشاهان آل عثمان گردد در اين باب اصرار نموده ولى آقاى چاشنى گير باشى را كه از آقايان معتبر روم بود به جهت آوردن\r\n\r\n","description":"","footnote":"","page_name":" 345 ","page_number":375},
  {"content":"\r\n\r\nشهزاده عاليمقدار و قرار صلح و صلاح به خدمت نواب جهانبانى فرستاد .\r\nولى آقا در بلدهء گنجه بپايهء سرير اعلى رسيده ابلاغ رسالت كرد او را در منزل عليقليخان سپرده كمال اعزاز و احترام بتقديم رسيد و فرهاد پاشا بارز روم رفته در آنجا قشلاق كرده منتظر ورود ايلچى و آوردن شاهزاده بود و مكررا مكاتيب نوشته اعلام كرد كه نوعى نمايند كه قبل از آنكه در سال آينده حركت لشكر روم واقع شود ايلچى خود را با نامهء دوستى و تحف و هداياء لايق و شهزادهء نامدار روانه نمايند كه وسيلهء مراجعت اين جانب بوده باشد تا دامن در ميان زده بدرگاه اعلى پادشاهى رفته مقدمات صلح را استحكام دهد و نوعى نمايد كه حضرت خواندگار ولايت تبريز را دانسته بشهزاده مسلم دارد .\r\nنواب جهانبانى بر وجه مذكور بامر خير انجام مصالحه راغب گشته قرار يافت كه عنان عزيمت بصوب عراق معطوف داشته در آنجا يراق و اسباب شهزاده را سامان و سرانجام داده با ايلچى كاردان و نامهء صداقت بنيان روانهء مقصد نمايد .\r\nچون ميل سير اصفهان كه از منزهات جهان و بلاد مشهورهء ايران است و بسركار عالى آن حضرت اختصاص داشت بسيار داشتند و در خاطر خطير تصور يافته بود كه متوجه اصفهان گردد و چند روزى در آن بلدهء دلگشا بعشرت و شادكامى پرداخته خاطر شريف را از مشاغل روزگار آسودگى بخشد و مهمات فارس و كرمان و يزد و آن حدود را نيز كه در اقتدار طايفهء افشار و ذوالقدر بود و به جهت هر گونه حوادث مختل گشته حكام خود رأى آن محال سر از گريبان خودسرى و طغيان برآورده بودند انتظامى دهد امام قلى خانرا بخلاع فاخره و نوازشات وافره سربلندى داده مجددا نيك و بد مهمات سرحد قراباغ را بعهدهء اهتمام او كرده ساير معاملات آذربايجان را موقوف بامر مصالحه كردند كه بعد از آنكه آن امر خير انجام سرانجام يابد در هر باب بدانچه صلاح دين و دولت باشد به عمل آيد بدين عزيمت از بلدهء گنجه كوچ كرده در ابو شحمه نام محلى نزول اجلال واقع شد درين اثنا از نيرنگسازى چرخ شعبده باز قضيهء شهادت آن شاهزادهء كامكار بوقوع پيوست .\r\n\r\nذكر شهادت يافتن آن نونهال چمن دولت و كامرانى اعنى نواب جهانبانى بتيغ غدر سركردهء مدبران ناپاك خداويردى دلاك از تأثيرات انجم و افلاك\r\nچون عادت سپهر جفاكار و اقتضاى فلك كجرفتار هميشه آن بوده و هست كه هر نخل مرادى كه از جويبار عزت و علا سركشيده بثمرهء آرزو بارور گردد عنقريب از آفت صرصر بيداد حوادث دوران از پاى درآيد و هر ذيشوكتى كه با عروس دولت دست اعتناق در كمر زده هم آغوشى گزيند عاقبت در كيد و مكر شبروان وقايع روزگار شاهد مهر افروز امل را سه طلاق بر گوشهء چادر بسته بحرمان ابدى گرفتار آيد ما صدق اين مقاله قضيهء هايلهء شهادت شاهزاده غفران مآل اعنى نواب جهانبانى است كه در حدود گنجه از اقتضاى قضا بوقوع پيوست .\r\nشرح اين واقعهء غريبهء عبرت افزا آنكه چون عزيمت عراق تصميم يافته از گنجه طبل رحيل كوفته در چشمهء برنجرد نزول اجلال واقع شد در همان شب كه بيست و دويم شهر\r\n\r\n","description":"","footnote":"","page_name":" 346 ","page_number":376},
  {"content":"\r\n\r\nذى الحجة الحرام ايت ئيل سنهء اربع و تسعين و تسعمائة بود نواب جهانبانى به منزل عليقلى خان تشريف برده تا نصف شب در آنجا بتجرع شراب ارغوانى عشرت پيرا و صحبت آرا بودند و نصف شب مست طافح از منزل او بيرون آمده با چند نفر از ملازمان و غلامان خاص كه در خدمت بودند بدولتخانهء عالى تشريف آوردند .\r\nچون قصد رفتن حرم كردند و واقعهء شهادت آن سرو رياض سلطنت و كامكارى در لوح قضا رقم پذير كلك تقدير شده بود دست حادثه گريبان آن حضرت را گرفته بآله چوقى كه قوشخانه بود و جوارح خاصه را بسته بودند برد و در آنجا رختخواب طلبيده بر بستر استراحت خفت خدا - ويردى دلاك ناپاك كه پسر يتيم مجهول الاب و در دار السلطنهء قزوين دلاكى مينمود و در ايام طفوليت شرف ملازمت شاهزادهء نامدار دريافته از آنجا [ 254 
  ] كه طبايع صبيان با يكديگر الفت دارد توجه خسروانه شامل حال او گشته خدمت دلاكى او مستحسن طبع عالى افتاده بود كه در خدمت شاهزاده نشو و نما يافته كمال محرميت داشت و بيمن شفقت عالى مرجع افاخم و اعالى و صاحب ثروت و سامان شده نزد امراء و اركان دولت معزز و گرامى بود خبث باطن و بدنهادى او را برين داشت كه مرتكب اين فعل شنيع گشته آن نونهال چمن آراى دولت و كامرانى را كه در رياض سلطنت و جهانبانى بالا كشيده بثمرهء اقبال بارور شده بود از پاى درآرد در وقتى كه شاهزادهء نامدار بآله چوق درآمده پهلو بر بستر استراحت نهاد خداويردى دلاك بيرون آمده جمعى از ملازمان عالى كه هميشه كشيك بودند و ميخواستند كه بحوالى خوابگاه بكشيك و پاسبانى قيام نمايند ببهانهء آنكه نواب عالى با شاهدى اراده خلوت دارد و از شما حجاب مىكند از حوالى خوابگاه دور نموده نگذاشت كه در آنجا باشند .\r\nچون احتمال نوع ديگر نميدادند گفتهء او را اذعان نموده از حوالى خوابگاه دور شدند دلاك ناپاك نمك حرام حوالى خوابگاه آن حضرت را از حارس و كشيكچى خالى يافت خنجر از ميان آن سرو رياض پادشاهى كشيد و در عين شاد خواب مستى چند خنجر بر شكم و پهلوى زده خاطر از كار او جمع نموده بيرون رفت .\r\nفتاح نام پسرى از خدمتكاران كه حسب الامر به خدمت آمده بود داخل آله چوق شد ملاحظه نمود كه نواب جهانبانى در درياى خون غوطه خورده نفس سرد از دل پردرد مىكشيد فىالفور بيرون آمده فرياد برآورد غلامان و ملازمان خاصه كه در كشيك بودند واقف شده هيچ كدام جرأت داخل شدن آله چوق نمينمودند زينل بيك شربتدار بآله چوق درآمده ملاحظه نمود كه آن سرو رياض كامرانى از تند باد حوادث روزگار از پاى درآمده جراحان و حكماء حاضر ساختند چون كار از معالجه و مداوا گذاشته بود باندك لحظهء طاير روح شريفش باوج اعلى عليين پرواز نمود مقيمان ملاء اعلى اين مقال ادا مينمودند :\r\n عرش است نشيمن تو شرمت بادا * كائى و مقيم خطهء خاك شوى \r\nكسان نزد على قليخان و اسمعيل قليخان كه در آن وقت ركن ركين دولت بودند فرستاده از اين حال خبر دادند چون قرار يافته بود كه قريب بصبح كوچ شود اكثر اهل اردو كه از آنحال اطلاعى نداشتند نداى رحيل در داده بيشترى از اهل اردو كوچ كرده بودند كه اين خبر شايع شد نواب\r\n\r\n","description":"","footnote":"","page_name":" 347 ","page_number":377},
  {"content":"\r\n\r\nسكندر شأن و مخدرات سرادق سلطنت بفرياد و فغان درآمده ناله و نفير برنا و پير بكرهء اثير رسيد امراء عظام به منزل عليقليخان جمع شده همگى با او اتفاق نمودند كه بدر دولت سراى نواب سكندر - شأن آمده بعد از تقديم لوازم پرسش تعزيه آن واقعهء هايله التماس سوارى نمايند ادهمخان تركمان را بر سر نعش غفران مآل گذاشتند كه متعاقب به منزل رساند .\r\nادهم خان باتفاق ملازمان خاصهء ميرزا آن حضرت را با رخوت خون آلود بمحفه گذاشته قورچيان بر دوش گرفته دو سه هزار كس در پيش محفه سينه‌هاى چاك بر سر خاك ريخته نوحه - كنان باردو رسانيدند امراء عظام از اردو باستقبال بيرون آمده چون چشمشان بر نعش محفوف برحمت حى لايزال آن تازه چمن دولت و اقبال افتاد تاج و افزار سر برداشته بر زمين زدند و فرياد و فغان باوج آسمان رسانيدند .\r\nمجملا فزع روز اكبر در ميان خلايق پديد آمده آسمانيان بموافقت زمينيان مويه - گرى ميكردند چون نعش را بخيمه كه بحوالى حرم نصب شده بود بردند نواب سكندر شأن يعقوب - وار گريه كنان به آن بيت الاحزان درآمده حجله نشينان سراپردهء عزت بارويهاى به ناخن خراشيده و بدست بيتابى مويها كنده بر سر نعش آمدند و نوحه و زارى و گريه و بيقرارى آغاز نهادند بعد از آن نعش شاهزاده بمغسل برده صدور و علماء موافق شريعت غرابغسل و تكفين پرداختند جمعى را مقرر كردند كه نعش را پيشتر بدار الارشاد اردبيل برده در روضهء مقدسهء سلطان الاولياء در جوار اجداد عظام مدفون سازند از غريب حالات نصف شب خون آن شاهزاده مظلوم گريبان خداويردى ناپاك را گرفته كشان كشان بر سر نعش آورد .\r\nشرح اين حال و تفصيل اين اجمال آنكه بعد از وقوع اينحال آن حرام نمك بد نهاد كه قدر تربيت‌هاى آن حضرت را ندانسته به اين امر شنيع اقدام نمود به منزل خود رفته يك كيسه زر اشرفى كه تخمينا پنجاه شصت تومان باشد ببهانهء آنكه نواب ميرزا زر ميطلبد كه بشادى دهد برداشته چون از امراء عظام خصوصيت و آشنائى باسمعيل قليخان بيشتر داشت پياده و تنها به منزل او ميرود اسمعيل - قليخان با جمعى از هم صحبتان بصحبت مشغول بودند كه او مضطرب الاحوال بمجلس ميآيد ايشان بعد از تواضعات رسمى از آمدن بيهنگام سؤال مينمايند ميگويد كه گناه عظيمى كرده‌ام و خطاى بزرگ از من در وجود آمده صلاح حال من چيست بعد از تحقيق اظهار [ 255 
  ] اين فعل شنيع و قضيهء بديع مينمايد طلب استغاثه از وى مينمايد آن ناجوانمرد را چگويم كه چرا در آنحال بى اختيار خون او را نريخت و خاكهاى عالم بر سر نبيخت .\r\nبعد از اظهار اين حكايت غريب او را برضا قلى بيك ولد پيرى بيك ايناللو كه بجاى پدر ايشيك - آقاسى باشى نواب جهانبانى شده بود سپرد كه محافظت نموده به منزل رساند مشار اليه او را در ميان صندوق گذاشته با صناديق رخوت بار كرده به منزل آورده بوده و شب حسب الصلاح اسمعيل قليخان به دو نفر ملازم خود داده كه پوشيده و پنهان بميان جنگل برده بقتل آورند .\r\nملازمان حسب الامر او را بميان جنگل برده يك دو زخم بر او زده قسمت زرى كه همراه داشته ايشان را از اتمام كار او غافل ساخته او خود را بميان سياه آبى كه نيزار بود انداخته اتفاقا آن زخم‌ها كارگر نيفتاده آسيبى چنان به دو نرسيده بود بعد از رفتن ايشان از ميان نيزار و سياه آب بيرون آمده و سرماى مفرط در او اثر كرده آتشى از دور ديده خود را بىتابانه بسر آتش رسانيد اتفاقا آتش مشعلى بود كه در خيمهء شاهزاده ميسوخت جماعتى از ملازمان شاهزاده كه در سر نعش\r\n\r\n","description":"","footnote":"","page_name":" 348 ","page_number":378},
  {"content":"\r\n\r\nبودند در روشنائى مشعل او را ديده و شناخته گرفتند چون چشم او بر آن نعش مغفرت مآل افتاد اشك ندامت از ديده باريدن گرفت از او سؤال كردند كه تو بدولت اين شاهزاده مطاع اعاظم و اعالى بودى چرا اين عمل كردى گفته بود كه جمعى مرا تعليم داده وعده‌ها دادند و خلاف كردند و من از بىعقلى گول خورده اين عمل كردم .\r\nاما نگفته بود كه چه كسان مرا تعليم دادند صبح زود خبر گرفتن او بنواب سكندر شأن رسيد اول او را بمجلس امراء آوردند شروع در مهمل گوئى كرده حسب الامر امراء جوالدوزى بر زبانش زدند كه هرزه گوئى نكند و مخلصان خيرخواه را مورد تهمت و افتراء نسازد نواب سكندر شأن فرموده بودند كه من او را بدست خود قصاص ميكنم او را به خدمت اشرف بردند قدرت تكلم و قوت نطق نداشت نواب سكندر شأن بدست خود چند زخم خنجر بر شكم او زدند و جسد ناپاكش را اردو بازاريان برده سوخته خاكسترش بباد فنا دادند سبحان اللّه آدميزاد چگونه بوساوس شيطانى از جاده عقل دورانديش منحرف گشته بامور ناصواب كه موجب خذلان دنيا و آخرت است اقدام مينمايد .\r\nسياحان درياى تفكر شبها در بحر اين انديشه غوطه خورده در سبب اين فعل شنيع غور نمودند اصلا سفينهء فكرشان بساحل مقصد نرسيده دوربينان عالم تدبير پيك خيال را بهر طرف دوانيده خبرى از ته كار نيافتند مجملا صورت اين مدعا در پرده خيال چهره ننمود و ساعت بساعت حيرت بر حيرت مىافزود اصلا سببى كه موجب تشفى خاطرها شود ظاهر نميشد از افواه و السنهء ارباب كياست وجوه متخالفه در اين باب مسموع شده چون ايراد آن ناگزير واقعه نويس است بتسويد آن مى - پردازد از قول جمعى كه در حواشى بساط عزت راه داشتند چنين معلوم شد كه خداويردى دلاك برضا قلى ايناللو كه از ساده رخان صاحبجمال بود تعلق و تعشق مفرط داشته و گاهى بمطايبه در مجلس عالى باظهار ما فى الضمير جرأت ميكرده و نواب جهانبانى نيز در هنگام شكفتگى طبع ازين مقوله هزلا يا جدا حكايات كه موجب اضطراب و بىتابى او گردد اظهار ميفرموده‌اند و خداويردى بمظنهء آنكه نواب جهانبانى را با او پر خلوتى دست داده هميشه ميگفته كه اين انتقام از تو ميكشم و ميرزا حمل بر ظرافت و خوش طبعى ميكرده آخر الامر غيرت عشق و محبت بر طبيعت او مستولى گشته بدين واقعه عظمى جسارت نمود و جمعى ديگر تفرس نمودند كه اسمعيل قلى خان را از شفقتهاى نمايان كه از نواب ميرزا نسبت بعليقلى خان بظهور ميرسيده رتبهء تقدم و بزرگى نسبت به او يافته خانلر خانى شده بود رشك و حسد دامنگير او گشته جهت تضييع على قليخان راضى بافناء و اعدام آن شاهزادهء نوجوان شده خداويردى را تحريك اين امر نمود و رفتن او را بعد از اين قضيه به منزل اسمعيل قليخان و پنهان داشتن او مشار اليه را دليل اين مدعا ميساختند و بعضى ديگر را گمان شد كه على قلى خان و اسمعيل قليخان و محمدى ساروسولاغ جهت آنكه نواب ميرزا رقمى باسم مرتضى قليخان تركمان نوشته او را از دامغان باردو طلب نمودند از امراء مذكور كه مصاحب شبانروزى ميرزا بودند مخفى داشته بوده ايشان را گمان شده كه ميرزا نسبت بايشان بى - التفات شده در مقام دفع ايشان است از آن جهت پيشدستى نمودند و با يكديگر اتفاق نموده خدا - ويردى را به اين قضيه اغوا نمودند و اين معنى را دليل قول خود ميساختند كه بعد از قضيهء مزبور با وجود ضديت و نفاقى كه با هم داشتند با يكديگر اتفاق نموده در مقام منازعه نشدند .\r\nاسمعيل قلى خان بوكالت و بزرگى على قليخان راضى شده طرح دوستى با هم انداختند و اين چنين واقعهء عظمى سهل و آسان انگاشتند و خداويردى را به حرف و حكايت [ 256 
  ] نگذاشتند\r\n\r\n","description":"","footnote":"","page_name":" 349 ","page_number":379},
  {"content":"\r\n\r\nو نواب ابو طالب ميرزا را كه كودك خردسال بود بجاى آن حضرت اختيار نموده سلطنت او را با خود مخمر ساختند راقم حروف از ميرزا لطف اللّه شيرازى كه وزير نواب عالى بود شنيدم كه بعد از قضيهء ميرزا نقل مينمود كه نواب ميرزا با خوانين بىالتفات گشتند و بد مظنه شده بودند چنانچه درين دو روز كه از گنجه بيرون ميآمد مرا در حمام طلب نموده گفت كه ما در خدمت اين دو جوانمرد چه تقصير كرده‌ايم كه حالا به خون ما تشنه شده در مجلس شراب بسر ما داد ميطلبند يعنى قصد قتل ما دارند .\r\nدر آنوقت خداويردى سر او را ميتراشيد و اين حكايت ميشنيد يحتمل كه از جهل و نادانى بايشان تقرير نموده باشد و ايشان در اين مقام درآمده خداويردى را فريفته باشند و آن نادان بىعاقبت از مسلك عقل دور افتاده بتعليم امراء ارتكاب اين عمل نموده باشد هر چند در نظر عقل بعيد مينمايند كه امراء مذكور كه هر دو تربيت يافته آن حضرت بودند كه از پايهء ملازمت و مرتبه نوكرى برتبهء بلند ايالت و خانى رسيده ركن ركين دولت شده بودند قدر تربيت‌هاى آن حضرت را ندانسته چنان گوهر گرانبها را كه سرمايهء عالمى بود چنين رايگان از دست دهند آيا چرا در مآل اين گونه حرام نمكى خوض ننمودند و چگونه از مرشد عقل و پير خرد رخصت يافتند كه خود را بدنام دنيا و آخرت ساخته مرتكب چنين فعل قبيحى شوند .\r\nبالجمله در خاطرها قرار گرفته بود راقم حروف از مردم دور و نزديك شنيده بود بتحرير آن پرداخت على اى التقادير امراء مذكور بعد از اين واقعه سال بسر نبردند و ايزد تعالى كه منتقم حقيقى است حضرت اعلى شاهى ظل اللهى را توفيق داده كه در همان زودى از مشهد مقدس معلى تشريف آورده جزاى بدكاران را در كنار ايشان نهاد چنانچه در محل خود سمت گزارش خواهد يافت .\r\n\r\nذكر وليعهد گردانيدن شاهزادهء سعادت انتما ابوطالب ميرزا و اختلال احوال او باقتضاى قضاى خالق الارض و السماء\r\nبعد از واقعهء عظيمهء شاهزاده غفران مآل نواب سكندر شأن امراء عظام را حاضر ساخته بدرر نصايح دلپذير گوش هوش ايشان را گرانبار گردانيده در دفع خصومت و نفاق اويماقات و موافقت و اتفاق و يكدلى ايشان خصوصا كلفت و عنادى كه شاملو و استاجلو را با تركمان و تكلو هست مبالغهء بسيار نمودند و ارادهء خاطر اشرف آن بود كه بنفس شريف مباشر مهمات سلطنت و متحمل مشاغل امور دولت گشته بنابر بعضى از مصلحت‌هاى باطنى كه در آن وقت اظهار آن مناسب وقت نميدانستند هيچيك از فرزندان كامكار و شاهزاده‌هاى نامدار را به سمت نيابت ديوان اعلى و رتبهء وليعهدى موسوم نگرداند چه بندگان حضرت اعلى شاهى ظل اللهى كه بعد از نواب غفران پناه فرزند ارشد اكبر بودند در خراسان تشريف داشتند .\r\nمرشد قليخان و امراء خراسان كه در ملازمت آن حضرت بودند با امراء عراق مخالفت ميورزيدند و ابوطالب ميرزا و طهماسب ميرزا به جهت حداثت سن و طفوليت در آنوقت شايستگى رتبه\r\n\r\n","description":"","footnote":"","page_name":" 350 ","page_number":380},
  {"content":"\r\n\r\nعظيم القدر وليعهدى نداشتند مع ذلك طهماسب ميرزا به جهت آنكه تربيت كردهء طايفهء تركمان و تكلو بود در آن هنگام در قلعهء الموت بدست طايفهء استاجلو محبوس بود چون ارادهء ازلى و مقدرات لم يزلى بدان تعلق گرفته بود كه عنقريب آفتاب دولت و جهانگشائى حضرت اعلى شاهى ظل اللهى از افق خراسان طالع گشته ساحت ملك ايران را بانوار معدلت بيارايد و تدارك اختلال احوال ايرانيان و ترفيه حال زير دستان براى ملك آراى آن حضرت منوط و مربوط گشته زمانه اسباب آن را بدستيارى كاركنان عالم غيب سرانجام ميداد « فكر واعظ ديگر و سوداى عاشق ديگر است » .\r\nلهذا آنچه عقلاء زمان موافق مطلب خود مىانديشيدند بر عكس مطلوب نتيجه ميداد مجملا امراء درگاه كه صاحب اختيار دولت بودند مخالفت رأى جهان آراى اشرف اختيار نموده با يكديگر مواضعه كرده مصلحت خود در آن دانستند كه ابوطالب ميرزا را كه در خدمت والد ماجد تربيت نموده بجاى شاهزادهء مغفور وليعهد گردانند و زمام مهام سلطنت و فرمانروائى را به كف اختيار و يد اقتدار خود درآرند و نواب سكندر شأن به جهت امورى كه سبق ذكر يافت تشخيص اين امر را مصلحت ندانسته تأخير در آن صوابتر [ 257 
  ] ميديدند .\r\nبر زبان الهام بيان ميگذرانيدند كه بر سر فرزند سعيد شهيد به جهت هم صحبتى جهلاء قزلباش اين قضيه آمد من بعد بمساعدت و خودسرى هيچيك از فرزندان رضا نميدهم و راه آمد شد قزلباش را نزد ايشان مفتوح نميسازم امراء درگاه متفق اللفظ گشته ميرزا محمد را كه در آنوقت مستوفى الممالك بود وسيله ساخته عرض كردند كه نواب جهانبانى چند سال بود كه حسب - الاشاره همايون اعلى راتق فاتق امور سلطنت و پادشاهى شده آوازهء اقتدار و اعتبار او به اطراف و اكناف رسيده بود چون او را اين واقعه هايله پيش آمده خبر بدوست و دشمن و دور و نزديك رسيد اگر متعاقب خبر جلوس يكى از شاهزادگان كامكار عاجلا بسرحدها نرسد محتمل است كه اختلال تمام در اطراف و جوانب وقوع يابد كه نقصان دين و دولت باشد صلاح دولت قاهره در آنست كه يكى از شاهزادگان نامدار كه شايستگى سلطنت و پادشاهى داشته باشد عاجلا برتبهء وليعهدى معزز و گرامى گشته زياده از نواب غفران مآب در اختيار و اقتدار او كوشيده شود كه صريحا آوازه جلوس او بسرحدها رسد و چون شاهزادهء عاليقدر فلك اقتدار اعنى حضرت شاهى ظل اللهى كه فرزند بزرگتر است در خراسان تشريف دارند و مع ذلك امراء آن ملك آن حضرت را بسلطنت خراسان موسوم گردانيده در موكب عالى بضبط آن ممالك مشغول‌اند و ابو طالب ميرزا در موكب همايون حاضر است او را بدين رتبه نامى گرامى گردانيد .\r\nميرزا محمد بلطايف الحيل اين مقدمه را بزيور دلايل معقول آراسته در باطن حقيقت تأثر نواب سكندر شأن جلوه داد و نواب سكندر شأن چون تمامى امراء و اعيانرا بالطبع طالب اين مطلب يافت باكراه تمام سر رضا جنبانيده و اول خطائى كه امراء مذكور را در انتظام امور دولت افتاد اين بود كه اصلا در عاقبت اين امر خوض نكردند و ديدهء بصيرتشان از مشاهدهء انور دولت و كامرانى حضرت اعلى شاهى ظل اللهى خيرگى يافته بر ايشان پوشيده گشت كه ساحت خلافت و جهاندارى را با شعشعهء نير عالم افروز طلعت همايون از چراغ بيفروغ ديگرى چه روشنى افزايد و كرم شب تاب در برابر انور آفتاب ظلمت سوز افق سعادت چه پرتو اندازد چه اظهر من الشمس بود كه هر گاه ماهيچهء خورشيد مثال موكب همايون از مشرق خراسان طلوع نموده بساحت ملك عراق و آذربايجان پرتو ورود اندازد از طوايف قزلباش جز اطاعت انقياد امرى بظهور نميرسد و قرار\r\n\r\n","description":"","footnote":"","page_name":" 351 ","page_number":381},
  {"content":"\r\n\r\nداد خاطر ايشان شده بود كه امراء خراسان خصوصا مرشد قليخان كه در مشهد مقدس لله و ركن - السلطنهء حضرت اعلى بود در آن ولايت حاكم على الاطلاق است بمظنه آنكه مبادا آن اختيار و اقتدار كه در خراسان دارد در پايهء سرير اعلى نداشته باشد ارادهء آمدن عراق نخواهد كرد و بندگان حضرت اعلى را سرمايهء خود ساخته عروس سلطنت خراسان را در نظر او جلوه داده نخواهد گذاشت كه از آنجا بممالك ديگر توجه نمايد ندانستند كه شهباز بلند پرواز كه عقاب اوج كمال را قابل صيد خود نميداند چگونه به شكار صعوه التفات نمايد .\r\nبيت\r\n ز آب خرد ماهى خرد خيزد * نهنگ آن به كه با دريا ستيزد \r\nمجملا امراء خودرأى بعد از استجازه از نواب سكندر شأن تعجيل درين امر صايب دانسته در ايام عاشورا كه شاه و سپاه در شهادت شهيد مغفرت انتماسيه پوش بودند ساعتى اختيار كرده در يورت ترتر جاهى شاهزاده را به خدمت والد نامدار بردند كه بدست اشرف تاج كثير الابتهاج كه تا غايت بر سر نهاده بود بر سر او نهاده كمر خنجر مرصع و كمر شمشير بر ميانش بسته خلعتهاى فاخره در او پوشانيده برتبهء وليعهدى معزز و گرامى گردانيد و مقرر شد كه ملازمان شاهزاده مغفور و ارباب مناصب ديوان عالى به همان قاعده در خدمت ميرزا بوده باشند و اموال و اسباب و بيوتات سركار او بسركار نواب ميرزا تعلق گرفت و همگى امراء و اعاظم و اعيان قزلباش كه در آنوقت در پايهء سرير اعلى بودند برسم و قاعدهء معهود اين دودمان پاى بوس كرده تهنيت و مباركباد بجاى آوردند و احكام به اطراف و جوانب فرستاده خلايق را از جلوس شاهزاده خبر دادند و از آن منزل امام قليخان و امراء قراباغ رخصت يافته باقطاعات خود شتافتند و از آنجا كوچ واقع شده متوجه دارالارشاد اردبيل گشتند .\r\nچون ميرزا محمد در حصول مطلب امراء سعى موفور بظهور آورده بود رأى عليقلى خان و امراء بدان قرار گرفت كه او را بوزارت ديوان اعلى منصوب گردانيده زمام مهام ديوان را به كف كفايت و قبضه دريافت او نهند و او متقبل شده بود كه در رواج مهام سلطنت و توقير مآل ديوان سعى نموده متكفل امور دولت باشد لهذا بدين پايهء ارجمند اعتلا يافته [ 258 
  ] من حيث الاستقلال متصدى مهام ديوانى گشت و اعتماد الدوله لقب يافت .\r\nچون امراء مذكور از سلك حق عدول نموده بهواى نفس خود عمل كردند وضع شئ در غير موضع خود نموده مصلحت كار خود را بصلاح دين و دولت مقدم داشتند لاجرم بتحريك كار - پردازان قضا و قدر اسباب ادبار خود را سرانجام داده در تخريب دولت خود كوشيدند و كعبتين مراد ايشان مخالف نشسته از دستبرد زمانه بايشان رسيد آنچه رسيد و در همان زودى حق بمركز خود قرار گرفته بدكاران جزاى عمل يافتند چنانچه از سياق كلام آينده بوضوح ميپيوندد .\r\nالقصه اردوى همايون منازل و مراحل پيموده بدارالارشاد اردبيل رسيدند و جسد مطهر شاهزادهء سعيد شهيد را در جنب مراقد آباء عظام مدفون ساختند آن در گرانمايه را بخازنان خاك و روح مقدسش را بمقيمان عالم افلاك سپردند .\r\nنواب سكندر شأن جهت ترويح روح فرزند ارجمند در روضهء مقدسه حضرت سلطان الاولياء\r\n\r\n","description":"","footnote":"","page_name":" 352 ","page_number":382},
  {"content":"\r\n\r\nبختمات كلام ملك علام و اطعام فقراء انام پرداختند و تصدقات به فقراء و ارباب احتياج رسانيدند و از آنجا كوچ فرموده از راه طارم و خلخال بدار السلطنه قزوين آمده در آن زمستان قشلاق همايون در مقر سلطنت ابد مقرون واقع شد .\r\n\r\nذكر واقعهء هايلهء امراء عراق و آذربايجان و كرمان از زمان واقعهء هايلهء شاهزادهء مغفرت نشان تا طلوع آفتاب دولت و كامرانى حضرت اعلى از افق خراسان\r\nسابقا بتحرير پيوست كه بعد از انهزام تركمان و تكلو اكثر اعيان تركمان كه از معركه جنگ بيرون رفتند بدامغان نزد مرتضى قليخان پرناك جمع شدند و نواب جهانبانى جهت تأليف قلوب آنجماعت بىاطلاع امراء رقم استمالت مرتضى قليخان نوشته او را بپايهء سرير اعلى طلب نموده بمواعيد پادشاهانه مستظهر گردانيده بود و او با كمال استظهار و استبشار روى توجه بعراق آورده چون برى رسيد خبر جانسوز محنت اندوز شاهزاده مغفرت انتما و تربيت يافتن ابوطالب ميرزا و اختيار و اقتدار على قليخان و اسمعيل قليخان به او رسيد جرأت رفتن نكرد و از مضرت ايشان بايل تركمان نيز انديشه‌مند بود بعزم كوچانيدن ايل تركمان و اهل و عيال ايشان كه بيشتر در قم و ساوه اقامت داشتند از رى بالكاء قم و ساوه آمده و بهر كس از آن طبقه دست رسيد طوعا او كرها كوچانده روانه دامغان شد و چند روزى كه در جلكاى قم و ساوه بود اهالى آن ولايت به گمان ياغيگرى و طغيان مرتضى قليخان و دفع مضرت طايفهء تركمان نزل و ساورى ميفرستادند وليجان خان ولد محمد خان تركمان كه او و پدرش چند سال حكومت كاشان كرده بودند هميشه مرتضى قليخان را تحريك ميكرد كه از مردم بلدهء كاشان كه اكثر تجار و متمولين هر ديار بودند پيشكش كلى توقع نمايد و خود باعث آن شده با اهالى كاشان غايبانه گفتگو كرده بود و مردم كاشان در اول حال بقدم مخالفت پيش آمده ستيزه آغاز نهادند .\r\nاما بالاخره از خوف مال و جان باستصواب بهزاد بيك غلام كه داروغه بود و ميرزا كججى وزير با او ملايمت آغاز نهادند و به جهت دفع مضرت مرتضى قليخان به او توسل جسته استدعاى حضور او كرده بودند و او بىصوابديد مرتضى قليخان بكاشان رفته خود را بلطايف الحيل به شهر انداخت داروغه و وزير زياده حسابى ازو نگرفته در آمدن شهر مضايقه به او نكردند و او در منزل داروغه مهمان شد جمعى از تركمان كهنه فعله پاى چنارى كاشان كه از زمان حكومت محمد خان و پسران او در شهر مانده بودند و اكثر ملازمت داروغهء مذكور اختيار نموده جمع شدند و از بيرون نيز در آن دو روز جماعتى از ملازمان او آمدند و او قوت خود را در شهر زياده از داروغه و وزير ديد همت بر آن گماشت كه شهر را از تصرف ايشان انتزاع نموده به جهت خود ضبط نمايد جميع عمله و فعله ايشان را بتركمانان گيرانيده و در آخر كار ايشان را نيز گرفته محبوس ساخت و متملكات ايشانرا بحيطهء تصرف درآورده و مردم كاشان طوعا او كرها متابعت او نموده پيشكشهاى لايق كشيدند و در اول حال با مردم شهر سلوك پسنديده پيش گرفت بعد از آنكه قوتى يافت تغيير سلوك كرد .\r\n\r\n","description":"","footnote":"","page_name":" 353 ","page_number":383},
  {"content":"\r\n\r\nالقصه مرتضى قليخان دست از مرافقت وليجانخان باز داشته با جمعى كه مرافقت او اختيار نموده بودند روانه دامغان شده از آنجا چند نفر از معتبران تركمان را بمشهد مقدس به خدمت [ 259 
  ] بندگان حضرت اعلى فرستاده و مرشد قليخان عرض كرد كه تا غايت كه نواب شاهزاده مغفور در قيد حيات بود چون فرزند بزرگتر نواب سكندر شأن بود و رتبهء وليعهدى داشت ما طريق صوفيگرى و شيوهء ارادت و اخلاص مرعى داشته با آن حضرت متفق بوديم و با ملازمان عالى مخالفت ميورزيديم اما حالا كه او را اين قضيه پيش آمد حضرت اعلى را وليعهد و قايم مقام پدر نامدار ميدانيم و اگر رايات نصرت آيات بجانب عراق در حركت آيد نهايت اخلاص و غلامى از طايفهء تركمان بظهور ميرسد و ولى جان خان بعد از رفتن او در حكومت كاشان استقلال يافته توقعات كلى از متمولين آنجا نمود و رفته رفته جمع كثير از طوايف تركمان در خدمت او جمع شده بخار نخوت و غرور كه در دماغ او جاى داشت متصاعد گشته خود را فرمانده مستقل آن ملك يافت و عرضه داشتى مبنى بر اظهار اطاعت و انقياد و حسن خدمات خود كه كاشان را از مرتضى قلى خان صيانت نموده بود بپايه سرير اعلى فرستاده چشم آن ميداشت كه امراء و اركان دولت مضايقه بملك كاشان به او ننموده حكم ايالت آن ولايت باسم او عز اصدار يابد اركان دولت قاهره اين خودسرى و خود رأيى از او نپسنديده از غايت عجب و غرورى كه داشتند ايجاب ملتمس او را مسامحه و فروتنى پنداشته رقم ايالت كاشان از ديوان اعلى باسم على قليخان شرف صدور يافت و چون وليجان خان از جانب ايشان مأيوس گشت كس بخراسان فرستاده خود را عباسى نام نهاده سر از اطاعت و متابعت ابوطالب ميرزائيان پيچيد و جميع گركيراقان امراء و اركان دولت كه در كاشان بودند گرفته بارخانهاى ايشانرا متصرف شد و مآل حال او در ذيل اين دفتر مرقوم قلم وقايع رقم ميگردد .\r\nاما احوال امراء افشار آنكه يوسف خان ولد قلى بيك قورچى باشى كه بعد از فرار نمودن پدرش از ابرقو بيزد آمده باتفاق محمد خليفه افشار داروغه آنجا قلعه يزد را متصرف شده دست درازى باموال و اسباب امراء پادشاهى نموده بعد از فتح تركمان تكلو حسب الامر نواب جهانبانى باستصواب مير ميران مقيد و محبوس بود ولى خان حاكم كرمان باتفاق بيكتاش خان پسرش بارادهء يساق آذربايجان از دارالامان كرمان بدارالعبادهء يزد آمده بودند چون بيكتاش مذكور هواى رشد و طغيان در سر داشت نام خانى بر خود نهاده در يزد باراده‌هاى باطل و خيالات فاسد سر از جيب عصيان و بىادبى بر - آورده يوسف خان را از قيد و حبس خلاص كرد داروغه و گركيراق كه از ديوان عالى نصب شده بود گيرانيده شعار خلاف بظهور رسانيده بود در همان ايام خبر واقعه هايلهء نواب جهانبانى بديشان رسيد ولى خان بازگشته بكرمان رفت و بيكتاش خان نسبت مصاهرت با ميرميران درست كرده بيشتر از پيشتر در مقام استقلال و استبداد درآمده دست تصرف بولايت مذكور دراز كرده خود را حاكم نافذ فرمان آنولايت پنداشت و يوسف خان باستصواب او بدستور بابرقوه رفته در آنجا لواى حكومت برافراشت و بيكتاش خان بنا بر ظهور اين اعمال از امراء و اركان دولت قاهره خايف گشته او نيز باستصواب ميرميران كس بخراسان به خدمت بندگان حضرت اعلى شاهى ظل اللهى و مرشد قليخان فرستاده اظهار اطاعت و انقياد كرده خود را از زمرهء عباسيان شمرد و امراء ارشلو و افشار نيز كه در حدود اصفهان اقامت داشتند با بيكتاش خان اتفاق نموده با ابوطالب ميرزائيان در مقام خلاف درآمدند و افشاران كوه گيلويه نيز چند گروه شده هر گروهى اميرى گزيده بودند ذوالقدران فارس كه عليخان سادى تكلو حاكم ايشان هنوز شاهزادهء مغفور در حيات بود كه با حاكم خود ستيره آغاز نهاده آقايان معتبر كه\r\n\r\n","description":"","footnote":"","page_name":" 354 ","page_number":384},
  {"content":"\r\n\r\nدر ميانه آن جماعت بودند از حكومت على خان دلگير شده اطاعت شايسته بتقديم نميرسانيدند ميان ايشان كدورت و نزاع واقع شد على خان به قصد ملازمت شاهزاده مغفور از شيراز بيرون آمد كه مهمات خود را استحكام دهد و مفسدان طايفهء ذوالقدر را بجزا و سزا رساند چون بدار السلطنهء قزوين رسيد خبر واقعهء هايلهء شاهزاده مغفور را شنيد توقف نمود تا آنكه موكب همايون پادشاهى بقزوين رسيده بشرف پاى بوس نواب سكندر شأن و ابوطالب ميرزا مشرف شد امراء و اركان دولت او را بمواعيد دلپسند مستظهر گردانيده مجددا ايالت دار الملك شيراز به او تفويض يافت و احكام مطاعه مشتمل بر وعد و وعيد بآقايان ذوالقدر فرستاده متمردان را از سياست و غضب پادشاهانه تخويف نمودند و عليخان را بخلع فاخره سرافراز گردانيده روانهء فارس كردند .\r\nچون خبر [ 260 
  ] آمدن او بفارس رسيد آقايان ذوالقدر با فساد ميرزا عبداللّه ولد ميرزا سلمان جابرى كه آرزوى وزارت ديوان اعلى داشت و به جهت تدبير حصول مطلب شبها بروز آورده يك لحظه ازين فكر و انديشه خالى نبود جمعيت نموده امراء فارس را با خود متفق ساخته و خاطر بمخالفت على خان قرار دادند و مهدى قلى بيك ساوى تكلو از ميان خود بايالت و خانى برگزيده يراق و اسباب عليخان آنچه در شيراز بود بحيطهء ضبط او درآمد همگى با يكديگر عهد و ميثاق بميان آورده در موافقت مهديقلى خان و مخالفت عليخان يكجهت گشتند و على خان در راه اين اخبار شنيده با دويست سيصد نفر از ملازمان كه با او متفق بودند بيخوف و دهشت مراحل و منازل پيموده دليرانه قدم بولايت فارس نهاد و از آمدن خود آن جماعت را اخبار نموده مترصد آن بود كه اختلاف در ميانهء آن جماعت بهم رسيده گروه گروه باستقبال او آيند و گمان آن نداشت كه طايفهء ذوالقدر مخالفت حكم پادشاهى نمايند و تا بكوتل مائين كه دوازده فرسخى شيراز است رسيد كسى از مردم شيراز از سپاهى و رعيت باستقبال او نيامده حقيقت اتفاق آن جماعت در يكرنگى و يك جهتى مهدى قليخان و مخالفت عليخان بدرجهء ظهور رسيده خوف و دهشت برو مستولى گشت نه جرأت رفتن و نه روى باز گشتن داشت .\r\nاما چون به مهدى قلى خان و آقايان ذوالقدر خبر رسيد كه عليخان بمائين رسيده بتجديد عهد و ميثاق پرداخته بعزم دفع عليخان با غلبه و ازدحام تمام از شهر بيرون آمدند و عليخان چون علاج ديگر نداشت ناچار پاى ثبات و قرار استوار داشته باندك مردمى كه داشت دل بمحاربهء آن جماعت نهاد چون تقارب فئتين دست داد شيرازيان كه اضعاف مضاعف مردم عليخان بودند جلوريز بر سر او تاخته سلك جمعيت او را از هم پاشيدند عليخان منهزم گرديد لشكريان چون قوم و ايل و عشيرت و خويش يكديگر بودند زياده قتلى واقع نشد .\r\nاما اموال و اسباب اردوى او بغارت و تاراج رفت و عليخان را مقيد و محبوس به شهر آورده در ميدان شيراز بخوارى تمام بقتل رسيد و از جماعتى كه سالها نمك پرورد سلسلهء او بودند خصوصا مهديقلى خان كه قوم مشار اليه و تربيت يافتهء او بود و نزد او هميشه معزز و گرامى و رتبهء فرزندى داشت نسبت به او و دودمان او امور شنيعه بفعل آمد و الحق امر ناپسندى بود كه از آن قوم بيحقيقت به عمل آمد و عاجلا مكافات آن بارادهء منتقم جبار از زمانهء غدار يافتند چنانچه در دفتر دويم در محل خود سمت تحرير خواهد يافت و چون مردم شيراز بدين امر جرأت و دليرى كردند از اركان دولت پادشاه و ابو طالب ميرزائيان خايف و هراسان گشته كس بخراسان به خدمت بندگان حضرت اعلى و\r\n\r\n","description":"","footnote":"","page_name":" 355 ","page_number":385},
  {"content":"\r\n\r\nمرشد قلى خان فرستاده خود را در مسلك عباسيان درآوردند و از آنجا رقم وزارت ديوان اعلى باسم ميرزا عبداللّه ولد ميرزا سلمان و ايالت شيراز باسم مهديقلى خان آمد .\r\nاما ايشان ملاحظهء جانب نواب سكندر شأن كرده در فارس تغيير خطبه و سكه نكردند و رعايت جانب هر دو طرف ميكردند و در دار السلطنهء اصفهان نيز فرهاد آقاى غلام كه چند سال از جانب شاهزادهء مغفور حاكم و صاحب اختيار آن ملك بود و قلعهء در كمال متانت و استحكام در حوالى نقش جهان ترتيب داده آذوقه و يراق قلعه دارى به قدر احتياج سرانجام داده بود درين هنگام كه قضيهء هايلهء شاهزادهء مغفور وقوع يافت و عليقلى خان فتح اغلى وكيل مطلق العنان و ميرزا محمد وزير و اعتماد الدولهء پادشاه نشان گشتند چون در سالى كه عليقلى خان داروغهء اصفهان شده بود ميانهء او و فرهاد آقا وحشت و نزاع پديد آمده فرهاد آقا وكلاء او را زياده مدخلى نداده بود بجانب او اعتمادى نداشت و از ميرزا محمد نيز سوء مزاحى نسبت به خود داشت ببهانهء دفع مضرت طايفهء ارشلو در استحكام قلعه و حفظ حال خود كوشيده نميخواست كه تابع امر و نهى اركان دولت ابوطالب ميرزا بوده باشد و در آذربايجان نيز بعد از قضيه نواب ميرزا هر سرى را سوداى خودسرى بر سر افتاده مقيد به حكم و فرمان پادشاهى نشده هر كدام هر ولايتى كه توانستند بضبط خود درآورده اطاعت يكديگر نميكردند و جعفر پاشا كه در قلعهء تبريز بود فرصت غنيمت شمرده اطراف و جوانب آن ملك را ضبط نمود و اكثر محال آذربايجان از تصرف قزلباش بيرون رفت .\r\nمجملا احوال مردم آذربايجان و عراق و فارس و كرمان و كوه گيلويه و خوزستان از انتظام افتاده احوال رعيت به جهت استيلاى سپاهيان بيعاقبت مختل گشت و سپاهيان چون گلهء بىشبان بيسامان گرديده انتظار لطيفهء غيبى ميكشيدند كه نسيم عنايت الهى در وزيدن آمده در اواخر همان سال طنطنهء رايات جهانگشائى [ 261 
  ] حضرت اعلى شاهى ظل اللهى در ممالك عراق بلند آوازه گشته سايهء عاطفت بر مفارق ساكنان ملك ايران گسترانيد و آن اختلال روى در كمى نهاده بيمن اقبال بيزوال شاهى در اندك زمانى ساحت ملك ايران كه از خشك سال حوادث و نوايب از نزاهت و خرمى افتاده بود طراوت گلزار ارم يافت .\r\n\r\nذكر احوال امراء و اركان دولت نواب سكندر شأن و ابو طالب ميرزائيان\r\nاما احوال ابوطالب ميرزا و اركان دولت او آنست كه در اول حال كه بدار السلطنهء قزوين آمده اقامت نمودند چنان از بادهء نخوت و غرور سرمست بودند كه هيچكس را به نظر در نميآوردند و اصلا احتمال نميدادند كه صورت مخالفت ايشان در صفحهء خيال هيچ متنفسى نقش پذير گردد و گمان نميبردند كه مرشد قليخان با اندك مايه مردمى كه دارد جرأت آمدن عراق نموده نواب كامياب اشرف را بعراق آورد چون زمستان بانتها رسيده نوروز عالم افروز سال تنگوزئيل خمس و تسعين و تسعمائة روى نموده دماغ روزگار از عطر گلهاى باغ بهار عنبر آگين گشت روز بروز از جانب كاشان و اصفهان و يزد و شيراز و\r\n\r\n","description":"","footnote":"","page_name":" 356 ","page_number":386},
  {"content":"\r\n\r\nكرمان اخبار موحشى كه سمت تحرير يافت رسيدن گرفت اندكى از بادهء غفلت هشيار شده در مقام انتظام حال و تدارك اختلال احوال هر ديار گشتند .\r\nاما چون عهد دولت ايشان سپرى گشته اسباب دولت و كامرانى حضرت اعلى شاهى ظل اللهى سرانجام مييافت هر نقش مرادى كه از كعبتين طالع بر تختهء آرزوى ايشان مىافتاد بر عكس مطلوب نتيجه ميداد مير جعفر قزوينى را كه سابقا وزير فرهاد آقا بود و در آخر متصدى مهمات قزوين شده بود جهت آوردن فرهاد آقا باصفهان فرستاده احكام استمالت باسم مشار اليه عز صدور يافت و پير قلى بيك ولد شاهقلى سقا را كه با سلسله قلى بيك قورچى باشى و جماعت افشار ربط تمام داشت بدار العباده يزد نزد بيكتاش خان فرستادند كه او را از وادى خلاف گذرانيده مطيع و منقاد ابوطالب ميرزا گرداند و اردوى همايون بييلاق خرقان رفته چند گاه در ييلاق بسر بردند مير جعفر مذكور آمده فرهاد آقا را آورد و او محقر پيشكشى به خدمت شاه و شاهزاده گذرانيد .\r\nاما بعلى قليخان و اسمعيل قليخان و ميرزا محمد وزير برسم تحفه و ارمغانى نقود فراوان داد و مجددا نويد حكومت اصفهان يافته در رخصت انصراف استعجال تمام ميورزيد تا آنكه هر روز خبر موحشى از هر طرف ميآمد كه مكروه طبع امراء و اركان دولت بود و در كل مواد برأى و تدبير ميرزا - محمد وزير عمل مينمودند و چون زمانه كفيل سرانجام مهام اسباب سلطنت و پادشاهى و متضمن انتظام مهام خلافت و شاهنشاهى نواب كامياب شاهى ظل اللهى شده بود آنچه در انتظام امور دولت و انعقاد قواعد ملك و ملت مىانديشيدند بر عكس مطلوب نتيجه داده هيچ تدبير ايشان موافق تقدير نيفتاد درين اثناء ميانه شاملو و استاجلو اندك غبار نقارى ارتفاع يافته بسعى محمدى بيك سارو سولاغ رفع آن شد مادهء نزاع آن بود كه نواب غفران مآب جهانبانى ايالت ولايت همدان را به پير غيب خان استاجلو تفويض نموده بود درينوقت اسمعيل قليخان شاملو اراده نمود كه ايالت آن ولايت بشاهويردى خليفه كه برادر بزرگتر او بود تفويض يابد عليقلى خان چون از صوابديد او تجاوز نميتوانست كرد و با پير غيب خان نيز سوء - مزاجى داشت راضى بدينمعنى شده رقم ايالت همدان باسم شاهويردى خليفه عز اصدار يافته مشار اليه روانه آن صوب شد پير غيب خان از اينمعنى آزرده خاطر شده اگر چه ظاهرا انقياد نمود اما دست از داد و ستد مملكت كوتاه نميكرد و در منازلى كه حاكم نشين است اقامت داشت بيرون نميرفت .\r\nشاهويردى خليفه مرد دولتمند كدخدا روش صلاح انديش بود اما جهلاء شاملو كه اقوام و ملازم او بودند بگفتگو درآمده اراده نمودند كه او را جبرا قهرا از همدان بيرون كنند پير غيب خان كه طينت او از عجب و غرور سرشته شده بود و از شاهويردى خليفه در آنوقت قوت و قدرت بيشتر داشت تاب تسلط ايشان نياورده آزردگى كه داشت تمكين ايشان نكرد و كار بنزاع و جدال انجاميده زيادتى از طرف استاجلو واقع شد و فى الجمله هتك حرمت شاهويردى خليفه شد چون اين خبر باردو رسيد اسمعيل قليخان با طايفهء شاملو باستعجال سوار شده اراده رفتن همدان و تنبيه و تأديب پير غيب خان كرد عليقلى خان بملاحظه خاطر اسمعيل قليخان و اينكه ميانه شاملو [ 262 
  ] و استاجلو نزاع واقع نشود انواع ملايمت و فروتنى كرده او را از اين اراده منصرف ساخت و متقبل شد كه خود رفته شاهويردى خليفه را در حكومت آنجا متمكن سازد و پير غيب خان را گرفته بدست او دهد اسمعيل قليخان ملتمس او را مبذول داشته ترك رفتن كرد و عليقلى خان با جمعى امراء روانهء آن صوب شد .\r\nاما قبل از ورود او مصلحان و خيرانديشان طرفين بميان آمده فيما بين ايشان گرگ آشتى\r\n\r\n","description":"","footnote":"","page_name":" 357 ","page_number":387},
  {"content":"\r\n\r\nواقع شده بود و پير غيب خان ترك حكومت همدان كرده از آن ولايت بيرون آمده بود و در راه بعلى قليخان رسيده همراه او باردو آمد چون عليقلى خانرا با او زياده صفائى نبود و او از اسمعيل قليخان انديشهء تمام داشت از ييلاق خرقان باتفاق برادران و چند نفر از جوانان استاجلو كه ملازمان قديمى او بودند احمال و اثقال خود را انداخته از اردو فرار نمود و راه خراسان پيش گرفت و چند شبانه روز از حركت نياسوده در مشهد مقدس بپاى بوس حضرت اعلى شاهى ظل اللهى و عز ملاقات مرشد قليخان فايز گشته او را بآمدن عراق راغب ساخته بىانتظامى دولت و اختلال احوال عراق را چنانچه بود خاطر نشان كرده و در ايامى كه اردوى همايون در ييلاق خرقان بود عاشور آقا نامى از جانب حضرت اعلى شاهى ظل اللهى و مرشد قليخان بعراق آمده كتابات آورد .\r\nبيان اين حال بر سبيل اجمال آنست كه چون خبر واقعهء هايلهء نواب غفران مآب جهانبانى بمشهد مقدس رسيد از اطراف و جوانب عراق و فارس و كرمان عرايض اخلاص آئين ورود مييافت مرشد قليخان كه مرد عاقل كاردان بود خواست كه يكى از مردم كارديدهء صاحب هوش را بعراق فرستد كه اوضاع در خانه و اركان دولت و حقايق حالات اردو و امراء عراق از قرار واقع فهميده بعرض رساند كه بعد از معاودت او بدانچه صلاح دولت دانند عمل نمايند عاشور آقاى مذكور را بدين خدمت مأمور ساخته روانه نمود و عرضه داشتى از جانب حضرت اعلى به خدمت والد نامدار مشتمل بر پرسش واقعه هايلهء برادر بزرگوار و اظهار اشتياق نوشته مرشد قليخان نيز عريضهء اخلاص آميز فرستاده كتابت بحضرات اركان دولت مشتمل بر مواعظ و نصايح نوشته بود .\r\nخلاصه مضمون آنكه چون چند سال شد كه باقتضاى ملكى و افساد مفسدان طرفين ميانهء امراء عظام عراق و خراسان وحشت پديد آمده انواع مخالفت بظهور آمده و باعث فساد كلى شده از بىاتفاقى قزلباش و نفاق امراء و ريش سفيدان طوايف اعادى دست تطاول بانحاء ممالك دراز كرده اختلال تمام بامور سلطنت و پادشاهى راه يافت و الحال چون باقتضاى قضا قضيهء هايلهء شاهزاده مغفور بوقوع انجاميده و اليوم حضرت اعلى شاهى در مشهد مقدس تشريف دارند پسر بزرگتر نواب سكندر شأن‌اند و بمرتبه رشد و تميز رسيده آثار جهاندارى از ناصيهء همايونش پيداست مطموع از حضرات اركان دولت آنست كه بعد اليوم بساط مخالفت در نورديده همگى سر از يك گريبان بيرون آوريم و با يكديگر اتفاق نموده در امور سلطنت و پادشاهى و دفع اعادى و انتظام مهام ممالك بهر طريق رأى و صلاح دولت قاهره باشد بمصلحت يكديگر به عمل آوريم و دو هوائى را از ميانهء قزلباش براندازيم چون عاشور آقا بقزوين رسيد قورخمس خان شاملو كه به جهت حراست پايتخت همايون در شهر مانده بود او را نگاه داشته حقيقت عرضه داشت نمود بعد از استجازه باردو آمده حضرات خوانين عظام بمضامين مسطور اطلاع يافتند و ديدهء بصيرتشان از طريق مستقيم پوشيده گشت و چون اعتمادى بجانب مرشد قلى خان كه در خدمت حضرت اعلى وكيل و صاحب اختيار مطلق بود نداشتند و عليقلى خان فتح اغلى را در ديوان اعلى پايهء قدر و منزلت بايوان كيوان رسانيده زمام مهام سلطنت و پادشاهى را بقبضهء اقتدار خود درآورده بود و خود را پادشاه نشان ديده ديگرى را به نظر درنميآورد و ميدانست كه بودن او و مرشد قليخان در يك مكان امكان ندارد صلاح حال خود را منظور داشته سخنان او را بحيله و تزوير حمل نموده انكار بليغ نمودند و در جواب نوشتند كه نواب سكندر شأن فرزند ارجمند خود سلطان حمزه ميرزا را وليعهد و قايم مقام گردانيده بود و او در وقتى كه متوجه محاربهء تركمان و تكلو ميشد وصيت كرده بود كه اگر او را\r\n\r\n","description":"","footnote":"","page_name":" 358 ","page_number":388},
  {"content":"\r\n\r\nدر آن سفر قضيهء واقع شود ابوطالب ميرزا جانشين او باشد و حالا بنابر اقرارى كه طوايف قزلباش بسلطان حمزه ميرزا نموده بودند وصيت او منظور داشته كمر به خدمت شهزاده نامدار ابوطالب ميرزا بسته بامر ديگر راضى نميشوند و مرشد قليخان را كه ميانهء امراء عراق و خراسان بادى فتنه و نزاع شده بود سرزنشها كرده از جانب كل امراء و ريش سفيدان اويماقات [ 263 
  ] وثيقهء در اين باب نوشته جميع امراء و ريش سفيدان هر طبقه مهر بر آن نهاده عاشور آقا را در كمال خفت و بىاعتبارى روانه كردند اما سواى عليقلى خان و اسمعيل قليخان و محمدى سارو - سولاغ و ميرزا محمد وزير ساير امراء و اعيان به اين معنى راضى نبودند و باكراه مهر بر آن وثيقه نهاده و جمعى بر وفق مدعا پيغامهاى زبانى داد .\r\nبعد از رفتن او رأى و تدبيرشان بر آن قرار گرفت كه روانه كاشان گشته آن بلده را از تصرف وليجان خان انتزاع نمايند و از آنجا باصفهان و يزد رفته مهمات فارس و كرمان و آن حدود را فيصل داده متمردان را تأديب نمايند و جمعى را كه محل اعتماد ايشان باشد در هر ولايت نصب نمايند و عليقلى سلطان ذوالقدر حاكم قم و مرشد قلى سلطان شاملو برادر اسمعيل خان را پيشتر بر سر وليجان - خان بكاشان فرستادند و چون گمان نقود وافره بفرهاد آقا داشتند بعضى از اهالى اصفهان كه در اردو بودند و از فرهاد آقا شكايت داشتند محرك مصادره و مواخذهء او گشتند و متقبل شدند كه از اموال و متملكات فرهاد آقا و اتباع و عمال او مبلغى گيرانيده بحصول موصول گردانند در همان ييلاق خرقان فرهاد آقا را گيرانيده اموال و اسباب او را بحيطهء ضبط درآوردند و ميرزا احمد كفرانى ناظر وزير و صاحب معاملهء اصفهان شده ميرزا هدايت نجم ثانى را ناظر معاملات آنجا كردند و ضابطان به جهت ضبط اموال فرهاد آقا تعيين نموده با پنجاه شصت نفر از اتباع و عمله و فعلهء او هر يك را مبلغى گيرانيده محصلان شديد فرستادند و داروغگى اصفهان را به سيد بيك كمونه تفويض نموده روانه اصفهان كردند و اردوى همايون كوچ كرده در عرض بيست روز بكاشان رسيدند .\r\nوليجان خان چون از ايشان مأيوس بود دروب شهر را مضبوط ساخته يراق قلعه‌دارى سرانجام داد و دست باموال تجار و متمولين دراز كرده بملازمان انعامات وافر داد رفته رفته به جائى رسيده كه بمقتضاى العبد و ما فى يده كان لمولاه آنچه نزد هر كس گمان كرد ملك طلق خود پنداشته جبرا قهرا باز يافت ميكرد و بيرونيان شهر را محاصره كرده سيبها ترتيب داده در قلعه گيرى سعى مينمودند تا آنكه سيبها بخندق رسانيدند درين اثناء اخبار موحش از جانب اصفهان رسيد . ما حصل كلام آنكه چون ملازمان و مردم فرهاد آقا كه در قلعهء اصفهان بودند و سركردهء ايشان خسروبيك نام غلامى بود كه نسبت قومى با او داشت خبر گرفتارى او را شنيده دروب قلعه را مسدود ساخته خاطر بر تحصن قلعه دارى قرار دادند و تمكين ضابطان اموال و تحصيلداران نكرده باعلان كلمه عصيان مبادرت نمودند و سيد بيك كمونه و ميرزا احمد كفرانى كه وزير و صاحب مقطع بود در ديوار بست سادات عالى درجات حسينى نقباى آن ملك كه بين الجمهور بحسينيه مشهور است و تا غايت مردم آن ولايت از غايت تعظيم آن مكان را بست و ملتجا ميدانستند قرار گرفته از بلوكات تفنگچى و كماندار آورده محافظت شهر و حسينيه ميكردند .\r\nاز اهل قلعه كه اكثر غلامان بيسر و پا بودند دست درازيها واقع شده احوال اهالى شهر مختل گشته امنيت و استقامت از آن بلده فاخره كناره جست و غلامان عاصى يوما فيوما در عصيان و طغيان\r\n\r\n","description":"","footnote":"","page_name":" 359 ","page_number":389},
  {"content":"\r\n\r\nمىافزودند تا آنكه انتهاز فرصت نموده روزى على الغفله بحسينيه رفته چند جا ديوارها سوراخ كرده باندرون ريخته اموال و اسباب بينهايت بتاراج بردند و سيد بيك كمونه داروغه و ميرزا محمد امين كه هر يك مرتضى ممالك اسلام بودند گرفته بگرو فرهاد آقا بقلعه رسانيدند و ميرزا احمد وزير با جمعى فرار نموده پريشان حال بكاشان رسيده حقايق حالات عرض نمودند حضرات اركان دولت اللّه قلى - سلطان كنگرلو را با جمعى از امراء به جهت حراست شهر اصفهان فرستادند چون ايشان قدم بولايت اصفهان نهادند امراء ارشلو كه ياغى بودند خبر آمدن ايشان شنيده در مورچه خورت اصفهان بر سر ايشان ريخته اللّه قلى سلطان و ميرزا هدايت نجم ثانى و چند نفر ديگر از اعيان ترك و تاجيك را گرفته بميانهء خود بردند حضرات اركان دولت در كاشان از وقوع اين حالات بىآرام گشته در تسخير قلعه كاشان بيشتر از پيشتر سعى نمودن گرفتند .\r\nچون در رفتن اصفهان تعجيل داشتند بىآنكه اسباب يورش سامان شايسته يافته باشد شبى يورش نمودند و تا نصف شب از جانبين جدال و قتال واقع شده جمعى از جوانان كارآمدنى ضايع شده كارى از پيش نرفت بعد از يورش مذكور اسمعيل قلى خان صلاح در آن دانست كه چون مهم اصفهان كه عمده‌تر است اهم و اولى است با وليجان خان صلح گونه كرده مهم او را بوقت ديگر حواله كنند و متوجه [ 264 
  ] اصفهان شوند و خود باعث گفتگو شده كس باندرون فرستاد متعهد نيك و بد مهمات او شد وليجان خان كه از مضيق محاصره در تنگ بود اين معنى را غنيمت شمرده باسمعيل قليخان متوسل شد و نيك و بد مهمات خود را در عهدهء اشفاق او گذاشت و چند كس خود را با محقر پيشكشى بيرون فرستاده در مقام اعتذار درآمد و فرستادگان بوسيلهء اسمعيل قليخان ملازمت عليقى - خان دريافته بشرف سجده و پاى بوس نواب سكندر شأن و ابوطالب ميرزا مشرف شدند و عذر بىادبيها خواسته متقبل شدند كه يك دو ماه او را مهلت دهند كه در كاشان يراق خود را گرفته بهر الكاء كه از ديوان اعلى نامزد او شود روانه گردد بعد از قيل و قال بسيار قرار يافت كه چون اردو كوچ نمايد او دروازه‌ها را بگشايد و سيصد نفر از جماعت شاملو و بيات و غيره در كاشان بگذارد كه بوده باشد و بعد از رفتن او شهر را محافظت نمايند از جانبين راضى شده صلحى چنين كه كس مبيناد روى نمود و اردو كوچ كرده روانهء اصفهان شده در ساعتى كه ميرزا عرب منجم هروى تعيين نموده بود داخل شهر شده حسينيه دولتخانهء همايون قرار گرفت .\r\nعليقلى خان در حوالى دولتخانه فرود آمد و اسمعيل قليخان بمحله كلبار رفته هر يك از امراء و اركان دولت در منزلى مناسب نزول كردند و غلامان در مخالفت و قلعه دارى اصرار نموده از اينجانب شروع در توپ ريزى و يراق قلعه‌گيرى شد بعد از چند روز عليقلى خان صلاح در آن دانست كه با فرهاد آقا و غلامان قلعه برفق و ملايمت پيش آمده شايد بلطايف الحيل قلعه از دست ايشان بيرون آورد فرهاد آقا را به منزل خود آورده زنجيز از گردن او برداشت و بطريق مهمان با او سلوك نموده خاطر او را بمواعيد جميله اطمينان بخشيد و متعهد مهمات او شد و او كس بقلعه نزد خسرو بيك فرستاد يك دو كس از معتمدان خود را طلب داشت و ايشان را بمتابعت و اطاعت و قلعه گشودن امر فرمود در اول حال خسرو بيك و غلامان اعتماد نكرده با فرهاد آقا سخنان درشت خشونت آميز گفتند اما رفته رفته به صلح راغب گشته بعد از قيل و قال بسيار خاطر از قتل و سياست جمع نموده خسرو بيك بيرون آمد و با على قليخان و امراء ملاقات نموده ابواب قلعه مفتوح ساخت و با اندك ملايمت و حسن تدبير مهم قلعه به آسانى صورت يافت .\r\n\r\n","description":"","footnote":"","page_name":" 360 ","page_number":390},
  {"content":"\r\n\r\nبعد از انجام مهم قلعه از جانب مهديقلى خان و ذوالقدران شيراز ريش سفيدان آمده عرايض و پيشكش آوردند و در باب قتل عليخان عذرى چند گفته التماس نمودند كه اگر اركان دولت قاهره ازين مقدمات اغماض نموده مهدى قليخانرا بايالت شيراز منصوب سازند ايشان نيز غاشيه اطاعت و انقياد بر دوش گرفته طايفه ذوالقدر كه بصوفيگرى و اخلاص متصفند از رضاى خاطر نواب سكندر شأن در نگذرند و ترجمان كلى بديوان اعلى و اصل سازند و الحق در آنوقت مقتضى عقل ايجاب ملتمس ايشان بود و محتمل بود كه ازين مسامحه و اغماص فوايد كلى بدولت ايشان رسد ميرزا محمد وزير اين فروتنى را نپسنديد و ايالت شيراز را بشاهقلى خليفهء ذوالقدر حاكم دار ابجرد را كه باردو آمده بود نامزد نموده الكاء او را بطهماسب قلى سلطان ولد على خان دادند اگر چه رفتن ايشان بفارس ميسر نگشت اما اين معنى باعث آن شد كه مهدى قليخان و ذوالقدران در مخالفت اصرار نموده شعار عباسيگرى ظاهر ساختند و ديگران نيز كه با اركان دولت ابوطالب ميرزا خلاف ورزيده بر وفق مدعاى ايشان سلوك نكرده بودند بالكليه قطع طمع از آن طبقه كرده از ايشان رميده‌تر شدند در خلال اين احوال ميانهء عليقلى خان و اسمعيل قليخان نقار خاطرى بميان آمد چند روز بين الجانبين كدورت و نزاع بود ماده نزاع آنكه على قلى سلطان ذوالقدر نواده شاهقلى خليفه مهردار شاه جنت مكان مصاحب على قليخان و تربيت كرده او بود و الكاء قم كه در زمان شاه جنت مكان بجد او تعلق داشت به او اختصاص يافته بود .\r\nدرين هنگام كه عليقلى خان صاحب اقتدار و مختار السلطنه شد على قلى سلطان خواست كه منصب مهردارى كه در زمان شاه جنت مكان به پدر و جد او تعلق داشت بامداد مشار اليه به او تفويض يابد و در خواهش اين منصب غلو كرده استمداد از عليقلى خان نمود على قلى خان نيز به جهت تسلى خاطر او و عدم رضا از اسلمس خان ولد شاهرخ خان كه بجاى والد برتبهء مهردارى سرافرازى داشت محرك اين مدعا شد و جمعى از طايفهء ذوالقدر كه تربيت يافته شاهرخ خان بودند جانب اسلمسخان ولد او را ترجيح داده از اين معنى سرباز زدند و باسمعيل خان توسل جسته او در مقام حمايت مشار اليه درآمد و عليقلخانرا [ 265 
  ] اين حمايت ناپسند آمد و در حصول مدعاى خود اصرار نمود و اين معنى مادهء كدورت شد بين الجانبين با فساد مفسدان كمال وحشت پديد آمد و طوايف قزلباش دو گروهه شده جمعى بر سر اسمعيل قليخان جمعيت نموده هر روزه در شهر اصفهان سيبه آرائى كرده از يكديگر خايف و هراسان بودند و اين معنى باعث برهمزدگى شهر و مملكت شده احدى متوجه حراست ملك و صيانت احوال عجزه و مساكين نميشد از بىاعتدالى جهلاء و بيدولتان قزلباش تردد در كوچه و بازار دشوار گشت و دروب دكاكين مسدود گشته داد و ستد در اسواق بر طرف شد .\r\nاما ابواب مصادره و مؤاخذه مفتوح گرديد و مبلغهاى كلى به علت مقطع اصفهان و دوشلكات اركان دولت در مملكت برقم درآمده تنخواه ارباب حوالات شد رعاياى بيچاره بدست محصلان شديد گرفتار بودند و چون پرسشى نبود بدست هر كس براتى مىافتاد بالمضاعف از رعيت زر ميگرفت .\r\nمجملا احوال مردم اصفهان بغايت مختل گشت درين اثناء خبر رسيد كه عبداللّه خان پادشاه اوزبك بعزم تسخير خراسان بر سر هرات آمد و شهر را محاصره كرد عليقلى خان شاملو حاكم هرات قلعه را مسدود گردانيده بقلعه دارى مشغول است و مرشد قليخان حضرت اعلى شاهى ظل اللهى را از مشهد بيرون آورده از راه طبس اراده آمدن عراق دارد و چون آمد شد از خراسان بعراق كمتر\r\n\r\n","description":"","footnote":"","page_name":" 361 ","page_number":391},
  {"content":"\r\n\r\nواقع ميشد خبر صحيحى نميرسيد و مشخص نبود كه غرض مرشد قليخان از بيرون آمدن مشهد مقدس از خوف عبداللّه خان است يا عزيمت عراق دارد فى الجمله اين خبر باعث آن شد كه مصلحان بميان آمده ميانهء خوانين عظام اصلاحى كردند .\r\nاما خوانين از ملاقات با يكديگر ملاحظه و احتياط بجاى آورده طايفهء شاملو اسمعيل قليخانرا نميگذاشتند كه به منزل عليقلى خان رفته برفع غبار خاطر او پردازد در روزى كه ميانهء ايشان ملاقات واقع شد از هر دو طرف لشكر عظيم آراسته اسمعيل قليخان در كمال شكوه و اقتدار بحسينيه آمد از اينطرف نيز چند درگاه از سپاه آراسته بواب و حجاب گماشته تفنگچى بسيار در اطراف و جوانب ايستاده مجلسى در كمال عظمت و مهابت ترتيب داده چون اسمعيل قليخان بدرخانهء او رسيد اين اوضاع مشاهده نمود طوعا او ضرورة برفق و مردمى پيش آمده با چند نفر از برادران و امراء و ريش سفيدان شاملو و ساير اويماقات كه با او بودند داخل خانه عليقلى خان شد و ساير لشكريانرا از دخول مانع آمدند و اسمعيل قليخان مضايقه در آن ننموده با چند نفرى از اعيان بمجلس عليقلى خان درآمده بين الجانبين ملاقات واقع شد و با يكديگر گرگ آشتى كردند و هنوز ميانهء ايشان التيام تام نشده بود كه خبر فوت مرتضى قليخان پرناك و آمدن مرشد قليخان از راه دامغان بعراق متواتر شد رأى على قليخان بدين قرار گرفت كه با جمعى از امراء و اتباع خود كه قريب بپنجهزار كس ميشدند ايلغار نموده بالكاء رى كه به تيول او مقرر بود رفته از آنجا بخوار و سمنان رود و تا دامغان راهها را مضبوط سازد كه كسى از اهل عراق هوس استقبال موكب همايون شاهى ظل اللهى نتواند نمود و چون مردم خراسان بسيار كمند قدرت آمدن عراق نتوانند كرد اسمعيل قليخان در موكب نواب سكندر شأن و ابوطالب ميرزا بدار السلطنهء قزوين رفته در پاى تخت همايون استقرار داشته باشند هواخواهان مشار اليه او را ازين اراده مانع آمده گفتند كه چون اعتمادى بجانب اسمعيل قليخان نيست پادشاه و پادشاهزاده را به او سپردن و خود از در خانه دورى گزيدن از عقل دور است و گاهى ملاحظه داشتند كه مبادا مرشد قليخان باستظهار لشكر افشار و ذوالقدر كه از يزد و كرمان و شيراز نزد او فرستاده‌اند و خود را عباسى نام نهاده‌اند از راه يزد باصفهان آيد در همانجا توقف نمودن اولى و انسب ميشمردند چند روز درين فكر و انديشه بسر بردند چون ارادهء ازلى بسلطنت و پادشاهى حضرت اعلى شاهى تعلق گرفته بود هيچ تدبير ايشان بصواب ايشان مقرون نگشت بعد از چند روز كه آوازهء موكب جهانگشا از راه دامغان متواتر گشت رأيها برفتن دار السلطنهء قزوين قرار گرفت و از بخت برگشتگى دست جور و تعدى گشوده اكثر اكابر و اهالى اصفهانرا گيرانيده ابواب مؤاخذه و مصادره مفتوح گردانيدند و شهر و مملكت از نظام و نسق افتاده خلايق را پناهى پديد نبود .\r\nمجملا بعد از خراب البصره ابراهيمخان تركمان ولد حيدر سلطان چاپوق را بداروغگى اصفهان نصب نموده عنان توجه بصوب مقر سلطنت معطوف گردانيدند عليقلى سلطان ذوالقدر حاكم قم را پيشتر فرستادند كه بقم رفته لشكر خود را آراسته بهر جا مقرر شود حاضر گردد از تقديرات الهى و علامات ظهور دولت شاهى محمدى سارو سولاغ را كه ركن ركين دولت و مدبر امور سلطنت ابوطالب [ 266 
  ] ميرزائيان بود عارضهء طارى شده تا ده روز به جهت بيمارى او در جزبرخوار اصفهان توقف واقع شد دو آن اثنا خبر آمدن حضرت اعلى و مرشد قليخان از راه خوار و سمنان بتحقيق انجاميد و\r\n\r\n","description":"","footnote":"","page_name":" 362 ","page_number":392},
  {"content":"\r\n\r\nاردو كوچ كرده به جهت ياغيگرى وليجان خان عنان از طريق متعارف كاشان پيچيده از راه جرپادقان روانه شدند\r\n\r\nذكر احوال خراسان و توجه موكب همايون شاهى ظل اللهى بعراق و تمكن يافتن بر سرير سلطنت ايران\r\nسابقا مرقوم كلك بيان گشت كه در سالى كه ميانهء على قليخان شاملو حاكم هرات و مرشد قليخان حاكم مشهد مقدس مقاتله واقع شده لشكر هرات منهزم گشتند حضرت اعلى شاهى ظل اللهى كه در حداثت سن بودند و عليقلى خان بسعادت لله‌گى و خدمتكارى آن سرو رياض اقبال سرافراز بود بدستيارى كاركنان عالم غيب و اسرار خفيه كه عنقريب نتايج آن بحيز ظهور آمده بدست مرشد قليخان درآمده على قليخان شكسته و پريشان حال بهرات آمد چون سرمايه چنين از دست داده بود و مع ذلك از مرشد قليخان خوف تمام داشت و از عراق خود مددى متصور نبود بمقتضاى الغريق يتشبث بكل حشيش از غايت اضطرار باميد اينكه معين و ناصرى بدست آورد يك كس به خدمت ميرزايان قندهار و يك كس ديگر ببخارا نزد عبداللّه خان اوزبك فرستاده طرح آشنائى انداخت و بايشان متوسل و ملتجى گشت و تواضعات دنيادارانه بظهور آورده خود را از منسوبان هر يك شمرد عبداللّه خان نيز اين معنى را فوزى عظيم دانسته از جانب ايشان نيز ملاطفات ظاهرى بظهور پيوست ميرزايان خود بتواضعات او از مسلك فراغت و عافيت عدول ننمودند .\r\nاما عبدالله خان ازين آشنائى قوت طامعه‌اش به حركت درآمده هوس تسخير ملك عديم المثال هرات كه در آرزوى آن شبها بروز آورده بود در خاطرش ازدياد پذيرفته بتوجه جانب خراسان مصمم گشت و بسرانجام اسباب يورش خراسان پرداخت تا آنكه در اوايل سال تنگوزئيل سنه ست و تسعين و تسعمائة با جنود نامعدود اوزبك بخراسان آمد نخست كس نزد عليقلى خان فرستاده پيغام داد كه او قبل ازين عرضه داشتى فرستاده با وى الفت و آشنائى شده تواضعات دوستانه و تكلفات چاكرانه بظهور آورده بود اكنون همت بر تسخير ملك خراسان مصروف گشته موكب عالى متوجه آن صوب است اگر در قول خود صادق بوده بلاتأمل بموكب عالى پيوسته سعادت كورنش دريابد و در آن ملك خطبه و سكه باسم و لقب خانى مزين سازد كه از جانب ما نيز مورد عواطف و الطاف گشته ايالت آن ولايت بدستور به او مسلم ميگردد و اگر آن ولايت را بديوان عالى گذارد هر محل ديگر از ممالك ماوراء النهر و تركستان و بدخشان كه اراده داشته باشد به او اختصاص مييابد و اگر در قول خود صادق نبوده و ملازمت ما موافق مزاج او نيست چون عزيمت آن صوب تصميم يافته بىنيل مقصود مراجعت مناسب ناموس سلطنت نيست بلده هرات را خالى كرده بجانب قزلباش رود عليقلى خان از وقوع اينحال بىآرام شده از آن طرح آشنائى كه از روى ضرورت و اضطرار با عبدالله خان انداخته بود پشيمان گشت طايفهء قزلباش را با اوزبكيه تعيش و آميزش ممكن نيست و دل از حكومت ملك هرات كه اعظم بلاد ايران و رشك روضه رضوان است برنميداشت و اعتمادى بجانب اهل عراق نيز نداشت .\r\nبالضروره رضا به قضاى الهى داده دل بر تحصن و قلعه دارى نهاده بسرانجام اسباب آن پرداخت\r\n\r\n","description":"","footnote":"","page_name":" 363 ","page_number":393},
  {"content":"\r\n\r\nو عبدالله خان از اطاعت و انقياد او مأيوس گشته در كمال شدت و غلظت به ظاهر هرات رسيده بمحاصرهء قيام نمود همه روزه بين الجانبين محاربه و مصادمه در كار بود شرح اينحال و بيان اين مقال در صحيفهء دويم از مساعدت بخت ميمنت مآل مأمول است مرشد قليخان كه در مشهد مقدس معلى از اينحال آگاه گشت چون لشكر خراسان را قوت مقاومت با عبدالله خان نبود و قضيه هايلهء شاهزاده مغفور سلطان حمزه ميرزا در عراق روى داده بود و مرشد قليخان چنانچه گذشت كس بعراق فرستاده بود كه از امراء و اركان دولت نواب سكندر شأن استمزاج نمايد كه اگر بسلطنت و وليعهدى حضرت اعلى راضى باشند و مخالفت و سركشى بوفاق و اتفاق مبدل گردد روى توجه بعراق آورده با لشكر عراق كمر همت بدفع مخالفان دين و دولت بندد فرستاده او مراجعت نموده جواب بر خلاف مدعا آورد .\r\nاما مرتضى قليخان پرناك بعد از آنكه از عراق بازگشته بدامغان رسيد كاظم قلى سلطان برادر خود را با بسطام آقا و بيكتاش بيك ولد محمد خان تركمان بمشهد مقدس معلى نزد مرشد قليخان [ 267 
  ] فرستاده اظهار اتحاد و يك دلى نموده او را بتوجه جانب عراق ترغيب نمود و از جانب فارس و كرمان و يزد نيز بنوعى كه بتحرير پيوست متواتر و متوالى كسان آمده اظهار اطاعت و انقياد مينمودند .\r\nمرشد قليخان كه مرد عاقل كاردان بود به جهت عنادى كه طايفهء تركمان را با استاجلو هست اعتماد بجانب مرتضى قليخان چندانى نداشت و نميخواست كه حضرت اعلى را كه سرمايهء دولت او بود بميانهء دو سه هزار خانهء تركمان برد در رفتن راه دامغان متأمل بود و با استعدادى كه داشت جرأت آمدن عراق نميكرد و نگاه داشتن آن چمن آراى رياض دولت و اقبال را در مشهد مقدس از بيم سطوت و صولت عبداللّه خان مصلحت نميدانست شبها درين فكر و انديشه بسر برده رأى او بدين قرار گرفت كه چون امراء افشار و ذوالقدر كه در يزد و كرمان و شيرازند متواتر ايلچيان فرستاده اظهار انقياد نموده‌اند او در موكب همايون شاهى ظل اللهى از راه طبس و يزد رود و آن جماعت را به خود ملحق ساخته باستعداد تمام قدم بولايت عراق نهد و مرتضى قليخان نيز با طايفهء تركمان از دامغان روانهء كاشان گشته وليجان خان را به خود ملحق ساخته در عراق بموكب همايون پيوندد ابراهيمخان برادر خود را بحكومت مشهد مقدس معلى نصب نموده ابومسلم خان چاوشلو حاكم اسفراين و محمد خان ولد ايغوت سلطان چاوشلو حاكم جام و بوداقخان چكنى حاكم خبوشان را نزد او گذاشته ظاهرا توجه جانب هرات و دفع سپاه اوزبك شهرت داد .\r\nاما باطنا بعزيمت جانب عراق در موكب عالى خسرو آفاق از مشهد مقدس بيرون آمده چون بحوالى ترشيز رسيد بعضى اخبار ورود يافت كه فسخ ارادهء سابق لازم گشته توجه از جانب دامغان و سمنان بعراق اولى و انسب بود .\r\nاول آنكه خبر رسيد كه مرتضى قليخان در دامغان رخت اقامت بر راحلهء فنا بسته از دار دنيا بسراى عقبى انتقال نمود از واقعهء او خوفى كه مرشد قليخان را از طايفهء تركمان بود و ملاحظه و احتياطى كه جماعت استاجلو از رفتن راه دامغان مينمودند زايل گشت ديگر آنكه بتحقيق پيوست كه امراء عراق در موكب نواب سكندر شأن و ابوطالب ميرزا باصفهان آمده و از آنجا به جهت انتظام مهمات فارس و كرمان و يزد خواهند آمد در اين صورت محتمل است كه امراء افشار و ذوالقدر از ايشان خايف و انديشه‌مند گرديده بموكب عالى ملحق نگردند و مهمات بر وجهى كه مركوز خاطر و قرارداد ضمير است سمت وقوع نپذيرد و چون دار السلطنهء قزوين كه مقر خلافت عظمى\r\n\r\n","description":"","footnote":"","page_name":" 364 ","page_number":394},
  {"content":"\r\n\r\nاست خالى است و بسيارى از اهل عراق خصوصا شاملويان كه بحراست پاى تخت همايون مشغولند با عاشور آقا اظهار دولتخواهى كرده به زبان اخلاص پيغام داده بودند كه در آمدن عراق استعجال نموده بىتأمل و توقف روى توجه به اين صوب آورند كه مهمات بتوفيق اللّه تعالى حسب الدعا صورت پذير است و شاهويردى سلطان بيت اغلى ذوالقدر حاكم سمنان كه از جملهء ابوطالب ميرزائيان و تربيت كرده عليقلى خان فتح اغلى و محل اعتماد و نيكخواه او بود فوت شد .\r\nاز وقوع حالات مذكور كه محض ازدياد دولت و افزونى بود عزيمت راه عراق از دامغان در خاطر همگنان رسوخ يافته آراى دولتخواهان دولت شاهى بدين عزم لايق تصميم يافت و از منزلى كه نزول اجلال واقع بود كوچ كرده بمشهد مقدس عود نمودند و چند روز اوقات صرف تعمير قلعه و استحكام برج و باره نموده خاطر از امور ضرورى قلعه مشهد جمع كرده با پانصد ششصد از ملازمان جانسپار و جان سپاران اخلاص شعار از روضهء مقدس و روح مطهر حضرت امام الجن و الانس سلام اللّه عليه و على آبائه استمداد همت نموده با جنود الطاف الهى بطالع سعد و بخت فيروز از مشهد مقدس معلى بيرون آمدند و از قمر سرعت سير استعاره كرده هيچ مرحله و مكانى توقف جايز نداشتند چون بدامغان رسيدند برادران و پسران مرتضى قليخان و اعيان تركمان كه در آنجا بودند كمر خدمتكارى بر ميان جان بسته مرافقت موكب شاهى اختيار نمودند و از آنجا كس بميان ذوالقدران سمنان فرستاده احمد سلطان كه وكيل شاهويردى سلطان بيت اغلى بود و بعد از فوت او بصلاح ريش سفيدان و تجويز عليقلى خان فتح اغلى حاكم ايشان شده بود باطاعت و انقياد دلالت نمودند مشار اليه صلاح در موافقت دانسته كسان اعتمادى باستقبال موكب همايون فرستاد و ابواب قلعهء سمنان را مانند بخت و دولت بر روى اولياء دولت قاهره گشوده با قشون آراسته بسعادت ملازمت مشرف گشته منظور نظر شفقت و التفات شاهانه گرديد و از آنجا كس بدار السلطنهء قزوين فرستاد قورخمس خان شاملو و اهالى [ 268 
  ] و اعيان شهر را باستقبال موكب ظفر قرين دلالت نمودند قورخمس خان برادر اسمعيل قليخان و آقايان شاملو و عظماء قوم را كه در دار السلطنهء قزوين بودند سيما عباسعلى سلطان ولد چرنداب سلطان و اهالى و اعيان بلدهء مذكور را جمع نموده در باب اطاعت و مخالفت مشورت نمود برادران اسمعيل قليخان و تبعه و اولاد ولى خليفه راضى باطاعت و متابعت نبودند اما عوام الناس از سپاهى و رعيت هجوم نموده از مژده قدوم ميمنت لزوم شاهى اظهار بشاشت و خرمى بىاندازه كرده شعار عباسيان پيش گرفتند .\r\nمجملا همگى در مقام متابعت درآمده ابواب مخالفت مسدود گردانيدند و بدلالت و رهنمائى قايد اقبال جوق جوق باستقبال موكب غالى ميشتافتند حسينقلى سلطان فتح اغلى برادر عليقلى خان كه از جانب برادر حاكم رى بود از آوازهء توجه موكب مقدس و هجوم خلايق خوف و هراس بيقياس به خود راه داده در رى مجال توقف نيافت و اكثر احمال و اثقال خود را ريخته جريده بجانب قلعهء الموت كه جماعت فتح لو اقوام او كوتوال آن قلعه بودند و طهماسب ميرزا را در آنجا نگاه ميداشتند رفت و هواخواهان سلطنت قاهره كه بمرافقت موكب معلى سعادت امتياز داشتند در ركاب مقدس حضرت اعلى بىمانع و منازعى راه دار السلطنهء قزوين پيش گرفتند و در ساعت سعد داخل شهر شده در دولتخانه مباركه جد بزرگوار نزول سعادت فرمودند و مقر سلطنت و پادشاهى بفر قدوم سعادت لزوم آن مسند آراى محفل شاهنشاهى رفعت سپهر بوقلمون يافت و زبان حال خلايق به اين مقام گويا بود :\r\n\r\n","description":"","footnote":"","page_name":" 365 ","page_number":395},
  {"content":"\r\n\r\nشعر\r\n كاى شاه كامكار كه دوران بكام تست * سلطان چاربالش گردون غلام تست \r\n خوش تكيه زن به مسند شاهان نامدار * كاندر زمانه سكه دولت بنام تست \r\nالقصه چون پاى تخت همايون بمقدم شريف سعادت افزاى حضرت و الا جاه كسرى بارگاه آراسته گشته مرشد قليخان وكالت ديوان اعلى را من حيث الاستقلال پيش گرفت در اطراف و جوانب قلمرو همايون امراء و ريش سفيدان طوايف قزلباش بدرگاه جهان پناه آمدن آغاز نهاده تهنيت قدوم ميمنت لزوم بجاى ميآورند از كاشان وليجان خان ايلغار نموده از راه رى بقزوين آمده بشرف پاى بوس مشرف گشت .\r\nمرشد قليخان چون از امراء و خوانين ابوطالب ميرزائى خوفناك بود لحظهء از فكر و تدبير كار ايشان فارغ نبود و در كل مواد حزم و احتياط مرعى ميداشت امراء تركمان را عموما با پير غيب خان استاجلو و برادران فرستادند كه در بيرون شهر در ده پير صوفيان كه سر راه اصفهان است نزول نموده از آن راه خبردار باشند .\r\nاما چون على قليخان و اسمعيل قلى خان و امراء عظام ابوطالب ميرزائى در موكب نواب سكندر شأن و جناب ميرزا از جرپادقان گذشته بحوالى دارالمؤمنين قم رسيدند خبر ورود موكب همايون حضرت اعلى شاهى ظل اللهى بديشان رسيد تزلزل تمام باحوال آن جماعت راه يافت كس بطلب على قلى سلطان ذوالقدر حاكم قم فرستادند او از آمدن تقاعد ورزيده دروب قلعه را مسدود ساخته آثار خلاف بظهور رسانيد عليقلى خان از وقوع اين حال كه هرگز تصور نكرده بود و او را از جمله فدويان خود ميدانست بغايت استبعاد نموده باتفاق اسمعيل قليخان و امراء ببهانهء زيارت مرقد منور معصومه عليها و على آبائها الصلواة و التحيه از اردو جدا شده بقم آمدند و كس اعتمادى زبان - دان نزد او فرستادند كه او را بچرب زبانى بموافقت ايشان راغب ساخته بيرون آورد و پيغام دادند كه بميهمانى تو آمده‌ايم شرط ميزبانى بجاى آور و بعضى سخنان ضرورى هست كه در مواجهه گفتگو شود مشار اليه جواب فرستاد كه طايفهء قورغلو مرا از آمدن مانع شده هواى عباسيگرى بر سردارند و مرا اختيارى نيست امراء از موافقت او مأيوس گشته بعد از طواف آستانهء مقدسه باردو عود نمودند تا آنوقت چندان باد نخوت و غرور در دماغ ايشان پيچيده بود كه خلاف مطلب اصلا در آينهء خاطرشان صورت نمينمود مرشد قليخان و مردم خراسان را زياده وقعى در نظر ايشان نبود در آن روز اندكى از خواب غفلت بيدار و از باده نخوت و غرور هشيار گشتند و بفكر كار خود افتاده چون از حوالى قم بساوه رسيده متجنده و اوسط الناس اهل اردو كه همه خانه كوچ در قزوين داشتند بيرخصت شروع در رفتن كردند خوانين عظام مرشد قلى سلطان شاملو برادر اسمعيل قلى خان را تعيين كردند كه با قشون خود در سر راه بوده هر كس بيرخصت بجانب [ 269 
  ] شهر رود قتل و غارت نمايد اين ممانعت باعث ازدياد رغبت مردم گشته شبها احمال و اثقال خود را انداخته از راههاى غير متعارف ميرفتند كار به جائى رسيد كه مرشد قلى سلطان از ضبط آن عاجز گشت و اعيان قزلباش پرده از روى كار برداشته بامراء اظهار كردند كه خانه كوچ اكثر مردم از قورچيان عظام\r\n\r\n","description":"","footnote":"","page_name":" 366 ","page_number":396},
  {"content":"\r\n\r\nو ملازمان خاصه شريفهء و غير ذلك در دار السلطنه قزوين‌اند و هر گاه ميانه اين دو گروه مخالفت روى دهد مهم منجر بقتال و جدال خواهد شد و محتمل است كه مرشد قليخان و اتباع او دست تعرض به خانه كوچ مردم اين اردو دراز نمايند به جهت رفع اين دغدغه در رفتن قزوين بيتابى ميكنند .\r\nامراء چون دانستند كه محاربه و مجادله ميانهء اين دو گروه مكروه طبيعت اكثر قزلباش است هر لحظه فكرى و هر دم انديشه ديگر ميكردند و مع ذلك عليقلى خان خاطر از يكدلى و يكجهتى اسمعيل قليخان جمع نداشت و با يكديگر از روى وفاق و اتفاق و دوستى حرف نميگفتند و هر تدبيرى كه على قليخان ميكرد اسمعيل قليخان آن را صايب نميشمرد و مدعاى عليقلى خان آن بود كه چون در اين وقت اختلاف در ميانهء قزلباش بهم رسيده و اكثر مردم روى بقزوين دارند ما با اينحال و تذبذب و اختلال آراى با خراسانيان منسوبان حضرت اعلى شاهى مقاومت نميتوانيم نمود پادشاه و پادشاهزاده خود را با هر كس موافقت ما را اختيار كند از ساوه بجانب همدان رفته در آنجا اقامت نمائيم مردم عراق از بودن ما در همدان اكثر عاقبت انديشى كرده عنان از رفتن قزوين پيچيده تقاعد اختيار خواهند كرد و چنين مسموع مىشود كه خراسان آمدها تهى دست و پريشان حال‌اند و ما خزاين و اسباب همراه داريم رفته رفته سپاهيان كه چشم بر زخارف دنيوى دارند ازيشان مأيوس گشته بر سر ما جمعيت خواهند كرد و جامه چند روزى حفظ حال خود نموده بمقتضاى الليل حبلى ما تبلى سرائره « ببين تا چه زايد شب آبستن است » خود را بگوشه كشيده منتظر باشيم كه از پس پرده غيب چه صورت روى دهد اسمعيل قليخان رد اين كنكاش كرده ميگفت كه جماعتى كه اليوم در اين اردواند همه خانه كوچ در قزوين دارند و بالطبع برفتن آنجا و بر سر اهل و عيال خود بودن راغبند هرگاه كوچ بجانب همدان واقع شود اين صورت نوعى از علامات هزيمت است و محتمل است كه همين جماعت كه الحال رفيقند بر ما خيره شده ببعضى امور دليرى نمايند و يك كس بر سر ما نميماند و بالكليه ضايع و نابود ميشويم اولى اين است كه بجانب قزوين رويم مرشد قليخان يك كس بيش نيست و ميشنويم كه آن جماعت بكره و اجبار متابعت او مينمايند اگر بر وفق رضاى ما سلوك نمايد فبها و الا قوت و قدرت ما ازو بيشتر و لشكر عراق از خراسانيان زياده‌تر است او را از ميان برداشته هر يك از شاهزادگان و الا قدر را اراده داشته باشيم بسلطنت و وليعهدى اختيار نمائيم على قليخان بهيچوجه راضى به آن نميشد و ميگفت كه هر گاه بقزوين رفته عنان اختيار خود را يك روز بدست مرشد قليخان دهيم او در همانروز بدفع ما پرداخته بروز ديگر موقوف ندارد حزم و احتياط مقتضى آنست كه از يك ديگر دور بوده باشيم و روزى چند بمراسله و پيغام گذرانيم تا ببينيم كه فلك شعبده باز چه شعبدهء مىانگيزد .\r\nمجملا سر رشته تدبير را از دست داده بودند و معهذا با يكديگر يك دل و يكجهت نبودند و تزلزل احوال ايشان بر همه كس ظاهر شد و فرار نمودن متجنده و اوسط الناس بارباب يقين سرايت كرده هر شب جمعى از مردم روشناس و اعيان قزلباش فرار مينمودند و سعى ميكردند كه در ادراك ملازمت اشرف بر يكديگر سبقت داشته باشند .\r\nمجملا چون امراء رأى رفتن قزوين انديشهء ديگر نتوانستند نمود قرار دادند كه كل امراء و يوزباشيان و اعيان طوايف قزلباش و معتبران هر اويماق كه در اردو بودند و معظم ايشان على قليخان فتح - اغلى و اسمعيل قليخان شاملو و شاهويردى خليفه ايناللوى شاملو و اسلمس خان ذوالقدر مهردار و ادهم خان تركمان و شاهقلى خلفاى روملو و سيد بيك كمونه و اسمعيل سلطان الپلوى افشار و شاه‌قلى خليفه ذوالقدر كه حاكم شيراز شده بود و مهديقلى سلطان طالش ولد حمزه خليفه و ساير امراء استاجلو و شاملو و\r\n\r\n","description":"","footnote":"","page_name":" 367 ","page_number":397},
  {"content":"\r\n\r\nبيات و ميرزاده‌هاى موصلوى تركمان اقوام سلطانم والدهء نواب سكندر شأن و غير ذلك يك جا جمع شده عهد و شرط بميان آوردند كه همگى با يكديگر دوست و يكدل بوده از صلاح و صوابديد يكديگر تجاوز ننمايند و بارادهء خود و تحريك ديگرى در مقام قصد يكديگر نبوده باشند و هر كس در مقام دفع يكى ازيشان شود همگى اتفاق نموده بدفع آنكس پردازند .\r\nتمامى امراء و يوزباشيان و معتبران قزلباش در خانهء ميرزا محمد وزير جمع شده مصحف مجيد بميان آوردند بنوعى كه ذكر شد با يكديگر بكلام خدا [ 270 
  ] قسم ياد كردند و هنوز خاطرها برفتن قزوين رسوخ تمام نيافته بود كه از امراء اتباع على قلى خان اول مهديقلى سلطان طالش و اللّه قلى سلطان طالش كنگرلو كه محل اعتماد و استظهار او بودند فرار نموده بيرخصت رفتند و طايفهء استاجلو اكثر راه فرار پيمودند چنانچه با عليقلى خان اندك مردمى ماندند .\r\nاما طايفهء شاملو ثبات قدم ورزيده از سر اسمعيل قليخان پراكنده نشدند چون او در اين وقت اعوان و انصار بيشتر داشت خان از صلاح او تجاوز نميتوانست نمود و مرشد قلى خان به او پيغام كرده بود كه بر آن عزيز ظاهر است كه ميانهء طايفهء شاملو و استاجلو اتحاد قديم است و هميشه در حدوث وقايع با يكديگر متفق بوده‌اند و هرگز فيما بين جدائى نبوده و ناچار است كه درين دولت يكى از اعاظم امراء شاملو و ريش سفيد اين طايفه ركنى از اركان دولت باشد و امروز كسى كه در ميانهء شاملو شايستگى اين امر دارد عليقلى خان حاكم هرات نواده دورميش خان و آن عزيز است و عداوت او با ما و تو بر همگنان معلوم و دشمن دشمن دوست مىباشد پس بالضروره مرا با آن عزيز جز محبت و دوستى چاره نيست و در وكالت و ريش سفيدى عليقلى خان فتح اغلى كه با هم از يك اويماقيم به جهت منصب وكالت و ريش سفيدى اويماق در آمدن متردد خاطر از اينجانب دغدغه‌ناك باشد آن عزيز در آمدن چرا تحاشى مينمايد .\r\nمجملا انواع چرب زبانيها بمصلحت وقت بظهور آورده بود هر چند اين حكايت فروغى از صدق نداشت اما چون ظاهرا صورت وقوعى داشت اسمعيل قليخان ازين دروغ راست نما گول خورده بجز رفتن قزوين حرفى نميگفت و عليقلى خان اين معنى را فهميده هر چند ميگفت كه مرشد قليخان از اويماق ما است و ما او را بهتر از تو مىشناسيم بملايمت و سخنان مصلحت آميز او اصلا اعتمادى نيست هر گاه دست يابد يك روز بر ما و تو ابقا نمينمايد در ميانهء شاملو صاحب داعيه بسيار است ديگرى را تربيت خواهد كرد كه دست پرورده او باشد و دفع تو پيشتر از من خواهد كرد فكر ديگر به حال خود كنيم .\r\nالقصه كارپردازان عالم غيب كه آرايندهء بساط دولت حضرت اعلى بودند طريق تدبير را از ديده بصيرت ايشان پوشيده ميداشتند و در باديهء حيرت و تيه سرگردانى مانده قايد تقدير عنان اختيار آن قوم براهى كه مخالف مطلب ايشان و منتج حصول مقصود اولياء دولت سپهر بنيان اشرف اعلى بود دلالت مينمود لهذا اسمعيل قليخان بىاختيار اختيار رفتن كرده بطريق ديگر راضى نميشد بعد از قيل و قال بسيار مقرر شد كه هر كدام يكى از معتمدان صاحب خرد كارديدهء خود را بقزوين فرستند كه به سجده اشرف مشرف شده با مرشد قليخان ملاقات نموده اظهار نمايند كه امراء و خوانين به جهت ثبات دولت ابد پيوند از مطالب خود گذشته تجويز نزاع و جدال ميانهء اين دو گروه نكردند و از رضا و صلاح خيرانديشان بيرون نيستند و بديده بصيرت مشاهدهء اوضاع آن جماعت نموده مكنون خاطر ايشان را از قرار واقع فهميده بازگردند كه بعد از اطلاع بر اوضاع آنجا بمقتضاى آن عمل رود احمد بيك بيئ\r\n\r\n","description":"","footnote":"","page_name":" 368 ","page_number":398},
  {"content":"\r\n\r\nاز جانب عليقلى خان و احمد بيك بيكدلى شاملو از جانب اسمعيل قليخان برفتن قزوين مأمور شدند و ايشان رفته با مرشد قليخان ملاقات كرده او از روى عقل و كاردانى بهر يك گفتگو كرده هر دو را بانواع ملايمت و فروتنى و چرب زبانيها مطمئن خاطر باز گردانيده ايشان آنچه ازو ديده و شنيده بودند تقرير كردند .\r\nمجملا رفتن قزوين طوعا او كرها خاطرها رسوخ يافته از ساوه كوچ كرده چون بخشكرود رسيدند از جانب قزوين جناب مير سيد حسين مجتهد و عباسعلى سلطان شاملو و احمد بيك ايشيك آقاسى كه از ريش سفيدان استاجلو بود برسالت آمده از جانب مرشد قليخان ابلاغ رسالت بخوانين عظام كردند خلاصهء پيغام آنكه تا غايت كه باقتضاى فلكى ميانهء طوايف قزلباش دو هوائى واقع شده بود انواع شر و فساد فيما بين روى نمود و اين معنى باعث دليرى اعداى دين گشته بسيارى از ممالك متعلقه بقزلباش به تصرف اعادى روميه درآمد و حالا از طرف خراسان نيز اوزبكيه انتهاز فرصت نموده لشكر بتسخير آنملك كشيده‌اند و بر همگنان معلوم است كه تا اين دو گروهى در ميانه بوده باشد نه لشكر خراسان را قدرت و قوت اوزبكيه است و نه سپاه عراق را تاب مقاومت روميه و اگر دو سه سال ديگر برين نهج گذرد نقصان تمام بدين و دولت ميرسد و من درين وقت كه عبداللّه خان بخراسان آمده بود لايق دولت نميدانستم كه پادشاهزادهء را كه اليوم فرزند اكبر ارشد نواب سكندر شأن و سرمايهء دولت قزلباش است و انوار جهاندارى خورشيد آسا از ناصيهء همايونش لامع و درخشان در خراسان نگاه داشته محصور اوزبكيه گردانم حقوق نعمت اين خاندان ولايت نشانرا منظور داشته آن حضرت را [ 271 
  ] روى توجه بدين صوب آورديم و غرض بجز اتفاق و يكدلى و تقويت دين و دولت و دفع اعادى نيست مطموع از حضرات خوانين عظام و ريش سفيدان دولت قاهره آنست كه ترك لجاج و عناد كرده با يكديگر متفق گرديم و آنچه لايق دولت باشد بصلاح يكديگر پيش گيريم و با ايشان قرار داده بود كه اگر امراء و خوانين در مقام وفاق و اتفاق باشند تكليف قسم نمايند كه با مرشد قليخان دوست بوده با اوغدرى نينديشند و مخاديم كه تشريف آورده بودند اول به منزل عليقلى خان رفتند و اسمعيل قليخان و ساير امراء و ريش سفيدان به منزل او جمع آمده با مخاديم ملاقات كرده اسمعيل قليخان بيشتر از ديگران سر رضا جنبانيده مرشد قليخان را درين آمدن تحسين كردند عليقلى خان كه جوان عاقل صاحب خرد بود ميدانست كه بودن او و مرشد قليخان كه هر دو از يك طايفهء استاجلو و هر دو پادشاه نشان و وكيل السلطنه بوده‌اند در يك در خانه ممكن نيست هر كدام قدرت يابند يك نفس به ديگرى ابقاء نمينمايند چون علاج ديگر نداشت و نفاق اسمعيل قليخان ظاهر بود باكراه تمام رضا به قضا داده بهر چه تكليف كردند قسم ياد نمودند و قرار يافت كه هر يك از خوانين عظام معتمدى همراه ايشان نمايند كه به شهر رفته مرشد قليخان را نيز قسم دهند كه خاطر از كيد و غدر يكديگر جمع نموده داخل شهر شده بسعادت ملاقات مشرف گشته ابواب مخالفت مسدود گردانند بعد از وقوع اين حال امراء و خوانين باتفاق فرستادها كل اجمعهم به خدمت نواب سكندر شأن رفته عباسعلى سلطان و جناب مجتهد الزمانى از جانب بندگان حضرت اعلى اعلاه اللّه تعالى مدارج اقباله عرض دعا و اظهار شوق و آرزومندى بسيار بوالد بزرگوار كرده از جانب مرشد قليخان سخنان اخلاص آئين دولتخواهانه كه مناسب حال بود عرض كردند و نواب سكندر شأن كه اين گونه ترددات مكروه خاطر شريفش بود بالكليه از مشاغل عظيم سلطنت دلگير شده بود از تشريف قدوم فرزند ارجمندش اظهار\r\n\r\n","description":"","footnote":"","page_name":" 369 ","page_number":399},
  {"content":"\r\n\r\nبشاشت و خرمى كرده مرشد قليخان را استحسان فرمودند و حضرات مخاديم مهمات بر وفق مدعا ساخته و پرداخته مقضى المرام روانه شدند و محمدى بيك سارو سولاغ همراه ايشان به شهر رفت كه با مرشد قليخان ملاقات كرده او را قسم دهد كه با عليقلى خان برادرانه سلوك كرده در مقام غدر و نفاق نبوده باشند و همگى اعيان اردو كسان فرستاده تهنيت قدوم مبارك بجاى آوردند و چون اخبار بر همزدگى لشكر عراق و تزلزل احوال امراء و بىاتفاقى ايشان با يكديگر معلوم مرشد قليخان گرديد خونى كه از وقوع محاربه فئتين داشت زايل گشته مهم چنين بزرگ به اين آسانى كه تصور نكرده بود باقبال مصون از اختلال حضرت اعلى شاهى ظل اللهى ساخته و پرداخته شد .\r\nاما دغدغه داشت كه مبادا ايشان بهيئت اجتماعى آمده در وقت ملاقات غدرى انديشند شب و روز درين انديشه بود كه سلك جمعيت او را از يكديگر پاشيده هر يك از امراء را فردا فردا به شهر آورده تا ممكن و مقدور باشد بهيأت اجتماعى با عليقلى خان و اسمعيل قليخان و محمدى سارو سولاغ ملاقات نكند و بنوعى كه تواند زودتر بدفع ايشان پرداخته خود را از دغدغهء ايشان فارغ گرداند چون جناب مجتهد الزمانى و عباسعلى سلطان و احمد بيك ايشيك آقاسى عود نموده احوال امراء عراق و آمدن محمدى ساروسولاغ را خاطر نشان نمودند مرشد قلى خان بدى ساعت را بهانه كرده محمدى بيك را مقرر كرد كه در خانه محمد شريف بيك چاوشلو قورچى تير و كمان فرود آيد كه چون ساعت خوب شود با او ملاقات نمايد و ارقام به مهر همايون اعلى باسم هر يك از امراء و وزراء بمصحوب ملازمان كه فرستاده بودند اصدار يافته فرستاد كه مقيد برفاقت يكديگر نشده شرف ملازمت اشرف دريابند محمدى بيك از مشاهدهء اين اوضاع تفرس نمود كه ميانهء مرشد قلى خان و ايشان التيام ممكن نيست .\r\nاما احوال اردوى نواب سكندر شأن آنكه بعد از رفتن محمدى بيك در اردو تفرق تمام دست داده طبقات اجناد از بزرگ و كوچك مقيد بامر و نهى احدى نشده بيمحابا شروع در رفتن كردند ويرانى و پراكندگى باحوال اردو راه يافته حتى عملهء بيوتات پادشاهى كارخانه‌ها را انداخته رفتند عملهء نقاره خانه كره‌نا و نقاره‌هاى پادشاهى را برداشته به شهر بردند و در آنجا بنام نامى حضرت اعلى بنوازش برآورده بلند آوازه گردانيدند روزى كه از آن منزل كوچ كرده پيشتر آمدند از امير آخوران و جلوداران و عملهء طوايل دو سه كس نمانده بود كه جهت نواب سكندر شأن و ابوطالب ميرزا جلو كشند و از اهل خدمت سواى زينل بيك شربت دار و چند نفر شاگرد پيشگان و غلامان كسى در خدمت [ 272 
  ] ابوطالب ميرزا نمانده بود امراء عظام كه هميشه بساحت بارگاه سلطنت جمع شده در هنگام سوارى پادشاه و پادشاهزاده كره‌نا مينواختند درين كوچ بدر دولتخانه نيامدند و امراء نيز از يكديگر خائف گشته در آن كوچ با يكديگر ملاقات نكردند و آنقدر صبر نتوانستند كرد كه از محمدى بيك كه به شهر رفته خبرى رسد در آمدن بىاختيار شده شب كه در موضع منتره كه چهار فرسخى شهر است فرود آمده بودند هر يك از امراء اراده نمودند كه بىاطلاع ديگرى به شهر رفته بسجدهء اشرف و ملاقات مرشد قليخان بر يكديگر سبقت داشته باشند چون اسمعيل قليخان لشكر و انصار بيشتر داشت و عليقليخان از او خائف بود اول او پاسى از شب گذشته بىاطلاع اسمعيل قليخان باتفاق احمد سلطان آسايش اغلى و قنبر بيك كوزى بيوكلو و جمعى كه با او بودند روانهء شهر شد و همچنين اسمعيل قليخان همين رأى انديشيده باتفاق شاهويردى خليفهء ايناللو و حسن بيك قورچى\r\n\r\n","description":"","footnote":"","page_name":" 370 ","page_number":400},
  {"content":"\r\n\r\nشمشير برادرزادهء خود و رضا قلى بيك ايشيك آقاسى باشى ولد پيرى بيك ايناللو و جمعى از مردم شاملو كه قريب بپانصد كس بودند از منتره سوار شده متوجه شهر شدند ميرزا محمد وزير حال و ميرزا لطفى كه وزير معزول بود با پسرش ميرزا محمد زمان كه مستوفى الممالك شده بود بدغدغه آنكه مبادا عليقلى خان و اسمعيل قلى خان فكرى ديگر داشته باشند و بايشان كه تاجيك و عضو زبونند گمان زردارى هست دست درازى بمال ايشان كرده به طرف ديگر روند در همان شب از راه غير متعارف روانهء شهر شدند و به منزل قورخمس خان شاملو رفتند و او را استدعاء نموده همراه بدر دولتخانه آوردند كه در آن شب بوسيلهء او بپاى بوس اشرف رسيده با مرشد قليخان ملاقات نمايد بحسب اتفاق همگى اعزه كه مذكور شد در درگاه دولتخانه مباركهء قزوين يك جا جمع شده بمضمون « بر هر كه بنگرى به همين درد مبتلاست » بظهور آمد در آنجا از آمدن بيهنگام يكديگر مطلع شدند مرشد قلى خان كه دروب دولتخانه مباركه استحكام داده بمردم اعتمادى خراسان آمدها سپرده بود چون از آمدن آن جماعت خبر يافت و مطلب اصلى او كه بدست درآوردن اين چند نفر صاحب داعيهء بود بمضمون اين مقال :\r\nبيت\r\n آن دولتى كه مىطلبيديم روز و شب * پرسيده راه خانه و خود بر در آمده \r\nبه نيروى همايون اعلى بدين آسانى بحصول پيوست آمدن ايشان را بدين طريق فوز عظيم دانسته مقرر كرد كه هر كدام را با يك ملازم بدولتخانه درآورده ساير مردم را رخصت دهند كه بمنازل خود رفته صباح بدولتخانه آيند قاپوچيان و مستحفظان درگاه در دولتخانه را گشوده خوانين عظام و رفقا را باندرون گذاشته لشكريانرا از دخول مانع آمدند مرشد قلى خان كس فرستاد كه چون حضرات اخلاص و صوفيگرى ورزيده بىآنكه بمنازل خود روند بدولت خانهء مباركه آمدند طريق صوفيگرى آنست كه اول به سجده و پاى بوس اشرف مشرف شوند و الحال نواب اشرف بخواب رفته‌اند امشب در دولتخانه آسايش فرمايند كه صباح بسجدهء اشرف مشرف گردند ايشانرا ببالاخانه - هائى كه ما بين دولتخانه و ميدان اسب است بردند و همان شب جمعى بمحارست ايشان مأمور شدند امراء دانستند كه گرفتار شده‌اند و بسعادت خدمت اشرف اعلى مشرف نخواهند شد و ملاقات ايشان با مرشد قليخان دست نخواهد داد چون صباح شد حارسان آمده شمشيرها و آلت جارحه آنچه همراه داشتند از ايشان گرفتند و علامت حبس و قيد ظاهر شد .\r\nاما احوال اردوى نواب سكندر شأن آنكه چون ساير امراء از رفتن خوانين عاليشأن اطلاع يافتند هر كدام با مردم خود به شهر درآمده بمنازل خود رفته فرود آمدند صباح حسب الامر قورخمس خان شاملو ميرزا شاهولى وزير مرشد قلى خان و جمعى از ريش سفيدان استاجلو باستقبال نواب سكندر شأن رفتند كه آن حضرت را با ابوطالب ميرزا به شهر درآوردند و ايشان بمنتره آمده نواب سكندر - شأن و نواب شاهزادگى را كه در خيمه نشسته حيران كارخانهء الهى بودند سوار كرده به شهر آوردند و چون بدولتخانه تشريف آوردند نواب كامياب اشرف استقبال پدر بزرگوار كرده بعز ملاقات دست بوس مشرف شده برادر گرامى را در آغوش مهربانى گرفتند و دست پدر نامدار گرفته بحرمسراى مقدس درآمدند نواب سكندر شأن كه از اوضاع ناهموار روزگار و گير و دار جهان ناپايدار دلگير گشته گوشه عافيت و فراغت\r\n\r\n","description":"","footnote":"","page_name":" 371 ","page_number":401},
  {"content":"\r\n\r\nميطلبيد از ملاقات فرزند ارجمند سعادت يار اظهار مسرت و شادمانى بسيار كرده خود را از سلطنت و پادشاهى خلع كرده فرق فرقدساى همايون اعلى را بتاج و هاج شاهى آراست و ودايع ارشادى كه از آباء و اجداد [ 273 
  ] بآنحضرت رسيده بود به فرزند ارجمند تسليم نمود و اسم مباركش كه تا غايت بر زبان خواص و عوام لشكر عراق عباس ميرزا بوده شاه عباس جارى گشت و در همان شب مخدرات سراپردهء سلطنت كه عمدهء ايشان نواب مستطاب عليهء عاليهء زينب بيگم صبيهء قدسيه شاه جنت مكان و نواب سلطانم والدهء نواب سكندر شأن بودند با ساير شاهزاده‌ها به شهر آمده بحرم سراى مقدس رفته شرف ملاقات گرامى دريافتند و چون بنيروى دولت روز افزون حضرت اعلى شاهى ظل اللهى دشمنان قوى دست به اين آسانى بدست درآمده بودند بفكر دفع ايشان افتادند و انهدام بناى حيات آن خودسرانرا عاجلا صايب شمردند مرشد قليخان در تضييع اسمعيل قليخان اندك دغدغهء از طايفهء شاملو داشت قورخمس خانرا بريش سفيدى شاملو وعده داده او را با خود متفق ساخت .\r\nروز ديگر بايوان چهل ستون آمده ديوانخانهء مباركه را آراسته جميع امراء و اركان دولت حاضر ساخته حضرت اعلى شاهى ظل اللهى را باجازهء والد نامدار مسند شاهى را بفر طلعت همايونى رفعت آسمانى بخشيده جامع سلطنت صورى و خلافت معنوى گرديدند و درين مجمع امراء و اعيان قزلباش كه در پايهء سرير اعلى صف زده كمر دولتخواهى بر ميان بسته بودند خوانين ابوطالب ميرزائى را به خون برادر سعيد شهيد مؤاخذه نموده بخلفاء و ريش سفيدان خطاب نموده خون برادر را قصاص طلب فرمودند جميع طوايف قزلباش رضاجوى گشته تصديق قول همايون كردند و مقرر شد كه آنجماعت را بپاى ايوان چهل ستون حاضر ساخته صوفيان و هواخواهان اين دودمان و الا ايشان را بقصاص رسانند .\r\nچون آن جماعت حسب الامر از بالاخانه پائين آمدند دانستند كه حال چيست يكيك كه برابر ايوان ميرسيدند از اطراف و جوانب شمشيرها حواله ايشان ميشد از نوادر اتفاقات بنوعى كه على قليخان ميگفت اول اسمعيل قليخان را پاره پاره كردند بعد از آن على قليخان را از همان شربت چشانيدند محمد بيك ساروسولاغ را نيز از خانهء محمد شريف بيك چاوشلو آورده برفقاء ملحق ساختند احمد سلطان آسايش اغلى كه احتمال كشتن او نبود محض رفاقت و همراهى ايشان خنجرى كه در ميان پنهان داشت كشيده يك دو كس را زخمى كرده بدين جهت كشته شد رضا قلى بيك ايناللو كه خداويردى موزه دلاك بآشنائى او مرتكب قتل شاهزاده مغفور شده بود مقتول گشت .\r\nمجملا امراء مذكور كه سرگشته باديهء غرور بودند با قبح وجهى جزاى بد انديشى يافته رخت امل بسزاى آخرت كشيدند و ما يعرف ايشان بحيطهء تصرف درآمده تقصير ساير امراء و وزراء و ارباب مناصب بعفو مقرون گشته بجريمه و ترجمان قرار يافت و باسم هر يك فراخور مبلغى بر سبيل ترجمان رقم شده محصلان گماشتند كه بوصول رسانند و آن وجوه بمدد خرج و انعام ملازمان ركاب اشرف كه از خراسان آمده بودند تقسيم يافت و ساحت ملك ايران كه محل آشوب و فتن بود بانوار معدلت شاهى فروغ مهر انور يافت و زبان حال كافه انام بدين مقال گويا گشت :\r\nبيت\r\n سرير سلطنت اكنون كند سرافرازى * كه سايه بر سرش افكند خسرو غازى \r\n\r\n","description":"","footnote":"","page_name":" 372 ","page_number":402},
  {"content":"\r\n\r\nچون در صدر مرقوم كلك بيان گرديده كه اين جلد مشتمل بر دوازده مقاله است للّه الحمد كه مقالهء اول از مقالات دوازده گانه كه محتوى بر شرح حالات اسلاف گرام و مقالات عاليهء اجداد عاليمقام مذيل بنام نامى و اسم مبارك سامى آن حضرت بود بقلم ارادت و حسن اخلاص ترقيم يافته و سوانح عجيبهء غريبهء ايام ولادت با سعادت آن حضرت را تا زمان جلوس بر مسند دولت و كامرانى كه آغاز جهانبانى و طلوع نير گيتى ستانى است و وقايعى كه در طى آن ايام نيكو فرجام سمت ظهور يافته بنوعى كه دانست و توانست بر صحيفهء بيان نگاشته زيب اين ديباچه دفتر سعادت گردانيد اكنون ناتمام است بنابر وعدهء سابقه جواد نيكو خرام قلم را در مضمار سخن سرائى بجلوه درآورده بقيهء مقالات اثنى عشرى را كه محتوى بر خلاصهء اطوار زكيه و سير مرضيه و مجملى از صادرات خجسته مآل و قضاياى زمان دولت بيزوال آن حضرت است در صحيفهء دويم بتوفيق اللّه و حسن تأييداته بتفصيل مرقوم قلم شكسته رقم خواهد شد در انجام اين صحيفه در رشته تحرير درميآورد كه مطالعه كنندگان اين صحيفه را فى الجمله اطلاعى بر آن حاصل آيد تا بر منتظمان كارخانهء عالم و نظارگيان جهان آفرينش و ابداع جوهر دانش و آداب جهاندارى و خصائل سنجيده و بزرگوارى آن يگانهء روزگار ظاهر و واضح گردد كه بچه مثابه بوده و بتأييد حضرت ذوالجلال و نيروى اختر اقبال و مساعدت كوكب بخت فرخ فال چه فتوحات عظيمه او را روى داد و زمانه چگونه ابواب ترقى بر روى روزگار اولياء دولتش گشاده و بچه طريق مهام انام را بحسن تدبير و رأى صايب [ 274 
  ] و دانش خداداد نظام و انتظام بخشيده كه سلاطين كشورگير ارباب رأى و تدبير چون نظر بر ديباچهء ديوان تقدير اندازند قوانين پسنديده آن را قانون كردار و دستور العمل اطوار خود سازند . [ به توضيح ذيل صفحهء بعد مراجعه كنيد 
  ]\r\nالحمد للّه و المنه كه راقم اين ارقام توفيق اتمام صحيفهء اول از تاريخ عالم آراى عباسى يافته رقم تسويد پذيرفت و چون مكررا در اين صحيفه مرقوم كلك بيان گرديده كه اين نسخه شريفه بتاريخ خمس و عشرين و الف بتحرير پيوست و بعد از آن نيز چند ساله وقايع زمان دولت سعادت پيوند حضرت ظل اللهى وقوع يافته بود در مقصد ثانى جلد دويم بتحرير آورده بود لازم ديد كه مجملى از آنها بدستور ضميمهء اينمقالات گرداند كه خلاصهء احوال چهل ساله زمان دولتش از مطالعهء اين جلد معلوم گشته متعطشان بوادى اخبار را موجب سيرابى گردد بنابر رفع تناقص در فوق اشارهء درين معنى شده از تكرار نينديشيده در آخر كتاب نيز بتحرير اين مدعا پرداخت كه مورد اعتراض معترضان نبوده باشد هر چند اين فقرات پراكندهء ناتمام كه فراهم آمده صحراى بيدانشى است آن قدر ندارد كه در تلو درارى تأليفات ارباب سير و اصحاب اخبار كه از بحار فضل و كمال بساحل ظهور آمده انتظام يابد تا قابليت تسويد و شايستگى تحرير داشته باشد .\r\nاما چون خزف فروشان فرومايه در رسته بازار تعلق با كمال بيجوهرى و زبونى كالا و متاع خود را هر چند كاسد باشد رايگان نداده‌اند بل چون جواهر گرانبها دست مايهء دكانچهء اعتبار دانسته بها نشمرده‌اند على الخصوص كه صادرات احوال گرامى خاندان صفوت نشان صفوى بنيان و صورت احوال فرخنده مآل خاقان جم قدر ممالك ستان گزارش و نگارش يافته كه اگر بدين دو سعادت عظمى « مطلع السعدين » زمانش خوانند رواست و بدين دو نسبت عليا « ظفر نامهء » دورانش نامند سزاست ملتمس ارباب فطنت و ذكاء آنست كه به عين عنايت و ديدهء الطاف درونگرند و در حين مطالعه هر جا نظر بسهو و خطايى اندازند پردهء فتوت الطاف در او پوشيده در مقام اصلاح درآيند و بمضمون اين كلام « بزرگان خرده بر خردان نگيرند »\r\n\r\n","description":"","footnote":"","page_name":" 373 ","page_number":403},
  {"content":"\r\n\r\nعمل نموده بهمت يار و مددكار باشند كه بتوفيق حضرت رب العزة و مددكارى توفيق الهى صورت آرزوئى كه در جريدهء خيال رقم ارتسام دارد بخوبترين وجهى در صحيفهء بيان چهره گشا گرديده صحيفهء دويم بر وفق مدعا در دو مقصد كه ثانيش هرگز با تمام مرساد نگاشته كلك بيان گردد و بوسيله وساطت سعادتمندى كه اوصاف كمالش در ديباچهء كتاب سمت تحرير يافته در صفحهء خاطر آن جم قدر سليمان اقتدار به خوبى سعادت قبول يافته اين تازه عروس شبستان بلاغت را به آن قاعده آموز انجمن آراى ممالك كشورستانى عقد مجالست داده ابد الدهر بنيكى از آن كام گيرد .\r\n كه باقى بود از ثنا گستران * همى در جهان نام نام‌آوران \r\nتوضيح : قاعدهء مقالهء يازدهم كه در انتهاى مجلد دوم صفحات 1097 تا 1116 چاپ شده است بايد پس از سطر 17 صفحهء قبل آمده باشد و چاپ سنگى قديم فاقد آن قسمت است .\r\n\r\n\r\n","description":"","footnote":"","page_name":" 374 ","page_number":404}
  ]